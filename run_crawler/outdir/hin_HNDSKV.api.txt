40001001	यीशु मसीह की वंशावली जो दाऊद और अब्राहम के वंश के थे।
40001002	अब्राहम के बेटे का नाम इसहाक और इसहाक के बेटे का नाम याकूब था। याकूब से यहूदा और उसके भाई पैदा हुए थे।
40001003	यहूदा और तामार से पेरेज़ और ज़ेरह पैदा हुए थे। पेरेज़ का बेटा हेज्रोन और हेज्रोन का बेटा एराम था।
40001004	एराम से अम्मीनादाब, अम्मीनादाब से नहशोन और नहशोन से सलमोन पैदा हुआ।
40001005	सलमोन और राहाब से बोअज़ तथा बोअज़ और रूत से ओबेद पैदा हुआ, और ओबेद से यिशै पैदा हुआ।
40001006	यिशै का बेटा राजा दाऊद था।
40001007	उरिय्याह की पत्नी और दाऊद से सुलेमान पैदा हुआ।
40001008	सुलेमान का बेटा रहूबियाम था, रहूबियाम का बेटा अबिय्याह और अबिय्याह का आसा। आसा से यहोशापात, यहोशापात से योराम और योराम से उज्जिय्याह पैदा हुआ।
40001009	उज्जिय्याह से योताम, योताम से आहाज़ और आहाज़ से हिज़िक्याह पैदा हुआ।
40001010	हिज़िक्याह से मनश्शे, मनश्शे से अमोन और अमोन से योशिय्याह पैदा हुआ।
40001011	यहूदी लोग बेबीलोन ले जाए जा रहे थे, तभी योशिय्याह से यकुन्याह और उसके भाई पैदा हुए थे।
40001012	बेबीलोन ले जाए जाने के बाद यकुन्याह ने शालतिएल और शालतिएल ने ज़रूब्बाबेल को जन्म दिया।
40001013	ज़रूब्बाबेल ने अबीऊद और अबीऊद ने एल्याकिम और एल्याकिम ने अजोर को जन्म दिया।
40001014	अजोर से सदोक और सदोक से अखीम और अखीम से एलीहूद पैदा हुआ।
40001015	एलीहूद से एलीआज़र, एलीआज़र से मत्तान और मत्तान से याकूब पैदा हुआ।
40001016	याकूब से यूसुफ़ जो उस मरियम का पति था, जिस से यीशु मसीह का जन्म हुआ।
40001017	अब्राहम से दाऊद चौदह पीढ़ी दाऊद से बेबिलोन की गुलामी तक जाने में चौदह पीढ़ी और बेबीलोन की गुलामी से मसीह तक चौदह पीढ़ी हुयी।
40001018	यीशु मसीह का जन्म इस तरह हुआः यूसुफ़ के साथ मरियम की सगाई के बाद इसके पहले कि उनका कोई शारीरिक सम्बन्ध हो, पवित्र आत्मा के द्वारा वह गर्भवती हो गयी।
40001019	एक धर्मी व्यक्‍ति होने की वजह से यूसुफ़ ने जो मरियम की बेइज़्ज़ती नहीं देख सकता था, चुपचाप से अपनी सगाई की शपथ को तोड़ना चाहा।
40001020	लेकिन जब वह इन बातों के बारे में सोच ही रहा था, तभी अचानक सपने में परमेश्‍वर का एक स्वर्गदूत प्रगट होकर कहने लगा, "दाऊद के वंशज यूसुफ़, मरियम को अपने यहाँ लाने से मत डरो। उसके गर्भ का फल पवित्र आत्मा की तरफ़ से है।
40001021	उसके एक बेटा पैदा होगा, तुम उसका नाम यीशु रखना, क्योंकि वह अपने लोगों को उनके गुनाहों की सज़ा से बचाएगा।"
40001022	यह सब इसलिए हुआ ताकि जो कुछ प्रभु ने नबी के ज़रिए कहा था, वह पूरा हो, वह यह कि,
40001023	"देखो, एक कुवाँरी गर्भवती होगी और उसके एक बेटा होगा। उसका नाम 'इम्मानुएल', जिसका मतलब है 'परमेश्‍वर हमारे साथ' रखा जाएगा।"
40001024	नींद से जाग उठने के बाद उसने वही किया, जिसे करने के लिए परमेश्‍वर के स्वर्गदूत ने आज्ञा दी थी। उसने मरियम को अपनी पत्नी करके अपना लिया।
40001025	लेकिन मरियम के साथ उसने तब तक शारीरिक सम्बन्ध नहीं रखा जब तक मरियम ने अपनी पहली संतान को जन्म न दिया और उसने उसका नाम यीशु रखा।
40002001	राजा हेरोदेस के दिनों में, यहूदा के बेतलेहम में जब यीशु का जन्म हुआ, तब पूर्व देश से ज्योतिषी यरुशलेम में आकर पूछने लगे,
40002002	"यहूदियों के राजा जिनका जन्म हुआ है, कहाँ हैं? क्योंकि हम ने पूर्व में उनका तारा देखा है और हम उनकी इबादत (आराधना) करने आए हैं।"
40002003	हेरोदेस राजा और यरुशलेम के लोग यह सुनकर घबरा गए।
40002004	तब राजा ने लोगों के प्रमुख पुरोहितों और शास्त्रियों को इकट्ठा करके पूछा, "मसीह का जन्म कहाँ हो सकता है?"
40002005	उन्हों ने उसे उत्तर दिया, "यहूदिया के बेतलेहम में, क्योंकि भविष्यद्वक्‍ता के द्वारा ऐसा लिखा गया हैः
40002006	'हे बेतलेहम, जो यहूदा के देश में है, तुम किसी तरह से यहूदा के अगुओं में से छोटे नहीं हो, क्योंकि तुम में से एक शासक (राजा) निकलेगा, जो मेरे लोगों (इस्राएलियों) का चरवाहा होगा।'"
40002007	तब हेरोदेस ने ज्योतिषियों को चुपके से बुलाकर पूछा, "तारा ठीक किस समय दिखायी दिया था?"
40002008	उसने उन्हें यह कहकर बेतलेहम भेजा कि जाकर उस बालक के बारे में छानबीन कर लो। जब मिल जाए तो मुझे खबर दो, ताकि मैं भी आकर उसको दण्डवत करूँ।
40002009	राजा की बात सुनकर वे चल पड़े। पूर्व में दिखने वाला वह तारा उनके आगे-आगे चलने लगा, और जिस जगह बालक था उस जगह के ऊपर जाकर ठहर गया।
40002010	उस तारे को देखकर वे बहुत खुश हुए।
40002011	वहीं घर के अन्दर जाने के बाद उन ज्योतिषियों ने यीशु को उनकी माँ के साथ देखा। उन्हों ने मुँह के बल गिरकर यीशु को दण्डवत किया। और अपना-अपना थैला खोलकर यीशु को सोना, लोबान और गन्धरस की भेंट चढ़ायी।
40002012	परमेश्‍वर से सपने में हेरोदेस के पास न जाने की चेतावनी पाकर वे दूसरे रास्ते से अपने देश को चले गए।
40002013	उनके जाने के बाद एक स्वर्गदूत ने सपने में यूसुफ़ से कहा, "उठो! बालक और उस की माँ को लेकर मिस्र देश को भाग जाओ। जब तक मैं तुम से न कहूँ, तब तक वहीं रहना, क्योंकि हेरोदेस इस बालक की जान लेना चाहता है।"
40002014	यूसुफ़ रात ही को उठकर बालक और उसकी माँ को लेकर अँधेरे ही में मिस्र की तरफ़ चल पड़ा।
40002015	वह हेरोदेस के मरने तक वहीं रहा, ताकि वह बात जो परमेश्‍वर ने भविष्यद्वक्‍ता के द्वारा कही थी, "कि मैंने अपने बेटे को मिस्र से बुलाया, "पूरी हो।
40002016	जब हेरोदेस ने यह देखा, कि ज्योतिषियों ने उसके साथ धोखा किया है, तब वह गुस्से से भर गया और लोगों को भेजकर ज्योतिषियों द्वारा सही बताए गए समय के मुताबिक बेतलेहम और उसके आस-पास के इलाकों में रहने वाले सब दो साल या उससे छोटी उम्र के लड़कों को मरवा डाला,
40002017	ताकि जो बात यिर्मयाह नबी के द्वारा कही गयी थी, वह पूरी होः
40002018	रामाह में एक करूण नाद सुनाई दिया, रोना और बड़ा विलाप! राहेल अपने बालकों के लिए रो रही थी, और चुप नहीं होना चाहती थी, क्योंकि वे अब जीवित नहीं थे।
40002019	हेरोदेस के मरने के बाद, प्रभु के दूत ने मिस्र में यूसुफ़ को सपने में दिखायी देकर कहा,
40002020	"उठो, बालक और उसकी माँ को लेकर इस्राएल देश में चले जाओ, क्योंकि जो बालक की जान के प्यासे थे, वे मर गए हैं।"
40002021	वह उठा और बालक और उसकी माँ को लेकर इस्राएल देश में आया।
40002022	लेकिन यह सुनकर कि अरखिलाउस अपने पिता हेरोदेस की जगह यहूदिया पर शासन कर रहा है, वहाँ जाने से डरा। फिर सपने में चेतावनी पाकर गलील प्रदेश में चला गया
40002023	और नासरत नाम के नगर में जा बसा, ताकि वह बात पूरी हो, जो भविष्यद्वक्‍ताओं के द्वारा कही गयी थी कि, "वह नासरी कहलाएगा"
40003001	उन दिनों में यूहन्ना बपतिस्मा देने वाला आकर यहूदिया के जंगल में यह संदेश देने लगा,
40003002	"मन बदलो, क्योंकि स्वर्ग का राज्य नज़दीक है।"
40003003	यह वही है जिसके बारे में यशायाह नबी के द्वारा भविष्यद्वाणी की गयी थी। वह यह कि जंगल में एक पुकारने वाले की आवाज़ सुनायी दी कि प्रभु परमेश्‍वर के आगमन के लिए अपने आप को तैयार करो।
40003004	यूहन्ना ऊँट के बालों से बने कपड़े पहनता था। वह टिड्डियाँ और शहद खाता था।
40003005	यरुशलेम, सारे यहूदिया और यरदन के आस-पास के लोग यूहन्ना के पास आने लगे।
40003006	अपने-अपने पापों को मान लेने के बाद यूहन्ना ने उन्हें यर्दन नदी में बपतिस्मा दिया।
40003007	जब उसने बहुत सारे फ़रीसियों और सदूकियों को बपतिस्मे के लिए अपने पास आते देखा, तो उसने उन से कहा, "हे साँप के बच्चो, तुम्हें किसने बताया कि भविष्य के न्याय से बचो?
40003008	इसलिए तुम्हारे मन के बदलाव का फल तुम्हारे जीवन में दिखाई दे।
40003009	इस गलतफ़हमी में मत रहो कि अब्राहम तुम्हारा पिता है क्योंकि मैं तुम से कहता हूँ कि इन पत्थरों से परमेश्‍वर अब्राहम के लिए बच्चे पैदा कर सकते हैं।
40003010	अब कुल्हाड़ी पेड़ों की जड़ पर रखी हुयी है। इसलिए जो पेड़ अच्छा फल नहीं लाता, काटा और आग में डाला जाता है।
40003011	मैं तो तुम्हें पानी से बपतिस्मा देता हूँ जो मन बदलाव को दिखाता है, लेकिन जो मेरे बाद आने वाले हैं, वह मुझ से ज्य़ादा ताकतवर हैं। मैं उनकी जूती उठाने के लायक भी नहीं हूँ। वह तुम्हें पवित्र आत्मा और आग से बपतिस्मा देंगे।
40003012	उनका सूप उनके हाथ में है। वह अपना खलिहान अच्छी तरह से साफ़ करेंगे। वह अपने गेहूँ को खत्ते में इकट्ठा करेंगे, लेकिन भूसे को उस आग में जलाएँगे, जो कभी नहीं बुझेगी।
40003013	उस समय यीशु गलील से यरदन के किनारे पर यूहन्ना के पास बपतिस्मा लेने आए।
40003014	लेकिन यूहन्ना ने उन्हें मना करते हुए कहा, "मुझे आपके हाथ से बपतिस्मा लेने की ज़रूरत है और आप मेरे हाथ से बपतिस्मा लेना चाहते हैं?"
40003015	यीशु ने जवाब में कहा, "अभी ऐसा ही होने दो, क्योंकि हमें इसी तरह से करना ज़रूरी है।" तब यूहन्ना ने उनकी बात मान ली।
40003016	यीशु बपतिस्मा लेकर जैसे ही पानी में से ऊपर आए, उनके लिए आसमान खुल गया। यीशु ने परमेश्‍वर के आत्मा को फ़ाख्ते की तरह उतरते और अपने ऊपर आते देखा।
40003017	साथ ही आसमान से आवाज़ आयी, "यह मेरा प्यारा बेटा है, जिस से मैं बहुत खुश हूँ।"
40004001	बपतिस्मे के बाद पवित्र आत्मा यीशु को जंगल में ले गया, ताकि शैतान से उन की परख की जाए।
40004002	चालीस दिन और चालीस रात कुछ नहीं खाने के बाद उन्हें ज़ोरदार भूख लगी।
40004003	तब परखने वाले ने पास आकर उन से कहा, "यदि आप परमेश्‍वर के बेटे हैं, तो इन पत्थरों से कहें कि रोटी में बदल जाएँ।"
40004004	यीशु ने जवाब में कहा, "लिखा है कि इन्सान सिर्फ़ खाने से नहीं, लेकिन परमेश्‍वर के मुँह से निकलने वाले हर शब्द से ज़िन्दा रहेगा।"
40004005	तब शैतान ने उन्हें पवित्र नगर यरूशलेम में मन्दिर की चोटी पर ले जाकर कहा,
40004006	"अगर आप परमेश्‍वर के बेटे हैं, तो अपने आप को नीचे गिरा दीजिए, क्योंकि आपके बारे में ऐसा लिखा है कि परमेश्‍वर अपने स्वर्गदूतों को आज्ञा देंगे ताकि आपके पैरों में पत्थर से चोट न लगे।"
40004007	यीशु ने जवाब दिया कि यह भी लिखा है कि तुम अपने प्रभु परमेश्‍वर को मत परखो।
40004008	फिर शैतान ने यीशु को एक बहुत ऊँचे पहाड़ पर ले जाकर सारी दुनिया के राज्य और उनकी शान दिखाई।
40004009	और यह भी कहा, "अगर आप गिरकर मुझे दण्डवत करें, तो मैं यह सब कुछ आपको दे दूँगा।"
40004010	तब यीशु ने उससे कहा, "भाग यहाँ से शैतान, क्योंकि लिखा है, कि तुम अपने प्रभु परमेश्‍वर को दण्डवत करो और उन्हीं की सेवा और उपासना करो।"
40004011	तब शैतान भाग गया और स्वर्गदूत आकर यीशु की सेवा में लग गए।
40004012	जब यीशु ने सुना कि यूहन्ना को कैद कर लिया गया है, तो वह खुद गलील को चले गए।
40004013	वहाँ से वह नासरत गए और फिर कफ़रनहूम में जो झील के किनारे ज़बलून और नपताली क्षेत्र में है, रहने लगे;
40004014	ताकि यशायाह भविष्यद्वक्‍ता द्वारा कही गयीं बात पूरी होः
40004015	"ज़बूलून और नपताली के देश, झील के रास्ते से यरदन के पार गैर यहूदियों का गलील।
40004016	जो लोग अन्धेरे में बैठे थे, उन्हों ने बड़ी रोशनी देखी है। जो मौत के देश और साए में बैठे थे, उन पर रोशनी चमकी।"
40004017	उस समय से यीशु ने सिखाना और यह कहना शुरू किया कि मन बदलो, क्योंकि स्वर्ग का राज्य नज़दीक ही है।
40004018	गलील की झील के किनारे से गुज़रते समय उन्हों ने शमौन (पतरस) और अन्द्रियास नामक दो मछुआरे भाइयों को झील में जाल फेंकते देखा।
40004019	उन से यीशु ने कहा, "आकर मुझ से सीखो, कि किस तरह से मनुष्य के मनों को परमेश्‍वर के लिए जीतकर उन्हें अनन्त जीवन दिलाया जा सकता है।"
40004020	वे तुरन्त अपने जालों को छोड़कर यीशु के साथ हो लिए।
40004021	वहाँ से जैसे ही यीशु आगे बढ़े, दो और भाइयों, याकूब और उसके भाई यूहन्ना अर्थात् ज़बदी के बेटों और ज़बदी को जाल सुधारते हुए देखा और उन्हों ने दोनों बेटों को बुलाया।
40004022	वे भी तुरन्त अपनी नाव और अपने पिता, दोनों को छोड़कर यीशु के संग चल पड़े।
40004023	यीशु सारे गलील से गुज़रते समय उनके आराधनालयों में सिखाते और परमेश्‍वर के राज्य की खुशखबरी (सुसमाचार) देते और हर तरह की बीमारी और कमज़ोरी को ठीक करते गए।
40004024	पूरे सीरिया में वह मशहूर हो गए। लोग बीमारों, भूत-प्रेत (दुष्टात्मा) पीड़ितों, मिर्गी और लकुवा पीड़ितों को यीशु के पास ले आए। यीशु ने उन सभी को अच्छा कर दिया।
40004025	और गलील, दिकापुलिस, यरूशलेम, यहूदिया और यरदन नदी के पास से भीड़ की भीड़ उनके पीछे चल पड़ी।
40005001	यीशु भीड़ को देखते ही पहाड़ पर चढ़ कर बैठ गए और शिष्य उनके नज़दीक आ गए।
40005002	तब यीशु यह सिखाने लगे,
40005003	आशीषित (धन्य) वे लोग हैं जो स्वभाव से सीधे सादे (दीन) हैं, क्योंकि स्वर्ग का राज्य उन्हीं का है।
40005004	आशीषित वे हैं जो दुख मनाते हैं क्योंकि वे शान्ति पाएँगे।
40005005	आशीषित वे हैं जो नम्र हैं, क्योंकि वे पृथ्वी के अधिकारी होंगे।
40005006	आशीषित वे हैं जो खराई के भूखे और प्यासे हैं, क्योंकि उन्हें भरपूर किया जाएगा।
40005007	आशीषित वे हैं जो दयालु हैं क्योंकि उन पर दया की जाएगी।
40005008	आशीषित वे हैं जिन के मन शुद्ध हैं, क्योंकि वे परमेश्‍वर को देखेंगे।
40005009	आशीषित वे हैं जो मेल कराने वाले हैं क्योंकि वे परमेश्‍वर के बेटे-बेटियाँ कहलाएँगे।
40005010	आशीषित वे हैं जो अपने खरेपन की वजह से सताए जाते हैं, क्योंकि स्वर्ग का राज्य उन्हीं का है।
40005011	आशीषित हो तुम जब लोग मेरे नाम की खातिर तुम्हें तुच्छ समझें, सताएँ और झूठ बोल-बोलकर तुम्हारे खिलाफ़ (विरोध) सब तरह की गंदी बातें कहें।
40005012	खुश और मगन होना, क्योंकि तुम्हारे लिए स्वर्ग में बड़ा ईनाम (फल) हैः इसलिए कि उन्हों ने तुम से पहले आए नबियों को भी सताया था।
40005013	तुम इस धरती के नमक हो, लेकिन अगर नमक अपना स्वाद खो दे, तो इसे फिर किस तरह नमकीन बनाया जा सकता है? तब यह बिल्कुल किसी काम का नहीं, सिर्फ़ यह कि बाहर फेंक दिया जाए और इन्सानों के पैरों से रौंदा जाए।
40005014	तुम दुनिया की रोशनी हो। जो शहर पहाड़ पर है, वह छिपा नहीं रह सकता।
40005015	लोग दीपक जलाकर नीचे नहीं लेकिन ऊँचाई पर रखते हैं, तभी उस घर के सभी लोगों को रोशनी मिलती है।
40005016	इसी तरह तुम्हारी रोशनी इन्सानों के सामने चमके, कि वे तुम्हारे स्वर्गिक पिता की बड़ाई करें।
40005017	यह न समझो कि मैं नियम शास्त्र और भविष्यद्वक्‍ताओं की किताबों को रद्द करने आया हूँ। रद्द करने नहीं, लेकिन पूरा करने आया हूँ।
40005018	मैं तुम से सच-सच कहता हूँ कि जब तक आसमान और खतम न हो जाएँ, तब तक परमेश्‍वर की व्यवस्था की छोटी से छोटी बात भी बिना पूरे हुए नहीं रहेगी, एक मात्र या एक बिन्दु भी नहीं।
40005019	इसलिए जो कोई इन छोटी से छोटी आज्ञाओं में से किसी एक को न माने और वैसा ही लोगों को सिखाए, वह स्वर्ग के राज्य में सब से छोटा कहलाएगा। लेकिन जो उन को मानने के साथ सिखाएगा भी, वही स्वर्ग के राज्य में बड़ा कहलाएगा।
40005020	क्योंकि मैं तुम से कहता हूँ, कि अगर तुम्हारा खरापन शास्त्रियों और फ़रीसियों के खरेपन से बढ़कर नहीं है, तो तुम्हें परमेश्‍वर के राज्य में दाखिला न मिलेगा।
40005021	तुम सुन चुके हो, कि पुराने समय के लोगों से कहा गया था कि हत्या न करना। जो कोई हत्या करेगा वह अदालत में सज़ा के लायक होगा।
40005022	लेकिन मैं तुम से यह कहता हूँ कि जो कोई अपने भाई (या बहन) से क्रोधित रहेगा वह स्वर्ग की अदालत में सज़ा के लायक होगा। जो कोई अपने भाई को नालायक कहे वह स्वर्ग की अदालत में सज़ा के लायक होगा। जो किसी को बेवकूफ़ कहे वह नरक की आग के खतरे में होगा।
40005023	अपनी भेंट वेदी पर ले आने के बाद अचानक तुम्हें यह याद आए कि तुम्हारे भाई (या बहन) के मन में तुम्हारे विषय में कुछ नाराज़गी है, तो अपनी भेंट को वहीं वेदी के सामने छोड़कर जाओ,
40005024	और अपने भाई (या बहन) से पहले सुलह कर लो, उसके बाद आकर साफ़ दिल से अपनी भेंट वेदी पर चढ़ाना।
40005025	जब तक तुम अपने मुद्दई के साथ रास्ते में हो, झटपट उससे सुलह कर लो, कहीं ऐसा न हो कि मुद्दई तुम्हें मजिस्ट्रेट को सौंपे और मजिस्ट्रेट तुम्हें सिपाही को सौंप दे और तुम जेल में डाल दिए जाओ।
40005026	मैं तुम से सच कहता हूँ कि जब तक तुम पूरी कीमत चुका न दो, तब तक वहाँ से छूट न पाओगे।
40005027	तुम सुन चुके हो कि कहा गया था कि व्यभिचार मत करना।
40005028	लेकिन मैं तुम से यह कहता हूँ कि जो कोई किसी महिला को बुरी नज़र से देखे, वह अपने मन में उससे व्यभिचार कर चुका।
40005029	अगर, तुम्हारी दाहिनी आँख बुराई में गिरने की वजह बने, तो उसे निकालकर अपने पास से फेंक दो। क्योंकि तुम्हारी भलाई इसी में है कि तुम्हारे अंगों में से एक बर्बाद हो जाए और तुम्हारी पूरी देह नरक में न डाली जाए।
40005030	अगर तुम्हारा दाहिना हाथ तुम्हारे बुराई में गिरने की वजह बने, तो उसे काटकर अपने पास से फेंक दो। क्योंकि तुम्हारे लिए फ़ायदा इसी में है कि तुम्हारे अंगों में से एक बर्बाद हो जाए और तुम्हारी पूरी देह नरक में न डाली जाए।
40005031	यह भी कहा गया था कि जो कोई अपनी पत्नी को छोड़े, तो तलाकनामा भी दे।
40005032	लेकिन मैं तुम से यह कहता हूँ कि जो अपनी पत्नी को व्यभिचार के अलावा किसी और कारण से छोड़ दे, तो वह उस से व्यभिचार करवाता है। जो कोई उस त्यागी हुयी से शादी करे, वह व्यभिचार करता है।
40005033	तुम ने सुना था कि पुराने समय के लोगों से कहा गया था, कि वे झूठी कसम न खाएँ, लेकिन प्रभु के लिए अपनी कसम को पूरा करें।
40005034	लेकिन मैं तुम से यह कहता हूँ कि कभी कसम न लेना, न स्वर्ग की क्योंकि वह परमेश्‍वर का सिंहासन है,
40005035	न धरती की, क्योंकि धरती परमेश्‍वर के पाँव का पीढ़ा है। यरुशलेम की भी नहीं, क्योंकि वह महाराजा का शहर है।
40005036	अपने सिर की कसम भी न खाना, क्योंकि तुम एक बाल को भी न सफ़ेद कर सकते हो, न काला।
40005037	लेकिन तुम्हारी बात हाँ की हाँ, या नहीं की नहीं हो। जो कुछ इस से अधिक होता है वह शैतान की तरफ़ से है।
40005038	तुम्हें यह बताया गया था कि आँख के बदले आँख और दाँत के बदले दाँत।
40005039	लेकिन मैं तुम से यह कहता हूँ कि बुरे इन्सान से झगड़ा मोल न लेना, लेकिन अगर कोई तुम्हारे दाहिने गाल पर चाँटा मारे, तो अपने बाएँ गाल को भी उसकी तरफ़ कर देना।
40005040	अगर कोई ज़ोर-ज़बरदस्ती से तुम्हारा कुरता हड़पना चाहे, तो अपनी शॉल तक दिए जाने के लिए तैयार रहना।
40005041	जो कोई तुम्हें बिना मज़दूरी में एक कोस ले जाना चाहे, तो उसके साथ दो कोस जाने के लिए तैयार रहना।
40005042	अगर कोई व्यक्‍ति तुम से माँगे, तो उसे दे देना और जो तुम से उधार लेना चाहे, तो उससे अपना मुँह न मोड़ना।
40005043	तुम्हें बताया गया था कि अपने पड़ोसी से प्यार करो और दुश्मन से दुश्मनी रखो।
40005044	लेकिन मैं तुम से यह कहता हूँ कि अपने दुश्मनों से प्यार करो और सताने वालों के लिए प्रार्थना।
40005045	ऐसा करने से तुम अपने स्व`र्गिक पिता के बेटे-बेटी ठहरोगे, क्योंकि वह अच्छे बुरे दोनों ही पर अपना सूरज चमकाते हैं। और वह अच्छे-बुरे दोनों के लिए बारिश भी भेजते हैं।
40005046	क्योंकि अगर तुम अपने प्यार करने वालों ही से प्यार करो, तो तुम्हें क्या मिलेगा? क्या कर लेने वाले भी ऐसा नहीं करते?
40005047	और अगर तुम सिर्फ़ अपने लोगों ही का अभिवादन करो, तो कौन सा बड़ा काम करते हो? क्या दूसरे लोग भी ऐसा नहीं करते?
40005048	इसलिए ज़रूरी यह है कि तुम दयालु बनो, जैसा तुम्हारे पिता भी जो स्वर्ग में हैं, दयालु हैं।
40006001	सावधान रहो। तुम लोगों को दिखाने के लिए अपने अच्छे काम न करो, नहीं तो अपने स्व`र्गिक पिता से बदले में कुछ हासिल नहीं करोगे।
40006002	इसलिए जब तुम दान दो, तो अपने आगे ढोल न पिटवाओ, जैसा ढोंगी लोग सभाओं और गलियों में करते हैं।
40006003	जब ज़रूरतमन्द लोगों को कुछ दो, तो जो तुम्हारा दाहिना हाथ करता है, उसे तुम्हारा बायाँ हाथ न जानने पाए।
40006004	ताकि तुम्हारा दान गुप्त रहे। तब तुम्हारे पिता जो गुप्त में देखते हैं, तुम्हें आशीषित करेंगे।
40006005	जब तुम प्रार्थना करो, तो ढोंगियों की तरह न बनो। लोगों को दिखाने के लिए सभाओं में और सड़कों के मोड़ पर खड़े होकर प्रार्थना करना उनको बड़ा अच्छा लगता है। मैं तुम से सच कहता हूँ कि उन्हें उनका प्रतिफल मिल चुका।
40006006	लेकिन जब तुम प्रार्थना करो, तो अपने भीतरी कमरे में जाओ, दरवाज़ा बन्द करके अपने स्वर्गिक पिता से अकेले में प्रार्थना करो। तब तुम्हारे पिता जो सब कुछ देखते हैं, तुम्हें प्रतिफल देंगे।
40006007	प्रार्थना करते समय दूसरे लोगों की तरह, जो अविश्‍वासी हैं, बकबक मत करो। क्योंकि वे समझते हैं कि उनके बहुत बोलने से उनकी सुनी जाएगी।
40006008	इसलिए उनकी तरह मत बनो क्योंकि तुम्हारे स्व`र्गिक पिता तुम्हारे माँगने से पहले जानते हैं कि तुम्हारी क्या-क्या ज़रूरतें हैं।
40006009	इसलिए इस तरह से प्रार्थना करो, "हे हमारे स्वर्गिक पिता, आप जो स्वर्ग में हैं, आपका नाम पवित्र माना जाए।
40006010	आपका राज्य आए। जैसे आपकी इच्छा स्वर्ग में पूरी होती है, इस पृथ्वी पर भी हो।
40006011	हमारे हर दिन की रोटी (खाना और ज़रूरत की चीज़ें) आज हमें दें।
40006012	जिस तरह हम ने अपने अपराधियों को माफ़ किया है, वैसे ही हमारे अपराधों को माफ़ करें।
40006013	हमें प्रलोभन में पड़ने न दें, लेकिन बुराईं से (शैतान से) बचाएँ; क्योंकि राज्य और पराक्रम और शान (महिमा) हमेशा आपकी ही हैं। ऐसा ही हो।
40006014	इसलिए अगर तुम मनुष्य के अपराध क्षमा करोगे, तो तुम्हारे स्वर्गिक पिता भी तुम्हारे अपराध क्षमा करेंगे।
40006015	परन्तु अगर तुम लोगों के अपराध माफ़ न करोगे, तो तुम्हारे परमेश्‍वर पिता तुम्हारे अपराध माफ़ न करेंगे।
40006016	जब कभी तुम उपवास करो, तो ढोंगियों की तरह तुम्हारे मुँह पर उदासी न छायी रहे। वे अपना मुँह लटकाए रहते हैं, ताकि दूसरे लोग उन्हें उपवासी जानें। मैं तुम से सच कहता हूँ कि वे अपना प्रतिफल पा चुके।
40006017	लेकिन जब तुम उपवास करो तो अपने सिर पर तेल मलो और चेहरा भी धो।
40006018	ताकि लोग नहीं लेकिन तुम्हारे आसमानी पिता जो गुप्त बातों को भी जानते हैं, तुम्हें उपवासी जानें। इस हालत में तुम्हारे आसमानी पिता जो गुप्त में देखते हैं, तुम्हें प्रतिफल देंगे।
40006019	अपने लिए पृथ्वी पर धन सम्पत्ति मत बटोरो, जहाँ दीमक और फफूँद बिगाड़ते हैं, और जहाँ चोर सेंध लगाते और चुराते हैं।
40006020	लेकिन अपने लिए स्वर्ग में दौलत इकट्ठा करो, जहाँ न तो दीमक और फफूँद बिगाड़ते हैं, न चोर सेंध लगाते और न चुराते हैं।
40006021	क्योंकि जहाँ तुम्हारा धन है वहीं तुम्हारा मन भी लगा रहेगा।
40006022	देह का दिया आँख है। इसलिए अगर तुम्हारी आँखें साफ़ हैं, तो सारी देह रोशनीमय होगी।
40006023	परन्तु अगर आँख अन्धकारमय होगी, तो सारा शरीर भी अन्धकारमय हो जाएगा। इसलिए तुम में जो ज्योति है, वह अगर बुझ जाए, तो वह अन्धियारा कितना भयानक होगा।
40006024	कोई इन्सान एक ही समय में दो मालिकों की सेवा नहीं कर सकता, क्योंकि वह एक से दुश्मनी और दूसरे से मोहब्बत रखेगा, या एक के प्रति वफ़ादार रहेगा और दूसरे से धोखाधड़ी करेगा। तुम परमेश्‍वर और दौलत दोनों की सेवा नहीं कर सकते।
40006025	इसलिए मैं तुम से कहता हूँ कि अपने जीवन की चिन्ता करके यह मत कहना कि हम क्या खाएँगे क्या पीएँगे या क्या पहनेंगे? क्या जीवन भोजन से और देह कपड़ों से बढ़कर नहीं?
40006026	आसमान के पक्षियों को देखो। वे न बोते, न काटते हैं, न गोदाम में रखते हैं। तौभी तुम्हारे स्वर्गिक पिता उन को खिलाते हैं। क्या तुम्हारी कीमत उन से कहीं ज्य़ादा नहीं है?
40006027	तुम में कौन है जो चिन्ता करके अपनी उम्र में एक सेकेण्ड बढ़ा सकता है?
40006028	कपड़ों के लिए फ़िक्र क्यों करते हो? जंगली फूलों पर ध्यान लगाओ कि वे कैसे बढ़ते हैं। वे न तो मेहनत करते हैं, न कातते हैं।
40006029	फिर भी मैं तुम से कहता हूँ कि सुलेमान भी, अपनी सारी शान में उन में से किसी की तरह कपड़े पहने हुए न था।
40006030	इसलिए जब परमेश्‍वर मैदान की घास को जो आज है और कल आग में झोंकी जाएगी, ऐसे कपड़े पहनाते हैं, तो हे अल्पविश्‍वासियो, तुम को वह क्यों नहीं पहनाएँगे?
40006031	इसलिए तुम, चिन्ता करके यह न कहना कि हम क्या खाएँगे या क्या पीएँगे या क्या पहनेंगे?
40006032	क्योंकि अन्यजाति इन्हीं सब बातों को पाने की होड़ में लगे रहते हैं। तुम्हारे, स्वर्गिक पिता जानते हैं कि तुम्हें इन चीज़ों की ज़रूरत है।
40006033	इसलिए पहले तुम परमेश्‍वर के राज्य और सही जीवन शैली को चाहो, तो ये सब चीज़ें भी तुम्हें अपने आप मिल जाएँगी।
40006034	आने वाले समय की फ़िक्र मत करो, क्योंकि भविष्य अपनी फ़िक्र खुद कर लेगा। आज के लिए आज ही का बोझ काफ़ी है।
40007001	दूसरों पर दोष मत लगाओ, ताकि तुम पर भी दोष न लगाया जाए।
40007002	क्योंकि जिस तरह से तुम दूसरों को दोष देते हो, उसी तरह तुम पर भी दोष लगाया जाएगा। जिस नाप से तुम नापते हो, उसी से तुम्हारे लिए नापा जाएगा।
40007003	तुम अपने भाई की आँख के तिनके को क्यों देखते हो और अपनी आँख का लट्ठा तुम्हें महसूस नहीं होता?
40007004	जब तुम्हारी ही आँख में लट्ठा हो, तो तुम अपने भाई से कैसे कह सकते हो कि लाओ, मैं तुम्हारी आँख से तिनका निकाल दूँ।
40007005	हे ढोंगी, पहले अपनी आँख में से लट्ठा निकाल लो, तब तुम अपने भाई की आँख का तिनका अच्छी तरह देखकर निकाल सकोगे।
40007006	पवित्र चीज़ें कुत्तों को मत दो। अपने मोती सूअरों के आगे मत डालो। ऐसा न हो कि वे उन्हें पाँवों के नीचे रौंदे और फिर तुम को फाड़ डालें।
40007007	माँगो, तो तुम्हें मिलेगा। ढूँढो, तो तुम पाओगे, खटखटाओ, तो तुम्हारे लिए दरवाज़ा खोला जाएगा।
40007008	क्योंकि जो कोई माँगता है, उसे मिलता है और जो ढूँढता है, वह पाता है। जो खटखटाता है उसके लिए खोला जाएगा।
40007009	तुम में से ऐसा कौन इन्सान है, कि अगर उसका बेटा उस से रोटी माँगे, तो वह उसे पत्थर देगा?
40007010	या मछली माँगे, तो उसे साँप देगा?
40007011	इसलिए जब तुम बुरे होने के बावजूद, अपने बच्चों को अच्छी चीज़ें देना जानते हो, तो तुम्हारे स्वर्गिक पिता अपने माँगने वालों को अच्छी चीज़ें क्यों न देंगे?
40007012	इसलिए जो कुछ तुम चाहते हो कि इन्सान तुम्हारे साथ करें, तुम भी उन के साथ वैसा ही करो, क्योंकि मूसा और भविष्यद्वक्‍ताओं की शिक्षा यही है।
40007013	सँकरे फाटक से भीतर जाओ, क्योंकि विशाल है वह फाटक और चौड़ा है वह रास्ता, जो बर्बादी को पहुँचाता है। ज़्यादातर लोग इस रास्ते पर चलते हैं।
40007014	लेकिन छोटा फाटक और सकरा रास्ता जीवन को पहुँचाता है। इस रास्ते पर चलने वाले बहुत थोड़े हैं।
40007015	झूठे भविष्यद्वक्‍ताओं से सचेत रहो, जो हैं तो फाड़ खाने वाले भेड़िए, लेकिन भेड़ों के वेष में तुम्हारे पास आते हैं।
40007016	इन लोगों के फलों से तुम उन्हें पहचान लोगे। क्या झाड़ियों से अंगूर या ऊँटकटारों से अंजीर तोड़ते हैं?
40007017	इसी तरह हर एक अच्छा पेड़ अच्छा फल पैदा करता है और खराब पेड़ खराब फल पैदा करता है।
40007018	अच्छा पेड़ खराब फल नहीं ला सकता, न ही एक खराब पेड़ अच्छा फल ला सकता है।
40007019	हर एक पेड़ जो अच्छा फल नहीं लाता, काटा और आग में फेंका और जला दिया जाता है।
40007020	इस तरह, तुम उनके फलों से उन्हें पहचान लोगे।
40007021	हर एक जन जो मुझ से प्रभु, प्रभु कहता है, परमेश्‍वर के राज्य में दाखिल नहीं होगा, लेकिन वही जो स्वर्ग में रहने वाले मेरे पिता की इच्छा को पूरी करता है, उसमें प्रवेश पाएगा।
40007022	उस दिन बहुत से लोग मुझ से कहेंगे, "प्रभु-प्रभु, क्या हम ने आपके नाम से पवित्रात्मा से प्रेरणा पाकर संदेश नहीं दिया, दुष्टात्माओं को नहीं खदेड़ा (निकाला) और बहुत से चमत्कार के काम नहीं किए?
40007023	तब मैं उन्हें साफ़-साफ़ कह दूँगा, मेरा तुम से कभी परिचय हुआ ही नहीं था, मेरे सामने से दूर हो जाओ।
40007024	इसलिए जो कोई मेरी ये बातें सुनकर वैसा ही करता है, जैसा मैंने सिखाया है, वह उस बुद्धिमान इन्सान की तरह ठहरेगा, जिस ने अपना घर चट्टान पर बनाया।
40007025	पानी बरसा, बाढ़ आई, हवाओं के थपेड़े पड़े, उसके बावज़ूद, वह घर नहीं गिरा, क्योंकि वह चट्टान पर बनाया गया था।
40007026	हर एक जन जो मेरी बातों को सुनकर उसके अनुसार चलता नहीं, एक ऐसे बेवकूफ़ इन्सान की तरह है जिसने अपना घर बालू पर बनाया।
40007027	पानी बरसा, बाढ़ आयी और तेज़ हवाओं के थपेड़े उस घर पर पड़े और वह घर धराशायी हो गया।
40007028	जब यीशु ये सब बातें कह चुके, तो लोग सुनकर बहुत आश्चर्य से भर गए।
40007029	क्योंकि वह उन लोगों को बड़े अधिकार से सिखाया करते थे, न कि उनके शिक्षकों की तरह।
40008001	जब यीशु उस पहाड़ से उतरे, तो एक बड़ी भीड़ उनके साथ चल पड़ी।
40008002	एक कुष्ठ रोगी ने पास आकर यीशु को प्रणाम करते हुए कहा, "हे प्रभु, अगर आप चाहें तो मुझे ठीक कर सकते हैं।"
40008003	यीशु ने हाथ बढ़ाकर उसे छूते हुए कहा, "मैं चाहता हूँ कि तुम ठीक हो जाओ।" उस व्यक्‍ति का कुष्‍ट रोग तुरन्त ठीक हो गया।
40008004	यीशु ने उससे कहा, "देखो, बगैर किसी को बताए पहले पुरोहित (याजक) के पास जाकर अपने आपको दिखाओ। उस चढ़ावे को भी चढ़ाओ ताकि उन के लिये गवाही हो।"
40008005	जब वह कफ़रनहूम में आए तो एक सूबेदार ने उनके पास आकर बिनती की,
40008006	"प्रभु जी, मेरा नौकर, मेरे घर में लकवे की बीमारी से पीड़ित है।"
40008007	यीशु ने उस से कहा, "आकर मैं उसे अच्छा कर दूँगा।"
40008008	सूबेदार ने जवाब दिया, "हे प्रभु, मैं इस लायक नहीं कि आप मेरी छत के नीचे आएँ, आप सिर्फ़ मुँह से कह दीजिए तो मेरा नौकर ठीक हो जाएगा।
40008009	मैं भी तो अधिकारी के आधीन हूँ और सिपाही मेरे आधीन हैं। जब मैं किसी से कहता हूँ, उधर जाओ, तो वह जाता है। जब किसी से कहता हूँ, इधर आओ, तो वह आता है। जब अपने नौकर से कहता हूँ, यह करो, तो वह वैसा करता है।"
40008010	यह सुनकर यीशु ने अचम्भा करते हुए अपने साथ चलने वाले लोगों से कहा, "मैं तुम से सच-सच कहता हूँ कि मैंने इस्राएलियों में भी ऐसा बड़ा विश्‍वास नहीं देखा।
40008011	और मैं तुम से कहता हूँ, पूर्व और पश्चिम से बहुत से लोग आकर अब्राहम, इसहाक, और याकूब के साथ स्वर्ग के राज्य में बैठेंगे।
40008012	लेकिन राज्य की सन्तान (इस्राएली) बाहर अँधेरे में डाल दी जाएगी, जहाँ रोना और दाँतों का पीसना होगा।"
40008013	तब यीशु ने सूबेदार से कहा, "जाओ, जैसा तुम्हारा भरोसा (विश्‍वास) है, वैसा ही तुम्हारे लिए हो।" और उसका नौकर उसी वक्‍त ठीक हो गया।
40008014	यीशु ने पतरस के घर में आकर उस की सास को बुखार में पड़े देखा।
40008015	यीशु ने उसका हाथ छुआ और उसका बुखार उतर गया और वह उठकर उस की सेवा करने लगी।
40008016	जब शाम हुयी तब वे उसके पास बहुत से ऐसे लोगों को ले आए जिनमें भूत-प्रेत (दुष्टात्मा) थे। यीशु ने उन भूत-प्रेतों को अपने शब्द मात्र से निकाल दिया और सब बीमारों को ठीक किया;
40008017	ताकि जो बात यशायाह भविष्यद्वक्‍ता के द्वारा कहलवायी गयी थी, वह पूरी हो कि "यीशु ने खुद ही अपने ऊपर हमारी कमज़ोरियों को ले लिया और हमारी बीमारियों को उठा लिया।"
40008018	यीशु ने अपने चारों तरफ़ एक बड़ी भीड़ को देखकर उन्हें यह हुक्म दिया कि वे झील के उस पार चले जाएँ।
40008019	तभी एक धार्मिक गुरू ने आकर यीशु से कहा, "गुरुजी, आप जहाँ कहीं जाएँगे, मैं भी आपके साथ रहूँगा।"
40008020	यीशु ने उससे कहा, "लोमड़ियाँ तो बिलों में रहती हैं, चिड़ियाँ घोसलों में, लेकिन परमेश्‍वर के बेटे के पास सिर रखने तक की जगह नहीं है।"
40008021	यीशु के किसी शिष्य ने उन से कहा, "प्रभु, मेरे पिता जी का देहान्त होने के बाद मैं आपके साथ हो लूँगा।"
40008022	यीशु ने उस से कहा, "मेरे साथ आ जाओ और जो लोग आत्मिक रीति से मरे हुए हैं, उन्हीं के लिए यह काम छोड़ दो।"
40008023	जब वह नाव पर चढ़े, तो उनके शिष्य भी उनके साथ नाव पर सवार हो गए।
40008024	कुछ ही समय के बाद जब यीशु सो रहे थे, एक ऐसा बड़ा तूफ़ान आ गया कि नाव लहरों से डोलने लगी।
40008025	तब उन्हों ने उनके पास आकर उन्हें जगाते हुए कहा, "यीशु जी, हमें बचाइए, नहीं तो हम सब मर जाएँगे।"
40008026	यीशु ने उन से कहा, "हे कम विश्‍वास वालो, तुम डर क्यों रहे हो"? तब यीशु ने उठकर आँधी और पानी को जैसे ही डाँटा, सब कुछ शान्त हो गया।
40008027	शिष्य अचम्भा करके कहने लगे कि यह कैसा इन्सान है कि आँधी और पानी भी उसका हुकुम मानते हैं।
40008028	जब यीशु उस पार गदरेनियों के देश में पहुँचे, तो दो व्यक्‍ति जिन में दुष्टात्माएँ थीं, कब्रों से निकलते हुए उन्हें मिले। वे इतने भयंकर थे कि उस रास्ते से कोई भी नहीं गुज़र सकता था।
40008029	उन्हों ने चिल्लाकर कहा, "हे परमेश्‍वर के बेटे, हमें आप से क्या लेना देना? क्या समय पूरा होने से पहले ही आप हमें दुख देने आए हैं?"
40008030	कुछ ही दूरी पर वहाँ एक सूअरों का झुण्ड चर रहा था।
40008031	इसलिए दुष्टात्माओं ने यह याचना की, कि अगर वह उनको निकालते भी हैं तो उन्हें वहाँ चरते हुए सुअरों में भेज दें।
40008032	यीशु ने जवाब में कहा, "निकल जाओ।" उन दोनों आदमियों में से निकलते ही दुष्टात्माएँ उन सुअरों में बैठ गयीं।
40008033	सुअरों की देख-रेख करने वाले भाग कर शहर में आ गए। वहाँ उन्हों ने लोगों को पूरी घटना बताई। यह भी कि दुष्टात्माओं से बन्धे आदमियों के साथ क्या हुआ।
40008034	यह सुनकर पूरा शहर यीशु से मिलने के लिए उमड़ पड़ा। यीशु को देखते ही उन्हों ने उन से कहा कि हमारे यहाँ से कहीं और चले जाएँ।
40009001	फिर यीशु एक नाव पर बैठकर झील के उस पार अपने गाँव जा पहुँचे।
40009002	तभी लोग चारपाई पर लकवे से पीड़ित एक व्यक्‍ति को उनके पास ले आए। यीशु ने उनके विश्‍वास को देखकर अपंग व्यक्‍ति से कहा, "बेटा, हिम्मत रखो। तुम्हारे गुनाहों की माफ़ी (पाप क्षमा) तुम्हें मिल चुकी है।"
40009003	उन में से कुछ विद्वानों ने आपस में कहा, "यह इन्सान तो परमेश्‍वर की निन्दा कर रहा है।"
40009004	उनके विचारों को जानकर यीशु ने कहा, "तुम अपने मन में बुरा क्यों सोच रहे हो?
40009005	क्या कहना आसान है यह कि तुम्हारे सारे पाप माफ़ हुए या, उठो और चलने लगो?
40009006	लेकिन इसलिए कि तुम यह जान लो परमेश्‍वर के बेटे को इस दुनिया में पापों को माफ़़ करने का अधिकार है।" इसके बाद ही यीशु ने उस अपंग इन्सान से कहा, "उठो, अपनी चारपाई उठाकर अपने घर चले जाओ।"
40009007	वह तुरन्त उठकर अपने घर चला गया।
40009008	जब भीड़ ने यह देखा तो आश्चर्य से भरकर उस परमेश्‍वर की बड़ाई करने लगी, जिन्होंने मनुष्यों को ऐसा अधिकार दिया था।
40009009	वहाँ से निकलने के बाद यीशु ने मत्ती नामक एक व्यक्‍ति को टैक्स आफ़िस में बैठे देखा। उससे यीशु ने कहा, "मेरे साथ आओ।" वह तभी उठा और यीशु के साथ हो लिया।
40009010	अब जब कि यीशु घर में खाना खाने बैठे हुए थे, बहुत से टैक्स लेने वाले और दुष्ट लोग यीशु और उनके शिष्यों के साथ आकर बैठे।
40009011	जब फ़रीसियों ने देखा तो शिष्यों से कहा, "तुम्हारे गुरू टैक्स लेने वालों और दुष्टों के साथ खाना क्यों खाते हैं?"
40009012	जब यीशु ने यह सुना, तो उन से कहा, "जो स्वस्थ हैं उन्हें डॉक्टर की ज़रूरत नहीं पड़ती है, लेकिन उन्हें जो बीमार होते हैं, उसकी आवश्यकता होती है।
40009013	जाओ और इसका मतलब सीखने की कोशिश करो, मैं तरस चाहता हूँ, कुर्बानी नहीं, क्योंकि मैं धार्मिक लोगों को नेवता देने नहीं आया हूँ, लेकिन इसलिए कि पापियों का बदलाव हो।"
40009014	तब यूहन्ना के शिष्य यीशु के पास आकर कहने लगे, "ऐसा क्यों है कि हम और फ़रीसी अक्सर उपवास करते हैं, लेकिन आपके शिष्य ऐसा नहीं करते?"
40009015	तब यीशु ने उत्तर में कहा, "क्या दूल्हे के रहते दूल्हे के दोस्त विलाप कर सकते हैं? लेकिन वे दिन आने वाले हैं, जब दूल्हा उन से दूर किया जाएगा और वे उपवास करेंगे?
40009016	कोई भी व्यक्‍ति पुराने कपड़े में नए कपड़े का पैबन्द नहीं लगाता। क्योंकि ऐसा करने से पैबन्द पुराने कपड़े को खींच लेगा और वह और ज़्यादा फट जाएगा।
40009017	लोग तुरन्त निकाला हुआ अंगूर का रस पुरानी चमड़े की थैलियों में नहीं भरते हैं। ऐसा करने से वे थैलियाँ फट जाती हैं और अंगूर का रस बह जाता है, और थैलियाँ बर्बाद हो जाती हैं। लेकिन नया अंगूर का रस नयी थैलियों में भरते हैं और वह दोनों बची रहती हैं।"
40009018	जब कि यीशु ये बातें कह ही रहे थे कि देखो, एक प्रधान ने आकर उन्हें प्रणाम करते हुए कहा, "मेरी बेटी अभी मरी है, लेकिन चलकर अपना हाथ उस पर रखें, तो वह ज़िन्दा हो जाएगी।"
40009019	यीशु उठकर अपने शिष्यों को संग लेकर उसके साथ चल पड़े।
40009020	इसी बीच एक महिला ने जिसे बारह साल से खून बहने की बीमारी थी, पीछे से आकर उनके पहिरावे के छोर को छू लिया।
40009021	वह अपने आप से कहा करती थी, "अगर मैं उनके कपड़ों को ही छू लूँ, तो अच्छी हो जाऊँगी।"
40009022	लेकिन यीशु ने जैसे ही पीछे मुड़ कर देखा, तो उससे कहा, "बेटी, हिम्मत रखो। तुम्हारे विश्‍वास ने तुम्हें अच्छा कर दिया है।" उसी क्षण से वह महिला अच्छी हो गयी।
40009023	जब यीशु उस प्रधान के घर में पहुँचे, तो वहाँ बांसुली बजाने वालों और भीड़ को हुल्लड़ मचाते देखकर कहा,
40009024	"किनारे हटो, लड़की मरी नहीं है, लेकिन सो रही है।" यह सुनते ही वे लोग यीशु पर हँसने लगे।
40009025	लेकिन जब भीड़ निकाल दी गयी तो उन्हों ने अन्दर जाकर लड़की का हाथ पकड़ा, और वह जी उठी।
40009026	इस बात की खबर उस सारे देश में फैल गयी।
40009027	जब यीशु वहाँ से आगे बढ़े, तो दो अन्धे उनके पीछे यह पुकारते हुए चले, "हे दाऊद के वशंज, हम पर दया करें।"
40009028	जब वह घर में पहुँचे, तो वे अन्धे उनके पास आए और यीशु उन से बोले, "क्या तुम्हें यह विश्‍वास है कि मैं यह कर सकता हूँ?" उन्हों ने यीशु से कहा, "जी हाँ प्रभु।"
40009029	तब यीशु ने उन की आँखें छूकर कहा, "तुम्हारे विश्‍वास के अनुपात में तुम्हारे लिये हो।"
40009030	उसी समय उन की आँखें खुल गयीं और यीशु ने उन्हें सख्त हुक्म देकर कहा, "सावधान, किसी को भी यह बात मालूम न हो।"
40009031	लेकिन उन्हों ने निकलकर सारे देश में यीशु के नाम को फैला दिया।
40009032	जब वे बाहर जा रहे थे, तो लोग एक गूँगे को जिसमें दुष्टात्मा थी, उनके पास ले आए।
40009033	जब दुष्टात्मा निकाल दी गयी, तो गूँगा बोलने लगा और भीड़ ने हैरान होकर कहा, "इस्राएल में ऐसा कभी नहीं देखा गया।"
40009034	लेकिन फ़रीसियों ने कहा, "यीशु तो दुष्टात्माओं के मुखिया (सरदार) की मदद से दुष्टात्माओं को निकालते हैं।"
40009035	यीशु सब नगरों और गाँवों में जाकर उन की सभाओं में उपदेश देते और परमेश्‍वर के शासन के बारे में बताते रहे। वहाँ पर वे हर तरह की बीमारी और कमज़ोरी को दूर करते रहे।
40009036	जब उन्हों ने भीड़ को देखा, तो उनके दिल में करूणा उमड़ आई, क्योंकि वे उन भेड़ों की तरह थे जिनका कोई देख-रेख करने वाला नहीं था। वे व्याकुल और भटके हुए से थे।
40009037	तब उन्हों ने अपने शिष्यों से कहा, "पके हुए खेत तो बहुत हैं, लेकिन मज़दूर थोड़े हैं।
40009038	इसलिए खेत के मालिक से प्रार्थना करो कि वह फ़सल काटने मज़दूरों को भेजे।
40010001	फिर यीशु ने अपने बारह शिष्यों को पास बुलाकर, उन्हें गंदी आत्माओं पर अधिकार दिया कि उन्हें निकालने के साथ-साथ सब तरह की बीमारियों और कमज़ोरियों को दूर करें।
40010002	बारह प्रेरितों के नाम हैः शमौन पतरस, उसका भाई आन्द्रियास, ज़बदी का बेटा याकूब और उसका भाई यूहन्ना।
40010003	फ़िलिप्पुस, बरतुल्मै थोमा और टैक्स लेने वाला मत्ती, हलफ़ै का बेटा याकूब और तद्दे।
40010004	शमौन कनानी और यहूदा इस्करियोती, जिसने यीशु को पकड़वाया था।
40010005	इन बारहों को यीशु ने यह हुकुम दिया था कि गैरयहूदियों की तरफ़ न जाना और सामरियों के किसी इलाके में दाखिल न हों।
40010006	लेकिन इस्राएल की खोई हुयी भेड़ों के पास जाना।
40010007	जाते-जाते लोगों को यह बताना कि स्वर्ग का राज्य नज़दीक आ गया है।
40010008	बीमारों को ठीक करो, मरे हुओं को जिलाओ, कुष्‍ट रोगियों को अच्छा करो, दुष्टात्माओं को निकालो, तुम ने मुफ़्त में पाया है, मुफ़्त में दो भी।
40010009	अपने झोले में न सोना, न रूपा, न तांबा रखना।
40010010	यात्रा के लिए न झोली रखो, न दो जोड़ी कमीज़, न जूते और न ही लाठी, क्योंकि मेहनत करने वाले की ज़रूरत पूरी होनी चाहिए।
40010011	जिस किसी गाँव में जाओ, तो मालूम करो, कि वहाँ कौन तुम्हें ग्रहण करता है? जब तक तुम गाँव न छोड़ो, इसी व्यक्‍ति के यहाँ रहना।
40010012	उसके घर में दाखिल होते ही उस को आशीष देना।
40010013	यदि उस घर के लोग लायक होंगे तो तुम्हारा आशीर्वाद उन तक पहुँचेगा। लेकिन अगर वे लायक न हों, तो तुम्हारा आशीर्वाद तुम्हारे पास लौट आएगा।
40010014	जो कोई तुम्हें अपनाएगा नहीं और तुम्हारी बात नहीं मानेगा, उस घर या उस शहर से निकलते हुए अपने पाँव की धूल झाड़ डालो।
40010015	मैं तुम से सच कहता हूँ कि इन्साफ़ के दिन सदोम और अमोरा की हालत उस शहर से ज़्यादा सहने के लायक होगी।
40010016	देखो, मैं तुम्हें भेड़ियों के बीच भेड़ों की तरह भेजता हूँ इसलिए साँपों की तरह बुद्धिमान और कबूतर की तरह भोले बनो।
40010017	लेकिन लोगों से संभलकर रहना। इसलिए कि वे तुम्हें सभा के सुपुर्द कर देंगे। वे अपने आराधनालय में तुम्हें चाबुक से मारेंगे।
40010018	तुम मैजिस्ट्रेट और राजाओं के सामने मेरी खातिर लाए जाओगे ताकि उनके और गैरयहूदियों के लिए गवाह ठहरो।
40010019	लेकिन जब वे तुम्हें सुपुर्द करें, तो क्या और कैसे बोलेंगे, यह सोचना भी मत। क्योंकि तुम्हें क्या कहना चाहिए, यह उसी पल तुम्हें बता दिया जाएगा।
40010020	इसलिए कि बोलने वाले तुम नहीं, लेकिन तुम्हारे पिता का आत्मा है जो तुम में से बोलता है।
40010021	और भाई अपने भाई को और पिता अपने बच्चों को मारे जाने के लिए सौपेंगे। बच्चे अपने पिता के खिलाफ़ बलवा करेंगे और उनकी मौत का कारण बनेंगे।
40010022	मेरे नाम की खातिर सब लोग तुम से नफ़रत करेंगे, लेकिन जो आखिर तक टिका रहेगा, उसी को मुक्‍ति मिलेगी।
40010023	जब वे तुम्हें एक शहर में सताएँ, तो दूसरे शहर को भाग जाना। क्योंकि मैं तुम से सच कहता हूँ कि इसके पहले कि तुम इस्राएल के सभी शहरों में जा पाओ, मनुष्य का पुत्र आ जाएगा।
40010024	शिष्य अपने गुरू से बढ़कर नहीं है, न ही नौकर अपने मालिक से।
40010025	शिष्य के लिए इतना ही काफ़ी है कि वह अपने गुरू की तरह हो और नौकर अपने मालिक की तरह। अगर उन्हों ने घर के मालिक को बालज़बूब कहा है, तो जो उनके परिवार के हैं उन्हें और बहुत कुछ क्यों नहीं कहेंगे।
40010026	इसलिए उन से मत डरना। क्योंकि कुछ भी ढँका नहीं है जो रोशनी में नहीं आएगा, या किया गया है जो जाना नहीं जाएगा।
40010027	मैं जो कुछ अँधेरे में तुम से कहूँ, उसे रोशनी में बताना। जो कुछ तुम कानों में सुनो, उसे घर के ऊपर से चिल्लाना।
40010028	उन से मत डरना जो देह को बर्बाद कर सकते हैं लेकिन वे आत्मा को नुकसान नहीं पहुँचा सकते। सिर्फ़ उन से डरना जो देह और आत्मा दोनों ही को नरक में डाल सकते हैं, अर्थात् परमेश्‍वर।
40010029	क्या एक सिक्के में दो गौरैया नहीं बिकती हैं? फिर भी तुम्हारे पिता के बिना जाने, उन में से एक भी ज़मीन पर नहीं गिरती है।
40010030	इसी तरह से तुम्हारे सिर के बाल तक गिने हुए हैं।
40010031	इसलिए डरना नहीं। गौरैयों से बढ़कर तुम्हारी कीमत है।
40010032	जो कोई मनुष्यों के सामने मुझे मान लेगा, उसे मैं भी अपने स्वर्गिक पिता के सामने मान लूँगा
40010033	इसलिए जो कोई लोगों के सामने मेरा इन्कार करता है, मैं भी अपने स्वर्गिक पिता के सामने उसका इन्कार करूँगा।
40010034	ऐसा मत समझो कि इस दुनिया में मेरे आने से रिश्तेदारों में आपसी सम्बन्ध सदैव अच्छे होंगे, नहीं, लेकिन मेरी वजह से लोगों में आपस में फूट पड़ जाएगी।
40010035	मेरी वजह से बाप बेटे की, बेटा बाप की खिलाफ़त करेगा। माँ बेटी की, बेटी माँ की सास बहू की और बहू सास की खिलाफ़त करेगी।
40010036	इन्सान के दुश्मन उसके घर के लोग ही होंगे।
40010037	जो कोई मुझ से ज़्यादा अपने पिता या माता को चाहता है, वह मेरे काम का नहीं है। जो मुझ से ज़्यादा अपने बेटे या बेटी को चाहता है, वह भी मेरे लायक नहीं है।
40010038	जो कोई अपने क्रूस को उठाकर मेरे मुताबिक ज़िंदगी नहीं बिताता है, वह भी मेरे काम का नहीं है।
40010039	जो व्यक्‍ति अपने लिए ही जीना चाहता है, वह अपनी ज़िन्दगी से हाथ धो बैठेगा। और जो मेरे वास्ते अपनी ज़िन्दगी कुर्बान करेगा वह उसे पा लेगा।
40010040	जो तुम्हें कबूल करता है, वह मुझे कबूल करता है। जो मुझे अपनाता है, वह मेरे भेजने वाले को अपनाता है।
40010041	जो एक भविष्यद्वक्‍ता को भविष्यद्वक्‍ता की तरह सम्मान देता है, वह भविष्यद्वक्‍ता का प्रतिफल पाता है।
40010042	मैं सच कहता हूँ, कि जो कुछ न समझे जाने वाले लोगों को यह जानते हुए कि वे मेरे शिष्य हैं, एक प्याला ठण्डा पानी दे, वह अपने पुरस्कार (प्रतिफल) से चूकेगा नहीं।
40011001	अपने बारह शिष्यों को आज्ञा देने के बाद यीशु उनके शहरों और गाँवों में सिखाने के लिए चल पड़े।
40011002	यीशु के कामों के बारे में जब यूहन्ना ने जेलखाने में सुना, तो अपने दो शिष्यों को पूछताछ के लिए भेजा।
40011003	यूहन्ना के शिष्यों ने उससे पूछा, "क्या आप ही वह हैं जो आने वाले थे, या हम किसी दूसरे का इन्तज़ार करें?"
40011004	यीशु ने जवाब में कहा, "जो कुछ तुम ने सुना और देखा है, जाकर बता दो,
40011005	अन्धे देखते हैं, लँगड़े चलते हैं, कोढ़ी शुद्ध किए जाते हैं, बहरे सुनते हैं, मुर्दे जिलाए जाते हैं और गरीबों (दीनों) को खुशी की खबर सुनायी जाती है।
40011006	आशीषित व्यक्‍ति वह है जो मेरी वजह से ठोकर न खाए (नाराज़ न हो)।"
40011007	यूहन्ना के शिष्य जाने वाले ही थे कि यीशु भीड़ को यूहन्ना के बारे में बताने लगे, "तुम जंगल में क्या देखने गए थे? हवा से हिलाए जाने वाले सरकण्डे को?
40011008	लेकिन तुम देखने क्या गए थे? बहुत बढ़िया कपड़े पहने हुए इन्सान को? देखो, जो लोग बहुत बढ़िया कपड़े पहनते हैं, वे राजमहल में रहते हैं।
40011009	लेकिन तुम देखने क्या गए थे? एक नबी को? हाँ, मैं तो कहूँगा कि एक नबी से ऊँचे इन्सान को।
40011010	क्योंकि इसी इन्सान के बारे में लिखा है, देखो, मैं अपने दूत (खबर देने वाले) को तुम्हारे पास भेजता हूँ, वह तुम्हारे सामने तुम्हारे लिए रास्ता तैयार करेगा।
40011011	मैं सच कहता हूँ, इस संसार में जन्म लेने वालों में यूहन्ना बपतिस्मा देने वाले से बढ़कर आज तक कोई नहीं हुआ है। लेकिन जो कोई स्वर्ग के राज्य में सब से कम है, वह उस से कहीं ज़्यादा है।
40011012	यूहन्ना बपतिस्मा देने वाले के दिनों से आज तक स्वर्ग के राज्य पर ज़ोर होता रहा है और बलवान उसे ज़ोर लगाकर ले लेते हैं।
40011013	यूहन्ना तक के सभी नबियों और नियमशास्त्र ने इन बातों के बारे में पहले ही से कह दिया था।
40011014	अगर तुम इसे मानो, तो यही एलिय्याह है जो आने वाला था।
40011015	जो सुनना चाहे वह सुने।
40011016	लेकिन इस पीढ़ी की तुलना मैं किस से करूँ? ये लोग उन बच्चों की तरह हैं जो बाज़ारों में बैठकर अपने साथियों को पुकारते रहते हैं।
40011017	वे कहते हैं, "हम ने तुम्हारे लिए बांसुली बजायी, लेकिन तुम नहीं नाचे। हम ने तुम्हारे लिए विलाप किया लेकिन तुम न रोए।
40011018	यूहन्ना न खाता आया और न पीता, लेकिन उस पर आरोप यह लगाया गया कि उसमें दुष्टात्मा है।
40011019	मैं एक आम इन्सान की तरह खाता-पीता हूँ, तो मुझ पर आरोप लगाया जाता है कि मैं पेटू, शराबियों, टैक्स इकट्ठा करने वालों और दुष्ट लोगों का साथी हूँ।"
40011020	तब यीशु उन शहरों का उलाहना करने लगे क्योंकि उन्हों ने वहाँ कई चमत्कार किए थे और फिर भी, उन लोगों ने अपने मन नहीं बदले थे।
40011021	खुराजीन, तुम पर हाय। बेतसेहदा, तुम पर हाय। क्योंकि जो अद्भुत काम तुम्हारे यहाँ किए गए, अगर सूर और सैदा में किए जाते, तो टाट ओढ़कर और राख पर बैठ कर उन्हों ने बहुत पहले अपना मन बदल लिया होता।
40011022	लेकिन मैं तुम से कहता हूँ कि इन्साफ़ के समय सूर और सैदा के लोगों की हालत ज़्यादा सहने लायक होगी।
40011023	और तुम कफ़रनहूम के लोग जो घमण्ड की ऊँचाइयों पर हो, नरक की निचाई तक लाए जाओगे। क्योंकि जो चमत्कार (आश्चर्यकर्म) तुम्हारे बीच किए गए, अगर वे सदोम में किए जाते, तो वह शहर आज तक बना रहता।
40011024	लेकिन मैं तुम से यकीनन कहना चाहता हूँ कि इन्साफ़ के दिन सदोम के लोगों की हालत तुम्हारी हालत से ज़्यादा बर्दाश्त करने लायक होगी।
40011025	उसी समय यीशु ने कहा, "स्वर्ग और पृथ्वी के स्वामी, पिताजी, मैं आपको इसलिए धन्यवाद देता हूँ क्योंकि आप ने इन बातों को ज्ञानियों और बुद्धिमानों से छिपा रखा है, लेकिन शिशुओं से नहीं।
40011026	ऐसा इसलिए हुआ क्योंकि यह बात आपको पसन्द आयी।
40011027	सब बातें मेरे पिता ने मुझे सुपुर्द कर दी हैं। पिता के अलावा बेटे को कोई नहीं जानता। बेटे को छोड़कर पिता को भी कोई नहीं जानता और वे लोग ही जानते हैं, जिन पर बेटा ज़ाहिर (प्रगट) करता है।
40011028	तुम सभी जो मेहनत करते और भारी बोझ (बुराईयाँ और उनकी सज़ा) से दबे हो, मेरे पास आओ, मैं तुम्हें सुकून (शान्ति) दूँगा।
40011029	मेरा जूआ तुम अपने ऊपर ले लो (शिक्षा का पालन करो) और मुझ से सीखो। क्योंकि मैं मन में नम्र और दीन हूँ, तब तुम अपने मन में सुकून पाओगे।
40011030	क्योंकि मेरा जूआ फ़ायदेमन्द और बोझ हल्का है।"
40012001	एक दिन यीशु सब्त के दिन अनाज के खेतों में से होकर जा रहे थे। भूख लगने की वजह से यीशु के शिष्य बालों को तोड़-तोड़कर दानों को खाने लगे
40012002	लेकिन फ़रीसियों ने देखकर कहा, "देखिए यीशु, आपके शिष्य वही कर रहे हैं जो सब्त के दिन करना सही नहीं है।"
40012003	लेकिन यीशु ने जवाब में कहा, "क्या तुम ने यह पढ़ा नहीं है कि जब दाऊद और उसके साथी भूखे थे, तब उन्हों ने क्या किया था?
40012004	परमेश्‍वर के घर में जाकर उसने और उसके साथियों ने वह रोटी खायी जिसे सिर्फ़ याजक (पुरोहित) लोगों को खाने की आज़ादी थी?
40012005	या क्या तुम ने नियम शास्त्र में यह नहीं पढ़ा, कि अगर सब्त के दिन प्रार्थना भवन में याजक (पुरोहित) सब्त को तोड़ें, तौभी निर्दोष ठहरते हैं?
40012006	लेकिन मैं तुम्हें यह कहता हूँ कि यहाँ जो तुम्हारे सामने खड़ा है वह प्रार्थना भवन से भी बड़ा है।
40012007	लेकिन अगर तुम ने इन शब्दों, 'मैं कुर्बानी नहीं दया चाहता हूँ' का मतलब समझ लिया होता, तो तुम ने बेगुनाह (निरपराधी) को दोषी न ठहराया होता।
40012008	क्योंकि मैं सब्त के भी ऊपर हूँ।"
40012009	वहाँ से जाने के बाद वह आराधनालय में पहुँचे।
40012010	वहाँ पर एक आदमी था जिसका हाथ सूख चुका था। उन्हों ने यीशु पर दोष लगाने के लिए पूछा, "क्या सब्त के दिन में किसी को स्वस्थ कर देना जायज़ है?"
40012011	यीशु ने उत्तर दिया, "मान लो तुम में से किसी के पास एक भेड़ है और सब्त के दिन किसी गड्ढे में गिर जाती है, क्या उसे तुम बाहर नहीं निकालोगे?
40012012	मनुष्य की कीमत भेड़ से कितनी बढ़कर है! इसलिए यह जायज़ है कि सब्त के दिन भलाई की जाए"
40012013	तब यीशु ने उस व्यक्‍ति से कहा, "अपने हाथ को आगे बढ़ाओ।" उसने वैसा ही किया और उसका सूखा हाथ दूसरे हाथ की तरह अच्छा हो गया।
40012014	इसके बाद ही फ़रीसियों ने बाहर जाकर यीशु के खिलाफ़ एक सभा बुलायी ताकि उन्हें बर्बाद करने की योजना बनाएँ।
40012015	यह मालूम होते ही यीशु वहाँ से चले गए। एक बड़ी भीड़ भी उनके साथ हो ली और उन सभी को उन्हों ने ठीक कर दिया।
40012016	उन्हों ने लोगों को यह भी कहा कि वे उनके बारे में अन्य लोगों को न बताएँ।
40012017	ताकि यशायाह भविष्यद्वक्‍ता के द्वारा जो कुछ भी कहा गया था, वह पूरा हो।
40012018	वह यह कि मेरे प्यारे सेवक और प्रिय को देखो, जिसको मैंने चुना है और जिस से मैं खुश हूँ। मैं अपनी आत्मा को उस पर रखूँगा, और वह गैरयहूदियों को न्याय (इन्साफ़) की खबर देगा।
40012019	वह न ही झगड़ा करेगा न चिल्लाएगा, न ही सड़कों पर कोई मनुष्य उसकी आवाज़ सुनेगा।
40012020	जब तक वह जीत का फ़ैसला न सुना दे, वह कुचले सरकण्डे को न तोड़ेगा और न ही टिमटिमाती हुई बत्ती को बुझाएगा।
40012021	गैर यहूदी उसके नाम पर भरोसा करेंगे।
40012022	एक दुष्टात्मा से ग्रसित, अन्धे और गूँगे आदमी को यीशु के पास लाया गया और यीशु ने उसे अच्छा कर दिया। इसलिए वह बोलने और देखने लगा।
40012023	सभी लोग आश्चर्य से भरकर कहने लगे, "क्या यह दाऊद के वंश के नहीं हैं?"
40012024	फ़रीसियों ने यह सुनकर कहा, "यह व्यक्‍ति दुष्टात्माओं के प्रधान बेलज़बूब के बिना मदद के दुष्टात्माएँ निकाल ही नहीं सकता।"
40012025	यीशु ने उनके ख्यालों को जानते हुए उन से कहा, जिस राज्य में एकता नहीं है, अपनी बर्बादी का कारण बनता है। जिस शहर या घर में भी एकता नहीं है, वह स्थिर नहीं रह सकता।
40012026	अगर शैतान, शैतान को निकालने लगा तो वह अपना ही दुश्मन बन गया। ऐसे में उसका शासन कैसे बना रहेगा?
40012027	अगर मैं बालज़बूब की मदद से दुष्टात्माएँ निकालता हूँ, तो तुम्हारे बेटे उन्हें कैसे निकालते हैं? इसलिए वे ही तुम्हारे न्यायदाता होंगे।
40012028	लेकिन अगर मैं परमेश्‍वर के आत्मा की मदद से दुष्टात्माएँ निकालता हूँ, तब तो परमेश्‍वर का राज्य तुम्हारे पास आ चुका है।
40012029	नहीं तो कोई एक ताकतवर आदमी के घर में घुसकर उसके घर की चीज़ें कैसे लूट सकता है, जब तक कि वह ताकतवर आदमी को बाँध न ले? तब वह उसके घर को लूट लेगा।
40012030	जो मेरी तरफ़ नहीं है, वह मेरे खिलाफ़ है, और जो बटोरता नहीं है वह बिखराता है।
40012031	इसलिए मैं तुम से कहता हूँ हर तरह की दुष्टता और बुराई माफ़ की जाएगी, लेकिन पवित्र आत्मा के खिलाफ़़ बुराई (निन्दा) माफ़ नहीं, की जाएगी।
40012032	जो कोई मेरे खिलाफ़ कुछ कहता है, वह माफ़ी पाएगा, लेकिन जो कोई पवित्रात्मा के खिलाफ़ कुछ कहता है, वह न इस दुनिया में और न ही आने वाली दुनिया में माफ़ी पाएगा।
40012033	अगर पेड़ को अच्छा कहो, तो उसके फल को भी अच्छा कहो, या पेड़ को बुरा कहो, तो उसके फल को भी बुरा कहो। क्योंकि फल से ही पेड़ के अच्छे-बुरे की पहचान होती है।
40012034	हे साँप के बच्चो! तुम दुष्ट होने के बावज़ूद अच्छी बातें कैसे बोल सकते हो? क्योंकि मुँह से वही बाहर आता है जो मन में भरा होता है।
40012035	भला मनुष्य अपने भीतर के अच्छे खज़ाने में से अच्छी बातें निकालता है। बुरा मनुष्य अपने बुरे खज़ाने में से बुरी बातें निकालता है।
40012036	लेकिन मैं कहता हूँ कि इन्साफ़ वाले दिन में लोग अपने कहे हर एक बेकार शब्द का हिसाब देंगे।
40012037	क्योंकि तुम अपनी कही हुयी बातों ही से निर्दोष ठहराए जाओगे, या दोषी ठहराए जाओगे।
40012038	तब कुछ धर्म गुरू और फ़रीसियों ने उत्तर में कहा, "गुरू जी, हम आप की ओर से एक अद्भुत चिन्ह देखना चाहते हैं।"
40012039	लेकिन यीशु ने जवाब में कहा, "दुष्ट और व्यभिचारी पीढ़ी चिन्ह देखना चाहती है। लेकिन नबी योना को छोड़कर, और कोई चिन्ह उन्हें नहीं दिया जाएगा।
40012040	जिस तरह से योना एक बड़ी मछली के पेट में तीन रात तीन दिन था, उसी तरह मैं भी पृथ्वी के भीतर तीन रात-दिन बिताऊँगा।
40012041	इन्साफ़ के दिन नीनवे के लोग खड़े होकर इस पीढ़ी के लोगों के ऊपर दोष लगाएँगे क्योंकि उन्हों ने योना की बातों को सुनकर मन बदल लिया था। देखो, यहाँ पर वह खड़ा है, जो योना से कहीं बढ़कर है।
40012042	इन्साफ़ के समय दक्षिण की रानी इस पीढ़ी के साथ खड़ी होकर दोष लगाएगी क्योंकि वह पृथ्वी के एक छोर से इसलिए आयी थी ताकि सुलेमान की बुद्वि की बातें सुने। देखो, यहाँ पर वह खड़ा है, जो सुलेमान से भी कहीं बढ़कर है।
40012043	लेकिन गंदी आत्मा एक इन्सान के अन्दर से निकल जाती है तो आराम पाने के लिए सूखी जगहों में घूमती फिरती है, लेकिन उसे जगह नहीं मिलती है।
40012044	तब वह कहती है कि मैं वापस अपने उसी घर में चली जाऊँगी, जहाँ से निकल कर आयी थी। जब वह वहाँ पहुँचती है तो अपने घर को साफ़, सुथरा, सजा-सजाया और खाली पाती है।
40012045	तब वह जाकर अपने से ज़्यादा दुष्ट सात और गंदी आत्माओं को लाकर अपने इस पुराने घर में समा जाती है। इस इन्सान की बाद की हालत पहले की हालत से बदतर हो जाती है। ऐसा ही इस दुष्ट पीढ़ी के साथ होगा।
40012046	जब यीशु लोगों से बातचीत कर ही रहे थे, तभी उनकी माँ जी और भाई, बाहर ही खड़े हुए उन से बातचीत का मौका ढूँढ रहे थे।
40012047	किसी ने उन से कहा, "सुनिए, आपकी माँ जी और आपके भाई बाहर खड़े आप से बातें करने के लिए रुके हैं।"
40012048	लेकिन यीशु ने उस से कहा, "मेरी माँ और मेरे भाई कौन हैं?"
40012049	अपने हाथों को अपने शिष्यों की तरफ़ बढ़ाते हुए यीशु ने कहा, "देखो, ये हैं मेरी माताएँ, ये हैं मेरे भाई।
40012050	जो मेरे स्वर्गिक पिता की इच्छा को पूरा करता है, वही मेरा भाई, बहन और माँ है।"
40013001	उसी दिन यीशु घर से निकले और जाकर झील के किनारे बैठ गए।
40013002	और क्योंकि एक बड़ी भीड़ वहाँ इकट्ठा हो गयी, इसलिए वह एक नाव पर जाकर बैठ गए। पूरी भीड़ तट पर ही खड़ी रही।
40013003	और यीशु दृष्टान्त देकर उन्हें बहुत कुछ सिखाते हुए कहने लगे, "एक बीज बोने वाला बीज बोने निकला।
40013004	ऐसा करते समय कुछ बीज रास्ते के किनारे गिरे और चिड़ियों ने आकर उन्हें चुग लिया।
40013005	कुछ पथरीली ज़मीन पर गिरे जहाँ ज़्यादा मिट्टी नहीं थी। और तुरन्त उनके अँकुर निकल आए, क्योंकि वे मिट्टी की सतह ही पर थे।
40013006	लेकिन जैसे ही धूप निकली, वे जलने के कारण मुर्झा गए क्योंकि उन्हों ने जड़ तो पकड़ी नहीं थी।
40013007	कुछ झाड़ियों के बीच गिरे और झाड़ियों की बढ़त की वजह से वे बढ़ न सके।
40013008	लेकिन बाकी बीज अच्छी ज़मीन पर गिरे और फलवंत हो गए, कुछ सौ गुना, कुछ साठ गुना और कुछ तीस गुना फलवंत हो गए।
40013009	जो सुनना चाहे वह सुने।"
40013010	शिष्यों ने आकर यीशु से पूछा, "आप दृष्टान्तों में उन से क्यों बातें करते हैं?"
40013011	यीशु ने जवाब में कहा, "इसलिए कि स्वर्ग के राज्य की छिपी बातों को समझने की योग्यता तुम में है, लेकिन यह योग्यता उन्हें नहीं दी गयी है।
40013012	क्योंकि जिसके पास है, उसे दिया जाएगा और उसके पास भरपूरी से होगा। लेकिन जिसके पास नहीं है, उससे वह भी ले लिया जायगा जो उसके पास है।
40013013	इसलिए मैं उन से दृष्टांतों में बाते करता हूँ क्योंकि देखने के बावजूद वे अन्धे बनते हैं। सुनने के बावजूद वे न ही सुनते और न समझते हैं।
40013014	यशायाह नबी की वह भविष्यद्वाणी उन में पूरी होती है जो कहता है, तुम सुनने के बावजूद समझोगे नहीं, तुम देखते तो रहोगे, लेकिन समझ नहीं पाओगे।
40013015	क्योंकि इन लोगों का मन मोटा हो गया है और ये कानों से ऊँचा सुनने लगे हैं, उन्हों ने अपनी आँखों को बन्द कर लिया है, ताकि आँखों से देखने, कानों से सुनने और मन से समझ लेने पर उन में बदलाव न हो जाए और मुझ से मुक्ति न पा लें।
40013016	लेकिन तुम्हारी आँखें आशीषित हैं, क्योंकि वे देखती हैं। तुम्हारे कान आशीषित हैं क्योंकि वे सुनते हैं।
40013017	मैं तुम से सच-सच कहता हूँ कि बहुत से नबी और धर्मी उन बातों को देखना माँगते थे, जो तुम देख रहे हो, लेकिन देख न सके, सुनना माँगते थे, जो तुम सुन रहे हो, लेकिन सुन न सके।
40013018	इसलिए बीज बोने वाले का दृष्टान्त सुनो।
40013019	जब कभी कोई व्यक्‍ति राज्य की बातें सुनता है और समझता नहीं, तो दुष्ट आत्मा आकर उसके मन में बोयी हुयी बातों को छीन ले जाता है। यह वही है जिसने रास्ते पर गिरे बीजों को अपनाया था।
40013020	लेकिन पथरीली ज़मीन पर बीज़ों को अपनाने वाला वह है, जो सुनता है और तुरन्त खुशी से अपना लेता है।
40013021	लेकिन क्योंकि उसकी जड़ मजबूत न होने की वजह से थोड़ी देर ही बना रहता है। जब परमेश्‍वर की बातों को अपनाने की वजह से दबाव या सताव आता है, वह तुरन्त लड़खड़ा जाता है।
40013022	काँटेदार झाड़ी में गिरना उस व्यक्‍ति की तरफ़ इशारा है जो परमेश्‍वर की बातों को तो सुनता है, लेकिन इस दुनिया की फ़िक्र और धन का धोखा उन बातों को दबा देते हैं और वे बातें यों ही सूख जाती हैं।
40013023	लेकिन अच्छी ज़मीन में बीज़ों का गिरना उस इन्सान की तरफ़ इशारा है जो सुनकर समझता है, उसी में परमेश्‍वर की बातों का नतीजा दिखता है। कुछ लोग सौ गुना, कुछ साठ गुना और कुछ तीस गुना फ़सल पैदा करते हैं।"
40013024	यीशु ने उन्हें एक और दृष्टान्त देते हुए कहा, "स्वर्ग का राज्य उस इन्सान की तरह है जिसने अपने खेत में अच्छे बीज बोए।
40013025	लेकिन जब लोग सो रहे थे, तभी उसके दुश्मन ने आकर गेहूँ के खेत में जंगली दाने बोए और चला गया।
40013026	जब बालें बढ़ने लगीं और फ़सल दिखाई दी, तभी जंगली बालें भी दिखने लगीं।
40013027	उस मालिक के नौकरों ने आकर उस से कहा, 'श्रीमान जी, क्या आप ने अपने खेत में अच्छे बीज नहीं बोए थे? तो यह जंगली बालें कहाँ से आ गयीं?'
40013028	उसने उन से कहा, 'यह किसी दुश्मन का काम है।' नौकरों ने उस से कहा, 'क्या आप चाहते हैं कि हम उन सब को निकाल फेकें?'
40013029	उसने कहा, 'नहीं, जब तुम जंगली बालों को निकालोगे तभी उनके साथ गेहूँ की बालें भी उखड़ आएँगी।
40013030	इसलिए फ़सल के काटे जाने तक दोनों को बढ़ने दो, फ़सल काटे जाने के समय मैं मज़दूरों से कहूँगा, पहले जंगली बालों को जलाने के लिए उनके गठ्ठे बना लो। लेकिन गेहूँ को मेरे गोदाम में रखने के लिए इकट्ठा करो।'"
40013031	उस ने उन्हें एक और दृष्टान्त दिया, कि स्वर्ग का राज्य राई के एक दाने के समान है, जिसे किसी मनुष्य ने लेकर अपने खेत में बो दिया।
40013032	वह सब बीजों से छोटा तो है पर जब बढ़ जाता है तब सब साग पात से बड़ा होता है, और ऐसा पेड़ हो जाता है, कि आकाश के पक्षी आकर उस की डालियों पर बसेरा करते हैं।
40013033	उन्हों ने एक और दृष्टान्त उन्हें सुनाया, कि स्वर्ग का राज्य खमीर के समान है जिस को किसी स्त्री ने लेकर तीन पसेरी आटे में मिला दिया और धीरे-धीरे वह सब खमीर हो गया।
40013034	ये सब बातें यीशु ने दृष्टान्तों में लोगों से कहीं, और बिना दृष्टान्त वह उन से कुछ न कहते थे,
40013035	ताकि जो वचन भविष्यद्वक्‍ता के द्वारा कहा गया था, वह पूरा हो कि "मैं दृष्टान्त कहने को अपना मुँह खोलूँगा। मैं उन बातों को जो दुनिया की शुरुआत से गुप्त रही हैं, प्रगट करूँगा।"
40013036	तब वह भीड़ को छोड़कर घर में आए, और उनके चेलों ने उनके पास आकर कहा, "खेत के जंगली दाने का दृष्टान्त हमें समझा दें।"
40013037	यीशु ने उन को उत्तर दिया, कि अच्छे बीज का बोने वाला मनुष्य का पुत्र है।
40013038	खेत संसार है, अच्छा बीज राज्य की सन्तान, और जंगली बीज दुष्ट की सन्तान हैं।
40013039	जिस बैरी ने उनको बोया वह शैतान है, कटनी जगत का अन्त है और काटने वाले स्वर्गदूत हैं।
40013040	सो जैसे जंगली दाने बटोरे जाते और जलाए जाते हैं, वैसा ही जगत के अन्त में होगा।
40013041	मनुष्य के पुत्र (यीशु) अपने स्वर्गदूतों को भेजेंगे, और वे उनके राज्य में से सब ठोकर के कारणों और कुकर्म करने वालों को इकट्ठा करेंगे।
40013042	और उन्हें आग के कुंड में डालेंगे, वहाँ रोना और दाँत पीसना होगा।
40013043	उस समय क्षमा पाए लोग अपने पिता के राज्य में सूरज की तरह चमकेंगे। जिस के कान हों वह सुन ले।
40013044	स्वर्ग का राज्य खेत में छिपे हुए धन के समान है, जिसे किसी मनुष्य ने पाकर छिपा दिया, और मारे आनन्द के जाकर और सब कुछ बेचकर उस खेत को मोल लिया।
40013045	फिर स्वर्ग का राज्य एक व्यापारी के समान है जो अच्छे मोतियों की खोज में था।
40013046	जब उसे एक कीमती मोती मिला तो उस ने जाकर अपना सब कुछ बेच डाला और उसे मोल ले लिया।
40013047	फिर स्वर्ग का राज्य उस बड़े जाल के समान है, जो समुद्र में डाला गया, और हर प्रकार की मछलियों को समेट लाया।
40013048	और जब भर गया, तो उस को किनारे पर खींच लाए, और बैठकर अच्छी-अच्छी को बरतनों में इकट्ठा किया और निकम्मी, निकम्मी फेंक दीं।
40013049	जगत के अन्त में ऐसा ही होगा। स्वर्गदूत आकर दुष्टों को धर्मियों से अलग करेंगे, और उन्हें आग के कुंड में डालेंगे।
40013050	वहाँ रोना और दाँत पीसना होगा।
40013051	क्या तुम ने यह सब बातें समझीं?"
40013052	उन्हों ने उन से कहा, 'हाँ'।' यीशु ने उन से कहा, "इसलिये हर एक व्यक्‍ति जो स्वर्ग के राज्य का सदस्य बना है, उस गृहस्थ के समान है जो अपने भण्डार से नई और पुरानी वस्तुएँ निकालता है।"
40013053	जब यीशु ये सब दृष्टान्त कह चुके, तो वहाँ से चले गए।
40013054	और अपने देश में आकर उन की सभा में उन्हें ऐसा उपदेश देने लगे, कि लोग चकित होकर कहने लगे, कि इन को यह ज्ञान और सामर्थ के काम कहाँ से मिले?
40013055	क्या यह बढ़ई का बेटा नहीं? और क्या इस की माता का नाम मरियम और इस के भाईयों के नाम याकूब और यूसुफ़ और शमौन और यहूदा नहीं?
40013056	और क्या इस की सब बहिनें हमारे बीच में नहीं रहतीं? फिर इस को यह सब कहाँ से मिला?
40013057	सो उन्हों ने उनके कारण ठोकर खाई, पर यीशु ने उन से कहा, "भविष्यद्वक्‍ता अपने देश और अपने घर को छोड़ और कहीं निरादर नहीं पाता।
40013058	और यीशु ने वहाँ उन के अविश्‍वास के कारण बहुत अद्भुत काम नहीं किए।
40014001	उस समय राजा हेरोदेस ने यीशु के बारे में सुना।
40014002	उसने अपने सलाहकारों से कहा, "यह तो यूहन्ना बपतिस्मा देने वाला है, वह मुर्दों में से जी उठा है। इसलिए उससे अद्भुत काम प्रगट होते हैं।"
40014003	क्योंकि हेरोदेस राजा ने अपने भाई फ़िलिप की पत्नी हेरोदियास की वजह से उसे बँधवाकर जेल में डलवा दिया था।
40014004	इसलिए कि यूहन्ना ने उससे कहा था, "यह जायज़ नहीं कि तुम अपने भाई की पत्नी को रखो।"
40014005	हालाँकि वह उसे मरवा डालना चाहता था लेकिन क्योंकि लोग यूहन्ना को भविष्यद्वक्‍ता मानते थे, इसलिए वह लोगों से डरता भी था।
40014006	जब हेरोदेस का जन्मदिन मनाया जा रहा था, हेरोदियास की बेटी ने उनके सामने नाचकर हेरोदेस को खुश किया।
40014007	इसलिए उसने उसे मुँह माँगा ईनाम देने का वायदा किया।
40014008	अपनी माँ से इशारा पाकर लड़की ने एक थाली में यूहन्ना बपतिस्मा देने वाले के सिर की माँग की।
40014009	इस माँग से राजा को बहुत दुख हुआ। फिर भी अपने वायदे को पूरा करने और बैठे हुए लोगों की वजह से उसने लड़की की माँग को पूरा करने का हुक्म दे दिया।
40014010	उसने अपने लोगों को जेल में भेजकर यूहन्ना का सिर कटवा दिया,
40014011	और उसे एक थाली में रखकर लड़की को दिया गया और लड़की ने उसे अपनी माँ को दे दिया।
40014012	और यूहन्ना के शिष्यों ने आकर उसकी देह को लिया और दफ़नाने के बाद यीशु को भी बता दिया।
40014013	यह सुनते ही यीशु एक नाव पर रवाना होकर एक सुनसान जगह को चले गए। जब लोगों को यह मालूम पड़ा, तो शहरों से निकलकर यीशु से मिलने पैदल ही निकल पड़े।
40014014	और यीशु ने बाहर एक बड़ी भीड़ को देखकर तरस खाया और उनके बीमारों को ठीक कर दिया।
40014015	जब शाम हुयी तो उनके शिष्य यह कहते हुए आए, "यह एक सुनसान जगह है और बहुत देर हो चुकी है। भीड़ को जाने दें, ताकि वे गाँवों में जाकर अपने लिए खाना खरीद सकें।"
40014016	लेकिन यीशु ने शिष्यों से कहा, "यह ठीक नहीं कि वे जाएँ, तुम्हीं उन्हें कुछ खाने के लिए दो।"
40014017	उन्हों ने उससे कहा, "यहाँ पर हमारे पास पाँच रोटी और दो मछलियाँ हैं।"
40014018	यीशु ने कहा, "उन्हें मुझे दो।"
40014019	तब यीशु ने लोगों को घास पर बैठ जाने के लिए कहा और पाँच रोटियों और दो मछलियों को हाथों में लेकर, आकाश की तरफ़ देखते हुए धन्यवाद किया। यीशु रोटियों को तोड़ तोड़कर चेलों को देते और चेले, लोगों को देते गए।
40014020	सभी ने भर पेट खाया और इसके बावजूद भी बचे हुए टुकड़ों के बारह टोकरे बच गये।
40014021	महिलाओें और बच्चों को अगर न भी गिनें तौभी लगभग पाँच हजार पुरुष ही थे।
40014022	यीशु ने तुरन्त अपने शिष्यों को ज़बरदस्ती नाव पर चढ़ाया ताकि वे उन से पहले झील के उस पार चले जाएँ। इसी बीच वह लोगों को विदा करते रहे।
40014023	वह लोगों को विदा करके, परमेश्‍वर पिता से सहभागिता करने को अलग पहाड़ पर चले गए और शाम को वह वहाँ अकेले थे।
40014024	उस समय नाव झील के बीच लहरों से डगमगा रही थी।
40014025	तभी यीशु रात के चौथे पहर, झील पर चलते हुए उनके पास आए।
40014026	शिष्य यीशु को झील पर चलते देख कर और घबरा कर चिल्ला उठे, "भूत...भूत..."
40014027	यीशु तुरन्त बोल उठे, "हिम्मत बाँधो, डरो मत, मैं हूँ।"
40014028	पतरस ने जवाब दिया, "हे प्रभु अगर आप हैं, तो मुझे आज्ञा दें कि मैं पानी पर चलकर आपके पास आऊँ।"
40014029	यीशु ने कहा, "आओ।" तुरन्त पतरस नाव पर से उतरकर यीशु की तरफ़ जाने के लिए पानी पर चलने लगा।
40014030	लेकिन वह हवा को देखकर डर गया और जैसे ही डूबने लगा, वैसे ही चिल्ला उठा, "हे प्रभु मुझे बचाइए।"
40014031	यीशु ने तुरन्त हाथ बढ़ाकर उसे थाम लिया और कहा, "हे कम विश्‍वास वाले, तूने शक क्यों किया?"
40014032	जब वे नाव पर चढ़ गए, तो हवा थम गई।
40014033	जब वे नाव पर थे उन्हों ने यीशु को दण्डवत करते हुए कहा, "आप सचमुच में परमेश्‍वर के बेटे हैं।"
40014034	वे सभी झील के पार उतरकर गन्नेसरत देश में पहुँचे।
40014035	वहाँ के लोगों ने उन्हें पहचानकर आस-पास के सारे देशों में खबर दे दी, और सब बीमारों को उनके पास लाए।
40014036	और उन से बिनती करने लगे, कि वह सिर्फ़ अपने कपड़ों की छोर को छूने दें। और जितने लोगों ने उन्हें छुआ, वे सभी बिल्कुल अच्छे हो गए।
40015001	यरुशलेम से आए धार्मिक गुरू और फ़रीसी यीशु से कहने लगे,
40015002	"आपके शिष्य बुज़ुर्गों (पूर्वजों) से चले आ रहे रीति-रिवाज़ों के मुताबिक क्यों नहीं करते? खाना खाने से पहले वे अपने हाथों को धोते ही नहीं?"
40015003	लेकिन यीशु ने उत्तर में कहा, "तुम अपने रीति रिवाज़ों को पूरा करके परमेश्‍वर की आज्ञा को क्यों टालते हो?
40015004	क्योंकि परमेश्‍वर ने यह हुक्म दिया है, अपने पिता और माता की इज़्ज़त करो और यह भी कि जो अपने पिता और माता को शाप दे, वह मार डाला जाए।
40015005	लेकिन तुम कहते हो कि अपने माता-पिता से यह कहना सही है, 'मुझे मुआफ़ करें, मैंने वह सब कुछ परमेश्‍वर को दे दिया है, जो मैंने आपको दे दिया होता।'
40015006	इस तरह तुम कहते हो, कि उन्हें अपने माता-पिता को इज़्ज़त देने की ज़रूरत नहीं। इसलिये तुम अपनी रीति से परमेश्‍वर की बातों को टाल देते हो। इस प्रकार तुम ने अपने रीति रिवाज़ों से परमेश्‍वर के हुक्मों को रद्द कर डाला है।
40015007	तुम ढोंगियो, तुम्हारे बारे में यशायाह ने सही नबूवत की थी,
40015008	'ये लोग अपने मुँह की बातों के द्वारा मेरे नज़दीक आते हैं और अपने होठों से मुझे इज़्ज़त देते हैं, लेकिन उनका मन मुझ से दूर है।
40015009	वे बिना किसी मतलब के मेरी आराधना करते हैं, और इन्सानों की आज्ञाओं को सिद्धान्त के रूप में सिखाते हैं।'"
40015010	भीड़ को बुलाकर यीशु ने कहा, "सुनो और समझो।
40015011	जो इन्सान के मुँह में जाता है वह उसे अशुद्ध नहीं करता है। लेकिन जो कुछ मुँह से बाहर आता है, वह उसे अशुद्ध करता है"
40015012	तब यीशु के शिष्य आकर उन से कहने लगे, "क्या आपको मालूम है कि आपकी कही हुयी इन बातों से फ़रीसियों को बुरा लगा है?"
40015013	लेकिन यीशु ने जवाब में कहा, "हर एक वह पौधा, जिसे मेरे स्वर्गिक पिता ने नहीं लगाया, उखाड़ा जाएगा।
40015014	उन्हें रहने दो, वे अन्धों के अगुवे अन्धा रास्ता दिखाने वाले हैं और अगर अन्धा अन्धे को रास्ता दिखाए, तो दोनों गड्ढे में गिर पड़ेंगे।"
40015015	तब पतरस ने पूछा, "हमें यह बात समझाइए।"
40015016	यीशु ने कहा, "क्यों अब तक तुम्हें समझ नहीं है?
40015017	क्या तुम यह नहीं समझते कि जो कुछ मुँह से जाता है, पेट में चला जाता है और बाहर निकल जाता है?
40015018	लेकिन जो कुछ इन्सान के भीतर से आकर मुँह से निकलता है, वही उसे अशुद्ध करता है।
40015019	इन्सान के अन्दर से निकले गंदे ख्याल, हत्या, व्यभिचार, यौन अनैतिकता, चोरी, झूठी गवाही, निन्दा।
40015020	ये बातें अशुद्ध करती हैं। लेकिन गंदे हाथों से खाना खाने से कोई अपवित्र नहीं होता है।"
40015021	तब यीशु वहाँ से निकलकर सूर और सैदा के इलाकों में गए।
40015022	अचानक ही वहाँ से एक कनानी महिला आकर चिल्लाते हुए कहने लगी, "प्रभु दाऊद के बेटे मुझ पर रहम करो। मेरी बेटी बुरी तरह से दुष्टात्मा से पीड़ित है।'
40015023	लेकिन यीशु ने कुछ नहीं कहा। उनके शिष्यों ने आकर दोहाई देते हुए कहा, "उसे रफ़ा दफ़ा कीजिए क्योंकि वह हाथ धोकर आपके पीछे पड़ी हुयी है।"
40015024	लेकिन उत्तर में उन्हों ने कहा, "इस्राएल की खोई हुयी भेड़ को छोड़ कर मुझे किसी और की तरफ़ नहीं भेजा गया है।"
40015025	लेकिन वह आई, और यीशु को प्रणाम करके कहने लगी, "हे प्रभु, मेरी सहायता करो।"
40015026	यीशु ने उत्तर दिया, कि बच्चों की रोटी लेकर कुत्तों के आगे डालना अच्छा नहीं।
40015027	उस स्त्री ने कहा, सच है प्रभु, पर कुत्ते भी वह चूरचार खाते हैं, जो उन के स्वामियों की मेज़ से गिरती है।"
40015028	इस पर यीशु ने उस को उत्तर देकर कहा, "हे स्त्री, तेरा विश्‍वास बड़ा हैः जैसा तू चाहती है, तेरे लिये वैसा ही हो, "और उस की बेटी उसी समय से स्वस्थ हो गई।
40015029	यीशु वहाँ से चलकर, गलील की झील के पास आए, और पहाड़ पर चढ़कर वहाँ बैठ गए।
40015030	और भीड़ पर भीड़, लँगड़ों, अँधों, गूंगों, टुण्डों और बहुत से लोगों को लेकर उनके पास आए, और उन्हें यीशु के पांवों पर डाल दिया, और यीशु ने उन्हें ठीक किया।
40015031	सो जब लोगों ने देखा कि गूँगे बोलते और टुण्डे ठीक होते और लँगड़े चलते और अँधे देखते हैं, तो अचम्भा करके इस्राएल के परमेश्‍वर की बड़ाई की।
40015032	यीशु ने अपने शिष्यों को बुलाकर कहा, "मुझे इस भीड़ पर तरस आता है, क्योंकि वे तीन दिन से मेरे साथ हैं और उन के पास कुछ खाने को नहीं, और मैं उन्हें भूखा विदा करना नहीं चाहता, कहीं ऐसा न हो कि मार्ग में थककर रह जाएँ।"
40015033	चेलों ने उन से कहा, "हमें इस जंगल में कहाँ से इतनी रोटी मिलेगी कि हम इतनी बड़ी भीड़ को तृप्त करें?"
40015034	यीशु ने उन से पूछा, "तुम्हारे पास कितनी रोटियाँ हैं?" उन्हों ने कहा, "सात और थोड़ी सी छोटी मछलियाँ।"
40015035	तब यीशु ने लोगों को भूमि पर बैठने की आज्ञा दी।
40015036	और उन सात रोटियों और मछलियों को ले कर धन्यवाद करके तोड़ा और अपने चेलों को देते गए और चेले लोगों को।
40015037	सो सब खाकर तृप्त हो गए और उन्हों ने बचे हुए टुकड़ों से भरे हुए सात टोकरे उठाए।
40015038	और खाने वाले स्त्रियों और बालकों को छोड़ चार हजार पुरुष थे।
40015039	तब वह भीड़ को विदा करके नाव पर चढ़ गए, और मगदन देश के सिवानों में आए।
40016001	फ़रीसियों और सदूकियों ने यीशु को परखने के लिए कहा, "हमें स्वर्ग से कोई चिन्ह दिखाइये।"
40016002	यीशु ने उन से कहा, "तुम शाम के समय कहते हो कि मौसम साफ़ रहेगा क्योंकि आसमान में लाली छायी हुयी है।
40016003	सुबह के समय कहते हो, कि आज आँधी आएगी, क्योंकि आसमान लाल और धुँधला है। तुम आसमान को देखकर बता सकते हो कि मौसम का क्या होगा, लेकिन समयों के चिन्हों का रहस्य क्यों नहीं समझ पाते?
40016004	इस युग के दुष्ट और व्यभिचारी लोग निशान (चिन्ह) ढूँढते हैं। लेकिन योना के निशान को छोड़कर कोई और निशान उन्हें नहीं दिया जाएगा।" इन सब बातों के कहने के बाद यीशु वहाँ से चले गए।
40016005	शिष्य झील की दूसरी तरफ़ जाते समय, रोटी लेना भूल गए थे।
40016006	यीशु ने उन से कहा, "देखो, फ़रीसियों और सदूकियों के खमीर से बचकर रहना।"
40016007	वे आपस में सोचने लगे कि हम तो रोटी लाना भूल गए हैं।
40016008	उनके मन की बात जानकर यीशु ने उन से कहा, "हे कम विश्‍वास वाले लोगो, तुम आपस में ऐसा क्यों सोच रहे हो कि हमारे पास रोटी नहीं?
40016009	क्या तुम अब तक समझ नहीं पाए हो? क्या तुम्हें उन पाँच हज़ार के लिए पाँच रोटियाँ याद नहीं हैं?
40016010	और चार हज़ार की सात रोटियों का क्या? बची रोटियों के कितने टोकरे तुम ने उठाए थे?
40016011	तुम यह क्यों नहीं समझते कि मैंने तुम से रोटियों के बारे में नहीं कहा था, मैंने तो फ़रीसियों और सदूकियों के खमीर अर्थात् उनकी शिक्षा के बारे में सावधान रहने को कहा था।"
40016012	तब उनकी समझ में आया कि यीशु ने रोटी के खमीर की बात नहीं की थी लेकिन फ़रीसियों और सदूकियों की शिक्षा के बारे में सावधान रहने के लिए कहा था।
40016013	जब यीशु कैसरिया फ़िलिप्पी के इलाके में थे तब उन्हों ने अपने शिष्यों से पूछा, "बताओ, लोग मुझे क्या कहते हैं?"
40016014	शिष्यों ने जवाब दिया, "कुछ लोग यूहन्ना बपतिस्मा देने वाला, कुछ एलिय्याह, कुछ यिर्मयाह या नबियों में से कोई एक।"
40016015	यीशु ने उन से पूछा, "लेकिन तुम मुझे क्या कहते हो?"
40016016	शमौन पतरस ने कहा, "आप जीवित परमेश्‍वर के बेटे मसीह हैं?"
40016017	यीशु ने कहा, "हे शमौन, योना के बेटे तुम आशीषित हो क्योंकि तुम ने अपने आप यह नहीं कहा है, लेकिन मेरे पिता ने जो स्वर्ग में हैं, यह तुम पर प्रगट किया है।
40016018	मैं भी तुम से कहता हूँ कि तुम पतरस हो और इस चट्टान पर मैं अपना चर्च बनाऊँगा। अधोलोक के दरवाज़े चर्च को हरा नहीं सकेंगे।
40016019	मैं तुम्हें स्वर्ग के राज्य की चाभियाँ दूँगा। जो कुछ तुम पृथ्वी पर बांधोगे वह स्वर्ग में बन्धेगा। जो कुछ तुम पृथ्वी पर खोलोगे, वह स्वर्ग में खुलेगा।"
40016020	तब यीशु ने शिष्यों को चिता कर कहा, "तुम किसी को मत बताना कि मैं मसीह हूँ"
40016021	उसी समय से यीशु अपने शिष्यों को बताने लगे कि यह उनके लिए ज़रूरी है कि वह यरुशलेम को जाएँ और प्राचीनों, महायाजकों और धर्म शिक्षकों के हाथ से बहुत दुख उठाकर मार डाले जाएँ और तीसरे दिन जी उठें।"
40016022	यह सुनकर पतरस यीशु को अलग ले जाकर यह कहते हुए गुस्सा करने लगा, "हे प्रभु, परमेश्‍वर न करे कि आप के साथ कभी ऐसा हो।"
40016023	यीशु ने तुरन्त पतरस की ओर फिर कर उस से कहा, "हे शैतान, मेरे सामने से दूर चले जाओ। तुम मेरे लिए ठोकर का कारण हो, क्योंकि तुम परमेश्‍वर की बातों पर नहीं, लेकिन इन्सानों की बातों पर मन लगाते हो।"
40016024	तब यीशु ने तो अपने शिष्यों से कहा, "अगर कोई मुझे अपनाना चाहता है, तो उसे अपने आप से इन्कार करके और अपने क्रूस को उठाकर जो मैं कहूँ वही करना पड़ेगा।
40016025	जो कोई अपने जीवन को बचाना चाहेगा वह उसे खो देगा। जो मुझ पर विश्‍वास करने की खातिर अपने जीवन से हाथ धो बैठेगा, वही उसे हमेशा के लिए बचा पाएगा।
40016026	क्योंकि मनुष्य को क्या फ़ायदा अगर वह पूरी दुनिया को हासिल कर ले, लेकिन अपनी आत्मा ही को खो दे? या वह अपनी आत्मा के बदले में क्या देगा?
40016027	क्योंकि मनुष्य का पुत्र, यीशु अपने स्वर्गदूतों के साथ आएगा, और तब हर इन्सान को उसके कामों के मुताबिक मज़दूरी मिलेगी।
40016028	मैं तुम से यकीनन कहता हूँ, कि यहाँ पर कुछ ऐसे लोग खड़े हैं कि जब तक वे मनुष्य के पुत्र को उसके राज्य में आते न देख लें, मौत का स्वाद नहीं चखेंगे।"
40017001	छः दिनों के बाद यीशु पतरस, याकूब और उसके भाई यूहन्ना को एक ऊँचे पहाड़ पर ले गए।
40017002	उनकी मौजूदगी ही में उनका रंग-रूप बदल गया। उनका चेहरा सूरज की तरह और कपड़े रोशनी की तरह सफ़ेद हो गए।
40017003	अचानक मूसा और एलिय्याह यीशु से बातचीत करते हुए दिखाई दिए।
40017004	तब पतरस ने यीशु को उत्तर दिया, "प्रभु, हमारे लिए अच्छा है कि हम सब यहीं रहें। अगर आप इज़ाज़त दें, तो हम तीन तम्बू बनाएँगे, एक आपके लिए, एक मूसा और एक एलिय्याह के लिए।"
40017005	वह बोल ही रहा था कि अचानक एक उजले बादल की छाया ने आकर उन्हें ढक लिया। तभी वहाँ एक आवाज़ आयी, "यह मेरा प्यारा बेटा है, जिससे मैं खुश हूँ, उसी की सुनो।"
40017006	जब शिष्यों ने यह सुना तो वे डर के मारे मुँह के बल गिर पड़े।
40017007	यीशु ने आकर उन्हें छूते हुए कहा, "उठो और डरो मत।"
40017008	जब उन्हों ने अपनी आँखें खोलीं तो यीशु के अलावा और किसी को नहीं पाया।
40017009	जब वे पहाड़ से नीचे उतर रहे थे, यीशु ने उन्हें आज्ञा देते हुए कहा, "जब तक मनुष्य का पुत्र अर्थात् मैं खुद, मरे हुओं में से जी न उठूँ, किसी को यह दर्शन न बताना।"
40017010	यीशु के शिष्यों ने पूछा, "तब धार्मिक शिक्षक यह क्यों सिखाते हैं, कि पहले एलिय्याह आएगा?"
40017011	यीशु ने जवाब में कहा, "इस में कोई शक नहीं कि एलिय्याह आकर सभी बातों को ठीक करेगा।
40017012	मैं तुम्हें बताता हूँ कि एलिय्याह आ चुका है लेकिन उन्हों ने उसे पहचाना ही नहीं। उन्हों ने उसके साथ मनमाना बर्ताव किया। इसी तरह से मनुष्य का पुत्र उनके हाथों दुख उठाएगा।"
40017013	तब शिष्य समझ गए कि यीशु यूहन्ना बपतिस्मा देने वाले के बारे में कह रहे थे।
40017014	जब वे सभी भीड़ के पास पहुँचे, एक आदमी ने आकर, घुटने टेकते हुए कहा, "प्रभु, मेरे बेटे पर दया कीजिए।
40017015	वह मानसिक रोगी है और बड़ी पीड़ा में है। वह कभी पानी में और कभी आग में गिर पड़ता है।
40017016	मैं आपके शिष्यों के पास उसे लाया था, लेकिन वे उसे ठीक नहीं कर पाए।"
40017017	तब यीशु ने जवाब दिया, "अविश्‍वासी और दुष्ट पीढ़ी, मैं तुम्हारे साथ कब तक रहूँगा? तुम्हारी कब तक सहूँगा? उसे मेरे पास ले आओ।"
40017018	तब यीशु ने गंदी आत्मा को डाँटा और वह उसमें से निकल गयी। उसी समय से वह बच्चा ठीक हो गया।
40017019	फिर अकेले में शिष्य यीशु के पास आए और पूछा, "हम उस आत्मा को क्यों नहीं निकाल पाए?"
40017020	यीशु ने उन से कहा, "तुम्हारे अविश्‍वास की वजह से। मैं तुम से सच कहता हूँ कि अगर तुम्हारे पास सरसों के बीज के बराबर विश्‍वास है तो तुम इस पहाड़ से कहोगे, "यहाँ से वहाँ चले जाओ तो ऐसा हो जाएगा। तुम्हारे लिए कुछ भी असम्भव नहीं होगा।
40017021	फिर भी इस तरह की आत्मा बिना उपवास और प्रार्थना के नहीं निकलती है।"
40017022	जब वे गलील ही में थे यीशु ने उन से कहा, "मनुष्य के पुत्र को लोगों के हाथ पकड़वाया जाएगा।
40017023	वे उसे मार डालेंगे और वह तीसरे दिन ज़िन्दा हो जाएगा।" ये सुनकर वे गहरी उदासी में डूब गए।
40017024	जब वे कफ़रनहूम आए तो जो प्रार्थना भवन का टैक्स लेते थे, उन्हों ने आकर पतरस से कहा, "क्या तुम्हारे गुरू प्रार्थना भवन का टैक्स नहीं देते हैं?" उसने कहा, "हाँ, देते हैं।"
40017025	घर में आने के बाद सब से पहले यीशु ने बोलना शुरू किया, "तुम्हारा क्या ख्याल है, इस पृथ्वी के राजा टैक्स किस से लेते हैं? अपने बच्चों से या विदेशियों से?" पतरस बोला, "विदेशियों से।"
40017026	यीशु ने उससे कहा, "तब तो बच्चे बच गए।
40017027	लेकिन हम उनके लिए ठोकर का कारण नहीं ठहरेंगे, झील में बँसी डालो और पहली पकड़ी हुयी मछली को ले लो। उसका मुँह खोलते ही तुम्हें एक सिक्का मिलेगा। मेरे और अपने लिए उसे टैक्स के रूप में दे देना।"
40018001	उस समय शिष्य यह कहते हुए यीशु के पास आए, "स्वर्ग के राज्य में सब से बड़ा कौन है?"
40018002	यीशु ने एक छोटे बच्चे को अपने पास बुलाकर उनके बीच में खड़ा किया।
40018003	और कहा, "मैं तुम से सच कहता हूँ, कि अगर तुम बदलकर छोटे बच्चों की तरह न बनो, तो स्वर्ग के राज्य में दाखिल नहीं हो सकते।
40018004	इसलिए जो कोई इस छोटे बच्चे की तरह अपने आप को दीन करता है, वही स्वर्ग के राज्य में सब से बड़ा होगा।
40018005	और जो ऐसे किसी छोटे बच्चे को मेरे नाम में ग्रहण करता है, वह मुझे ग्रहण करता है।
40018006	लेकिन जो इन छोटों में से मुझ पर विश्‍वास करने वाले किसी एक को चोट पहुँचाए, (उसके जीवन में रुकावट का कारण बने) उसके लिए भला यह होगा कि एक चक्की का पत्थर उसकी गर्दन में बान्धकर उसे समुद्र की गहरायी में डाल दिया जाए।
40018007	ठोकरों के कारण दुनिया पर हाय! ठोकरें तो लगेंगी, लेकिन उस व्यक्‍ति पर हाय, जिसके ज़रिए ठोकर लगती है।
40018008	इसलिए अगर तुम्हारा हाथ या पैर तुम्हें ठोकर पहुँचाए, तो काट कर अपने से दूर फेंक देना। बेहतर यह है कि तुम लँगड़े या अपंग स्वर्ग में प्रवेश करो, बजाए यह कि दो हाथों और दो पैरों के रहते हमेशा के लिए आग में डाले जाओ।
40018009	अगर तुम्हारी आँख तुम्हें ठोकर खिलाए तो इसे निकाल कर अपने से दूर फेंक देना। यह अच्छा है अन्धे होकर तुम जीवन में प्रवेश करो बजाए, इसके कि तुम दो आँखों के साथ नरक की आग में डाले जाओ।
40018010	ध्यान रखना कि इन छोटों में से किसी को नीचा न समझना। मैं तुम से कहता हूँ कि स्वर्ग में उनके स्वर्गदूत सदा मेरे पिता की उपस्थिति में रहते हैं।
40018011	जो मुक्‍ति पाए हुए नहीं हैं उन्हें बचाने मैं आया हूँ।
40018012	तुम्हारा क्या ख्याल है? अगर एक आदमी के पास सौ भेड़ें हैं उन में से एक भटक जाती है, तो क्या वह निन्यानवे को छोड़कर खोयी हुयी एक भेड़ को ढूँढने पहाड़ों पर नहीं जाता है?
40018013	और जब उसे पा लेता है, मैं सच कहता हूँ कि वह खोयी हुयी भेड़ के लिए इतना खुश होता है जितना निन्यानवे के लिए नहीं होता है।
40018014	इसी तरह से यह तुम्हारे स्वर्ग में रहने वाले पिता की इच्छा नहीं है कि इन में से कोई भी छोटा खोने पाए।
40018015	इसके बजाए अगर तुम्हारा भाई या बहन तुम्हारे खिलाफ़ बुरा करता है, तो अकेले में जाकर उसको उसकी गलती बतलाओ।
40018016	अगर वह तुम्हारी सुने तो तुम ने उस को वापस पा लिया। अगर वह नहीं सुनता है तो एक-दो को भी अपने साथ ले जाओ। तब दो या तीन गवाहों के मुँह से हर बात का फ़ैसला किया जाएगा।
40018017	अगर वह चर्च की भी न सुने, तो उसे टैक्स जमा करने वाला और मूर्तिपूजक ही समझो।
40018018	मैं तुम से सच कहता हूँ कि जो कुछ तुम इस पृथ्वी पर बाँधोगे वह स्वर्ग में बन्धेगा। जो कुछ तुम इस पृथ्वी पर खोलोगे वह स्वर्ग में खुलेगा।
40018019	मैं फिर तुम से कहता हूँ कि अगर किसी विषय पर तुम में से दो जन एक मन होकर माँगें, तो स्वर्ग में रहने वाले मेरे पिता के द्वारा वह मिल जाएगा।
40018020	क्योंकि जहाँ कहीं मेरे नाम से दो या तीन लोग इकट्ठे होते हैं, वहाँ उनके बीच मैं हूँ।"
40018021	तब पतरस ने आकर कहा, "प्रभु, मेरे भाई या बहन के कितनी बार मेरे खिलाफ़ बुरा करने पर मैं उसे माफ़ करूँ? क्या सात बार?"
40018022	यीशु ने उससे कहा, "मैं यह नहीं कहता कि सिर्फ़ सात बार, लेकिन सात के सत्तर गुना।
40018023	इसलिए स्वर्ग के राज्य की तुलना एक राजा से की जा सकती है,
40018024	जब वह अपने नौकरों के साथ अपने हिसाब किताब को करने लगा, तो एक ऐसे व्यक्‍ति को उसके पास लाया गया जो दस हजार सिक्कों का कर्ज़दार था।
40018025	लेकिन क्योंकि वह कर्ज़ अदा नहीं कर सकता था, उसके मालिक ने हुक्म दिया कि उसे, उसकी पत्नी और उसके बच्चों को बेचकर कर्ज़ अदा किया जाए।
40018026	इसलिए नौकर ने गिरकर प्रणाम करते हुए कहा, "मालिक थोड़ा धीरज रखें। मैं सब कुछ चुका दूँगा।"
40018027	तब उस नौकर के मालिक को तरस आया और उसने उसे जाने दिया। उसने कर्ज़ भी माफ़ कर दिया।
40018028	उस नौकर के बाहर निकलने पर उसे साथी सेवक मिला, जिसे उसको चाँदी के सौ सिक्के देने थे।
40018029	उसने उसका गला पकड़ते हुए कहा, "जो कुछ तुझे मुझ को देना है, वह मुझे जल्दी दे।" वह नौकर उसके पैरों पर गिरते हुए बोला, "थोड़ा धीरज रखो, मैं सब वापस कर दूँगा।"
40018030	उसने न मानी, लेकिन जब तक वह पैसा वापस न कर दे, उसे जेल की सज़ा दिलवा दी।
40018031	जब उसके संगी साथियों ने देखा कि क्या किया गया है, तो जाकर उसके मालिक को उस नौकर की करतूत बता दी।
40018032	तब उसके मालिक ने उसको बुलाकर कहा, "हे दुष्ट आदमी, मैंने तुम्हारे कहने पर तुम्हारा सारा कर्ज़ माफ़ किया था।
40018033	जैसे मैंने तुम पर दया की थी, क्या तुम्हें उस पर नहीं करनी चाहिए थी?"
40018034	उसके मालिक ने बड़े गुस्से से उसे सताने वालों के सुपुर्द कर दिया, ताकि जब तक वह सब कुछ चुका न दे, वहीं रहे।
40018035	अगर तुम में से हर एक अपने मन से अपने उस भाई-बहन को माफ़ न करेगा, जिसने तुम को दुख पहुँचाया है, तो मेरे स्वर्गिक पिता भी तुम से ऐसा ही बर्ताव करेंगे।
40019001	यीशु ये बातें कहने के बाद गलील से चल पड़े। वहाँ से वह यरदन के पार यहूदिया के इलाके में आए।
40019002	एक बड़ी भीड़ उनके पीछे चल पड़ी और उन्हों ने वहाँ पर उनको स्वस्थ किया।
40019003	फ़रीसी भी यीशु को परखने के लिए आकर कहने लगे, "क्या यह एक इन्सान के लिए जायज़ है कि वह अपनी पत्नी को किसी भी मुद्दे पर तलाक दे दे?"
40019004	यीशु ने जवाब में उन से कहा, "क्या तुम ने यह नहीं पढ़ा कि जैसे परमेश्‍वर ने उन्हें शुरूआत में पति-पत्नी करके ठहराया, यह भी कहा,
40019005	'इस वजह से पुरुष अपने पिता और माता को छोड़ कर अपनी पत्नी से मिला रहेगा और दोनों एक देह होंगे?'
40019006	इसलिए वे दोनों दो नहीं लेकिन एक देह होंगे। इस कारण जिन्हें परमेश्‍वर ने जोड़ा है उन्हें कोई अलग न करे।"
40019007	उन्हों ने यीशु से कहा, "फिर मूसा ने यह आज्ञा क्यों दी कि तलाकनामा देकर अलग हो जाए?"
40019008	यीशु ने उन से कहा, "तुम्हारे कठोर और हठीले मन की वजह से मूसा ने तुम्हें तलाक देने की अनुमति दी थी। लेकिन शुरूआत से ऐसा नहीं था।
40019009	मैं कहता हूँ जो कोई यौन अनैतिकता (व्यभिचार) के अलावा किसी और वजह से अपनी पत्नी को तलाक दे और किसी और से विवाह कर ले, वह व्यभिचार करता है। जो कोई त्यागी हुयी स्त्री से विवाह करता है, वह व्यभिचार करता है।"
40019010	यीशु के शिष्यों ने उससे कहा, "अगर ऐसा है तो विवाह करना बेकार है।"
40019011	लेकिन यीशु ने उन लोगों से कहा, "सभी लोग अविवाहित नहीं रह सकते, सिर्फ़ वे जिन्हें यह दान दिया गया है।
40019012	कुछ पैदाईशी नपुंसक हैं। कुछ को लोगों ने नपुंसक बनाया है। कुछ लोगों ने परमेश्‍वर के राज्य के लिए अपने आप को नपुंसक बनाया है। जो व्यक्‍ति इस स्थिति को अपना सकता है, वह अपना ले।"
40019013	तब यीशु के पास छोटे बच्चों को लाया गया, ताकि यीशु उनके ऊपर अपने हाथों को रखकर प्रार्थना करें। लेकिन शिष्यों ने उन लोगों को डाँटा।
40019014	यीशु ने कहा, "छोटे बच्चों को मेरे पास आने दो। उन्हें मना मत करो, क्योंकि परमेश्‍वर का राज्य बच्चों का सा स्वभाव रखने वाले लोगों का ही है।"
40019015	यीशु ने अपने हाथ उन पर रखे और वहाँ से चल दिए।
40019016	अचानक ही वहाँ एक आदमी आकर कहने लगा, "अच्छे गुरू, अनन्त जीवन पाने के लिए मैं कौन सा अच्छा काम करूँ?"
40019017	यीशु ने उस से कहा, "तुम मुझे अच्छा क्यों कह रहे हो? परमेश्‍वर को छोड़कर कोई भी अच्छा नहीं है। लेकिन अगर तुम जीवन पाना चाहते हो, तो हुक्म मानो।"
40019018	उस ने कहा, "कौन सा हुक्म?" यीशु ने कहा, "तुम हत्या मत करना, व्यभिचार मत करना, चुराना नहीं। झूठी गवाही मत देना।
40019019	अपने माता-पिता की इज़्ज़त करना और जितना प्यार खुद से करते हो, उतना ही अपने पड़ोसी से करना।"
40019020	नवजवान व्यक्‍ति ने यीशु से कहा, "ये सब तो मैं बचपन से करता आ रहा हूँ। अब मेरे में क्या कमी है?"
40019021	यीशु ने उस से कहा, "अगर सिद्ध बनना चाहते हो, तो जाओ, जो कुछ तुम्हारे पास है वह गरीबों को दे दो। मेरे शिष्य बन जाओ और तुम्हें स्वर्ग में दौलत मिलेगी।"
40019022	यह बात सुनकर वह नवजवान उदास होकर चला गया, क्योंकि वह बहुत अमीर था।"
40019023	तब यीशु ने अपने शिष्यों से कहा, "मैं तुम से सच कहता हूँ, कि एक अमीर इन्सान के लिए स्वर्ग के राज्य में दाखिल होना मुश्किल है।
40019024	मैं फिर तुम से कहता हूँ, एक सुई के छेद में ऊँट का पार हो जाना आसान है, लेकिन एक अमीर इन्सान के लिए परमेश्‍वर के राज्य में दाखिल हो पाना मुश्किल है।"
40019025	जब यीशु के शिष्यों ने यह बात सुनी, तो वे आश्चर्य से भरकर कहने लगे, "तो मुक्‍ति कौन पा सकता है?"
40019026	तब यीशु ने उनकी तरफ़ देखकर उन से कहा, "इन्सान से तो यह नहीं हो सकता, लेकिन परमेश्‍वर से सब कुछ हो सकता है।"
40019027	तब पतरस ने जवाब दिया, "देखिए आपके पीछे चलने के लिए हम ने अपना सब कुछ छोड़ दिया है, इसलिए हमें क्या मिलेगा?"
40019028	और यीशु ने उन लोगों से कहा, "मैं तुम से सच-सच कहता हूँ, तुम जितनों ने मेरी मान ली है नयी शुरूआत (सृष्टि) के समय जब परमेश्‍वर का पुत्र अपनी महिमा से सिंहासन पर बैठकर इस्राएल के बारह गोत्रों का इन्साफ़ करेगा तब तुम भी जो मेरे पीछे आए हो, तुम भी बाहर सिंहासनों पर बैठकर इस्राएल के बारह गोत्रों का न्याय करोगे।
40019029	हर एक वह जन जिसने घरों, भाइयों बहनों, पिता, माता, पत्नी, बच्चों, या जायदाद को मेरी खातिर छोड़ दिया है, सौ गुना प्रतिफल पाने के साथ ही हमेशा की ज़िन्दगी पाएगा।
40019030	परन्तु कई जो पहले हैं वे पिछले और जो पिछले हैं वे पहले होंगे।"
40020001	क्योंकि स्वर्ग का राज्य एक ऐसे गृहस्थ की तरह है जो बहुत सबेरे उठ कर अपने अंगूर के बगीचे में काम करने के लिए मज़दूर ढूँढने निकला।
40020002	उनके साथ एक चाँदी के सिक्के (एक दीनार) की दिन भर की मज़दूरी तय होने के बाद, उसने उन्हें काम पर लगा दिया।
40020003	जब वह सुबह नौ बजे बाहर गया, तो तमाम मज़दूरों को बाज़ार में फ़ालतू खड़े हुए देखा और उन से भी कहा,
40020004	"तुम भी अंगूर के बगीचे में काम करने जाओ और मैं तुम्हें वाजिब मज़दूरी दूँगा।" और उन्हों ने ऐसा किया भी।
40020005	दोपहर और तीसरे पहर जाकर उसने फिर वैसा ही किया।
40020006	शाम पाँच बजे फिर दूसरों को फ़ालतू खड़े देखा और पूछा, "तुम पूरे दिन यहाँ ऐसे ही क्यों खड़े हो? "उन्हों ने उससे कहा, "किसी ने भी हमें काम नहीं दिया।"
40020007	उसने उन से कहा, "तुम भी जाकर अंगूर के बगीचे में काम करो और तुम्हें मज़दूरी दी जाएगी।"
40020008	शाम होने पर बगीचे के मालिक ने अपने मैनेजर से कहा, "शुरू से आखिर तक आने वाले मज़दूरों को बुलाकर मज़दूरी दे डालो।"
40020009	जिन लोगों को पाँच बजे काम पर लगाया था, चाँदी का एक सिक्का (एक दीनार) दिया गया।
40020010	जब वे लोग सामने आए जिन्हें सुबह से काम पर लगाया गया था,
40020011	तो उन्हें भी चाँदी का एक सिक्का दिया गया, जब कि वे ज़्यादा मिलने की आशा लगाए हुए थे।
40020012	मज़दूरी मिलते ही वे मालिक की शिकायत यह कह कर करने लगे, "जिन लोगों ने एक घण्टा ही काम किया, उन्हें भी वही मज़दूरी दी गयी है, जो हम सभी को धूप में भारी काम करने पर मिली है।"
40020013	लेकिन उसने उत्तर दिया, "दोस्त, मैं तुम्हारे साथ कोई अन्याय नहीं कर रहा हूँ। क्या तुम ने ही एक चाँदी के सिक्के (एक दीनार) में काम करना कबूल नहीं किया था?
40020014	अपना हिस्सा लो और चल पड़ो। यह मेरी मर्ज़ी है कि मैंने उन्हें भी उतना ही दिया है, जितना तुम्हें दिया है।
40020015	क्या यह वाजिब नहीं कि मैं अपने पैसे से जो चाहूँ वह करूँ? क्या तुम्हें जलन हो रही है कि मैं उदार मन का हूँ।
40020016	इसलिए जो पहले आए हैं वे ऊँचा पद नहीं पाएँगे, और जिनको कोई पूछता भी नहीं वे श्रेष्ठ होंगे।
40020017	यरूशलेम जाते समय यीशु मसीह ने अपने बारहों शिष्यों को अलग ले जाकर उन से कहा,
40020018	"देखो, हम लोग यरूशलेम जा रहे हैं। मनुष्य का पुत्र प्रधान पुरोहितों और शिक्षकों के हाथ पकड़वाया जाएगा। वे लोग उसे मार डालेंगे।
40020019	उसकी हँसी उड़ाए जाने के लिए गैरयहूदियों के हाथ सुपुर्द किए जाने के साथ कोड़े लगाएँगे और क्रूस पर चढ़ा देंगे। वह तीसरे दिन ज़िन्दा हो जाएगा।
40020020	तब ज़ब्दी के बच्चों की माँ अपने बेटों के साथ यीशु के कदमों पर गिरकर कुछ माँगने लगी।
40020021	यीशु ने उससे पूछा, "तुम्हें क्या चाहिए?" उसने उन से कहा, "कुछ ऐसा कीजिए कि आसमानी (स्वर्गिक) राज्य में मेरे दोनों बेटों में से एक आपके बाएँ हाथ और दूसरा दाएँ हाथ पर बैठे।"
40020022	लेकिन यीशु ने जवाब में कहा, "तुम्हें मालूम नहीं कि क्या माँग रहे हो। क्या तुम वह प्याला पी सकते हो, जो मैं पीने जा रहा हूँ और उस बपतिस्मे को लोगे जो मैं लेने पर हूँ?" उन्हों ने कहा, "हम कर सकते हैं।"
40020023	यीशु ने उन से कहा, "तुम सचमुच में मेरा प्याला पीओगे और मैं जिस बपतिस्मे को लेने पर हूँ, उसे लोगे, लेकिन मेरे दाहिने हाथ और बाएँ हाथ पर बैठाने का काम मेरा नहीं है, लेकिन यह उनको मिलेगा, जिनको मेरे पिता ने तैयार किया है।"
40020024	जब बाकी दस ने यह सब सुना तो उन दोनों भाइयों से नाराज़ होने लगे।
40020025	लेकिन यीशु ने उन्हें बुलाकर कहा, "तुम्हें मालूम है कि गैरयहूदियों में प्रधान लोग दूसरों के ऊपर शासन करते हैं और जो महान हैं वे दूसरों के ऊपर अधिकार जताते हैं।
40020026	लेकिन तुम्हारे बीच ऐसा नहीं होना चाहिए। तुम में से जो बड़ा बनना चाहता है, उसे दूसरों का सेवक बनना चाहिए।
40020027	जो सब से आगे का या ऊँचा पद चाहते हैं, उन्हें दूसरों का गुलाम (दास) बनना चाहिए।
40020028	उसी तरह से मनुष्य का पुत्र सेवा लेने के बजाए सेवा करने आया और अपना जीवन बहुत से लोगों के बदले में देने के लिए आया।
40020029	जैसे ही वे यरीहो से निकल रहे थे, यीशु के साथ एक बड़ी भीड़ हो लीं।
40020030	अचानक ही दो व्यक्‍तियों ने जिन्हें आँखों से बिल्कुल नहीं दिखता था और रास्ते के किनारे बैठे हुए थे, सुना कि यीशु वहाँ से गुज़र रहे हैं। सुनते ही वे चिल्ला-चिल्ला कर कहने लगे, "हे दाऊद के बेटे, हम पर दया कीजिए।"
40020031	भीड़ ने उन्हें चिल्लाने को मना किया, लेकिन उन्हों ने और ज़ोरों से चिल्ला-चिल्ला कर कहा, "हे दाऊद की सन्तान, हम पर दया कीजिए।"
40020032	यीशु वहीं खड़े हो गए और उन से पूछा, "तुम क्या चाहते हो कि मैं तुम्हारे लिए करूँ?"
40020033	उन्हों ने उन से कहा, "स्वामी, यही कि हम देखने लगें।'
40020034	यीशु ने तरस खाकर उनकी आँखें छू लीं और तुरन्त उनकी आँखें खुल गयीं। उसी समय से वे यीशु को मानने लगे।
40021001	जब वे यरूशलेम के पास बैतफ़गे के पास जैतून पहाड़ पर पहुँचे, तब यीशु ने अपने दो शिष्यों को यह कहते हुए भेजा,
40021002	"अपने सामने के गाँव में जाते ही, तुम एक गदही को उसके बच्चे के साथ बँधी पाओगे। उन्हें खोलकर यहाँ ले आओ।
40021003	अगर कोई तुम से कुछ कहे, तो तुम कहना कि यीशु को इसकी ज़रूरत है। तब वह तुम्हें खोलकर तुरन्त ले जाने देगा।"
40021004	यह सब इसीलिए हुआ ताकि भविष्यद्वक्‍ता के द्वारा कही हुयी वह बात पूरी हो, कि
40021005	"सिय्योन के लोगों से कहो, देखो, तुम्हारा राजा तुम्हारे पास आ रहा है। वह नम्र है और गदहे पर बैठा हुआ है।"
40021006	शिष्यों ने जाकर वही किया जिसे करने का हुक्म यीशु ने दिया था।
40021007	गदहे और उसके बच्चे को लाकर कुछ ने उनके ऊपर अपने कपड़े डाल दिए और यीशु को उस पर बैठा दिया।
40021008	कुछ ने पेड़ों की डालियों को तोड़ कर सड़क पर डाल दिया। एक बड़ी भीड़ ने सड़क पर अपने कपड़े बिछाए।
40021009	भीड़ जो यीशु के आगे और पीछे थी, चिल्ला-चिल्ला कर कह रही थी, "दाऊद के बेटे को होसन्ना! जो प्रभु के नाम से आता है वह आशीषित है।"
40021010	जब वह यरूशलेम आए, सारा शहर जोश में पूछ रहा था, "यह कौन है?"
40021011	भीड़ ने कहा, "यह गलील के नासरत के भविष्यद्वक्‍ता यीशु हैं।"
40021012	तब यीशु परमेश्‍वर के भवन में गए और जो लोग वहाँ खरीदना-बेचना कर रहे थे, उनकी मेज़ों को पलट दिया और कबूतर बेचने वालों की कुर्सी फेंक दी।
40021013	यीशु ने उन से कहा, यह लिखा है, "मेरा घर प्रार्थना का घर कहलाएगा, लेकिन तुम ने इसे चोरों का अड्डा बना दिया है।"
40021014	आँखों से लाचार और पैरों से अपंग लोग भी प्रार्थना भवन में उनके पास आए और यीशु ने उन्हें ठीक कर दिया।
40021015	जब प्रधान पुरोहित और शिक्षकों ने यीशु के अजीब (अद्भुत) कामों को देखा और प्रार्थना भवन में बच्चों को चिल्लाते, "दाऊद की सन्तान को होसान्ना" सुना, तो बड़े नाराज़ हुए। उन्हों ने कहा, "क्या तुम यह सुन रहे हो कि ये क्या कह रहे हैं?"
40021016	यीशु ने उन से कहा, "हाँ! क्या तुम ने कभी नहीं पढ़ा कि छोटे बच्चों के मुँह से और दूध पीते बच्चों के मुँह से उन्हों ने अपनी तारीफ़ करवायी।"
40021017	तब वह उन्हें छोड़कर शहर से बाहर बैतनिय्याह को गये, और उन्हों ने वहीं रात गुज़ारी।
40021018	सुबह जब वह शहर लौटे तो उन्हें बड़ी भूख लगी।
40021019	रास्ते में जब उन्हों ने एक अंजीर के पेड़ को देखा, तो उसके पास गए। लेकिन पत्तियों को छोड़कर उसमें कुछ नहीं पाने पर उससे कहा, "आज से तुम में कभी भी फल न निकले। तुरन्त अंजीर का पेड़ सूख गया।"
40021020	शिष्यों ने जब यह देखा तो आश्चर्य से कहा, "अरे अंजीर का पेड़ कितनी जल्दी सूख गया।"
40021021	यीशु ने जवाब में उन से कहा, "मैं तुम से सच कहता हूँ, अगर तुम्हारे पास विश्‍वास है, और शक नहीं है, तो तुम सिर्फ़ यही न करोगे जो इस अंजीर के पेड़ के साथ किया गया है, लेकिन इस पहाड़ से कहोगे, 'उखड़ कर समुद्र में जा गिरो' तो ऐसा हो जाएगा।
40021022	जो कुछ तुम बिना शक किए हुए दुआ में माँगोगे, वह सब तुम्हें मिलेगा।"
40021023	जब यीशु प्रार्थना भवन में आकर सिखा रहे थे, तो प्रधान पुरोहित और लोगों के अगुवों ने आकर कहा, "तुम ये काम किसके अधिकार से करते हो?" और
40021024	यीशु ने जवाब में कहा, "तुम मुझे जवाब दो तो मैं भी तुम्हें बता सकूँगा कि किसके अधिकार से मैं ये काम करता हूँ।
40021025	यूहन्ना का बपतिस्मा किसकी तरफ़ से था? स्वर्ग के आदेश से या इन्सानों की तरफ़ से?" वे लोग आपस में ही बहस करने लगे, "अगर हम कहें, 'स्वर्ग से', तो वह हमसे कहेंगे, 'तो तुम ने उस पर विश्‍वास क्यों नहीं किया?
40021026	लेकिन अगर हम कहें, 'मनुष्यों की तरफ़ से, तो हमें लोगों का डर है, क्योंकि हर एक जन यूहन्ना को नबी समझता था।"
40021027	उन लोगों ने यीशु को यह जवाब दिया, हमें नहीं मालूम।" तब यीशु ने उन से कहा, "तो मैं भी तुम्हें यह नहीं बताता कि मैं किसके अधिकार से यह सब काम करता हूँ।
40021028	एक आदमी के दो बेटे थे। वह उन में से एक के पास गया और कहा, 'बेटे, आज जाकर मेरे अंगूर के बगीचे में काम कर लो।'
40021029	उसने जवाब दिया, "मैं नहीं करता, " बाद में उसका मन बदल गया और काम करने गया भी।
40021030	जब दूसरे बेटे के पास जाकर उसने वही बात कही, तो उसका जवाब था, 'श्रीमान जी, अभी जाता हूँ" लेकिन उसने वैसा किया नहीं।
40021031	अब तुम ही बताओ कि इन दोनों में से किस ने अपने पिता की बात मानी? उन लोगों ने कहा, 'पहले ने।' यीशु ने उन लोगों से कहा, "मैं तुम से यकीनन कहता हूँ कि टैक्स जमा करने वाले और यौन व्यापार में लगी महिलाएँ तुम से पहले परमेश्‍वर के राज्य में दाखिला पाएँगे।
40021032	क्योंकि तुम्हें सच्चाई के पथ को दिखाने के लिए यूहन्ना आया था, लेकिन तुम ने उस पर विश्‍वास नहीं किया। लेकिन टैक्स लेने वालों और वेश्याओं ने उस पर भरोसा रखा लेकिन तुम यह देखकर पीछे भी न पछताए कि उस पर विश्‍वास कर लेते।
40021033	एक और दृष्टान्त सुनोः एक व्यक्‍ति था, जिसने दाख की बारी लगाई और उसके चारों ओर बाड़ा बान्धा। उसने उसमें रस का कुंड खोदा और गुम्मट भी बनाया, और किसानों को उसका ठेका देकर वह खुद विदेश चला गया।
40021034	जब फल का मौसम नज़दीक आया, तो उसने अपने नौकरों को उसका फल लेने के लिए किसानों के पास भेजा।
40021035	परन्तु किसानों ने उसके नौकरों को पकड़ कर किसी को पीटा, और किसी को मार डाला, और किसी को पत्थर मारे।
40021036	फिर उसने दूसरे नौकरों को भेजा जो पहलों से अधिक थे, और उन्हों ने उनके साथ भी वही किया।
40021037	अन्त में उसने अपने बेटे को उनके पास यह सोच कर भेजा कि वे मेरे बेटे का सम्मान करेंगे।
40021038	परन्तु किसानों ने जब पुत्र को देखा, तो आपस में कहने लगे, 'यह तो उत्तराधिकारी है। आओ, उसे मार डालें और उसकी विरासत हमें मिल जाएगी।'
40021039	और उन्हों ने उसे पकड़ा और अंगूर के बगीचे के बाहर निकालकर मार डाला।
40021040	सो जब अंगूर के बगीचे का मालिक आएगा, तो उन किसानों के साथ क्या करेगा?"
40021041	उन्हों ने उन से कहा, "वह उन बुरे लोगों को बुरी रीति से नाश करेगा और अंगूर के बगीचे का ठेका अन्य किसानों को देगा जो समय पर उसे फल दिया करेंगे।"
40021042	यीशु ने उन से कहा, "क्या तुम ने कभी पवित्र शास्त्र में नहीं पढ़ा कि जिस पत्थर को राजमिस्त्रियों ने किसी काम का नहीं जाना था, वही कोने के सिरे का पत्थर हो गया?
40021043	यह प्रभु की ओर से हुआ, और हमारे देखने में अद्भुत है। इसलिए मैं तुम से कहता हूँ कि परमेश्‍वर का राज्य तुम से छीन लिया जाएगा और ऐसे लोगों को दे दिया जाएगा, जो उसका फल लाएँगे।
40021044	जो इस पत्थर पर गिरेगा वह चकनाचूर हो जाएगा, और जिस पर वह पत्थर गिरेगा उसको पीस डालेगा।"
40021045	मुख्य पुरोहित और फ़रीसी उनके दृष्टान्तों को सुनकर समझ गए कि वह हमारे विषय में बोल रहे हैं।
40021046	और वे उन्हें कैद करना चाहते थे, परन्तु उन्हें लोगों का डर था क्योंकि वे यीशु को भविष्यद्वक्‍ता मानते थे।
40022001	लोगों को उदाहरण या दृष्टान्त देते हुए यीशु ने फिर से कहा,
40022002	"स्वर्ग का राज्य एक ऐसे राजा की तरह है जिसने अपने बेटे की शादी का इन्तज़ाम किया।
40022003	उसने अपने नौकरों को उन लोगों के पास भेजा जिन्हें नेवता दिया गया था, लेकिन उन में से कोई नहीं आया।
40022004	उसने एक बार फिर अपने नौकरों को यह कहला भेजा, 'नेवते में बुलाए लोगों से कहना कि मैंने खाना तैयार किया है, सारी तैयारियाँ हो चुकी हैं, दावत में आ जाओ।'
40022005	लेकिन लोगों ने ध्यान नहीं दिया और इधर-उधर चल दिए। एक अपने खेत में, दूसरा अपने काम पर।
40022006	बाकी लोगों ने उसके नौकरों को पकड़ कर उनके साथ बुरा बर्ताव किया और उन्हें मार भी डाला।
40022007	जब राजा को यह बात मालूम पड़ी, तो उसे बहुत गुस्सा आया।
40022008	उसने अपनी फ़ौज को भेजकर हत्यारों को नाश किया और शहर को जला डाला। तब उसने अपने नौकरों से कहा, 'खाना तैयार है, लेकिन जिन्हें बुलाया गया था, वे लायक नहीं थे।
40022009	इसलिए सड़कों के चौराहों पर जिस किसी को पाते हो, उसे शादी में न्योता दो'।
40022010	इसलिए वे नौकर सड़कों पर गए और जिस बुरे या अच्छे इन्सान को पाया, उसे ले आए। इस तरह से शादी का कमरा मेहमानों से भर गया।
40022011	जब राजा मेहमानों से मिलने आया, तो उसने एक ऐसे इन्सान को वहाँ पाया जो दावत के कपड़े नहीं पहने था।
40022012	उसने उस से कहा, "दोस्त, तुम यहाँ बिना अच्छे कपड़े पहने कैसे आ गए?" वह कुछ भी बोल नहीं पाया,
40022013	तब राजा ने नौकरों से कहा, 'इसके हाथ पैर बान्धकर ले जाओ और अँधेरे में डाल दो। वहाँ रोना और दाँतों का पीसना होगा।'
40022014	सभी लोगों को नेवता तो दिया गया है लेकिन सभी नेवते में आने की शर्त को मंजूर नहीं करते हैं।"
40022015	तब फ़रीसियों ने जाकर आपस में विचार किया, कि उन्हें किस प्रकार बातों में फसाएँ।
40022016	सो उन्हों ने अपने चेलों को हेरोदियों के साथ यीशु के पास यह कहने को भेजा, कि हे गुरू, हम जानते हैं, कि आप सच्चे हैं, ओैर परमेश्‍वर का मार्ग सच्चाई से सिखाते है, और किसी की परवाह नहीं करते, क्योंकि आप मनुष्यों का मुँह देखकर बातें नहीं करते।
40022017	इसलिये हमें बताइए कि आप क्या समझते हैं? कैसर को कर देना उचित है, या नहीं।"
40022018	यीशु ने उन की दुष्टता जानकर कहा, "हे कपटियो, मुझे क्यों परखते हो?
40022019	कर का सिक्का मुझे दिखाओ।" तब वे उनके पास एक दीनार ले आए।
40022020	यीशु ने उन लोगों से पूछा, "यह मूर्ति और नाम किस का है?" उन्हों ने कहा, "कैसर का।"
40022021	यीशु ने कहा, "जो कैसर का है, वह कैसर को, और जो परमेश्‍वर का है, वह परमेश्‍वर को दो।"
40022022	यह सुनकर उन्हों ने अचम्भा किया और उन्हें छोड़कर चले गए।
40022023	उसी दिन सदूकी जो कहते थे कि मरे हुओं का जी उठना है ही नहीं, उनके पास आए, और उन्हों ने यीशु से पूछा,
40022024	"हे गुरू, मूसा ने कहा था, कि यदि कोई बिना सन्तान मर जाए, तो उस का भाई उसकी पत्नी को ब्याह करके अपने भाई के लिये वंश उत्पन्न करे।
40022025	अब हमारे यहाँ सात भाई थे; पहला ब्याह करके मर गया, और सन्तान न होने के कारण अपनी पत्नी को अपने भाई के लिये छोड़ गया।
40022026	इसी प्रकार दूसरे और तीसरे ने भी किया, और सातों तक यही हुआ।
40022027	सब के बाद वह महिला भी मर गई।
40022028	सो जी उठने पर, वह उन सातों में से किस की पत्नी होगी?"
40022029	यीशु ने उन्हें उत्तर दिया, "कि तुम बाइबल और परमेश्‍वर की ताकत (सामर्थ) नहीं जानते, इस कारण भूल में पड़ गए हो।
40022030	क्योंकि जी उठने पर ब्याह शादी न होगी परन्तु वे स्वर्ग में परमेश्‍वर के दूतों के समान होंगे।
40022031	परन्तु मरे हुओं के जी उठने के विषय में क्या तुम ने यह वचन नहीं पढ़ा, जो परमेश्‍वर ने तुम से कहा,
40022032	'कि मैं अब्राहम का परमेश्‍वर, और इसहाक का परमेश्‍वर और याकूब का परमेश्‍वर हूँ।' वह तो मरे हुओं का नहीं, परन्तु जीवतों का परमेश्‍वर है।"
40022033	यह सुनकर लोग उनके उपदेश से अचंभित रह गए।
40022034	जब फ़रीसियों ने सुना, कि यीशु ने सदूकियों का मुँह बन्द कर दिया, तो वे इकट्ठे हुए।
40022035	और उन में से एक व्यवस्थापक ने यीशु को जाँचने के लिये उन से पूछा,
40022036	"हे गुरू, बाइबल में कौन सी आज्ञा बड़ी है?"
40022037	उन्हों ने उस से कहा, "तू परमेश्‍वर अपने प्रभु से अपने सारे मन और अपने सारे प्राण और अपनी सारी बुद्वि के साथ प्रेम रख।
40022038	बड़ी और मुख्य आज्ञा तो यही है।
40022039	और उसी के समान यह दूसरी आज्ञा भी है, कि तुम अपने पड़ोसी से अपने समान प्रेम रखो।
40022040	ये ही दो आज्ञाएँ सारी व्यवस्था नियमशास्त्र और भविष्यद्वक्‍ताओं का आधार हैं।"
40022041	जब फ़रीसी इकट्ठे थे, तो यीशु ने उन से पूछा,
40022042	"मसीह के विषय में तुम क्या समझते हो? वह किस की सन्तान है?" उन्हों ने उस से कहा, "दाऊद की।"
40022043	यीशु ने उन से पूछा, "तो दाऊद आत्मा के द्वारा उसे प्रभु क्यों कहता है,
40022044	कि प्रभु ने, मेरे प्रभु से कहा, मेरे दाहिने बैठ, जब तक कि मैं तेरे बैरियों को तेरे पैरों के नीचे न कर दूँ।
40022045	भला, जब दाऊद उन्हें प्रभु कहता है, तो वह उसका पुत्र कैसे हुआ?"
40022046	उसके उत्तर में कोई भी एक बात न कह सका परन्तु उस दिन से किसी को फिर उन से कुछ पूछने की हिम्मत न हुयी।
40023001	तब यीशु भीड़ के साथ और अपने शिष्यों से बातचीत करने लगे। उन्हों ने कहा,
40023002	"धर्म शिक्षक और फ़रीसी मूसा के पद पर विराजमान हैं।
40023003	इसलिए जो कुछ मानने के लिए वे कहते हैं, मानो और करो, लेकिन उन सब बातों को मत करो जो वे तुम से करने के लिए कहते हैं, लेकिन खुद करते नहीं हैं।
40023004	वे उठाया न जा सकने वाला बोझ, लोगों के कन्धों पर डाल देते हैं। लेकिन वे ऐसे बोझ को उठाने में अपनी उँगली से भी मदद नहीं करते हैं।
40023005	वे लोगों को दिखाने के लिए अपने काम करते हैं। वे अपने तावीज़ों को बड़ा करते और अपने चोगों की किनार को चौड़ा करते हैं।
40023006	दावतों में ऊँची गद्दी पर बैठना चाहते हैं और आराधनालय में खास कुर्सी ढूँढते हैं।
40023007	वे बाज़ार में दूसरों से सलाम चाहते हैं और शिक्षक कहलवाना माँगते हैं।
40023008	तुम अपने मन में यह चाह मत रखो कि कोई तुम्हें शिक्षक कहकर पुकारे, क्योंकि तुम्हारा एक ही शिक्षक है, वह है मसीह और तुम एक दूसरे के भाई बहन हो।
40023009	इस दुनिया में किसी को मेरे पिता कहकर मत बुलाना, क्योंकि तुम्हारे एक ही स्वर्गिक पिता परमेश्‍वर हैं, जो स्वर्ग में हैं।
40023010	तुम (सेवक) खुद स्वामी मत कहलाना, क्योंकि सिर्फ़ मसीह ही तुम्हारे स्वामी हैं।
40023011	लेकिन जो तुम में सब से बड़ा है, वह सब का नौकर बने।
40023012	जो अपने आप को बड़ा बनाएगा, वह छोटा किया जाएगा। जो अपने आपको नम्र करेगा वह बड़ा किया जाएगा।
40023013	लेकिन हे कपटी शिक्षको और फ़रीसियो, तुम पर हाय, तुम पाखण्डी हो। तुम दूसरों के स्वर्ग के राज्य में प्रवेश के लिए रूकावट हो। तुम न ही खुद दाखिल होते हो और न दूसरों को दाखिल होने देते हो।
40023014	हे कपटी शिक्षको और फ़रीसियो, तुम लम्बी-लम्बी दिखाने वाली प्रार्थना करके विधवाओं के घर लूटते हो। इसलिए तुम बड़े अपराध के दोषी हो।
40023015	कपटी शिक्षको और फ़रीसियो, तुम समुद्र और भूमि की यात्रा करके किसी तरह एक इन्सान को अपने मत में ले आते हो, लेकिन उसके बाद उसे अपनी तरह नरक की सन्तान बना देते हो।
40023016	अन्धे कपटी रास्ता दिखाने वाले, जो कहते हो, कि इस प्रार्थना भवन की कसम खाने से कुछ नहीं लेकिन जो इस भवन के सोने की कसम खाता है, वह अपने शब्द से बन्ध जाता है।
40023017	बेवकूफ़ो और अन्धो! कौन बड़ा है, सोना या मन्दिर जो सोने को शुद्ध करता है?
40023018	तुम कहते हो, जो वेदी की कसम खाता, वह नहीं लेकिन जो इस पर रखी भेंट की कसम खाता है, वह भी अपने शब्द से बन्ध जाता है।
40023019	तुम बेवकूफ़ो और अन्धो, क्या भेंट बड़ी है या वह वेदी जो इस पर रखी चीज़ों को पवित्र करती है?
40023020	इसलिए जो वेदी की कसम खाता है वह इसकी और इस पर रखी चीज़ों की कसम खाता है।
40023021	जो प्रार्थना भवन की कसम खाता है वह इसकी और इस में रहने वाले की कसम खाता है।
40023022	जो स्वर्ग की कसम खाता है, वह वहाँ के सिंहासन और उस पर बैठने वाले की भी कसम खाता है।
40023023	कपटी शिक्षको और फ़रीसियो, तुम पर हाय! तुम पोदीने और सौंफ़ और जीरे का दसवाँ भाग देते हो, लेकिन उससे ज़्यादा ज़रूरी बातों की अनदेखी करते हो, वे हैं इन्साफ़ (न्याय), दया (रहम) और विश्‍वास (ईमान)। दसवाँ भाग देने के साथ ये बातें भी तुम्हें करनी चाहिए थीं।
40023024	अन्धे अगुवो! तुम मच्छर को छानते हो लेकिन ऊँट को निगल जाते हो।
40023025	कपटी शिक्षको और फ़रीसियो, तुम पर हाय! तुम प्याले को बाहर से साफ़ करते हो, लेकिन अन्दर से वे डकैती और असंयम से भरे हैं।
40023026	अन्धे फ़रीसियो! पहले प्याले और तश्तरी के भीतरी हिस्से को साफ़ करो, ताकि उनका बाहरी हिस्सा भी साफ़ हो।
40023027	कपटी शिक्षको और फ़रीसियो, तुम पर हाय! तुम चूना फिरी कब्रों की तरह हो जो बाहर से खूबसूरत दिखती हैं, लेकिन अन्दर सड़ाहट है।
40023028	इसी तरह तुम लोग भी बाहर से लोगों को धर्मी दिखते हो, लेकिन अन्दर से कपट और बेइन्साफ़ी से भरे हो।
40023029	कपटी शिक्षको और फ़रीसियो, तुम नबियों की कब्र बनाते हो और भले लोगों की कब्रों को सजाते हो।
40023030	और कहते हो, कि अगर हम अपने पूर्वजों के दिनों में होते, तो नबियों की हत्या में उन के साझी न होते।
40023031	इसी से तो तुम अपनी गवाही आप ही देते हो, कि तुम भविष्यद्वक्‍ताओं के घातकों की सन्तान हो।
40023032	सो तुम अपने बापदादों के पाप का घड़ा पूरी तरह भर दो।
40023033	हे साँपों, हे करैतों के बच्चों, तुम नरक के दण्ड से कैसे बचोगे?
40023034	इसलिये देखो, मैं तुम्हारे पास भविष्यद्वक्‍ताओं और बुद्विमानों और शास्त्रियों को भेजता हूँ, और तुम उन में से कितनों को मार डालोगे, और क्रूस पर चढ़ाओगे, और बहुतों को अपनी सभाओं में कोड़े मारोगे, और एक नगर से दूसरे नगर में खदेड़ते फिरोगे।
40023035	जिस से धर्मी हाबील से लेकर बिरिक्याह के पुत्र जकर्याह तक, जिसे तुम ने मन्दिर और वेदी के बीच में मार डाला था, जितने धर्मियों का लोहू पृथ्वी पर बहाया गया है, वह सब तुम्हारे सिर पर पड़ेगा।
40023036	मैं तुम से सच कहता हूँ, ये सब बातें इस समय के लोगों पर आ पड़ेंगी।
40023037	हे यरूशलेम, हे यरूशलेम, तुम जो भविष्यद्वक्‍ताओं को मार डालती हो, और जो तुम्हारे पास भेजे गए, उन्हें पत्थरवाह करती हो, कितनी ही बार मैंने चाहा कि जैसे मुर्गी अपने बच्चों को अपने पँखों के नीचे इकट्ठे करती है, वैसे ही मैं भी तुम्हारे बच्चों को इकट्ठे कर लूँ, परन्तु तुम ने न चाहा।
40023038	देखो, तुम्हारा घर तुम्हारे लिये उजाड़ छोड़ा जाता है।
40023039	क्योंकि मैं तुम से कहता हूँ, कि अब से जब तक तुम न कहोगे कि "धन्य है वह जो प्रभु के नाम से आता है, तब तक तुम मुझे फिर कभी न देखोगे।"
40024001	जब यीशु प्रार्थना भवन से बाहर निकल रहे थे, तभी उनके शिष्य उन के पास आकर उन्हें प्रार्थना भवन (मन्दिर) की इमारत दिखाने लगे।
40024002	यीशु ने उन से कहा, "क्या ये सभी तुम देखते नहीं हो, मैं तुम से सच कहता हूँ इसका ऐसा कोई पत्थर नहीं है, जिसे निकाल फेंका नहीं जाएगा।"
40024003	जब यीशु जैतून पहाड़ पर बैठे हुए थे, शिष्य अकेले में उनके पास आए और कहने लगे, "हमें बताएँ कि ये सब कुछ कब होने वाला है? आपके आने का और दुनिया के अन्त का चिन्ह क्या होगा?"
40024004	यीशु ने उत्तर में कहा, "सावधान रहो कि तुम्हें कोई धोखा न देने पाए।
40024005	मेरे नाम से बहुत लोग आकर यह कहकर भरमाएँगे कि मैं मसीह हूँ।
40024006	तुम युद्व और युद्व की अफ़वाह सुनोगे। देखो, तुम परेशान मत हो जाना। क्योंकि इन सब बातों का होना ज़रूरी है, लेकिन फिर भी अन्त इतनी जल्दी नहीं होगा।
40024007	क्योंकि एक देश (जाति) दूसरे देश (जाति) के खिलाफ़ और एक राज्य दूसरे राज्य के खिलाफ़ उठ खड़ा होगा। जगह-जगह अकाल, मरियाँ और भूकम्प होंगे।
40024008	ये सब कुछ गर्भवती स्त्री को होने वाली प्रसव पीड़ा की तरह होंगे।
40024009	तब वे तुम्हें सताए जाने के लिए न्यायालय में सौपेंगे और मार भी डालेंगे। मेरे नाम की खातिर सारे देश तुम से नफ़रत करेंगे।
40024010	बहुत से लोग ठोकर खाएँगे और एक दूसरे को धोखा देंगे और नफ़रत करेंगे।
40024011	बहुत से झूठे भविष्यद्वक्‍ता उठ खड़े होंगे और बहुतों को धोखा देंगे।
40024012	अनुशासन हीनता (अधर्म) के बढ़ जाने से, बहुत से लोगों का प्रेम ठण्डा हो जायेगा।
40024013	लेकिन जो आखिरी तक धीरज रखेगा वही बचेगा।
40024014	"और राज्य का यह सुसमाचार सारे संसार में दिया जाएगा ताकि सब राष्ट्रों को गवाही हो, और तब जगत का अन्त होगा।
40024015	इसलिए जब तुम उस उजाड़ने वाली चीज़ को पवित्र जगह में देखो, जिसके बारे में दानिय्येल नबी ने कहा था (पढ़ने वाला सीखे),
40024016	तब यहूदिया के लोग पहाड़ों पर चले जाएँ।
40024017	जो घर की छत पर हों वह अपने घर से कुछ लेने के लिए नीचे न आए।
40024018	जो खेत में हो वह अपने कपड़े लेने वापस घर न जाए।
40024019	उन पर हाय! जिनके पास उन दिनों में दूध पीते बच्चे या नवजात शिशु होंगे।
40024020	यह बिनती करना कि तुम्हें जाड़े या विश्राम दिन में यह न सहना पड़े।
40024021	जैसा दुनिया की शुरूवात से अब तक नहीं हुआ और न ही कभी होगा ऐसी पीड़ा का समय आने वाला है।
40024022	अगर वे दिन कम नहीं किए जाते, तो कोई इन्सान बच नहीं पाता। लेकिन चुने हुए लोगों के लिए वे दिन कम किए गए हैं।
40024023	उस समय अगर कोई तुम से कहे, देखो, मसीह यहाँ हैं या वहाँ हैं, तो किसी की बात मत मानना।
40024024	क्योंकि झूठे मसीह और झूठे भविष्यद्वक्‍ता उठ खड़े होकर बड़े चमत्कार और चिन्ह दिखाएँगे, ताकि अगर संभव हो तो चुने हुओं को बहका दें।
40024025	मैंने तुम्हें पहले ही से सचेत किया है।
40024026	इसलिए अगर वे तुम से कहें, 'देखो, वह जंगल में हैं, तो मत जाना,' या देखो! वह अन्दर हैं तो भरोसा मत रखना।
40024027	जिस तरह से बिजली पूर्व से निकलकर पश्चिम तक चमकती है, उसी तरह मनुष्य के पुत्र का आना होगा।
40024028	क्योंकि जहाँ लाश है वहीं गिद्ध इकट्ठा होंगे।
40024029	उन क्लेश के दिनों के तुरन्त बाद सूरज अन्धेरा हो जाएगा, चाँद की रोशनी भी जाती रहेगी, आसमान से तारे नीचे गिर पड़ेंगे और आसमान की शक्‍तियाँ हिलायी जाएँगी।
40024030	तब पुत्र के आने का निशान आसमान में दिखायी देगा। दुनिया के सभी निवासी दुखी होवेंगे। वे परमेश्‍वर के पुत्र को बड़ी शान के साथ आसमान में बादलों पर आते देखेंगे।
40024031	वह अपने स्वर्गदूतों को तुरही की बड़ी आवाज़ के साथ भेजेंगे। वे उनके चुने हुओं को चारों दिशाओं से, आसमान के एक कोने से दूसरे कोने तक के लोगों को इकट्ठा करेंगे।
40024032	अब अंजीर के पेड़ से इस दृष्टान्त का मतलब सीख लो, "जब इसकी डाली कोमल हैं और पत्तियाँ निकलती हैं, तुम्हें मालूम होता है कि गर्मी का मौसम पास है।
40024033	इसी तरह जब तुम इन बातों को देखो, तो जान लो कि वह पास में हैं, बिल्कुल दरवाज़े पर ही।
40024034	मैं यकीन के साथ कहता हूँ, जब तक ये बातें पूरी न हो लें, यह पीढ़ी खत्म नहीं होवेगी।
40024035	आकाश और पृथ्वी का अन्‍त हो जाएगा, लेकिन मेरी बातें बिना पूरी हुए नहीं रहेंगी।
40024036	लेकिन जहाँ तक उस दिन और पल की बात है, उस विषय में कोई नहीं जानता, न स्वर्ग के स्वर्गदूत, लेकिन सिर्फ़ मेरे पिता जानते हैं।
40024037	लेकिन जैसा नूह के दिनों में था वैसा ही मनुष्य के पुत्र के आने के समय में होगा।
40024038	जब तक कि नूह ने जहाज में प्रवेश नहीं किया और जल प्रलय शुरू नहीं हुआ, लोग खाने पीने और शादी ब्याह में मगन थे।
40024039	जब तक जल प्रलय नहीं आया, और लोगों को बहा नहीं ले गया उन्हें मालूम नहीं था कि क्या होने वाला है, उसी तरह मनुष्य के पुत्र का आना होगा।
40024040	उस समय दो लोग खेत में होंगे। एक उठा लिया जाएगा और दूसरा छोड़ दिया जायगा।
40024041	दो लोग चक्की चलाते होंगे, एक ले लिया जाएगा और दूसरा छोड़ दिया जाएगा।
40024042	इसलिए सतर्क रहो क्योंकि तुम्हें नहीं मालूम कि प्रभु कब आएँगे।
40024043	लेकिन यह समझो कि अगर घर के मालिक को यह मालूम है कि रात में चोर किस समय आएगा, तो वह जागता रहेगा और घर में सेंध नहीं लगने देगा।
40024044	इसलिए तुम भी तैयार रहना, क्योंकि मनुष्य का पुत्र ऐसे समय में आ जाएगा जिस समय में तुम आशा नहीं कर सकते।
40024045	ईमानदार और समझदार सेवक कौन होगा, वही न, जिस के मालिक ने उसे घर का प्रबन्धक बनाया, ताकि उन्हें सही समय पर खाना दे?
40024046	वही सेवक आशीषित है जिसका मालिक उसे वैसा ही करते पाएगा।
40024047	मैं तुम से निश्चय के साथ कहता हूँ, कि वह उसे अपने सारे कारोबार और धन-संपत्ति पर अधिकारी ठहराएगा।
40024048	लेकिन अगर वह बुरा नौकर अपने मन में कहे कि, मेरे मालिक के आने में देर है,
40024049	और अपने संगी साथियों की पिटाई करने एवं शराबियों के साथ पीने लगे,
40024050	तब तो उस नौकर का मालिक एक ऐसे दिन और समय में आ जाएगा, जब कि वह उसके आने की आशा भी न करता होगा।
40024051	तब वह उसे कड़ी सज़ा देगा, जहाँ रोना और दाँतों का पीसना होगा। उसका भाग कपटियों के साथ होगा।"
40025001	"स्वर्ग का राज्य उन दस कुँवारियों की तरह होगा, जो अपने दीयों को लेकर दूल्हे से मिलने गयीं।
40025002	उन में से पाँच समझदार और पाँच बेवकूफ़ थीं।
40025003	बेवकूफ़ों ने दीयों के साथ तेल नहीं लिया।
40025004	लेकिन समझदारों ने अपने बर्तनों में तेल भी लिया।
40025005	जब दूल्हे के आने में देर हुयी तो वे ऊँघते-ऊँघते सो भी गयीं।
40025006	बीच रात में बड़ा हल्ला गुल्ला हुआः 'देखो दूल्हा आ रहा है। उससे मिलने जल्दी चलो।'
40025007	तभी सभी कुवाँरियाँ उठकर अपने-अपने दीयों की बत्तियाँ ठीक करने लगीं।
40025008	बेवकूफ़ों ने समझदारों से कहा, 'अपने तेल में से हमें भी कुछ दे दो क्योंकि हमारे दिये बुझ रहे हैं।'
40025009	लेकिन समझदारों ने जवाब में कहा, 'नहीं, हम नहीं देंगे, नहीं तो हम सब को यह काफ़ी नहीं होगा। अच्छा यह है कि तुम बाज़ार जाकर तेल बेचने वालों से खरीद लो'।
40025010	जब वे तेल खरीदने जा रही थीं, दूल्हा आ गया। जो तैयार थीं, वे दूल्हे के साथ शादी में चली गयीं। दरवाज़ा बन्द कर दिया गया।
40025011	इसके बाद दूसरी कुवाँरियाँ भी यह कहते हुए आयीं, 'प्रभु दरवाज़ा खोलिए।'
40025012	लेकिन उसने उत्तर दिया, "मैं तुम से सच कहता हूँ, कि मैं तुम्हें नहीं जानता।
40025013	इसलिए सावधान रहना, क्योंकि तुम वह समय नहीं जानते जब मनुष्य का पुत्र आएगा।
40025014	क्योंकि स्वर्ग का राज्य एक ऐसे इन्सान की तरह है जिसने दूर देश का सफ़र शुरू करने से पहले अपने नौकरों को बुलाकर अपनी चीज़ों की ज़िम्मेदारी सौंप दी।
40025015	उन में से हर एक को उसकी योग्यता के अनुसार पहले को पाँच तोड़े, दूसरे को दो, और तीसरे को एक दिया। तुरन्त उसके बाद वह यात्रा पर निकल पड़ा।
40025016	तब जिसको पाँच तोड़े मिले थे, उसने इस्तेमाल करके पाँच और कमा लिए।
40025017	इसी तरह जिसे दो मिले थे, उसने दो और कमाए।
40025018	लेकिन जिसे एक मिला था, उसने जाकर मालिक के पैसे को ज़मीन में गाड़ दिया।
40025019	काफ़ी समय के बाद वापस लौटने पर उस मालिक ने हिसाब माँगा।
40025020	जिसको पाँच तोड़े मिले थे, उसने पाँच और लाकर मालिक से कहा, 'मालिक देखिए, मैंने पाँच और कमा लिए हैं।
40025021	उसके मालिक ने कहा, 'बहुत बढ़िया, अच्छे और ईमानदार सेवक, तुम कुछ ही चीज़ों में ईमानदार रहे हो; मैं तुम्हें बहुत सी चीज़ों के ऊपर अधिकारी ठहराऊँगा। अपने मालिक की खुशी में शामिल हो जाओ।'
40025022	जिसे दो तोड़े मिले थे उसने भी आकर कहा, 'मालिक, आप ने मुझे दो तोड़े दिए थे। देखिए, मैंने दो और तोड़े कमाए हैं।'
40025023	उसके मालिक ने उससे कहा, 'बहुत बढ़िया अच्छे और ईमानदार सेवक! तुम थोड़े में ईमानदार रहे हो, मैं तुम्हें बहुत सी चीज़ों के ऊपर अधिकारी बनाऊँगा। अपने मालिक की खुशी में शामिल हो जाओ।'
40025024	तब जिस नौकर को एक तोड़ा मिला था उसने आकर कहा, 'मालिक, मैं आपको जानता हूँ कि आप सख्त मन के हैं। आप वहीं फ़सल काटना चाहते है, जहाँ बोते नहीं हैं। आप ने जहाँ छिथराया भी नहीं, वहीं बटोरना चाहते हैं।
40025025	डर की वजह से मैंने उस तोड़े को जिसे आप ने मुझे दिया था, जाकर ज़मीन में गाड़ दिया। देखिए, यह रहा आपका तोड़ा।'
40025026	उसके मालिक ने जवाब में कहा, 'तुम दुष्ट और आलसी नौकर। तुम जानते थे कि जहाँ मैं बोता नहीं हूँ, वहीं काटना चाहता हूँ। वहीं इकट्ठा करना चाहता हूँ जहाँ छिथराता नहीं हूँ।
40025027	इसलिए तुमको चाहिए था कि बैंक में जमा करते, तो वापस आने पर मैं ब्याज के साथ उसे ले लेता।
40025028	इसलिए उससे तोड़ा लेकर, उसे दे दो, जिसके पास दस तोड़े हैं।
40025029	क्योंकि जिसके पास है, उसे दिया जाएगा और उसके पास बहुत हो जाएगा। लेकिन जिसके पास नहीं है, उसके पास जो कुछ है वह भी ले लिया जाएगा।
40025030	इस निकम्मे सेवक को घोर अन्धेरे में फेंक दो। वहाँ रोना और दाँतों का पीसना होगा'।
40025031	जब परमेश्‍वर का पुत्र अपनी शान (महिमा) में अपने स्वर्गदूतों के साथ आएगा, तब वह अपनी महिमा के सिंहासन पर बैठेगा।
40025032	सभी देश उसकी मौजूदगी में इकट्ठे होंगे। जिस तरह से चरवाहा भेड़ों को बकरियों से अलग करता है, उसी तरह से वह उन्हें अलग करेगा।
40025033	वह भेड़ों को अपनी दाहिने और बकरियों को बाईं ओर रखेगा।
40025034	तब राजा अपने दाहिने हाथ के लोगों से कहेगा, 'मेरे पिता के आशीषित लोगो, आओ। जिस राज्य को दुनिया की शुरूआत से तैयार किया गया है, उसमें दाखिल हो।
40025035	क्योंकि मैं भूखा था और तुम ने मुझे खाने को दिया। मैं प्यासा था और तुम ने मेरी प्यास बुझायी। मैं अनजान था तुम ने मेरा स्वागत किया।
40025036	मै नंगा था, तुम ने मुझे कपड़े पहनाए। मैं बीमार था, तुम मुझ से मिलने आए। मैं जेल में था और तुम ने मुझे भेंट दी।'
40025037	तब माफ़ी पा चुके लोग यह कहते हुए जवाब देंगे, 'प्रभु, हम ने आपको कब भूखा देखकर खाना खिलाया था? प्यासा देखकर पानी पिलाया था?
40025038	हम ने कब आपको अनजान देख कर घर के भीतर बुलाया या नंगा देखकर कपड़े पहनाए?
40025039	या कब हम ने आपके बीमार होने या जेल में बन्द होने पर मुलाकात की?'
40025040	तब राजा उन्हें उत्तर देगा, 'मैं तुम से यकीनन कहता हूँ, कि तुम ने जो मेरे इन छोटे से छोटे भाइयों में से किसी एक के साथ किया, वह मेरे ही साथ किया।'
40025041	तब वह बाईं ओर वालों से कहेगा, 'हे स्त्रापित लोगो, मेरे साम्हने से उस अनन्त आग में चले जाओ, जो शैतान और उसके दूतों के लिए तैयार की गई है।
40025042	क्योंकि मैं भूखा था, और तुम ने मुझे खाने को नहीं दिया। मैं प्यासा था, और तुम ने मुझे पानी नहीं पिलाया।
40025043	मैं विदेशी था, और तुम ने मुझे अपने घर में नहीं ठहराया। मैं नंगा था, और तुम ने मुझे कपड़े नहीं पहनाए, बीमार और जेल में था, और तुम ने मेरे ऊपर ध्यान न दिया।'
40025044	तब वे उत्तर देंगे कि हे प्रभु, हम ने आपको कब भूखा, प्यासा या परदेशी या नंगा या बीमार या जेल में देखा, और आपकी सेवा टहल न की?
40025045	तब वह उन्हें उत्तर देंगे, 'मैं तुम से सच कहता हूँ कि तुम ने जो उन छोटे से छोटों में से किसी एक के साथ नहीं किया, वह मेरे साथ भी नहीं किया।'
40025046	ऐसे लोग अनन्त दण्ड भोगेंगे, परन्तु धर्मी अनन्त जीवन में प्रवेश करेंगे।"
40026001	जब यीशु ये सभी बातें कह चुके, तो उन्हों ने शिष्यों से कहा,
40026002	"तुम्हें मालूम हो कि फ़सह के त्यौहार के दो दिन बाद मनुष्य का पुत्र क्रूस पर मारा जाएगा।
40026003	तब प्रधान पुरोहित (याजक), शिक्षक और बुज़ुर्ग, कैफ़ा, महापुरोहित (महायाजक) के महल में इकट्ठे हुए।
40026004	चालाकी से यीशु को पकड़ कर मारने की साजिश उन्हों ने वहीं बनायी।
40026005	लेकिन उन्हों ने कहा, "त्यौहार के दिन नहीं ताकि ऐसा न हो कि लोगों में बवाल हो जाए।"
40026006	जब यीशु शिमोन कुष्‍ट रोगी के घर में, बेतनिय्याह में थे,
40026007	एक स्त्री एक अलबास्टर के बर्तन में कीमती इत्र ले आयी। उसने कुर्सी पर बैठे हुए यीशु के सिर पर उस खुशबूदार इत्र को उण्डेल दिया।
40026008	शिष्य यह देखकर कुड़कुड़ाकर कहने लगे, "इसे बर्बाद क्यों कर दिया गया?
40026009	इसी इत्र को काफ़ी पैसों में बेचकर गरीबों की मदद की जा सकती थी।"
40026010	यह जानकर यीशु ने उन से कहा, "इस महिला को क्यों सता रहे हो? उसने मेरे लिए यह किया है।
40026011	गरीब लोग तो तुम्हारे साथ हमेशा रहेंगे, लेकिन मैं तुम्हारे साथ हमेशा नहीं रहूँगा।
40026012	उसने मेरी देह पर जो इत्र उण्डेला है, वह मेरे दफ़नाए जाने के लिए है।
40026013	मैं यह सच्चाई बताए देता हूँ कि दुनिया में जहाँ कहीं सुसमाचार दिया जाएगा, वहाँ जो कुछ इस महिला ने किया है, उसे भी मेरी याद में बताया जाएगा।"
40026014	तब यहूदा इस्करियोती, जो उन बारहों में से एक था, प्रधान पुरोहित के पास जाकर कहने लगा,
40026015	"मैं खुद यीशु को तुम्हारे हाथों में सुपुर्द कर दूँगा, तुम मुझे क्या दोगे?" उन्हों ने उसे चाँदी के तीस सिक्के देना मंज़ूर कर लिया।
40026016	उसी समय से वह यीशु को पकड़वाने का मौका ढूँढने लगा।
40026017	अखमीरी रोटी के त्योहार के पहले दिन शिष्य यीशु के पास आकर कहने लगे, "आप कहाँ चाहते हैं कि हम फ़सह खाने की तैयारी करें?"
40026018	यीशु ने कहा, "शहर में जाकर फ़लां व्यक्‍ति से कहना, गुरू ने कहा है, कि मेरा समय नज़दीक है। अपने शिष्यों के साथ मैं तुम्हारे घर पर फ़सह का त्यौहार मनाऊँगा।"
40026019	शिष्यों ने यीशु के कहने के अनुसार किया और फ़सह तैयार किया।
40026020	शाम के समय यीशु अपने बारह शिष्यों के साथ बैठ गए।
40026021	जब वे सब खा ही रहे थे तभी यीशु ने कहा, "मैं तुम से सच-सच कहता हूँ कि तुम में से एक मुझे धोखा देगा।"
40026022	सभी शिष्य बहुत दुःखी हुए और हर एक जन पूछने लगा, "प्रभु, क्या वह मैं हूँ?"
40026023	तब यीशु ने जवाब दिया, "जो कटोरे में अपना हाथ मेरे हाथ के साथ ही डाल रहा है, वह मुझे पकड़वाएगा।
40026024	जैसा लिखा है वैसा मनुष्य के पुत्र के साथ होगा, लेकिन अफ़सोस उस पर, जिसके द्वारा मनुष्य का पुत्र पकड़वाया जाएगा। अच्छा होता कि वह इन्सान पैदा ही न हुआ होता।"
40026025	तब यहूदा जिसने यीशु को धोखा दिया था, पूछा, "स्वामी, क्या वह मैं हूँ?"
40026026	यीशु ने कहा, "तुम ने खुद ही कबूल लिया है।" यीशु ने धन्यवाद देकर रोटी के टुकड़े कर के शिष्यों को देते समय कहा, "लो खाओ। यह मेरी देह को दिखाती है।"
40026027	फिर यीशु ने प्याले के लिए धन्यवाद देते हुए कहा, "तुम सभी इस में से पीओ।
40026028	नयी वाचा उस खून की तरफ़ इशारा है जो बहुत से लोगों के गुनाहों की माफ़ी के लिए बहाया जाने वाला है।
40026029	लेकिन मैं तुम्हें यह बताना चाहता हूँ कि अंगूर के रस को मैं उस दिन तक नहीं पीऊँगा, जब तक मैं अपने पिता के राज्य में तुम्हारे साथ फिर से न पीऊँ।"
40026030	भजन गाने के बाद वे सब जैतून पहाड़ पर चले गए।
40026031	तब यीशु ने उन से कहा, "मेरी वजह से आज रात तुम सभी लड़खड़ा जाओगे। क्योंकि लिखा है, में चरवाहे पर वार करूँगा और झुण्ड की भेड़ें तितर-बितर हो जाएँगी।
40026032	लेकिन जी उठने के बाद तुम से पहले मैं गलील जाऊँगा।"
40026033	पतरस ने जवाब में कहा, "आपकी वजह से चाहे सब लड़खड़ाएँ, मैं मज़बूत बना रहूँगा।"
40026034	यीशु ने उस से कहा, "मैं यह सच्चाई बताता हूँ, कि इसी रात इसके पहले कि मुर्गा बाँग दे, तुम तीन बार मेरा इन्कार कर चुकोगे।"
40026035	पतरस ने जवाब दिया, "मुझे चाहे मरना भी पड़े, तब भी मैं आपका इन्कार नहीं करूँगा।" सभी शिष्यों ने इसी बात की हामी भरी।
40026036	तब यीशु उनके साथ गतसमनी नामक जगह पर आए और शिष्यों से कहा, "तुम लोग यहीं ठहरो।"
40026037	अपने साथ यीशु पतरस और ज़बदी के दो बेटों को ले गए। वहीं पर उनका मन भारी और दुखी हो गया।
40026038	तब यीशु ने उन सभी से कहा, "मेरा मन बहुत दुखी है और ऐसा लग रहा है, मानो मेरा प्राण निकला जा रहा है। यहीं इन्तज़ार करो और जागते रहो।"
40026039	जैसे ही वह थोड़ा आगे गए, मुँह के बल गिरकर पिता से कहने लगे, "मेरे पिता जी, अगर यह हो सकता है, तो यह दुख का प्याला मुझे न पीना पड़े। फिर भी मेरी नहीं लेकिन आपकी मर्ज़ी पूरी हो।"
40026040	यीशु ने आकर शिष्यों को सोता देखकर पतरस से कहा, "यह क्या, तुम मेरे साथ एक घण्टे भी जाग न सके?
40026041	जागते हुए पिता से बिनती करो ताकि तुम परीक्षा में असफ़ल न हो जाओ। आत्मा सरगर्म है लेकिन देह कमज़ोर है।"
40026042	दूसरी बार यीशु आगे बढ़ गए और कहने लगे, "मेरे पिता जी, अगर यह प्याला मुझे पीना है तो आपकी मर्ज़ी पूरी हो।"
40026043	दोबारा लौटने पर यीशु ने फिर से उन्हें सोते पाया और उनकी आँखें नींद से भरी थीं।
40026044	उन्हें छोड़कर यीशु फिर आगे बढ़ गए और वही बात कहकर तीसरी बार प्रार्थना करने लगे।
40026045	वापस आने पर उन्हों ने अपने शिष्यों से कहा, "क्या तुम अभी तक सो रहे हो और आराम कर रहे हो? देखो, समय आ पहुँचा है कि मनुष्य के पुत्र को धोखा दिया जाए और अपराधियों के सुपुर्द किया जाए।
40026046	उठो, चलो। देखो, मेरा पकड़वाने वाला नज़दीक आ गया है।"
40026047	यीशु यह कह ही रहे थे कि अचानक बारह में से यहूदा वहाँ आ पहुँचा। उस के साथ लोगों की एक बड़ी भीड़ थी। उनके हाथों में तलवारें और लाठियाँ थीं। ये लोग प्रधान पुरोहितों और बुज़ुर्गो की तरफ़ से भेजे गए थे।
40026048	धोखा देने वाले ने पहले ही से यह बता दिया था कि जिसको मैं चूमूँ उसे तुम पकड़ लेना।
40026049	तुरन्त वह यीशु के पास पहुँचा और चुम्बन लेते हुए कहा, "गुरूजी, प्रणाम।"
40026050	यीशु ने कहा, "दोस्त, तुम यहाँ क्यों आए हो?" तब वहाँ पहुँचकर उन्हों ने यीशु के ऊपर हाथ डालकर उन्हें पकड़ लिया।
40026051	अचानक यीशु के साथ के लोगों में से एक ने अपना हाथ बढ़ाकर तलवार चला दी, जिससे प्रधान पुरोहित के नौकर का कान कट गया।
40026052	तब यीशु ने उस से कहा, "अपनी तलवार म्यान में रख लो। जो लोग तलवार से मारते हैं उन्हें भी तलवार से मारा जाएगा।
40026053	तुम क्या सोचते हो कि अगर मैं अपने पिता से कहूँ, क्या वह बारह पलटन से ज्य़ादा स्वर्गदूतों को मेरे लिए भेज नहीं सकते?
40026054	लेकिन यदि ऐसा हुआ तो, जैसा पवित्र वचन में लिखा है, वह कैसे पूरा होगा?"
40026055	तभी यीशु ने भीड़ से कहा, "क्या जिस तरह से चोर को पकड़ा जाता है उसी तरह से तुम तलवारें, भाले लेकर मुझे पकड़ने आए हो? प्रार्थना भवन में अक्सर मैं तुम लोगों को सिखाया करता था, तब तुम ने मुझे नहीं पकड़ा।
40026056	लेकिन यह सब इसलिए हो रहा है ताकि बाइबल में लिखी बातें पूरी हों।" तब सभी शिष्य यीशु को छोड़ भाग खड़े हुए।
40026057	जिन लोगों ने यीशु को पकड़ लिया, वे उन्हें प्रधान पुरोहित कैफ़ा के पास ले गए, जहाँ शिक्षक और बुज़ुर्ग अगुवे इकट्ठे थे।
40026058	लेकिन एक दूरी पर प्रधान महापुरोहित के अहाते में जाकर पतरस नौकरों के साथ बैठ गया, ताकि देखे कि फिर क्या होगा।
40026059	प्रधान पुरोहित, बुज़ुर्ग और सारी सभा उन्हें मार डालने के लिए झूठी गवाही की तलाश में थे।
40026060	हालाँकि बहुत से झूठे गवाह सामने आए लेकिन कुछ सच्चाई सामने नहीं आयी।
40026061	आखिर में दो व्यक्‍तियों ने आगे आकर कहा, "इसने कहा था कि मैं परमेश्‍वर के घर को तीन दिन में धराशायी कर सकता हूँ और तीन दिन में फिर बना भी सकता हूँ।"
40026062	तब प्रधान पुरोहित ने खड़े होकर यीशु से कहा, "क्या आप कोई जवाब नहीं देते? ये लोग तो आपके खिलाफ़ क्या कुछ नहीं कह रहे हैं?" लेकिन यीशु खामोश रहे।
40026063	तब प्रधान पुरोहित ने यीशु से कहा, "मै जीवित परमेश्‍वर की शपथ देता हूँ कि अगर आप परमेश्‍वर के बेटे हैं, तो हमें बताईए।"
40026064	यीशु ने उससे कहा, "तुम ने कह ही दिया है। इसके अलावा, मैं तुम्हें बताता हूँ कि इसके बाद तुम परमेश्‍वर के पुत्र को अधिकार के पद पर आसीन और आसमान के बादलों पर आते देखोगे।"
40026065	इसके बाद प्रधान पुरोहित ने अपने कपड़े फाड़ते हुए कहा, "यह निन्दा कर रहा है। अब हमें और गवाहों की क्या ज़रूरत?
40026066	अब तो तुम लोगों ने स्वयं ही इसके मुँह से सुन लिया है। तुम क्या सोचते हो?" उन्हों ने जवाब में कहा, "वह मौत की सज़ा के लायक है।"
40026067	तब उन्हों ने यीशु के मुँह पर थूका और घूँसों से मारा। दूसरों ने थप्पड़ मारा
40026068	और कहा, "मसीह जी, बताईए किसने मारा आपको?"
40026069	इसी दौरान पतरस बाहर आँगन में बैठा हुआ था, तभी एक नौकरानी लड़की आकर कहने लगी, "तुम भी तो गलील के यीशु के साथ थे।"
40026070	लेकिन उसने सब के सामने इन्कार करते हुए कहा, "यह सब तुम क्या कह रही हो? मैं यह सब नहीं जानता।"
40026071	तब पतरस वहाँ से निकलकर बाहर आया, तो दूसरी जवान नौकरानी ने उसे देखकर वहाँ खड़े लोगों से कहा, "यह आदमी भी नासरी यीशु के साथ था।"
40026072	लेकिन फिर से उसने शपथ खाते हुए इन्कार किया कि वह यीशु को जानता भी नहीं हैं।
40026073	कुछ समय के बाद उन्हों ने जो वहीं पास में खड़े हुए थे, आकर पतरस से कहा, "तुम्हारी बातचीत से मालूम पड़ता है कि तुम भी उन्हीं में से एक हो।"
40026074	तब वह कसम खाकर शाप देते हुए कहने लगा, "मैं उस इन्सान को जानता तक नहीं हूँ।" उसी समय मुर्गे ने बाँग दी।
40026075	पतरस को यीशु की वह बात याद आयी, कि उन्हों ने यह कहा था, कि मुर्गे के बाँग देने से पहले वह तीन बार उनका इन्कार कर चुका होगा। तभी वह बाहर जाकर फूट-फूट कर रोने लगा।
40027001	सुबह होते ही सभी प्रधान पुरोहितों और बुज़ुर्ग नेताओं ने यीशु को मार डालने के बारे में सलाह मशविरा किया।
40027002	उनको बाँधने के बाद वे पुन्तियुस पिलातुस को सुपुर्द करने के लिए बाहर ले गए।
40027003	तब यहूदा जिस ने यीशु को पकड़वाया था, यीशु को पकड़वाए जाता देख अपने आप को कोसने लगा। प्रधान महायाजकों और बुजुर्ग नेताओं के पास तीस चाँदी के सिक्के वापस लाकर देते हुए
40027004	उसने कहा, "एक निरपराध को धोखा देकर मैंने अपराध किया है।" उन लोगों ने जवाब दिया, "हमें इस से कुछ लेना देना नही, तुम्हीं देखते बैठो।"
40027005	उसने प्रार्थना भवन में उन सिक्कों को फेंक दिया और जाकर फाँसी लगा ली।
40027006	प्रधान पुरोहितों ने उन सिक्कों को उठाकर कहा, "उन्हें खज़ाने में रखना जायज़ नहीं, क्योंकि यह खून का दाम है।"
40027007	उन्हों ने सलाह मशविरा करके कुम्हार का खेत खरीदा ताकि विदेशियों को वहीं दफ़नाया जा सके।
40027008	इसलिए उस खेत का नाम आज तक "खून का खेत" है।
40027009	तब यिर्मयाह नबी की कही हुयी बात पूरी हुयी। और उन्हों ने तीस चाँदी के सिक्के लिए, जो कि एक व्यक्‍ति का मूल्य आँका गया था। यह मूल्य भी इस्राएलियों ने लगाया था।
40027010	और जैसा परमेश्‍वर ने हुक्म किया, इस पैसे से कुम्हार का खेत खरीदा गया।
40027011	यीशु गवर्नर के सामने खड़े किए गए और गवर्नर ने उन से पूछा, "क्या तुम यहूदियों के राजा हो?" यीशु ने जवाब में कहा, "तुम खुद ऐसा कह रहे हो।"
40027012	प्रधान पुरोहितों और बुज़ुर्ग नेताओं के आरोप लगाने पर भी यीशु ने कोई जवाब नहीं दिया।
40027013	तब पिलातुस ने उन से कहा, "क्या तुम सुन रहे हो, कि वे तुम्हारे खिलाफ़ गवाही दे रहे हैं?"
40027014	यीशु ने उन से एक शब्द भी नहीं कहा, जिससे गवर्नर को बड़ी हैरानी हुयी।
40027015	उस त्यौहार के दिन हर साल गवर्नर लोगों की पसन्द के अनुसार एक कैदी छोड़ दिया करता था।
40027016	उस समय बरअब्बा नाम का एक बहुत खतरनाक कैदी था।
40027017	इसलिए जब वे इकट्ठे थे, पिलातुस ने उन से कहा, "तुम्हारे लिए मैं किस को छोड़ दूँ, बरअब्बा को या मसीह कहलाने वाले यीशु को?"
40027018	उसे मालूम था कि यीशु को ईर्ष्या की वजह से उसके हाथ सुपुर्द किया गया था।
40027019	जब वह न्याय आसन पर बैठा था, उसकी पत्नी ने यह संदेश भेजा, "इस बेगुनाह आदमी के साथ कुछ भला बुरा न करना। मैंने आज रात स्वप्न में देखा है कि इसकी वजह से मैंने बहुत पीड़ा सही।"
40027020	लेकिन प्रधान पुरोहित और बुज़ुर्ग अगुवों ने भीड़ को उकसाया कि वे बरअब्बा को बचा लें और यीशु को मरवा डालें।
40027021	गवर्नर ने पूछा, "तुम इन दोनों में से किस को आज़ाद देखना चाहते हो?" उन्हों ने कहा, "बरअब्बा को!"
40027022	पिलातुस ने उन से कहा, "तब मसीह कहलाने वाले यीशु के साथ मैं क्या करूँ?" उन सभी ने ऊँची आवाज़ से कहा, "उसे क्रूस पर चढ़ाया जाए।"
40027023	गवर्नर ने कहा, "क्यों? उसने क्या बुराई की है?" वे और ऊँची आवाज से चिल्लाए, "उसे क्रूस पर चढ़ाया जाए।"
40027024	जब पिलातुस ने देखा कि मामला सुलझने के बजाए बिगड़ता जा रहा है, उसने भीड़ के सामने अपने हाथों को यह कहते हुए धोया, "मैं इस निरपराध इन्सान के खून से मुक्‍त हूँ। अब तुम्हीं देखते बैठो।"
40027025	तब सभी लोगों ने जवाब दिया, "इसके खून की सज़ा हमें और हमारी पीढ़ियों को मिले"।
40027026	तब पिलातुस ने उनके लिए बरअब्बा को आज़ाद कर दिया। और यीशु की पिटाई कराने के बाद उन्हें क्रूस की सज़ा दिए जाने के लिए सौंप दिया।
40027027	तब गवर्नर के सिपाही यीशु को गवर्नर के महल में ले गए और उनके चारों तरफ़ सिपाहियों का मजमा लग गया।
40027028	उनके कपड़ों को उतारकर उन्हें बैंजनी चोगा पहनाया गया।
40027029	काँटों का ताज बनाकर उन्हों ने यीशु के सिर पर रखा और हाथ में एक सरकण्डा दे दिया। उनके सामने गिरकर उनकी हँसी उड़ाते हुए, वे कहने लगे, "यहूदियों के राजा प्रणाम।"
40027030	उन्हों ने यीशु के मुँह पर थूका और सरकण्डे से सिर पर मारा।
40027031	हँसी उड़ाने के बाद उन्हों ने उनके बैंजनी चोगे को उतारकर, उन्हीं के कपड़े पहनाकर क्रूस पर चढ़ाने चल दिए।
40027032	बाहर आने के बाद उन्हों ने शिमोन कुरेनी को पकड़ा और ज़बरदस्ती उसके ऊपर क्रूस लाद दिया।
40027033	जब वे खोपड़ी कहलाने वाले स्थान गुलगुता तक पहुँचे,
40027034	उन्हों ने यीशु को पीने के लिए सिरका और पित्त मिला हुआ दाखरस दिया। उसको चखते ही यीशु ने पीने से इन्कार कर दिया।
40027035	उन्हों ने यीशु को क्रूस पर चढ़ाकर चिट्ठी उठायी और उनके कपड़े आपस में बाँट लिए। तभी नबी के कहे हुए शब्द पूरे हुए कि उन्हों ने आपस में मेरे कपड़े बाँट लिए और मेरे कपड़ों पर चिट्ठी उठायी।
40027036	वहीं बैठे-बैठे वे यीशु को ताकते भी रहे।
40027037	यीशु के सिर के ऊपर उन्हों ने यह आरोप लिख दियाः यह यहूदियों के राजा यीशु हैं।
40027038	उसी समय यीशु के साथ दो चोरों को भी लटकाया गया, एक को दाहिनी तरफ़ और दूसरे को बायीं तरफ़।
40027039	जो लोग वहाँ से गुज़रते थे, वे सभी अपने-अपने सिरों को हिला-हिलाकर कहते थे,
40027040	"तुम जो प्रार्थना भवन को बर्बाद करके तीन दिन में बनाने वाले थे, अपने आप को बचाओ। अगर तुम परमेश्‍वर के पुत्र हो तो क्रूस से नीचे उतर आओ।"
40027041	इसी तरह से प्रधान पुरोहितों ने शिक्षकों और बुज़ुर्गों के साथ मिलकर हँसी उड़ाते हुए कहा, "उसने दूसरों को बचाया, लेकिन अपने आपको न बचा सका।
40027042	अगर वह इस्राएल का राजा है तो क्रूस से नीचे उतर आए, हम भी विश्‍वास कर लेंगे।
40027043	उसने परमेश्‍वर पर भरोसा रखा है, अगर वह चाहे तो आकर उसे बचाए क्योंकि उसी ने तो दावा किया था कि वह परमेश्‍वर का पुत्र है।"
40027044	इसी तरह से उन दोनों चोरों ने भी जिन्हें दोनों तरफ़ लटकाया गया था, यीशु की हँसी उड़ाई।
40027045	उसके बाद दोपहर से तीसरे पहर तक सारे देश में घोर अन्धेरा छाया रहा।
40027046	करीब तीन बजे यीशु मसीह ऊँची आवाज़ में चिल्ला उठे, "एली, एली, लमा शबक्‍तनी?" इसका मतलब है, "मेरे परमेश्‍वर, मेरे परमेश्‍वर, आप ने मुझे क्यों छोड़ दिया?"
40027047	वहाँ पर खड़े कुछ लोगों ने यह सुनकर कहा, "यह आदमी एलिय्याह को बुला रहा है।"
40027048	तुरन्त उन में से एक ने दौड़ कर दाखमधु और सिरके में डुबोए स्पंज को एक सरकण्डे पर रखकर यीशु को पीने के लिए दिया।
40027049	बाकी लोगों ने कहा, "उसे चिल्लाने दो। अभी देखते हैं कि एलिय्याह उसे बचाने आता है या नहीं।"
40027050	यीशु ने ऊँची आवाज में चिल्लाने के बाद अपनी आत्मा त्याग दी।
40027051	उसी समय तुरन्त प्रार्थना भवन का पर्दा ऊपर से नीचे दो हिस्सों में बँट गया। पृथ्वी डोल गयी। चट्टानें फट गयीं।
40027052	कब्रें खुल गयीं और बहुत से संतों की देह जो सो चुके थे, फिर से जी उठीं।
40027053	वे जी उठने के बाद यरूशलेम गए, जहाँ बहुत से लोगों ने उन्हें देखा।
40027054	सूबेदार और उसके साथ जो लोग चौकीदारी कर रहे थे, भूकम्प और दूसरी घटनाओं को देखकर डरकर कहने लगे, "यह तो सचमुच में परमेश्‍वर के पुत्र थे।"
40027055	वहाँ बहुत सी महिलाएँ जो यीशु की सेवा करती थीं और साथ-साथ चली आयीं थी, दूर से ताक रहीं थीं।
40027056	उन्हीं में से मरियम मगदलीनी, याकूब और योसेस की माँ मरियम और ज़ब्दी के बच्चों की माँ थीं।
40027057	शाम होते-होते अरिमतियाह का यूसुफ़ नाम का अमीर आदमी जो यीशु को मानने लगा था, आया।
40027058	पिलातुस के पास जाकर उसने यीशु की देह माँगी। तब पिलातुस ने हुक्म दिया कि उसे यीशु की लाश दे दी जाए।
40027059	उस लाश को यूसुफ़ ने साफ़ मलमल के कपड़े में लपेट कर,
40027060	अपनी उस नयी कब्र में रखा जिसे उसने चट्टान में खुदवाया था। उस कब्र के मुँह पर एक बड़े पत्थर को रखवाकर वह वहाँ से चला गया।
40027061	मरियम मगदलीनी और दूसरी मरियम वहाँ कब्र के सामने ही बैठी हुयी थीं।
40027062	अगले दिन जो कि तैयारी के दिन के बाद का था, प्रधान पुरोहित और फ़रीसी पिलातुस के पास आकर कहने लगे,
40027063	"महाशय, जीते जी उस धोखेबाज़ ने कहा था, तीन दिन बाद वह जी उठेगा।
40027064	इसलिए यह आज्ञा दें कि तीन दिन तक कब्र की रक्षा की जाए, नहीं तो कहीं उसके शिष्य उसकी लाश को चुरा न ले जाएँ, और लोगों में यह बात फैला दें कि यीशु मरे हुओं में से जी उठे हैं। यह तो पहली गलती से ज़्यादा बड़ी गलती होगी।"
40027065	पिलातुस ने उन से कहा, "तुम्हारे पास पहरेदार हैं। जितना हो सकता है उतना ज़्यादा पहरा बढ़ा दो।"
40027066	इसलिए उन्हों ने जाकर पत्थर पर मोहर करके और संतरी को बैठाकर पहरा और ज़्यादा कड़ा कर दिया।
40028001	विश्राम दिन के बाद, सप्ताह के पहले दिन पौ फटते ही मरियम मगदलीनी और दूसरी मरियम कब्र पर आयीं।
40028002	अचानक एक ज़ोरदार भूकम्प आया, क्योंकि प्रभु का एक स्वर्गदूत स्वर्ग से उतर आया। कब्र के दरवाज़े पर से पत्थर हटाकर वह उसी पर बैठ गया।
40028003	दिखने में वह रोशनी की तरह था और उसके कपड़े बर्फ़ की तरह सफ़ेद थे।
40028004	डर की वजह से पहरेदार काँपने लगे और मरे हुए इन्सान की तरह हो गए।
40028005	स्वर्गदूत ने महिलाओं से कहा, "डरो मत, क्योंकि मुझे मालूम है कि जिस यीशु को क्रूस पर चढ़ाया गया था, उन्हीं को तुम ढूँढ रही हो।
40028006	वह यहाँ नहीं हैं क्योंकि जी उठे हैं।" उसने कहा, "आओ और वह जगह देखो जहाँ उनकी लाश रखी थी।
40028007	जल्दी जाकर उनके शिष्यों को बताओ कि वह मरे हुओं में से जी उठे हैं। वह तुम से पहले गलील पहुँचेंगे। तुम वहीं पर उन से मिल पाओगे।"
40028008	डर और आनन्द से भरे वे कब्र से दौड़ीं ताकि शिष्यों को जाकर खबर दें।
40028009	जैसे ही वे ये खबर शिष्यों को देने वाली थीं, रास्ते में यीशु की मुलाकात उन से हो गयी। उनके पास आकर उन लोगों ने यीशु के पैर छू लिए और दण्डवत किया।
40028010	तब यीशु ने उन से कहा, "डरो मत। जाकर मेरे भाइयों से कहो कि वे गलील को जाएँ, वहीं पर वे मुझे मिलेंगे।
40028011	जब ये महिलाएँ जा रही थीं, कुछ पहरेदार वहाँ दिखायी दिए। उन्हों ने प्रधान पुरोहितों को सब कुछ बता दिया।
40028012	जब उनकी मुलाकात कुछ और परिचित लोगों के साथ हुयी,
40028013	तो उन्हों ने सिपाहियों को बड़ी रकम देते हुए किसी के पूछने पर यह कहने के लिए कहा, "कि रात को जब हम सो रहे थे, तब उनके चेलों ने आकर उनके शव को चुरा लिया।
40028014	अगर यह बात गवर्नर के कान तक पहुँचती है, तो हम उसे समझा देंगे और तुम्हें बचा भी लेंगे।"
40028015	उन्हों ने पैसे लेकर वही किया, जैसा उन से कहा गया था। यह बात आज तक यहूदियों में प्रचलित है।
40028016	तब ग्यारह शिष्य गलील के उस पहाड़ पर चले गए, जिसके विषय में यीशु कह रहे थे।
40028017	जब शिष्यों ने यीशु को दर्शन में देखा, और प्रणाम किया, परन्तु कुछ लोग सन्देह भी करने लगे।
40028018	यीशु ने आकर उन से कहा, "स्वर्ग और पृथ्वी पर सारा अधिकार मुझे दिया गया है,
40028019	इसलिए जाकर सभी देशों के लोगों को शिष्य बनाओ। उन्हें पिता पुत्र और पवित्रात्मा के नाम से बपतिस्मा दो।
40028020	जो आज्ञाएँ मैंने दी हैं, उन्हें मानना सिखाओ। देखो, जब तक कि दुनिया का अन्‍त न हो, मैं तुम्हारे साथ हूँ।
41001001	परमेश्‍वर के बेटे यीशु मसीह के सुसमाचार की शुरुआत।
41001002	यशायाह नबी की किताब में लिखा है कि देखो, मैं अपने दूत को तुम से पहले भेजूँगा, जो तुम्हारे लिये रास्ता तैयार करेगा। सुनो,
41001003	एक पुकारने वाले की आवाज़ जंगल में सुनाई दे रही है कि प्रभु का रास्ता तैयार करो, और उसकी सड़कें सीधी। यह पुकारने वाला
41001004	यूहन्ना आया, और वह पापों (गुनाहों) की माफ़ी के मनबदलाव के लिए बपतिस्में का ऐलान करने के साथ लोगों को यरदन नदी में बपतिस्मा दिया करता था।
41001005	यहूदिया प्रान्त और यरूशलेम में रहने वाले निकलकर उसके पास आए, जब उन्हों ने अपने गुनाहों को माना तब यरदन नदी में यूहन्ना ने उन्हें बपतिस्मा दिया।
41001006	यूहन्ना ऊँट के बालों का वस्त्र पहनता और कमर में खाल का पटुका बान्धे रहता था। उसका भोजन टिड्डियाँ और जंगल का शहद था।
41001007	वह कहता था, मेरे बाद में आने वाले मुझ से ज़्यादा ताकतवार हैं। मैं तो इस लायक भी नहीं कि, झुककर उनके जूतों का फ़ीता खोलूँ।
41001008	मैंने तो तुम्हें जल में डुबोया (बपतिस्मा दिया) है लेकिन यीशु तुम्हें पवित्र आत्मा में बपतिस्मा देंगे।
41001009	उन दिनों में यीशु गलील के नासरत से आए और यरदन नदी में यूहन्ना से बपतिस्मा लिया।
41001010	पानी के बाहर आते ही यीशु ने आसमान को खुलते और पवित्र आत्मा को फ़ाख्ते की तरह अपने ऊपर उतरते देखा।
41001011	तभी आसमान से यह आवाज़ गूँज उठी, "तुम मेरे प्यारे बेटे हो, मैं तुम से खुश हूँ।"
41001012	तब परमेश्‍वर का आत्मा यीशु को जंगल में ले गया।
41001013	जहाँ चालीस दिन (एक बड़े अर्से) तक शैतान उनके सामने तमाम प्रलोभन लाता रहा। यीशु जंगली जानवरों के साथ रहे तथा स्वर्गदूत उन की सेवा करते रहे।
41001014	यूहन्ना के हिरासत में ले लिए जाने के बाद यीशु ने गलील में आकर परमेश्‍वर के शासन (राज्य) का संदेश सुनाया।
41001015	और कहा, "समय पूरा हुआ है और परमेश्‍वर का शासन नज़दीक आ चुका है। मन बदल डालो और खुशी की खबर पर विश्‍वास लाओ।
41001016	गलील की झील के किनारे जाते समय यीशु ने शमौन और अन्द्रियास नामक मछुवों को झील में जाल डालते देखा।
41001017	यीशु ने उन से कहा, "तुम मेरे शिष्य बन जाओ, तब मैं तुम्हें मनुष्यों के मछुवे बनाऊँगा।
41001018	तुरन्त जाल को छोड़कर वे यीशु के साथ हो लिए।
41001019	थोड़ा आगे बढ़ते ही यीशु ने ज़बदी के बेटे याकूब और उसके भाई यहून्ना को, नाव पर जाल को सुधारते देखा।
41001020	बुलाने पर वे अपने पिता ज़बदी को मजदूरों के साथ नाव पर छोड़कर, यीशु के साथ हो लिए।
41001021	कफ़रनहूम में सब्त के दिन आराधनालय में जाकर यीशु सिखाने लगे।
41001022	क्योंकि यीशु धार्मिक शिक्षकों की तरह नहीं लेकिन बड़े अधिकार के साथ सिखाते थे, इसलिए लोगों को अचम्भा हुआ।
41001023	तभी एक भूत (दुष्टात्मा) पीड़ित इन्सान ने आराधनालय में चिल्लाकर कहा, "हे नासरी यीशु, हमें ऐसे ही रहने दें, हमारा आप से कोई सम्बध नहीं।
41001024	क्या आप हमें बर्बाद करने आए हैं? मुझे मालूम है आप हैं कौन। आप तो परमेश्‍वर के पवित्र जन हैं।"
41001025	यीशु ने डाँटकर उससे कहा, खामोश रह और उस में से बाहर निकल।
41001026	तब वह भूत उसकी देह को मरोड़ते हुए उस में से बाहर निकल गया।
41001027	यह देख आश्चर्य से भरे लोग आपस में चर्चा करने लगे, "यह क्या? यह तो कोई नयी शिक्षा है। यीशु अधिकार के साथ भूतों को हुक्म देते हैं और भूत उनका हुक्म मानते हैं।"
41001028	और यीशु का नाम तुरन्त गलील के आस-पास के सारे प्रदेश में फैल गया।
41001029	यीशु एक दम आराधनालय में से निकलकर, याकूब और यूहन्ना के साथ शमौन और अन्द्रियास के घर आए।
41001030	यीशु को बताया गया कि पतरस की सास को बुखार चढ़ा हुआ है।
41001031	जैसे ही पास जाकर यीशु ने पतरस की सास का हाथ पकड़कर उसे उठाया, उसका बुखार उतर गया और वह यीशु की आवभगत में लग गयी।
41001032	शाम के समय सूरज ढलते ही लोग यीशु के पास सब तरह के बीमारों को और जिन्हें भूत लगा था, लाए।
41001033	दरवाज़े पर ही सारा नगर आ गया।
41001034	यीशु ने तरह-तरह की बीमारियों से दुखी बहुत से लोगों को ठीक कर दिया और बहुत से भूतों को निकाला। इसलिए कि भूत यीशु मसीह को पहचानते थे, यीशु ने उन्हें खामोश कर दिया।
41001035	दिन निकलने से बहुत पहले यीशु उठे और जंगली जगह में जाकर प्रार्थना करने लगे।
41001036	तब शमौन और उसके साथी यीशु को ढूँढने निकल पड़े।
41001037	यीशु को पा लेने पर वे बोले, "सब लोग आपको ढूँढ रहे हैं।"
41001038	यीशु ने कहा, आओ हम सब आस पास की दूसरी बस्तियों में जाकर लोगों को सुसमाचार सुनाएँ, क्योंकि यही मेरा काम है।
41001039	इसलिए यीशु ने सारे गलील और उनके आराधनालयों में जाकर सुसमाचार देना और भूतों को निकालना जारी रखा।
41001040	वहीं पर घुटने टेकते हुए एक कुष्ट रोगी ने बिनती की, "अगर आप चाहें तो मुझे शुद्ध कर सकते हैं।"
41001041	यीशु ने तरस से भरकर छूते हुए कहा, "मेरी इच्छा है कि तुम शुद्ध हो जाओ।"
41001042	तुरन्त उसका कोढ़ खत्म हो गया और वह शुद्ध हो गया।
41001043	सावधानी बरतने की सलाह के साथ यीशु ने उसे विदा किया।
41001044	और यह भी कि बिना किसी को कुछ बताए वह खुद को पुरोहित के सामने पेश करे। साथ ही यह कि सबूत के तौर पर मूसा द्वारा निर्धारित भेंट को चढ़ाए।
41001045	वहाँ से जाते ही वह सब जगह अपने ठीक हो जाने का ढिंढोरा पीटने लगा। इस वजह से यीशु का खुल्लम-खुल्ला घूमना कम हो गया। लेकिन बाहर की वीरान जगहों में यीशु रहे और आस-पास के लोग उनके पास आते गए।
41002001	बहुत दिनों के बाद कफ़रनहूम के एक घर में यीशु की मौजूदगी के बारे में कई लोगों को पता लगा।
41002002	बड़ी संख्या में लोगों के आ जाने पर दरवाज़े के पास तक जगह नहीं थी, लेकिन यीशु लोगों को परमेश्‍वर की बातें (वचन) सिखा रहे थे।
41002003	तभी चार जन एक लकुवे के बीमार को उठाए यीशु से मिलने पहुँचे।
41002004	भीड़ की वजह से यीशु तक न पहुँच सकने के कारण, उन्हों ने छत पर जाकर खपरैल हटाए। फिर बीमार आदमी सहित चारपाई को ऊपर से लटकाकर यीशु के सामने रख दिया।
41002005	उन चारों के भरोसे को देखकर यीशु ने लकुवा पीड़ित से कहा, "बेटा तुम्हारे गुनाह माफ़ हो चुके हैं।"
41002006	तब वहाँ बैठे तमाम धार्मिक पण्डित अपने मनों में सोचने लगे, "यह इन्सान (यीशु) ऐसा क्यों कह रहा है?
41002007	यह तो परमेश्‍वर की निन्दा करता है, परमेश्‍वर को छोड़ और कौन है जो गुनाह माफ़ कर सकता है।
41002008	तुरन्त यीशु ने अपनी आत्मा में जान लिया कि वे अपने - अपने मन में क्या सोच रहे हैं। उन से यीशु ने कहा, "तुम अपने अन्दर यह ख्य़ाल क्यों आने दे रहे हो?
41002009	क्या लकुवे से पीड़ित व्यक्‍ति से कहना कि उसके गुनाह माफ़ हो चुके हैं यह सरल है, या यह कि अपनी चारपाई उठा कर वापस जाओ?"
41002010	लेकिन उन्हें यह सिखाने के लिए कि पाप क्षमा करने का अधिकार भी यीशु के पास है,
41002011	यीशु ने उस अपंग से कहा, "अपनी चारपाई उठाकर घर जाओ।"
41002012	उसी समय वह आदमी उठा, अपनी चारपाई उठाई और सब के देखते-देखते चला गया। यह देख सभी अचरज से भरकर कहने लगे, "हम ने ऐसा कभी नहीं देखा है।"
41002013	वहाँ से निकलकर यीशु झील के किनारे गए जहाँ सारी भीड़ उनके पास दौड़ी चली आयी और यीशु उन्हें सिखाने लगे।
41002014	जाते वक्‍त़ यीशु ने हलफ़ई के बेटे लेवी को टैक्स की गद्दी पर बैठे देखा और उसे साथ आने के लिए कहा। और लेवी उनके साथ हो लिया।
41002015	जब यीशु उसके घर खाना खाने बैठे तब बहुत से टैक्स लेने वाले और गुनाहगार भी वहाँ हाज़िर थे। तब तक यीशु के साथ हो लेने वालों की संख्या काफ़ी हो चुकी थी।
41002016	यह देखकर कि यीशु टैक्स लेने वालों और गुनाहगारों के साथ खाना खा रहे हैं, धार्मिक पण्डितों और फ़रीसियों ने यीशु के शिष्यों से कहा, "वह तो टैक्स लेने वालों और पापियों के साथ खाते-पीते हैं।"
41002017	यह सुनकर यीशु ने, उन से कहा, "तन्दुरुस्त लोगों को डॉक्टर की ज़रुरत नहीं पड़ती है, लेकिन बीमारों को पड़ती है। मेरा निमन्त्रण (बुलावा) धर्मी लोगों के लिए नहीं है, लेकिन गुनाहगारों के लिए है।"
41002018	यूहन्ना के शिष्य और फ़रीसी उपवास करते थे, इसलिए उन्हों ने आकर यीशु से यह कहा, "यूहन्ना के शिष्य और फ़रीसियों के शिष्य उपवास रखते हैं, लेकिन आपके शिष्य क्यों नहीं रखते?"
41002019	यीशु बोले, "क्या बराती कभी उपवास करेंगे जब कि दूल्हा उनके साथ है? कभी नहीं।
41002020	लेकिन ऐसे दिन आएँगे, जब दूल्हा बरातियों से अलग किया जाएगा, तब वे उपवास करेंगे।
41002021	पुराने पहने हुए कपड़ों पर कोई नये कपड़ों का पैवन्द नहीं लगाता है। ऐसा करने से नया पैवन्द पुराने कपड़ों में से कुछ खींच लेगा, और पहना हुआ पैबन्द लगा कपड़ा और ज्य़ादा फट जाएगा।
41002022	ताजे अंगूर के रस को कोई भी पुरानी मश्कों में नहीं रखता है, क्योंकि ऐसे में तो ताज़ा अंगूर का रस मश्कों को फाड़ डालेगा। परिणामस्वरुप अंगूर का रस और मश्कें दोनों ही बर्बाद हो जाएँगी। हमेशा नया रस नयी मश्कों में भरा जाता है।"
41002023	एक सब्त के दिन जब यीशु अपने शिष्यों के साथ खेतों में से हो कर जा रहे थे, शिष्य चलते-चलते खड़ी फ़सल की बालें तोड़ने लगे।
41002024	फ़रीसियों ने कहा, "देखिए, सब्त में जो करना जायज़ नहीं है, ये लोग वही कर रहे हैं।
41002025	यीशु ने उन से कहा, "क्या तुम्हें मालूम नहीं कि ज़रूरत के समय जब दाऊद और उसके साथी भूखे हुए थे, तो उन्हों ने क्या किया था?
41002026	भेंट की रोटी पुरोहित के अलावा किसी और को खाने की इज़ाज़त नहीं थी। लेकिन क्या तुम्हें मालूम नहीं कि अबियातार पुरोहित के समय दाऊद प्रार्थना घर में गया और अपने साथियों के साथ मिलकर वह रोटी खायी?
41002027	यीशु ने कहा, "सब्त इन्सान के लिये बनाया गया था, न कि इन्सान सब्त के लिये।
41002028	क्योंकि मैं सब्त के दिन से भी बढ़कर हूँ।"
41003001	यीशु जब फिर आराधनालय में गए तो उन्हों ने एक सूखे हाथ वाले इन्सान को देखा।
41003002	फ़रीसी वहाँ यह देखने की फ़िराक में थे, कि यीशु सब्त के दिन उसे स्वस्थ करते हैं कि नहीं।
41003003	यीशु ने सूखे हाथ वाले आदमी से कहा, "जरा बीच में तो आओे।"
41003004	तब यीशु ने फ़रीसियों से पूछा, "सब्त के दिन क्या करना सही है-बुरा या भला, किसी को बचाना या मारना?" लेकिन सभी खामोश रहे।
41003005	यीशु ने उनके मन की कठोरता से उदास होकर, बड़े गुस्से से उनकी तरफ़ देखा और उस व्यक्‍ति से बोले, "अपना हाथ मेरी तरफ़ लाओ।" ज्यों ही उसने ऐसा किया, वह अच्छा हो गया।
41003006	तब फ़रीसी एक दम बाहर जाकर हेरोदियों के साथ मिलकर सलाह मशविरा करने लगे, कि यीशु को कैसे मार डालें।
41003007	इसके बाद अपने शिष्यों के साथ यीशु झील के तरफ़ चल दिए और गलील से एक बड़ी भीड़ उनके साथ हो ली।
41003008	यह सुनकर, कि यीशु कैसे अजीब काम करते हैं, यहूदिया, यरूशलेम, इदूमिया यरदन के पार से और सूर-सैदा के आस-पास से एक बड़ी भीड़ उनके पास आयी।
41003009	यीशु ने अपने शिष्यों से कहा, "भीड़ की वजह से एक छोटी नाव मेरे लिये तैयार रखो, ताकि लोग मुझे दबा न सकें।
41003010	इसलिये कि यीशु ने लोगों की बीमारी दूर की थी, बीमारी और पीड़ित लोग यीशु को छूने के लिए गिरे पड़ते थे।
41003011	गंदी आत्माएँ यीशु को देखकर गिर पड़ती थीं और चिल्लाकर कहती थीं कि यीशु परमेश्‍वर हैं।
41003012	यीशु ने बार-बार लोगों को सावधान किया कि वे उनके बारे में ज्य़ादा सूचना न दें।
41003013	इसके बाद यीशु पहाड़ पर गए, जहाँ बुलाने पर वे सब आए जिन्हें वह चाहते थे।
41003014	तब यीशु ने खुशी की खबर (सुसमाचार) सुनाने के लिए भेजे जाने वाले लोगों को चुना ताकि वे उनके साथ रहें।
41003015	यह भी कि उन्हें भूतों को निकालने का अधिकार हो।
41003016	बुलाए हुए इन लोगों के नाम हैं; शमोन, जिसका नाम उन्हों ने पतरस रखा,
41003017	ज़बदी का बेटा याकूब, और याकूब का भाई यूहन्ना जिसका नाम यीशु ने बूअनर्गिस रखा, जिसका अर्थ है “गर्जन का पुत्र” ।
41003018	अन्द्रियास, फ़िलिप्पुस, बरतुल्मै, मत्ती, थोमा, हलफ़ई का बेटा याकूब, तद्दी, शमौन कनानी।
41003019	और यहूदा इस्करियोती, जिस ने यीशु को पकड़वाया था।
41003020	जब यीशु घर में आए तो इकट्ठी बड़ी भीड़ के कारण खाना न खा सके।
41003021	जब यीशु के घर वालों ने यह सुना, तो वे उन्हें पकड़ने के लिये निकले, क्योंकि उनको लगा कि यीशु का दिमाग खराब हो गया है।
41003022	यरूशलेम से आए हुए धार्मिक पण्डितों का यह कहना था कि यीशु में शैतान है और वह भूतों के स्वामी की मदद से उन्हें निकालता है।
41003023	इसलिए यीशु ने उन्हें पास बुलाकर, उदाहरण देकर बताया कि शैतान भूतों को नहीं निकाल सकता है।
41003024	उदाहरण ये थेः अगर किसी देश में एकता खत्म हो जाए तो वह कैसे स्थिर रह सकेगा?
41003025	अगर किसी घर में फूट पड़ जाए तो वह घर कैसे बना रह सकेगा?
41003026	इसलिए शैतान अपना ही विरोधी होकर अपने में फूट डाले, तो बना ही नहीं रह सकेगा, लेकिन उसका अन्त आ पहुँचा है।
41003027	कोई इन्सान किसी के घर में घुसकर उसका सामान नहीं लूट सकता, जब तक कि वह पहले उस ताकतवार को बाँध न ले, तभी वह उसके घर को लूट सकेगा।
41003028	मैं तुम से सच-सच कहता हूँ कि लोगों के सभी अपराध और निन्दा के शब्दों को माफ़ किया जाएगा।
41003029	लेकिन जो कोई पवित्र आत्मा के खिलाफ़ कुछ कहे, वह कभी भी माफ़ नहीं किया जाएगा, लेकिन वह हमेशा के गुनाह (पाप) का मुजरिम ठहरेगा।
41003030	यीशु ने ऐसा इसलिए कहा क्योंकि वे कहा करते थे कि यीशु में गंदी आत्मा है।
41003031	तब यीशु की माँ और भाईयों ने आकर बाहर ही से बुलाया।
41003032	आस-पास में बैठे लोगों ने यीशु से कहा, "देखिए आपकी माँ जी और भाई ढूँढते-ढूँढते बाहर आ पहुँचे हैं।"
41003033	यीशु ने पूछा, "मेरी माँ और मेरे भाई कौन हैं?"
41003034	यीशु ने अपनी दृष्टि अपने आस-पास बैठे लोगों पर दौड़ाते हुए कहा, "देखो, मेरी माँ और भाई यही हैं।"
41003035	इसलिए कि जो व्यक्‍ति परमेश्‍वर की बातों के अनुसार करता है, वही मेरा भाई, बहन और माँ है।
41004001	झील के किनारे यीशु मसीह के सिखाते समय एक बड़ी भीड़ आ इकट्ठी हुयी थी।
41004002	इसलिए यीशु को एक नाव पर बैठना पड़ा, जब कि भीड़ झील के किनारे खड़ी रही।
41004003	दृष्टान्त दे कर यीशु सिखाया करते थे, उन में से एक ऐसा थाः एक किसान बीज बोने निकला,
41004004	बोते समय कुछ बीज रास्ते के किनारे गिर गए और पक्षियों ने आकर उन्हें चुग लिया।
41004005	कुछ बीज पत्थरीली ज़मीन पर गिरे जहाँ उनको गहरी मिट्टी न मिलने पर भी जल्दी उग आए।
41004006	पर सूरज निकलते ही जड़ न पकड़ने की वजह से वह सूख गए।
41004007	कुछ बीज झाड़ियों में गिरे, और झाड़ियों ने बढ़कर उन्हें दबा लिया, इसलिए बीज कुछ भी फल न ला सके।
41004008	लेकिन कुछ बीज अच्छी ज़मीन पर गिरे, वे उगकर फलवन्त हुए। कोई बीज तीस गुणा, कोई साठ गुणा और कोई सौ गुणा फल लाया।
41004009	तब यीशु ने कहा, जो मेरी बातों को सुनकर उचित कदम उठाए उसके लिए यह फ़ायदेमन्द है।
41004010	यीशु के अकेले हो जाने पर उनके साथियों और उन बारहों ने यीशु से इन दृष्टान्तों के बारे में पूछा।
41004011	यीशु ने उन से कहा, तुम लोगों को परमेश्‍वर के राज्य के रहस्य की समझ दी गई है, लेकिन बाहर वालों के लिये सब बातें दृष्टान्तों में होती हैं।
41004012	वे देखते तो रहेंगे लेकिन समझ नहीं पाएँगे, सुनेंगे लेकिन समझ नहीं सकेंगे इसलिए उनका मन बदलाव न होने की वजह से उनके गुनाह माफ़ नहीं हो सकेंगे।
41004013	फिर यीशु ने उन से कहा, "क्या तुम इस दृष्टान्त का मतलब नहीं समझे, तो फिर और दूसरे दृष्टान्तों को कैसे समझोगे?
41004014	जो बोने का काम करता है, वह वचन बोता है।
41004015	जो रास्ते के किनारे के हैं, ये वे लोग हैं कि जब उन्हों ने सुना, तो शैतान तुरन्त आकर जो कुछ सिखाया गया है, उठा ले जाता है।
41004016	वैसे ही जो पत्थरीली ज़मीन पर बोए जाते हैं, ये वे लोग हैं, जो सिखाई गयी बातों को सुनकर तुरन्त खुशी से अपना लेते हैं।
41004017	लेकिन अपने अन्दर मज़बूत न होने से थोड़े दिनों के लिये रहते हैं। इसके बाद अपनाई जाने वाली यीशु की शिक्षा के कारण से जब उन पर दुख या परेशानी आती है तो वे पीछे हट जाते हैं।
41004018	जो झाड़ियों में बोए गए वे ये हैं, जो खुशी की खबर सुनते हैं, लेकिन
41004019	दुनिया की फ़िक्र, दौलत का धोखा और दूसरी चीज़ों का लालच उन में समाकर परमेश्‍वर के संदेश को धर दबोचता है और वह बिना फले रह जाता है।
41004020	जो बीज अच्छी जमीन में बोए गए, ये वे हैं, जो खुशी की खबर सुनकर अपनाते और उत्पादन भी करते हैं, कुछ तीस गुणा, कुछ साठ गुणा, और कुछ सौ गुणा।
41004021	यीशु ने उन से कहा, 'क्या दीपक को इसलिये लाया जाता है कि बर्तन के भीतर या चारपाई के नीचे रखा जाए?
41004022	क्योंकि कोई चीज़ छिपी नहीं, जो सामने नहीं आएगी, न ही ऐसी कोई चीज़ गुप्त में है, जो प्रगट नहीं होगी।
41004023	अगर कोई मेरी बातों पर ध्यान देना, चाहता है तो दे।
41004024	फिर यीशु ने उन से कहा, "जो कुछ सुना करते हो, उसके बारे में सावधानी बरतो। जिस नाप से तुम दूसरों के लिए नापा करते हो, उसी नाप से तुम्हारे लिए नापा भी जाएगा और जो अधिक सुनता है, उस को ज़्यादा दिया जाएगा।
41004025	क्योंकि जिस किसी के पास है, उसे और मिलेगा, जिसके पास नाम मात्र है उससे वह भी ले लिया जाएगा।"
41004026	फिर यीशु ने कहा, "परमेश्‍वर का राज्य ऐसा ही है, जैसे कोई आदमी ज़मीन में बीज डाले।
41004027	रात को सोए, और दिन को जागे और वह बीज़ कैसे उगे और बढ़े कि वह न जाने।
41004028	मिट्टी में छिपी ताकत ही से कोई बीज़, अंकुर, बाल और फिर बालों में दाने को तैयार करती है।
41004029	दाने पक जाने पर किसान कटनी के लिए हँसिया इस्तेमाल करता है।"
41004030	फिर यीशु बोले, "मैं परमेश्‍वर के राज्य की बराबरी किससे करुँ और कौन सा उदाहरण देकर उसके बारे में समझाऊँ?
41004031	परमेश्‍वर का राज्य राई के बीज की तरह है। बोए जाने वाले सभी बीजों में यह सब से छोटा तो है।
41004032	लेकिन उगने के बाद सभी साग सब्ज़ियों में बड़ा हो जाता है। उसकी डालियाँ इतनी बड़ी हो जाती हैं, कि आसमान में उड़ने वाले पक्षी आकर उसकी छाया में बसेरा करते हैं।
41004033	लोगों की समझ के मुताबिक दृष्टान्त दे देकर यीशु उन्हें सिखाया करते थे।
41004034	बिना दृष्टान्त दिए यीशु उन से कुछ भी नहीं कहा करते थे। जब अकेले में केवल शिष्य हुआ करते थे, तब उन दृष्टान्तों का मतलब बताया करते थे।
41004035	उसी शाम को यीशु ने शिष्यों से कहा, "आओ हम सब उस पार चलें!"
41004036	भीड़ को विदा करने के बाद वे सभी यीशु के साथ एक नाव पर सवार हो गए।
41004037	तभी एक तेज आन्धी आने से लहरें नाव पर यहाँ तक टकराने लगीं, कि उस में पानी भरने लगा।
41004038	लेकिन यीशु स्वयं नाव के पिछले हिस्से में गद्दी पर सो रहे थे। यीशु को जगाते हुए उन लोगों ने कहा, "गुरुजी क्या आपको मालूम नहीं कि हम डूबने पर हैं?"
41004039	तुरन्त यीशु ने उठकर आँधी को डाँटते हुए पानी से कहा, "खामोश!" तभी आँधी थम गयी और खामोशी छा गयी।
41004040	यीशु बोल उठे, "तुम डर क्यों गए? क्या अब तक तुम्हें मुझ पर भरोसा नहीं है?" शिष्य डरे और सहमे आपस में एक दूसरे से कहने लगे, "आखिर यह हैं कौन कि आँधी और पानी भी उनकी बात मानते हैं?"
41004041	घबराहट के कारण उनका पसीना छूटने लगा और बोल उठे, "यह कौन है कि आँधी और पानी भी उनकी बात मानते हैं?
41005001	वे सब झील के उस पार गिरासेनियों के देश में पहुँचे।
41005002	जैसे ही यीशु नाव पर से उतरे, तुरन्त भूत (दुष्टात्मा) की गिरफ़्त में बँधा एक आदमी यीशु से मिला जो कब्रिस्तान से निकलकर आया था।
41005003	वह कब्रिस्तान में रहा करता था और कोई उसे जंजीरों से बाँध कर रखने में भी कामयाब नहीं हुआ था।
41005004	वह बार-बार बेड़ियों और जंजीरों से बान्धा जाता था, लेकिन उन्हें वह टुकड़े-टुकड़े कर डालता था। वह किसी के काबू में नहीं आता था।
41005005	रात-दिन वह कब्रों और पहाड़ों पर चिल्लाता, और अपने आपको पत्थरों से ज़ख्मी किया करता था।
41005006	-
41005007	दूर ही से यीशु को देखकर वह दौड़ कर आया और प्रणाम करने के बाद उँची आवाज़ से चिल्लाकर बोला, "हे यीशु, परमप्रधान परमेश्‍वर के बेटे, आप से मुझे कुछ लेना देना नहीं। मैं कसम से आपको कहता हूँ, कि मुझे दुख न दें।"
41005008	ऐसा वह इसलिए कह रहा था, क्योंकि यीशु ने उससे कहा था, "भूत इस आदमी में से निकल।"
41005009	यीशु ने पूछा, "तुम्हारा नाम क्या है?" उस आदमी ने कहा, "मेरा नाम सेना है, क्योंकि हम ढेर सारे हैं।"
41005010	वह आदमी बहुत गिड़गिड़ाया, "हमें इस देश के बाहर न भेजें!"
41005011	वहीं पहाड़ों पर सूअरों का एक बड़ा झुण्ड चर रहा था।
41005012	भूतों ने यीशु से गुज़ारिश की, "कि हमें सूअरों के अन्दर भेज दें।"
41005013	यीशु ने वैसा ही किया और भूत निकलकर सूअरों के अन्दर घुस गए, जिसकी वजह से तकरीबन दो हज़ार सूअरों का झुण्ड बहुत तेजी से झील में जा डूब मरा।
41005014	सूअरों के चरवाहे भाग खड़े हुए और गाँवों में खबर दी। खबर सुनते ही लोग देखने के लिए वहाँ आ पहुँचे।
41005015	जिस आदमी में भूतों की सेना थी, उसे कपड़े पहने और पूरे होश-हवास में देखकर, आए हुए लोग डर गए।
41005016	घटना देखने वालों ने भूत पीड़ित व्यक्‍ति और सूअरों का पूरा हाल बताया।
41005017	उन लोगों ने यीशु से बिनती की, कि वह उनके गाँव की सरहद के बाहर चले जाएँ।
41005018	भूतों से आज़ादी पाया हुआ आदमी यीशु के नाव पर चढ़ते वक्‍त बिनती करने लगा, कि यीशु उसे अपने साथ रहने दें।
41005019	लेकिन यीशु ने उसकी न सुनते हुए कहा, "अपने घर जाकर अपने लोगों को बताओ कि तुम पर दया करके प्रभु ने तुम्हारे लिए कैसे बड़े काम किए हैं।"
41005020	दिकापुलिस में जाकर वह लोगों को बताने लगा, कि यीशु ने उसके लिए कितने बड़े काम किए। और लोग सुनकर आश्चर्य से भर गए।
41005021	यीशु के नाव से दूसरी पार जाते ही, एक बड़ी भीड़ इकट्ठी हो गयी।
41005022	वहीं झील के किनारे, आराधनालय के प्रधानों मे से याईर नामक एक आदमी आया और यीशु के कदमों पर गिर पड़ा।
41005023	गिड़गिड़ाते हुए उसने यीशु से कहा, "मेरी बेटी मरने पर है। आप आकर उस पर हाथ रखें, ताकि वह ठीक होकर ज़िन्दा रहे।"
41005024	यीशु उसके साथ उसके घर की तरफ़ चल पड़े। भीड़ इतनी ज़बरदस्त थी कि लोग एक दूसरे पर गिरे पड़ते थे।
41005025	एक महिला को बारह साल से खून बहने की बीमारी थी।
41005026	डॉक्टरों से उसे बहुत दुख मिला था, क्योंकि उसके अपनी सारी दौलत इलाज में लगा देने के बावजूद फ़ायदा होने के बजाए और बीमार हो गयी थी।
41005027	यीशु की शौहरत सुनकर भीड़ में यीशु के पीछे से आकर उसने यीशु के कपड़ों को छू लिया।
41005028	वह माना करती थी, "अगर मैं यीशु के कपड़ों ही को छू लूँगी तो ठीक हो जाऊँगी।"
41005029	उसी वक्‍त उसका खून बहना बंद हो गया और उस ने अपनी देह में महसूस किया कि उसे बीमारी से मुक्‍ति मिल गयी है।
41005030	यह महसूस करते ही कि यीशु की देह से शक्‍ति निकली है, पीछे मुड़कर यीशु ने कहा, "मेरे कपड़ों को किस ने छुआ है?"
41005031	यीशु के शिष्य बोल उठे, "आप भीड़ के दबाव को देख भी रहे हैं और फिर भी कह रहे हैं कि आपको किसने छुआ है?"
41005032	छूने वाले व्यक्‍ति को देखने के लिए यीशु ने अपनी नज़र दौड़ायी।
41005033	लेकिन जिस महिला को बीमारी से आज़ादी मिल चुकी थी, डरते और काँपते हुए यीशु के सामने आकर गिर पड़ी और सब कुछ बताया।
41005034	यीशु ने उससे कहा, "बेटी, तुम्हारे विश्‍वास के फलस्वरूप तुम स्वस्थ हुयी हो।"
41005035	यीशु उससे बात कर ही रहे थे कि कुछ लोग जो आराधनालय के प्रबन्धक के घर से आए थे, कहने लगे, "तुम्हारी बेटी मर चुकी है, गुरुजी को अब तकलीफ़ क्यों दे रहे हो?"
41005036	जैसे ही यीशु ने लोगों के इन शब्दों को सुना, उन्हों ने आराधनालय के प्रबन्धक से कहा, "डरने की बात नहीं हैं, सिर्फ़ भरोसा रखो।"
41005037	पतरस, याकूब और याकूब के भाई यूहन्ना को छोड़कर यीशु ने किसी और को अपने साथ नहीं आने दिया।
41005038	आराधनालय के प्रबन्धक के घर पहुँचने पर यीशु ने वहाँ शोर शराबे के अलावा लोगों को ज़ोर-ज़ोर से रोते हुए पाया।
41005039	अन्दर आते ही यीशु ने उन से कहा, "यह सब रोना-धोना क्यों मचा रखा है?" बच्ची मरी नहीं है वह तो सो रही है।
41005040	वहाँ इकट्ठे लोग यीशु की इस बात पर हँस पड़े। लेकिन जब यीशु ने सभी को बाहर कर दिया, बच्ची के माता-पिता और अपने साथियों समेत उस जगह पहुँचे जहाँ वह लेटी हुयी थी।
41005041	बच्ची का हाथ पकड़ते हुए यीशु ने उसे उठ जाने को कहा।
41005042	तुरन्त वह बेटी उठी और चलने फिरने लगी। वहाँ मौजूद सभी लोग आश्चर्य से भर गए।
41005043	यीशु ने उन्हें सख्ती से कहा, "कि इस घटना के बारे में कोई न जानने पाए। यह भी कि इस लड़की को खाने के लिए कुछ दिया जाए।"
41006001	यीशु वहाँ से निकलकर अपने देश में आए, और उनके शिष्य उनके साथ-साथ थे।
41006002	सब्त के दिन यीशु उनके आराधनालय में उन्हें सिखाने लगे। उन्हें सुनकर लोग आश्चर्य से भर गए और आपस में कहने लगे, "यह ज्ञान इस व्यक्‍ति को कहाँ से मिल गया?
41006003	यह भी कि यह कैसा ज्ञान है कि उनके द्वारा महान काम होते हैं? क्या यह बढ़ई नहीं है, जो मरियम का बेटा, याकूब, योसेस, यहूदा और शिमोन का भाई है? क्या इसकी बहनें हमारे साथ नहीं हैं?" इस तरह से लोगों के मन में शिकायत थी।
41006004	लेकिन यीशु उन से बोले, "एक नबी अपने जन्म स्थान, अपने घर और अपने रिश्तेदारों में बेइज़्ज़त होता है।"
41006005	कुछ बीमारों पर हाथ रखने और उन्हें ठीक करने के अलावा यीशु कोई बड़ा काम वहाँ न कर सके।
41006006	उनके अविश्‍वास पर यीशु को शक तो हुआ लेकिन वह एक गाँव से दूसरे गाँव लोगों में सिखाते गए।
41006007	यीशु बारहों को बुलाकर दो-दो करके भेजते गए और भूत प्रेत के ऊपर अधिकार दिया।
41006008	सफ़र में जाते समय उन्हों ने एक लाठी के अलावा जैसे झोला, रोटी और पैसा आदि लेने को मना किया।
41006009	यीशु ने चप्पल पहनने के लिए कहा लेकिन एक से ज्य़ादा कमीज़ लेने को मना किया।
41006010	यीशु ने उन से कहा, जब कभी तुम किसी घर में दाखिल हो, जगह छोड़ने से पहले वहीं रहो।
41006011	जो कोई तुम्हें न अपनाए या तुम्हारी न सुने जब तुम वह जगह छोड़ो, उनके खिलाफ़ एक सबूत के लिए अपने पैरों की धूल झाड़ डालो। मैं तुम से सच कहता हूँ कि इन्साफ़ के दिन इस शहर से ज्य़ादा सहनीय सदोम और अमोरा की हालत होगी।
41006012	वहाँ से जाने के बाद वह यह घोषणा करने लगे कि सब को मन बदलने की ज़रूरत है।
41006013	उन्हों ने बहुत से भूतों को निकाला और बीमार लोगों पर तेल लगा कर ठीक कर दिया।
41006014	हेरोदेस राजा ने यीशु के बारे में सुन रखा था, क्योंकि यीशु मशहूर हो चुके थे। उसने कहा, "यूहन्ना बपतिस्मा देने वाला जी उठा है इसलिए वह आश्चर्य के काम कर रहा है।"
41006015	दूसरों ने कहा, "यह एलिय्याह है" और दूसरों ने यह कि यह पुराने समय के भविष्यद्वक्‍ता की तरह ही है।"
41006016	हेरोदेस ने यह सुन कर कहा, "हो न हो, यह यूहन्ना बपतिस्मा देने वाला ही है जिसका मैंने सिर कटवाया था। वह मुर्दों में से जी उठा है।"
41006017	इसलिए कि खुद हेरोदेस ने आदमियों को भेज कर उसे जेल में जंजीर से बँधवा दिया था, क्योंकि हेरोदेस ने अपने भाई फ़िलिप्पुस की पत्नी को ब्याह लिया था।
41006018	यूहन्ना ने हेरोदेस को कहा था, "अपने भाई की बीवी को रखना गैरकानूनी है।"
41006019	इसलिये हेरोदियास उससे नफ़रत करती थी और जान से मारना चाहती थी, लेकिन ऐसा न कर सकी थी।
41006020	इसलिए कि यूहन्ना ईमानदार और खरा इन्सान था, हेरोदेस ने डर की वजह से उसे बचा रखा। हालाँकि हेरोदेस बड़ी खुशी से यूहन्ना की सुना करता था, लेकिन उसमें बड़ी घबराहट भी थी।
41006021	एक समय आया, जब अपने जन्म दिन के अवसर पर शाही खानदान के लोगों, फ़ौजी अफ़सरों और गलील के माननीय सदस्यों को, हेरोदेस ने दावत पर बुलाया।
41006022	जब हेरोदियास की बेटी ने आकर नाचा और हेरोदेस तथा आए हुए मेहमानों को खुश कर दिया, राजा ने लड़की से कहा, "तुम जो कुछ भी माँगोगी, मैं तुम्हें दूँगा।"
41006023	उसने कसम खाते हुए कहा, "तुम मुझ से जो कुछ माँगोगी, मैं दूँगा, यहाँ तक कि आधा राज्य तक।"
41006024	बाहर जाकर लड़की अपनी माँ से बोली, "मैं क्या माँगूं?", माँ ने कहा, "यूहन्ना बपतिस्मा देने वाले का सिर।"
41006025	तुरन्त लड़की भाग कर राजा के पास गयी और बोली, "मुझे यूहन्ना बपतिस्मा देने वाले का सिर थाली में चाहिए।"
41006026	तब राजा को बहुत दुख हुआ, लेकिन क्योंकि वह वचन दे चुका था और बैठे लोगों को भी सब मालूम था, वह अपनी कही बात से मुकर न सका।
41006027	उसी वक्‍त राजा ने सिपाही को हुकुम दिया कि उसका सिर लाया जाए। जेल में जाकर सिपाहियों ने उसका सिर काटा और थाली में रख, आकर लड़की को दे दिया। उस लड़की ने सिर अपनी माँ को दे दिया।
41006028	जब उसके शिष्यों ने यह सब सुना तो आए, उसकी लाश उठायी और कब्र में रख दिया।
41006029	प्रेरित यीशु के चारों तरफ़ इकट्ठे हुए और सब कुछ बता दिया, वह सब जो उन्हों ने किया था और जो कुछ सिखलाया था।
41006030	लोगों का आना जाना लगा हुआ था, और उनके पास खाने का समय नहीं था।
41006031	यीशु ने उन से कहा, "सुनसान जगह जाकर थोड़ा आराम कर लो।"
41006032	और वे सभी एक नाव पर बैठ कर वीरान जगह चले गए।
41006033	लोगों ने उन सभी को रवाना होते (जाते) हुए देखा था। बहुतों ने यीशु को पहचान लिया और आस पास के इलाकों से पैदल ही निकल पड़े। वे यीशु से पहले वहाँ पहुँचे और इकट्ठे हो गए।
41006034	नाव से उतरते ही यीशु ने एक बड़ी भीड़ को देखा। यीशु उन्हें देखकर तरस से भर गए क्योंकि वे ऐसी भेड़ों की तरह थे, जिनका कोई चरवाहा नहीं था। यीशु उन्हें सिखाने लगे।
41006035	जब दिन ढल चुका यीशु के शिष्य उनके पास आकर कहने लगे, "यह सुनसान जगह है और बहुत देर हो चुकी है।
41006036	इन्हें भेज दीजिए, ताकि आस-पास की बस्ती और गाँव में जाकर वे अपने लिए रोटी खरीदें, क्योंकि उनके पास खाने के लिए कुछ नहीं था।"
41006037	यीशु ने कहा, "तुम ही उन्हें खाने के लिए कुछ दो।" शिष्यों ने कहा, "क्या हम बाज़ार जाकर 200 चाँदी के सिक्कों से रोटी लाकर इन को परोसें?"
41006038	यीशु ने उन से कहा, "तुम्हारे पास कितनी रोटियाँ हैं? जाओ और देखो", मालूम करके उन्हों ने बताया, कि एक लड़के के पास केवल पाँच रोटी और दो मछलियाँ हैं।
41006039	तब यीशु ने उन्हें आज्ञा दी कि सभी को घास पर झुण्ड में बैठाया जाए।
41006040	वे सौ और पचास-पचास के झुण्ड में वहाँ बैठ गए।
41006041	तब पाँच रोटियाँ और दो मछलियाँ लेकर यीशु ने आसमान की तरफ़ देखते हुए रोटियों पर आशीर्वाद माँग कर तोड़ते हुए शिष्यों को दीं कि वे लोगों को बाँट दें।
41006042	वे सभी खाकर तृप्त हो गए।
41006043	खाने के बाद उन्हों ने बचे हुए टुकड़ों के बारह टोकरे उठाए और मछली भी।
41006044	रोटी खाने वालों की संख्या लगभग पाँच हजार पुरूषों की थी।
41006045	तुरन्त यीशु ने अपने शिष्यों को नाव में बैठाया ताकि वे उस पार बैतसैदा पहले पहुँच जाएँ, और इसी बीच यीशु ने लोगों को भी विदा कर दिया।
41006046	उन लोगों को भेज देने के बाद यीशु पहाड़ पर प्रार्थना करने चले गए।
41006047	शाम के समय में नाव जब झील के बीच में थी, सिर्फ़ यीशु ही किनारे पर थे।
41006048	इसलिए कि ज़ोरों की हवा चल रही थी, यीशु ने उन्हें हवा के विरोध में बहुत संघर्ष करते हुए देखा। लगभग चार बजे सुबह यीशु झील पर चलते हुए उनके पास आए।
41006049	लेकिन जब उन्हों ने यीशु को झील पर चलते हुए देखा तो उन्हें भूत समझकर चिल्ला पड़े।
41006050	वे सभी यीशु को देखकर घबरा गए। तुरन्त यीशु बोल उठे, "हिम्मत रखो, मैं हूँ, डरो मत।"
41006051	उनके साथ यीशु नाव में बैठ गए और आँधी भी थम गई। अपने मन ही मन वे बहुत ज्य़ादा आश्चर्य से भर गए थे।
41006052	उनके मन कठोर हो जाने की वजह से उन्हों ने रोटियों के आश्चर्यकर्म पर ध्यान ही नहीं दिया था।
41006053	जब वे पार उतर गए तो गन्नेसरत के तट पर आ गए।
41006054	नाव के बाहर आते ही लोगों ने उन्हें तुरन्त पहचान लिया।
41006055	जहाँ-जहाँ वे जाते थे, लोग आस-पास के इलाकों से अपने बीमारों को चारपाई पर लिटाकर चले आते थे।
41006056	जहाँ कहीं यीशु गए, गाँवों, शहर या बस्ती, लोग अपने बीमारों को बाज़ार में लाकर उन से बिनती करते थे कि यीशु अपने वस्त्र के छोर को छूने दें। जितनों ने उन्हें छूआ वे अच्छे हो गए।
41007001	तब फ़रीसी और शास्त्री जो यरूशलेम से आए थे, यीशु के चारों ओर इकट्ठे हो गए।
41007002	जब उन्हों ने कुछ शिष्यों को बिना हाथ धोए खाना खाते देखा, तो नुकताचीनी की।
41007003	इसलिए कि फ़रीसी और यहूदी, बुज़ुर्गों की प्रथा के अनुसार जब तक अपने हाथ नहीं धोते थे, खाना भी नहीं खाते थे।
41007004	बाज़ार से घर वापस आने पर मी बिना हाथ धोए वे खाना नहीं खाया करते थे। और भी तमाम रीतियाँ उनके बीच थीं, जैसे प्याले, बर्तन, काँसे के बर्तन और मेज़ों को धोना।
41007005	तब फ़रीसियों और शास्त्रियों ने यीशु से पूछा, "आपके शिष्य बुज़ुर्गों की परम्परा के मुताबिक नहीं करते, और बिना हाथ धोए खाना खाते हैं?"
41007006	यीशु ने जवाब में कहा, "कपटियो, यशायाह ने तुम्हारे बारे में सही भविष्यवाणी की है।
41007007	'ये लोग सिर्फ़ ओठों से मेरी इज़्ज़त करते हैं, लेकिन उनका मन मुझ से दूर रहता है। बेकार, ही में वे मेरी आराधना करते हैं, मनुष्यों की आज्ञाओं को ईश्‍वरीय सिद्धान्त के रूप में पेश करते हैं।'
41007008	परमेश्‍वर की आज्ञा को ठुकराकर, तुम लोग इन्सान की अपनायी प्रथा, जैसे प्यालों और बर्तनों को धोने-धाने का ज्य़ादा ख्याल रखते हो, ऐसी ही और भी बहुत सी बातें तुम करते हो।"
41007009	यीशु ने उन से कहा, "अपनी रीति विधियों को पूरा करने की होड़ में तुम परमेश्‍वर की आज्ञाओं को टाल देते हो।
41007010	क्योंकि मूसा ने कहा है, 'अपने माता-पिता की इज़्ज़त करना, और हर एक जन जो अपने माता-पिता का बुरा चाहे, उसे मौत की सज़ा दी जानी चाहिए।'
41007011	लेकिन तुम कहते हो, कि अगर एक आदमी अपने माता-पिता से कहे, 'मेरा जो कुछ भी है, जो आप लोगों के काम आ सकता था, कुर्बान (ईश्‍वर को अर्पण) हो चुका है, ऐसा कहना ठीक है।
41007012	इस तरह से तुम उसके माता-पिता के लिए कुछ करने नहीं देते हो।
41007013	इस तरह अपनी बनाई गयी प्रथा को मानने के द्वारा तुम परमेश्‍वर की आज्ञा को टाल देते हो, ऐसे ही बहुत से काम तुम करते हो।"
41007014	पूरी भीड़ से यीशु ने कहा, "हर एक जन जो मेरी बात को सुने वह समझे,
41007015	बाहर से आदमी के भीतर जाने वाली कोई चीज़ आदमी को अशुद्ध नहीं कर सकती। लेकिन जो चीज़ें आदमी के भीतर से निकलती हैं, वे ही उसे अशुद्ध करती हैं।
41007016	अगर किसी के पास सुनने के कान हों, तो वह सुने।
41007017	जब यीशु लोगों को छोड़ घर आए, उनके शिष्यों ने दृष्टान्त के बारे में उन से पूछा।
41007018	यीशु ने उन लोगों से कहा, "क्या तुम्हारे पास भी समझ की कमी है? क्या तुम देख नहीं सकते कि जो कुछ आदमी के अन्दर बाहर से जाता है, वह उसे अशुद्ध नहीं करता है।
41007019	इसलिए कि वह सब कुछ उसके मन में नहीं जाता है, पेट में जाकर देह से बाहर निकल जाता है।
41007020	यीशु ने कहा, जो कुछ इन्सान के मन से आता है वह उसे अशुद्ध करता है।
41007021	इसलिए कि इन्सान के अन्दर गन्दे ख्याल, व्यभिचार, हत्या,
41007022	चोरी, लोभ, दुष्टता, धोखा, कामुकता, बुरी-नज़र, निन्दा, घमण्ड और मूर्खता,
41007023	ये सभी बातें मन से निकलती हैं और इन्सान को अशुद्ध करती हैं"
41007024	वहाँ से उठकर यीशु सूर और सैदा की सीमा तक पहुँचे, वहीं एक घर के भीतर गए, लेकिन नहीं चाहते थे कि कोई इस बात को जाने। लेकिन लोग जान ही गए।
41007025	एक महिला जिसकी बेटी में भूत था, यीशु के बारे में सुनकर आयी और उनके पैरों पर गिर पड़ी।
41007026	वह यूनानी और सूरूफ़िनीकी जाति की थी। उसने बिनती की कि उसकी बेटी में से भूत निकाल दें।
41007027	लेकिन यीशु ने कहा, "पहिले बच्चों को तृप्त हो जाने दो। यह उचित नहीं कि बच्चों की रोटी कुत्तों को दी जाए।"
41007028	महिला ने जवाब में कहा, "हाँ प्रभु, फिर भी कुत्ते तो मेज़ से गिरे चूरचार को खाते हैं।"
41007029	यीशु ने कहा, "तुम्हारी इस बात की वजह से चली जाओ, तुम्हारी बेटी में से भूत निकल चुका है।"
41007030	घर पहुँचने पर उसने अपनी बेटी को बिस्तर पर लेटे पाया, जिसमें से भूत निकल चुका था।
41007031	सूर और सैदा से निकल दिकापुलिस से होते हुए यीशु फिर गलील की झील तक पहुँचे।
41007032	लोग यीशु के पास एक बहिरे को लाए जो ठीक से बात भी नहीं कर सकता था। उन्हों ने उन से बिनती की कि उस आदमी को ठीक कर दें।
41007033	वह उसे भीड़ से अलग ले गए और उसके कानों में अपनी उँगलियाँ डालीं, और थूककर जीभ को छू लिया।
41007034	ऊपर आसमान की तरफ़ देख कर यीशु बोले, "इप्फ़त्तह, " अर्थात् खुल जा।
41007035	तुरन्त उसके कान खुल गए और जीभ के तन्तु ढीले पड़ गए और वह साफ़-साफ़ बोलने लगा।
41007036	यीशु ने उन लोगों को आज्ञा दी कि वह किसी को न बतलाएँ। लेकिन जितना यीशु ने मना किया, उतना ही ज़्यादा उन लोगों ने चर्चा की।
41007037	उनके आश्चर्य की सीमा न रही और वे कह उठे "यीशु सब कुछ ठीक कर देते हैं, यहाँ तक कि बहरे सुनने और गूँगे बोलने लगे हैं।"
41008001	अब तक भीड़ बढ़ चुकी थी और उनके खाने के लिए कुछ नहीं था, तभी यीशु ने अपने शिष्यों को बुलाकर कहा,
41008002	"इसलिए कि लोग मेरे साथ तीन दिन से हैं और इन के पास खाने के लिए कुछ नहीं है, मुझे इन पर बड़ी दया आ रही है।
41008003	अगर मैं इन्हें खाली पेट घर भेज दूँ, तो ये लोग रास्ते ही में बेहोश होकर गिर पड़ेंगे, क्योंकि इन में से बहुत लोग काफ़ी दूर से आए हैं।"
41008004	यीशु के शिष्य बोले, "इस छोटी जगह में इतने सारे लोगों के लिए रोटी का इन्तज़ाम कैसे किया जा सकता है?"
41008005	यीशु ने पूछा, "तुम्हारे पास कितनी रोटियाँ है?" वे बोले, "सात"।
41008006	यीशु ने सभी लोगों को ज़मीन पर बैठ जाने की आज्ञा दी। सात रोटियाँ अपने हाथ में लेकर, धन्यवाद के साथ तोड़ीं और शिष्यों ने लोगों को परोस दीं।
41008007	उनके पास कुछ छोटी मछलियाँ भी थीं, जिन्हें यीशु ने लोगों में बाँटने के लिए आज्ञा दी।
41008008	वे लोग खाना खाकर तृप्त हो गए। और उन्हों ने बचे हुए टुकड़ों से सात टोकरियाँ भर लीं।
41008009	उस दिन करीब चार हज़ार लोगों ने खाना खाया। फिर यीशु ने उन्हें घर भेज दिया।
41008010	इसके तुरन्त बाद यीशु अपने शिष्यों के साथ नाव पर बैठ कर दलमनूता इलाके की तरफ़ रवाना हुए।
41008011	फ़रीसी आकर सवाल करने लगे और परखने के लिए स्वर्ग से किसी चिन्ह की माँग की।
41008012	बड़ी गहरी साँस लेते हुए यीशु बोले, "इस ज़माने के लोग चिन्ह की तलाश में क्यों रहते हैं? मैं तुम से सच कहता हूँ, इस ज़माने के लोगों को कोई चिन्ह नहीं दिया जाएगा।"
41008013	उन को छोड़कर फिर यीशु नाव पर बैठकर उस पार चले गए।
41008014	शिष्य अपने साथ रोटी लेना भूल गए थे। उनके पास नाव में एक से ज्य़ादा रोटी नहीं थीं।
41008015	उन्हें चेतावनी देते हुए यीशु ने कहा, "फ़रीसियों के ख़मीर और हेरोदेस के ख़मीर से सावधान रहना"।
41008016	उन्हों ने आपस में वादविवाद करते हुए कहा, "हमारे पास तो रोटी नहीं हैं।"
41008017	यह जान लेने से यीशु ने उन से कहा, "तुम लोग इस बात पर चर्चा क्यों कर रहे हो कि तुम्हारे पास रोटी नहीं है? क्या तुम अब तक समझ नहीं रहे हो? क्या तुम्हारा मन अभी भी कठोर है?
41008018	तुम्हारे आँखें हैं, क्या तुम देख नहीं सकते हो? और तुम्हारे पास कान हैं, क्या सुन नहीं पाते हो? क्या तुम्हें याद नहीं है?
41008019	मैंने जब पाँच हज़ार के लिए पाँच रोटियाँ तोड़ीं, तुम ने टुकड़ों के कितने टोकरे उठाए थे? उन्हों ने कहा, "बारह"।
41008020	और जब मैंने चार हज़ार के लिए सात रोटियाँ तोड़ी थी, तब तुम ने रोटियों के टुकड़ों के कितने टोकरे उठाए थे? वे बोले, "सात"।
41008021	यीशु ने उन से कहा, "क्या बात है कि तुम कुछ भी नहीं समझते हो।"
41008022	जब यीशु बैतसैदा पहुँचे, एक अन्धे व्यक्‍ति को वे उनके पास लाए ताकि, यीशु उन्हें छुएँ।
41008023	यीशु उसका हाथ पकड़कर शहर के बाहर ले गए। उसकी आँखों में थूका और हाथ रखने के बाद पूछा कि उसे कुछ दिख रहा है या नहीं।
41008024	उस आदमी ने ऊपर देखकर कहा, "मुझे लोग चलते हुए दिख रहे हैं, लेकिन जैसे कि पेड़ चल रहे हों।"
41008025	जब यीशु ने दोबारा उसकी आँखों में हाथ रखकर ऊपर देखने को कहा, तो वह साफ़-साफ़ देखने लगा।
41008026	यीशु ने उसे घर वापस लौट जाने के साथ-साथ यह कहा कि वह न तो शहर को जाए और न ही वहाँ किसी व्यक्‍ति को बताए।
41008027	यीशु और उनके शिष्य जब कैसरिया फ़िलिप्पी नगर को जा रहे थे, रास्ते में शिष्यों से उन्हों ने एक प्रश्न किया, "मेरे बारे में लोगों के क्या ख्याल हैं?"
41008028	उन्हों ने उत्तर में कहा, कुछ कहते हैं कि आप यूहन्ना बपतिस्मा देने वाले हैं, कुछ एलिय्याह और दूसरे भविष्यद्वक्‍ताओं में से एक।
41008029	यीशु बोले, "तुम मुझे क्या कहते हो?" पतरस ने कहा, "आप मसीह हैं।"
41008030	यीशु ने उन्हें यह किसी और को बताने के लिए मना किया।
41008031	यीशु उन्हें सिखाने लगे कि मनुष्य का पुत्र (मैं खुद) सताए जाने के साथ, बुज़ुर्गों, प्रधान पुरोहितों और शास्त्रियों द्वारा मार डाला जाएगा, लेकिन तीसरे दिन जी उठेगा।
41008032	यह बात यीशु खुल्लम-खुल्ला कहा करते थे। यह सुन पतरस यीशु को अलग ले जाकर डाँटने-डपटने लगा।
41008033	यीशु ने मुड़कर अपने शिष्यों को देखते हुए पतरस को डाँटते हुए कहा, "दूर हटो, शैतान! तुम परमेश्‍वर की नहीं लेकिन इन्सानों की बात पर मन लगा रहे हो।
41008034	यीशु ने अपने शिष्यों के साथ लोगों को भी बुलाया उन से कहा, "जो मुझे अपनाना चाहता है, उसे चाहिए कि अपनी खुदी का इन्कार करे, अपनी सूली उठाए और मेरी सुनकर जीना शुरु कर दे।
41008035	इसलिए कि जो कोई अपने जीवन को बचाना चाहता है, वह इसे खो देगा, लेकिन जो मेरे और मेरे सुसमाचार के लिए अपना जीवन बिता देना चाहता है, वह इसे बचाएगा।
41008036	क्योंकि एक इन्सान यदि सारी दुनिया को हासिल करे लेकिन अपनी आत्मा को खो दे, तो क्या फ़ायदा?
41008037	इन्सान अपनी आत्मा के बदले में क्या देगा?
41008038	इसलिए जो कोई इस व्यभिचारी और दुष्ट पीढ़ी से मुझ से शर्माएगा, मनुष्य का पुत्र जब अपने पिता की महिमा और पवित्र स्वर्गदूतों के साथ आएगा, उससे शर्माएगा।"
41009001	यीशु ने उन लोगों से कहा, "मैं सच कहता हूँ कि, जो यहाँ खड़े हैं, उन में से कुछ मौत को तब तक नहीं चखेंगे जब तक कि वे परमेश्‍वर के राज्य को शक्‍ति के साथ आते हुए देख न लेंगे।"
41009002	छः दिन के बाद यीशु, पतरस, याकूब और यूहन्ना को एक ऊँचे पहाड़ पर ले गए। वहाँ उनके देखते-देखते उनका रूप बदल गया।
41009003	उनके कपड़े बर्फ़ की तरह सफ़ेद इतने चमकने लगे जितना पृथ्वी पर कोई भी धोबी सफ़ेदी नहीं ला सकता था।
41009004	वहीं एलिय्याह और मूसा भी प्रगट हुए और वे यीशु से बातें कर रहे थे।
41009005	पतरस तुरन्त बोल उठा, "गुरु जी हमारे लिए यहाँ रहना अच्छा है। हम तीन मण्डप बनाएँगे, एक आपके लिए, एक मूसा के लिए और एक एलिय्याह के लिये।
41009006	वे सभी इतना डर गए थे कि पतरस बौखला कर कुछ भी बोल बैठा।
41009007	एक बादल ने आकर छाया से उन्हें ढँक लिया। बादल ही में से एक आवाज़ आयी कि, "यह मेरा प्यारा बेटा है, इसी की सुनो।"
41009008	अचानक जब उन्हों ने चारों तरफ़ देखा तो वहाँ कोई नहीं था, सिर्फ़ वे और यीशु।
41009009	जैसे ही वे पहाड़ से नीचे उतरे यीशु ने उस अनुभव को दूसरों से बताने की तब तक मनाही की, जब तक कि वह मरे हुओं में से जी न उठें।
41009010	जी उठना क्या है, इस पर वाद-विवाद तो उन्हों ने किया, लेकिन इस विषय पर चुप्पी साध ली।
41009011	उन लोगों (शिष्यों) ने पूछा, "शास्त्री यह क्यों कहते हैं, कि पहले एलिय्याह आएगा?"
41009012	यीशु ने उत्तर दिया, "यह तो सच है कि एलिय्याह पहले आकर सब कुछ सुधारेगा। लेकिन मनुष्य के पुत्र के लिए यह लिखा है कि वह बहुत दुख उठाएगा और बेइज़्ज़त किया जाएगा।"
41009013	लेकिन मैं तुम्हें बताता हूँ कि एलिय्याह आ चुका है और उन्हों ने उसके साथ वह सब किया जैसा उन्हों ने चाहा और जैसा उसके बारे में लिखा भी है।
41009014	जब यीशु शिष्यों के पास आए उन्हों ने अपने चारों तरफ़ एक बड़ी भीड़ देखी और शास्त्रियों ने यीशु से सवाल जवाब किए।
41009015	यीशु को देखते ही लोगों को आश्चर्य हुआ और दौड़े आए, और प्रणाम किया।
41009016	यीशु ने शास्त्रियों से पूछा, "तुम उन से क्या पूछ रहे हो?"
41009017	भीड़ में से एक ने उत्तर दिया, गुरुजी मैं अपने बेटे को आपके पास लाया था। उसके अन्दर एक गूँगी आत्मा है।
41009018	जब कभी वह उस पर सवार होती है, उसे पटक देती है। उसके मुँह में फ़ेन भर आता है और वह अपने दाँत पीसता है। वह दिन ब दिन कमज़ोर होता जा रहा है, मैंने आपके शिष्यों से बिनती की थी लेकिन वे उसे निकाल नहीं पाए।"
41009019	यीशु बोल उठे, "हे अविश्‍वासी पीढ़ी मैं कब तक तुम्हारे साथ रहूँगा, कब तक तुम्हारी सहूँगा? उसे मेरे पास लाओ।
41009020	वे उसे यीशु के पास लाए। जब उस गंदी आत्मा ने उसे देखा, तुरन्त लड़के को दौरा पड़ा और वह ज़मीन पर गिर गया और मुँह में फ़ेन लाते हुए लोटने लगा।
41009021	यीशु ने उसके पिता से पूछा, "इसकी हालत ऐसी कब से है? वह बोला, बचपन से।"
41009022	अक्सर इसने उसे पानी तथा आग में ढकेलकर मार डालने की कोशिश की है। यदि आप कुछ कर सकते हैं, "तो हम पर दया कीजिए।"
41009023	यीशु ने उससे कहा, "यदि मैं कर सकता हूँ, यह क्या बात है! अगर तुम विश्‍वास करो तो सब कुछ हो सकता है।"
41009024	तुरन्त बच्चे के पिता ने उत्तर दिया, "प्रभु मुझे भरोसा है, मेरे शक को दूर करें।"
41009025	जब यीशु ने देखा कि लोग दौड़े चले आ रहे हैं, तब गंदी आत्मा को डाँटते हुए कहा, "हे गूंगी और बहरी आत्मा, मैं तुझे आज्ञा देता हूँ, निकल आ, और फिर कभी प्रवेश न करना"।
41009026	वह आत्मा चिल्लायी और भयंकर दौरे के साथ उसे पटक कर उसमें से निकल गयी। वह मानो मरा सा रह गया, तथा बहुतों ने कहा, "वह मर गया है"।
41009027	लेकिन यीशु ने उसे अपने हाथ से पकड़ कर उसके पैरों पर उसे खड़ा किया, तो वह खड़ा हो गया।
41009028	घर आने पर शिष्यों ने अकेले में उन से पूछा, "हम उसे क्यों नहीं निकाल सके?"
41009029	यीशु ने कहा, "इस तरह की आत्मा बिना प्रार्थना और उपवास बाहर नहीं निकलती है।"
41009030	वहाँ से निकल कर वे गलील से होकर गुज़रे। यीशु ने नहीं चाहा कि वहाँ कोई यह बात जाने।
41009031	लोगों को सिखाते हुए यीशु ने कहा, "मनुष्य का पुत्र लोगों के हाथ पकड़वाया जाएगा, और वे उसे मार डालेंगे। उसके मारे जाने के बाद, वह तीसरे दिन जी उठेगा।
41009032	वे लोग यह बात समझ न सके और पूछने के लिए डरते भी थे।
41009033	फिर यीशु कफ़रनहूम पहुँचे, घर में उन्हों ने पूछा, "तुम आपस में किस बात पर वाद विवाद कर रहे थे?
41009034	लेकिन वे खामोश रहे, इसलिए कि आपस में वे बहस कर रहे थे कि उन में बड़ा कौन है।
41009035	यीशु ने उन बारहों को बुलाकर उन से कहा, यदि कोई व्यक्‍ति पहला होना चाहे, तो उसे आखिरी और सब का नौकर बनना चाहिए।
41009036	एक बच्चे को सामने लाकर अपनी बाँहों में ले, यीशु ने कहा,
41009037	जो कोई ऐसे एक बच्चे को मेरे नाम से अपनाता है वह मुझे अपनाता है और जो कोई मुझे अपनाता है, वह मुझे नहीं लेकिन मेरे भेजने वाले को अपनाता है।
41009038	यूहन्ना ने उत्तर में कहा, "गुरुजी, हम ने एक व्यक्‍ति को देखा जो बिना हमारे साथ हुए आपके नाम से भूत निकाल रहा था। इसलिए कि वह हमारे साथ नहीं था हम ने उसे रोकने की कोशिश की।"
41009039	लेकिन यीशु ने कहा, उसे रोको मत, क्योंकि जो व्यक्‍ति मेरे नाम से आश्चर्यकर्म करता है, जल्दी ही मेरे खिलाफ़ कुछ नहीं कहेगा।
41009040	क्योंकि जो हमारे विरोध में नहीं, हमारी तरफ़ है।
41009041	जो कोई मेरे नाम से तुम्हें एक प्याला पानी देता है कि तुम मसीह के हो, मैं तुम से सच कहता हूँ कि वह अपना प्रतिफल नहीं खोएगा।
41009042	जो कोई इन छोटों में से जो मुझ पर विश्‍वास करते हैं, एक के लिए रुकावट का कारण बनता है, उसके लिए यह अच्छा होता कि उसके गले में चक्की का पाट बाँधकर गहरे समुद्र में धकेल दिया गया होता।
41009043	यदि तुम्हारा हाथ तुम्हारे पतन (बुराई में गिरने) का कारण बने, उसे काटकर फेंक दो। तुम्हारे लिए यह अच्छा है कि तुम लूले स्वर्ग में जाओ बजाए इसके कि दोनों हाथों के साथ नरक की पीड़ा को भोगो, जो कभी खत्म नहीं होती है।
41009044	जहाँ का कीड़ा मरता नहीं है और पीड़ा (आग) खत्म नहीं होती है।
41009045	यदि तुम्हारा पैर तुम्हारे बुराई में गिर जाने का कारण बने, इसे काटकर फेंक दो। तुम्हारे लिए यह भला है कि तुम लँगड़े जीवन (स्वर्ग) में दाखिल हो, बजाए इसके कि दोनों पैरों के साथ मौत (नरक) हासिल करो।
41009046	जहाँ का कीड़ा नहीं मरता और आग नहीं बुझती।
41009047	यदि तुम्हारी आँख तुम्हें बुराई में फँसाए इसे निकाल कर फेंक दो। तुम्हारे लिए यह अच्छा है कि बिना एक आँख स्वर्ग जाओ, बजाए इसके कि दोनों आँखों के साथ नरक जाओ।
41009048	वहाँ का कीड़ा मरता नहीं है न ही वहाँ की पीड़ा (आग) कभी कम होती है।
41009049	हर एक जन परखा जाएगा और हर एक की कुर्बानी भी?
41009050	नमक अच्छा है, लेकिन यदि नमक अपना नमकीनपन खो दे, तो फिर उसे कैसे नमकीन किया जा सकेगा? अपने आप में नमक रखो और एक दूसरे के साथ मेल से रहो।"
41010001	यीशु उठकर यरदन नदी के उस पार यहूदिया के इलाके में पहुँचे और लोग फिर से उनके चारों तरफ़ इकट्ठे हो गए और यीशु उन्हें शिक्षा देने लगे।
41010002	इतने में फ़रीसियों ने परखने के लिए यीशु के पास आकर पूछा, "क्या पुरुष के लिए यह जायज़ है कि अपनी पत्नी को तलाक दे।"
41010003	यीशु ने पूछा, "मूसा ने क्या आज्ञा दी थी?"
41010004	फ़रीसियों ने कहा, "कि तलाकनामा पूरा होने के बाद ही एक व्यक्‍ति तलाक करे।"
41010005	यीशु ने जवाब में कहा, तुम्हारे मन की सख़्ती की वजह से उसने ऐसा कहा था।
41010006	लेकिन शुरुआत से परमेश्‍वर ने इन्सान को पुरुष और स्त्री के रूप में बनाया है।
41010007	इसी वजह से एक पुरुष अपने, पिता और माता को छोड़कर पत्नी के साथ जुड़ेगा।
41010008	दोनों एक देह हो जाएँगे, तब से वे अलग नहीं लेकिन 'एक देह' कहलाएँगे।
41010009	इसलिये जिसे परमेश्‍वर ने जोड़ा है, उसे इन्सान न तोड़े।
41010010	घर पर इसी विषय पर शिष्यों ने सवाल किए।
41010011	यीशु ने उन से कहा, "जो आदमी अपनी पत्नी को छोड़कर दूसरी से विवाह कर लेता है वह उसके साथ व्यभिचार करता है।"
41010012	यदि पत्नी अपने पति को छोड़कर दूसरे से विवाह कर लेती है, तो वह व्यभिचार करती है।
41010013	इसी बीच वे छोटे बच्चों को यीशु के पास लाए, ताकि यीशु उन्हें छुएँ। लेकिन आने वालों को शिष्यों ने डाँटा।
41010014	यीशु को यह देखकर अच्छा नहीं लगा और उन्हों ने कहा, "छोटे बच्चों को मेरे पास आने दो, उन्हें मना मत करो, क्योंकि परमेश्‍वर का राज्य बच्चों के समान मन वालों के लिए ही है।
41010015	मैं तुम से सच कहता हूँ, जो कोई परमेश्‍वर के राज्य को एक छोटे बच्चे की तरह नहीं अपनाता, वह उसमें दाखिल भी नहीं होगा।
41010016	तब यीशु ने बच्चों को अपनी बाँहों में लेकर, उन पर हाथ रखकर आशीर्वाद दिया।
41010017	जब यीशु सड़क पर जा रहे थे, एक जन दौड़कर आया और यीशु के सामने घुटने टेक कर कहा, "हे अच्छे गुरु, स्वर्ग प्राप्ति के लिए मैं क्या करूँ?"
41010018	यीशु उस से बोले, "तुम मुझे अच्छा क्यों कह रहे हो परमेश्‍वर को छोड़कर कोई भी भला नहीं है!"
41010019	आज्ञाएँ तो तुम्हें मालूम हैं, व्यभिचार मत करना, खून मत करना, चुराना नहीं, झूठी गवाही न देना, धोखा मत देना और माता-पिता की इज़्ज़त करना।
41010020	उसने यीशु से जवाब में कहा, "गुरूजी! यह सब तो मैं बचपन से करता आया हूँ।"
41010021	यीशु प्रेम से भर गए और उससे कहा, "तुम में एक कमी है। जाओ जो कुछ तुम्हारे पास है, बेच दो और गरीबों में बाँट दो। अपना क्रूस उठाकर मेरी बातें मानकर जीवन जीओ, तब तुम स्वर्ग की दौलत पाओगे।"
41010022	यह सुन वह दुखी हुआ और वैसी ही हालत में घर चला गया, क्योंकि वह बहुत अमीर था।
41010023	चारों तरफ़ देखकर यीशु ने अपने शिष्यों से कहा, जो लोग अमीर हैं, उनके लिए स्वर्ग में दाखिल होना कितना मुश्किल है।
41010024	शिष्य यीशु के बातों पर आश्चर्य कर रहे थे लेकिन यीशु ने फिर उत्तर में कहा, "बच्चो, जो दौलत पर भरोसा रखते हैं उनके लिए स्वर्ग के राज्य में दाखिल होना कितना मुश्किल है।
41010025	एक ऊँट सुई के छेद में से गुज़र सकता है पर एक अमीर का स्वर्ग में प्रवेश करना कठिन है।
41010026	आपस ही में वे बहुत ज्य़ादा आश्चर्य में पड़ कर कहने लगे, "मुक्‍ति फिर कौन पा सकता है?"
41010027	उनकी तरफ़ देखते हुए यीशु बोले, "इन्सान के लिए यह काम मुश्किल है लेकिन परमेश्‍वर तो कुछ भी कर सकते हैं।"
41010028	पतरस यीशु से कहने लगा, "देखिए, सब कुछ छोड़ कर हम आपके हो गए हैं।"
41010029	यीशु ने उत्तर दिया, मैं तुम से सच कहता हूँ कि ऐसा कोई नहीं है, जिसने मेरे और मेरी खुशी की खबर सुनाने के कारण घर, भाई बहन, या माँ, या पत्नी, या बच्चे, या ज़मीन जायदाद को छोड़ा हो,
41010030	और सताव के साथ इस दुनिया में सौ गुना-घर, भाई, बहनें, माँ, बच्चे, ज़मीन, जायदाद न पाए। हाँ, भविष्य में सदाकाल का जीवन भी उसका होगा।
41010031	लेकिन बहुत से जो पहले हैं आखिरी होंगे और आखिर वाले पहले।
41010032	वे यरूशलेम की तरफ़ सड़क पर चले जा रहे थे और यीशु उनके आगे थे। वे आश्चर्यचकित थे और उनके पीछे आने वाले डरे हुए थे। यीशु ने बारहों को अलग बुलाया और उन्हें वह सब बताने लगे जो उनके साथ होने वाला था।
41010033	देखो, हम यरूशलेम जा रहे हैं और मैं (मनुष्य का पुत्र) प्रधान पुरोहितों और शास्त्रियों के हाथ सुपुर्द किया जाऊँगा। वे लोग मुझे फाँसी की सज़ा देंगे और गैर यहूदियों के हाथ में दे देंगे।
41010034	वे मेरा मज़ाक करके कोड़े लगाएँगे, थूकेंगे और मार भी डालेंगे।
41010035	ज़बदी के बेटे याकूब और यूहन्ना बोले, "गुरुजी, हम चाहते हैं कि हमारी मर्जी के मुताबिक ही आप हमारे लिए करें"
41010036	यीशु ने पूछा, "तुम क्या चाहते हो कि मैं तुम्हारे लिए करूँ?"
41010037	वे बोल उठे, "आप ऐसा होने दें कि भविष्य के आपके राज्य (शासन काल) में हम में से एक आपके बायीं और दूसरी आपके दायीं तरफ़ बैठे।"
41010038	लेकिन यीशु ने कहा, तुम नहीं जानते, कि क्या माँग रहे हो। क्या तुम वह प्याला पी सकोगे, जो मैं पीने जा रहा हूँ? और मैं जिस पीड़ा में डूबने (बपतिस्मा लेने) जा रहा हूँ, क्या तुम उसे सह सकते हो?"
41010039	वे बोल उठे, "हाँ बिलकुल सह सकते हैं।" यीशु ने उन से कहा, "ज़रूर तुम वह प्याला पीओगे, जो मैं पीने पर हूँ और उस पीड़ा में डूबोगे जिसमें मैं डूबने जा रहा हूँ।
41010040	यह मेरे हाथ में नहीं है कि किसको अपने बाएँ या दाएँ बैठाऊँ लेकिन यह जिनके लिए तैयार किया गया है, उन्हें ही मिलेगा।
41010041	यह बात जब बाकी शिष्यों ने सुनी, तो वे याकूब और यूहन्ना से बड़े नाराज़ हुए।
41010042	लेकिन यीशु ने उन्हें अपने पास बुलाकर कहा, "तुम्हें यह मालूम है कि गैर यूहदियों में अधिकारी लोग अपना अधिकार जमाते हैं और लोगों के ऊपर शासन करते हैं।
41010043	ऐसा तुम्हारे बीच नहीं होना चाहिए। तुम में से जो कोई दूसरे से बड़ा होना चाहे, वह पहले दूसरे का सेवक बने।
41010044	तुम में से जो कोई प्रधान बनना चाहे, वह पहले सभी का गुलाम (दास) बने।
41010045	यहाँ तक कि मैं (मनुष्य का पुत्र) सेवा करवाने नहीं आया लेकिन सेवा करने और बहुतों की मुक्‍ति के लिए अपने आपको न्यौछावर (बलिदान) करने आया हूँ?।
41010046	वे सभी यरीहो आए। जब वह अपने शिष्यों के साथ यरीहो को छोड़ने वाले थे, रास्ते में तिमाई का अन्धा बेटा बरतिमाई सड़क के किनारे बैठा भीख माँग रहा था।
41010047	जब उसे यह मालूम पड़ा कि नासरी यीशु उसी रास्ते गुजर रहे हैं, तो ज़ोर-ज़ोर से चिल्लाने लगा, "हे यीशु दाऊद के बेटे, मुझ पर कृपा कीजिए।"
41010048	बहुतों ने उसे डाँटा कि चुप हो जाए, लेकिन वह और ऊँची आवाज़ से चिल्लाया, “दाऊद के बेटे, मुझ पर दया करें।”।
41010049	यीशु रुक गए और आज्ञा दी कि उसे उनके पास लाया जाए। लोगों ने अन्धे व्यक्‍ति को बुलाकर कहा, "हिम्मत रखो, उठ खड़े हो, यीशु तुम्हें बुला रहे हैं।"
41010050	अपने चोगे को एक किनारे फेंक वह उठा और यीशु के पास आ गया।
41010051	यीशु ने उससे पूछा, "तुम क्या चाहते हो कि मैं तुम्हारे लिए करूँ?" अन्धे आदमी ने कहा, "गुरुजी, मैं देखना चाहता हूँ।"
41010052	यीशु ने कहा, "जाओ तुम्हारे विश्‍वास ने तुम्हें अच्छा कर दिया है।" तुरन्त वह देखने लगा और यीशु के साथ चल पड़ा।
41011001	जब वे यरूशलेम के पास बैतफ़गे और बैतनिय्याह पहुँचे, जैतून पहाड़ी पर यीशु ने दो शिष्यों को भेजा।
41011002	उन से कहा, "कि सामने वाले गाँव में जाओ। जैसे ही तुम वहाँ पहुँचो, तुम एक गदही के बच्चे को, जिस पर कभी कोई नहीं बैठा है, बँधा हुआ पाओगे। उसे खोलकर ले आओ।
41011003	यदि कोई तुम से कुछ कहे, "यह तुम क्यों कर रहे हो। तो कहना कि प्रभु को इसकी ज़रूरत है। वह तुरन्त तुम्हें ले जाने देगा।"
41011004	वे लोग वहाँ से निकल पड़े और वहाँ पहुँचने पर दरवाज़े के पास गदही के बच्चे को बँधा पाया और उसे खोला।
41011005	वहाँ खड़े कुछ लोगों ने उन से कहा, "तुम क्यों गदही के बच्चे को खोल रहे हो?
41011006	जब उन्हों ने यीशु के आदेश के बारे में बताया, तब उन लोगों ने गदही को ले जाने दिया।
41011007	उस गदही के बच्चे को यीशु के पास लाकर उन्हों ने अपने कपड़े उस पर डाले।
41011008	बहुतों ने अपने कपड़े सड़क पर बिछाए। दूसरों ने पेड़ों की डालियाँ काटीं और सड़क पर बिछा दीं।
41011009	आगे जाने वाले और पीछे जाने वाले लोग चिल्लाते गए, "होशाना! धन्य वह है जो प्रभु के नाम से आता है।
41011010	हमारे पिता दाऊद का राज्य धन्य है, जो प्रभु के नाम से आता है। आसमान में होशाना।।"
41011011	यीशु यरूशलेम में प्रार्थना भवन में आए। उन्हों ने चारों तरफ़ देखा, इसलिए कि बहुत देर हो चुकी थी, वह शिष्यों के साथ बैतनिय्याह को चल पड़े। वह बारहों के साथ बैतनिय्याह पहुँचे।
41011012	अगले दिन बैतनिय्याह से निकलने के बाद उन्हें भूख लगी।
41011013	अंजीर के पेड़ को दूर से देखकर, जिसमें पत्तियाँ थीं, यीशु पास में गए ताकि कुछ मिल जाए। जब यीशु उसके पास आए तो उसमें पत्तियों के अलावा कुछ नहीं पाया, क्योंकि वह अंजीर का समय नहीं था।
41011014	यीशु गुस्से में बोले, "आगे से कोई भी तुम्हारा फल न खाए।" यीशु के शिष्य यह सब सुन रहे थे।
41011015	यरूशलेम पहुँचने पर यीशु प्रार्थना भवन पहुँचकर खरीदने-बेचने वालों को खदेड़ने लगे। यीशु ने मुद्रा बदलने वालों की मेज़ों को और कबूतर बेचने वालों की कुर्सियों को उलट दिया।
41011016	यीशु ने प्रार्थना भवन के अहाते में से बर्तन लेकर गुज़रने वालों पर भी रोक लगानी चाही।
41011017	यीशु ने यह भी पूछा, "क्या यह लिखा नहीं है, मेरा घर सारे देशों के लिए प्रार्थना का घर कहलाएगा। लेकिन तुम लोगों ने इसे चोरों का अड्डा बना डाला है।"
41011018	यह सब सुनकर शास्त्री और प्रधान पुरोहित यीशु के नाश करने की योजना बनाने लगे, क्योंकि यीशु की शिक्षा से लोगों के प्रभावित हो जाने से वे डरने लगे थे।
41011019	शाम के समय यीशु नगर से बाहर जाया करते थे।
41011020	सुबह के समय जब वे उधर से जा रहे थे, तब उन्हों ने अंजीर के पेड़ को जड़ से सूखा पाया।
41011021	पतरस को याद आते ही उसने कहा, "गुरुजी, देखिए! जिस अंजीर के पेड़ को आप ने शाप दिया था वह सूख गया है।"
41011022	यीशु ने उत्तर में कहा, "परमेश्‍वर पर भरोसा रखो।"
41011023	मैं तुम से सच कहता हूँ कि जो कोई बिना शक किए इस पहाड़ से कहे,
41011024	"यहाँ से हट कर समुद्र में जा गिरो, और यह विश्‍वास करे कि जैसा कहता है वैसा हो जाएगा। वह मुँह माँगा पाएगा।
41011025	प्रार्थना करते समय अगर तुम्हारे मन में किसी के लिए कुछ शिकायत है, माफ़ कर दो ताकि तुम्हारे पिता जो स्वर्ग में हैं, तुम्हारे गुनाहों को माफ़ करें।
41011026	लेकिन अगर तुम माफ़ न करो तुम्हारे स्वर्गिक पिता भी तुम्हें माफ़ नहीं करेंगे।"
41011027	इसके बाद वे यरूशलेम लौट आए। जब यीशु प्रार्थना भवन में थे, प्रधान, पुरोहित, शास्त्री और बुज़ुर्ग अगुवे आए
41011028	वे यीशु से बोले, "यह सब आप किस के अधिकार से कर रहे हैं? यह सभी करने के लिए आपको अधिकार किस ने दिया है?”
41011029	यीशु ने जवाब में कहा, "मैं भी तुम से एक सवाल पूछता हूँ, मुझे जवाब दो, तो मैं भी तुम्हें जवाब दूँगा।"
41011030	यह बताओ कि यूहन्ना का बपतिस्मा स्वर्ग से था या पृथ्वी से?
41011031	वे आपस में विचार-विमर्श कर रहे थे कि यदि कहते हैं कि परमेश्‍वर की तरफ़ से तो यीशु कहेंगे कि हम ने फिर उसकी क्यों नहीं मानी।
41011032	यदि हम कहेंगे इन्सान की तरफ़ से तो लोग जो यहून्ना को नबी मानते थे उनके खिलाफ़ हो जाएँगे।
41011033	उन लोगों ने यीशु से कहा, "हमें नहीं मालूम।" यीशु ने भी तब कहा, "मैं भी तुम्हें नहीं बताता कि जो मैं करता हूँ वह किस के अधिकार से करता हूँ।"
41012001	यीशु उन लोगों से दृष्टान्तों में बात करने लगेः एक आदमी ने अंगूर का एक पौधा लगाया, उसके लिए गड्ढा खोदा, और एक बुर्ज़ बनाया। इसके बाद अंगूर के किसानों को किराए पर देकर दूर देश चला गया।
41012002	फ़सल पकने के समय उसने एक नौकर को भेजा ताकि किसान अंगूर की खेती से निकलने वाली फ़सल का एक हिस्सा उसे दे दें।
41012003	लेकिन किसानों ने उसे पकड़ा, मारा और वापस खाली हाथ भेज दिया।
41012004	फिर से उसने एक दूसरे नौकर को उसके पास भेजा। उन लोगों ने उस पर पत्थर फेंक कर सिर घायल किया और बेशर्मी से पेश आकर उसे भी वापस घर भेज दिया।
41012005	उसने एक और नौकर भेजा, उसे भी उन लोगों ने मार डाला। इस तरह का बर्ताव किसानों ने बहुतों के साथ किया, पिटाई की या मार भी डाला।
41012006	अन्त में मालिक ने अपने प्यारे एकलौते बेटे को उसके पास यह सोच कर भेजा, वे लोग मेरे बेटे की इज़्ज़त करेंगे।
41012007	पर उन किसानों ने आपस में कहा, 'यही वारिस है। आओ इसे मार डालें, तब सारी जायदाद अपनी हो जाएगी।'
41012008	उन्हों ने उसे पकड़ा, पिटाई की और मार डालने के बाद बगीचे के बाहर फेंक दिया।
41012009	इसलिये बगीचे का मालिक अब क्या करेगा? वह आकर किसानों को बर्बाद कर सारी अंगूर की खेती दूसरों को दे देगा।
41012010	क्या तुम ने पवित्रशास्त्र (बाइबल) का अध्ययन नहीं किया? 'जिस पत्थर को राजमिस्त्रियों (बनाने वालों) ने रद्द कर दिया था, वही मुख्य कोने का सिरा हो गया?
41012011	यह परमेश्‍वर का काम है और हमारी निगाहों में अजीब अद्भुत है।
41012012	तब से वे यीशु को पकड़ने की तलाश में रहने लगे। लेकिन उन्हें लोगों का डर था। उन्हें मालूम था कि वह दृष्टान्त उन्हीं के बारे में था और वे यीशु को छोड़कर चले गए।
41012013	यीशु को बातों में फँसाने के लिए उन लोगों ने फिर कुछ फ़रीसियों और हेरोदियों को भेजा।
41012014	आकर इन लोगों ने यीशु से कहा, "गुरुजी, हम जानते हैं कि आप सच्चे हैं और कौन क्या सोचता या कहता है इस से आपको कुछ लेना-देना नहीं है। आप किसी के बाहरी रंग-रूप को नहीं देखते, लेकिन स्वर्गिक सच्चाई सिखाते हैं।
41012015	क्या हम कैसर को टैक्स (कर) दें या नहीं?" इन लोगों के कपट को जानकर यीशु ने कहा, "तुम मुझे क्यों परख रहे हो? ज़रा एक सिक्का मुझे दिखाओ।"
41012016	वे सिक्का लाए और यीशु उन से बोले, "इस में किसकी तस्वीर बनी हुयी है?" उन्हों ने कहा, "कैसर की"।
41012017	यीशु ने उत्तर दिया, ''जो कैसर का है, वह उसे दो और जो परमेश्‍वर का है वह उसे।" वे सब इस उत्तर से चकित हुए।
41012018	सदूकियों ने, जो जी उठने में विश्‍वास नहीं करते हैं, आकर यीशु से कहा,
41012019	"गुरुजी मूसा ने हमें यह आदेश दिया था कि यदि कोई व्यक्‍ति बिना बच्चे पैदा किए मर जाता है और उसके पीछे, पत्नी रह जाती है, तो उसके भाई को अपनी भाभी से विवाह करके अपने भाई के वंश को बढ़ाना चाहिए।
41012020	सात भाई थे। पहला निः सन्तान मर जाता है,
41012021	अगला भाई पहले की पत्नी से विवाह तो करता है, लेकिन वह भी निःसन्तान मर जाता है। तीसरे के साथ भी ऐसा ही होता है।
41012022	सातों भाई एक ही स्त्री से विवाह करते हैं और उनके कोई बच्चा नहीं होता है। अन्त में वह स्त्री भी मर जाती है।
41012023	इसलिये जब सभी जी उठेंगे उस समय वह स्त्री किसकी पत्नी होगी? इसलिए कि सातों ने उससे विवाह किया था।"
41012024	यीशु ने जवाब में उन से कहा, "तुम गलती इसलिए कर रहे हो क्योंकि तुम न तो बाइबल (पवित्रशास्त्र) को जानते हो और न ही परमेश्‍वर की ताकत को।
41012025	इसलिए कि जब लोग मरे हुओं में से जी उठेंगे उन में शादी-ब्याह नहीं होंगी, वे लोग स्वर्ग में स्वर्गदूतों की तरह होंगे।
41012026	यह सच्चाई कि मरे हुए जी उठेंगे, क्या तुम ने मूसा की किताब में नहीं पढ़ी? झाड़ी में रोशनी की घटना में परमेश्‍वर ने किस तरह बातें की, मैं अब्राहम, इसहाक और याकूब का परमेश्‍वर हूँ।
41012027	वह मरे हुओं के नहीं, जीवित लोगों के परमेश्‍वर हैं। इसलिए तुम बड़े धोखे में पड़े हो।"
41012028	उन में से एक शास्त्री (वकील) ने यह सुनकर और देखकर कि यीशु बड़ी कुशलता से प्रश्नों का उत्तर देते हैं, आकर पूछा, हे गुरु! सब आज्ञाओं में पहली कौन सी है?
41012029	यीशु ने कहा, "सभी आज्ञाओं में से पहली यह है, 'हे इस्राएल सुनो हमारे प्रभु परमेश्‍वर एक हैं।'
41012030	तुम अपने प्रभु परमेश्‍वर से दिल, जान, दिमाग और ताकत से प्रेम करना। यही पहली आज्ञा है।
41012031	दूसरी ऐसी है, जैसा तुम अपने से प्रेम रखते हो, अपने पड़ोसी से भी रखना इन दोनों से बड़ी और कोई आज्ञा नहीं।"
41012032	शास्त्री ने कहा, "अच्छे गुरु आप ने सही कहा। एक ही परमेश्‍वर हैं, उनके अलावा और कोई नहीं हैं।
41012033	अपने दिल, दिमाग, जान और ताकत के साथ उन से प्रेम करना और पड़ोसी से अपने समान प्रेम करना सारे होम बलि और कुर्बानियों से बढ़कर है।"
41012034	यीशु ने सही जवाब सुनकर उस से कहा, "तुम परमेश्‍वर के राज्य से दूर नहीं हो।"
41012035	इसके बाद फिर किसी ने यीशु से सवाल पूछने की हिम्मत नहीं की। प्रार्थना भवन में सिखाते समय यीशु बोले, "शास्त्री क्यों कहते हैं कि यीशु मसीह दाऊद के बेटे हैं?
41012036	इसलिए कि स्वयं दाऊद ने पवित्र आत्मा की मदद से कहा था कि प्रभु ने मेरे प्रभु से कहा, मेरी दाहिनीं ओर बैठो जब तक मैं तुम्हारे दुश्मनों को धूल न चटा दूँ।
41012037	इसलिए, दाऊद अगर प्रभु कहता है, तो फिर वह उसका बेटा कैसे हुआ? यह सब आम जनता भी सुन रही थी।
41012038	शिक्षा देते समय यीशु ने कहा, "शास्त्रियों से संभल कर रहना। लम्बे-लम्बे चोगे पहने बाज़ार में वे लोगों से नमस्कार सुनना माँगते हैं।
41012039	और त्यौहारों में सब से बढ़िया कमरों और आराधनालय में पहली कुर्सी की ताक में वे रहा करते हैं।
41012040	लेकिन ये लोग लम्बी प्रार्थनाओं का बहाना करके, विधवाओं के घर उजाड़ देते हैं। ये लोग ज्य़ादा बड़ी सज़ा पाएँगे।
41012041	यीशु कोषागार के पास ही बैठे हुए थे और दान पेटी में लोगों को दान देते देख रहे थे। बहुत से अमीर लोग पेटी में बड़ी रकम डाल रहे थे।
41012042	एक गरीब विधवा ने आकर दो ताँबे के सिक्के डाले जो एक अधेले के बराबर थे।
41012043	अपने शिष्यों को बुलाकर यीशु बोले, "मैं सच कहता हूँ कि जो लोग दान पेटी में डाल रहे हैं, उन में से सब से ज्य़ादा इस गरीब विधवा ने डाला है।
41012044	इसलिए कि सभी ने अपनी बढ़ती में से दिया है, लेकिन इसने अपनी गरीबी में अपनी सारी ज़िन्दगी की कमाई डाल दी है।"
41013001	जैसे ही यीशु प्रार्थना भवन के बाहर आए, उनके एक शिष्य ने उन से कहा, "गुरुजी, देखिए यहाँ किस तरह के पत्थर और इमारतें हैं।"
41013002	यीशु बोल उठे, "क्या तुम इन इमारतों की बात कर रहे हो?" यहाँ ऐसा कोई पत्थर नहीं है जो नीचे फेंका नहीं जाएगा।
41013003	जब यीशु जैतून के पहाड़ पर बैठे थे, पतरस, याकूब, यूहन्ना और अन्द्रियास ने अकेले में उन से पूछा,
41013004	"हमें यह बताइए कि ऐसा कब होगा? और इन बातों के पूरा होने के समय का कौन सा चिन्ह होगा?
41013005	जवाब में यीशु ने उन से कहा, "ध्यान रखना कि तुम्हें कोई धोखा न दे।
41013006	इसलिए कि मेरे नाम से बहुत से लोग आकर मसीह होने का दावा कर लोगों को बहका देंगे।
41013007	जब तुम युद्ध और युद्ध की आवाज़ सुनो, तो घबरा मत जाना क्योंकि इन सब बातों का होना ज़रूरी है। लेकिन यह अन्त का समय नहीं होगा।
41013008	एक देश दूसरे देश के खिलाफ़ और एक राज्य दूसरे राज्य के खिलाफ़ उठ खड़ा होगा। अलग-अलग जगहों पर भूकम्प, अकाल और गड़बड़ियाँ होंगी। यह सब पीड़ा की शुरुआत ही होगी।
41013009	लेकिन तुम लोग सावधान रहना, क्योंकि वे तुम्हें महासभा को सौंप देंगे और तुम पंचायतों में पीटे जाओगे। मेरी खातिर तुम्हें अधिकारियों और राजाओं के सामने लाया जाएगा, ताकि उनके सामने तुम मेरे लिए गवाह ठहरो।
41013010	सुसमाचार को सभी देशों में सुनाया जाना ज़रूरी है।
41013011	लेकिन जब वे तुम्हें ले जाकर सौंप दें तब पहले से इस बात कि फ़िक्र मत करना, कि तुम क्या बोलोगे या क्या सोच कर तैयार रहना है। लेकिन उस समय तुम्हें जो कुछ दिया जाए, बोलना, क्योंकि बोलने वाले तुम नहीं लेकिन पवित्र आत्मा है।
41013012	भाई अपने भाई को और पिता अपने बेटे को मरवा देगा। बच्चे अपने माता-पिता की खिलाफ़त करेंगे और उन्हें मरवा भी डालेंगे।
41013013	मेरे नाम के खातिर लोग तुम से घृणा करेंगे।
41013014	लेकिन जो अन्त तक सहेगा, वही बचेगा। लेकिन जब तुम उस उजाड़ने वाली वस्तु, जिसके बारे में दानिय्येल नबी ने बताया था, वहाँ खड़ी देखो जहाँ इसे नहीं होना चाहिए, तब यहूदिया के लोगों को भागकर पहाड़ों पर चला जाना चाहिए।
41013015	जो लोग घर की छत पर हों उन्हें न ही नीचे उतरना चाहिए और न घर में से कुछ लेने के लिए भीतर जाना चाहिए।
41013016	जो व्यक्‍ति अपने खेत में हो उसे अपना कपड़ा लेने के लिए वापस नहीं जाना चाहिए।
41013017	लेकिन शोक है गर्भवती महिलाओं और दूध पिलाने वाली माताओं पर।
41013018	यह प्रार्थना करना कि यह सब सर्दी के दिनों में न हो।
41013019	क्योंकि इन दिनों में ऐसी पीड़ा होगी जैसी कि दुनिया की शुरुआत से न तो हुयी और न ही कभी होगी।
41013020	यदि प्रभु इन दिनों को कम न करते तो कोई भी व्यक्‍ति बच नहीं सकता था, लेकिन चुने हुए लोगों के लिए इन दिनों को कम किया है।
41013021	तब यदि कोई तुम से कहे, 'देखो, यह रहा मसीह, वह है मसीह, तो उनकी बाते को न मानना।
41013022	इसलिए कि झूठे मसीह और झूठे भविष्यद्वक्‍ता उठ खड़े होंगे और चिन्ह और चमत्कार दिखाएँगे ताकि लोगों को गुमराह करें यहाँ तक कि चुने हुओं को भी।
41013023	लेकिन सावधान रहना, मैंने पहले ही से तुम्हें सब कुछ बता दिया है,
41013024	लेकिन उन दिनों में पीड़ा के बाद, सूरज की रोशनी जाती रहेगी और चाँद भी रोशनी न देगा।
41013025	आसमान से सितारे गिरने लगेंगे और आसमान की ताकतें हिलायी जाएँगी।
41013026	तब वे मनुष्य के पुत्र को बड़ी शक्‍ति और शान (महिमा) के साथ बादलों पर आते देखेंगे।
41013027	तब परमेश्‍वर अपने स्वर्ग दूतों को, अपने चुनों हुओं को चारों दिशाओं से इकट्ठे करने के लिए भेजेंगे, ताकि पृथ्वी के दूर से दूर तक के लोगों को इकट्ठा करें।
41013028	अंजीर के पेड़ से एक दृष्टान्त सीखो। जैसे ही इसकी डालियाँ कोमल हो जाती हैं और पत्तियाँ निकलती हैं तुम समझ जाते हो कि गर्मी का मौसम पास है।
41013029	इसी तरह जब तुम इन घटनाओं को होते देखो, तो जान लेना कि यीशु आने वाले हैं बल्कि दरवाज़े पर हैं।
41013030	मैं तुम से सच कहता हूँ कि जब तक यह सब बातें पूरी न हो जाएँ, यह पीढ़ी खत्म नहीं होगी।
41013031	आकाश और पृथ्वी समाप्त हो जाएँगे, लेकिन मेरी बातें बिना पूरी हुए नहीं रह सकती।
41013032	लेकिन उस पल के बारे में कोई नहीं जानता, यहाँ तक कि न स्वर्ग के स्वर्गदूत, न पुत्र (मैं) केवल परमेश्‍वर पिता जानते हैं।
41013033	सावधान रहो, जागते और प्रार्थना करते रहो, क्योंकि तुम्हें निश्चित समय मालूम नहीं है।
41013034	मनुष्य का पुत्र (मैं खुद) एक ऐसे जन की तरह है जो अपने घर से कहीं दूर है। जिसने घर छोड़ने से पहले अपने सेवकों में से हर एक को अधिकार और ज़िम्मेदारी दी और द्वार रक्षक को जागते रहने के लिए कहा।
41013035	इसलिये सतर्क रहो, क्योंकि तुम्हें मालूम नहीं। कब वह (घर का मालिक) आएगा - शाम को, बीच रात, भोर को या सुबह।
41013036	कहीं ऐसा न हो कि वह अचानक आए और तुम्हें सोता पाए।
41013037	जो मैं तुम से कहता हूँ, वही सब से कहता हूँ, जागते रहो!
41014001	फ़सह का त्यौहार और अखमीरी रोटी के त्यौहार में दो दिन बाकी थे और प्रधान पुरोहित और शास्त्री इस ताक में थे कि यीशु को धोखे से कैसे पकड़ें और मार डालें।
41014002	लेकिन इन लोगों ने कहा, "त्यौहार के दिन नहीं, नहीं तो बड़ा बवाल खड़ा हो जाएगा।”
41014003	जब यीशु बैतनिय्याह में शमौन कुष्ट रोगी के घर में खाना खाने बैठे हुए थे, एक महिला खुशबूदार इत्र के बर्तन के साथ आयी (यह बहुत कीमती था) उसने बर्तन को तोड़कर यीशु के सिर पर इत्र उण्डेल दिया।
41014004	उन में से कुछ लोगों ने नाराज़गी दिखाते हुए कहा, "इस इत्र को क्यों बर्बाद किया गया?
41014005	इसे तीन सौ चाँदी के सिक्कों में बेचकर गरीबों की मदद की जा सकती थी। कई लोगों ने इस बात की शिकायत की।
41014006	यीशु बोले, "उसे क्यों तंग करते हो? उसे छोड़ दो। उसने मेरे लिए अच्छा काम किया है।
41014007	इसलिए कि गरीब लोग तो तुम्हारे साथ हमेशा रहेंगे, जब कभी तुम चाहोगे उनकी मदद कर सकोगे। लेकिन मैं तुम्हारे साथ हमेशा नहीं रहूँगा।
41014008	उसने वह किया, जो वह कर सकती थी। इसके पहले कि मैं दफ़नाया जाऊँ, उसने मेरा अभिषेक किया है।
41014009	मैं तुम से सच कहता हूँ कि इस दुनिया में जहाँ कहीं खुशी की खबर दी जाएगी, जो कुछ उसने किया है, लोग उसकी याद करेंगे।
41014010	यहूदा इस्करियोती जो बारह में से एक था, यीशु को उनके हाथ पकड़वाने के लिए प्रधान पुरोहितों के पास पहुँचा।
41014011	जब उन्हों ने यह सुना, वे खुश हुए और कुछ रकम देने की प्रतिज्ञा की। सही समय आने पर वह यीशु को पकड़वाने वाला था।
41014012	अखमीरी रोटी के त्यौहार के पहले दिन जब फ़सह का मेम्ना मारा जाना था, यीशु के शिष्यों ने पूछा, "आप कहाँ चाहते हैं कि हम फ़सह खाने की तैयारी करें?"
41014013	यीशु ने दो शिष्यों को यह कहकर भेजा, "नगर में जाओ, और तुम्हें पानी के मटके लिए हुए एक व्यक्‍ति मिलेगा, उसके साथ हो लेना।
41014014	जिस घर में वह दाखिल हो, उस मकान मालिक से कहना, "कि गुरु जानना चाहते हैं कि वह मेहमान घर कहाँ है, जहाँ अपने शिष्यों के साथ वह फ़सह खाएँगे?
41014015	वह तुम्हें एक बड़ा तैयार किया हुआ कमरा दिखला देगा, वहीं हम सब के लिए तैयारी करना।"
41014016	यीशु के शिष्य वहाँ से चल पड़े, नगर में आए और जैसा उनको बताया गया था, सब कुछ वैसा ही पाया। उन्हों ने फ़सह की तैयारी की।
41014017	शाम को वह बारहों के साथ आए।
41014018	जब वे यीशु के साथ बैठे खा रहे थे, यीशु ने कहा, "मैं सच-सच कहता हूँ, कि मेरे साथ खाने वालों में से एक मुझे धोखा देगा।"
41014019	वे सभी दुखी हुए और एक दूसरे से कहने लगे, क्या वह मैं हूँ?, दूसरा बोला, "क्या वह मैं हूँ?"
41014020	यीशु ने जवाब में कहा, बारहों में से एक जन है, जो बर्तन में मेरे साथ हाथ डाल रहा है।
41014021	जैसा मनुष्य के पुत्र के बारे में लिखा है, वैसा तो उसके साथ होगा ही, लेकिन उस व्यक्‍ति पर अफ़सोस, जिसके द्वारा वह पकड़वाया जाएगा। अच्छा होता यदि वह व्यक्‍ति पैदा ही नहीं हुआ होता।
41014022	जब वे खा ही रहे थे यीशु ने रोटी ली, और आशीष दी। फिर यीशु तोड़ कर उन्हें देते गए और कहा, "लो खाओ, यह मेरी देह है।"
41014023	यीशु ने प्याला लिया, धन्यवाद करके उन्हें दिया और सभी ने उस में से पीया।
41014024	यीशु ने उन से कहा, "यह नई वाचा के खून को दिखाता है, जो बहुत से लोगों के लिए बहाया जाने वाला है।
41014025	मैं तुम से सच कहता हूँ, जब तक कि परमेश्‍वर के राज्य में मैं नए अंगूर का रस न पीऊँ, मैं फिर अंगूर का रस नहीं पीऊँगा।"
41014026	गीत गाने के बाद वे सब जैतून के पहाड़ पर चले गए।
41014027	यीशु ने उन से कहा, "इसी रात तुम सब मेरी खातिर ठोकर खाओगे। क्योंकि लिखा है, ‘मैं चरवाहे को मारूँगा, और भेड़ें बिखर जाएँगी।’
41014028	मेरे जी उठने के बाद, तुम से पहिले मैं गलील जाऊँगा।”
41014029	लेकिन पतरस बोल उठा, चाहे, सभी ठोकर खाएँ मैं तो टस से मस नहीं होऊँगा।
41014030	यीशु बोले, "मैं सच-सच कहता हूँ, आज ही रात, इसके पहले कि मुर्गा बाँग दे, तुम तीन बार मेरा इन्कार कर चुके होगे।”
41014031	उसने ज़ोर डालते हुए उन से कहा, "चाहे मुझे आपके साथ मरना भी पड़े मैं आपका इन्कार नहीं करूँगा।" यह बात सभी ने दोहरायी।
41014032	वे सभी गतसमनी नामक स्थान पर आए।
41014033	वहाँ यीशु शिष्यों से बोले, "तुम यहीं बैठो जब मैं प्रार्थना करता हूँ।" पतरस, याकूब और यूहन्ना को यीशु ने साथ लिया, यीशु अपने मन में बहुत परेशान और व्याकुल हो रहे थे।
41014034	यीशु ने उन से कहा, मेरा मन बहुत दुखी है, और लगता है मेरी जान निकल जाएगी। यहीं ठहरो और जागते रहो।
41014035	थोड़ी दूर जाकर यीशु ज़मीन पर नतमस्तक हो गए और यह बिनती की, "कि यदि हो सके तो यह समय खत्म हो जाए।"
41014036	यीशु ने कहा, "अब्बा, पिता, आपके लिए सब कुछ संभव है। यह प्याला मुझ से दूर कर दीजिए। फिर भी मेरी नहीं लेकिन आपकी इच्छा पूरी हो।"
41014037	वापस आने पर यीशु ने सभी को सोते पाया और पतरस से कहा, "शमौन, क्या तुम सो रहे हो? क्या एक घंटा भी तुम मेरे साथ जाग न सके?"
41014038	जागते और प्रार्थना करते रहो, ताकि तुम प्रलोभन में न पड़ो। आत्मा तो तैयार है लेकिन देह कमज़ोर है।
41014039	फिर से यीशु आगे गए और प्रार्थना की और वही शब्द कहे।
41014040	वापस लौटने पर यीशु ने फिर उन्हें सोते पाया, उनकी आँखें भारी थीं और वे नहीं जानते थे कि क्या जवाब दें।
41014041	तीसरी बार यीशु आए और उन से बोले, "क्या तुम अब तक सो रहे हो, और आराम कर रहे हो? काफ़ी हो चुका। वह समय आ चुका है देखो, मनुष्य का पुत्र पापियों के हाथ धोखे से सौंपा जाएगा।
41014042	उठो, यहाँ से चलें। देखो, मुझे धोखा देने वाला पास ही में है।"
41014043	यीशु यह कह ही रहे थे, बारहों में से एक, यहूदा आया। उसके साथ प्रधान पुरोहित और शास्त्रियों द्वारा भेजे गए लोगों की एक बड़ी भीड़ थी। उनके हाथों में तलवार और लाठियाँ थीं।
41014044	यीशु को पकड़वाने वाले ने एक इशारा दिया था, वह यह कि मैं जिसको चूमूँ वही है। उसे पकड़कर सुरक्षा के साथ ले चलना।
41014045	वहाँ आते ही यहूदा ने यीशु को चूमा और कहा, "गुरुजी।"
41014046	उन लोगों ने यीशु को पकड़ लिया।
41014047	पास खड़े लोगों में से एक ने अपनी तलवार निकाली और वार कर दिया, जिससे प्रधान पुरोहित के सेवक का कान कट गया।
41014048	यीशु बोल उठे, "क्या जैसे चोर को पकड़ा जाता है तुम लोग मुझे पकड़ने तलवारों और लाठियों के साथ आए हो?"
41014049	प्रार्थना भवन में सदैव मैं सिखाया करता था, उस समय तुम ने मुझे नहीं पकड़ा। लेकिन पवित्रशास्त्र (बाइबल) की बात पूरी होनी थी।
41014050	तभी सारे शिष्य वहाँ से भाग खड़े हुए।
41014051	एक जवान आदमी जो अपने बदन पर कपड़ा डाले था, उनके साथ चल पड़ा। कुछ जवानों ने उसे पकड़ना चाहा,
41014052	वह अपना कपड़ा छोड़ भाग गया।
41014053	यीशु को प्रधान पुरोहित के पास ले जाया गया। जहाँ सभी प्रधान पुरोहित बुजुर्ग अगुवे, और शास्त्री इकट्ठे थे।
41014054	पतरस दूर से चला आ रहा था। वह प्रधान पुरोहित के आँगन तक पहुँचकर सेवकों के साथ बैठ आग तापने लगा।
41014055	प्रधान पुरोहित और सारी सभा यीशु को मौत की सज़ा सुनाने के लिए गवाही की तलाश में थे, लेकिन वे कामयाब नहीं हुए।
41014056	बहुतों ने यीशु के खिलाफ़ झूठी गवाही दी, लेकिन उनकी गवाही मेल नहीं खाती थी।
41014057	तब कुछ लोगों ने खड़े होकर झूठी गवाही देते हुए कहा,
41014058	"हम ने उसे कहते सुना था, "कि यह प्रार्थना भवन जिसे हाथ से बनाया गया है मैं बर्बाद कर दूँगा, और मैं तीन दिन में हाथों से न बनाया हुआ दूसरा बना दूँगा।"
41014059	इसके बावजूद भी उनकी गवाहियों में समानता नहीं थी।
41014060	प्रधान पुरोहित ने खड़े होकर यीशु से पूछा, "तुम्हारे खिलाफ़ आरोप लग रहे हैं, तुम कुछ जवाब नहीं दे रहे हो"
41014061	यीशु खामोश रहे। प्रधान पुरोहित ने फिर से पूछा, "क्या तुम मसीह हो, परमप्रधान के पुत्र?"
41014062	यीशु बोले, "बेशक तुम मनुष्य के पुत्र को सारे अधिकार के साथ और आसमान में बादलों के साथ आते हुए देखोगे भी।"
41014063	तब प्रधान पुरोहित ने अपने कपड़े फाड़ते हुए कहा, "अब हमें और किसी गवाही की क्या ज़रूरत?
41014064	तुम ने ईश निन्दा सुन ली है, तुम्हारा क्या ख्याल है?" उन सभी ने यीशु को आरोपी कहा और मौत की सज़ा के लायक।
41014065	कुछ लोग यीशु पर थूकने लगे, कुछ ने यीशु के मुँह को ढाँक, मारते हुए कहा, "भविष्यवाणी करो"। अधिकारियों ने भी यीशु को थप्पड़ मारे।
41014066	जब पतरस नीचे आँगन में था, प्रधान पुरोहित की एक नौकरानी आयी।
41014067	पतरस को आग तापते हुए देख वह बोल उठी, "तुम भी तो यीशु नासरी के साथ थे।"
41014068	इन्कार करते हुए पतरस बोला, "तुम कहना क्या चाह रही हो, मुझे समझ में नहीं आ रहा है।" पतरस जब वहाँ से बाहर आँगन में गया, तभी मुर्गे ने बाँग लगायी।
41014069	पतरस को फिर से देखकर, वहाँ खड़े लोगों से वह कहने लगी, "यह भी उन्हीं में से एक है।"
41014070	पतरस फिर मुकर गया। कुछ समय के बाद, निकट खड़े हुए लोगों ने फिर पतरस से कहा, "हो ना हो, तुम भी उन्हीं में से एक हो। तुम गलीली हो और तुम्हारी बोली भी उन्हीं की जैसी है।"
41014071	लेकिन पतरस कसम खाकर कहने लगा, "जिस व्यक्‍ति के बारे में तुम कह रहे हो, उसे तो मैं जानता भी नहीं।"
41014072	दूसरी बार मुर्गे ने बाँग दी। तब पतरस को वह बात याद आयी, जो यीशु ने उससे कही थी, इसके पहले कि मुर्गा दो बार बाँग दे, तुम तीन बार मेरा इन्कार कर चुकोगे। यह सोचकर वह रो पड़ा।
41015001	सुबह सबेरे प्रधान पुरोहितों ने बुज़ुर्ग, अगुवों और शास्त्रियों के साथ सलाह मशविरा किया। फिर यीशु को बान्धकर, ले जाकर पीलातुस के सुपुर्द कर दिया।
41015002	पिलातुस ने पूछा क्या तुम यहूदियों के राजा हो? जवाब में यीशु ने कहा, "हाँ ऐसा ही है।"
41015003	प्रधान पुरोहितों ने तमाम बातों में यीशु पर दोष लगाया, लेकिन यीशु ने कोई उत्तर नहीं दिया।
41015004	पिलातुस ने पूछा, "क्या तुम उत्तर दोगे? देखो, तुम्हारे विरोध में क्या-क्या कहा जा रहा है।"
41015005	इसके बावजूद यीशु ने उत्तर न दिया, इसलिए पीलातुस आश्चर्य चकित था।
41015006	त्यौहार के समय पिलातुस जनता की बिनती के अनुसार एक कैदी को मुक्‍त किया करता था। एक कैदी का नाम बरअब्बा था।
41015007	अपने साथी बलवईयों और हत्यारों के साथ वह भी हिरासत में था।
41015008	जैसा पिलातुस लोगों के लिए किया करता था, वैसी ही माँग वे करने लगे।
41015009	पिलातुस ने उत्तर दिया, "क्या तुम चाहते हो, कि यहूदियों के राजा को तुम्हारे लिए मुक्‍त कर दूँ?"
41015010	उसे अच्छी तरह से मालूम था, कि प्रधान पुरोहित ने ईर्ष्या के कारण यीशु को उसके हाथ सौंपा था।
41015011	लेकिन प्रधान पुरोहित ने लोगों को उकसाया कि वह बरअब्बा को यीशु की जगह छोड़ दे। भीड़ ने चिल्लाकर वैसी ही माँग की।
41015012	पिलातुस ने फिर कहा, जिसे तुम यहूदियों का राजा कहते हो, "उसका मैं क्या करूँ?"
41015013	वे सभी चिल्ला उठे, "उसे क्रूस पर चढ़ाओ।"
41015014	पिलातुस ने पूछा, "क्यों? उसने बुरा क्या किया है?" वे और ज़ोर से चिल्लाने लगे, "हाँ उसे क्रूस पर चढ़ाओ।"
41015015	इसलिए लोगों को खुश करने के लिए पीलातुस ने बरअब्बा को मुक्‍त कर दिया। और यीशु को कोड़े लगवाकर उसने यीशु को क्रूस पर चढ़ाए जाने के लिए सौंपा।
41015016	सिपाही यीशु को प्रीटोरियन हॉल की तरफ़ ले चले। उन्हों ने पूरी रोमी फ़ौजी टुकड़ी को भी बुलवाया।
41015017	उन लोगों ने यीशु को बैंजनी कपड़े पहनाए और काँटों का ताज सिर पर रखा।
41015018	वे उसको प्रणाम करने लगे, ''यहूदियों के राजा, प्रणाम''।
41015019	उन लोगों ने यीशु के सिर पर लाठी मारी, थूका और झुक कर वन्दना की।
41015020	मज़ाक करने के बाद, वे यीशु का बैंजनी चोगा हटाकर उन्हीं के कपड़े पहनाकर क्रूस पर चढ़ाने के लिए चल पड़े।
41015021	उन लोगों ने एक शमौन कुरेनी नामक व्यक्‍ति जो अलेक्ज़ेन्डर और रूफ़ुस का पिता था, मजबूर किया कि क्रूस उठाकर ले चले। वह तो उसी रास्ते से सिर्फ़ गुज़र ही रहा था।
41015022	यीशु को वे गुलगुता (खोपड़ियों के स्थान) तक ले गए।
41015023	उन्हों ने यीशु को मुर्र मिली दाखरस पीने को दी, लेकिन यीशु ने पीने से इन्कार कर दिया।
41015024	जब वे उसे क्रूस पर चढ़ा चुके, पर्ची डालकर उन्हों ने कपड़े बाँट लिए।
41015025	सुबह नौ बजे उन्हों ने यीशु को क्रूस पर चढ़ाया।
41015026	यीशु के लिए आरोप पत्र इस तरह का थाः "यहूदियों का राजा"।
41015027	यीशु की दोनों तरफ़ उन लोगों ने दो चोरों को, एक को बाएँ और दूसरे को दायीं तरफ़ क्रूस पर चढ़ा दिया।
41015028	यह लेख, कि "यीशु अपराधियों के साथ गिना गया" पूरा हुआ।
41015029	उस रास्ते से गुज़रने वाले लोग अपने सिरों को हिला-हिलाकर यीशु का मज़ाक यह कह कर उड़ाते जा रहे थे, "मन्दिर के ढाने वाले और तीन दिन में बनाने वाले!
41015030	क्रूस पर से उतर कर अपने आप को बचा लो।"
41015031	इसी तरह से प्रधान पुरोहित भी शास्त्रियों के साथ मिलकर आपस में ठट्ठे से कह रहे थे, "इसने दूसरों को बचाया, लेकिन अपने आप को न बचा सका"।
41015032	अब इस्राएल का राजा और मसीह, क्रूस से नीचे उतर आए तो हम देखें और विश्‍वास करें।" जिन्हें यीशु के साथ लटकाया गया था, उन्हों ने भी यीशु की बेइज़्ज़ती की।
41015033	दोपहर बारह बजे आसमान में अँधेरा छा गया, जो दोपहर के तीन बजे तक रहा।
41015034	करीब तीन बजे यीशु ऊँचे आवाज़ में चिल्लाए, "इलोई, इलोई, लमा शबक्‍तनी?" इसका मतलब है, मेरे परमेश्‍वर, मेरे परमेश्‍वर, आप ने मुझे क्यों छोड़ दिया?
41015035	पास में खड़े कुछ लोगों ने यह सुनकर कहा, "देखो, वह एलिय्याह को बुला रहा है।"
41015036	उन में से एक, दाखरस और सिरके में डुबोए हुए स्पंज को एक लकड़ी के सिरे पर रखकर उनको चुसाने के लिए उनकी तरफ़ दौड़ा और बोला, "उसे अकेला छोड़ दो। अब देखते हैं कि एलिय्याह आकर उसे नीचे उतारता है कि नहीं।"
41015037	तब यीशु ने ऊँची आवाज़ से चिल्लाकर अपनी जान दे दी।
41015038	प्रार्थना भवन (मन्दिर) का पर्दा ऊपर से नीचे तक दो हिस्सों में बँट गया।
41015039	जब वहाँ सामने खड़े सूबेदार ने यीशु को इस तरह से चिल्लाते और जान देते सुना तो, कहा, "यह आदमी सचमुच में परमेश्‍वर का बेटा था।"
41015040	कुछ दूरी पर कुछ खड़ी महिलाएँ देख रही थीं। उन में से मरियम मगदलीनी, योसेस और छोटे याकूब की माँ मरियम और शलोमी थीं।
41015041	जब यीशु गलील में थे तभी से ये यीशु के साथ रहकर उनकी सेवा किया करती थीं। इसके अलावा यरूशलेम से आने वाली अन्य महिलाएँ भी थीं।
41015042	-
41015043	अरिमतियाह का यूसुफ़ सभा का आदरणीय सदस्य था। वह परमेश्‍वर के राज्य का इन्तज़ार करता रहा था। उसने बड़ी हिम्मत के साथ सब्त के पहले वाला दिन, जो कि तैयारी का दिन था, शाम को आकर पिलातुस से यीशु की देह माँगी।
41015044	पीलातुस को यह आश्चर्य हुआ कि यीशु मर चुके थे। उसने सूबेदार को बुलाकर पूछा, कि यीशु ने कब प्राण छोड़ दिए।
41015045	सूबेदार से पूरी जानकारी हासिल करने के बाद पिलातुस ने यीशु की देह उसे दे दी।
41015046	उसने यीशु की लाश को उतारकर, अपने साथ लायी हुयी बढ़िया मलमल में लपेटा और चट्टान को खोदकर बनायी गयी कब्र में रख दिया।
41015047	मरियम मगदलीनी और यीशु की माँ मरियम देख रहीं थी, कि यीशु की लाश को कहाँ रखा गया।
41016001	सब्त के खत्म होते ही मरियम मगदलीनी और याकूब की माँ मरियम ने खुशबूदार पदार्थों को खरीदा, ताकि वे यीशु की लाश पर मल सकें।
41016002	सूरज निकलने पर ही था कि बड़े सबेरे, हफ़्ते के पहले दिन, वे कब्र पर पहुँची।
41016003	आपस में वे एक दूसरे से बोली, "हमारे लिए पत्थर को कब्र से कौन हटाएगा?"
41016004	वहाँ पहुँचने पर उन्हों ने देखा कि पत्थर जो बहुत बड़ा था, पहले ही से लुढ़का हुआ है
41016005	भीतर जाने पर उन्हों ने एक जवान को लम्बा सफ़ेद चोगा पहने दाहिनी तरफ़ बैठे देखा और बहुत डर गयीं।
41016006	उस व्यक्‍ति ने कहा, "डरो मत, तुम यीशु नासरी की तलाश में हो, जिन्हें क्रूस पर चढ़ाया गया वह यहाँ नहीं हैं क्योंकि जी उठे हैं। यह जगह देखो जहाँ पर उनको रखा गया था।
41016007	तुरन्त यहाँ से जाकर उनके शिष्यों और पतरस को बताओ कि वह तुम से पहले गलील पहुँचेंगे। जैसा उन्हों ने तुम्हें बतलाया था, तुम उन्हें वहाँ देखोगी।"
41016008	जल्दी कब्र से निकलकर वे दौड़ने लगीं, क्योंकि वे डर और आश्चर्य से भरी हुयी थीं।
41016009	सप्ताह के पहले दिन बड़े सवेरे जी उठने के बाद यीशु सब से पहले मरियम मगदलीनी से मिले, जिसमें से यीशु ने सात भूतों को निकाला था।
41016010	जो लोग यीशु के साथ रहे थे लेकिन अब रो-धो रहे थे, उनको जाकर उसने बताया।
41016011	जब उन्हें पता लगा कि यीशु ज़िन्दा हैं और उसने यीशु को देखा भी है फिर मी विश्‍वास नहीं किया।
41016012	इसके बाद यीशु दूसरे रूप में उन दो को दिखे जो नगर के बाहरी इलाके में चले जा रहे थे।
41016013	दोनों ने भी जाकर बाकी लोगों को बताया, लेकिन उन्हों ने भी विश्‍वास नहीं किया।
41016014	ग्यारह शिष्य जब खाना खाने बैठे हुए थे, यीशु अचानक उपस्थित हो गए और उन्हें उनकी मन की कठोरता और अविश्‍वास के लिए डाँटा। इसलिए कि यीशु के जी उठने के बाद देखने वालों की बात पर उन्हों ने विश्‍वास नहीं किया था।
41016015	यीशु बोले, "सारी दुनिया में जाकर सभी लोगों को खुशी की खबर दो।
41016016	जो विश्‍वास लाएगा बपतिस्मा लेगा, मुक्‍ति पा जाएगा। लेकिन जो विश्‍वास नहीं लाएगा, सज़ा से मुक्‍त नहीं हो पायेगा।
41016017	जो लोग भरोसा (विश्‍वास) करेंगे, उन में ये निशान होंगे।
41016018	वे अन्य भाषा बोलेंगे, चाहे साँप उनके हाथ में लिपट जाए और कोई उन्हें ज़हर भी दे दे, उनका कुछ नुकसान नहीं होगा वे लोग बीमार लोगों पर हाथ रखेंगे और बीमार लोग अच्छे हो जाएँगे।"
41016019	उन लोगों से बातचीत करने के बाद यीशु को ऊपर उठा लिया गया और तब से वे परमेश्‍वर के अधिकार के साथ वहाँ हैं।
41016020	शिष्य वहाँ से निकलकर सब जगह जाने लगे। और यीशु उन लोगों के साथ चिन्हों को दिखाकर अपनी सच्चाई का सबूत देते रहे।
42001001	जो कुछ हमारे बीच में होता रहा है, उन सभी बातों के बारे में दूसरे लोगों ने भी लिखा है।
42001002	परमेश्‍वर के वायदों को पूरा होते हुए उनके शिष्यों ने और दूसरे लोगों ने देखा था।
42001003	हे थियुफ़िलुस, सभी बातों की छान-बीन करके मैंने सावधानी से सब कुछ लिखने का इरादा किया,
42001004	ताकि तुम यह जान लो कि जो शिक्षा तुम ने पायी है, वह पूरी तरह से खरी है।
42001005	यहूदियों के राजा हेरोदेस के समय 'अबिय्याह के दल' में ज़कर्याह नाम का एक पुरोहित था। उसकी पत्नी एलिजाबेथ हारून के वंश की थी।
42001006	परमेश्‍वर पिता की निगाह में वे दोनों खरा जीवन बिताते थे। वे सभी आज्ञाओं और रीति-विधियों को बहुत सावधानी से मानते थे।
42001007	एलिज़ाबेथ के बांझ होने की वजह से उनकी कोई औलाद नहीं थी, और अब तो वे बूढ़े हो गए थे।
42001008	प्रार्थना भवन (मन्दिर) में एक बार उसके दल की बारी होने के कारण वह वहाँ सेवा में लगा था।
42001009	प्रथा के अनुसार पर्ची उठाए जाने के द्वारा उसे भवन में पवित्र जगह में जाकर धूप जलाने का काम मिला था।
42001010	धूप जलाए जाने के समय लोगों का एक बड़ा झुण्ड बाहर खड़ा प्रार्थना कर रहा था।
42001011	उसी समय, धूप की वेदी की दाहिनी तरफ़ प्रभु का एक स्वर्गदूत उसे दिखाई पड़ा।
42001012	उसे देखते ही ज़कर्याह घबरा गया और डर ने उसे जकड़ लिया।
42001013	लेकिन स्वर्गदूत ने उससे कहा, "हे ज़कर्याह, डरो मत, क्योंकि तुम्हारी बिनती सुन ली गई है और तुम्हारी पत्नी एलिज़ाबेथ से तुम्हें एक बेटा होगा। उसका नाम तुम यूहन्ना रखना।
42001014	तुम्हें बड़ी खुशी होगी और दूसरे लोग भी उसके जन्म से खुश होंगे।
42001015	प्रभु की निगाह में वह महान होगा। वह न शराब (मदिरा, दाखरस) पीएगा और न कोई नशीली चीज़ लेगा। वह अपनी माँ के गर्भ से ही पवित्र आत्मा से भरपूर होगा।
42001016	वह बहुत से इस्राएलियों का मन उनके परमेश्‍वर पिता की तरफ़ कर देगा।
42001017	वह एलिय्याह की आत्मा और ताकत में बढ़ता जाएगा, ताकि बहुत से पिताओं के मन को अपने बच्चों की तरफ़ और अनाज्ञाकारी मनों को सच्चे ज्ञान की तरफ़ मोड़े, जिससे वे लोग परमेश्‍वर पिता के लिए तैयार हों।"
42001018	जकर्याह ने स्वर्गदूत से कहा, "मैं यह कैसे जानूँगा, क्योंकि मैं और मेरी पत्नी तो बूढ़े हो चुके हैं?"
42001019	स्वर्गदूत ने उस से कहा, "मैं जिब्राईल हूँ, और सर्वशक्‍तिमान की उपस्थिति में रहता हूँ। मैं तुम्हें यह अच्छी खबर देने के लिए भेजा गया हूँ।
42001020	देखो, जिस दिन तक ये बातें पूरी न हों, तब तक तुम बोल न सकोगे। ऐसा इसलिए, क्योंकि तुम ने मेरी बातों पर जो अपने समय में पूरी होंगी, शक किया।"
42001021	इसी बीच ज़कर्याह के बाहर आने का इंतज़ार करने वाले झुण्ड को यह आश्चर्य लगा कि वह इतनी देर भवन में क्यों रह गया।
42001022	जब वह बाहर आया, तो वह बोल नहीं पा रहा था। तब वे समझ गए कि प्रार्थना भवन में उसने ज़रूर कोई दर्शन देखा होगा। इसलिए वह गूँगा हो गया था और हाथों से इशारा कर रहा था।
42001023	जब उसका प्रार्थना भवन में सेवा करने का समय खत्म हुआ, तब वह अपने घर चला गया।
42001024	कुछ समय बाद उसकी पत्नी एलिज़ाबेथ गर्भवती हुई, और पाँच महीने तक उसने इस बात को छिपाकर रखा।
42001025	उसने कहा, "लोगों के बीच में से मेरी बदनामी दूर करने के लिए प्रभु ने मेरे लिए ऐसा किया है।"
42001026	एलिज़ाबेथ के गर्भवती होने के छठे महीने में गलील के एक शहर नासरत में जिब्राईल स्वर्गदूत
42001027	मरियम नाम की एक कुवाँरी के पास भेजा गया, जिसकी सगाई दाऊद के वंशज यूसुफ़ से हुई थी।
42001028	स्वर्गदूत ने आकर मरियम से कहा, "खुशी मनाओ। प्रभु तुम्हारे साथ हैं और उनकी बड़ी कृपा तुम पर हुयी है।"
42001029	स्वर्गदूत की यह बात सुनकर मरियम उलझन में पड़ गई और उसे बड़ा आश्चर्य हुआ कि यह किस तरह का अभिवादन है।
42001030	स्वर्गदूत ने उससे कहा, "हे मरियम, तुम डरो मत, क्योंकि तुम पर प्रभु की बड़ी कृपा हुयी है।
42001031	देखो, तुम्हारे एक बेटा पैदा होगा, जिसका नाम तुम यीशु रखना।
42001032	वह महान होगा और सर्वशक्‍तिमान परमेश्‍वर का बेटा कहलाएगा। प्रभु परमेश्‍वर उस बेटे के पूर्वज दाऊद के तख्त पर उन्हें बिठाएँगे।
42001033	वह हमेशा याकूब के घराने पर शासन करेंगे और उनका शासन कभी खत्म नहीं होगा।"
42001034	तब मरियम ने स्वर्गदूत से कहा, "मेरा तो किसी पुरुष से सम्बन्ध ही नहीं है। यह हो कैसे सकता है?"
42001035	स्वर्गदूत ने उत्तर दिया, "पवित्र आत्मा तुम्हारे ऊपर उतरेगा, और महाशक्‍तिशाली की ताकत तुम्हारे ऊपर छा जाएगी। इसलिए जो पवित्र जन पैदा होगा, वह परमेश्‍वर का पुत्र कहलाएगा।
42001036	और देखो, तुम्हारी रिश्तेदार एलिज़ाबेथ भी अपने बुढ़ापे में गर्भवती हुई है। हालाँकि वह बांझ थी, फिर भी उसका छठा महीना चल रहा है।
42001037	परमेश्‍वर के मुख से निकली बात असर रहित नहीं होती है।"
42001038	मरियम ने कहा, "देखो, मैं प्रभु की सेविका हूँ, इसलिए जो तुम कह रहे हो, वैसा ही हो।" तब स्वर्गदूत वहाँ से चला गया।
42001039	-
42001040	मरियम तुरन्त उठी और पहाड़ी प्रदेश के यहूदा नगर में ज़कर्याह के घर जाकर एलिज़ाबेथ से मिली और उसे बधाई देने लगी।
42001041	मरियम की बधाई सुनते ही एलिज़ाबेथ के गर्भाशय में बच्चा उछल पड़ा, और एलिज़ाबेथ पवित्र आत्मा से भर गई।
42001042	ऊँची आवाज़ में वह बोल पड़ी, "महिलाओं में तुम बड़ाई के लायक हो, और तुम्हारे गर्भ में जो है, वह भी।
42001043	मुझे यह मौका कैसे दिया गया कि मेरे प्रभु की माता मुझ से मिलने आए?
42001044	जैसे ही तुम ने मुझे बधाई दी, वैसे ही बच्चा मेरे गर्भ में खुशी से उछल पड़ा।
42001045	वह इन्सान सच में सुखी है जिसने प्रभु के दिए हुए वायदों के पूरे होने पर विश्‍वास किया है।"
42001046	मरियम बोली, "मेरा मन प्रभु की बड़ाई करता है।
42001047	और मेरी आत्मा मेरे मुक्‍तिदाता परमेश्‍वर में खुश होती है।
42001048	इसलिए कि अपनी सेविका की दीन हालत पर उन्हों ने दया दिखायी है, देखो, अब से सभी युगों के लोग मुझे आशीषित कहेंगे।
42001049	क्योंकि उस शक्‍तिमान ने मेरे लिए बड़े कामों को किया है, और उनका नाम पवित्र है।
42001050	पीढ़ी दर पीढ़ी उन लोगों पर उनकी कृपा बनी रहती है, जो उनकी इज़्ज़त करते हैं।
42001051	उन्हों ने अपनी बाँह की ताकत दिखाई है। जो लोग मन ही मन घमण्ड करते हैं, उन्हें प्रभु ने तित्तर-बित्तर कर डाला है।
42001052	ताकतवरों को उन्हों ने गद्दी से गिरा दिया है और नम्र लोगों को इज़्ज़त का पद दिया है।
42001053	भूखों को उन्हों ने अच्छी चीज़ें खाने के लिए दीं और अमीरों को खाली हाथ भेज दिया।
42001054	उन्हों ने अपने सेवक इस्राएल को सम्भाल लिया।
42001055	उन्हों ने अपनी कृपा की वजह से इस्राएल की मदद की है, क्योंकि उन्हों ने हमारे पूर्वज अब्राहम और उसके बच्चों से वायदा किया था कि वह हमेशा उनके प्रति कृपालु रहेंगे।"
42001056	वहाँ पर तीन महीने रहने के बाद, मरियम अपने घर वापस आ गयी।
42001057	जब समय पूरा हुआ, एलिज़ाबेथ के एक बेटा पैदा हुआ।
42001058	प्रभु की दिखायी गयी बड़ी कृपा के बारे में सुनकर उसके पड़ोसियों और रिश्तेदारों ने उसके साथ खुशियाँ मनाईं।
42001059	आठवें दिन उस बच्चे का खतना संस्कार करते समय, लोगों ने उसके पिता ज़कर्याह का नाम ही उसे देना चाहा।
42001060	परन्तु उसकी माँ ने मना करते हुए कहा कि उसका नाम 'यूहन्ना' रखा जाए।
42001061	लेकिन वहाँ इकट्ठा लोगों ने उस से कहा, "तुम्हारे रिश्तेदारों में तो इस नाम का कोई नहीं है!"
42001062	तब उन लोगों ने इशारा करके उसके पिता ज़कर्याह से पूछा कि उसकी राय क्या है?
42001063	उसने एक लिखने की पटिया मँगाकर उस पर लिख दियाः इसका नाम यूहन्ना है। यह देखकर सभी आश्चर्यचकित रह गए।
42001064	तब ज़कर्याह का मुँह और जीभ तुरन्त खुल गए, और वह बोलने और परमेश्‍वर का धन्यवाद करने लगा।
42001065	इस बात को देखकर आस पास के सब रहने वाले लोगों पर भय छा गया और उन बातों की चर्चा यहूदिया के पहाड़ी देश में फैल गयी।
42001066	सुनने वाले यह सोचने लगे कि, "यह बच्चा बड़ा होने पर कैसा होगा?" क्योंकि प्रभु उसके साथ थे।
42001067	और उसका पिता ज़कर्याह पवित्र आत्मा से ओत-प्रोत होकर पवित्र आत्मा की प्रेरणा से कहने लगा,
42001068	"इस्राएल के परमेश्‍वर की बड़ाई हो, क्योंकि उन्हों ने अपने लोगों पर निगाह की है और उन्हें आज़ादी दी है,
42001069	उन्हों ने दाऊद के वंश में हमारे लिए सामर्थी मुक्‍तिदाता को दिया है,
42001070	(जैसा उन्हों ने अपने समर्पित नबियों के द्वारा जो दुनिया की शुरूआत से होते आए हैं, कहा था),
42001071	अर्थात् उन्हों ने हमें हमारे दुश्मनों से, और हमारे सब बैरियों के हाथ से छुड़ाया है,
42001072	कि हमारे बुजुर्गों पर दया करके अपने अटूट वायदे को याद करें,
42001073	और वह वायदा जो परमेश्‍वर ने हमारे पिता अब्राहम से किया था,
42001074	वह यह कि हम अपने दुश्मनों के हाथ से छूटकर,
42001075	उनके सामने शुद्धता और खरेपन से ज़िन्दगी भर बिना डर उनकी सेवा करते रहें।
42001076	और बेटा, तुम सर्वशक्‍तिमान जग के स्वामी (परमप्रधान) के नबी कहलाओगे, क्योंकि प्रभु (यीशु) की सेवकाई की तैयारी में उन से पहले तुम लोगों को सिखाओगे,
42001077	ताकि उनके लोगों को गुनाहों (पापों) की मुआफ़ी से मिलने वाली मुक्‍ति की जानकारी मिले,
42001078	यह हमारे परमेश्‍वर पिता की तरफ़ से आने वाली बड़ी कृपा से होगा,
42001079	ताकि जो लोग मौत की छाया में और अँधेरे में हैं, उन्हें रोशनी मिल सके और मेल के रास्ते में चलने के लिए मार्गदर्शन भी।"
42001080	और यूहन्ना इस्राएलियों को सिखाने के दिन तक देह और आत्मा में मज़बूत होता गया, और जंगलों में ही रहा।
42002001	उन दिनों में औक्टोवियन (औगस्तुस) नामक रोमी राजा ने यह आज्ञा दी कि रोमी साम्राज्य के सभी नागरिकों की जनगणना का काम हो।
42002002	यह पहली जनगणना तब हुई जब क्‍विरिनियुस सीरिया का राज्यपाल था।
42002003	सभी लोग अपना नाम दर्ज़ कराने के लिए अपने-अपने नगर के जनगणना केन्द्र को जाने लगे।
42002004	इसलिए यूसुफ़, जो दाऊद के वंश का था, गलील के नासरत से यहूदिया के बेतलेहम को गया,
42002005	ताकि अपनी मंगेतर मरियम के साथ जो गर्भवती थी, नाम लिखवाए।
42002006	फिर ऐसा हुआ कि उनके वहाँ रहते हुए मरियम के प्रसव के दिन पूरे हो गए।
42002007	और उसने अपने पहलौठे बेटे को जन्म देने के बाद उन्हें कपड़ों में लपेटकर चरनी में रखा, क्योंकि धर्मशाला में लोग ठसाठस भरे थे।
42002008	उसी प्रदेश में कुछ चरवाहे, रात के समय में मैदान में अपनी भेड़ों की रखवाली कर रहे थे।
42002009	अचानक प्रभु का एक दूत उनके सामने आ प्रगट हुआ और एक बड़ी रोशनी चमक उठी और वे बहुत डर गए।
42002010	तब स्वर्गदूत ने उन से कहा, "मत डरो, क्योंकि मेरे पास तुम्हारे और सभी के लिए एक खुशी का समाचार है।
42002011	क्योंकि आज दाऊद के नगर में तुम्हारे लिए एक मुक्‍तिदाता पैदा हुआ है, और यही 'मसीह प्रभु' हैं।
42002012	इसका तुम्हारे लिए यह निशान होगा कि तुम एक बच्चे को कपड़े में लिपटा हुआ और चरनी में लेटा हुआ पाओगे।"
42002013	तब एकाएक उस स्वर्गदूत के साथ दूतों का झुण्ड परमेश्‍वर की बड़ाई करते और यह कहते हुए दिखाई दिया,
42002014	"आसमान में परमेश्‍वर की महिमा (शान) और धरती पर इन्सान के साथ उनका मेल हो।"
42002015	और ऐसा हुआ कि जब स्वर्गदूत वापस आकाश में ओझल हो गए तो चरवाहे आपस में कहने लगे, "आओ, जो कुछ हुआ है और प्रभु ने हमें बताया है, उसे देखने हम बेतलेहम चलें।"
42002016	तुरन्त उन्हों ने ऐसा किया और वहाँ पहुँचकर बच्चे को चरनी में और यूसुफ़ मरियम को पास में देखा।
42002017	यह देखकर उन्हों ने वह सब कह डाला, जो बच्चे के बारे में उन से कहा गया था।
42002018	चरवाहों की उन बातों को सुनकर सभी अचम्भित हो गए।
42002019	लेकिन मरियम इन सब बातों को अपने मन में रखकर सोचती रही।
42002020	जैसे चरवाहों से कहा गया था, सब कुछ वैसा ही सुनकर और देखकर परमेश्‍वर की बड़ाई और धन्यवाद करते हुए वे लौट गए।
42002021	आठ दिन पूरे होने पर खतना संस्कार के समय बच्चे का नाम यीशु रखा गया - वही नाम जो मरियम के गर्भ में आने से पहले स्वर्गदूत ने दिया था।
42002022	यहूदी प्रथा के अनुसार जब उनके शुद्ध ठहरने के दिन पूरे हुए तो वे बच्चे को प्रभु के लिए अर्पित करने के लिए यरूशलेम में लाए।
42002023	ऐसा यहूदी धर्म में लिखा हैः "हर एक पहिलौठा परमेश्‍वर के लिए अलग किया जाएगा।"
42002024	यह भी कि एक जोड़ा पंडुक या कबूतर के दो बच्चों को लाकर चढ़ाएँ।
42002025	यरूशलेम में शमौन नाम का एक ईमानदार इन्सान था। वह इस्राएल की शान्ति का इंतज़ार कर रहा था और पवित्र आत्मा उस पर था।
42002026	पवित्र आत्मा ने उसे बताया था कि जब तक वह मुक्‍तिदाता को देख न ले, तब तक मरेगा नहीं।
42002027	पवित्र आत्मा की प्रेरणा से वह प्रार्थना भवन में आया और जब माता-पिता अपनी धार्मिक ज़िम्मेदारी को पूरा करने बालक यीशु को प्रार्थना भवन में लाए,
42002028	तब उसने बालक यीशु को गोद में लेकर परमेश्‍वर की बड़ाई करते हुए कहा,
42002029	"हे स्वामी, अब अपनी कही बात के अनुसार आप अपने सेवक को इस धरती पर से विदा करें।
42002030	क्योंकि मैंने अपनी आँखों से मुक्‍ति (मुक्‍तिदाता) को देख लिया है,
42002031	जिन्हें आप ने सब देशों के लोगों के लिए दिया है,
42002032	सारी दुनिया के देशों को परमेश्‍वर का ज्ञान देने के लिए वह रोशनी और आपकी प्रजा इस्राएल के लिए महिमा (शान) हैं।"
42002033	जो कुछ भी उनके बारे में कहा गया था, उन सब के बारे में बच्चे के माता-पिता आश्चर्य कर रहे थे।
42002034	तब शमौन ने उनके विषय भली बातें कहकर उनकी माता मरियम से कहा, "देखो, इस्राएल में बहुत से लोग इस बालक को ठुकरा देंगे और इस से उन्हीं का नुकसान होगा लेकिन दूसरे बहुत से लोगों के लिए वह बड़ी खुशी का कारण होगा।
42002035	बहुत से लोगों के मन की बातें सामने आ जाएँगी और एक तलवार तुम्हारे प्राण को भेद डालेगी।"
42002036	अन्ना नाम की एक बहुत बुज़ुर्ग नबिया थी। वह आशेर कबीले के फ़नूएल की बेटी थी। उसकी शादी के सात साल बाद ही उसके पति का देहान्त हो गया था और तभी से वह विधवा थी।
42002037	वह चौरासी साल की हो चुकी थी। वह उपवास और भजन कीर्तन के साथ वहीं प्रार्थना भवन में रात दिन गुज़ारा करती थी।
42002038	जब शमौन मरियम और यूसुफ़ से बातें कर रहा था, वह तभी वहाँ आ पहुँची और परमेश्‍वर पिता की बड़ाई करने लगी। हर एक जन जो प्रतिज्ञा किए हुए राजा के आने और यरूशलेम के आज़ाद किए जाने का इंतज़ार कर रहा था, उन सब से वह यीशु के विषय में बातें करने लगी।
42002039	यहूदी नियमों को पूरा करने के बाद मरियम और यूसुफ़ गलील के नासरत को अपने घर लौट गए।
42002040	वहीं बालक यीशु अपने स्वास्थ्य और उम्र में बढ़ते गए। अपनी उम्र के हिसाब से भी ज़्यादा उन में बुद्धि थी। परमेश्‍वर की खास कृपा उनके ऊपर थी।
42002041	यीशु के माता-पिता हर साल फ़सह के त्यौहार के समय यरूशलेम जाते थे।
42002042	यीशु की बारह साल की उम्र में त्यौहार की प्रथा के अनुसार वे यरूशलेम गए हुए थे।
42002043	वहाँ त्यौहार खत्म होने पर, जब वे वापस लौट रहे थे तब बालक यीशु वहीं रह गया था। यह बात यूसुफ़ और मरियम को पता नहीं थी।
42002044	यह सोचकर कि लोगों के झुण्ड ही में अन्य यात्रियों के साथ वह होंगे, वे एक दिन की यात्रा करते हुए काफ़ी दूर निकल गए। तब उनके अपने रिश्तेदारों और जान पहचान वालों ही में वे उन्हें ढूँढने लगे।
42002045	उन्हें वहाँ न पा सकने पर वे उन्हें ढूँढ़ते-ढूँढ़ते यरूशलेम पहुँचे।
42002046	तीन दिन के बाद उन्हों ने बालक यीशु को प्रार्थना भवन में शिक्षकों के साथ बैठे, सवाल जवाब करते पाया।
42002047	यीशु को सुनने वाले उनकी बुद्धिमानी की बातें सुनकर और सवाल पूछने की कला पर आश्चर्यचकित थे।
42002048	उन्हें देखते ही वे अचरज में पड़ गए और उनकी माता ने उन से कहा, "बेटा, तुम ने हमारे साथ ऐसा क्यों किया? तुम्हारे पिताजी और मैं तुम्हें ढूँढ-ढूँढकर परेशान हो रहे हैं।”
42002049	यीशु ने जवाब दिया, "यह क्या कि आप मेरी वजह से परेशान हो रहे थे, आप मुझे क्यों ढूँढ रहे थे? क्या आपको यह नहीं मालूम कि मुझे अपने पिता के काम में लगे रहना है?"
42002050	वे यीशु की इस बात को समझ नहीं पाए।
42002051	उसके बाद वह उनके साथ नासरत आ गये और वहीं उनकी आधीनता में रहे, लेकिन मरियम ने ये सब बातें अपने मन में रखीं।
42002052	और यीशु बुद्धि, आयु, कद काठी और परमेश्‍वर तथा लोगों के स्नेह में उन्नति करते गए।
42003001	तिबिरियास कैसर (रोमी राजा) के पंद्रहवें साल में पुन्तियुस पीलातुस यहूदिया का गवर्नर था और चौथाई का राजा हेरोदेस गलील का और उसका भाई फ़िलिप इतूरिया और त्रखोनीतिस का और लिसानियास अबिलेने का शासक था।
42003002	हन्ना और कैफ़ा जब प्रधान पुरोहित थे, तभी जंगल में ज़कर्याह के बेटे यूहन्ना को प्रभु का संदेश मिला।
42003003	और वह यरदन के आस-पास के इलाके से मनबदलाव के बपतिस्मे और गुनाहों (पापों) की मुआफ़ी की खुशखबरी सुनाने लगा।
42003004	जैसे कि यशायाह नबी की किताब में लिखा है, "जंगल में एक पुकारने वाले की आवाज़ यह है, 'प्रभु के रास्ते को तैयार करो, उसे सीधा करो।
42003005	हर एक घाटी भर दी जाएगी, प्रत्येक पहाड़ नीचा और पहाड़ी नीची की जाएगी, टेढ़ी-मेढ़ी सड़कें सीधी की जाएँगी। ऊबड़ - खाबड़ रास्ते चिकने बनाए जाएँगे।
42003006	'सभी लोग परमेश्‍वर पिता की मुक्‍ति को देखेंगे'।"
42003007	तब यूहन्ना ने उस भीड़ से जो उसके पास बपतिस्मा पाने आई थी, कहा, "साँप के बच्चो, परमेश्‍वर के आने वाले दण्ड से दूर भागने के लिए तुम्हें किसने चेतावनी दी है?
42003008	इसलिए मन बदलाव का सबूत दो और अपने आप से यह मत कहो, 'अब्राहम हमारे पिता हैं।' ऐसी डीगें मारना बेकार है। परमेश्‍वर पिता इन पत्थरों को अब्राहम की सन्तान में बदल सकते हैं।
42003009	पेड़ों की जड़ पर कुल्हाड़ी पहले ही से रखी हुई है। हर एक वह पेड़ जिसमें अच्छा फल नहीं निकलता है, काटने के बाद आग में झोंका जाता है।"
42003010	भीड़ ने सवाल किया, "हमें करना क्या चाहिए?"
42003011	यूहन्ना ने उत्तर दिया, "अगर तुम्हारे पास दो कुरते हैं, एक गरीब को दे दो। अगर तुम्हारे पास खाना है, तो मिल-बाँटकर खाओ।"
42003012	भ्रष्ट टैक्स जमा करने वाले भी बपतिस्मा पाने के लिए आए और पूछने लगे, "गुरूजी, हमें क्या करना चाहिए?"
42003013	उसने उत्तर दिया, "ईमानदार रहो और जितना रोमी सरकार ने तय किया है उससे ज़्यादा मत लो।"
42003014	कुछ फ़ौजियों ने पूछा, "हमें बताइए कि हम क्या करें?" उसने उन से कहा, "दबाव डालकर किसी से पैसा मत ऐंठना, या किसी पर झूठा आरोप मत लगाना। अपनी मज़दूरी से खुश रहना।"
42003015	हर एक, मसीह के जल्दी आने का इन्तज़ार कर रहा था, इसीलिए लोग यह जानना चाहते थे कि कहीं यूहन्ना तो मसीह नहीं है।
42003016	उनके सवालों के जवाब में यूहन्ना बोला, "मैं तुम्हें पानी में बपतिस्मा देता हूँ, लेकिन एक हैं जो मुझ से ज़्यादा अधिकार रखते हैं, - इतना ज़्यादा कि मैं उनकी जूती का फ़ीता भी खोलने के लायक नहीं हूँ। वह तुम्हें पवित्र आत्मा और आग से बपतिस्मा देंगे।
42003017	अपने सूप की मदद से वह गेहूँ और भूसी को अलग करने के लिए तैयार हैं, उसके बाद वह दाने को साफ़ करके अनाज को खत्ते में रखेंगे, लेकिन भूसे को कभी न बुझने वाली आग में डालेंगे।"
42003018	सुसमाचार को सुनाते समय, यूहन्ना ने ऐसी तमाम चेतावनियाँ दीं।
42003019	लेकिन अपने भाई फ़िलिप की पत्नी हेरोदियास से ब्याह करने और दूसरी बुराइयों की वजह से हेरोद अन्तिपास को यूहन्ना ने डाँटा।
42003020	उसने सब से बुरी बात यह की कि यूहन्ना को जेल में डाल दिया।
42003021	जब लोग वहाँ आकर बपतिस्मा ले रहे थे, यीशु को भी बपतिस्मा दिया गया। जब यीशु प्रार्थना कर रहे थे, आसमान खुल गया।
42003022	एक फ़ाख्ते की शक्ल में पवित्र आत्मा उनके ऊपर उतरा और आसमान से एक आवाज़ आयी, "तुम मेरे प्रिय बेटे हो। मैं तुम से खुश हूँ।"
42003023	यीशु ने अपनी सेवा का काम तीस साल की उम्र में शुरू किया। यीशु यूसुफ़ के बेटे समझे जाते थे; और यूसुफ़ एली का;
42003024	और वह मत्तात का, और वह लेवी का, और वह मलकी का, और वह यन्ना का, और वह यूसुफ़ का;
42003025	और वह मत्तित्याह का, और वह आमोस का, और वह नहूम का, और वह असल्याह का, और वह नोगह का;
42003026	और वह मात का, और वह मत्तित्याह का, और वह शिमी का, और वह योसेख का, और वह योदाह का;
42003027	और वह यूहन्ना का, और वह रेसा का, और वह ज़रुब्बाबिल का, और वह शलतियेल का, और वह नेरी का
42003028	और वह मलकी का, और वह अद्दी का, और वह कोसाम का, और वह इलमोदाम का, और वह एर का
42003029	और वह येशू का, और वह इलाज़ार का, और वह योरीम का, और वह मत्तात का, और वह लेवी का
42003030	और वह शमौन का, और वह यहूदाह का, और वह यूसुफ़ का, और वह योनान का, और वह इलयाकीम का
42003031	और वह मलेआह का, और वह मिन्नाह का, और वह मत्तता का, और वह नातान का, और वह दाऊद का
42003032	और वह यिशै का, और वह ओबेद का, और वह बोअज का, और वह सलमोन का, और वह नहशोन का।
42003033	और वह अम्मीनादाब का, और वह अरनी का, और वह हिस्रोन का, और वह फिरिस का, और वह यहूदाह का;
42003034	और वह याकूब का, और वह इसहाक का, और वह अब्राहम का, और वह तेरह का, और वह नाहोर का।
42003035	और वह सरुग का, और वह रऊ का, और वह फिलिग का, और वह एबिर का, और वह शिलह का।
42003036	और वह केनान का, वह अरफज्ञद का, और वह शेम का, वह नूह का, वह लिमिक का;
42003037	और वह मथूशिलह का, और वह हनोक का, और वह यिरिद का, और वह महललेल का, और वह केनान का;
42003038	और वह इनोश का, और वह शेत का, और वह आदम का, और वह परमेश्‍वर का पुत्र था।
42004001	पवित्र आत्मा से भरे हुए यीशु यरदन से वापस लौटे और पवित्र आत्मा उन्हें जंगल में ले गया।
42004002	वहाँ पर शैतान ने चालीस दिन तक उनके सामने तरह-तरह से प्रलोभन रखे। उन्हों ने उन दिनों में कुछ भी नहीं खाया। उसके बाद उन्हें भूख लगी।
42004003	और शैतान ने उन से कहा, "अगर तुम परमेश्‍वर पिता के बेटे हो, तो इन पत्थरों को आज्ञा दो कि वे रोटी बन जाएँ।"
42004004	यीशु ने उत्तर में कहा, "यह लिखा है कि इन्सान सिर्फ़ खाना खाने से नहीं, लेकिन परमेश्‍वर के हर एक शब्द से ज़िन्दा रहेगा।"
42004005	तब एक ही पल में यीशु को एक ऊँचे पहाड़ पर ले जाकर शैतान ने दुनिया के सभी राज्यों को उन्हें दिखाया।
42004006	शैतान ने कहा, "इनका अधिकार और इन की शान मुझे दी जा चुकी है, और मैं यह किसी को भी देने का अधिकार रखता हूँ। यह सब मैं तुम्हें दे सकता हूँ।
42004007	इसलिए अगर तुम मुझे दण्डवत् करो, सब कुछ तुम्हारा हो जाएगा।"
42004008	तभी यीशु ने घुड़कते हुए उससे कहा, "यहाँ से निकल जा क्योंकि यह लिखा है, कि तुम सिर्फ़ अपने प्रभु परमेश्‍वर को दण्डवत् करना और उन्हीं की सेवा भी।"
42004009	इसके बाद यीशु को प्रार्थना भवन की चोटी से छलाँग लगाने के लिए उकसाते हुए उसने कहा, "यदि तुम परमेश्‍वर के बेटे हो, तो यहाँ से कूद जाओ,
42004010	क्योंकि यह लिखा है, कि वह (परमेश्‍वर) स्वर्गदूतों को आज्ञा देंगे कि तुम्हें संभालें।
42004011	वे तुम्हें हाथों हाथ उठा लेंगे, ताकि तुम्हारे पैरों को पत्थर से ठेस न लगे।"
42004012	यीशु ने उत्तर दिया, "यह लिखा है, कि तुम अपने प्रभु परमेश्‍वर को मत परखना।"
42004013	सभी तरह के प्रलोभनों के बाद वह कुछ समय के लिए यीशु से दूर हो गया।
42004014	यीशु पवित्र आत्मा की ताकत में वापस गलील लौट आए और आस-पड़ोस के इलाके में उनका नाम फैल गया।
42004015	उनके आराधनालयों में वह सिखाते रहे तथा सभी उनकी इज़्ज़त करते थे।
42004016	नासरत, जहाँ यीशु पाले पोसे गए थे, वहीं अपने रिवाज़ के अनुसार सब्त के दिन आराधनालय में आकर पढ़ने के लिए खड़े हुए।
42004017	उनके हाथ में यशायाह नबी की किताब दी गई। किताब खोलते ही उनकी निगाह वहाँ गयी, जहाँ लिखा था,
42004018	"प्रभु का आत्मा मुझ पर है, क्योंकि उन्हों ने गरीबों (कंगालों) को खुशखबरी सुनाने के लिए मेरा अभिषेक किया है, टूटे मन वालों को शिफ़ा (तसल्ली, शांति) देने के लिए उन्हों ने मुझे भेजा है।
42004019	इसलिए भी कि जकड़े हुए लोगों को आज़ादी, अँधों को रोशनी और दबे हुओं को मुक्‍ति दूँ।"
42004020	उन्हों ने किताब को बन्द किया और सहायक को देकर बैठ गए। आराधनालय में बैठे सभी लोग उनकी तरफ़ देखते रह गए।
42004021	यीशु ने यह भी कहा कि जो कुछ उन लोगों ने उस दिन सुना, वह सब पूरा हो गया है।
42004022	सभी लोगों ने उनके बारे में गवाही दी और उनके मुँह की बुद्धिमानी की बातों को सुनकर आश्चर्य से भरकर कहने लगे, "क्या यह यूसुफ़ का बेटा नहीं है?"
42004023	तब यीशु उन से बोले, "तुम ज़रूर यह कहावत मुझ पर लगाना चाहोगे, 'डॉक्टर, पहले अपने आपको तो ठीक करो!' कफ़रनहूम में घटी बातों को तो हम ने सुना है, अपने वतन में भी वही करो।"
42004024	यीशु ने कहा, "मैं तुम्हें सच बताता हूँ, वह यह है कि कोई भी नबी अपने वतन में इज़्ज़त नहीं पाता है।
42004025	मैं तुम्हें सच्चाई की जानकारी देता हूँ और वह यह कि एलिय्याह के समय में, साढ़े तीन साल तक बारिश नहीं हुई थी। उस समय वहाँ अकाल पड़ गया था,
42004026	उन दिनों में वहाँ बहुत सी विधवाएँ थीं। उन में से सिदोन शहर के सारफ़त गाँव की एक विधवा के पास एलिय्याह को भेजा गया।
42004027	एलीशा नबी के समय इस्राएल में बहुत से कुष्ट रोगी थे, फिर भी सीरियाई नामान को छोड़कर और कोई ठीक नहीं हुआ।"
42004028	यह सुनते ही आराधनालय के सभी लोग गुस्से से भर गए।
42004029	वे उठे और जिस पहाड़ी के किनारे पर शहर बसा था, वहाँ तक उन्हें खदेड़ दिया। वहीं से वे उनको (यीशु को) गिराना चाहते थे।
42004030	लेकिन यीशु किसी तरह से बच निकले।
42004031	और गलील के कफ़रनहूम नामक गाँव पहुँच गए जहाँ हर सब्त के दिन वह लोगों को सिखाते रहे।
42004032	यीशु की शिक्षा सुनकर, वहाँ भी लोग आश्चर्यचकित रह गए, क्योंकि वह बड़े अधिकार के साथ सिखाया करते थे।
42004033	एक बार जब वह आराधनालय में थे, बुरी आत्मा वाला एक व्यक्‍ति ज़ोर से चिल्ला उठा,
42004034	"नासरत के यीशु हमें परेशान क्यों कर रहे हो, चले जाओ यहाँ से? क्या हमें बर्बाद करने तुम यहाँ आए हो? मुझे मालूम है कि तुम हो कौन - परमेश्‍वर की तरफ़ से भेजे गए पवित्र जन।"
42004035	बीच में ही उसे रोक कर, यीशु ने बुरी आत्मा से कहा, "चुप! इस आदमी में से निकल जा।" बिना नुकसान पहुँचाए बुरी आत्मा उस आदमी को ज़मीन पर पटककर, उसमें से निकल गई और भीड़ देखती रह गई।
42004036	आश्चर्य से भरे हुए लोग चिल्ला उठे, "इस आदमी के शब्दों में कितना अधिकार और ताकत है? यहाँ तक कि बुरी आत्माएँ उनकी आज्ञा मान कर भाग खड़ी होती हैं!"
42004037	आस पास के इलाकों में यीशु के विषय यह खबर फैल गई।
42004038	आराधनालय से निकलकर यीशु शमौन के घर गए। शमौन की सास बुखार से तप रही थी। उन्हों ने बिनती की कि वह उसे अच्छा कर दें।
42004039	उसकी खाट के किनारे खड़े हुए यीशु ने बीमारी को चले जाने की आज्ञा दी। उसका बुखार उतर गया और वह तुरन्त उठकर उनकी आवभगत करने लगी।
42004040	उस दिन शाम होते ही लोग अपने बीमार रिश्तेदारों और मित्रों को यीशु के पास लाने लगे। एक के बाद दूसरे पर हाथ रखकर यीशु ने उन्हें शिफ़ा दी।
42004041	कुछ लोग दुष्टात्माओं से पीड़ित थे। यीशु की घुड़की सुनते ही वे 'आप परमेश्‍वर हैं' चिल्लाकर निकल गईं। यीशु ने उन्हें डाँट लगाते हुए खामोश रहने को कहा।
42004042	दूसरे दिन बड़े सवेरे, यीशु जंगल की तरफ़ रवाना हुए। भीड़ उनकी तलाश करते-करते उन तक पहुँच गई और उन्हों ने गिड़गिड़ाकर कहा कि वह उन्हीं के पास रहें।
42004043	लेकिन यीशु ने कहा, "यह ज़रूरी है कि दूसरे स्थानों में भी परमेश्‍वर के राज्य की खुशखबरी सुनाई जाए।"
42004044	यीशु ने यहूदिया के आराधनालयों में सिखाना जारी रखा।
42005001	गलील के झील के किनारे एक दिन जब यीशु सिखा रहे थे, एक बड़ी भीड़ उनकी बातें सुनने के लिए उमड़ पड़ी थी।
42005002	झील के किनारे उन्हों ने दो नावों को खड़े देखा, लेकिन मछुवारे नाव से उतरकर अपने जालों को धो रहे थे।
42005003	उन में से एक शमौन की थी, उस पर चढ़कर ज़मीन से थोड़ी दूर खेने के लिए उन्हों ने उससे कहा। उसी नाव पर बैठकर यीशु भीड़ को शिक्षा देने लगे।
42005004	सिखाने के बाद उन्हों ने शमौन से कहा, "गहरे में ले चलो, और मछली पकड़ने के लिए अपने जाल डालो।"
42005005	शमौन ने कहा, "स्वामी, रात भर हम ने मेहनत की, लेकिन कुछ भी हाथ न लगा। लेकिन फिर भी आपके कहने पर मैं जाल डाले देता हूँ।"
42005006	ऐसा करने पर उन्हों ने इतनी मछली पकड़ीं, कि उनके जाल फटने लगे।
42005007	इसलिए दूसरी नावों पर बैठे अपने साथियों की मदद के लिए उन्हों ने गुहार लगाई। उनकी नावें मछलियों से इतनी भर गईं कि वे डूबने वाले ही थे।
42005008	यह सब देखकर शमौन पतरस यीशु के पैरों पर यह कहते हुए गिर पड़ा, "प्रभु जी, मुझ से दूर चले जाइए, क्योंकि मैं बुरा इन्सान हूँ।"
42005009	ऐसा इसलिए हुआ क्योंकि उसे और उसके साथ के लोगों को ढेर सारी मछलियाँ देखकर बड़ा आश्चर्य हुआ।
42005010	शमौन के साथ साझेदार व्यापारी याकूब और यूहन्ना को भी जो ज़बदी के बेटे थे, बड़ा आश्चर्य हुआ।
42005011	इसलिए किनारे पर अपनी नावों को लाने के बाद उन्हों ने सब कुछ छोड़ दिया और यीशु के साथ हो लिए।
42005012	जब यीशु एक शहर में थे, कोढ़ से भरा हुआ एक व्यक्‍ति उनके पास आया। यीशु को देखते ही अपना सिर नीचे झुकाते हुए गिड़गिड़ाकर उसने कहा, "प्रभु, अगर आप चाहें तो मुझे ठीक कर सकते हैं।"
42005013	यीशु ने हाथ बढ़ाकर उसे छूते हुए कहा, "मैं यही चाहता हूँ, तुम ठीक हो जाओ।" तुरन्त उसका कुष्‍ट-रोग खत्म हो गया।
42005014	तब यीशु ने उसे आज्ञा दी कि किसी को न बताए और जाकर पुरोहित को दिखाए। साथ ही स्वस्थ हो जाने के सबूत के रूप में मूसा द्वारा ठहरायी भेंट चढ़ाए।
42005015	लेकिन उनके बारे में खबर कुछ ज़्यादा ही फैल गयी और बड़ी भीड़ उन्हें सुनने और बीमारियों से मुक्‍ति पाने के लिए आने लगी।
42005016	इसके बावजूद यीशु अक्सर जंगल की तरफ़ निकल जाते और वहाँ परमेश्‍वर से संगति (प्रार्थना) किया करते थे।
42005017	एक दिन जब यीशु सिखा रहे थे, यहूदी धर्म के कुछ शिक्षक और फ़रीसी वहाँ बैठे हुए थे। ये सब गलील, यहूदिया और यरूशलेम के गाँवों से आए हुए थे। लोगों को स्वस्थ करने के लिए यीशु के पास योग्यता (सामर्थ) तो थी ही।
42005018	तभी कुछ लोग खाट पर एक लकवे के बीमार को ले आए। वे उसे यीशु के सामने लाकर रखना चाहते थे।
42005019	लेकिन भीड़ की वजह से वे ऐसा न कर सके और छत पर चढ़ गए। उन्हों ने खपरैल को हटाकर खाट को नीचे लटकाते हुए यीशु के सामने रख दिया।
42005020	उन लोगों के भरोसे को देखकर यीशु ने कहा, "बेटा, तुम्हारे पाप (गुनाह) माफ़ हो चुके हैं।"
42005021	धार्मिक कानून के जानकार और फ़रीसी मन ही मन सोचने लगे कि "यह कौन होते हैं पापों (गुनाहों) को माफ़ करने वाले। सिर्फ़ परमेश्‍वर ही ऐसा कर सकते हैं। यह तो खुले आम परमेश्‍वर निन्दा है।
42005022	लोगों के विरोधी विचारों को जानकर यीशु ने उन से कहा, "तुम अपने मन ही मन एतराज़ क्यों जता रहे हो?
42005023	क्या कहना आसान लगता है, तुम्हारे गुनाह माफ़ हुए या उठकर चलो?
42005024	लेकिन इसलिए कि तुम जानो कि मनुष्य के पुत्र यीशु को इस दुनिया में गुनाहों (पापों) की माफ़ी देने का अधिकार है" - यीशु लकवा पीड़ित व्यक्‍ति से बोले, "मैं तुम से कह रहा हूँ कि उठो और अपना बिस्तर लेकर घर जाओ।"
42005025	सभी के सामने वह उठा और अपने बिस्तर को उठाकर परमेश्‍वर की बड़ाई करता घर को चला गया।
42005026	तब सभी हैरान होकर परमेश्‍वर की बड़ाई करने लगे। अचरज से भरकर वे कहने लगे, "आज हम ने बड़ी अजीब घटना देखी है।"
42005027	इसके बाद यीशु की मुलाकात टैक्स चौकी पर बैठे लेवी नामक टैक्स इकट्ठा करने वाले से हुई, जिसे उन्हों ने अपने साथ हो चलने को कहा।
42005028	उसने भी अपना सब कुछ त्याग कर ऐसा किया।
42005029	यीशु को उसने अपने घर पर एक शानदार दावत में बुलाया। वहाँ उसके साथी टैक्स कलेक्टरों के अलावा मेहमान भी थे।
42005030	शास्त्रियों और फ़रीसियों ने शिष्यों के खिलाफ़ कुड़कुड़ाते हुए कहा, "आप टैक्स इकट्ठा करने वालों और दुष्टों के साथ खाना क्यों खाते हैं?"
42005031	यीशु ने जवाब में कहा, "बीमार लोगों को डॉक्टर की ज़रूरत पड़ती है, स्वस्थ लोगों को नहीं।
42005032	अपने आपको धार्मिक समझने वाले लोगों को नहीं, लेकिन जो अपने आत्मिक दिवालिएपन को पहचानते हैं, उन्हें मन बदलाव के लिए नेवता देने मैं पृथ्वी पर आया हूँ।"
42005033	उन लोगों ने यीशु से कहा, "यूहन्ना के शिष्य और फ़रीसियों के शिष्य अक्सर उपवास करते हैं, लेकिन आपके शिष्य ऐसा नहीं करते हैं?"
42005034	यीशु ने उन से कहा, "क्या तुम बरातियों को उस समय उपवास करने के लिए कहोगे, जब दूल्हा उनके साथ है?
42005035	परन्तु वे दिन आएँगे, जिनमें दूल्हा उन से अलग किया जाएगा, तब वे उन दिनों में उपवास करेंगे।"
42005036	यीशु ने उन्हें एक दृष्टान्त बताया, "कोई भी इन्सान एक पुराने कपड़े पर नए कपड़े का पैबन्द नहीं लगाता, नहीं तो नया फट जाएगा और वह पैबन्द पुराने में मेल भी नहीं खाएगा।
42005037	कोई भी ताज़े अंगूर के रस को पुरानी मश्कों में नहीं भरता है। यदि वह ऐसा करता है तो मश्कें फट जाती हैं और अंगूर का रस भी बर्बाद हो जाता है।
42005038	"ताज़ा अंगूर का रस नई मश्कों ही में भरा जाना चाहिए।
42005039	"बासी अंगूर के रस को पीने के बाद नए में किसी को मज़ा नहीं आता है, वह यह कहता है कि बासी ज़्यादा मज़ेदार था।"
42006001	एक सब्त के दिन जब यीशु मसीह अनाज के खेतों में से होकर गुज़र रहे थे, उनके शिष्य गेहूँ के दानों को हाथों से मसलकर खाने लगे।
42006002	कुछ फ़रीसियों ने कहा, "जिस बात को मज़हब सब्त के दिन करने से मना करता है, वह क्यों कर रहे हो?"
42006003	यीशु ने उत्तर दिया, "क्या तुम ने यह नहीं पढ़ा है कि दाऊद ने उस समय क्या किया, जब उसे और उसके साथियों को बहुत भूख लगी थी?
42006004	जिस रोटी को सिर्फ़ पुरोहित (याजक) खा सकता था, प्रार्थना भवन में जाकर उसने और उसके साथियों ने कैसे खायी?"
42006005	तब यीशु ने कहा कि, "मनुष्य का पुत्र सब्त के दिन का भी मालिक है।"
42006006	एक और सब्त के दिन यीशु आराधनालय में सिखा रहे थे। वहीं पर एक सूखे हाथ वाला इन्सान था।
42006007	यहूदी धर्म के विद्वान और फ़रीसी इस ताक में थे कि यह देखें कि यीशु सब्त के दिन उसे अच्छा करेंगे या नहीं।
42006008	यीशु उनके मन की बात जानते थे। उन्हों ने सूखे हाथ वाले व्यक्‍ति से कहा, "सब के सामने यहाँ बीच में खड़े हो जाओ।" इसलिए वह वहाँ आ गया।
42006009	तब यीशु ने अपनी खिलाफ़त करने वालों से कहा, "तुम मेरे सवाल का जवाब दो। सब्त के दिन भला करना उचित है या बुरा? यह जीवन दान का दिन है या जीवन लेने का?"
42006010	इधर - उधर देखने के बाद यीशु ने उस आदमी से कहा, "अपना हाथ आगे करो।" जैसे ही उसने किया, उसी समय उसका हाथ स्वस्थ हो गया।
42006011	यह देखकर यीशु के दुश्मन आग बबूला हो उठे और चर्चा करने लगे कि वे यीशु के साथ क्या करें।
42006012	इसके कुछ समय बाद यीशु परमेश्‍वर से संगति करने पहाड़ पर गए और सारी रात उन्हों ने वहीं बिताई।
42006013	सुबह होते ही यीशु ने अपने सभी शिष्यों को बुलाया और भेजे जाने के लिए बारह को अलग किया। उनके ये नाम थेः
42006014	शमौन जिसे पतरस कहा, और पतरस का भाई अन्द्रियास और याकूब और यूहन्ना और फ़िलिप और बरतुलमै
42006015	और मत्ती और थोमा और हलफ़ई का पुत्र याकूब और शमौन जो ज़ीलेट कहलाता है;
42006016	और याकूब का भाई यहूदा और यहूदा इस्करियोती जिसने दगाबाज़ी की।
42006017	यीशु के पहाड़ से नीचे उतरने पर एक समतल ज़मीन पर यीशु के शिष्य, दूसरे विश्‍वासी और एक बड़ी भीड़ इकट्ठा हो गई। उत्तर में सूर और सिदोन के समुद्र तट और सारे यहूदिया और यरूशलेम से आए हुए लोग वहाँ थे।
42006018	वे यीशु को सुनने और तमाम बीमारियों से छूटने के लिए वहाँ आए थे। यीशु ने वहाँ तमाम गंदी आत्माओं को भी निकाल दिया।
42006019	हर कोई यीशु को छूना चाहता था क्योंकि उन में से स्वस्थ करने की ताकत निकला करती थी। उन्हों ने सब को अच्छा भी कर दिया।
42006020	तब यीशु अपने शिष्यों की तरफ़ मुड़कर बोले, "तुम लोग सचमुच मज़े में हो, क्योंकि कुछ और न होते हुए भी तुम परमेश्‍वर के राज्य के हिस्सेदार हो।
42006021	सुखी हो तुम लोग, जिनमें अभी भूख है, क्योंकि तुम ही सन्तुष्ट किए जाओगे। तुम भी जो अभी तो रो रहे हो लेकिन बाद में हँसोगे।
42006022	जब लोग मेरी खातिर तुम से नफ़रत करें, बहिष्कार करें, बेइज़्ज़ती करें और तुम्हें बुरा ठहराकर ठुकरा दें तब तुम आशीषित हो।
42006023	उस दिन तुम खुश होना और जश्न मनाना, क्योंकि इसके बाद स्वर्ग में तुम्हें इसके लिए अच्छा पुरस्कार मिलने वाला है और हाँ, इन लोगों के पूर्वजों ने पुराने नबियों के साथ भी ऐसा बर्ताव किया था।
42006024	लेकिन तुम सम्पन्न लोगों के लिए भविष्य में दुख ही दुख है, क्योंकि अभी तुम ने सुख पा लिया है।
42006025	तुम जो तृप्त हो, तुम्हें भूख लगेगी। तुम पर अफ़सोस, जो अभी हँसते हो, क्योंकि तुम भी रोओगे और विलाप करोगे।
42006026	तुम पर हाय, जब लोग तुम्हें भला कहें, क्योंकि इन के पूर्वज भी झूठे नबियों की बड़ाई किया करते थे।
42006027	लेकिन जो लोग सुन रहे हैं, उन से मैं कहता हूँ कि अपने दुश्मनों से प्यार करो और नफ़रत करने वालों के साथ भलाई।
42006028	जो लोग तुम्हारा बुरा चाहते हैं, तुम उनकी भलाई के शब्द कहो, और जो बुरा बर्ताव करते हैं उनके लिए आशीष माँगो।
42006029	जो तुम्हारे गाल पर थप्पड़ मारे, उसे दूसरे गाल पर भी मार लेने दो। जो तुम्हारी कमीज़ को ज़बरदस्ती छीनना चाहे, उसे बनियान छीनने से भी मत रोको।
42006030	जो तुम से माँगे, उसे दो और जो तुम्हारी चीज़ ज़बरन ले ले, उससे वापस मत माँगो।
42006031	जिस तरह के बर्ताव की आशा तुम दूसरों से करते हो, वैसा बर्ताव तुम भी दूसरों के साथ करो।
42006032	अगर तुम उन्हीं लोगों से प्रेम करते हो, जो तुम से करते हैं, तो कौन सी बड़ी बात है? दुष्ट लोग भी अपने से प्रेम करने वालों से ऐसा करते हैं।
42006033	अगर तुम उन लोगों की मदद करते हो जो तुम्हारी मदद करते हैं, तो कौन सा बड़ा काम करते हो? क्योंकि दुष्ट लोग भी ऐसा करते हैं।
42006034	अगर तुम किसी को उधार देने के बाद वापस उस धन की अपेक्षा करते हो, तो यह कौन सी बड़ी बात है? दुष्ट लोग भी दुष्टों को इसलिए उधार देते हैं ताकि उन्हें वापस उतना मिल ही जाए।
42006035	लेकिन तुम अपने दुश्मनों से प्रेम करो, भलाई करो, उधार दो, और तुम्हारे लिए बड़ा फल होगा और तुम परम प्रधान की सन्तान ठहरोगे, क्योंकि वह धन्यवाद करने वाले और बुरे, दोनों पर कृपालु हैं।
42006036	जैसा तुम्हारा पिता दयावन्त है, वैसे ही तुम भी दयावन्त बनो।
42006037	दोष मत लगाओ, तो तुम पर भी दोष नहीं लगाया जाएगा दोषी न ठहराओ, तो तुम भी दोषी नहीं ठहराए जाओगे क्षमा करो, तो तुम्हें भी क्षमा किया जाएगा।
42006038	दिया करो, तो तुम्हें भी दिया जाएगा लोग पूरा नाप, दबा-दबाकर और हिला-हिलाकर और उभरता हुआ तुम्हारी गोद में डालेंगे, क्योंकि जिस नाप से तुम नापते हो, उसी से तुम्हारे लिए भी नापा जाएगा।"
42006039	फिर यीशु ने उन से एक दृष्टान्त कहा, "क्या अन्धा, अन्धे को मार्ग बता सकता है? क्या दोनों गड़हे में नहीं गिरेंगे?
42006040	चेला अपने गुरू से श्रेष्ठ नहीं हो सकता परन्तु जो कोई सिद्ध होगा, वह अपने गुरू के समान होगा।
42006041	तू अपने भाई की आँख के तिनके को क्यों देखता है, और अपनी ही आँख का लट्ठा तुझे दिखाई नहीं देता?
42006042	और जब अपनी ही आँख का लट्ठा तुझे नहीं दिखाई देता, तो अपने भाई से कैसे कह सकता है कि हे भाई, ठहर जा, तेरी आँख से तिनके को निकाल दूँ? हे पाखण्डी, पहले अपनी आँख से लट्ठा साफ़ कर तब जो तिनका तेरे भाई की आँख में है, अच्छी तरह देखकर निकाल सकेगा।
42006043	अच्छा पेड़ कभी बुरा फल नहीं लाता, और खराब पेड़ कभी अच्छा फल नहीं लाता।
42006044	हर पेड़ की पहचान उसके फल से होती है क्योंकि लोग झाड़ियों से अंजीर नहीं तोड़ते, और न झड़बेरी से अंगूर।
42006045	भला मनुष्य अपने मन के भले खज़ाने से भली बातें निकालता है और बुरा मनुष्य अपने मन के बुरे खज़ाने से बुरी बातें निकालता है, क्योंकि जो मन में भरा है, वही उसके मुँह पर आता है।
42006046	जब तुम मेरा कहना नहीं मानते, तो क्यों मुझे 'हे प्रभु, हे प्रभु' कहते हो?
42006047	जो कोई मेरे पास आता है, और मेरी बातें सुनकर उन्हें मानता है, मैं तुम्हें बताता हूँ कि वह किसके समान है।
42006048	वह उस मनुष्य के समान है, जिसने घर बनाते समय भूमि गहरी खोदकर चट्टान पर नेव डाली, और जब बाढ़ आयी तो उस घर पर बारिश के थपेड़े पड़े परन्तु उसे हिला न सकी, क्योंकि वह पक्का बना था।
42006049	परन्तु जो सुनकर नहीं मानता, वह उस मनुष्य के समान है, जिसने मिट्टी पर बिना नेव का घर बनाया। जब उस पर बारिश के थपेड़े पड़े, तो वह तुरन्त गिर पड़ा, और गिरकर सत्यानाश हो गया।"
42007001	लोगों से यह सब बातें कहने के बाद यीशु कफ़रनहूम लौटे।
42007002	उसी समय एक बड़े इज़्ज़तदार रोमन ऑफ़िसर का एक नौकर बीमारी की वजह से मरने पर था।
42007003	यीशु के बारे में सुनने पर उसने कुछ यहूदी बुज़ुर्ग लोगों को भेजकर उन्हें बुलाया ताकि वह आकर उसके दास को स्वस्थ कर दें।
42007004	यीशु के पास आने पर उन्हों ने कहा कि, "रोमन ऑफ़िसर इस लायक है कि उसके लिए ऐसा किया जाया जाए,
42007005	क्योंकि वह यहूदियों को चाहता है, और उसी ने आराधनालय को हमारे लिए बनाया है।"
42007006	तब यीशु उन लोगों के साथ चल दिए। जब यीशु घर से बहुत दूर नहीं थे तभी रोमी आफ़िसर ने अपने कुछ दोस्तों के द्वारा कहलाया कि यीशु उसके घर आने का कष्ट न करें, क्योंकि वह स्वयं इस लायक नहीं है।
42007007	उसने कहा, "इसी वजह से मैं आपके पास आने से हिचकिचा रहा था।
42007008	इसलिए कि मेरे पास भी अधिकार है और सैनिक मेरे आधीन हैं। मैं एक से कहता हूँ, 'जाओ,' तो वह जाता है। दूसरे से कहता हूँ, 'आओ', तो वह आ जाता है, 'यह करो', तो वह करता है।"
42007009	यह सुनकर यीशु को उस व्यक्‍ति पर आश्चर्य हुआ और अपने साथ चलने वाली भीड़ की तरफ़ मुड़कर कहा, "सच यह है कि इस्राएलियों में भी मैंने ऐसे विश्‍वास को नहीं पाया है।"
42007010	भेजे हुए लोग जब घर लौटे, तो उन्हों ने नौकर को बिल्कुल ठीक पाया।
42007011	दूसरे दिन भीड़, यीशु मसीह के तमाम शिष्य, और वह नाइन नामक गाँव पहुँचे।
42007012	गाँव के मुहाने पर पहुँचते ही एक नवजवान की अर्थी को देखा गया। वह अपनी विधवा माँ का एकलौता बेटा था और उस गाँव का एक बड़ा झुण्ड अर्थी के साथ था।
42007013	उस महिला को देखते ही यीशु को तरस आया और उन्हों ने कहा, "रो मत।"
42007014	पास आकर यीशु ने अर्थी को छू लिया और उसे उठाने वाले तुरन्त वहीं ठहर गए। वह बोले, "हे नवजवान, उठकर बैठो।"
42007015	वह मुर्दा नवजवान उठ बैठा और बातें करने लगा। यीशु ने उसे उसकी माँ के सुपुर्द कर दिया।
42007016	हर एक के ऊपर डर सा छा गया और सभी परमेश्‍वर की बड़ाई करते हुए कहने लगे कि "हमारे बीच में एक बड़ा नबी उठ खड़ा हुआ है और परमेश्‍वर हम से भेंट करने उतर आए हैं।"
42007017	सारे यहूदिया और आस-पास के सभी इलाके में यह बात फैल गई।
42007018	इन बातों की सूचना यूहन्ना के शिष्यों ने यूहन्ना को दी।
42007019	अपने शिष्यों में से दो को बुलाकर यूहन्ना ने यीशु के पास यह पुछवाने के लिए भेजा कि जो आने वाले थे वह आप ही हैं या हम किसी और का इन्तज़ार करें।
42007020	वे दोनों आकर यीशु से पूछने लगे, "यूहन्ना बपतिस्मा देने वाले ने हमें आपके पास यह पूछने के लिए भेजा है कि जो आने वाले थे वह आप ही हैं या हम किसी और का इन्तज़ार करें।"
42007021	तभी यीशु मसीह ने अनेकों बीमारियों, कष्टों और प्रेतात्माओं से पीड़ित लोगों को आज़ाद करने के साथ अँधों को रोशनी दी।
42007022	उनका उत्तर देते हुए यीशु ने कहा, "जो कुछ देख रहे हो, सुन रहे हो, वह सब जाकर यूहन्ना को बता दो कि अँधे देखते हैं, लंगड़े चल रहे हैं और ज़रूरतमंद और असहाय लोगों को खुशी की खबर सुनाई जा रही है।
42007023	और फ़ायदे में वही है जो मेरी वजह से दुविधा में नहीं पड़ेगा।"
42007024	जब वे संदेशवाहक वापस लौट गए, तो वह लोगों से यूहन्ना के बारे में कहने लगे, "तुम लोग जंगल में क्या देखने गए थे? हवा से हिलते हुए सरकण्डे को?
42007025	लेकिन तुम देखने क्या गए थे? कीमती कपड़े पहने हुए व्यक्‍ति को? देखो, जो कीमती कपड़े पहनते है, वे राजमहल में रहा करते हैं।
42007026	लेकिन वहाँ देखने क्या गए थे? एक नबी? हाँ, एक नबी से भी बड़े व्यक्‍ति को।
42007027	इसी के बारे में लिखा है, 'देखो, मैं तुम्हारे सामने एक खबर देने वाले को भेज रहा हूँ, जो तुम्हारे आने से पहले तुम्हारे आने की तैयारी करेगा।
42007028	मैं तुम्हें यह बताना चाहता हूँ कि आज तक जो भी लोग पैदा हुए उन में से यूहन्ना से बढ़कर कोई नहीं था। लेकिन फिर भी परमेश्‍वर के राज्य में जिसको सब से कम समझा जाता है, वह यूहन्ना से भी बड़ा है।"
42007029	जब सभी लोगों ने यह सब सुना, तो टैक्स इकट्ठा करने वालों ने भी हामी भरते हुए कहा, कि परमेश्‍वर का रास्ता ही सही है, क्योंकि यूहन्ना उन्हें बपतिस्मा दे चुका था।
42007030	लेकिन फ़रीसियों और धर्म के शास्त्रियों ने परमेश्‍वर के रास्ते को ठुकरा दिया क्योंकि उन्हों ने यूहन्ना के बपतिस्मे का इन्कार किया।
42007031	यीशु ने कहा, "मैं इस पीढ़ी के लोगों की तुलना किससे करूँ? वे किस तरह के लोग हैं यह मैं कैसे बताऊँ?
42007032	वे उन बच्चों के समान हैं, जो चौराहे में खेलते हुए अपने दोस्तों से शिकायत करते हैं, 'हम ने तुम्हारे लिए शादी में बजने वाली धुन बजाई, लेकिन तुम ने नाच नहीं दिखाया, इसलिए हम ने वह राग अलापी जो अंत्येष्टि के समय की है, तब भी तुम रोए नहीं!'
42007033	यूहन्ना बपतिस्मा देने वाला न रोटी खाया करता था, न अंगूर का रस पीता था, लेकिन तुम उसे दुष्टात्मा वाला व्यक्‍ति कहते थे।
42007034	दूसरी तरफ़ मनुष्य का पुत्र खाना खाता है और अंगूर का रस पीता है और तुम्हारी नज़र में वह पेटू, पियक्कड़, टैक्स इकट्ठा करने वालों और दुष्टों का दोस्त है।
42007035	लेकिन ज्ञान को वे ही लोग परख सकते हैं जो सचमुच ज्ञानी हैं।"
42007036	उन में से एक फ़रीसी बार-बार यीशु को अपने घर बुलाता रहा था, इसलिए यीशु उसके घर खाने पर गए।
42007037	उसी गाँव में एक बुरी चालचलन वाली स्त्री रहा करती थी। फ़रीसी के घर में यीशु की दावत की खबर सुनकर वह एक इत्र की बोतल लेकर वहाँ आयी।
42007038	वह यीशु के पास पीछे खड़ी, रोते-रोते उनके पाँवों को आँसुओं से भिगाते हुए, अपने बालों से पोंछने लगी। उसने उन पाँवों को बार-बार चूमा और इत्र मला।
42007039	वह फ़रीसी मन ही मन सोचने लगा, "अगर यीशु एक नबी होते, तो जान जाते कि उन्हें छूने वाली इस स्त्री का चालचलन अच्छा नहीं है।"
42007040	यीशु ने उससे कहा, "शिमोन, मैं तुम से कुछ कहना चाहता हूँ।" शिमोन ने कहा, "गुरू जी, कहिए।"
42007041	"एक महाजन के दो कर्ज़दार थे। एक के ऊपर पाँच सौ चाँदी के सिक्के और दूसरे के ऊपर पचास चाँदी के सिक्कों का कर्ज़ था।
42007042	जब वे कर्ज़ लौटा न सके, तो उसने उन दोनों को माफ़ कर दिया। मुझे बताओ कौन उससे ज़्यादा प्रेम करेगा?"
42007043	शमौन ने कहा, "मैं सोचता हूँ जिसका ज़्यादा माफ़ किया गया।" यीशु ने कहा, "तुम बिल्कुल सच कह रहे हो।"
42007044	उस स्त्री की तरफ़ मुड़कर यीशु ने शमौन से कहा, "क्या तुम इस स्त्री को देख रहे हो। मैं तुम्हारे घर में आया और तुम ने मेरे पैरों को धोने के लिए पानी नहीं दिया। लेकिन इसने मेरे पैरों को अपने आँसुओं से धोया और अपने बालों से पोछा।
42007045	तुम ने मुझे चूमा नहीं, लेकिन जब से मैं यहाँ आया हूँ, यह मेरे पैरों को चूमती जा रही है।
42007046	तुम ने मेरे सिर पर तेल नहीं उण्डेला, लेकिन इस महिला ने मेरे पैरों पर खुशबूदार तेल उण्डेल दिया है।
42007047	इसलिए मैं तुम से कहता हूँ कि इसके बहुत से अपराध माफ़ किए जा चुके हैं, क्योंकि इसने बहुत प्रेम किया है। लेकिन जिसका थोड़ा माफ़ किया गया है, वह कम प्रेम करता है।"
42007048	यीशु ने स्त्री से कहा, "तुम्हारे अपराध माफ़ हो चुके हैं।"
42007049	यीशु के साथ खाना खाने वाले दूसरे लोग आपस में कहने लगे, "यह कौन है जो अपराधों को भी माफ़ कर सकता है?"
42007050	यीशु ने स्त्री से कहा, "तुम्हारे विश्‍वास ने तुम्हें बचा लिया है, खुशी खुशी जाओ।"
42008001	इसके तुरन्त बाद यीशु परमेश्‍वर के राज्य की खुशखबरी (सुसमाचार) सुनाते हुए गाँव-गाँव गए और बारह जन उनके साथ थे।
42008002	कुछ महिलाएँ जो गंदी आत्माओं और कमज़ोरियों से आज़ाद की गई थीं, वे भी साथ में थीं: जिस मरियम मगदलीनी में से सात बुरी आत्माएँ निकाली गई थीं,
42008003	और हेरोदेस के भण्डारी खोजा की पत्नी योअन्ना और सूसन्नाह और बहुत सी अन्य स्त्रियाँ, ये सभी अपनी सम्पत्ति से यीशु को सहयोग दिया करती थीं।
42008004	जब चारों तरफ़ के गाँव से बहुत से लोग आकर भीड़ लगाने लगे, तो यीशु दृष्टान्त देकर सिखाने लगेः
42008005	"एक बीज बोने वाला बीज बोने निकला। जब वह बो रहा था, कुछ रास्ते के किनारे गिरे और पैरों से कुचल दिए गए और चिड़ियों ने आकर उन्हें चुग लिया।
42008006	और कुछ पथरीली ज़मीन पर गिरे और जैसे ही अंकुर निकले, तो नमी के अभाव में सूख गए।
42008007	कुछ कँटीली झाड़ियों में गिरने पर उन्हीं के साथ बढ़ गए और काँटों ने उन्हें दबा लिया।
42008008	और कुछ अच्छी भूमि पर गिरे, और उगकर सौ गुणा फलवन्त हो गए।" यह सब कहने के बाद यीशु ने ऊँची आवाज़ में कहा, "जो सुनने में दिलचस्पी रखता है वह सुन ले।"
42008009	यीशु के शिष्यों ने उन से पूछा, "इस दृष्टान्त का मतलब क्या है?"
42008010	यीशु ने कहा, "परमेश्‍वर के राज्य के रहस्यों की समझ तुम्हें दी गई है, लेकिन दूसरे लोगों को मैं दृष्टान्त से सिखाता हूँ, ताकि देखते हुए वे देख न सकें और सुनते हुए वे समझ न सकें।
42008011	"दृष्टान्त यह हैः बीज तो परमेश्‍वर का शब्द है।
42008012	रास्ते के किनारे के वे हैं, जो सुनते हैं, तब शैतान आकर उनके भीतर से शब्द को उठा ले जाता है ताकि वे लोग सुनकर मुक्‍ति न पा जाएँ।
42008013	चट्टान पर के वे हैं, जो सुनकर खुशी से शिक्षा को अपना लेते हैं, लेकिन उनकी जड़ें गहराई में नहीं जा पाती हैं। कुछ समय के लिए वे विश्‍वास कर लेते हैं, लेकिन परीक्षा के समय पीछे हट जाते हैं।
42008014	जो कँटीली झाड़ियों में गिरे उन लोगों की तरफ़ इशारा करते हैं, जो वचन सुनने के बाद बढ़ते हैं, लेकिन चिन्ताओं, इस जीवन के ऐश-ओ-आराम और दौलत की चाह में फँसने से किसी काम के नहीं रह जाते।
42008015	लेकिन अच्छी ज़मीन में गिरने वाला बीज उनकी ओर संकेत है, जो संदेश सुनने के बाद अच्छे मन से सम्भालकर रखते हैं और धीरज से फल उत्पन्न करते हैं।
42008016	दिये को जलाकर कोई भी व्यक्‍ति किसी बर्तन से ढाँकता नहीं है या चारपाई के नीचे नहीं रखता, लेकिन दिये को दीपदान पर रखता है ताकि जो भीतर आते हैं, उन्हें रोशनी मिल सके।
42008017	क्योंकि ऐसा कुछ भी गुप्त नहीं है जो हमेशा गुप्त रहेगा, कुछ भी ऐसा छिपा नहीं है जो हमेशा छिपा रहेगा।
42008018	इसलिए सावधान रहो कि तुम कैसे सुनते हो? क्योंकि जिसके पास है उसे दिया जाएगा और जिसके पास नहीं है उसके पास से वह सब ले लिया जाएगा, जो कि उसके पास है।"
42008019	तब उनकी माँ और भाई उन से मिलने आए लेकिन भीड़ के कारण मिल न सके।
42008020	यीशु से कहा गया, 'आपकी माँ जी और भाई बाहर आपका इन्तज़ार कर रहे हैं।"
42008021	यीशु ने इसके जवाब में उन लोगों से कहा, "मेरी माँ और मेरे भाई वे सभी हैं, जो मेरी बातें सुनकर वैसा ही करते हैं, जैसा मैं कहता हूँ।"
42008022	एक दिन की बात है जब यीशु अपने शिष्यों के साथ नाव पर थे, यीशु ने उन से कहा, "चलो, झील के उस पार चलते हें।" और वे उस तरफ़ खेने लगे।
42008023	जब वे चले जा रहे थे, तभी यीशु की आँख लग गई। झील में तूफ़ान उठने की वजह से, नाव में पानी भरने लगा और वे सब बड़े खतरे में पड़ गए।
42008024	यीशु के पास आकर, उन्हें जगाते हुए वे कहने लगे, "स्वामी, स्वामी! अब तो हम मर जाएँगे।" यीशु जाग गए और उन्हों ने हवा और उठने वाली लहरों को डाँटा। तुरन्त वे थम गए और शान्ति हो गई।
42008025	यीशु ने उन से कहा, "तुम्हारा विश्‍वास कहाँ है?" डरते और आश्चर्य करते हुए वे एक दूसरे से पूछने लगे, "यह किस तरह के इन्सान हैं! क्योंकि यह हवा और पानी को आज्ञा देते हैं और वे उनकी बात मानते हैं।"
42008026	उन्हों ने गिरासेनियों की तरफ़ खेना शुरू किया, जो झील के उस पार था।
42008027	जब यीशु नाव से ज़मीन पर उतरे, उनकी मुलाकात एक आदमी से हुई, जो बहुत समय से भूतों से पीड़ित था। वह कपड़े नहीं पहनता था और घर में रहने के बजाए कब्रों में रहा करता था।
42008028	यीशु को देखते ही चिल्लाते हुए वह उनके सामने गिर पड़ा और ऊँची आवाज़ में बोला, "परमेश्‍वर के पुत्र यीशु, मैं दोहाई देता हूँ कि मुझे न सताएँ।"
42008029	यह इसलिए क्योंकि यीशु ने हुक्म दिया था, कि भूत उसमें से निकल जाए। क्योंकि अक्सर वह उसे जकड़ते थे। उसे जंजीरों और हथकड़ियों से बान्धकर खास निगरानी में रखा जाता था। वह सांकलों को तोड़कर भूतों द्वारा जंगल में ले जाया जाता था।
42008030	यीशु ने उससे पूछा, "तुम्हारा नाम क्या है?" उसने कहा, "सेना!" क्योंकि उसमें बहुत से भूत समा गए थे।
42008031	उन भूतों ने यीशु से बिनती की, कि वह उन्हें अधोलोक में जाने की आज्ञा न दें।
42008032	वहाँ पहाड़ पर सूअरों का एक बड़ा झुण्ड चर रहा था। भूतों ने यीशु से दोहाई देकर कहा, कि उन्हें सुअरों में जाने दिया जाए। और यीशु ने ऐसा होने दिया।
42008033	तब वे भूत उस इन्सान में से निकलकर सुअरों में समा गए। पूरा का पूरा वह झुण्ड पहाड़ी के ऊपर से नीचे झील में गिरकर डूब गया।
42008034	उनकी देख-रेख करने वाले ये सब देखकर भागे और जाकर गाँव में यह खबर सुना दी।
42008035	सुनकर लोग जब यह देखने आए तो यीशु के चरणों पर उस भूत पीड़ित व्यक्‍ति को कपड़े पहने और सही मानसिक हालत में देखकर डर से गए।
42008036	जो लोग उसे जानते थे, उन्हों ने इन लोगों को बता दिया कि यह भूत पीड़ित व्यक्‍ति किस तरह से अच्छा हो गया।
42008037	तब गिरासेनियों के आस-पास के सभी लोग गिड़गिड़ाकर कहने लगे, कि यीशु वहाँ से चले जाएँ, क्योंकि वे लोग बहुत ज़्यादा डर गए थे। तब यीशु नाव पर बैठकर वापस चले गए।
42008038	जिस व्यक्‍ति में से ये भूत निकाले गए थे उसने यीशु से बिनती की कि यीशु उसे अपने साथ रहने दें।
42008039	लेकिन यीशु ने उसे यह कहते हुए भेज दिया, "अपने घर वापस जाओ और बताओ कि यीशु ने उसके लिए कैसे बड़े काम किए हैं।" वह सारे शहर में लोगों को बताने लगा।
42008040	यीशु के वापस लौटने पर लोगों ने बड़ी खुशी से उनका स्वागत किया, क्योंकि वे सब उनका इन्तज़ार ही कर रहे थे।
42008041	तभी याईर नाम का एक व्यक्‍ति वहाँ आ पहुँचा। वह एक आराधनालय का प्रबंधक था। यीशु के कदमों पर गिरकर वह उन से प्रार्थना करने लगा कि वह उसके घर आएँ।
42008042	उसके पास बारह वर्ष की एकलौती बेटी थी, और वह मरने ही वाली थी। यीशु जब उसके घर की तरफ़ चलने लगे, एक बड़ी भीड़ उन पर गिरी पड़ती थी।
42008043	तभी एक महिला जिसने अपने खून बहने की बीमारी से आज़ाद होने के लिए अपना सारा पैसा डॉक्टरों पर लुटा दिया था, और फिर भी ठीक नहीं हुई थी,
42008044	पीछे से आई और यीशु के वस्त्र के एक छोर को उसने चुपके से छू लिया और उसी वक्‍त उसका खून बहना रुक गया।
42008045	यीशु ने कहा, "मुझे किसने छुआ है?" जब हर व्यक्‍ति इन्कार करने लगा, तभी पतरस और उसके साथियों ने यीशु से कहा, "स्वामी जी, लोग भीड़ लगाए हुए हैं और आपके ऊपर गिरे पड़ रहे हैं और आप पूछ रहे हैं कि किसने आपको छुआ?"
42008046	यीशु ने उत्तर दिया, "किसी ने तो मुझे छुआ है, क्योंकि मेरे भीतर से शक्‍ति निकलने का एहसास मुझे हुआ है।"
42008047	जब उस महिला ने देखा कि मैं छिप नहीं सकती, तब घबराते हुई आयी, और उनके पाँवों पर गिरते हुए उसने बताया कि यीशु को उसने क्यों छुआ था और तुरन्त अच्छी हो गई थी।
42008048	यीशु ने उससे कहा, "बेटी, तुम्हारे विश्‍वास ने तुम्हें ठीक कर दिया है, खुशी से जाओ।"
42008049	इसी दौरान किसी ने आराधनालय के प्रबंधक के यहाँ से आकर खबर दी कि उसकी बीमार बेटी मर चुकी है, और यीशु को तकलीफ़ उठाने की ज़रूरत नहीं है।
42008050	यीशु ने यह सुनकर उत्तर दिया, "डरो मत, केवल भरोसा रखो, और वह जी उठेगी।"
42008051	प्रबंधक के घर आकर यीशु ने पतरस, यूहन्ना, याकूब और लड़की के माता-पिता को छोड़ किसी और को अपने साथ अन्दर नहीं आने दिया।
42008052	सब लोग वहाँ रो पीट रहे थे, लेकिन यीशु ने कहा, "मत रो, वह मरी नहीं है, सो रही है।"
42008053	यीशु की बात सुनकर वे हँसने लगे, क्योंकि वह मर चुकी थी।
42008054	यीशु ने लड़की के हाथ पकड़कर उठाते हुए कहा, "हे लड़की, उठो!"
42008055	तब लड़की की जान उसमें वापस आ गई और वह उठकर बैठ गई। यीशु ने उसके माता-पिता से उसे कुछ खाने को देने के लिए कहा।
42008056	लड़की के माता-पिता आश्चर्य से भर गए, लेकिन यीशु ने उन्हें किसी को भी बताने से मना किया।
42009001	तब यीशु ने बारह शिष्यों को बुलाकर उन्हें सब भूत-प्रेतात्माओं को निकालने और बीमारियों को ठीक करने की ताकत (योग्यता) और अधिकार दिया,
42009002	उन्हें परमेश्‍वर के राज्य का समाचार देने और बीमारियों से आज़ाद करने के लिए भेजा।
42009003	यीशु ने उन से कहा, "सफ़र के लिए कुछ मत लेना, न लाठी, न झोली, न रोटी, न रुपये और न दो कमीज़ें।
42009004	और जिस घर में तुम पहले पहुँचो, वहीं रहना, और वहीं से विदा होना।
42009005	जो कोई तुम्हारा स्वागत न करे, उस इलाके से निकलते हुए अपने पाँवों की धूल झाड़ देना ताकि उनके खिलाफ़ सबूत हो।"
42009006	इसलिए वे निकलकर गाँव-गाँव खुशी की खबर सुनाते, और हर जगह लोगों को स्वस्थ करते गए।
42009007	देश के चौथाई भाग का राजा हेरोदेस यह सब सुनकर घबरा गया, क्योंकि कुछ का कहना था कि यूहन्ना मरे हुओं में से जी उठा है।
42009008	कुछ कह रहे थे कि यह तो एलिय्याह है, और दूसरे उसे पुराने समय का नबी समझ रहे थे।
42009009	हेरोदेस बोल उठा, "यूहन्ना को तो खुद मैंने मरवाया था, फिर यह मनुष्य कौन है जिसके बारे में मैं सुन रहा हूँ?" वह उससे मुलाकात भी करना चाहता था।
42009010	प्रेरितों ने वापस लौटने पर वे सब बातें बतायीं जो उन्हों ने की थीं। तब वह उनको अपने साथ लेकर चुपचाप बैतसैदा के वीरान इलाके में चले गए।
42009011	लोग यह जानकर उन से भेंट करने आए और यीशु ने उन से मुलाकात की। यीशु ने उन्हें परमेश्‍वर के राज्य के बारे में सिखाया और बीमार लोगों को अच्छा कर दिया।
42009012	दिन ढलने पर बारहों ने आकर यीशु से कहा, "भीड़ को विदा कीजिए ताकि आस-पास के इलाकों में जाकर रहने और खाने का इन्तज़ाम कर सकें क्योंकि यह तो वीरान जगह है।"
42009013	लेकिन यीशु ने उन से कहा, "तुम्हीं खाने के लिए उन्हें कुछ दो।" और वे बोले, "पाँच रोटियों और दो मछली के सिवाय हमारे पास कुछ नहीं है। खाना खरीदकर लाने ही से कुछ हो सकता है।" वहाँ करीब पाँच हजार आदमी थे।
42009014	यीशु ने उन से कहा, "पचास पचास की कतार में लोगों को बैठा दो।"
42009015	शिष्यों ने लोगों को इसी तरह बैठा दिया।
42009016	तब यीशु ने रोटियाँ और मछलियाँ हाथ में लेकर आसमान की तरफ़ देखते हुए धन्यवाद किया, और रोटियाँ तोड़ तोड़कर अपने शिष्यों को देते गए ताकि लोगों में बाँट दें।
42009017	सब लोगों के भरपूर खा लेने के बाद उन्हों ने बचे हुए टुकड़ों से भरी बारह टोकरियाँ उठायीं।
42009018	जब यीशु अकेले प्रार्थना कर रहे थे, और शिष्य उनके साथ थे, तब यीशु ने उन से पूछा, "मेरे बारे में लोगों के ख्याल क्या हैं?"
42009019	उन लोगों ने उत्तर दिया, "कि आप यूहन्ना बपतिस्मा देने वाले हैं या एलिय्याह, लेकिन कुछ दूसरों के हिसाब से, पुराने समय के कोई एक नबी जी उठे हैं।"
42009020	यीशु ने उन से पूछा, "लेकिन तुम मुझे क्या कहते हो?" पतरस ने उत्तर दिया, "परमेश्‍वर का मसीह।"
42009021	तब यीशु ने चेतावनी देकर आज्ञा दी कि "वे यह बात किसी को न बताएँ।"
42009022	उन से यीशु ने यह भी कहा, "यह ज़रूरी है कि मैं बहुत दुःख उठाऊँ और प्राचीनों, प्रधान याजक, महापुरोहित और शास्त्रियों द्वारा तुच्छ ठहराए जाने के बाद मार डाला जाऊँ और तीसरे दिन जी उठूँ।"
42009023	तब यीशु ने सब लोगों से कहा, "अगर कोई मुझे मानना चाहे, तो अपनी मनमानी करना छोड़ दे, हर दिन अपना क्रूस उठाए और मेरे कहने अनुसार करे।
42009024	क्योंकि जो कोई अपनी जान बचाना चाहेगा वह उसे खो देगा, लेकिन जो मेरे लिए जिएगा, वह उसे बचा लेगा।
42009025	यदि इन्सान सारी दुनिया को पा ले और अपनी आत्मा को खो दे या उसका नुकसान उठाए, तो उसे क्या फ़ायदा होगा?
42009026	जो कोई मुझ से और मेरी बातों से इस दुनिया में शर्माएगा, मैं भी अपनी, अपने पिता और पवित्र स्वर्गदूतों की शान के साथ आऊँगा, तो उससे शर्माऊँगा।
42009027	मैं तुम से सच कहता हूँ कि जो यहाँ खड़े हैं, उन में से कोई कोई ऐसे हैं कि जब तक परमेश्‍वर के शासन को न देख लें, तब तक मरेंगे नहीं।"
42009028	इन बातों के लगभग आठ दिन बाद यीशु पतरस और यूहन्ना और याकूब को साथ लेकर परमेश्‍वर पिता से सहभागिता करने गए।
42009029	जब यीशु प्रार्थना कर रहे थे, तभी उनका चेहरा बदल सा गया और उनके कपड़े सफ़ेद होकर चमकने लगे।
42009030	एक दम से, मूसा और एलिय्याह, उन से बातें करते हुए दिखे।
42009031	ये लोग अजीब रोशनी से भरे हुए थे और यीशु की मौत पर बातचीत कर रहे थे।
42009032	पतरस और उसके साथी नींद के झोंके में थे, और जब थोड़ा सचेत हुए, तो यीशु के बदले हुए महिमामय रूप को और उनके साथ दो पुरुषों को खड़ा देखा।
42009033	मूसा और एलिय्याह के जाने के बाद, पतरस ने यीशु से कहा, "हे स्वामी, हमारे लिए यहाँ रहना अच्छा है। इसलिए हम तीन तम्बू खड़े करेंगे, एक आपके लिए, एक मूसा के लिए और एक एलिय्याह के लिए। बिना सोचे समझे उसने यह कह दिया था।
42009034	वह यह कह ही रहा था, कि बादल ने आकर उन्हें घेर लिया, जिसकी वजह से वे डर गए।
42009035	इस बादल में से आवाज़ आयी कि यह मेरा प्यारा बेटा है, इसकी सुनो।
42009036	उस आवाज़ के बंद होते ही यीशु अकेले पाए गए। शिष्य खामोश खड़े रहे और बाद में भी ये बातें किसी को न बतायीं।
42009037	दूसरे दिन उनके पहाड़ से उतरते ही बहुत से लोग यीशु से मिलने आए।
42009038	अचानक ही भीड़ में से एक आदमी चिल्ला उठा, "गुरू जी, देखिए मेरे पास एक ही बेटा है,
42009039	एक भूत उसे पकड़ता है, और वह चिल्ला उठता है।
42009040	मैंने आपके शिष्यों से बिनती की कि वे भूत को निकालें, लेकिन वे नाकामयाब रहे।"
42009041	यीशु ने कहा, "हे अविश्‍वासियो और ज़िद्दी लोगो, मैं कब तक तुम्हारे साथ रहकर सहता रहूँगा? अपने बेटे को यहाँ लाओ।"
42009042	उसके आते आते प्रेतात्मा ने उसे मरोड़ते हुए पटक दिया, लेकिन यीशु ने प्रेतात्मा को डाँटा और लड़के को अच्छा करके पिता को सौंप दिया।
42009043	परमेश्‍वर के इस बड़े काम को देखकर सब लोग अचम्भा करने लगे, तब यीशु ने अपने शिष्यों से कहा,
42009044	"इन बातों पर ध्यान दो क्योंकि मैं लोगों के हाथ पकड़वाया जाऊँगा।"
42009045	लेकिन वे इस बात को न समझे और यह बात उन से छिपी रही कि वे उसे न जानें और वे इस विषय में यीशु से पूछने में संकोच करते रहे।
42009046	उसके बाद उनके बीच इस बात पर चर्चा होने लगी कि उन में से कौन बड़ा है?
42009047	तब यीशु ने यह जानकर कि वे अपने मनों में क्या सोच रहे थे, एक बच्चे को लेकर अपने पास खड़ा किया,
42009048	और उन से कहा, "जो कोई मेरे नाम से इस बच्चे को अपनाता है, वह मुझे अपनाता है, और जो कोई मुझे अपनाता है वह मेरे भेजने वाले को अपनाता है, क्योंकि जो तुम में छोटों में से भी छोटा है, वही बड़ा है।"
42009049	तब यूहन्ना ने कहा, "हे स्वामी, हम ने एक मनुष्य को भूत-प्रेत निकालते देखा था, और उसे मना किया कि वह ऐसा न करे, क्योंकि वह हम सब के साथ मिलकर काम नहीं कर रहा है।"
42009050	यीशु ने यूहन्ना को यह कहते हुए ऐसा करने से मना किया, "उसे मना मत करो क्योंकि जो तुम्हारे खिलाफ़ में नहीं, वह तुम्हारी तरफ़ है।"
42009051	यीशु के आसमान पर उठाए जाने के कुछ समय पहले यीशु ने यरूशलेम जाने का इरादा किया।
42009052	उन्हों ने खुद जाने से पहले कुछ शिष्यों को भेजा। सामरियों के गाँव जाकर उन्हों ने यीशु के लिए जगह तैयार करनी चाही।
42009053	लेकिन क्योंकि यीशु यरूशलेम जा रहे थे इसलिए सामरी समाज के लोगों ने अपने गाँव में उन्हें इज़ाज़त नहीं दी।
42009054	यह देखकर यीशु के शिष्य याकूब और यूहन्ना ने कहा, "हे स्वामी, अगर आप हुक्म करें तो हम आसमान से आग गिराकर उन्हें राख कर डालें।"
42009055	लेकिन यीशु ने मुड़कर उन्हें डाँटा और कहा, "तुम नहीं जानते कि तुम कैसी आत्मा के हो। क्योंकि मैं लोगों को बर्बाद करने नहीं, लेकिन बचाने के लिए आया हूँ।"
42009056	फिर वे दूसरे गाँव को चले गए।
42009057	जब वे रास्ते पर ही थे, किसी ने यीशु से कहा, "जहाँ-जहाँ आप जाएँगे, मैं भी आपके साथ आऊँगा।"
42009058	यीशु ने उससे कहा, "लोमड़ियों के भट और आकाश के पक्षियों के घोंसले होते हैं, लेकिन मेरे लिए सिर धरने की भी जगह नहीं है।"
42009059	यीशु ने दूसरे से कहा, "मेरे शिष्य बन जाओ।" उसने कहा, "हे स्वामी, मेरे पिता के देहान्त के बाद मैं आपका शिष्य बन जाऊँगा।"
42009060	यीशु ने उससे कहा, "मरे हुओं को अपने मुर्दों की फ़िकर करने दो, तुम जाकर मुक्‍ति की खुशखबरी (परमेश्‍वर के राज्य का संदेश) सुनाओ।"
42009061	किसी दूसरे व्यक्‍ति ने कहा, "हे स्वामी, मैं आपका शिष्य बन जाऊँगा, लेकिन पहले मैं अपने रिश्तेदारों से मिल कर आता हूँ।"
42009062	यीशु ने जवाब में कहा, "जो कोई अपना हाथ हल पर रखकर पीछे देखता है, वह परमेश्‍वर के राज्य के लायक नहीं है।"
42010001	और इन बातों के बाद प्रभु ने सत्तर और लोगों को काम दिया जिस जिस नगर और जगह को वह खुद जाने वाले थे, वहाँ उन्हें दो-दो करके अपने से पहले उन्हें भेजा।
42010002	यीशु ने उन से कहा, "पके खेत बहुत हैं, लेकिन काम करने वालों की कमी है। इसलिए खेत के मालिक से बिनती करो कि वह अपने खेत काटने को मज़दूर भेज दें।
42010003	"जाओ, देखो, मैं तुम्हें भेड़ों के समान भेड़ियों के बीच में भेजता हूँ।
42010004	इसलिए न बटुआ, न झोली, न जूते लो; और न रास्ते में किसी को नमस्कार करो।
42010005	जिस किसी घर में जाओ, पहले उस घर की शान्ति के लिए प्रार्थना करो।
42010006	अगर वहाँ कोई शान्ति के योग्य होगा, तो तुम्हारी शान्ति उस पर बनी रहेगी, नहीं तो तुम्हारे पास वापस लौट आएगी।
42010007	उसी घर में रहो, और जो कुछ उन से मिले, वही खाओ और पीओ, क्योंकि मज़दूर को उसकी मज़दूरी ज़रूर ही मिलनी चाहिए। घर-घर मारे फिरते न रहना।
42010008	जिस जगह जाओ, और लोग तुम्हारा स्वागत करें, जो कुछ तुम्हारे सामने रखें, वही खाओ।
42010009	वहाँ के बीमारों को अच्छा करो और उन से कहो, परमेश्‍वर का राज्य तुम्हारे पास आ चुका है।'
42010010	लेकिन जिस जगह तुम जाओ, और वहाँ के लोग तुम्हें न अपनाएँ, तो वहाँ के बाज़ारों में जाकर कहो,
42010011	'तुम्हारे नगर की धूल, जो हमारे पाँवों में लगी है, हम तुम्हारे सामने झाड़ रहे हैं। फिर भी यह जान लो कि परमेश्‍वर का राज्य तुम्हारे लिए यहीं है।'
42010012	मैं तुम से सच कहता हूँ कि उस दिन उस नगर की हालत से सदोम की हालत ज़्यादा सहने लायक होगी।
42010013	हाय खुराजीन! हाय बैतसैदा! जो शक्‍ति के काम (चमत्कार) तुम में किए गए, यदि वे सूर और सैदा में किए जाते, तो टाट ओढ़कर और राख में बैठकर वे कब के मन बदल लेते।
42010014	लेकिन इन्साफ़ के दिन तुम्हारी हालत से सूर और सैदा की हालत ज़्यादा सहने लायक होगी।
42010015	हे कफ़रनहूम, क्या तुम स्वर्ग तक ऊँचे किए जाओगे? तुम तो अधोलोक तक नीचे किए जाओगे।
42010016	जो तुम्हारी सुनता है, वह मेरी सुनता है, और जो तुम्हें ठुकराता है, वह मुझे ठुकराता है। जो मुझे ठुकराता है, वह मेरे भेजने वाले को ठुकराता है।"
42010017	वे सत्तर खुशी से वापस लौटकर कहने लगे, "हे स्वामी, आपके नाम से भूत-प्रेत हमारे गुलाम हैं।"
42010018	यीशु ने उन से कहा, "मैं शैतान को बिजली की तरह आसमान से गिरता हुआ देख रहा था।
42010019	देखो, मैंने तुम्हें साँपों और बिच्छुओं को रौंदने और दुश्मन की सारी ताकत को तोड़ने का अधिकार दिया है। तुम्हें किसी चीज़ से नुकसान नहीं होगा।
42010020	फिर भी इस से खुश न हो, कि भूत-प्रेत के ऊपर तुम्हारा नियंत्रण है, लेकिन इस से कि तुम्हारे नाम स्वर्ग में लिखे हैं।"
42010021	उसी क्षण यीशु पवित्र आत्मा में होकर खुशी से भर गए और कहा, "हे पिता, स्वर्ग और पृथ्वी के स्वामी, मैं आपका धन्यवाद करता हूँ, कि आप ने इन बातों को ज्ञानियों और समझदारों से छिपा रखा, और बालकों पर प्रगट किया। हाँ, हे पिता, क्योंकि आपको यही अच्छा लगा
42010022	पिता ने हर बात की ज़िम्मेदारी मुझे सौंप दी है। पिता को छोड़ और कोई नहीं जानता कि बेटा कौन है केवल पिता। बेटे को छोड़ किसी को नहीं मालूम कि पिता कौन है। और केवल उस जन पर जिस पर बेटा उन्हें प्रगट करना चाहे।"
42010023	यीशु ने पीछे मुड़कर अपने शिष्यों से अकेले में कहा, "वे आँखें आशीषित हैं, जो वे सब देख रही हैं, जो तुम देख रहे हो।
42010024	मैं तुम से कहता हूँ कि जो तुम देख रहे हो और तुम सुन रहे हो वह सब बहुत से राजा और नबी देखना माँगते थे, लेकिन न सुन सके और न देख सके।"
42010025	तुरन्त एक शास्त्री ने यीशु को परखते हुए पूछा, "हमेशा का जीवन (अनन्त जीवन) पाने के लिए मैं क्या करूँ?"
42010026	यीशु ने कहा, "नियम शास्त्र में क्या लिखा है। तुम पढ़ते कैसे हो?"
42010027	शास्त्री ने जवाब में कहा, "तुम अपने दिल, जान और ताकत से प्रभु परमेश्‍वर से प्रेम रखो और जितना खुद से रखते हो, दूसरे लोगों से भी और अपने पड़ोसी से भी।"
42010028	यीशु पलटकर बोले, "तुम ने सही जवाब दिया है, जाओ, ऐसा करते हुए जीवन बिताओ तो हमेशा जीओगे।"
42010029	लेकिन उसने अपने आपको धर्मी दिखाने की इच्छा से यीशु से पूछा, "पड़ोसी (दूसरे लोगों) का क्या मतलब है?"
42010030	यीशु ने उत्तर दिया, "एक पुरुष यरूशलेम से यरीहो को जा रहा था, कि अचानक डाकुओं ने उसे घेर लिया। उन्हों ने उसके कपड़े उतारे, मारा, पीटा और घायल छोड़ दिया।
42010031	उसी रास्ते से एक याजक (पुरोहित) गुज़रा, लेकिन उसने अनदेखी कर दी।
42010032	एक लेवी भी वहाँ से गुज़रा, लेकिन उसका भी वही रवैया था।
42010033	एक सामरी समाज का व्यक्‍ति भी वहाँ से होकर जा रहा था, लेकिन वह तरस से भर गया।
42010034	उसने उसके घाव की मलहम पट्टी की, और अपने गधे पर बैठाकर धर्मशाला में लाकर उसकी सेवा की।
42010035	अगले दिन वहाँ से जाते समय उसने धर्मशाला वाले को दो दीनार देकर उसकी सेवा करने को कहा। यह भी कि बाकी पैसा वह लौटने पर चुका देगा।
42010036	तुम्हारे ख्याल से इन तीनों में से कौन सा व्यक्‍ति ज़ख्मी व्यक्‍ति का पड़ोसी (सहायक या मददगार) साबित हुआ।"
42010037	वह बोला, "वही जिसने उसकी मदद की।" यीशु ने उससे कहा, "जाओ, तुम भी ऐसा करो।"
42010038	जाते समय रास्ते में एक गाँव मिला, जहाँ मार्था नामक एक महिला ने यीशु को अपने घर में ठहराया।
42010039	तभी मार्था की बहन मरियम यीशु की बातें सुनने में लीन हो गई।
42010040	मार्था आवभगत करते-करते थक गयी और यीशु से कहने लगी, "मेरी बहन मेरी मदद नहीं कर रही है, उससे कहिए कि वह मेरी मदद करे।"
42010041	लेकिन यीशु ने उत्तर दिया, "मार्था, हे मार्था, तुम बहुत सी बातों के लिए फ़िक्र करती रहती हो।
42010042	लेकिन कुछ बातें हैं, सच पूछो तो एक ही बात बहुत ज़रूरी है। मरियम ने उस सब से बड़े हिस्से को चुन लिया है जो उससे छीना नहीं जाएगा।"
42011001	किसी जगह पर यीशु के प्रार्थना करने के बाद शिष्यों में से एक ने उन से कहा, "हे स्वामी, जैसे यूहन्ना ने अपने शिष्यों को प्रार्थना करना सिखलाया था, वैसे ही हमें भी सिखा दीजिए।"
42011002	यीशु ने उन से कहा, "जब तुम प्रार्थना करो, तो कहोः हे पिता जी, आपका नाम पवित्र माना जाए, आपका राज्य आए।
42011003	हमारा रोज़ का खाना, हमें रोज़ दिया जाए।
42011004	हमारे अपराधों को माफ़ करें, क्योंकि हम भी उन सभी को माफ़ करते हैं, जो हमें चोट और नुकसान पहुँचाते हैं, हमें प्रलोभन में फँसने न दें।"
42011005	तब यीशु ने उन से कहा, "तुम में से कौन है जिसका एक दोस्त हो, और वह आधी रात को उसके पास जाकर उससे कहे, 'हे दोस्त, मुझे तीन रोटियाँ चाहिए,
42011006	क्योंकि एक मुसाफिर दोस्त मेरे पास आया है और उसे खिलाने के लिए मेरे पास कुछ भी नहीं है।
42011007	और वह अन्दर ही से कहे, मुझे परेशान मत करो, दरवाज़ा बन्द है, और मेरे बच्चे मेरे पास बिस्तर पर हैं, मैं उठकर तुम्हें कुछ नहीं दे सकता।
42011008	मैं तुम से कहता हूँ कि हालाँकि दोस्त होने के नाते वह न भी उठे और उसे कुछ भी न दे फिर भी उसके गिड़गिड़ाने की वजह से वह उतनी ज़रूर देगा, जितनी ज़रूरत होगी।
42011009	मैं तुम से कहता हूँ, माँगो, तो तुम्हें दिया जाएगा, चाहत रखो, तो पा जाओगे, खटखटाओगे तो तुम्हारे लिए खोला जाएगा।
42011010	क्योंकि जो कोई माँगता है, उसे मिलता है, और जो ढूँढता है, वह पा लेता है, और जो खटखटाता है, उसके लिए खोला जाएगा।
42011011	तुम में से ऐसा कौन पिता होगा कि जब उसका पुत्र उससे रोटी माँगे, तो उसे पत्थर दे, या मछली माँगे, तो साँप दे?
42011012	या अण्डा माँगे तो उसे बिच्छू दे?
42011013	इसलिए जब तुम बुरे होने के बावज़ूद अपने बच्चों को अच्छी चीज़ें देना जानते हो, तो तुम्हारे आसमानी पिता उनको, जो माँगते हैं, पवित्र आत्मा क्यों नहीं देंगे?"
42011014	फिर यीशु एक गूँगी आत्मा को निकालने लगे। जब वह आत्मा निकल गयी, तो व्यक्‍ति बोलने लगा, जिससे भीड़ को बड़ा आश्चर्य हुआ।
42011015	भीड़ में से कुछ लोग कह उठे, "यीशु अशुद्ध आत्माओं को बेलज़बूब (अशुद्ध आत्मा के स्वामी) की मदद से निकालते हैं।"
42011016	दूसरे कुछ लोगों ने उन्हें परखने के लिए आसमान (आकाश) से एक निशान माँगा।
42011017	उनके मनों और विचारों को जानकर यीशु ने कहा, "जिस राज्य में एकता न हो, वह उजड़ जाता है, और जिस घर में एकता न हो, वह नाश हो जाता है।
42011018	अगर शैतान ही खुद अपनी खिलाफ़त करने लगे तो उसका राज्य कैसे बना रह सकता है? क्योंकि मेरे ऊपर तुम्हारा यह इल्ज़ाम है कि मैं बालज़बूब की मदद से अशुद्ध आत्माओं को निकालता हूँ।
42011019	यदि मैं बालज़बूब की मदद से अशुद्ध आत्माएँ निकालता हूँ, तो तुम्हारे लोग किसकी मदद से निकालते हैं? इसलिए वे ही अपना मत दें।
42011020	लेकिन अगर मैं परमेश्‍वर की मदद से भूत-प्रेत निकालता हूँ, तो परमेश्‍वर का राज्य तुम्हारे पास आ पहुँचा।
42011021	जब एक ताकतवर इन्सान पूरी तरह हथियार लेकर अपने घर की रखवाली करता है, तो उसकी धन दौलत सुरक्षित रहती है।
42011022	लेकिन उससे से भी ज़्यादा ताकतवर कोई इन्सान उस पर हमला बोलकर उसे हराता है, तो वह उसके सभी हथियारों को जिन पर उसे भरोसा था, छीनता है और धन दौलत को लूटकर बाँट देता है।
42011023	वह जो मेरे साथ नहीं, मेरे खिलाफ़ में है और वह जो मेरे साथ नहीं बटोरता, वह बिखेरता है।
42011024	जब अशुद्ध आत्मा किसी इन्सान में से निकलती है तो आराम की जगह खोजते हुए बिना पानी की जगहों से होकर निकलती है। जब उसे कोई जगह नहीं मिलती तो कहती है, 'मैं अपने जिस घर से निकली थी, उसी में लौट जाऊँगी।'
42011025	जब वह वहाँ पहुँचती है, तो उस जगह को साफ़ सुथरा, सजा सजाया पाती है।
42011026	तब वह अपने से अधिक बुरी सात और आत्माओं को अपने साथ लाकर उसमें समा जाती है और उस इन्सान की हालत पिछली हालत से और ज़्यादा बुरी हो जाती है।"
42011027	जब यीशु ये बातें कह ही रहे थे, तो भीड़ में से किसी महिला ने ऊँची आवाज़ से यीशु से कहा, "आशीषित है वह गर्भ जिसमें आप रहे और वे छातियाँ, जिनसे आपका पोषण हुआ।"
42011028	लेकिन यीशु ने कहा, "सच पूछो तो धन्य वे लोग हैं जो परमेश्‍वर का संदेश सुनते और उसको मानते हैं।"
42011029	जैसे-जैसे भीड़ बढ़ती जा रही थी, यीशु ने कहना जारी रखा, "यह दुष्ट पीढ़ी है क्योंकि यह कुछ निशान चाहती है, लेकिन योना के निशान के अलावा उन्हें और कोई निशान नहीं दिया जाएगा।
42011030	जिस तरह से योना नीनवे के लोगों के लिए निशान बना, उसी तरह से मैं भी इस पीढ़ी के लोगों के लिए बनूँगा।
42011031	दक्षिण की रानी, न्याय के दिन इस पीढ़ी के लोगों के साथ खड़ी होकर उन पर दोष लगाएगी, क्योंकि वह दुनिया के छोर से सुलेमान का ज्ञान सुनने को आयी थी, लेकिन देखो, यहाँ वह है जो सुलेमान से भी महान है।
42011032	न्याय के दिन नीनवे के लोग इस पीढ़ी के लोगों के साथ खड़े होकर इन पर दोष लगाएँगे, क्योंकि उन्हों ने योना के प्रवचन को सुनकर मन बदला और देखो, यहाँ वह है, जो योना से भी बढ़कर है।
42011033	कोई भी व्यक्‍ति दीपक जलाकर न ही तहखाने और न टोकरी के नीचे रखता है, लेकिन उसे दीपदान पर रखता है कि अन्दर आने वाले को रोशनी मिले।
42011034	तुम्हारी देह का दीपक तुम्हारी आँख है, जब तुम्हारी आँख निर्मल है, तो सारी देह भी रोशनी से जगमगा उठेगी। लेकिन जब वह बुरी है, तो तुम्हारी देह पूरी तरह से अन्धकारमय हो जाएगी।
42011035	इसलिए सावधान रहना कि तुम्हारी रोशनी अन्धेरे में न बदल जाए।
42011036	इसलिए यदि तुम्हारी सारी देह जगमगाती हो, और किसी भी हिस्से में अन्धेरा न हो, तो वह पूरी तरह ऐसा रौशन होगा जिस तरह दीपक अपनी चमक से तुम्हें रोशनी देता है।"
42011037	जब यीशु ने बोलना खत्म किया, तो एक फ़रीसी ने उन्हें अपने साथ खाना खाने के लिए नेवता दिया। वह भीतर जाकर खाना खाने बैठ भी गए।
42011038	फ़रीसी को यह देखकर आश्चर्य हुआ कि यीशु रीति-रिवाज़ के मुताबिक खाना खाने से पहले नहाए नहीं।
42011039	लेकिन यीशु ने उससे कहा, "हे फ़रीसियो, तुम कटोरे और थाली को बाहर से माँजते हो, लेकिन तुम्हारे अन्दर अन्धियारा और दुष्टता है।
42011040	हे बेवकूफ़ो, जिसने बाहर के हिस्से को बनाया, क्या उसने भीतर के हिस्से को भी नहीं बनाया?
42011041	लेकिन जो भीतर का (लोभ और दुष्टता) है उसे दान में दे दो, तो तुम्हारे लिए सब कुछ शुद्ध हो जाएगा।
42011042	लेकिन हे फ़रीसियो, तुम पर हाय! तुम पोदीने और सुदाब का, तथा अलग-अलग तरह की साग-सब्ज़ियों का दसवाँ हिस्सा तो दे देते हो, लेकिन इन्साफ़ और परमेश्‍वर के प्रेम को अनदेखा करते हो। यही वे बातें हैं, जिन्हें तुम्हें दूसरी बातों को छोड़े बिना करनी चाहिए थीं।
42011043	हे फ़रीसियो, तुम पर हाय! क्योंकि तुम आराधनालयों में आगे की जगह और बाज़ारों में नमस्कार की आस लगाए रहते हो।
42011044	"तुम पर हाय! क्योंकि तुम उन छिपी हुई कब्रों की तरह हो, जिन पर लोग बिना जाने-बूझे चलते फिरते हैं।"
42011045	तब यहूदी धर्म के एक ज्ञाता ने उत्तर दिया, "हे गुरुजी, ऐसा कह कर आप हमारी बेईज्ज़ती कर रहे हैं।"
42011046	लेकिन यीशु ने कहा "तुम ज्ञानियों पर भी हाय! क्योंकि तुम लोगों को ऐसे बोझ से दबाते हो जिन्हें उठाना मुश्किल है, लेकिन तुम खुद उन बोझों को एक उँगली से भी छूना नहीं चाहते।
42011047	तुम पर हाय! क्योंकि तुम उन नबियों की कब्रें बनाते हो, जिन्हें तुम्हारे ही पुरखों ने मार डाला था।
42011048	इसलिए तुम ही गवाह हो, और अपने पुरखों के कामों में सहमत हो, क्योंकि उन्हों ने तो उन्हें मार डाला था और तुम ने उनकी कब्रें बनायीं।
42011049	इसलिए परमेश्‍वर की बुद्धि ने भी कहा है, 'मैं उनके पास नबियों और प्रेरितों को भेजूँगी। उन में से कुछ को वे मार डालेंगे और कुछ को सताएँगे।'
42011050	जिससे कि सृष्टि की शुरूआत से जितने नबियों का खून बहाया गया है, उसका हिसाब इस पीढ़ी के लोगों से लिया जाएगा।
42011051	अर्थात् हाबिल के खून से लेकर ज़करयाह के खून तक का हिसाब, जिसकी हत्या परमेश्‍वर के भवन और वेदी के बीच में की गई थी। हाँ, मेरा कहना है कि इस पीढ़ी के लोगों से हिसाब माँगा जाएगा।
42011052	हे शास्त्रियो (मूसा के नियम शास्त्र के ज्ञाता), तुम पर हाय! क्योंकि तुम ने ज्ञान की चाबी छीन ली है। तुम तो खुद दाखिल नहीं हुए और जो दाखिल हो रहे थे, उन्हें भी रोका।"
42011053	जब वह वहाँ से चले गए, तो शास्त्री और फ़रीसी सख्त खिलाफ़त करते हुए बहुत से विषयों पर यीशु से बारीकी से सवाल करने लगे,
42011054	और यीशु के विरोध में योजना बनाने लगे ताकि उनके मुँह की किसी बात से उन्हें फसाएँ।
42012001	चूंकि ऐसी हालत में जब हज़ारों की भीड़ इकट्ठी हो रही थी, यहाँ तक कि वे एक दूसरे पर गिरे पड़ते थे, यीशु अपने शिष्यों से कहने लगे, "फ़रीसियों के कपटरूपी खमीर से सावधान रहना।
42012002	ऐसा कुछ भी ढँका नहीं, जो खोला न जाएगा, और न कुछ छिपा है, जो जाना न जाएगा।
42012003	इसलिए जो कुछ तुम ने अन्धेरे में कहा है, वह उजियाले में सुना जाएगा, और जो तुम ने अन्दर के कमरे में फ़ुसफ़ुसाया, वह छत पर से कहा जाएगा।
42012004	मेरे दोस्तो, मैं तुम्हें यह बताना चाहता हूँ कि उन से मत डरना जो देह को बर्बाद करते हैं, लेकिन उससे ज़्यादा कुछ नहीं कर सकते।
42012005	लेकिन मैं तुम से कहना चाहता हूँ कि तुम्हें उससे डरना चाहिए, जो नष्ट करने के बाद नरक में भी डाल सकते हैं।
42012006	क्या गौरैया मामूली चिड़िया नहीं है? फिर भी परमेश्‍वर उन में से एक को भी नहीं भूलते।
42012007	तुम्हारे सिर के सब बाल भी गिने हुए हैं, इसलिए डरो मत, तुम बहुत गौरैयों से बढ़कर हो।
42012008	मैं तुम से कहता हूँ जो कोई लोगों के सामने मुझे मान लेगा, उसे मैं भी परमेश्‍वर के स्वर्गदूतों के सामने मान लूँगा।
42012009	जो लोगों के सामने मेरा इन्कार करे उसका परमेश्‍वर के स्वर्गदूतों के सामने इन्कार किया जाएगा।
42012010	लेकिन जो मेरे खिलाफ़ कोई बात कहे, उसका वह गुनाह (पाप) माफ़ किया जाएगा। लेकिन जो पवित्र आत्मा की बेईज्ज़ती (निन्दा) करे, उसका गुनाह (पाप) माफ़ न किया जाएगा।
42012011	जब लोग तुम्हें सभाओं, गर्वनरों और अधिकारियों के सामने ले जाएँ, तो फ़िक्र न करना कि हम जबाब कैसे देंगे या क्या कहेंगे।
42012012	क्योंकि पवित्र आत्मा खुद उसी क्षण तुम्हें सिखा देगा कि क्या बोलना चाहिए।"
42012013	फिर भीड़ में से किसी ने यीशु से कहा, "हे गुरुजी, मेरे भाई से कहिए कि पिता की जायदाद मेरे साथ बाँट ले।"
42012014	यीशु ने उससे कहा, "हे मनुष्य, मुझे किसने तुम्हारा इन्साफ़ करने वाला या बँटवारा करने वाला ठहराया है?"
42012015	यीशु ने उन से कहा, "सावधान रहो, और हर तरह के लालच से अपने आपको बचाए रखो, क्योंकि ज़्यादा दौलत होने पर भी किसी की ज़िन्दगी पूरी तरह से उसकी दौलत पर टिकी हुई नहीं रहती है।"
42012016	तब यीशु ने उन से एक दृष्टान्त कहा, "किसी रईस की ज़मीन में बड़ी फ़सल हुई।
42012017	तब वह सोचने लगा, कि मैं क्या करूँ, क्योंकि मेरे यहाँ जगह नहीं, जहाँ अपनी उपज रखूँ।"
42012018	उसने कहा, 'हाँ, मैं एक काम कर सकता हूँ। वह यह कि मैं अपनी बखारियाँ तोड़कर बड़ी बखारियाँ बनाऊँगा और वहीं अपना सारा अनाज और सारी दौलत रखूँगा।'
42012019	फिर मैं अपने आप से कहूँगा, "ऐ मेरी जान, तेरे पास बहुत सालों के लिए बहुत दौलत रखी है, चैन से खा पी और सुखी रह।"
42012020	लेकिन परमेश्‍वर ने उससे कहा, 'हे बेवकूफ़! इसी रात तुम मर जाओगे, तब जो कुछ तुम ने इकट्ठा किया है, वह किसका होगा?'
42012021	ऐसा ही वह व्यक्‍ति भी है जो अपने लिए दौलत बटोरता है, लेकिन परमेश्‍वर की निगाह में दौलतमंद नहीं है।"
42012022	फिर यीशु ने अपने शिष्यों से कहा, "इसलिए मैं तुम से कहता हूँ, अपनी जान की फ़िक्र करके मत कहना कि हम क्या खाएँगे, न अपनी देह की कि क्या पहनेंगे।
42012023	क्योंकि खाने से ज़्यादा बड़ी जान (जीवन), और कपड़ों से बढ़कर देह है।
42012024	कौवों को देखो, वे न बोते हैं, न काटते, न उनके भण्डार और खत्ते होते हैं, फिर भी परमेश्‍वर उन्हें पालते हैं। तुम्हारी कीमत चिड़ियों से कहीं ज़्यादा है।
42012025	तुम में से ऐसा कौन है, जो फ़िक्र करने से अपनी उम्र में एक सेकेण्ड भी बढ़ा सकता है?
42012026	इसलिए यदि तुम सब से छोटा काम भी नहीं कर सकते, तो दूसरी बातों के लिए फ़िक्र क्यों करते हो?
42012027	सोसनों के पौधों पर नज़र डालो कि वे बढ़ते कैसे हैं, वे न मेहनत करते, न कातते हैं, फिर भी मैं तुम से कहता हूँ कि सुलेमान भी अपने सारे वैभव में, उन में से किसी एक की तरह कपड़े पहिने हुए न था।
42012028	इसलिए अगर परमेश्‍वर मैदान की घास को जो आज है, और कल आग में झोंकी जाएगी, ऐसा पहनाते हैं, तो हे शक करने वाले लोगो, वह तुम्हें क्यों न पहिनाएँगे?
42012029	और तुम इस बात की ताक में न रहो कि क्या खाएँगे और क्या पीएँगे, और न शक करो।
42012030	क्योंकि दुनिया के तमाम लोग इन सब चीज़ों की खोज में हैं और तुम्हारे पिता जानते हैं कि तुम्हें इन चीज़ों की ज़रूरत है।
42012031	लेकिन उनके राज्य के लिए लालायित रहो, तो वे चीज़ें भी तुम्हें मिल जाएँगी।
42012032	हे छोटे झुण्ड, डरो मत! क्योंकि तुम्हारे पिता को यह अच्छा लगता है कि तुम्हें राज्य दें।
42012033	अपनी दौलत बेचकर दान कर दो और अपने लिए ऐसे बटुए बनाओ जो पुराने नहीं होंगे, अर्थात् स्वर्ग पर ऐसा धन इकट्ठा करो जो कम नहीं होता और जिसके पास चोर फटकता नहीं, और कीड़ा खराब नहीं करता।
42012034	क्योंकि जहाँ तुम्हारी दौलत है, वहीं तुम्हारा मन भी लगा रहेगा।
42012035	तुम्हारी कमर कसी रहें, और रोशनी चमकती रहे।
42012036	और तुम उन लोगों की तरह बनो, जो अपने मालिक का इन्तज़ार कर रहे हों, कि वह ब्याह की दावत से कब लौटेगा कि जब वह आकर दरवाज़ा खटखटाए, तो तुरन्त उसके लिए खोल दें।
42012037	वे नौकर ही अच्छे हैं, जिन्हें मालिक आकर जागता पाए मैं तुम से सच कहता हूँ कि वह कमर बान्धकर उन्हें खाना खाने के लिए बैठाएगा, और पास आकर उनकी सेवा करेगा।
42012038	यदि वह रात के दूसरे पहर या तीसरे पहर में आकर उन्हें जागते पाए, तो वे नौकर अच्छे हैं।
42012039	लेकिन तुम यह जान रखो कि यदि घर का मालिक जानता कि चोर किस समय आएगा, तो जागता रहता, और अपने घर में सेंध लगने न देता।
42012040	तुम भी तैयार रहो, क्योंकि जिस क्षण तुम सोचते भी नहीं उसी क्षण मैं आ जाऊँगा।"
42012041	तब पतरस ने कहा, "हे प्रभु, क्या यह दृष्टान्त हमारे लिए है या सभी के लिए?"
42012042	यीशु ने कहा, "वह ईमानदार और बुद्धिमान कौन है, जिसका मालिक उसके नौकर-चाकरों पर उसे प्रधान ठहराए कि उन्हें समय पर खाना-पानी दे।
42012043	अच्छा है वह प्रबंधक, जिसे उसका मालिक आकर ऐसा ही करता पाए।
42012044	मैं तुम से सच कहता हूँ, वह उसे अपनी सब दौलत पर अधिकारी ठहराएगा।
42012045	लेकिन अगर वह प्रबंधक सोचने लगे कि मेरा मालिक आने में देर कर रहा है, और नौकर-नौकरानियों को मारने-पीटने लगे और ऐश करने लगे,
42012046	तो उस प्रबंधक का मालिक ऐसे दिन, जब वह उसका इन्तज़ार न करता हो, और ऐसे समय जिसे वह न जानता हो आएगा, और उसे भारी सज़ा देकर उसका हिस्सा अविश्‍वासियों के साथ ठहराएगा।
42012047	वह नौकर जो अपने मालिक की इच्छा जानता था, और तैयार न रहा और न उसकी इच्छा के मुताबिक जी रहा था, बहुत मार खाएगा।
42012048	लेकिन जो नहीं जानकर मार खाने के लायक काम करे वह थोड़ी मार खाएगा, इसलिए जिसे बहुत दिया गया है, उससे बहुत आशा की जाएगी, और जिसे बहुत सौंपा गया है, उससे बहुत लिया जाएगा।
42012049	मैं इस दुनिया में आग (पवित्र आत्मा) उण्डेलने (शुरू करने) आया हूँ, और क्या चाहता हूँ, सिर्फ़ यह कि आग अभी सुलग जाती!
42012050	मुझे तो मौत (दुख) में डुबोया जाना है, और जब तक ऐसा न हो, तब तक मेरे अन्दर उलझन बनी रहेगी?
42012051	क्या तुम यह सोच रहे हो कि मेरे इस दुनिया में आने से सब कुछ ठीक ठाक हो जाएगा? नहीं, लेकिन मेरी वजह से लोगों में आपस में फूट पड़ जाएगी।
42012052	क्योंकि अब से एक घर के पाँच लोगों में दलबन्दी हो जाएगी। दो जन, तीन के खिलाफ़ हो जाएँगे और तीन जन, दो के खिलाफ़।
42012053	बाप बेटे की, बेटा बाप की खिलाफ़त करेगा। माँ बेटी की, और बेटी माँ की, सास बहू की, और बहू सास की खिलाफ़त करेगी।"
42012054	यीशु ने भीड़ से कहा, "जब तुम पश्चिम की तरफ़ बादल उठते देखते हो, तो तुरन्त कहते हो कि बारिश होगी और ऐसा होता भी है।
42012055	जब तुम दक्षिणी हवा चलते देखते हो, तो कहते हो, 'बड़ी गर्मी पड़ने वाली है,' और ऐसा होता है।
42012056	हे ढोंगियो, तुम ज़मीन और आसमान को देखकर अपनी राय देते हो, लेकिन इन समयों को देखकर अपना मत क्यों नहीं दे पाते हो?
42012057	और तुम खुद ही फ़ैसला क्यों नहीं करते कि सही क्या है?
42012058	जब तुम अपने मुद्दई के साथ जज के सामने खड़े होने पर हो, तो पहले ही समझौता करने की कोशिश करो, ऐसा न हो कि तुम्हें जज के द्वारा सज़ा सुनाई जाए और जज तुम्हें सिपाही के हाथ सौंप दे और सिपाही तुम्हें जेल में डाल दे।
42012059	मैं तुम से कहता हूँ कि जब तक तुम पैसा पैसा न चुका दो, वहाँ से छूट न सकोगे। इतने में जब हज़ारों की भीड़ लग गई, यहाँ तक कि वे एक दूसरे पर गिरे पड़ते थे, तो वह सब से पहले अपने चेलों से कहने लगे, "फ़रीसियों के कपट रूपी खमीर से चौकस रहना।"
42013001	उसी वक्‍त जो लोग मौजूद थे, उन में से कुछ ने उन गलील वासियों के बारे में बताया, जिनका खून पिलातुस ने उनकी लायी गयी कुर्बानी के साथ मिलाया था।
42013002	जवाब में, यीशु ने उन से कहा, "क्या तुम्हारे विचार से ये हताहत् हुए गलीली, दूसरे गलील निवासियों से ज़्यादा बुरे थे, इसलिए ऐसा हुआ?
42013003	नहीं, मैं तो यह कहूँगा कि अगर तुम भी मन बदलने के अच्छे मौके का फ़ायदा नहीं उठाओगे, तो बर्बाद हो जाओगे।
42013004	और क्या तुम यह सोच रहे हो कि जिन अठ्ठारह लोगों की जान शिलोह के गुम्बद गिरने से हुयी, वे यरूशलेम में रहने वाले दूसरे लोगों से ज़्यादा दुष्ट थे?
42013005	मैं कहता हूँ बिल्कुल नहीं, लेकिन अगर तुम भी मन बदलने के अवसर का लाभ नहीं उठाओगे, तो अचानक मौत के शिकार हो जाओगे।"
42013006	फिर यीशु ने उन्हें एक दृष्टान्त बताया, एक आदमी अपने बगीचे में लगाए गए अंजीर के पेड़ से अंजीर तोड़ने आया, लेकिन उसमें एक भी फल नहीं था।
42013007	इसलिए उसने माली से कहा, "देखो भई, मैं आज तीन साल बाद अंजीर के लिए आया हूँ लेकिन इस में एक भी अंजीर नहीं लगी है। इस पेड़ को काट फेंको। यह बेकार ही में इतनी ज़मीन क्यों घेरे रहे?"
42013008	लेकिन माली गिड़गिड़ाकर बोला, "श्रीमान जी, इसे एक साल की मोहलत और दे दीजिए मै इसके चारों तरफ़ खोद कर खाद डालूँगा।
42013009	यदि अगले साल तक इस में अंजीर लगते हैं, तो ठीक है, नहीं तो आप इसे कटवा डालना।"
42013010	एक सब्त के दिन यीशु एक आराधनालय में सिखा रहे थे।
42013011	वहाँ अठ्ठराह साल से कमज़ोरी की आत्मा से पीड़ित एक झुकी हुयी महिला थी जो सीधी खड़ी न हो सकती थी।
42013012	उसे देखते ही यीशु ने पास बुलाकर कहा, "हे महिला, तुम अपनी कमज़ोरी से आज़ाद हो चुकी हो।"
42013013	जैसे ही यीशु ने अपने हाथ उस पर रखे, वह सीधी खड़ी होकर परमेश्‍वर को धन्यवाद देने लगी।
42013014	सब्त के दिन यीशु द्वारा उस महिला के ठीक किए जाने से नाराज़ उस आराधनालय के प्रबन्धक ने वहाँ खड़े लोगों से कहा, "सब्त के दिन प्रार्थना करवाने मत आओ।" बाकी छह दिनों में आते जाओ।"
42013015	लेकिन यीशु बोले, "कपटी लोगो! तुम में से हर एक सब्त के दिन काम करता है, क्या तुम इस दिन में अपने बैल या गदहे को खोल कर पानी पिलाने नहीं ले जाते हो?
42013016	यह प्यारी महिला जो अब्राहम के वंश की (यहूदी) है, शैतान की अठ्ठारह साल की गुलामी से आज़ाद की गयी है। क्या यह अच्छी बात नहीं है कि वह सब्त के दिन ठीक हो सकी है?"
42013017	यह सुनकर यीशु की खिलाफ़त करने वाले शर्मिन्दा हुए, लेकिन दूसरे लोग इन बढ़िया बातों की वजह से बहुत खुश हुए।
42013018	तब यीशु ने पूछा, "परमेश्‍वर का राज्य किस तरह का है? मैं कौन सा उदाहरण देकर समझाऊँ?
42013019	यह सरसों के छोटे बीज की तरह है, जिसे एक माली ने अपने बगीचे में बोया और वह बढ़कर बड़ा पेड़ हो गया, फिर चिड़ियों ने आकर इसकी डालियों पर घोंसला बनाया।"
42013020	फिर यीशु ने कहा, "मैं परमेश्‍वर के राज्य की तुलना किस से करूँ?
42013021	वह तो खमीर की तरह है, जिसको किसी महिला ने लेकर तीन पसेरी आटे में मिलाया और सारा का सारा आटा ख़मीरी हो गया।"
42013022	यीशु नगर - नगर और गाँव-गाँव उपदेश देते हुए यरूशलेम की तरफ़ चले जा रहे थे।
42013023	किसी ने उन से पूछा, "क्या मुक्‍ति पाने वालों की संख्या कम है?" यीशु ने जवाब में कहा,
42013024	"संकरे रास्ते से दाखिल होने की कोशिश करो क्योंकि मैं तुम से कहता हूँ, कि बहुत से दाखिल होना चाहेंगे और न हो पाएँगे।
42013025	जब घर का मालिक उठ कर दरवाज़ा बन्द कर चुका हो, और तुम खड़े हुए दरवाज़ा खटखटाकर कहने लगे, 'हे प्रभु, हमारे लिए खोल दें,' और वह जवाब दें, 'मैं तुम्हें जानता ही नहीं कि तुम कहाँ के हो।'
42013026	तब तुम कहने लगोगे,' हम ने आपके साथ खाया पिया और आप ने हमारी सड़कों पर हमें सिखाया था।'
42013027	तब यीशु उत्तर देंगे, 'मैं तुम्हें बताता हूँ, मुझे मालूम ही नहीं कि तुम कहाँ से आए हो। तुम सब बुरा करने वालो, मेरे सामने से दूर हटो।'
42013028	वहाँ रोना और दाँतों का पीसना होगा क्योंकि तुम अब्राहम, इसहाक, याकूब और दूसरे सभी नबियों को परमेश्‍वर के राज्य में देखोगे, लेकिन तुम बाहर फेंक दिए जाओगे।
42013029	लोग पूर्व, पश्चिम, उत्तर और दक्षिण से आकर परमेश्‍वर के राज्य में अपनी जगह पाएँगे।
42013030	अभी जो लोग आखिरी हैं, वे आगे हो जाएँगे और जो अभी पहले हैं, पीछे हो जाएँगे।"
42013031	उसी वक्‍त कुछ फ़रीसियों ने आकर यीशु से कहा, "यहाँ से निकल कर चले जाइए, क्योंकि हेरोदेस आपको मार डालना चाहता है।"
42013032	यीशु ने उन लोगों से कहा, "उस लोमड़ी से जाकर यह कह दो कि आज और कल मैं भूतों को निकालूँगा, बीमार लोगों को ठीक करूँगा और तीसरे दिन अपने काम को पूरा करूँगा।
42013033	फिर भी मुझे आज, कल और परसों चलते जाना है। क्योंकि यह संभव नहीं कि कोई नबी यरूशलेम के बाहर मारा जाए।
42013034	हे यरूशलेम! हे यरूशलेम! तुम जो तुम्हारे पास भेजे गए नबियों पर पथराव करती हो, मैंने कितनी ही बार यह चाहा है कि जैसे मुर्गी अपने बच्चों को अपने पँखों के नीचे इकट्ठा करती है, वैसे ही मैं तुम्हारे बच्चों को इकट्ठा करूँ, लेकिन तुम ने यह नहीं चाहा।
42013035	देखो! तुम्हारा घर तुम्हारे लिए उजाड़ छोड़ा जाता है, और मैं तुम से कहता हूँ जब तक तुम नहीं कहोगे, धन्य है वह जो प्रभु के नाम से आता है, तब तक तुम मुझे फिर से न देखोगे।"
42014001	एक सब्त (विश्राम दिन) जब यीशु फ़रीसी के घर खाना खाने गए हुए थे, सभी की आँखें उन पर लगी हुयी थीं।
42014002	यीशु के सामने ही एक जलन्धर से पीड़ित व्यक्‍ति था।
42014003	यीशु ने शास्त्रियों (वकीलों) और फ़रीसियों से पूछा, "क्या विश्राम दिन में किसी को स्वस्थ (निरोगी) करना जायज़ है?"
42014004	लेकिन वे सभी खामोश रहे और यीशु ने उसे ठीक करके भेज दिया।
42014005	यीशु ने उन से पूछा, "तुम में से ऐसा कौन है, जिसका बेटा, गधा या बैल विश्राम दिन में कुएँ में गिर जाए और वह उसे न निकाले?
42014006	वे इसका उत्तर न दे सके।
42014007	नेवते में बुलाए हुए लोगों को अपने लिए अच्छी जगह ढूँढते हुए देख कर यीशु ने कहा,
42014008	"जब तुम्हें किसी विवाह की दावत में बुलाया जाए, तब तुम सामने की कुर्सी पर मत बैठना। यदि तुम से ज़्यादा सम्मानीय व्यक्‍ति को भी वहाँ बुलाया गया है, तब तुम क्या करोगे?
42014009	घर का मालिक आकर कहेगा, 'इस व्यक्‍ति के लिए जगह खाली करो'। तब तुम्हें अपमानित हो कर छोटी जगह पर बैठना होगा।
42014010	इसके विपरीत जब तुम्हें नेवता मिले, तो मामूली जगह पर बैठ जाओ ताकि तुम्हारा न्योता देने वाला तुम्हारे पास आते ही तुम्हें एक सम्मानीय जगह पर बैठने के लिए कहे। इस से सभी मेहमानों के सामने तुम्हें इज़्ज़त मिलेगी।
42014011	इसलिए कि जो कोई अपने आप को बड़ा करेगा, दीन किया जाएगा और जो अपने आपको नम्र करेगा अधिक सम्मान पाएगा।
42014012	तब यीशु ने उससे, जिसके यहाँ बुलाए गए थे कहा, "जब तुम किसी को अपने यहाँ खाने या दावत पर बुलाओ, तो अपने दोस्तों, भाईयों, या रिश्तेदारों या अमीर पड़ोसियों को मत बुलाना, कहीं ऐसा न हो कि वे भी तुम्हें नेवता दें, और बराबरी हो जाए।
42014013	लेकिन जब तुम दावत करो, तो गरीब, अपंग, लँगड़े-लूले को नेवता देना।
42014014	वापस उनके तुम्हें नेवता न दे सकने के कारण, तुम आशीषित ठहरोगे और धर्मी ठहराए लोगों के जी उठने के समय में तुम्हें बदला मिलेगा।
42014015	इन बातों को सुनते ही वहाँ बैठे एक मेहमान ने कहा, "परमेश्‍वर के राज्य में दाखिल होना क्या ही बड़ी बात है। आशीषित है वह जो परमेश्‍वर के राज्य में रोटी खाए!"
42014016	तभी यीशु ने इस तरह उत्तर दिया, "एक आदमी ने एक बड़ी दावत की और बहुत से लोगों को नेवता दिया।
42014017	जब सारी तैयारी हो चुकी, तो उसने अपने नौकरों को मेहमानों के यहाँ बुलवाने के लिए भेज दिया।
42014018	लेकिन वे सभी बहाना बनाने लगे। एक ने कहा कि उसे माफ़ किया जाए क्योंकि उसने एक खेत मोल लिया है। और उसकी जाँच पड़ताल के लिए जा रहा है।
42014019	दूसरे ने कहा कि उसने पाँच जोड़ी बैल लिए हैं और उनको परखने के लिए जाना है।
42014020	तीसरा व्यक्‍ति इसलिए नहीं आ सका क्योंकि उसकी नयी-नयी शादी हुयी थी।
42014021	नौकर ने वापस लौट कर सब कुछ बता दिया जो लोगों ने उससे कहा था।
42014022	इसके बावजूद, वहाँ फिर भी जगह थी।
42014023	इसलिए मालिक ने गुस्से में कहा, आस पास की बस्तियों और सड़कों पर जाओ, भिखारियों, लँगडो़ं - लूलों और अन्धों को बुला लाओ।
42014024	जो कुछ शुरू में बुलाए गए लोगों के लिए तैयार किया गया था, उसमें से वे कुछ भी चखने न पाएँगे।"
42014025	एक बड़ी भीड़ वहाँ आ चुकी थी और यीशु ने मुड़ कर उन से कहा,
42014026	"जो कोई मेरा शिष्य बनना चाहता है, उसे चाहिए कि वह अपने पिता, माता, पत्नी, बच्चों या भाईयों यहाँ तक कि अपने जीवन से ज़्यादा मुझ से लगाव रखे - नहीं तो वह मेरा शिष्य नहीं हो सकता।
42014027	जो कोई अपना क्रूस उठाकर मेरी सुनकर जीना नहीं चाहता, वह मेरे लायक नहीं हैं।
42014028	इसलिए जब तक कीमत न आँक लो, शुरूआत मत करो। वह कौन है जो बिना यह देखे कि उसके पास सारे बिल चुकता करने के लिए काफ़ी पैसा है या नहीं, किसी इमारत को बाँधने का काम शुरू करेगा।
42014029	नहीं तो नींव रखते-रखते उसका पैसा खत्म हो जाएगा और सभी उसकी हँसी उड़ाएँगे।
42014030	ठट्ठा करते हुए लोग कहेंगे, 'देखो इस आदमी को। उसने घर बनवाना तो शुरू किया लेकिन पूरा बनने से पहले ही उसका पैसा खत्म हो गया।'
42014031	या वह कौन सा ऐसा राजा होगा जो बिना अपने सलाहकारों से सलाह मशविरा किए अपनी 10,000 सैनिकों की सेना से, 20,000 सैनिकों वाली सेना का मुकाबला करने की स्वप्न में भी हिम्मत करेगा?
42014032	अगर वह मुकाबला न कर सकने की हालत में होगा तो जब दुश्मन की सेना बहुत दूर ही होगी, वह दोस्ती का प्रस्ताव रखेगा।
42014033	इसी तरह तुम लोगों में से हर एक जन, जो कुछ तुम्हारा अपना है (जैसे धन-दौलत), जब तक उससे अपना लगाव न छोड़ दे, मेरा शिष्य बन नहीं सकता।
42014034	नमक अच्छा है, लेकिन अगर उसका नमकपन चला जाए, तो उसे फिर से खाने लायक कैसे बनाया जा सकता है?
42014035	बेस्वाद नमक न तो ज़मीन में डालने लायक रहेगा न खाद के रूप मे इस्तेमाल किया जा सकेगा। उसे फेंक दिया जाएगा। हर व्यक्‍ति जो सुन रहा है, ध्यान से सुने और समझ ले।"
42015001	टैक्स कलेक्टर और दूसरे बड़े अपराधी अक्सर यीशु मसीह की सुनने आया करते थे।
42015002	इस वजह से फ़रीसी और धार्मिक कानून के जानकारों ने शिकायत की कि यीशु गुनाहगारों के साथ उठते बैठते और खाते-पीते हैं।
42015003	इसलिए यीशु ने उन्हें एक उदाहरण दिया।
42015004	यदि एक आदमी के पास सौ भेड़ें हैं और उन में से एक खो जाती है, तो वह क्या करेगा? क्या वह निन्यानवे को जंगल में छोड़कर उस एक को तब तक खोजता नहीं रहेगा, जब तक वह मिल न जाए?
42015005	जब वह उसे पा लेता है तो कन्धे पर उठाए खुशी से घर लौटता है।
42015006	घर पहुँचने पर वह अपने दोस्तों और रिश्तेदारों को एक साथ बुलाकर कहता है, "मेरे साथ खुशी मनाओ क्योंकि मैंने अपनी खोई हुयी भेड़ वापस पा ली है।"
42015007	इसी तरह से जब एक पापी (गुनाहगार) मनबदलाव के साथ परमेश्‍वर के पास लौटता है, तब स्वर्ग में एक ऐसा बड़ा जश्न मनाया जाता है, जैसा कि उन बाकी निन्यानवे के लिए नहीं मनाया जाता, जिन्हें मनबदलाव की ज़रूरत नहीं है।
42015008	वह कौन सी महिला होगी, जिसके पास दस चाँदी के सिक्के हों और उन में से एक खो जाने पर वह दिया जलाकर, घर में झाड़ू लगाकर तब तक अच्छी तरह से न ढूँढे, जब तक वह सिक्का पा न ले।
42015009	खोया हुआ सिक्का पा लेने के बाद अपनी सहेलियों और पड़ोसियों को बुलाकर कहती है कि मेरे साथ खुशी मनाओ क्योंकि मैंने खोया हुआ सिक्का पा लिया है।
42015010	इसी तरह मैं तुम्हें बताता हूँ, परमेश्‍वर के स्वर्गदूतों के सामने उस समय जश्न मनाया जाता है, जब एक दुष्ट व्यक्‍ति मन बदलता है।
42015011	यीशु ने कहा, "एक आदमी के दो बेटे थे।
42015012	छोटे बेटे ने आकर पिता से कहा, "पिता जी जो मेरा हिस्सा है वह मुझे दे दीजिए।" पिता ने वैसा ही किया।
42015013	कुछ दिनों के बाद यह लड़का अपना सब कुछ लेकर एक दूर देश के लिए रवाना हो गया। वहाँ जाकर उसने अपना सारा धन बर्बाद कर डाला।
42015014	सब कुछ यों बर्बाद कर डालने के बाद ही वहाँ बड़ा अकाल पड़ा और तब उसे काफ़ी आर्थिक तंगी हुयी।
42015015	इसलिए वहाँ के एक निवासी के यहाँ जाकर वह नौकरी करने लगा, जिसने उसे अपने सुअरों को चराने के लिए अपने खेत में भेज दिया।
42015016	वह इतना भूखा रहने लगा कि सुअरों के भोजन को भी खाने के लिए तैयार था, क्योंकि कोई भी उसे कुछ देने के लिए तैयार नहीं था।
42015017	अपने आपे में आने पर उसने खुद से कहा, "मेरे पिता के घर में तमाम नौकरों के खाने पर भी भोजन बचा रहता है, लेकिन में यहाँ भूखा मर रहा हूँ।
42015018	मैं अपने पिताजी के यहाँ जाऊँगा और कहूँगा, 'पिताजी, मैंने आपके और परमेश्‍वर पिता के खिलाफ़ बुरा किया है।
42015019	मैं इस लायक नहीं कि आपका बेटा कहलाऊँ, मुझे अपने यहाँ एक नौकर की तरह रख लें।'"
42015020	और वह उठकर अपने पिता के घर चल पड़ा। और वह दूर ही था, कि उसके पिता का दिल भर आया, और दौड़कर उसने उसे गले लगाया, और बहुत चूमा।
42015021	पुत्र ने उससे कहा, 'पिता जी, मैंने स्वर्गिक पिता के विरोध में और आपकी दृष्टि में पाप किया है और अब मैं इस लायक नहीं हूँ कि आपका बेटा कहलाऊँ।'
42015022	"परन्तु पिता ने अपने नौकरों से कहा, 'तुरन्त अच्छे से अच्छे कपड़े लाकर इसे पहनाओ, उसके हाथ में अँगूठी, और पाँवों में जूतियाँ पहनाओ।
42015023	'और अपनी भेड़शाला से बछड़ा लाकर मारो ताकि हम खाएँगे और जश्न मनाएँगे।
42015024	'क्योंकि मेरा यह बेटा मर चुका था, फिर जी गया है, खो गया था, अब मिल गया है।' और वे जश्न मनाने लगे।
42015025	"परन्तु उसका बड़ा बेटा खेत में था, और जब वह घर के निकट पहुँचा, तो उसने गाने बजाने और नाचने की आवाज़ सुनी।
42015026	"तब उसने एक नौकर को बुलाकर पूछा, 'यह क्या हो रहा है?'
42015027	"उसने उससे कहा, 'तुम्हारा भाई आया है और तुम्हारे पिताजी ने बछड़ा कटवाया है, क्योंकि उसे भला चंगा पाया है।'
42015028	यह सुनकर वह क्रोध से पागल हो गया, और उसने भीतर आने से मना कर दिया परन्तु उसका पिता बाहर आकर उसे मनाने लगा।
42015029	उसने पिता को उत्तर दिया, 'मैं इतने वर्षों से आपकी सेवा कर रहा हूँ, और कभी आपकी आज्ञा का उल्लंघन नहीं किया, लेकिन आप ने मुझे कभी एक बकरी का बच्चा भी न दिया कि मैं अपने दोस्तों के साथ जश्न मनाता।
42015030	परन्तु आपका यह आवारा बेटा जिसने आपकी सारी जायदाद वेश्याओं पर उड़ा दी है, आया, तो उसके लिए आप ने पला हुआ बछड़ा कटवाया।'
42015031	पिता ने उससे कहा, 'बेटे, तुम तो हमेशा मेरे साथ हो और जो कुछ मेरा है वह सब तुम्हारा ही तो है।
42015032	परन्तु अब खुशी मनानी चाहिए, क्योंकि तुम्हारा यह भाई मर गया था, फिर जी गया है, खो गया था, अब मिल गया है'।"
42016001	यीशु ने अपने शिष्यों को यह कहानी सुनायीः एक बार की बात है। एक अमीर आदमी ने एक मैनेजर रखा हुआ था। एक बार यह सुनने में आया कि वह अपने मालिक की दौलत बर्बाद कर रहा है।
42016002	इसलिये उसने मैनेजर को बुलाकर पूछा, "मैं यह सब क्या सुन रहा हूँ? अपना बही खाता ठीक करो, और अपना हिसाब दो।"
42016003	तब मैनेजर सोचने लगा, "मैं करूँ तो क्या करूँ? मेरा मालिक मुझ से मेरा काम छीन रहा है। वह मुझे नौकरी से हटा रहा है। गड्ढा खोदने का काम तो मुझ से होगा नहीं, और भीख मैं माँग नहीं सकता।
42016004	ठीक है, मैं एक काम करूँगा, ताकि जब मुझे काम से हटाया जाए तो लोग मुझे अपने घर में स्वीकार करें।"
42016005	इसलिए उस ने अपने मालिक के हर एक कर्ज़दार को बुलाया और पहले से पूछा, "तुम पर कितना कर्ज़ है?"
42016006	उसने जवाब दिया, "आठ सौ गैलन तेल।" मैनेजर ने कहा, "आधा यानि कि 400 लिख लो।"
42016007	दूसरे से उसने पूछा, "तुम्हारा कितना है?" उसने उत्तर में कहा, "1,000 बोरा गेहूँ।" मॅनेजर ने कहा, "800 बोरा लिख लो।"
42016008	उस अमीर व्यवसायी ने अपने मैनेजर की धूतर्ता की बड़ी तारीफ़ की। और यह सच बात भी है कि रोशनी की सन्तान से ज़्यादा शैतान की सन्तान दुनियावी बातों में बहुत होशियार हैं।
42016009	यह सीखो, अपने संसारिक साधनों का इस्तेमाल दूसरों के फ़ायदे के लिए और दोस्त बनाने के लिए करो। ताकि जब-जब तुम्हारी दुनियावी दौलत खतम हो जाए, वे लोग स्वर्ग में तुम्हारा स्वागत करें।
42016010	अगर तुम छोटी बातों में ईमानदार हो, तो बड़ी बातों में भी रहोगे। लेकिन अगर तुम छोटी बातों में बेईमान हो तो, तुम्हें बड़ी ज़िम्मेदारियाँ कौन देगा?
42016011	अगर तुम धन दौलत के मामले में भरोसेमंद नहीं हो, जो प्रायः गलत तरीके से कमाया जाता है, तो सच्ची दौलत के लिए तुम पर कौन भरोसा करेगा?
42016012	और यदि तुम दूसरों की चीज़ों में भरोसेमंद नहीं हो, तो जो तुम्हारा हो सकता है, कोई तुम्हें क्यों देगा?
42016013	कोई नौकर दो मालिकों की सेवा नहीं कर सकता, क्योंकि या तो वह एक को कम चाहेगा, दूसरे को ज़्यादा, या एक से मिला रहेगा और दूसरे को तुच्छ समझेगा। तुम परमेश्‍वर और दौलत, दोनों ही की सेवा नहीं कर सकते।"
42016014	फ़रीसियों ने जब यह बातें सुनीं, जिनका धन दौलत से बहुत ज़्यादा लगाव था, तो यीशु की हँसी उड़ाने लगे।
42016015	तब यीशु ने उन से कहा, "तुम लोगों के सामने बहुत धार्मिक बनने की कोशिश करते हो, लेकिन परमेश्‍वर तुम्हारे मन को जानते हैं। जिसे यह दुनिया इज़्ज़त देती है, वह परमेश्‍वर की निगाह में घिनौना है।
42016016	यूहन्ना बपतिस्मा देने वाले के समय तक मूसा का नियमशास्त्र और भविष्यद्वक्‍ता तुम्हारे मार्गदर्शक थे। लेकिन परमेश्‍वर के राज्य की अच्छी खबर दी जा रही है और हर व्यक्‍ति उस में दाखिल होना चाह रहा है।
42016017	लेकिन इसका मतलब यह नहीं है कि हमें नियमशास्त्र से कुछ लेना देना नहीं है। आकाश और पृथ्वी तो लापता हो सकते हैं लेकिन परमेश्‍वर की कही बातें तो पूरी होकर ही रहेंगी।
42016018	उदाहरण के लिए, एक आदमी जो तलाक देकर किसी दूसरी से विवाह कर लेता है, (व्यभिचार) करता है और जो आदमी तलाकशुदा महिला से विवाह करता है, वह भी।"
42016019	यीशु ने कहा, "एक अमीर आदमी था जो बढ़िया और मँहगे कपड़े पहनता और ऐश किया करता था।
42016020	और लाज़र नाम का एक भिखारी भी था जिसकी देह पर फोड़े ही फोड़े थे और वह अमीर आदमी के दरवाज़े पर पड़ा रहता था।
42016021	उस अमीर आदमी की मेज़ से गिरी जूठन खाकर लाज़र अपना पेट भर लिया करता था।
42016022	वह समय आया, जब वह गरीब इस दुनिया से चल बसा और फ़रिश्तों (स्वर्गदूतों) ने उसे अब्राहम की गोद (स्वर्ग) में पहुँचा दिया। अमीर आदमी भी मर गया। और दफ़ना दिया गया।
42016023	वह नरक की पीड़ा से तड़प उठा और उसने आँख उठायी तो लाज़र को स्वर्ग में बैठा देखा।
42016024	चिल्लाते हुए उसने अब्राहम से कहा, "पिता अब्राहम, मुझ पर कृपा करें और लाज़र को भेजें कि वह पानी से भीगी अपनी उँगली मेरी जीभ पर रख कर उसे ठण्डा करे, क्योंकि मैं आग की सी लपटों में झुलस रहा हूँ।"
42016025	लेकिन अब्राहम ने कहा, "बेटा, तुम्हारे जीवन काल में तुम ने अच्छी चीज़ों का मज़ा उड़ाया और लाज़र तंगी और अभाव में जीता रहा लेकिन अब वह मज़े में है और तुम तकलीफ़ में।
42016026	इसके अलावा तुम्हारे और हमारे बीच में एक बड़ी दूरी है, इस वजह से, उधर से इधर कोई आ जा नहीं सकता।"
42016027	-
42016028	तब उसने कहा, "मैं आप से याचना करता हूँ कि आप लाज़र को मेरे घर भेज कर पाँच भाइयों को चिताएँ, ताकि वे इस पीड़ा की जगह आने का फ़ैसला न करें।"
42016029	अब्राहम ने उससे कहा, "उनके पास मूसा और भविष्यद्वक्‍ताओं की तालीम है। वे उन को सुनें।"
42016030	तब वह बोला, "नहीं, पिता अब्राहम, अगर मरे हुओं में से कोई उनके पास जाएगा तो वे उसकी सुनेंगे।"
42016031	तब अब्राहम ने अमीर व्यक्‍ति से कहा, "जब वे मूसा और नबियों की बातें नहीं सुनते, तो यदि मरे हुओं में से कोई जी उठकर उन्हें बताएगा, तो वे उसकी क्यों सुनेंगे?"
42017001	तब यीशु ने शिष्यों से कहा, "यह हो नहीं सकता कि लोगों को ठोकर न लगे, लेकिन अफ़सोस उस पर जिसके ज़रिए वे ठोकरें लगती हैं।
42017002	यह उसके लिए भला होगा कि उसके गले में चक्की का पाट बाँधकर समुन्दर की गहराई में डुबा दिया जाए ताकि वह इन छोटों में से किसी एक को नुकसान न पहुँचा सके।
42017003	सावधान रहना। अगर तुम्हारा भाई तुम्हारे खिलाफ़ गुनाह करे, तो उसे डाँटो। यदि वह मन बदलता है, तो उसे मुआफ़ करना।
42017004	अगर वह तुम्हारे खिलाफ़ एक ही दिन में सात बार गुनाह करे और सातों बार आकर कहे, "मुझे माफ़ करो", तो उसे माफ़़ करना।"
42017005	तब प्रेरितों ने आकर यीशु से कहा, "हमारे भरोसे को बढ़ाइए।"
42017006	यीशु ने कहा, "अगर तुम्हारे पास सरसों के बीज के बराबर भरोसा है तो तुम इस शहतूत के पेड़ से कहोगे, 'उखड़ कर समुन्दर में जा गिर', तो ऐसा हो जाएगा।
42017007	यदि तुम में से किसी के पास एक नौकर है जो हल जोतने या भेड़ें चराने के बाद जैसे ही आए उस से कहेगा, 'जाओ खाना खाने के लिए बैठो।'
42017008	नहीं, तुम तो नौकर से कहोगे, 'तैयारी करो और मेरे लिए खाना परोसो, उसके बाद ही तुम खाना खाना।'
42017009	क्या तुम उस नौकर को उसकी आज्ञाकारिता के लिए धन्यवाद दोगे? मैं नहीं समझता।
42017010	इसलिए तुम भी, कहे हुए काम करने के बाद कहो, “हम बहुत निकम्मे ठहरे हैं, हम ने वही सब किया जो हमें करना था।"
42017011	यरूशलेम जाते समय यीशु को सामरिया और गलील से होकर जाना पड़ा।
42017012	जैसे ही यीशु एक गाँव में दाखिल होने वाले थे, उन्हें दस कोढ़ी मिले। वे काफ़ी फ़ासले पर थे।
42017013	उन्हों ने चिल्ला कर कहा, "मालिक यीशु, हम पर रहम करें।"
42017014	उन्हें देखते ही यीशु ने उन लोगों से कहा, "जाकर अपने आप को पुरोहित के सामने पेश करो"। जब वे रास्ते में जा ही रहे थे, तभी सब के सब अच्छे हो गए।
42017015	ठीक हो जाने पर उन में से एक ने मुड़ कर ऊँची आवाज़ से परमेश्‍वर की बड़ाई की।
42017016	अपने मुँह के बल गिर कर उसने परमेश्‍वर को शुक्रिया अदा किया। वह सामरिया का वासी था।
42017017	यीशु ने यह सब देखकर सामरी से पूछा, "क्या सभी दस ठीक नहीं हुए? बाकी नौ कहाँ हैं?"
42017018	इसके अलावा बाकी लोग धन्यवाद देने नहीं लौटे।
42017019	यीशु ने कहा, "उठो, और वापस जाओ। तुम्हारे विश्‍वास की वजह से तुम ठीक हो चुके हो।"
42017020	एक बार जब एक धार्मिक अगुवे(फ़रीसी) ने यीशु से परमेश्‍वरीय शासन (परमेश्‍वर के राज्य) के आने के बारे में पूछा, तो यीशु ने कहा, "इन्तज़ार करने से परमेश्‍वर का राज्य नहीं आता है,
42017021	न ही लोग कहेंगे, वह यहाँ है या वहाँ है। सच्चाई यह है कि यह शासन (राज्य) तुम्हारे बीच ही में है।"
42017022	यीशु ने शिष्यों से कहा, "समय आने वाला है, जब तुम मुझे देखना चाहोगे, लेकिन देख नहीं पाओगे।
42017023	लोग तुम से कहेंगे, देखो, वह यहाँ या वहाँ हैं। तुम उनके पीछे-पीछे मत चले जाना।
42017024	जिस तरह से आसमान में बिजली एक ओर से निकल कर दूसरी ओर तक जाती है, वैसे ही मनुष्य के पुत्र का आना होगा।
42017025	लेकिन इस से पहले मुझे दुख उठाना है और मुझे ठुकराया जाएगा।
42017026	जैसा नूह के समय में हुआ करता था, वैसा ही मेरे आने से पहले होगा।
42017027	उस समय भी लोग खाने-पीने, और शादी करवाने में तब तक लगे रहे, जब तक नूह जहाज़ में दाखिल न हुआ और प्रलय ने सब को बर्बाद कर दिया।
42017028	जैसा लूत के दिनों में हुआ वैसा ही होगा। वे सब खाने-पीने, खरीदने, बेचने, और इमारतें बनाने में लगे थे।
42017029	लेकिन जिस दिन लूत सदोम से बाहर आया, आग और गन्धक ऊपर से गिरी और सभी बर्बाद हो गए।
42017030	ऐसा ही उस दिन होगा, जब मैं दिखायी दूँगा।
42017031	उस दिन जो घर की छत पर हो और जिसका सामान घर के अन्दर हो, उसे सामान लेने नहीं जाना चाहिए, न ही उसे जो बाहर मैदान में हो।
42017032	लूत की पत्नी को याद रखना।
42017033	जो अपने जीवन को बचाना चाहेगा, वह उसे खो देगा, और जो खोएगा, वही उसे बचा पाएगा।
42017034	मैं तुम्हें बता रहा हूँ, कि उस रात एक बिस्तर पर दो जन होंगे, एक उठा लिया जाएगा, दूसरा छोड़ दिया जाएगा।
42017035	दो व्यक्‍ति चक्की चला रहे होंगे, एक को उठा लिया जाएगा, दूसरा यों ही छोड़ दिया जाएगा।
42017036	दो इन्सान खेत में होंगे, एक ले लिया जाएगा और दूसरा छोड़ दिया जाएगा।"
42017037	उन लोगों ने कहा, "प्रभु, ऐसा कहाँ होगा?" यीशु ने कहा, "जहाँ लाश होती है, वहीं गिद्ध इकट्ठे होते हैं।"
42018001	लोगों को यह सिखाने के लिए कि उन्हें कभी मायूस नहीं होना चाहिए, लेकिन परमेश्‍वर पिता से प्रार्थना करते रहना चाहिए,
42018002	यीशु ने यह बताया कि, "एक शहर में एक जज था जो न इस दुनिया के मालिक से डरता था और न इन्सान की इज़्ज़त करता था।
42018003	एक बार उसी शहर की रहने वाली एक विधवा उसके पास आकर कहने लगी, "मेरे दुश्मन के खिलाफ़ मुझे इन्साफ़ दिलाओ।"
42018004	कुछ समय तक उस जज ने उसकी बिनती की परवाह नहीं की, लेकिन बाद में उसने अपने आप से कहा, "हालाँकि न ही मैं परमेश्‍वर से डरता हूँ और न इन्सान की इज़्ज़त करता हूँ,
42018005	फिर भी क्योंकि यह विधवा मुझे परेशान करती रहती है, मैं उसे इन्साफ़ दिला कर रहूँगा।"
42018006	यीशु ने कहा, "देखा तुम ने कि उस जज का रवैया कैसा था?
42018007	इसलिए जो लोग सब्र से सहते रहते हैं और जो दिन रात परमेश्‍वर को पुकारते हैं, उन्हें क्या वह इन्साफ़ नहीं दिलाएँगे?
42018008	मैं तुमको बताए देता हूँ, कि वह बहुत ही जल्दी उनके लिए इन्साफ़ का काम करेंगे। फिर भी जब मैं दोबारा आऊँगा तो कितने लोगों को पा सकूँगा जिनमें विश्‍वास होगा?"
42018009	कई दृष्टांत यीशु ने उन लोगों को बताए जो अपने आप को बहुत मज़हबी समझते थे और दूसरे लोगों को नीचा या कम समझा करते थे।
42018010	दो जन मन्दिर में भजन कीर्तन करने गए। एक फ़रीसी था, दूसरा टैक्स लेने वाला।
42018011	फ़रीसी खड़ा होकर परमेश्‍वर से कहने लगा, 'हे मालिक, मैं शुक्रगुजा़र हूँ कि मैं दूसरों की तरह नहीं हूँ, डाका डालने वाला, बेइन्साफ़, कुकर्मी या इस टैक्स इकट्ठा करने वाले की तरह।
42018012	हर हफ़्ते मैं दो बार उपवास रखता हूँ। हर चीज़ का दसवाँ भाग देता हूँ।"
42018013	टैक्स इकट्ठा करने वाले ने आसमान की ओर नज़र उठाने की हिम्मत भी नहीं की और छाती पीटते हुए कहा, 'हे परमेश्‍वर, मुझ दुष्ट पर रहम (दया) कर।"
42018014	क्या तुम्हें यह मालूम है कि यह दूसरा इन्सान बेगुनाह ठहराया गया। इसलिए कि हर इन्सान जो अपने आप को बड़ा बनाएगा, वह नीचा किया जाएगा, और जो अपने आप को छोटा बनाएगा, ऊपर उठाया जाएगा।"
42018015	वे लोग छोटे बच्चों को यीशु के पास लाए ताकि वह उन्हें छुए, लेकिन जब शिष्यों ने देखा, तो लोगों को घुड़का।
42018016	यीशु ने उन्हें अपने पास बुलाकर कहा, "छोटे बच्चों को मेरे पास आने दो और उन्हें मना मत करो, क्योंकि अबोध लोग ही परमेश्‍वरीय राज्य के हिस्सेदार बनते हैं।
42018017	मैं सच कहता हूँ, कि जो छोटे बच्चों की तरह परमेश्‍वरीय राज्य को नहीं अपनाते, वे उसमें कभी दाखिला नहीं पाएँगे।
42018018	एक ऑफ़िसर ने यीशु से पूछा, "अच्छे गुरू, अनन्त जीवन पाने के लिए मुझे क्या करना चाहिए?"
42018019	यीशु बोले, "मुझे अच्छा क्यों कह रहे हो? परमेश्‍वर को छोड़कर कोई अच्छा नहीं है।
42018020	तुम आज्ञाओं को तो जानते होः कुकर्म न करना, खून न करना, चुराना नहीं, झूठी गवाही से बचना और अपने माता-पिता जी की इज़्ज़त करना।"
42018021	उस ने कहा, "ये सब मैं जवानी से करता आ रहा हूँ।"
42018022	यह सुनने के बाद यीशु ने कहा, "अभी भी तुम में एक कमी है। जो कुछ तुम्हारे पास है, वह सब गरीबों में बाँट दो और स्वर्ग में तुम्हें खज़ाना मिलेगा। हाँ, मेरे शिष्य भी बन जाओ।"
42018023	यह सब सुनकर वह अफ़सोस करने लगा क्योंकि वह बहुत दौलतमन्द था।
42018024	उस आदमी को दुखी देखकर यीशु ने कहा, "अमीर लोगों के लिए परमेश्‍वर के राज्य में दाखिल होना कितना मुश्किल है।
42018025	क्योंकि एक ऊँट के लिए सुई के नाके में से निकलना आसान है, लेकिन अमीर आदमी का परमेश्‍वर के राज्य में दाखिल होना कठिन है।"
42018026	तब वहाँ पर खड़े सुनने वालों ने कहा, "तो पापों की क्षमा कौन पा सकेगा?"
42018027	तभी यीशु ने कहा, "जो बातें इन्सान से नहीं हो सकती हैं, वे सर्वशक्‍तिमान परमेश्‍वर कर सकते हैं।"
42018028	तब पतरस ने जवाब में कहा, "देखिए, हम सब कुछ छोड़कर आपके शिष्य बन गए हैं।"
42018029	यीशु ने उस से कहा, "सच तो यह है कि ऐसा कोई नहीं है, जिसने घर, माता-पिता, भाई-बहन, पत्नी या बच्चों को परमेश्‍वर के राज्य के लिए छोड़ दिया हो,
42018030	लेकिन इसी दुनिया में कई गुना और आने वाली दुनिया में हमेशा की ज़िन्दगी न पाए।"
42018031	तब बारहों को पास लाकर, यीशु ने उन से कहा, "हम सब यरूशलेम को रवाना होंगे और जो बातें मेरे बारे में नबियों ने कही थीं, पूरी होंगी।
42018032	क्योंकि उसे गैर यहूदियों के हाथ सुपुर्द किए जाने के साथ उसकी बेइज़्ज़ती की जाएगी, हँसी उड़ायी जाएगी और उस पर थूका जाएगा।
42018033	वे लोग उसे कोड़े मारेंगे और उसकी जान ले लेंगे, लेकिन वह तीसरे दिन जी उठेगा।"
42018034	ये सब बातें उनकी समझ में नहीं आयीं और उन से छिपी रहीं और जो कुछ उन से कहा जा रहा था, वे समझ नहीं पाए।
42018035	जब यीशु यरीहो के पास पहुँचे तो उन्हों ने एक भिखारी को बैठे भीख माँगते हुए देखा।
42018036	वहाँ से भीड़ के गुज़रने का एहसास होते ही उसने हलचल का कारण पूछा।
42018037	लोगों ने उत्तर दिया, "नासरत के यीशु चले जा रहे हैं।"
42018038	चिल्लाते हुए उसने कहा, "दाऊद के बेटे मुझ पर रहम कीजिए।"
42018039	सामने जाने वाले लोगों ने उसे डाँटा कि चुप रहे। लेकिन वह और ऊँची आवाज़ में चिल्लाया, "दाऊद के बेटे, मुझ पर दया करें।"
42018040	यीशु वहीं रुक गए और उन्हों ने आदेश दिया कि उसे उनके पास लाया जाए।
42018041	उसके पास आते ही यीशु ने उससे पूछा कि वह चाहता क्या है। उसने कहा, "यही कि मैं देखने लगूँ।"
42018042	यीशु बोले, "तुम देखने लगो, तुम्हारे विश्‍वास ने तुम्हें अच्छा कर दिया है।"
42018043	उसी समय से वह देखने लगा। परमेश्‍वर की तारीफ़ करने के साथ ही वह यीशु को मानने लगा और सभी लोगों ने यह देखकर परमेश्‍वर की स्तुति की।
42019001	यीशु यरीहो नामक जगह से जा रहे थे।
42019002	उस वक्‍त ज़क्कई नाम के टैक्स कलेक्टरों के अमीर प्रधान के मन में उन्हें देखने की इच्छा उत्पन्न हुई।
42019003	हालाँकि उसने चाहा कि यीशु को देख ले लेकिन भीड़ के कारण और नाटा होने की वजह से वह मुश्किल पा रहा था।
42019004	उसी रास्ते पर दौड़ते हुए वह एक गूलर के पेड़ पर जा बैठा।
42019005	यीशु वहाँ आ पहुँचे और उन्हों ने अपनी आँखें ऊपर उठा कर देखा और कहा, "ज़क्कई जल्दी से नीचे आओ, क्योंकि आज मैं तुम्हारे यहाँ आकर खाना खाऊँगा।"
42019006	वह झटपट नीचे उतर आया और बड़ी खुशी से वह यीशु को अपने घर ले गया और उनका स्वागत किया।
42019007	यह सब देखकर लोग कुड़कुड़ा कर कहने लगे, "अरे, यीशु तो दुष्ट इन्सान के यहाँ जा रहे हैं।"
42019008	खड़े होकर ज़क्कई यीशु से कहने लगा, "देखिए यीशु, मैं अपनी दौलत का आधा हिस्सा गरीबों को दे दूँगा। अगर मैंने धोखाधड़ी से किसी को लूटा है, तो उसका चौगुना भर दूँगा।"
42019009	यीशु ने कहा, "आज इस घर में पापों की माफ़ी आयी है क्योंकि ज़क्कई भी अब्राहम के वंश का है।
42019010	मनुष्य का पुत्र खोए हुए को खोजने और बचाने आया है।"
42019011	इसलिए कि वे लोग परमेश्‍वर के राज्य के बहुत जल्दी आने के बारे में कायल थे, यरूशलेम के पास आते ही जब कि उनके कान इन सब बातों को सुनने के लिए खुले थे, यीशु ने यह दृष्टांत बतलाया।
42019012	"एक अमीर आदमी ने बहुत दूर देश को जाकर अपने लिए राज्य जीत कर वापस आने की योजना बनायी।
42019013	इसके पहले उसने अपने दस सेवकों को बुलाकर दस मुहरें दीं और कहा, जब तक मैं वापस न आऊँ इसे कारोबार में लगा दो।
42019014	लेकिन उसी के लोगों ने उससे नफ़रत के कारण अपने संदेशवाहकों के हाथ यह कहलाकर भेजा, कि हम नहीं चाहते कि यह हमारे ऊपर राज्य करे।
42019015	राजपद पाकर जब वह लौटा तो उसने अपने नौकरों को जिन्हें पैसे दिए थे, अपने पास बुलवाया ताकि मालूम करे कि लेन-देन करके उन्हों ने क्या कमाया।
42019016	तब पहले ने आकर कहा, "हे मालिक, आपके पैसों से मैंने उतना ही और कमा लिया है।"
42019017	उसने उससे कहा, "शाबाश, तुम थोड़े से पैसे में ईमानदार रहे, अब से तुम दस नगरों पर अधिकार ले लो।"
42019018	दूसरे ने भी वहाँ आकर कहा, "मालिक, देखिए ये रहा, वह पैसा जो आप ने मुझे दिया था मैंने उतने ही और कमा लिए हैं।"
42019019	उसको भी मालिक ने पाँच नगरों की ज़िम्मेदारी दे दी।
42019020	तीसरा भी वहाँ आकर मालिक से कहने लगा, "ये रहा वह पैसा जो आप ने मुझे दिया था, मैंने इसे अच्छी तरह कपड़े में लपेट कर रख दिया था।
42019021	इसलिए कि आप कठोर स्वभाव के हैं, मुझे आप से डर लगता है। आप तो जहाँ रखते नहीं वहीं ढूँढते हैं और जहाँ बोते नहीं वही काटते हैं।"
42019022	तब उस अमीर आदमी ने कहा, "हे दुष्ट इन्सान, तुम्हारे मुँह के कहने के मुताबिक मैं तुम्हारा इन्साफ़ करूँगा। मैं जहाँ रखता नहीं हूँ वहीं से अपेक्षा करूँगा और जहाँ बोता नहीं हूँ वहीं काटूँगा।
42019023	तुम ने मेरी दी हुई रकम को बैंक में क्यों नहीं रख दिया था ताकि ब्याज के साथ मुझे मेरा पैसा मिलता।"
42019024	वहाँ पर खड़े हुए लोगों से मालिक ने कहा, "इस आदमी से पैसा लेकर उस को दे दो, जिसने सब से ज़्यादा कमाया है।"
42019025	लोगों ने कहा, "मालिक, उसके पास तो पहले ही से दस मुहरें हैं।"
42019026	मालिक ने फिर कहा, "जिसके पास पहले से है उसे और मिलेगा, जिसके पास कम है, उस से वह भी ले लिया जाएगा।
42019027	मेरे उन दुश्मनों को मेरे पास यहाँ ले आओ जो नहीं चाहते कि मैं उन पर शासन करूँ, मेरे सामने ही उन्हें मौत के घाट उतार दिया जाएगा।"
42019028	यह सब कह कर यीशु आगे यरूशलेम को बढ़ गए।
42019029	जब वह बेतफ़गे और बेतनिय्याह में जैतून के पहाड़ पर पहुँचे, यीशु ने दो शिष्यों को यह कहकर भेजा,
42019030	कि सामने के गाँव में तुम जैसे ही दाखिल होगे, तुम्हें एक गधी का बच्चा बन्धा हुआ मिलेगा, जिस पर कभी कोई नहीं बैठा। उसे खोलकर यहाँ ले आओ।
42019031	अगर कोई पूछे कि क्यों ऐसा कर रहे हो, तो कहना, कि यीशु को इस की ज़रूरत है।"
42019032	भेजे हुए लोगों ने जाकर वैसा ही पाया जैसा उन्हें बताया गया था।
42019033	जब वे उसे खोल रहे थे, मालिक ने उन से पूछा, "यह क्या कर रहे हो?"
42019034	तभी उन्हों ने कहा, "यीशु को इसकी ज़रूरत है।"
42019035	वे गधी यीशु के पास ले आए और उस पर अपने कपड़े डाल कर यीशु को उस पर बैठाया।
42019036	चलते वक्‍त वे अपने कपड़े भी सड़क पर डालते गए।
42019037	जब यीशु जैतून के पहाड़ से नीचे उतर रहे थे, शिष्यों की भीड़ ऊँची आवाज़ से खुशी से भरकर परमेश्‍वर के किए गए बड़े कामों के लिए बडा़ई कर रही थी।
42019038	वे चिल्ला रहे थे, "जो राजा प्रभु के नाम से आ रहा है वह महान है। आसमान में शान्ति और ऊँचाई पर उनकी महिमा हो।"
42019039	उस भीड़ में से कुछ फ़रीसियों ने कहा, "गुरू जी, अपने शिष्यों को डाँटिए। वे शोर मचा रहे हैं।"
42019040	जवाब में यीशु ने कहा, "मैं तुम्हें बताए देता हूँ कि अगर ये लोग मेरी बड़ाई नहीं करेंगे, तो पत्थर चिल्ला उठेंगे।"
42019041	शहर के पास आते ही यीशु रोने लगे और बोले,
42019042	"अच्छा होता अगर तुम ने आज सुकून देने वाली बातों को जाना होता, लेकिन वे बातें तुम्हारी नज़र से छिपी हुयी हैं।
42019043	एक दिन आएगा जब तुम्हारे दुश्मन तुम्हारे चारों तरफ़ बाड़ा बाँधेंगे।
42019044	वे तुम्हें तहस नहस कर डालेंगे। वे एक पत्थर को भी यहाँ नहीं छोड़ेंगे क्योंकि तुम ने दिए गए मौके की कीमत नहीं जानी।"
42019045	इसके बाद प्रार्थना भवन मन्दिर के अहाते में जाकर यीशु बेचने वालों को खदेड़ने लगे और कहा,
42019046	"यह लिखा है, मेरा घर प्रार्थना का घर कहलाएगा, लेकिन तुम ने इसे डाकुओं की गुफ़ा बना डाला है।"
42019047	यीशु हर दिन प्रार्थना भवन में सिखाते रहे। लेकिन प्रधान पुरोहित और शिक्षक और अगुवों ने उन्हें नाश करने की योजना बनायी।
42019048	वे कुछ नहीं कर पाए क्योंकि सभी लोग बड़े ध्यान से यीशु की बातों को सुन रहे थे।
42020001	किसी एक दिन जब यीशु अपने शिष्यों के साथ लोगों को सुसमाचार दे रहे थे, प्रधान पुरोहित और शिक्षक, बुजुर्ग लोगों के साथ वहाँ आ खड़े हुए।
42020002	उनका कहना था, कि यीशु यह बताएँ कि किस के अधिकार में होकर वह यह सब कर रहे थे या किसने यीशु को यह अधिकार दिया था।
42020003	यीशु ने जवाब में कहा, "मैं भी एक बार तुम से पूछना चाहूँगा, तुम जवाब दो।
42020004	यूहन्ना का बपतिस्मा परमेश्‍वर की ओर से था या इन्सान की ओर से?"
42020005	वे आपस में कहने लगे, "अगर हम कहें परमेश्‍वर की तरफ़ से, तो यीशु कहेंगे कि फिर तुम ने उस पर भरोसा क्यों नहीं किया।
42020006	अगर हम कहें, वह मनुष्य की बनायी हुयी शिक्षा थी, तो सब लोग हमको पत्थरवाह कर देंगे, क्योंकि यूहन्ना को वे एक नबी समझते थे।"
42020007	इसलिए उन्हों ने उत्तर दिया, "हमें कुछ नहीं मालूम।"
42020008	यीशु ने भी उन से कहा, "मैं भी तुम्हें यह नहीं बताता कि मैं किसके अधिकार से यह सब करता हूँ।"
42020009	तब यीशु लोगों को यह दृष्टांत बताने लगे, "एक आदमी ने अंगूर का बगीचा लगाया और किसानों के हाथ ज़िम्मेदारी देकर बहुत दिनों के लिए दूर देश चला गया।
42020010	फ़सल काटे जाने के समय उसने एक नौकर को मज़दूर किसानों के पास भेजा ताकि वे बगीचे से कुछ अंगूर उसे दें, लेकिन उन मजदूरों ने उसे मार पीट कर खाली हाथ वापस भेज दिया।
42020011	फिर उसने दूसरे नौकर को भेजा। उसके साथ भी उन्हों ने वैसा ही बर्ताव किया।
42020012	तब उसने तीसरा नौकर भेजा, लेकिन उसे भी ज़ख्मी करके बाहर फेंक दिया गया।
42020013	तब उस बगीचे के मालिक ने कहा, "मैं क्या करूँ? अब मैं अपने बेटे को भेजूँगा। शायद उसे देख कर वे उसे इज़्ज़त देंगे।"
42020014	जैसे ही अंगूर के बगीचे के उन मज़दूरों ने उसे देखा, तो कहा, "यह तो जायदाद का मालिक है, आओ, इसे मार डालें ताकि सब कुछ हमारा हो जाए।"
42020015	इसलिए उन लोगों ने उसे बगीचे के बाहर मार डाला। ऐसे में बगीचे का मालिक उनके साथ कैसा बर्ताव करेगा?
42020016	उसने आकर उन बगीचे के मज़दूरों को मार डाला और बगीचा दूसरों को दे दिया।" यह सब सुनने पर उन्हों ने कहा, "परमेश्‍वर न करे ऐसा हो।"
42020017	उसने उनको देखकर कहा, "तो वह लिखी हुई बात किसके लिए है? जिस पत्थर को ठेकेदारों ने बेकाम का समझा था, वही कोने का पत्थर ठहरा है।
42020018	जो कोई इस पत्थर पर गिरेगा, वह बर्बाद हो जाएगा; लेकिन जिस पर यह पत्थर गिरेगा, वह चकनाचूर हो जाएगा।"
42020019	उस समय प्रधान पुरोहित और शास्त्री इस धुन में थे कि यीशु को किसी तरह पकड़ लें, लेकिन उन्हें लोगों का डर था। वे यह समझ गए थे कि यीशु इस दृष्टान्त से उन्हीं की तरफ़ इशारा कर रहे थे।
42020020	वे यीशु की ताक में लगे थे और उन्हों ने जासूस भेजे कि धर्म का भेष धर कर यीशु की कोई न कोई बात पकड़ें, ताकि उन्हें गवर्नर के हाथ और अधिकार में सौंप दें।
42020021	यीशु से बातचीत करते हुए, उन लोगों ने पूछा, "गुरू जी, इस में कोई शक नहीं कि आप परमेश्‍वर का रास्ता बताते और खरा उपदेश देते हैं और किसी की तरफ़दारी नहीं करते हैं।
42020022	बताइए कि हमें कैसर को टैक्स देना चाहिए या नहीं?"
42020023	उनकी चालाकी को जानकर यीशु ने उन लोगों से कहा, "तुम मेरी परख क्यों कर रहे हो?
42020024	चाँदी का सिक्का मुझे दिखाओ। इसके ऊपर किसकी तस्वीर खुदी हुयी है?" उन लोगों ने कहा, "राजा की"।
42020025	यीशु बोले, "जो राजा का हिस्सा है वह राजा को दो और जो कुछ परमेश्‍वर का है वह परमेश्‍वर को।"
42020026	यीशु के लोगों की मौजूदगी की वजह से, यीशु की कही हुयी बातों पर न ही उनके विरोधियों ने कुछ टीका टिप्पणी की, और न ही कोई जवाब दिया।"
42020027	तब जी उठने पर विश्‍वास न करने वाले सदूकियों ने आकर सवाल किया,
42020028	"गुरूजी, मूसा ने लिखा है कि अगर कोई आदमी जिसके बच्चे नहीं हैं, मर जाए तो उसका भाई उस महिला से ब्याह करके अपने भाई के लिए औलाद पैदा करे।
42020029	मान लें कि सात भाई थे और पहले का ब्याह तो हुआ, लेकिन इसके पहले कि बच्चे हों, वह मर गया।
42020030	दूसरे भाई ने उस महिला से शादी की, लेकिन वह भी निःसन्तान मर गया।
42020031	तीसरे भाई ने उस महिला को अपनी बीवी करके अपना लिया इस तरह से सभी सात भाई निःसन्तान मर गए।
42020032	आखिर में वह महिला भी चल बसी।
42020033	इसलिए जब सब जी उठेंगे, तो वह किसकी पत्नी कहलाएगी, क्योंकि वह तो सातों भाइयों की पत्नी रही थी?"
42020034	जवाब में यीशु ने कहा, "इस दुनिया के लोग ब्याह करते और करवाते हैं।
42020035	लेकिन जो लोग इस लायक होंगे कि आने वाली दुनिया के वारिस हों और जी उठने वालों में उनकी गिनती हो, उनके लिए वहाँ ब्याह नहीं है।
42020036	वे लोग फिर मरेंगे भी नहीं क्योंकि वे स्वर्गदूतों (फ़रिश्तों) की तरह होंगे और वे परमेश्‍वर की संतान हैं जो एक नया जीवन जीने के लिए जिलाए जाएँगे।
42020037	अब यह कि मुर्दे जिलाए जाएँगे या नहीं, मूसा ने भी झाड़ी की घटना में बताया है। अब्राहम, इसहाक और याकूब के मरने के बहुत समय बाद वह परमेश्‍वर को अब्राहम, इसहाक और याकूब का परमेश्‍वर कहता है।
42020038	परमेश्‍वर मुर्दों के नहीं, लेकिन जीवित लोगों के हैं, क्योंकि परमेश्‍वर के नज़दीक सभी जीवित हैं।"
42020039	यह सुनकर शास्त्रियों में से कुछ ने कहा, "हे गुरू, आप ने अच्छा कहा।"
42020040	इसके बाद उन में से किसी को कुछ पूछने की हिम्मत नहीं हुयी।
42020041	यीशु ने उन लोगों से कहा, "मसीह दाऊद का बेटा क्यों कहलाता है?
42020042	-
42020043	दाऊद ने भी खुद भजन की किताब में लिखा है, 'प्रभु ने मेरे प्रभु से कहा, जब तक मैं तुम्हारे दुश्मनों को तुम्हारे वश में न कर दूँ, सारे अधिकार को थामे रखो।'
42020044	दाऊद उन्हें प्रभु कहकर पुकारता है, तो फिर वह (यीशु) उसकी सन्तान कैसे हुए?"
42020045	लोग उनकी बात को सुन रहे थे, तभी यीशु ने अपने चेलों से कहा,
42020046	"शास्त्रियों से सावधान रहो। उनको लम्बे लम्बे चोगे पहनकर घूमना अच्छा लगता है। वे बाज़ारों में लोगों से नमस्कार लेते फिरते हैं। उन्हें सभा-सम्मेलनों में आगे की जगह और दावतों में मुख्य स्थान पसंद होते हैं।
42020047	वे विधवाओं पर अन्याय करके उन्हें लूट लेते हैं, और दिखावे के लिए लम्बी-चौड़ी प्रार्थनाएँ करते हैं। इन्हें तो भारी सज़ा मिलेगी।"
42021001	यीशु ने प्रार्थना भवन की दान पेटी में अमीर लोगों को पैसा डालते देखा।
42021002	यीशु ने एक गरीब विधवा को भी दो ताँबे के छोटे सिक्कों को डालते देखा।
42021003	तभी यीशु ने कहा, "मैं तुम्हें एक सच्चाई बतलाता हूँः इस गरीब विधवा ने दूसरे सभी लोगों से ज़्यादा दान दिया है।
42021004	इन सभी ने परमेश्‍वर को दी गयी भेंट को अपनी दौलत की बहुतायत में से दिया है, लेकिन अपनी गरीबी के बावज़ूद अपनी बचत में से इस विधवा ने दिया है।"
42021005	जैसा कि कुछ लोग प्रार्थना भवन के बारे में बात कर रहे थे कि इसे किस तरह खूबसूरत पत्थरों और भेंट आदि से संवारा गया है, यीशु बोल उठे,
42021006	"जहाँ तक इन दिखने वाली चीज़ों का सवाल है, ऐसे दिन आने वाले हैं जब कि एक पत्थर पर दूसरा नहीं दिखायी देगा, वे सभी ढा दिए जाएँगे।"
42021007	वे पूछने लगे, "गुरू जी, ऐसा कब होने वाला है? इन घटनाओं के होने का निशान क्या होगा?"
42021008	यीशु बोले, "सावधान रहो, कि तुम घबरा न जाओ। बहुत से लोग यह दावा करते हुए आएँगे, कि वे यीशु मसीह हैं। और समय आ ही रहा है, इसलिए उनकी मत सुनना।
42021009	इसलिए जब तुम युद्ध और गड़बड़ियों की खबर सुनो, डरना मत। इसलिए कि उनका होना ज़रूरी है, लेकिन अन्त फिर भी दूर होगा।"
42021010	तब यीशु ने उन से कहा, "एक देश दूसरे देश के खिलाफ़ और एक राज्य दूसरे राज्य के खिलाफ़ उठ खड़ा होगा।
42021011	अलग-अलग जगह महामारी आएगी। आसमान में डरावनी चीज़ें दिखेंगी और बड़े-बड़े चिन्ह भी।
42021012	लेकिन इन सब के पहले, वे तुम्हें पकड़ेंगे, सताएँगे और जेल के हवाले कर डालेंगे।
42021013	मुझ से नफ़रत के कारण तुम्हें शासकों और अधिकारियों के सामने लाया जाएगा। इस से तुम्हें मौका मिलेगा कि तुम मेरे बारे में बताओ।
42021014	इसलिए यह पहले से ठान लो कि यह सोचोगे भी नहीं कि जवाब क्या दिया जाए।
42021015	इसलिए कि मैं तुम्हें समझ भी दूँगा और शब्द भी कि तुम्हें कहना क्या है। कोई तुम्हारा विरोध नहीं कर सकेगा।
42021016	यहाँ तक कि तुम्हारे माँ, बाप, भाई, रिश्तेदार तुम्हें धोखा देंगे। तुम में से कुछ को वे लोग मार भी डालेंगे।
42021017	मेरे प्रति तुम्हारी वफ़ादारी की वजह से लोग तुम से नफ़रत करेंगे।
42021018	लेकिन कोई तुम्हारा कुछ भी बिगाड़ न सकेगा।
42021019	तुम्हारे सब्र और सहने की योग्यता की वजह से तुम अपने प्राणों को बचा लोगे।
42021020	जब तुम यरूशलेम को फ़ौजों से घिरा देखो, तो समझ लेना कि उसकी बर्बादी नज़दीक है।
42021021	तब जो लोग यहूदिया में हों, पहाड़ों पर भाग जाएँ और जो शहर के अन्दर हो बाहर न जाएँ और जो खेतों में हों, शहर में आने की कोशिश न करें।
42021022	ये बदला लिए जाने के दिन होंगे, ताकि जो कुछ लिखा है, वह सभी पूरा हो।
42021023	अफ़सोस इस बात का है कि शिशु को दूध पिलाने वाली माताओं को उन दिनों में बहुत तकलीफ़ सहनी पड़ेगी, इसलिए कि इन लोगों पर भारी क्लेश आ पड़ेगा।
42021024	उन्हें तलवार की धार का सामना करना पड़ेगा और गुलाम की तरह वे तमाम देशों में ले जाए जाएँगे। यरूशलेम गैरयहूदियों के पैरौं तले तब तक रौंदा जाएगा जब तक गैरयहूदियों का समय पूरा न हो जाए।
42021025	सूरज, चाँद और सितारों में चिन्ह दिखाई देंगे। इसके साथ ही, संसार के देशों में घबराहट छा जाएगी। इसके साथ समुद्र में गर्जन होगा और लहरें बेकाबू हो जाएँगी जिससे लोग डर के मारे काँप उठेंगे।
42021026	पृथ्वी पर घटने वाली वारदातों की वजह से इन्सान के मन में डर समा जाएगा, क्योंकि आसमान की ताकतें हिलायी जाएँगी।
42021027	और तब वे मुझे बड़ी शान-शौकत, रौनक और महिमा के साथ बादलों पर सवार होकर उतरते देखेंगे।
42021028	जब यह सब होने लगे, तब अपने सिर ऊपर की तरफ़ उठाना, क्योंकि तुम्हारी आज़ादी काफ़ी नज़दीक आ चुकी होगी।
42021029	-
42021030	यीशु ने उन्हें एक दृष्टान्त बतलाया, "अंजीर के और दूसरे पेड़ों को देखो। जैसे ही उनकी पत्तियाँ निकलने लगती हैं, तुम जान लेते हो कि गर्मी का मौसम आने वाला है।
42021031	इसी तरह जब तुम इन सब बातों को होते हुए देखो, तो समझ लो कि परमेश्‍वर का राज्य (शासन) नज़दीक है।
42021032	मैं सच कह रहा हूँ कि जब तक सब बातें पूरी न हो जाएँ, इस पीढ़ी का खात्मा नहीं होगा।
42021033	आसमान और ज़मीन अपनी जगह से हट सकते हैं, लेकिन मेरी बातें पूरी होकर ही रहेंगी।
42021034	इसलिए जागते रहो ताकि तुम्हारे मन, कहीं मतवालेपन और पारिवारिक चिन्ता से सुस्त न हो जाएँ, और वह दिन अचानक तुम पर आ पड़े।
42021035	इसलिए कि यह समय सारी धरती पर रहने वालों पर एक जाल के समान आ पड़ेगा।
42021036	इसलिए हमेशा सावधान रहो और प्रार्थना करते रहो ताकि तुम इन आने वाली बातों से बच सको और मेरे सामने हिसाब दे सको।
42021037	दिन के समय में यीशु प्रार्थना भवन में सिखाया करते थे और रात में जैतून पहाड़ पर समय बिताते थे।
42021038	सुबह के समय सभी लोग प्रार्थना भवन में यीशु की सुनने आया करते थे।
42022001	फ़सह का त्यौहार जिसे अखमीरी रोटी का त्यौहार भी कहा जाता है, पास आ चुका था।
42022002	प्रधान पुरोहित और शास्त्री जो लोगों से डरते थे, इस फ़िराक में थे कि यीशु को कैसे मार डालें।
42022003	बारहों में से एक, जिसका नाम यहूदा इस्करियोती था, उसमें शैतान दाखिल हो गया।
42022004	प्रधान पुरोहितों और प्रार्थना भवन के सुरक्षा कर्मियों के प्रमुख से उसने बातचीत की, कि वह किस तरह से यीशु को उनके हाथों पकड़वा सकेगा।
42022005	उसकी चाल उन्हें पसन्द आ गयी और उन लोगों ने उसे पैसे देने का वायदा किया।
42022006	वह भी अपना वचन देकर ऐसे मौके की तलाश में लग गया जब यीशु के साथ भीड़-भाड़ न हो।
42022007	फ़सह की कुर्बानी का समय, यानि कि अखमीरी रोटी का दिन आ ही पहुँचा।
42022008	यीशु ने पतरस और यूहन्ना को भेजा कि फ़सह खाने की तैयारी करें।
42022009	उन दोनों ने सवाल किया, "आप कहाँ चाहेंगे कि इस की तैयारी की जाए?"
42022010	यीशु ने उन दोनों से कहा, "शहर में दाखिल होते ही तुम पानी का घड़ा उठाए एक व्यक्‍ति को पाओगे। जिस घर में वह जाए वहीं तुम भी चले जाना।
42022011	घर के मालिक से कहना, "गुरू ने पूछा है कि मेहमानों का कमरा कहाँ है, जहाँ पर मैं अपने शिष्यों के साथ फ़सह खाऊँ?
42022012	वह तुम्हें एक सजा-सजाया घर दिखा देगा। वहीं सारी तैयारी करना।"
42022013	जैसा उनको बताया गया था उन्हों ने वैसा ही पाया, और उन्हों ने फ़सह की तैयारी की।
42022014	और जब वह दिन और समय आ गया, यीशु अपने शिष्यों के साथ फ़सह खाने बैठे।
42022015	यीशु बोले, "इसके पहले कि मैं दुख उठाऊँ, मेरी दिली तमन्ना यह रही है कि तुम सब के साथ मिलकर फ़सह खाऊँ।
42022016	मैं तुम से कहता हूँ कि जब तक यह परमेश्‍वर के राज्य में पूरा न हो, तब तक मैं उसे नहीं खाऊँगा।"
42022017	तब प्याले को लेकर, धन्यवाद देते हुए यीशु ने कहा, "इसे आपस में बाँट लो।
42022018	मैं तो यह बता देना चाहता हूँ कि जब तक परमेश्‍वर का राज्य न आ जाए, तब तक मैं अंगूर का रस न पीऊँगा।"
42022019	यीशु ने रोटी लेकर धन्यवाद के साथ तोड़ी और यह कहते हुए उन्हें दी, "यह मेरी देह है जिसे तुम्हारे लिए दिया गया है। मुझे याद करने के लिए यही करना।"
42022020	रोटी खाने के बाद, यीशु ने प्याले के साथ भी वैसा ही किया जैसा रोटी के साथ किया था और कहा, "यह प्याला मेरे खून में जो तुम्हारे लिए बहाया जाने वाला है, नयी वाचा है।
42022021	लेकिन देखो, जो दगा देने वाला है, उसका हाथ मेरे साथ मेज़ पर है।
42022022	जैसा होना है उसके मुताबिक तो मेरे साथ होगा ही, लेकिन अफ़सोस उस पर जो मेरे साथ विश्‍वासघात करेगा।"
42022023	तब वे सभी आपस में इस बात पर सवाल जवाब करने लगे कि आखिर उन में से कौन ऐसा करेगा।
42022024	उन सब के बीच यह विवाद उठ खड़ा हुआ कि बड़ा कौन है।
42022025	यीशु ने उन से कहा, "गैर यहूदियों में राजा शासन करते हैं और जो उनके ऊपर अधिकार का इस्तेमाल करते हैं, "हितैषी" कहलाते हैं,
42022026	लेकिन तुम्हारे बीच ऐसा नहीं होना चाहिए। तुम्हारे बीच बड़े को छोटा बनना चाहिए और अगुवे को सेवा करनी चाहिए।
42022027	आखिर बड़ा कौन है, जो खाना खा रहा है या जो परोस रहा है? क्या खाने वालों को बड़ा नहीं समझा जाता है? लेकिन मैं तो तुम सब के साथ सेवक की तरह हूँ।
42022028	तुम्हीं हो जो मेरे परखे जाने के समय मुझे सहारा देते रहे हो।
42022029	जिस तरह से परमेश्‍वर ने मुझे राज्य का हक दिया है, मैं भी तुम्हें एक राज्य (स्वर्गिक) देता हूँ।
42022030	ताकि मेरे राज्य में मेरी मेज़ पर से तुम भी खाओ और तख्त (राज सिंहासन) पर बैठ कर इस्राएल के बारह कबीलों का इन्साफ़ करो।"
42022031	यीशु ने कहा, "शमौन, शमौन, शैतान ने तुम्हें माँग लिया है, ताकि तुम्हें गेहूँ की तरह फटके।
42022032	लेकिन मैंने तुम्हारे लिए यह माँगा है कि तुम्हारा विश्‍वास डावाँडोल न हो। और जब तुम वापस मज़बूत हो जाओ, तो अपने भाइयों को मज़बूत करना।"
42022033	उसने यीशु को जवाब दिया, "स्वामी जी, आपके लिए मैं सिर्फ़ कैद में जाने के लिए ही नहीं, लेकिन मरने के लिए भी तैयार हूँ।"
42022034	यीशु ने कहा, "मैं तुम्हें बताए देता हूँ कि इसके पहले कि मुर्गा बाँग दे, तुम तीन बार मेरा इन्कार कर चुके होगे।"
42022035	यीशु बोले, "यह बताओ जब मैंने तुम्हें बिना बटुआ, झोला और चप्पल भेजा था, तब क्या तुम्हें किसी चीज़ की कमी हुयी?" वे सभी बोल उठे, "नहीं, बिल्कुल नहीं।"
42022036	तब यीशु ने उन से कहा, "लेकिन अब जिसके पास एक बटुआ है, वह उसे ले और एक झोला भी ले। जिसके पास तलवार नहीं है, वह अपने कपड़े बेचकर एक तलवार खरीद ले।
42022037	मैं तुम्हें बताता हूँ कि जो कुछ लिखा है वह पूरा होगा और वह यह हैः "तमाम अपराधियों में उसे भी अपराधी गिना गया।" मेरे बारे में लिखी बातें पूरी होंगी ही।"
42022038	वे कहने लगे, "गुरूजी, देखिए, यहाँ पर दो तलवारें हैं।" यीशु ने कहा, "काफ़ी हैं।"
42022039	जैसा कि यीशु की आदत बन चुकी थी, यीशु जैतून पहाड़ पर गए और उनके शिष्य भी उनके साथ हो लिए।
42022040	वहाँ पहुँचने पर यीशु ने उन से कहा, प्रार्थना करो कि तुम प्रलोभन के शिकार न बनो।"
42022041	यीशु उन से थोड़ी दूर जाकर घुटने टेककर परमेश्‍वर से कहने लगे, "पिता जी, अगर आप चाहें, यह प्याला अर्थात् आने वाला दुख मुझ पर न आने दीजिए।
42022042	फिर भी मेरी नहीं, लेकिन आपकी इच्छा पूरी हो।"
42022043	तभी आसमान से एक स्वर्गदूत (फ़रिश्ता) आकर यीशु को हिम्मत देने लगा।
42022044	पीड़ा ही में यीशु और ज़्यादा परमेश्‍वर पिता से बातचीत करने लगे। और यीशु मसीह का पसीना खून की बड़ी बूँदों की तरह ज़मीन पर टपक रहा था।
42022045	वहाँ से वापस अपने शिष्यों के पास आने पर यीशु ने उन्हें उदासी की वजह से सोते हुए पाया।
42022046	और उन से कहा, "तुम लोग सो क्यों रहे हो? उठो और प्रार्थना करो ताकि तुम प्रलोभन (परीक्षा) में न पड़ जाओ।"
42022047	जब यीशु ऐसा कह ही रहे थे तभी वहाँ अचानक एक भीड़ आ पहुँची। यहूदा जो बारह शिष्यों में से एक था, भीड़ के आगे चला आ रहा था। यीशु का चुम्बन लेने के लिए वह आगे बढ़ा।
42022048	लेकिन यीशु बोले, "यहूदा! क्या चुम्बन लेकर तुम मुझे पकड़वाना चाहते हो?"
42022049	यीशु के साथ चारों तरफ़ खड़े लोगों ने जब यह देखा तो बोल उठे, "गुरूजी, क्या हम तलवार से हमला बोलें?"
42022050	उन में से किसी एक ने तलवार चलाकर प्रधान पुरोहित के नौकर का कान काट डाला।
42022051	इसके बाद यीशु ने उसके कान को छूकर उसे ठीक कर दिया।
42022052	इसके बाद यीशु ने प्रधान पुरोहित, प्रार्थना भवन के सुरक्षा अधिकारियों और बुज़ुर्गो से कहा, "क्या तुम मुझे चोर की तरह पकड़ने के लिए तलवारों और दूसरे हथियारों के साथ आए हो?"
42022053	मैं हर दिन प्रार्थना भवन में तुम्हारे साथ ही रहा करता था, तब तुम में से किसी ने भी मेरे खिलाफ़ हाथ न उठाया। लेकिन इस समय के तुम ही मालिक हो और शैतान की शक्‍ति भी तुम्हारे पक्ष में है।
42022054	तब वे लोग यीशु को अपने साथ प्रधान पुरोहित के घर तक ले गए, लेकिन पतरस धीरे-धीरे पीछे चलता गया।
42022055	जहाँ लोग आँगन में आग जलाकर बैठे ताप रहे थे, वहीं पतरस भी जाकर बैठ गया।
42022056	तभी एक नौकरानी ने पतरस को वहाँ बैठे देख कहा, "यह आदमी भी यीशु के साथ था।"
42022057	पतरस ने तुरन्त कहा, "हे महिला, मैं तो उस व्यक्‍ति को जानता तक नहीं।"
42022058	कुछ समय के बाद किसी और ने पतरस को वहाँ बैठे देख कहा, "तुम भी उसके साथ थे।" लेकिन पतरस बोला, "हरगिज़ नहीं। मैं तो उसे जानता ही नहीं।"
42022059	एक घण्टे बाद किसी और ने कहा, "सचमुच यह व्यक्‍ति उसके साथ था, क्योंकि यह भी गलीली है।"
42022060	तब पतरस ने कहा, "भाई साहब, आप क्या कह रहे हैं, मुझे समझ में नहीं आ रहा है।"
42022061	उसी समय यीशु ने मुड़कर पतरस को देखा। पतरस को भी यीशु की कही बात याद आयी कि मुर्गे के बाँग देने से पहले तुम तीन बार मेरा इन्कार कर चुकोगे।
42022062	तभी पतरस बाहर जाकर फूट-फूट कर रोने लगा।
42022063	जो लोग यीशु को पकड़े हुए थे, वे यीशु का मज़ाक उड़ा रहे थे और उसे मार रहे थे।
42022064	यीशु की आँखों पर पट्टी बाँधकर, उन्हों ने थप्पड़ मारकर पूछा, "बताओ, किसने मारा?"
42022065	यीशु के खिलाफ़ वे और बुरी-बुरी बातें कह रहे थे।
42022066	सुबह होते ही बुजुर्ग अगुवे, प्रधान पुरोहित और शास्त्री मिलकर आए और यीशु को सभा में ले गए और उन से पूछने लगे, "क्या तुम ही मसीह हो?"
42022067	यीशु ने कहा, "अगर मैं हाँ कहूँ तो तुम यकीन न करोगे।
42022068	अगर मैं तुम से सवाल करूँ, तुम न तो जवाब दोगे और न ही मुझे जाने दोगे।
42022069	अब से मैं परमेश्‍वर के सारे अधिकार के साथ होऊँगा।"
42022070	तब सभी ने सवाल किया, "क्या आप परमेश्‍वर से ही हैं?" यीशु ने उत्तर दिया, "हाँ तुम जो कह रहे हो, मैं वही हूँ।"
42022071	तब उन लोगों ने कहा, "अब हमें और किसी की गवाही की ज़रूरत नहीं है क्योंकि हम ने यीशु के मुँह से सुन लिया है।"
42023001	पूरी सभा वहाँ से उठकर यीशु को पिलातुस के यहाँ ले गयी।
42023002	यीशु की खिलाफ़त में उन्हों ने कहा, "हम ने यह पाया है कि खुद को मसीह और राजा बताकर और लोगों को टैक्स न देने को कहकर यह इन्सान सारे देश को गुमराह कर रहा है।"
42023003	पिलातुस ने यीशु से पूछा, "क्या तुम यहूदियों के बादशाह हो?" यीशु ने जवाब में कहा, "तुम सही कह रहे हो।"
42023004	तब पिलातुस ने प्रधान पुरोहितों से कहा, "मैं इस इन्सान में कोई खोट नहीं पाता हूँ।"
42023005	और ज़्यादा गुस्से में वे कहने लगे, "गलील से लेकर यहाँ तक यहूदियों के बीच शिक्षा दे-देकर यह लोगों को भड़काता रहा है।"
42023006	जब पिलातुस ने 'गलीली' शब्द सुना, तो जानना चाहा कि वह गलील के रहने वाले हैं या नहीं।
42023007	जैसे ही पिलातुस को मालूम पड़ा कि यीशु हेरोदेस के इलाके के हैं, उसने उन्हें तुरन्त हेरोदेस के पास भेज दिया। उस समय हेरोदेस यरूशलेम ही में था।
42023008	हेरोदेस ने यीशु के बारे में बहुत कुछ सुन रखा था। बहुत समय से वह यीशु को और उनके ज़रिए होने वाले आश्चर्य के कामों को देखना चाहता था इसलिए यीशु को देखते ही उसे बड़ी खुशी हुयी।
42023009	उसने उन से काफ़ी पूछताछ की, लेकिन यीशु ने उसे कोई जवाब नहीं दिया।
42023010	वहाँ खड़े प्रधान पुरोहित और शास्त्री उन पर बहुत गुस्से में तमाम आरोपों की बौछार करते रहे।
42023011	अपने सैनिकों के साथ मिलकर हेरोदेस ने यीशु की बेईज्ज़ती की, मज़ाक उड़ाया और शाही कपड़े (चोगा) पहनाकर वापस पिलातुस के पास भेज दिया।
42023012	इसी दिन पिलातुस और हेरोदेस एक दूसरे के दोस्त बन गए। इसके पहले दोनों में दुश्मनी थी।
42023013	पिलातुस ने प्रधान पुरोहित और लोगों के दूसरे अगुवों को पास बुलाकर उन से कहा, "तुम इस व्यक्‍ति को दूसरों को गुमराह करने के आरोप में मेरे सामने लाए हो।
42023014	लेकिन जाँच पड़ताल के बाद मैंने इसे बेगुनाह पाया है।
42023015	ऐसा उसने कुछ भी नहीं किया कि उसे मौत की सज़ा सुनायी जाए, हेरोदेस ने भी ऐसा कुछ नहीं पाया।
42023016	इसलिए मैं उसे सज़ा देकर छोड़ दूँगा।
42023017	ऐसा ज़रूरी भी था कि त्यौहार के समय वह किसी एक अपराघी को आज़ाद कर दे।
42023018	वे सभी तुरन्त चिल्ला उठे, "यह आदमी हमें नहीं चाहिए। हमारे लिए बरअब्बा को छोड़ा जाए।"
42023019	बरअब्बा को शहर में बलवा करने और खून करने के आरोप में जेल में रखा गया था।
42023020	इसलिए पिलातुस ने जो यीशु को छोड़ देना चाहता था, फिर से उन लोगों को समझाना चाहा।
42023021	लेकिन वे फिर चिल्ला उठे, "उसे क्रूस पर चढ़ाओ, क्रूस पर।"
42023022	तीसरी बार उसने कहा, "क्यों? आखिर उसने ऐसा क्या किया है? मैं तो उसे फाँसी की सज़ा पाने लायक मुजरिम नहीं समझता। इसलिए मैं उसे सज़ा देकर छोड़ दूँगा।"
42023023	वहाँ पर खड़े लोग और ज़ोर-ज़ोर से चिल्लाकर यीशु के लिए क्रूस की मौत की माँग करने लगे। प्रधान पुरोहित और वहाँ खड़े लोगों की बात पिलातुस ने मान ही ली।
42023024	अन्त में, उनकी माँग के मुताबिक पिलातुस ने यीशु को मौत की सज़ा का हुक्म दे दिया,
42023025	और उन लोगों की माँग के मुताबिक उसने उस आदमी को रिहा कर दिया, जिस पर विद्रोह और हत्या का अभियोग था। लेकिन यीशु को उसने उन लोगों के हवाले कर दिया।
42023026	रास्ते में जाते समय, उन्हों ने शमौन नामक एक कुरेनी को आते देखा। क्रूस को उन्हों ने यीशु के ऊपर से उठाकर इस शमौन पर लाद दिया।
42023027	रोती चिल्लाती महिलाएँ और एक बड़ी भीड़ यीशु के पीछे चल पड़ीं।
42023028	यीशु ने पीछे मुड़कर उन से कहा, "यरूशलेम की बेटियो (के लोगो), मेरे लिए मत रो, लेकिन अपने और अपने बच्चों के लिए रोओ।
42023029	देखो, समय आने वाला है, जब सब ये कहेंगे कि सुखी वे हैं जो बाँझ थीं और वे गर्भाशय जिनमें शिशु न रहा और वे स्तन, जिन्होंने दूध नहीं पिलाया।
42023030	उन दिनों में वे कहने लगेंगे, पहाड़ो, हम पर गिर पड़ो, पहाड़ियो, हमें ढाँक लो।
42023031	क्योंकि यदि उन्हों ने ऐसा बर्ताव हरे पेड़ से किया है, तो सूखे से क्या-क्या नहीं करेंगे?"
42023032	दो और अपराधी फाँसी की सज़ा के लिए यीशु के साथ ले जाए गए।
42023033	जब वे सब कलवरी नामक जगह पर पहुँचे, तो वहीं यीशु को और उनके दोनों तरफ़ इन अपराधियों को क्रूस पर चढ़ा दिया गया।
42023034	तब यीशु ने कहा, "पिता जी, इन लोगों को मुआफ़ करें क्योंकि इन्हें यह समझ नहीं, कि कर क्या रहे हैं।" उन लोगों ने चिट्ठी डालकर यीशु का चोगा भी बाँट लिया।
42023035	वहाँ लोग खड़े सब कुछ देखते रहे। अधिकारियों ने भी मज़ाक उड़ाते हुए कहा, "इसने दूसरों को बचाया, अब अपने आप को बचाए, अगर वह परमेश्‍वर का चुना हुआ मसीह है, तो अपने आप को बचाए।"
42023036	सैनिकों ने यीशु को सिरका देते हुए ठट्ठा किया।
42023037	और कहा, "यदि तुम यहूदियों के राजा हो तो अपने को बचाओ।"
42023038	क्रूस ही पर उन्हों ने यूनानी, लातीनी और इब्रानियों में लिख दिया कि यह यहूदियों का राजा है।
42023039	टँगे हुए दोनों अपराधियों में से एक ने यीशु से कहा, "यदि आप मसीह हैं, तो हमें और अपने आप को बचाइए।"
42023040	लेकिन दूसरे ने उसे डाँटते हुए कहा, "क्या तुम्हें परमेश्‍वर से डर नहीं लगता है कि तुम भी वही सज़ा पा रहे हो?
42023041	हम लोग तो अपनी करनी का फल भुगत रहे हैं लेकिन इस आदमी ने कुछ बुरा नहीं किया है।"
42023042	उसने यीशु से कहा, "प्रभु, जब आप शासन करें, तब मुझे भी याद कर लीजिएगा।"
42023043	यीशु ने जवाब में कहा, "मैं सच बताऊँ तो तुम मेरे साथ आज ही स्वर्गलोक में होगे।"
42023044	दोपहर से लेकर तीसरे पहर तक सारे आसमान में अन्धेरा छा गया।
42023045	सूरज काला पड़ गया और प्रार्थना भवन का पर्दा फटकर दो टुकड़े हो गया।
42023046	यीशु ने ऊँची आवाज़ में चिल्लाकर कहा, "पिताजी, मैं अपनी आत्मा आपके सुपुर्द करता हूँ।" इतना कहकर यीशु ने अपने प्राण त्याग दिए।
42023047	जब सूबेदार ने यह सब देखा, तो यह कहकर परमेश्‍वर की बड़ाई की, "सच में, यह एक खरा व्यक्‍ति था।"
42023048	वहाँ पर इकट्ठे सब लोग यह सब देखकर अपनी छाती पीटते हुए वापस लौट गए।
42023049	यीशु को जानने वाले, उनके दोस्त आदि और गलील से उनके साथ आई हुई स्त्रियाँ दूर खड़ी होकर इन सारी बातों को देख रही थीं।
42023050	यूसुफ़ नामक एक व्यक्ति था। वह भला और धर्मी पुरुष था,
42023051	वह अधिकारियों और याजकों के विचार से और इस काम से खुश नहीं था। वह यहूदियों के शहर अरिमतियाह का निवासी था और परमेश्‍वर के राज्य के इंतज़ार में था।
42023052	उसने पीलातुस के पास जाकर यीशु का शव माँग लिया,
42023053	और उसे क्रूस से उतारकर चादर में लपेटा, और एक कब्र में रखा जो चट्टान में खोदी हुई थी। अब तक इस कब्र में कोई भी रखा नहीं गया था।
42023054	वह फ़सह तैयारी का दिन था, और सब्त का दिन आरम्भ होने वाला ही था।
42023055	उनके साथ गलील से आई हुई स्त्रियों ने, उन लोगों के बाद जाकर उस कब्र को देखा, और यह भी देखा कि यीशु के शव को उन्हों ने कैसे रखा है।
42023056	वे वापस लौट गयीं और उन्हों ने सुगन्धित वस्तुएँ और इत्र तैयार किया। परन्तु सब्त के दिन परमेश्‍वर की आज्ञा के अनुसार उन्हों ने विश्राम किया।
42024001	हफ़्ते के पहले दिन बहुत सुबह ही तैयार किए गए सुगन्ध द्रव्यों के साथ वे सब कब्र पर आए। उनके साथ कुछ महिलाएँ भी थीं।
42024002	वहाँ पहुँचते ही उन्हों ने पत्थर को कब्र से दूर लुढ़का हुआ पाया।
42024003	वे भीतर गयीं, लेकिन उन्हों ने वहाँ यीशु की देह को न पाया।
42024004	जब वे सब वहाँ परेशान खड़ी थीं, तभी अचानक स्वर्गदूत जिनके कपड़े चमक रहे थे, वहाँ आ खड़े हुए।
42024005	जब वे सिर झुकाई डरी हुई ज़मीन की तरफ़ मुँह किए हुई थीं, तभी उन दोनों फ़रिश्तों ने कहा, "तुम ज़िन्दा इन्सान को मरे हुओं में क्यों ढूँढती हो?
42024006	वह यहाँ नहीं हैं, लेकिन जी उठे हैं। याद करो कि जब वह गलील में थे, तब क्या कहा करते थे।
42024007	यह कि "मनुष्य का पुत्र बुरे लोगों के सुपुर्द किया जाएगा, क्रूस पर चढ़ाया जाएगा, लेकिन फिर से तीसरे दिन जी उठेगा।"
42024008	तब उन सब को वे बातें याद आ गयीं।
42024009	कब्र से लौटने के बाद इन स्त्रियों ने ये बातें ग्यारहों और शेष लोगों को भी बतायीं।
42024010	मरियम मगदलीनी, योअन्ना की माँ मरियम तथा अन्य महिलाएँ जो उनके संग थीं, उन सभी ने ये बातें प्रेरितों को बतायीं।
42024011	लेकिन उन्हें ये सब बातें झूठी या अन्ध-श्रद्धा पूर्ण लगीं और उन्हों ने इन बातों पर विश्‍वास न किया।
42024012	तब पतरस दौड़ कर कब्र तक गया और जब झुका तो वहाँ के कपड़े पड़े हुए देखकर आश्चर्य से भरकर वहाँ से भागा।
42024013	उसी दिन यरूशलेम से बारह कि.मी. दूर इम्माऊस नामक गाँव की तरफ़ दो व्यक्‍ति जा रहे थे।
42024014	वे दोनों उन सभी बातों के बारे में चर्चा कर रहे थे, जो हुयी थीं।
42024015	जब कि वे बाचीत कर ही रहे थे, तभी यीशु उनके पास आए और चलने लगे।
42024016	लेकिन वे दोनों यीशु को पहचान न पाए।
42024017	यीशु उन से बोले, "शोक में डूबे जब तुम चले जा रहे थे, तो क्या बात कर रहे थे?"
42024018	उन में से एक क्लेओपास ने जवाब में कहा, "क्या यरूशलेम में तुम्हीं एक अजनबी हो और उन बातों से अनजान हो जो इन दिनों में होती रही हैं?"
42024019	यीशु ने पूछा, "कौन सी बातें"? वे बोले, "यीशु नासरी के बारे में, जो अपनी बातों और कामों में सभी लोगों के सामने शक्‍तिशाली थे।
42024020	और प्रधान पुरोहितों और अधिकारियों ने क्रूस पर चढ़ाए जाने और जान से मारे जाने के लिए उन्हें सौंप दिया।
42024021	लेकिन हमारी उम्मीद यह थी कि वह इस्राएल देश को आज़ाद कराएँगे। इन सब बातों को बीते तीन दिन हो चुके हैं।
42024022	हाँ, हमारी कुछ महिलाओं ने भी हमें हैरत में डाल दिया जब वे सुबह सुबह कब्र पर पहुँचीं।
42024023	उन्हों ने लाश को वहाँ न पाया और यहाँ पर आकर बताया कि उन्हों ने स्वर्गदूतों को देखा जिन्होंने यीशु के जीवित होने का दावा किया।
42024024	हम में से कुछ लोगों ने कब्र पर पहुँचते ही वैसा ही पाया जैसा महिलाओं ने कहा था, लेकिन उन्हों ने यीशु को देखा नहीं।"
42024025	तब यीशु ने उन लोगों से कहा, "हे बुद्धिहीनो! नबियों की कही बातों पर मुश्किल से विश्‍वास करने वालो,
42024026	क्या यह ज़रूरी नहीं था कि यीशु तकलीफ़ उठाएँ और अपनी महिमा (स्वर्ग में सर्वोच्च जगह) में दाखिल हों?"
42024027	तब मूसा और दूसरे नबियों से शुरू करके पूरी बाइबल में जो कुछ उनके खुद के बारे में था, वह सब कुछ उन्हों ने समझा दिया।
42024028	जैसे-जैसे वे अपने गाँव के पास पहुँच रहे थे, यीशु उन से आगे बढ़ गए।
42024029	लेकिन उन्हों ने यीशु को आग्रह करते हुए कहा, "दिन ढल चुका है, रात होने लगी है, हमारे साथ ही ठहरिए।" और यीशु उनके साथ ठहरने को राज़ी हो गए।
42024030	जब यीशु उन लोगों के साथ खाना खाने बैठे, तो रोटी तोड़कर उन्हें दी।
42024031	तभी उनको असलियत समझ आ गयी, लेकिन उसी समय यीशु वहाँ से गायब हो गए।
42024032	उन्हों ने एक दूसरे से कहा, "जब रास्ते में हम लोग चल रहे थे, तब बाइबल की सच्चाइयों को समझाए जाने के समय हमारे मन में कैसा अजीब एहसास था?"
42024033	उसी समय वे उठे और यरूशलेम की तरफ़ चल पड़े। वहाँ पहुँचकर उन्हों ने उन ग्यारहों को और दूसरे लोगों को पाया।
42024034	उन्हों ने कहा, "यीशु सचमुच जी उठे हैं और शमौन ने उन्हें देखा भी है।"
42024035	हुयी वारदात के बारे में उन्हों ने बताया कि किस तरह रोटी तोड़ी जाते समय उन के मन में संदेह हो रहा था कि कहीं यह यीशु तो नहीं।
42024036	जब वे ऐसा कह ही रहे थे कि यीशु उनके बीच आ खड़े हुए और बोले, "तुम्हें शान्ति मिले!"
42024037	लेकिन आश्चर्यचकित होने के साथ ही साथ वे डर भी गए और उन्हें लगा कि किसी आत्मा को देख रहे हैं।
42024038	यीशु उन से बोले, "तुम परेशान क्यों हो? तुम्हारे मन में सवाल क्यों उठ रहे हैं?
42024039	मेरे हाथों, पैरों को तो देखो, मैं ही हूँ। मुझे छुओ क्योंकि जैसा तुम मुझे देख रहे हो, आत्मा के पास माँस और हड्डी नहीं होती है।"
42024040	यह कह कर यीशु ने उन्हें अपने हाथ पैर भी दिखाए।
42024041	जब कि आश्चर्य और खुशी से वे भरे हुए थे, यीशु ने कहा, "क्या तुम्हारे पास खाने के लिए कुछ है?"
42024042	उन लोगों ने यीशु को भुनी मछली और मधुमक्खी के छत्ते का एक हिस्सा दिया।
42024043	यीशु ने उन्हीं के सामने अपने हाथों में लेकर उसे खाया।
42024044	यीशु ने कहा, "ये वही बातें हैं, जो मैंने तुम्हें पहले बतायी थीं, जब तुम्हारे साथ थाः वह यह कि जो बातें मूसा, नबियों की किताबों में मेरे बारे में लिखी हैं, वे पूरी होंगी।"
42024045	तब यीशु ने उनकी समझ को खोल दिया ताकि वे बाइबल (पवित्रशास्त्र) समझ सकें।
42024046	यीशु ने कहा, "ऐसा लिखा है और यह ज़रूरी भी है कि मसीह दुख उठाए और मरने के बाद तीसरे दिन जी उठे।
42024047	यह भी कि मन बदलाव और पापों की क्षमा के बारे में जो उन्हीं (यीशु) से मिलेगी, यरूशलेम से होकर धरती के आखिर तक रहने वालों को बतलाया जाए।
42024048	और तुम्हीं इन सब बातों के गवाह हो।
42024049	और देखो, परमेश्‍वर के वायदे को मैं तुम्हारे लिए पूरा करने वाला हूँ। लेकिन जब तक स्वर्ग से उस शक्‍ति को न पाओ, यहीं इसी नगर में ठहरो।"
42024050	बेतनिय्याह तक यीशु उन को ले गए और अपने हाथों को उठा कर उन्हें आशीष दी।
42024051	आशीष देते हुए वह उन लोगों के बीच से आसमान पर उठा लिए गए।
42024052	उसके बाद शिष्य यीशु की बड़ाई करते हुए बड़ी खुशी से यरूशलेम चले गए।
42024053	और प्रार्थना भवन (मन्दिर) में तब से परमेश्‍वर की बड़ाई करने में जुट गए।
43001001	आदि में वचन था, और वचन परमेश्‍वर के साथ था, और वचन परमेश्‍वर था।
43001002	यही आदि में परमेश्‍वर के साथ था।
43001003	सब कुछ उसी के द्वारा उत्पन्न हुआ। जो कुछ उत्पन्न हुआ है, उसमें से कोई भी वस्तु उसके बिना उत्पन्न न हुई।
43001004	उसमें जीवन था, और वह जीवन मनुष्यों की रोशनी थी।
43001005	रोशनी अन्धकार में चमकती है, और अन्धकार ने उसे ग्रहण न किया।
43001006	एक मनुष्य परमेश्‍वर की ओर से आ उपस्थित हुआ जिसका नाम यूहन्ना था।
43001007	वह गवाही देने आया कि ज्योति (रोशनी) की गवाही दे, ताकि सब उसके द्वारा विश्‍वास लाएँ।
43001008	वह स्वयं तो रोशनी न था, परन्तु उस रोशनी की गवाही देने के लिए आया था।
43001009	सच्ची रोशनी जो हर एक इन्सान को रोशनीमय करती है, दुनिया में आने वाली थी।
43001010	यीशु जगत में थे, और जगत उनके द्वारा उत्पन्न हुआ। जगत ने उन्हें नहीं पहचाना।
43001011	वह अपने घर आए और उनके अपनों ने उन्हें नहीं अपनाया।
43001012	परन्तु जितनों ने उन्हें अपनाया, यीशु ने उन्हें परमेश्‍वर की सन्तान होने का अधिकार दिया, अर्थात् उन लोगों को जो उनके नाम पर विश्‍वास रखते हैं।
43001013	वे न तो खून से, न शरीर की इच्छा से, न मनुष्य की इच्छा से, परन्तु परमेश्‍वर से उत्पन्न हुए हैं।
43001014	और वचन ने देह धारण की और कृपा और सच्चाई से परिपूर्ण होकर हमारे बीच में आकर रहा, और हम ने उस की ऐसी महिमा देखी, जैसी पिता के एकलौते की महिमा।
43001015	यूहन्ना ने उनके बारे में गवाही दी और पुकारकर कहा, "यह वही हैं, जो मेरे बाद आ रहे हैं, वह मुझ से बढ़कर हैं क्योंकि वह मुझ से पहले थे।"
43001016	क्योंकि उनकी परिपूर्णता से हम सब ने हासिल किया, अर्थात् अनुग्रह (कृपा) के ऊपर अनुग्रह।
43001017	नियमशास्त्र मूसा के द्वारा दिया गया, परन्तु कृपा, और सच्चाई यीशु मसीह के द्वारा पहुँची।
43001018	परमेश्‍वर को किसी ने कभी नहीं देखा, केवल 'एकलौते पुत्र' ने जो पिता की गोद में (पिता के साथ) हैं, परमेश्‍वर को प्रगट किया।
43001019	यूहन्ना की गवाही यह है, कि जब यहूदियों ने यरूशलेम से पुरोहितों और लेवियों को उससे यह पूछने के लिए भेजा कि वह कौन है,
43001020	तो उसने यह मान लिया कि वह मसीह नहीं है।
43001021	तब उन्हों ने उससे पूछा, "तो फिर तुम कौन हो? क्या तुम एलिय्याह हो?" उसने उत्तर दिया, "नहीं।" "तो क्या तुम कोई भविष्यद्वक्‍ता हो?" उसने उत्तर दिया, "नहीं"।
43001022	तब उन्हों ने उससे फिर पूछा, "तो तुम हो कौन? ताकि हम अपने भेजने वालों को जवाब दें, तुम अपने विषय में क्या कहते हो?"
43001023	उसने कहा, जैसा यशायाह भविष्यद्वक्‍ता ने कहा है, "मैं जंगल में एक पुकारने वाले का शब्द हूँ, 'प्रभु का मार्ग तैयार करो।'"
43001024	ये सवाल पूछने वाले लोग फ़रीसियों की ओर से भेजे गए थे।
43001025	आखिर में उन लोगों ने उससे पूछा, "यदि तुम न मसीह हो, और न एलिय्याह, और न कोई भविष्यद्वक्‍ता, तो फिर बपतिस्मा क्यों देते हो?"
43001026	यूहन्ना ने उनको उत्तर दिया, "मैं तो पानी से बपतिस्मा हूँ परन्तु तुम्हारे बीच में एक व्यक्‍ति हैं, जिन्हें तुम नहीं जानते
43001027	जिनकी सेवकाई आरम्भ होने वाली है। वह मुझ से श्रेष्ठ हैं। उनकी जूती का बन्ध मैं खोलने के योग्य नहीं।"
43001028	ये बातें यरदन के पार बैतनिय्याह में हुईं, जहाँ यूहन्ना बपतिस्मा देता था।
43001029	दूसरे दिन उसने यीशु को अपनी ओर आते देखकर कहा, "देखो, यही परमेश्‍वर के मेम्ने हैं, जो दुनिया के गुनाह उठा ले जाते हैं।
43001030	यह वही हैं, जिनके विषय में मैंने कहा था कि एक पुरुष मेरे बाद आएँगे जो मुझ से श्रेष्ठ हैं, क्योंकि वह मुझ से पहले थे।
43001031	मैं तो उन्हें पहचानता न था। मैं इसलिए पानी से बपतिस्मा देता आया हूँ ताकि वह इस्राएल पर प्रगट हो जाएँ।"
43001032	यूहन्ना ने यह गवाही दी, "मैंने आत्मा को फ़ाख्ते के समान आसमान से उतरते देखा था, और वह उन पर ठहर गया था।
43001033	मैं तो उन्हें पहचानता नहीं था, लेकिन जिन्होंने मुझे पानी से बपतिस्मा देने को भेजा था, उन्हीं ने मुझ से कहा था, कि जिस पर तुम आत्मा को उतरते और ठहरते देखो, वही पवित्र आत्मा से बपतिस्मा देने वाले हैं।
43001034	और मैंने देखा, और गवाही दी है कि यही परमेश्‍वर के बेटे हैं।
43001035	दूसरे दिन फिर यूहन्ना और उसके शिष्यों में से दो जन वहाँ खड़े थे।
43001036	तब यूहन्ना ने यीशु को देखकर कहा, "देखो, यह परमेश्‍वर के मेम्ने हैं।"
43001037	वे दोनों शिष्य यूहन्ना की यह बात सुनकर यीशु के पीछे हो लिए।
43001038	यीशु ने उनको अपने पीछे आते हुए देखा और उन से कहा, "तुम किसकी खोज में हो?" उन्हों ने यीशु से कहा, गुरुजी आप कहाँ रहते हैं?" यीशु ने उन से कहा, "चलकर देख लो।"
43001039	तब उन लोगों ने आकर उनके रहने की जगह देखी, और वे उस दिन उन्हीं के साथ रहे। उस समय शाम के तकरीबन चार बजे थे।
43001040	उन दोनों में से जो यूहन्ना की बात सुनकर यीशु के साथ चल पड़े थे, एक शमौन पतरस का भाई, अन्द्रियास था।
43001041	उसने पहले अपने सगे भाई शमौन से मिलकर कहा, कि हमको ख्रिस्तुस अर्थात् मसीह मिल गए हैं।
43001042	वह उसे यीशु के पास लाया। यीशु ने उस को देखकर कहा, "तुम तो यूहन्ना के पुत्र शमौन हो, तुम अब से काइफ़ा अर्थात् पतरस कहलाओगे।"
43001043	दूसरे दिन यीशु ने गलील को जाना चाहा। उन्हों ने फ़िलिप्पुस से मिलकर कहा, "मेरे पीछे आओ।"
43001044	फ़िलिप्पुस, अन्द्रियास और पतरस के नगर बैतसैदा का निवासी था।
43001045	फ़िलिप्पुस ने नतनएल से मिलकर उससे कहा, "जिनका वर्णन मूसा ने नियमशास्त्र में और भविष्यद्वक्‍ताओं की पुस्तकों में किया है, वह हमको मिल गये। वह यूसुफ़ के पुत्र, यीशु नासरी हैं।"
43001046	नतनएल ने उससे कहा, "क्या कोई भी अच्छी वस्तु नासरत से निकल सकती है?" फ़िलिप्पुस ने उत्तर दिया, "चलकर देख लो।"
43001047	यीशु ने नतनएल को अपनी ओर आते देख कर उसके विषय में कहा, "देखो, यह सचमुच इस्राएली है, इस में कपट नहीं।"
43001048	नतनएल ने उन से कहा, "आप मुझे कहाँ से जानते हैं?" यीशु ने उसको उत्तर दिया, "इस से पहले कि फ़िलिप्पुस ने तुम्हें बुलाया, जब तुम अंजीर के पेड़ के नीचे थे, तब मैंने तुम्हें देखा था।"
43001049	नतनएल ने उन्हें उत्तर दिया, "हे गुरु, आप परमेश्‍वर के बेटे हैं। आप इस्राएल के महाराजा हैं।"
43001050	यीशु ने उसको जवाब दिया, "मैंने जो तुम से कहा, कि मैंने तुम्हें अंजीर के पेड़ के नीचे देखा, क्या तुम इसलिए विश्‍वास करते हो? तुम इस से बड़े-बड़े काम देखोगे।"
43001051	यीशु ने यह भी कहा, "मैं तुम से सच-सच कहता हूँ कि तुम स्वर्ग को खुला हुआ, और परमेश्‍वर के स्वर्गदूतों को उतरते चढ़ते और मनुष्य के पुत्र के ऊपर उतरते देखोगे।"
43002001	फिर तीसरे दिन गलील के काना नामक गाँव में किसी की शादी (विवाह) थी, और यीशु की माँ भी वहाँ थी।
43002002	यीशु और उनके शिष्य भी विवाह में बुलाए गए थे।
43002003	जब अंगूर का रस खतम हो गया, तो यीशु की माता ने यीशु से कहा, "उनके पास अंगूर का रस नहीं है।"
43002004	यीशु ने उससे कहा, "हे महिला, मुझे तुम से क्या लेना-देना? अभी मेरा समय नहीं आया है।"
43002005	यीशु की माँ ने सेवकों से कहा, "जो कुछ वह तुम से कहे, वही करना।"
43002006	वहाँ यहूदियों के शुद्ध करने की रिवाज़ के अनुसार पत्थर के छः मटके रखे थे, जिनमें दो-दो, तीन तीन मन पानी समाता था।
43002007	यीशु ने उन से कहा, "मटकों में पानी भर दो।" तब उन्हों ने उन मटकों को मुहामुँह भर दिया।
43002008	तब यीशु ने उन से कहा, "अब निकाल कर दावत के प्रधान के पास ले जाओ।"
43002009	वे ले गए। जब दावत के प्रधान ने वह पानी चखा, जो अंगूर का रस बन गया था, और नहीं जानता था कि वह कहाँ से आया है, (परन्तु जिन सेवकों ने पानी निकाला था वे जानते थे) तो उसने दूल्हे को बुलाकर उससे कहा,
43002010	"हर एक आदमी पहले अच्छा अंगूर का रस देता है। जब लोग पीकर तृप्त हो जाते हैं, तब मध्यम देता है परन्तु तुम ने अच्छा अंगूर का रस अब तक रख छोड़ा है।"
43002011	यीशु ने गलील के काना में अपना यह पहला चिन्ह दिखाकर अपनी महिमा दिखा दी और उनके शिष्यों ने उन पर विश्‍वास किया।
43002012	इसके बाद वह, उनकी माँ तथा उनके भाई और उनके शिष्य कफ़रनहूम को गए और वे वहाँ कुछ दिन रहे।
43002013	यहूदियों के फ़सह का त्यौहार नज़दीक था और यीशु यरूशलेम को गये।
43002014	तब उन्हों ने मन्दिर में बैल और भेड़ और कबूतर बेचने वालों और सर्राफ़ों को बैठे हुए पाया,
43002015	और रस्सियों का कोड़ा बनाकर सब भेड़ों और बैलों को मन्दिर से निकाल दिया। उन्हों ने सर्राफ़ों के पैसे बिखेर दिए और पीढ़ों को उलट दिया।
43002016	उन्हों ने कबूतर बेचने वालों से कहा, "इन्हें यहाँ से ले जाओ; मेरे पिता के भवन को व्यापार का घर मत बनाओ।"
43002017	तब उनके शिष्यों को याद आया कि लिखा है, 'आपके घर की धुन मुझे खा जाएगी'।
43002018	इस पर यहूदियों ने उन से कहा, "आप ऐसा करने के द्वारा हमें कौन सा चिन्ह दिखाते हैं?"
43002019	यीशु ने उनको उत्तर दिया, "इस मन्दिर को ढा दो, और मैं उसे तीन दिन में खड़ा कर दूँगा।"
43002020	यहूदियों ने कहा, "इस मन्दिर के बनाने में छियालीस वर्ष लगे हैं। क्या आप उसे केवल तीन दिन में खड़ा कर देंगे?"
43002021	लेकिन यीशु ने अपनी देह के मन्दिर के विषय में कहा था।
43002022	इसलिए जब वह मरे हुओं में से जी उठे तो उनके शिष्यों को याद आया, कि यीशु ने यह कहा था। और उन्हों ने पवित्र वचन और उस शब्द पर जो यीशु ने कहा था, विश्‍वास किया।
43002023	जब वह यरूशलेम में फ़सह के समय त्यौहार में थे, तो बहुतों ने उन चिन्हों को जो वह दिखाते थे देखकर उनके नाम पर विश्‍वास किया।
43002024	परन्तु यीशु ने उन पर भरोसा नहीं किया, क्योंकि वह सब को जानते थे।
43002025	और उन्हें ज़रूरी न था, कि इन्सान के बारे में कोई गवाही दे, क्योंकि वह खुद ही जानते थे कि मनुष्य के मन में क्या है।
43003001	फ़रीसियों में से नीकुदेमुस नाम का एक आदमी था। वह यहूदियों का धार्मिक अगुवा था।
43003002	उसने रात के समय यीशु के पास आकर कहा, "हम जानते हैं कि आप परमेश्‍वर की तरफ़ से गुरु हो कर आए हैं, क्योंकि जिन चिन्हों को आप दिखाते हैं, उन्हें यदि परमेश्‍वर साथ न हो तो कोई नहीं दिखा सकता।"
43003003	यीशु ने उसको उत्तर दिया, "मैं तुम से सच-सच कहता हूँ कि अगर कोई नये तरीके से न जन्मे तो परमेश्‍वर का राज्य देख नहीं सकता है।"
43003004	नीकुदेमुस ने यीशु से पूछा, "इन्सान बूढ़ा हो जाने पर कैसे फिर जन्म ले सकता है? क्या वह अपनी माता के गर्भ में दूसरी बार जाकर जन्म ले सकता है?"
43003005	यीशु ने उत्तर दिया, "मैं तुम से सच-सच कहता हूँ, जब तक कोई व्यक्‍ति पानी और आत्मा से न जन्मे, तब तक वह परमेश्‍वर के राज्य में दाखिल नहीं हो सकता।
43003006	क्योंकि जो देह से जन्मा है, वह देह है, और जो आत्मा से जन्मा है, वह आत्मा है।
43003007	अचम्भा न करो कि मैंने तुम से कहा कि तुम्हें नये तरीके से जन्म लेना ज़रूरी है।
43003008	हवा जिधर चाहती है उधर चलती है और तुम उसकी आवाज़ सुनते हो, लेकिन नहीं जानते कि वह कहाँ से आती है और किधर जाती है। जो कोई आत्मा से जन्मा है वह ऐसा ही है।"
43003009	नीकुदेमुस ने उनको उत्तर दिया, "ये बातें कैसे हो सकती हैं?"
43003010	यह सुनकर यीशु ने उससे कहा, "तुम यहूदियों के गुरु होकर भी क्या इन बातों को नहीं समझते?
43003011	मैं तुम से सच-सच कहता हूँ कि हम जो जानते हैं, वह कहते हैं। जिसे हम ने देखा है हम उसकी गवाही देते हैं, और तुम हमारी गवाही स्वीकार नहीं करते।
43003012	जब मैंने तुम से पृथ्वी की बातें कहीं, तो तुम भरोसा नहीं करते, सो यदि मैं तुम से स्वर्ग की बातें कहूँ, तो फिर कैसे भरोसा करोगे?
43003013	कोई और स्वर्ग पर नहीं चढ़ा, केवल वही जो स्वर्ग से उतरा, अर्थात् मनुष्य का पुत्र जो स्वर्ग में है।
43003014	जिस तरह से मूसा ने जंगल में साँप को ऊँचे पर चढ़ाया, उसी तरीके से ज़रूरी है कि मनुष्य का पुत्र भी ऊँचे पर चढ़ाया जाए,
43003015	ताकि जो कोई विश्‍वास करे, उस में अनन्त जीवन पाए।
43003016	क्योंकि परमेश्‍वर ने जगत से ऐसा प्रेम किया कि उन्हों ने अपना एकलौता पुत्र दे दिया, ताकि जो कोई उन पर विश्‍वास करे वह नाश न हो, परन्तु अनन्त जीवन पाए।
43003017	परमेश्‍वर ने अपने बेटे को जगत में इसलिए नहीं भेजा कि दुनिया पर सज़ा की आज्ञा दे, परन्तु इसलिए कि दुनिया उनके द्वारा मुक्‍ति पाए।
43003018	जो उन पर विश्‍वास करता है उस पर सज़ा की आज्ञा नहीं होती, लेकिन जो उन पर विश्‍वास नहीं करता, वह दोषी ठहर चुका है, इसलिए कि उसने परमेश्‍वर के एकलौते पुत्र के नाम पर विश्‍वास नहीं किया।
43003019	सज़ा की आज्ञा का कारण यह है कि रोशनी जगत में आयी और मनुष्यों ने अन्धेरे को रोशनी से अधिक प्रिय जाना क्योंकि उनके काम बुरे थे।
43003020	क्योंकि जो कोई बुराई करता है, वह रोशनी से दुश्मनी रखता है, और रोशनी के पास नहीं आता, ऐसा न हो कि उसके कामों पर दोष लगाया जाए।
43003021	परन्तु जो सच्चाई पर चलता है, वह रोशनी के पास आता है, ताकि उसके काम दिख जाएँ कि वे परमेश्‍वर की तरफ़ से किए गए हैं।"
43003022	इसके बाद यीशु और उनके शिष्य यहूदिया देश में आए और यीशु वहाँ उनके साथ रहकर बपतिस्मा देने लगे।
43003023	यूहन्ना भी शालेम के निकट ऐनोन में बपतिस्मा देता था, क्योंकि वहाँ बहुत जल था और लोग आकर वहीं बपतिस्मा लेते थे।
43003024	यूहन्ना उस समय तक कैदखाने में नहीं डाला गया था।
43003025	वहाँ यूहन्ना के शिष्यों का किसी यहूदी व्यक्‍ति के साथ शुद्धि के विषय में वाद-विवाद हुआ।
43003026	लोगों ने यूहन्ना के पास आकर उससे कहा, "हे गुरू, जो व्यक्‍ति यरदन के पार आपके साथ थे, और जिनकी आप ने गवाही दी है, वह भी बपतिस्मा देते हैं, और सब उन्हीं के पास जाते हैं।"
43003027	यूहन्ना ने उत्तर दिया, "जब तक मनुष्य को स्वर्ग से न दिया जाए, तब तक वह कुछ नहीं पा सकता।
43003028	तुम तो खुद ही मेरे गवाह हो कि मैंने कहा कि मैं मसीह नहीं, परन्तु उनके पहले भेजा गया हूँ।
43003029	जिसकी दुल्हन है, वही दूल्हा है। दूल्हे का दोस्त तो खड़ा हुआ दूल्हे की सुनता है, और दुल्हे के शब्द से बहुत खुश होता है। अब मेरी यह खुशी पूरी हुयी है।
43003030	यह ज़रूरी है कि वह बढ़ें और मैं घटूँ।
43003031	जो ऊपर से आता है वह सर्वोत्तम है। जो पृथ्वी से आता है वह पृथ्वी का है, वह पृथ्वी की ही बातें कहता है। जो स्वर्ग से आता है, वह सब के ऊपर है।
43003032	जो कुछ उन्हों ने अर्थात् यीशु ने देखा और सुना है, वह उसी की गवाही देते हैं, और कोई उनकी गवाही स्वीकार नहीं करता।
43003033	जिसने उनकी गवाही स्वीकार कर ली उसने इस बात पर छाप दे दी कि परमेश्‍वर सच्चे हैं।
43003034	क्योंकि जिसे परमेश्‍वर ने भेजा है, वह परमेश्‍वर की बातें कहता है, क्योंकि वह आत्मा नाप नापकर नहीं देते।
43003035	पिता पुत्र से प्रेम रखते हैं, और उन्हों ने सब कुछ उसके हाथ में दे दिया है।
43003036	जो पुत्र पर विश्‍वास करता है, अनन्त जीवन उसका है। परन्तु जो पुत्र की नहीं मानता, वह जीवन को नहीं देखेगा, लेकिन परमेश्‍वर का गुस्सा (दण्ड) उस पर रहता है।"
43004001	फिर जब प्रभु को मालूम हुआ, कि फ़रीसियों ने सुना है कि यीशु यूहन्ना से अधिक शिष्य बनाते, और उन्हें बपतिस्मा देते हैं,
43004002	हालांकि यीशु खुद नहीं, लेकिन उनके शिष्य बपतिस्मा देते थे।
43004003	तब यीशु यहूदिया को छोड़कर फिर गलील को चले गये।
43004004	और उनको सामरिया से होकर जाना ज़रूरी था।
43004005	इसलिए वह सूखार नामक सामरिया के एक नगर तक आए, जो उस जगह के पास है जिसे याकूब ने अपने पुत्र यूसुफ़ को दिया था।
43004006	याकूब का कुआँ भी वहीं था। इसलिए यीशु मार्ग के थके हुए, उस कुएँ पर जाकर बैठ गये। यह दोपहर का समय था
43004007	उसी समय एक सामरी स्त्री वहाँ पानी भरने के लिये आयी। यीशु ने उससे कहा, "मुझे पानी पिलाओ।"
43004008	उनके शिष्य उस समय नगर में भोजन मोल लेने गए थे।
43004009	उस सामरी स्त्री ने उन से कहा, "आप यहूदी होकर मुझ सामरी स्त्री से पानी क्यों माँगते हैं?" (क्योंकि यहूदी सामरियों के साथ किसी तरह का रिश्ता नहीं रखते थे)।
43004010	यीशु ने उत्तर दिया, "यदि तुम परमेश्‍वर के वरदान को जानती, और यह भी जानती कि वह कौन है जो तुम से कहता है कि मुझे पानी पिलाओ, तो तुम उससे माँगती और वह तुम्हें जीवन का जल देता।"
43004011	स्त्री ने उन से कहा, "हे प्रभु, आपके पास पानी भरने लिए तो कुछ है भी नहीं, और कुआँ गहरा है। फिर वह जीवन का पानी आपके पास कहाँ से आया?
43004012	क्या आप हमारे पिता याकूब से बड़े हैं, जिसने हमें यह कुआँ दिया?
43004013	उसने खुद भी अपनी सन्तान, और अपने जानवरों समेत उसमें से पीया था।" यीशु ने उसको उत्तर दिया, "जो कोई यह पानी पीएगा, वह फिर प्यासा होगा।
43004014	लेकिन जो कोई उस पानी में से पीएगा जो मैं उसे दूँगा, वह फिर अनन्तकाल तक प्यासा न होगा। लेकिन जो पानी मैं उसे दूँगा, वह उसमें एक सोता बन जाएगा और अनन्त जीवन के लिए उमड़ता रहेगा।"
43004015	स्त्री ने उन से कहा, "हे प्रभु, वह पानी मुझे दीजिए ताकि मैं प्यासी न होऊँ और न मुझे पानी भरने के लिये इतनी दूर आना पड़े।"
43004016	यीशु ने उससे कहा, "जाओ, अपने पति को यहाँ बुला लाओ।"
43004017	स्त्री ने उत्तर दिया, मेरा कोई पति नहीं है।" यीशु ने उससे कहा, "तुम ठीक कहती हो कि मेरा कोई पति नहीं है।
43004018	क्योंकि तुम पाँच पति कर चुकी हो, और जिसके पास तुम अब हो, वह भी तुम्हारा पति नहीं है, यह तुम ने सच कहा"
43004019	स्त्री ने उन से कहा, "प्रभु, मुझे ऐसा लगता है कि आप भविष्यद्वक्‍ता हैं।
43004020	हमारे बुजुर्गों ने इसी पहाड़ पर भजन किया; और आप यहूदी लोग कहते हैं कि वह जगह जहाँ भजन करना चाहिए यरूशलेम में है।"
43004021	यीशु ने उससे कहा, "महिला, मेरी बात का भरोसा करो कि वह समय आता है कि तुम न तो इस पहाड़ पर पिता का भजन करोगे, न यरूशलेम में।
43004022	तुम जिसे नहीं जानते, उसका भजन करते हो, और हम जिसे जानते हैं उसका भजन करते हैं, क्योंकि मुक्‍ति यहूदियों में से है।
43004023	लेकिन ऐसा वक्‍त आ रहा है, लेकिन अब भी है जब सच्चे भक्‍त पिता का भजन आत्मा और सच्चाई से करेंगे, क्योंकि पिता अपने लिए ऐसे ही भजन करने वालों को ढूँढते हैं।
43004024	परमेश्‍वर आत्मा हैं, और अवश्य है कि उनके भजन करने वाले आत्मा और सच्चाई से भजन करें।"
43004025	स्त्री ने उन से कहा, "मैं जानती हूँ कि मसीह जो ख्रिस्तुस कहलाते हैं, आने वाले हैं। जब वह आएँगे, तो हमें सब बातें बताएँगे।"
43004026	यीशु ने उससे कहा, "मैं जो तुम से बोल रहा हूँ, वही हूँ।"
43004027	इतने में उनके शिष्य आ गए, और अचम्भा करने लगे कि वह स्त्री से बातें कर रहे हैं। तौभी किसी ने न कहा, "आप क्या चाहते हैं? या क्यों उससे बातें कर रहे हैं?"
43004028	उसके बाद स्त्री अपना घड़ा छोड़कर नगर में चली गई, और लोगों से कहने लगी,
43004029	"आओ, एक आदमी को देखो, जिसने सब कुछ जो मैंने किया, मुझे बता दिया। कहीं यही तो मसीह नहीं हैं?"
43004030	तब वे नगर से निकलकर यीशु के पास आने लगे।
43004031	इतने में उनके शिष्य यीशु से बिनती करने लगे, गुरू जी, कुछ खा लीजिए।
43004032	लेकिन यीशु ने उत्तर दिया, "मेरे पास खाने के लिए ऐसा भोजन है जिसके बारे में तुम नहीं जानते।"
43004033	तब शिष्यों ने आपस में कहा, "क्या उनके लिए कोई कुछ खाने के लिये लाया है?"
43004034	यीशु ने उन से कहा, "मेरा खाना यह है कि अपने भेजने वाले की इच्छा के अनुसार चलूँ और उनका काम पूरा करूँ।
43004035	क्या तुम नहीं कहते कि कटनी होने में अब भी चार महीने पड़े हैं? अपनी आँखें उठाकर खेतों पर नज़र डालो। वे कटनी के लिए पक चुके हैं।
43004036	काटने वाला मजदूरी पाता, और अनन्त जीवन के लिए फल बटोरता है, ताकि बोने वाला और काटने वाला दोनों मिलकर आनन्द मनाएँ।
43004037	क्योंकि यहाँ यह कहावत उचित ही है, कि बोने वाला एक है और काटने वाला कोई दूसरा।
43004038	मैंने तुम्हें वह खेत काटने के लिए भेजा जिसमें तुम ने मेहनत नहीं की, लेकिन दूसरों ने की और तुम उनकी मेहनत के फल में भागी हुए।"
43004039	उस नगर के बहुत सामरियों ने उस स्त्री के कहने से विश्‍वास किया। उस स्त्री ने यह गवाही दी थी, कि यीशु ने वह सब कुछ जो उसने किया था, उसे बता दिया।
43004040	जब ये सामरी यीशु के पास आए, तो उन से बिनती करने लगे, "हमारे यहाँ रहिए।" इसलिए वह वहाँ दो दिन तक रहे।
43004041	उनकी शिक्षा के कारण और भी कई लोगों ने विश्‍वास किया।
43004042	उन्हों ने उस स्त्री से कहा, "अब हम तुम्हारे कहने से ही विश्‍वास नहीं करते, क्योंकि हम ने खुद ही सुन लिया, और जानते हैं कि यही सचमुच में जगत के मुक्‍तिदाता हैं।"
43004043	उन दो दिनों के बाद वह वहाँ से निकलकर गलील को गए।
43004044	यीशु ने खुद ही यह गवाही दी थी कि भविष्यद्वक्‍ता अपने देश में आदर नहीं पाता।
43004045	जब वह गलील में आए, तो गलीली आनंद के साथ उन से मिले, क्योंकि जितने काम उन्हों ने यरूशलेम में त्यौहार के समय किए थे, उन सब को उन्हों ने देखा था, क्योंकि वे भी त्यौहार में गए थे।
43004046	तब वह फिर गलील के काना में आए, जहाँ उन्हों ने पानी को अंगूर का रस बनाया था। वहाँ राजा का एक कर्मचारी था, जिसका बेटा कफ़रनहूम में बीमार था।
43004047	यह सुनकर कि यीशु यहूदिया से गलील में आ गये हैं, वह उनके पास गया और उन से बिनती करने लगा, "चलकर मेरे बेटे को अच्छा कर दीजिए।" वह लड़का मरने पर था।
43004048	यीशु ने उससे कहा, "जब तक तुम चिन्ह और अद्भुत काम न देखोगे, तब तक कभी भी विश्‍वास न करोगे।"
43004049	राजा के कर्मचारी ने उन से कहा, "हे प्रभु, मेरे बेटे की मौत होने से पहले चलिए।"
43004050	यीशु ने उससे कहा, "जाओ, तुम्हारा बेटा जिंदा है।" उस मनुष्य ने यीशु की कही हुई बात को मान लिया, और चला गया।
43004051	वह वापस जा रहा था, कि उसके दास उससे आ मिले और कहने लगे कि तुम्हारा लड़का जिंदा है।
43004052	उसने उन से पूछा, "किस समय से उसकी तबियत ठीक होने लगी थी?" उन्हों ने उससे कहा, "कल दोपहर लगभग एक बजे उसका बुखार उतर गया।"
43004053	तब पिता जान गया कि वह उसी समय हुआ जिस समय यीशु ने उससे कहा था कि तुम्हारा बेटा जिंदा है। तब उसने और उसके सारे घराने ने विश्‍वास किया।
43004054	यह दूसरा आश्चर्यकर्म था, जो यीशु ने यहूदिया से गलील में आकर दिखाया।
43005001	इन बातों के बाद यहूदियों का एक त्यौहार हुआ जिसमें यीशु यरूशलेम को गये।
43005002	यरूशलेम में भेड़-फाटक के पास एक कुण्ड है जो इब्रानी भाषा में बेतहसदा कहलाता है, और उसके पाँच ओसारे हैं।
43005003	इन में बहुत से बीमार, अन्धे, लँगड़े और सूखे अंग वाले पानी के हिलने की आशा में पड़े रहते थे।
43005004	क्योंकि नियुक्‍त समय पर परमेश्‍वर के स्वर्गदूत कुण्ड में उतरकर पानी को हिलाया करते थे। पानी हिलते ही जो कोई पहले उतरता था वह ठीक हो जाता था, चाहे उसकी कोई भी बीमारी क्यों न हो।
43005005	वहाँ एक आदमी था जो अड़तीस साल से बीमारी में पड़ा था।
43005006	यीशु ने उसे पड़ा हुआ देखकर और जानकर कि वह बहुत दिनों से इस हालत में पड़ा है, उससे पूछा, "क्या तुम ठीक होना चाहते हो?"
43005007	उस बीमार ने यीशु को उत्तर दिया, "हे प्रभु, मेरे पास कोई मददगार नहीं है कि जब पानी हिलाया जाए, तो मुझे कुण्ड में उतारे। मेरे पहुँचते पहुँचते दूसरा मुझ से पहले उतर जाता है।"
43005008	यीशु ने उससे कहा, "उठो, अपनी खाट उठाकर चलो।"
43005009	वह मनुष्य तुरन्त अच्छा हो गया, और अपनी खाट उठाकर चलने फिरने लगा।
43005010	वह सब्त का दिन था, इसलिए यहूदी उससे, जो ठीक हो गया था कहने लगे, "आज तो सब्त का दिन है, तुम्हें आज खाट उठानी जायज़ नहीं।"
43005011	उसने उन्हें जवाब दिया, "जिसने मुझे अच्छा किया, उसी ने मुझ से कहा कि अपनी खाट उठाकर चलो।"
43005012	उन्हों ने उससे पूछा, "वह कौन आदमी है जिसने तुम से कहा कि खाट उठाकर चलो?"
43005013	जो अच्छा हो गया था, वह नहीं जानता था कि वह कौन है, क्योंकि उस जगह में भीड़ होने के कारण यीशु वहाँ से हट गये थे।
43005014	इन बातों के बाद वह आदमी यीशु को मन्दिर में मिला, तब उन्हों ने उससे कहा, "देखो, तुम तो ठीक हो गये हो, फिर से गुनाह मत करना, ऐसा न हो कि इस से कोई भारी मुसीबत तुम पर आ पड़े।"
43005015	उस आदमी ने जाकर यहूदियों से कह दिया कि जिसने मुझे अच्छा किया, वह यीशु हैं।
43005016	इस कारण यहूदी यीशु को सताने लगे, क्योंकि वह ऐसे काम सब्त के दिन करते थे।
43005017	इस पर यीशु ने उन से कहा, "मेरे पिता अब तक काम करते हैं, और मैं भी काम करता हूँ।"
43005018	इस कारण यहूदी और भी अधिक उन्हें मार डालने की कोशिश करने लगे, क्योंकि वह न केवल सब्त के दिन की विधि को तोड़ते, लेकिन परमेश्‍वर को अपना पिता कह कर अपने आपको परमेश्‍वर के समान ठहराते थे।
43005019	इस पर यीशु ने उन से कहा, "मैं तुम से सच-सच कहता हूँ, पुत्र स्वयं कुछ नहीं कर सकता, केवल वही जो पिता को करते देखता है, क्योंकि जिन जिन कामों को पिता करते हैं, उन्हें पुत्र भी उसी तरह से करता है।
43005020	क्योंकि पिताजी बेटे से प्रेम रखते हैं और जो-जो काम वह खुद करते हैं वह सब बेटे को दिखाते हैं। वह इन से भी बड़े काम उसे दिखाएँगे, ताकि तुम अचम्भा करो।
43005021	क्योंकि जैसे पिता मरे हुओं को उठाते और जिलाते हैं, वैसे ही बेटा भी जिन्हें चाहता है उन्हें जिलाता है।
43005022	पिता किसी का इन्साफ़ भी नहीं करते, परन्तु इन्साफ़ करने का सब काम पिता ने पुत्र (यीशु) को सौंप दिया है,
43005023	इसलिए कि सब लोग जैसे पिता का आदर करते हैं, वैसे ही पुत्र का भी आदर करें। जो बेटे का आदर नहीं करता, वह पिता का जिन्होंने बेटे को भेजा है, आदर नहीं करता।
43005024	मैं तुम से सच-सच कहता हूँ कि जो मेरी शिक्षा सुनकर मेरे भेजने वाले परमेश्‍वर पर विश्‍वास करता है, अनन्त जीवन उसका है। उस पर सज़ा का हुक्म नहीं होता, परन्तु वह मौत के पार होकर जीवन में दाखिल हो चुका है।
43005025	मैं तुम से सच-सच कहता हूँ कि वह समय आता है, और अब है, जिसमें मुर्दे परमेश्‍वर के पुत्र का शब्द सुनेंगे, और जो सुनेंगे वे जीएँगे।
43005026	क्योंकि जिस तरह से पिता अपने आप में जीवन रखते हैं, उसी तरह से उन्हों ने बेटे को भी यह अधिकार दिया है कि अपने आप में जीवन रखे,
43005027	वरन् उन्हें इन्साफ़ करने का भी अधिकार दिया गया है इसलिए कि वह (यीशु) ही मनुष्य का पुत्र (इन्सान) भी हैं।
43005028	इस से अचम्भा मत करो, क्योंकि वह समय आता है कि जितने कब्रों में हैं, पुत्र का शब्द सुनकर जी उठेंगे।
43005029	जिन्होंने भलाई की है वे जीवन के पुनरुत्थान के लिए जी उठेंगे, और जिन्होंने बुराई की है वे दण्ड के पुनरुत्थान के लिए जी उठेंगे।
43005030	मैं अपने आप से कुछ नहीं कर सकता। जैसा मैं सुनता हूँ, वैसा ही न्याय करता हूँ। मेरा न्याय सच्चा है, क्योंकि मैं अपनी इच्छा नहीं, लेकिन अपने भेजने वाले की इच्छा चाहता हूँ।
43005031	यदि मैं स्वयं ही अपनी गवाही दूँ तो मेरी गवाही सच्ची नहीं।
43005032	परमेश्‍वर हैं जो मेरी गवाही देते हैं, और मैं जानता हूँ कि उनकी हर गवाही सच्ची है।
43005033	तुम ने यूहन्ना से पूछा और उसने सच्चाई की गवाही दी है।
43005034	परन्तु मैं अपने बारे में इन्सान की गवाही नहीं चाहता, तौभी मैं ये बातें इसलिए कहता हूँ कि तुम्हें मुक्‍ति मिले।
43005035	यूहन्ना तो जलता और चमकता हुआ दीपक था, और तुम्हें कुछ देर तक उसकी रोशनी में मगन होना अच्छा लगा।
43005036	लेकिन मेरे पास जो गवाही है वह यूहन्ना की गवाही से बड़ी है, क्योंकि जो काम पिता ने मुझे पूरा करने को सौंपा है, अर्थात् यही काम जो मैं करता हूँ, वे काम इस बात के गवाह हैं कि पिता ने मुझे भेजा है।
43005037	पिता, जिन्होंने मुझे भेजा है, उन्हों ने मेरी गवाही दी है। तुम ने न कभी उनका शब्द सुना, और न उनका रूप देखा है।
43005038	तुम उनकी बातों को मन में बनाकर नहीं रखते, क्योंकि जिसे उन्हों ने भेजा है उस पर विश्‍वास नहीं करते हो।
43005039	तुम बाइबल में ढूँढते हो, क्योंकि समझते हो कि उसमें अनन्त जीवन तुम्हें मिलता है। ये वे बातें हैं, जो मेरी गवाही देते हैं।
43005040	फिर भी तुम जीवन पाने के लिए मेरे पास आना नहीं चाहते।
43005041	मैं मनुष्यों से इज़्ज़त नहीं चाहता।
43005042	लेकिन मैं तुम्हें जानता हूँ कि तुम में परमेश्‍वर का प्यार नहीं।
43005043	मैं अपने पिता के नाम से आया हूँ, लेकिन तुम मुझे ग्रहण नहीं करते। यदि कोई और अपने ही नाम से आए, तो तुम उसे ग्रहण कर लोगे।
43005044	तुम कैसे विश्‍वास कर सकते हो? तुम तो एक दूसरे से इज़्ज़त चाहते हो, लेकिन वह इज़्ज़त जो सर्वश्रेष्ठ परमेश्‍वर की ओर से है, नहीं चाहते।
43005045	यह न समझो कि मैं पिता के सामने तुम पर दोष लगाऊँगा। तुम पर दोष लगाने वाला तो है, अर्थात् मूसा, जिस पर तुम ने भरोसा रखा है।
43005046	क्योंकि अगर तुम मूसा पर भरोसा करते, तो मेरा भी भरोसा करते, इसलिए कि उसने मेरे विषय में लिखा है।
43005047	परन्तु यदि तुम उसकी लिखी हुई बातों पर भरोसा नहीं करते, तो मेरी बातों पर कैसे भरोसा करोगे?"
43006001	इन बातों के बाद यीशु गलील की झील अर्थात् तिबिरियास की झील के पास गए।
43006002	तब एक बड़ी भीड़ उनके पीछे चल पड़ी, क्योंकि जो अजीब काम वह बीमारों पर दिखाते थे, वे उनको देखते थे।
43006003	तब यीशु पहाड़ पर चढ़कर अपने शिष्यों के साथ वहाँ बैठ गए।
43006004	यहूदियों के फ़सह का त्यौहार निकट था।
43006005	फिर यीशु ने अपनी आँखें उठाकर एक बड़ी भीड़ को अपने पास आते देखा, और फ़िलिप्पुस से कहा कि हम इन के खाने के लिए कहाँ से रोटी मोल लाएँ?
43006006	लेकिन उन्हों ने यह बात फ़िलिप्पुस को परखने के लिए कही, क्योंकि वह खुद जानते थे कि वह क्या करेंगे।
43006007	फ़िलिप्पुस ने उनको उत्तर दिया, "दो सौ दीनार की रोटी उनके लिए पूरी भी न होगी कि उन में से हर एक को थोड़ी थोड़ी मिल जाए।"
43006008	उनके शिष्यों में से शमौन पतरस के भाई अन्द्रियास ने उन से कहा,
43006009	"यहाँ एक लड़का है जिसके पास जौ की पाँच रोटी और दो मछलियाँ हैं, परन्तु इतने लोगों के लिए उससे क्या होगा?"
43006010	यीशु ने कहा, "लोगों को बैठा दो।" वहाँ बहुत घास थी। तब वे लोग जो गिनती में लगभग पाँच हज़ार पुरुष थे, बैठ गए।
43006011	फिर यीशु ने रोटियाँ लीं, और धन्यवाद करके बैठने वालों को बाँट दीं और उसी तरह मछलियों में से जितनी वे चाहते थे।
43006012	जब वे खाकर तृप्त हो गए तो उन्हों ने अपने शिष्यों से कहा, "बचे हुए टुकड़े बटोर लो ताकि कुछ फेंका न जाए।"
43006013	उन्हों ने उन्हें बटोरा, और जौ की पाँच रोटियों के टुकड़े जो खाने के बाद बच गए थे, उनकी बारह टोकरियाँ भरीं।
43006014	तब जो आश्चर्यकर्म उन्हों ने कर दिखाया उसे देखकर लोग कहने लगे, कि वह भविष्यद्वक्‍ता जो दुनिया में आने वाले थे निश्चय यही हैं।
43006015	यीशु यह जानकर, कि वे मुझे राजा बनाने के लिए आकर पकड़ना चाहते हैं, फिर पहाड़ पर अकेले चले गए।
43006016	शाम के वक्‍त उनके शिष्य झील के किनारे गए
43006017	और नाव पर चढ़कर झील के उस पार कफ़रनहूम को जाने लगे। उस समय अन्धेरा हो गया था, और ऐसा हुआ कि यीशु अभी तक उनके पास नहीं आए थे।
43006018	आन्धी के कारण झील में लहरें उठने लगीं।
43006019	जब वे खेते-खेते तीन चार मील के लगभग निकल गए, तो उन्हों ने यीशु को झील पर चलते, और नाव के निकट आते देखा, और डर गए।
43006020	लेकिन यीशु ने उन से कहा, "मैं हूँ! डरो मत।"
43006021	तब वे उन्हें नाव पर चढ़ा लेने के लिए तैयार हुए और तुरन्त वह नाव उस स्थान पर जा पहुँची जहाँ वे जाना जाते थे।
43006022	दूसरे दिन उस भीड़ ने, जो झील के पार खड़ी थी, यह देखा कि यहाँ एक को छोड़कर और कोई छोटी नाव नहीं है। यीशु अपने शिष्यों के साथ उस नाव पर नहीं चढ़े थे लेकिन केवल उनके शिष्य चले गए थे।
43006023	फिर भी और छोटी नावें तिबिरियास से उस जगह के निकट आयीं, जहाँ उन्हों ने प्रभु के धन्यवाद करने के बाद रोटी खाई थी।
43006024	इसलिए जब भीड़ ने देखा कि यहाँ न यीशु हैं, और न उनके शिष्य, तो वे भी छोटी छोटी नावों पर चढ़ कर यीशु को ढूँढते हुए कफ़रनहूम को पहुँचे।
43006025	झील के पार आकर उन्हों ने यीशु से मिलकर कहा, "हे गुरू, आप यहाँ कब आए?"
43006026	यीशु ने उन्हें उत्तर दिया, "मैं तुम से सच-सच कहता हूँ, तुम मुझे इसलिए नहीं ढूँढते हो कि तुम ने अचम्भे के काम देखे हैं। लेकिन इसलिए कि तुम रोटियाँ खाकर तृप्त हुए हो।
43006027	नाश होने वाले खाने के लिए मेहनत न करो, लेकिन उस खाने के लिए जो अनन्त जीवन तक बना रहता है। यह खाना मैं तुम्हें दूँगा। उसके लिए मेहनत करो; क्योंकि पिता, अर्थात् परमेश्‍वर ने उसी पर छाप कर दी है।"
43006028	उन लोगों ने यीशु से कहा, "परमेश्‍वर के कार्य करने के लिए हम क्या करें?"
43006029	यीशु ने उन्हें उत्तर दिया, "परमेश्‍वर का काम यह है कि तुम उस पर, जिसे उन्हों ने भेजा है, विश्‍वास करो।"
43006030	तब उन्हों ने उन से कहा, "फिर आप कौन सा चिन्ह दिखाते हैं कि हम उसे देखकर आप पर विश्‍वास करें? आप कौन सा काम दिखाते हैं?
43006031	हमारे पूर्वजों ने जंगल में मन्ना खाया, जैसा लिखा है कि उसने उन्हें खाने के लिए स्वर्ग से रोटी दी।"
43006032	यीशु ने उन से कहा, "मैं तुम से सच-सच कहता हूँ कि मूसा ने तुम्हें वह रोटी स्वर्ग से न दी, लेकिन मेरे पिता तुम्हें सच्ची रोटी स्वर्ग से देते हैं।
43006033	क्योंकि परमेश्‍वर की रोटी वही है, जो स्वर्ग से उतरकर लोगों को जीवन देती है।"
43006034	तब उन्हों ने यीशु से कहा, "प्रभु, यह रोटी हमें सर्वदा दिया करें।"
43006035	यीशु ने उन से कहा, "जीवन की रोटी मैं हूँ। जो मेरे पास आएगा वह कभी भूखा न होगा और जो मुझ पर विश्‍वास करेगा, वह कभी प्यासा न होगा।
43006036	लेकिन मैंने तुम से कहा था कि तुम ने मुझे देख भी लिया है, तौभी विश्‍वास नहीं करते।
43006037	जो कुछ पिता मुझे देते हैं वह सब मेरे पास आएगा, और जो कोई मेरे पास आएगा, उसे मैं कभी न निकालूँगा।
43006038	क्योंकि मैं अपनी इच्छा नहीं, लेकिन अपने भेजने वाले परमेश्‍वर की इच्छा पूरी करने के लिए स्वर्ग से उतरा हूँ।
43006039	मेरे भेजने वाले की इच्छा यह है कि जो कुछ उन्हों ने मुझे दिया है, उसमें से मैं कुछ न खोऊँ, लेकिन उसे आखिरी दिन फिर जिला उठाऊँ।
43006040	क्योंकि मेरे पिता की इच्छा यह है कि जो कोई पुत्र को देखे और उस पर विश्‍वास करे, वह हमेशा का जीवन (अनन्त जीवन) पाए, और मैं उसे आखिरी दिन फिर जिला उठाऊँगा।"
43006041	तब यहूदी यीशु पर कुड़कुड़ाने लगे, इसलिए कि उन्हों ने कहा था कि जो रोटी स्वर्ग से उतरी है, वह मैं हूँ।
43006042	उन लोगों ने कहा, "क्या यह यूसुफ़ का बेटा यीशु नहीं, जिसके माता-पिता को हम जानते हैं? तो वह कैसे कहता है कि मैं स्वर्ग से उतरा हूँ?"
43006043	यीशु ने उन्हें उत्तर दिया, "आपस में मत कुड़कुड़ाओ।
43006044	कोई मेरे पास नहीं आ सकता, जब तक पिता, जिन्होंने मुझे भेजा है, उसे खींच न लें और मैं उसको अन्‍तिम दिन फिर जिला उठाऊँगा।
43006045	भविष्यद्वक्‍ताओं के लेखों में यह लिखा है कि वे सब परमेश्‍वर की ओर से सिखाए हुए होंगे। जिस किसी ने पिता से सुना और सीखा है, वह मेरे पास आता है।
43006046	यह नहीं कि किसी ने पिता को देखा, परन्तु जो परमेश्‍वर की ओर से है, केवल उसी ने पिता को देखा है।
43006047	मैं तुम से सच-सच कहता हूँ कि जो कोई विश्‍वास करता है, अनन्त जीवन उसी का है।
43006048	जीवन की रोटी मैं हूँ।
43006049	तुम्हारे पूर्वजों ने जंगल में मन्ना खाया और मर गए।
43006050	यह वह रोटी है जो स्वर्ग से उतरी है, ताकि मनुष्य उसमें से खाए और न मरे।
43006051	जीवन की रोटी जो स्वर्ग से उतरी वह मैं हूँ। यदि कोई इस रोटी में से खाएगा, तो सदा जीवित रहेगा और जो रोटी मैं दुनिया के जीवन के लिए दूँगा, वह मेरी देह है।"
43006052	इस पर यहूदी यह कहकर आपस में झगड़ने लगे कि यह मनुष्य कैसे हमें अपनी देह खाने को दे सकता है?
43006053	यीशु ने उन से कहा, "मैं तुम से सच-सच कहता हूँ कि जब तक मनुष्य के पुत्र की देह में से न खाओ, और उसका खून न पीओ, तब तक तुम में जीवन नहीं।
43006054	जो मेरी देह में से खाता, और मेरा खून पीता है, अनन्त जीवन उसी का है, और मैं अन्‍तिम दिन फिर उसे जिला उठाऊँगा।
43006055	क्योंकि मेरा मांस वास्तव में खाने की चीज़ है और मेरा खून वास्तव में पीने की चीज़ है।
43006056	जो मेरी देह में से खाता और मेरा रक्‍त पीता है, वह मुझ में स्थिर बना रहता है, और मैं उसमें।
43006057	जैसे जीवित पिता ने मुझे भेजा और मैं पिता के कारण जीवित हूँ, वैसे ही वह भी जो मुझे खाएगा अपना मेरे कारण जीवित रहेगा।
43006058	जो रोटी स्वर्ग से उतरी वह यही है, पुरखाओं के समान नहीं कि खाया, और मर गए। जो कोई यह रोटी खाएगा, वह हमेशा (सदा) जीवित रहेगा।"
43006059	ये बातें यीशु ने कफ़रनहूम के एक आराधनालय में उपदेश देते समय कहीं।
43006060	इसलिए उनके शिष्यों में से बहुतों ने यह सुनकर कहा, "यह बात कड़वी सच्चाई है, इसे कौन अपना सकता है?"
43006061	यीशु ने अपने मन में यह जान कर कि मेरे शिष्य आपस में इस बात पर कुड़कुड़ा रहे हैं, उन से पूछा, "क्या यह बात तुम्हें असहनीय लगती है?
43006062	और यदि तुम मनुष्य के पुत्र को जहाँ वह पहले था, वहाँ ऊपर जाते देखोगे तो क्या होगा?
43006063	आत्मा तो जीवनदायक है, देह से कुछ लाभ नहीं। जो बातें मैंने तुम से कहीं हैं वे आत्मा हैं, और जीवन भी हैं।
43006064	परन्तु तुम में से कितने ऐसे हैं जो विश्‍वास नहीं करते।" क्योंकि यीशु तो पहले ही से जानते थे कि जो विश्‍वास नहीं करते, वे कौन हैं, और कौन उन्हें पकड़वाएगा।
43006065	उन्हों ने कहा, "इसीलिए मैंने तुम से कहा था कि जब तक किसी को पिता की ओर से यह वरदान न दिया जाए, तब तक वह मेरे पास नहीं आ सकता।"
43006066	इस पर उनके शिष्यों में से बहुत से वापस चले गए और उसके बाद उनके साथ न रहे।
43006067	तब यीशु ने उन बारहों से कहा, "क्या तुम भी चले जाना चाहते हो?"
43006068	शमौन पतरस ने उन्हें उत्तर दिया, "प्रभु, हम किसके पास जाएँ? अनन्त जीवन की बातें तो आपके ही पास हैं।
43006069	और हम ने विश्‍वास किया, और जान गए हैं कि परमेश्‍वर के पवित्र जन आप ही हैं।"
43006070	यीशु ने उन्हें उत्तर दिया, "क्या मैंने तुम बारहों को नहीं चुन लिया? तौभी तुम में से एक व्यक्‍ति शैतान है।"
43006071	यह उन्हों ने शमौन इस्करियोती के पुत्र यहूदा के विषय में कहा, क्योंकि यही जो उन बारहों में से था, उन्हें पकड़वाने पर तुला हुआ था।
43007001	इन बातों के बाद यीशु गलील में सेवकाई करते रहे, क्योंकि यहूदी उन्हें मार डालने की कोशिश कर रहे थे। इसलिए वह यहूदिया में दिखाई नहीं देना चाहते थे।
43007002	उन दिनों यहूदियों का मण्डपों का पर्व निकट था।
43007003	इसलिए उनके भाइयों ने उन से कहा, "यहाँ से यहूदिया को चले जाइये, ताकि जो काम आप करते हैं, उन्हें आपके शिष्य भी देखें।
43007004	क्योंकि ऐसा कोई न होगा जो मशहूर होना चाहे, और छिप कर काम करे। अगर आप ये सब कर ही रहे हैं, तो अपने कामों को खुले आम कीजिए।"
43007005	यीशु के भाई भी उन पर विश्‍वास नहीं करते थे।
43007006	तब यीशु ने उन से कहा, "मेरा समय अभी तक नहीं आया है परन्तु सारा समय तुम्हारा ही है।
43007007	संसार तुम से दुश्मनी नहीं कर सकता, लेकिन वह मुझ से करता है। क्योंकि मैं उसके विरोध में यह गवाही देता हूँ कि उसके काम बुरे हैं।
43007008	तुम पर्व में जाओ, मैं अभी नहीं आऊँगा, क्योंकि अभी तक मेरा वक्‍त पूरा नहीं हुआ है।"
43007009	वह उन से ये बातें कहकर गलील ही में रह गये।
43007010	लेकिन जब उनके भाई पर्व में चले गए, तो वहाँ वह खुले आम नहीं, लेकिन दूसरे लोगों की तरह गये।
43007011	वहाँ यहूदी यीशु को यह कहकर ढूँढने लगे कि वह कहाँ हैं?
43007012	लोगों में उनके विषय में बहुत सी बातें होती रहीं थी। कितने कहते थे, "वह भला मनुष्य है'' और कितने कहते थे कि "नहीं, वह लोगों को भरमाता है।"
43007013	तौभी यहूदियों के डर के मारे कोई व्यक्‍ति उनके विषय में प्रगट रूप में नहीं बोलता था।
43007014	जब पर्व के आधे दिन बीत गए, तो यीशु मन्दिर में जाकर उपदेश करने लगे।
43007015	तब यहूदियों ने अचम्भा करके कहा, "यीशु को बिना पढ़े विद्या कैसे आ गई?"
43007016	यीशु ने उन्हें उत्तर दिया, "मेरा उपदेश मेरा नहीं, परन्तु मेरे भेजने वाले का है।
43007017	यदि कोई उनकी इच्छा पर चलना चाहे, तो वह इस उपदेश के विषय में जान जाएगा कि वह परमेश्‍वर की तरफ़ से है, या मेरी तरफ़ से।
43007018	जो अपनी ओर से कुछ कहता है, वह अपनी ही बड़ाई चाहता है; परन्तु जो अपने भेजने वाले की बड़ाई चाहता है वही सच्चा है, और उसमें झूठ नहीं।
43007019	क्या मूसा ने तुम्हें नियमशास्त्र नहीं दिया? तौभी तुम में से कोई व्यवस्था पर नहीं चलता। तुम क्यों मुझे मार डालना चाहते हो?"
43007020	लोगों ने उत्तर दिया, "तुम में दुष्टात्मा है। कौन तुम को मार डालना चाहता है?"
43007021	यीशु ने उनको उत्तर दिया, "मैंने एक काम किया, और तुम सब अचम्भा करते हो।
43007022	इसी कारण मूसा ने तुम्हें खतने की आज्ञा दी है (यह नहीं कि वह मूसा की ओर से है, लेकिन तुम्हारे पूर्वजों से चली आई है)। तुम सब्त के दिन मनुष्य का खतना करते हो।
43007023	जब सब्त के दिन मनुष्य का खतना किया जाता है ताकि मूसा के नियमशास्त्र की आज्ञा टल न जाए, तो तुम मुझ पर क्यों गुस्सा करते हो कि मैंने सब्त के दिन एक इन्सान को पूरी तरह से ठीक किया?
43007024	मुँह देखा न्याय न करो लेकिन ईमानदारी से इन्साफ़ करो।"
43007025	तब कितने यरूशलेमी कहने लगे, "क्या यह वही नहीं जिन्हें मार डालने की कोशिश की जा रही है?
43007026	लेकिन देखो, वह तो खुल्लमखुल्ला बातें करते हैं, और कोई उन से कुछ नहीं कहता। क्या यह सम्भव है कि अधिकारियों ने सच-सच जान लिया है कि यही मसीह हैं?
43007027	इन को हम जानते हैं कि किस खानदान से हैं; परन्तु मसीह जब आएँगे, तो कोई न जानेगा कि वह कहाँ के हैं।"
43007028	तब यीशु ने मन्दिर में उपदेश देते हुए पुकार कर कहा, "तुम मुझे जानते हो और यह भी जानते हो कि मैं कहाँ का हूँ। मैं तो आप से नहीं आया, परन्तु मेरे भेजने वाले पिता सच्चे हैं, उनको तुम नहीं जानते।
43007029	मैं उन्हें जानता हूँ क्योंकि मैं उनकी ओर से हूँ और उन्हों ने ही मुझे भेजा है।"
43007030	यह सुनकर उन्हों ने यीशु को पकड़ना चाहा, तौभी किसी ने उन पर हाथ न डाला, क्योंकि उनका समय अब तक न आया था।
43007031	भीड़ में से कई लोगों ने उन पर विश्‍वास किया, और कहने लगे कि मसीह जब आएँगे, तो क्या इस से अधिक आश्चर्यकर्म दिखाएँगे, जो इन्होंने दिखाए?
43007032	फ़रीसियों ने लोगों को उनके विषय में ये बातें चुपके चुपके करते सुना, और महायाजकों और फ़रीसियों ने उनके पकड़ने के लिए सिपाही भेजे।
43007033	यह देखकर यीशु ने कहा, "मैं और थोड़ी देर तक तुम्हारे साथ हूँ उसके बाद अपने भेजने वाले के पास चला जाऊँगा।
43007034	तुम मुझे ढूँढोगे, परन्तु नहीं पाओगे और जहाँ मैं हूँ, वहाँ तुम नहीं आ सकते।"
43007035	यहूदियों ने आपस में कहा, "वह कहाँ जाएँगे कि हम इन्हें ढूँढ न पाएँगे? क्या वह उनके पास जाएँगे, जो यूनानियों में तित्तर बित्तर होकर रहते हैं, और यूनानियों को भी उपदेश देंगे?
43007036	उनके यह कहने का क्या मतलब है कि तुम मुझे ढूँढोगे, परन्तु न पाओगे; और जहाँ मैं हूँ, वहाँ तुम नहीं आ सकते?"
43007037	फिर पर्व के अन्‍तिम दिन, जो मुख्य दिन है, यीशु खड़े हुए और उन्हों ने पुकार कर कहा, "यदि कोई प्यासा हो तो मेरे पास आकर पिए।
43007038	जैसा बाइबल में आया है, उसके अनुसार जो मुझ पर विश्‍वास करेगा, उसके भीतर में से जीवन के जल की नदियाँ बह निकलेगी।"
43007039	यीशु ने ये शब्द उस आत्मा के विषय में कहा, जिसे उन पर विश्‍वास करने वाले पाने पर थे। आत्मा अब तक न उतरा था, क्योंकि यीशु अब तक अपनी महिमा को न पहुँचे थे।
43007040	तब भीड़ में से कुछ लोगों ने ये बातें सुनकर कहा, "सचमुच यही वह भविष्यद्वक्‍ता हैं।"
43007041	दूसरों ने कहा, "यह मसीह हैं।" परन्तु किसी ने कहा, "क्यों? क्या मसीह गलील से आएँगे?
43007042	क्या बाइबल में यह नहीं लिखा है कि मसीह दाऊद के वंश से और बेतलेहम गाँव से आएँगे जहाँ दाऊद रहते थे?"
43007043	तब उनके कारण लोगों में फूट पड़ी।
43007044	उन में से कई उन्हें पकड़ना चाहते थे, परन्तु किसी ने उन पर हाथ न डाला।
43007045	तब सिपाही महायाजकों और फ़रीसियों के पास आए, और उन्हों ने उन से कहा, "तुम उसे क्यों नहीं लाए?"
43007046	सिपाहियों ने उत्तर दिया कि किसी मनुष्य ने कभी ऐसी बातें नहीं की।
43007047	फ़रीसियों ने उनको उत्तर दिया, "क्या तुम भी भरमाए गए हो?
43007048	क्या अधिकारियों या फ़रीसियों में से किसी ने भी उन पर विश्‍वास किया है?
43007049	परन्तु ये लोग जो व्यवस्था नहीं जानते, दण्डित हैं।"
43007050	नीकुदेमुस ने (जो पहले यीशु के पास आया था और उन में से एक था), उन से कहा,
43007051	"क्या हमारी व्यवस्था (नियमशास्त्र) किसी व्यक्‍ति को जब तक पहले उसकी सुनकर जान न ले, कि वह क्या करता है, दोषी ठहराती है?"
43007052	उन्हों ने उसे जवाब दिया, "क्या तुम भी गलील के हो? ढूँढो और देखो, कि गलील से कोई भविष्यद्वक्‍ता प्रगट नहीं होने का।"
43007053	(तब सब लोग अपने-अपने घर चले गए।)
43008001	परन्तु यीशु जैतून के पहाड़ पर गये,
43008002	और सवेरे फिर मन्दिर में आए। तब सब लोग उनके पास आए, और वह बैठकर उन्हें उपदेश देने लगे।
43008003	फिर धार्मिक पण्डित और फ़रीसी एक महिला को लाए, जो व्यभिचार में पकड़ी गई थी, और उसको बीच में खड़ा करके यीशु से कहा,
43008004	"गुरु, यह महिला व्यभिचार करते हुए पकड़ी गयी है।
43008005	व्यवस्था में मूसा ने हमें आज्ञा दी है कि ऐसी महिलाओं को पत्थरवाह करें। आप इस महिला के विषय में क्या कहते हैं?"
43008006	उन्हों ने यीशु को परखने के लिए यह बात कही थी, ताकि उन पर दोष लगाने के लिए कोई मौका पाएँ। परन्तु यीशु झुककर उँगली से ज़मीन पर लिखने लगे।
43008007	जब वे उन से पूछते ही रहे, तो उन्हों ने सीधे होकर उन से कहा, "तुम में जो बेगुनाह हो, वही पहले उसको पत्थर मारे।"
43008008	वह फिर झुककर ज़मीन पर उँगली से लिखने लगे।
43008009	परन्तु यह सुनकर सब के सब बड़ों से लेकर छोटों तक सब के सब एक-एक करके निकल गए, और यीशु अकेले रह गए। वह स्त्री भी वहीं बीच में खड़ी थी।
43008010	यीशु ने सीधे होकर उससे कहा, "वे सब कहाँ गए? क्या किसी ने तुम पर सज़ा की आज्ञा न दी?"
43008011	उसने कहा, "प्रभु, किसी ने नहीं।" यीशु ने कहा, "मैं भी तुम पर सज़ा की आज्ञा नहीं देता। जाओ, और फिर गुनाह न करना।"
43008012	एक बार यीशु ने फिर लोगों से कहा, "जगत की रोशनी मैं हूँ, जो मेरे पीछे हो लेगा, वह अन्धेरे में न चलेगा, परन्तु जीवन की रोशनी पाएगा।"
43008013	फ़रीसियों ने उन से कहा, "आप अपनी गवाही खुद ही देते हैं, आपकी गवाही ठीक नहीं।"
43008014	यीशु ने उनको उत्तर दिया, "हालांकि मैं अपनी गवाही खुद देता हूँ, तौभी मेरी गवाही ठीक है, क्योंकि मैं जानता हूँ कि मैं कहाँ से आया हूँ और कहाँ जाऊँगा। परन्तु तुम नहीं जानते कि मैं कहाँ से आया हूँ या कहाँ जाऊँगा।
43008015	तुम मुँह देखा इन्साफ़ करते हो। मैं किसी का इन्साफ़ नहीं करता।
43008016	और यदि मैं इन्साफ़ करूँ भी, तो मेरा इन्साफ़ सच्चा है, क्योंकि मैं अकेला नहीं, परन्तु मैं हूँ, और पिता हैं जिन्होंने मुझे भेजा है।
43008017	तुम्हारी धार्मिक पुस्तक में भी तो लिखा है कि दो व्यक्‍तियों की गवाही मिलकर पक्की होती है।
43008018	एक तो मैं खुद अपनी गवाही देता हूँ, और दूसरी ओर पिता मेरी गवाही देते हैं जिन्होंने मुझे भेजा है।"
43008019	उन्हों ने यीशु से कहा, "आपके पिता कहाँ हैं?" यीशु ने उत्तर दिया, "न तुम मुझे जानते हो, न मेरे पिता को। यदि मुझे जानते, तो मेरे पिता को भी जानते।"
43008020	ये बातें उन्हों ने मन्दिर में उपदेश देते हुए भण्डार घर में कहीं, परन्तु किसी ने उन्हें न पकड़ा, क्योंकि उनका समय अब तक नहीं आया था।
43008021	यीशु ने फिर उन लोगों से कहा, "मैं जाता हूँ। तुम मुझे ढूँढोगे और अपने पाप में मरोगे। जहाँ मैं जाता हूँ, वहाँ तुम नहीं आ सकते।"
43008022	यह सुनकर यहूदियों ने कहा, "क्या वह खुद को मार डालेगा जो कहता है कि जहाँ मैं जाता हूँ, वहाँ तुम नहीं आ सकते हो?"
43008023	यीशु ने उन से कहा, "तुम पृथ्वी पर के हो, मैं ऊपर का हूँ। तुम दुनिया के हो, मैं दुनिया का नहीं।
43008024	इसलिए मैंने तुम से कहा कि तुम अपने पापों में मरोगे, क्योंकि यदि तुम विश्‍वास न करोगे कि मैं वही हूँ, तो अपने पापों में मरोगे।"
43008025	उन्हों ने यीशु से कहा, "आप कौन हैं?" यीशु ने उन से कहा, "मै वही हूँ जो शुरु से तुम से कहता आया हूँ।
43008026	तुम्हारे बारे में मुझे बहुत कुछ कहना और फ़ैसला लेना है। परन्तु मेरे भेजने वाले पिता सच्चे हैं, और जो मैंने उन से सुना है, वही दुनिया के लोगों से कहता हूँ।"
43008027	वे न समझे कि यीशु हमसे पिता के विषय में कहते हैं।
43008028	तब यीशु ने कहा, "जब तुम मुझे ऊँचे पर चढ़ाओगे, तो जानोगे कि मैं ही मनुष्य का पुत्र हूँ। मैं अपने आप से कुछ नहीं करता, परन्तु जैसे मेरे पिता ने मुझे सिखाया, वैसे ही ये बातें कहता हूँ।
43008029	मेरे पिता जिन्होंने मुझे भेजा है, मेरे साथ हैं। उन्हों ने मुझे अकेला नहीं छोड़ा, क्योंकि मैं हमेशा वही काम करता हूँ, जिससे वह खुश होते हैं।"
43008030	वह ये बातें कह ही रहे थे, कि कई लोगों ने उन पर विश्‍वास किया।
43008031	तब यीशु ने उन यहूदियों से जिन्होंने उन पर विश्‍वास किया था, कहा, "यदि तुम मेरी शिक्षा में बने रहोगे, तो सचमुच मेरे शिष्य ठहरोगे।
43008032	तुम सच्चाई को जानोगे, और सच्चाई तुम्हें आज़ाद करेगी।"
43008033	उन्हों ने यीशु को उत्तर दिया, "हम तो अब्राहम के वंश से हैं और कभी किसी के गुलाम नहीं हुए। फिर आप कैसे कहते हैं कि तुम आज़ाद हो जाओगे?"
43008034	यीशु ने उनको उत्तर दिया, "मैं तुम से सच-सच कहता हूँ कि जो कोई पाप करता है, वह पाप का गुलाम है।
43008035	गुलाम सदा घर में नहीं रहता, लेकिन पुत्र सदा रहता है।
43008036	इसलिए यदि पुत्र तुम्हें आज़ाद करेगा, तो सचमुच तुम आज़ाद हो जाओगे।
43008037	मैं जानता हूँ कि तुम अब्राहम के वंश से हो, तौभी मेरी बातें तुम्हारे अन्दर मानो जगह नहीं पातीं, इसलिए तुम मुझे मार डालना चाहते हो।
43008038	मैं वही कहता हूँ जो मैंने अपने पिता के यहाँ देखा है, और तुम वही करते रहते हो जो तुम ने अपने पिता से सुना है।"
43008039	उन्हों ने यीशु को उत्तर दिया, "हमारा पिता तो अब्राहम है।" यीशु ने उन से कहा, "यदि तुम अब्राहम की सन्तान होते, तो अब्राहम की तरह काम करते।
43008040	लेकिन तुम मुझ को मार डालना चाहते हो, मैंने तुम्हें वह सच्ची बातें बतायीं जो मैंने परमेश्‍वर से सुनी, यह तो अब्राहम ने नहीं किया था।
43008041	तुम अपने पिता के समान काम करते हो।" उन्हों ने उन से कहा, "हम व्यभिचार से नहीं जन्मे। हमारा एक पिता है अर्थात् परमेश्‍वर।"
43008042	यीशु ने उन से कहा, "यदि परमेश्‍वर तुम्हारा पिता होता, तो तुम मुझ से प्रेम रखते, क्योंकि मैं परमेश्‍वर में से निकल कर आया हूँ"। मैं अपने आप से नहीं आया; परन्तु परमेश्‍वर ने मुझे भेजा है।
43008043	तुम मेरी बात क्यों नहीं समझते? इसलिए कि मेरी बातें सुन नहीं सकते।
43008044	तुम अपने पिता शैतान से हो, और अपने पिता की लालसाओं को पूरा करना चाहते हो। वह तो शुरुआत से खूनी है। वह सत्य पर स्थिर न रहा, क्योंकि सत्य उसमें है ही नहीं। जब वह झूठ बोलता है, तो अपने स्वभाव ही से बोलता है, क्योंकि वह झूठा है, वरन झूठ का पिता है।
43008045	परन्तु मैं तो सच बोलता हूँ, इसीलिए तुम मेरा विश्‍वास नहीं करते।
43008046	तुम में से कौन मुझे गुनाहगार ठहराता है? यदि मैं सच बोलता हूँ, तो तुम मेरा विश्‍वास क्यों नहीं करते?
43008047	जो परमेश्‍वर की ओर से होता है, वह परमेश्‍वर की बातें सुनता है। परन्तु तुम इसलिए नहीं सुनते क्योंकि परमेश्‍वर की तरफ़ से नहीं हो।"
43008048	यह सुन यहूदियों ने उन से कहा, "क्या हम ठीक नहीं कहते हैं कि आप सामरी हैं, और आप में दुष्टात्मा है?"
43008049	यीशु ने उत्तर दिया, "मुझ में दुष्टात्मा नहीं है; परन्तु मैं अपने पिता का आदर करता हूँ, और तुम मेरा निरादर करते हो।
43008050	परन्तु मैं अपनी प्रतिष्ठा (बड़ाई, नाम) नहीं चाहता हूँ, हाँ, एक तो हैं जो चाहते हैं, और न्याय करते हैं।
43008051	मैं तुम से सच-सच कहता हूँ कि यदि कोई व्यक्‍ति मेरी बातों को मानेगा, तो वह अनन्त काल तक मौत को न देखेगा।"
43008052	यहूदियों ने उन से कहा, "अब हम ने जान लिया है कि आप में दुष्टात्मा है। अब्राहम मर गया, और भविष्यद्वक्‍ता भी मर गए हैं। लेकिन आप कहते हैं, कि यदि कोई मेरे वचन पर चलेगा तो वह अनन्त काल तक मौत का स्वाद न चखेगा।
43008053	हमारा पिता अब्राहम तो मर गया और भविष्यद्वक्‍ता भी मर गए। क्या आप उससे बड़े हैं? आप अपने आपको क्या ठहराते हैं?"
43008054	यीशु ने उत्तर दिया, "यदि मैं खुद अपनी महिमा करूँ, तो मेरी महिमा कुछ नहीं। जिन्हें तुम अपने पिता होने का दावा करते हो वही मेरी महिमा करने वाले मेरे पिता हैं।
43008055	तुम ने तो उन्हें नहीं जाना, परन्तु मैं उन्हें जानता हूँ। अगर मैं कहूँ कि मैं उन्हें नहीं जानता तो मैं भी तुम्हारे समान ही झूठा ठहरूँगा। लेकिन मैं उन्हें जानता हूँ, और उन की बातों को मानता हूँ।
43008056	तुम्हारा पिता अब्राहम मेरा दिन देखने की आशा से बहुत मगन था, उसने देखा, और खुश हुआ।"
43008057	यहूदियों ने उन से कहा, "अब तक आप पचास साल के नहीं हुए, फिर भी कहते हैं आप ने अब्राहम को देखा है?"
43008058	यीशु ने उन से कहा, "मैं तुम से सच-सच कहता हूँ कि इसके पहले कि अब्राहम उत्पन्न हुआ, मैं हूँ।"
43008059	तब उन्हों ने यीशु को मारने के लिए पत्थर उठाए, लेकिन यीशु छिपकर मन्दिर से निकल गए।
43009001	एक बार यीशु और उनके शिष्यों ने एक अन्धे आदमी को देखा।
43009002	उसे देखकर उनके शिष्यों ने उन से पूछा, "गुरू, यह मनुष्य अन्धा क्यों जन्मा है? इसके या इसके माता-पिता के पाप के कारण?"
43009003	यीशु ने उत्तर दिया, "न तो इसके पाप के कारण, और न ही इसके माता-पिता के। परन्तु यह इसलिए हुआ कि परमेश्‍वर के काम उसमें प्रगट हों।
43009004	जिस परमेश्‍वर ने मुझे भेजा है उनके काम हमें दिन ही दिन में करना ज़रूरी है। वह रात आने वाली है जिसमें कोई काम नहीं कर सकता।
43009005	जब तक मैं जगत में हूँ, तब तक जगत की ज्योति हूँ।"
43009006	यह कहकर उन्हों ने भूमि पर थूका और उस थूक से मिट्टी सानी। उस मिट्टी को लेकर उस अन्धे की आँखों पर लगाकर, यीशु ने
43009007	उससे कहा, "जाओ, शीलोह के कुण्ड में धो लो" (जिसका अर्थ 'भेजा हुआ' है)। तब उसने वैसा ही किया, और देखता हुआ लौट आया।
43009008	तब पड़ोसी और जिन्होंने पहले उसे भीख माँगते देखा था, कहने लगे, "क्या यह वही नहीं, जो बैठकर भीख माँगा करता था?"
43009009	कितनों ने कहा, "यह वही है।" दूसरों ने कहा, "नहीं" किन्तु यह उसके समान है।" उसने कहा, "मैं वही हूँ।"
43009010	तब वे उससे पूछने लगे, "तुम्हारी आँखें कैसे खुल गईं?"
43009011	उसने उत्तर दिया, "यीशु नामक एक व्यक्‍ति ने मिट्टी सानी, और मेरी आँखों पर लगाकर मुझ से कहा कि शीलोह में जाकर धो लो। मैंने वैसा ही किया और देखने लगा हूँ।"
43009012	उन लोगों ने उससे पूछा, "वह कहाँ हैं?" उसने कहा, "मैं नहीं जानता।"
43009013	तब लोग उस व्यक्‍ति को जो पहले अन्धा था, फ़रीसियों के पास ले गए।
43009014	जिस दिन यीशु ने उसकी आँखों को ठीक किया था, वह सब्त का दिन था।
43009015	फिर फ़रीसियों ने भी उससे पूछा, "तुम्हारी आँखें कैसे खुल गयीं?" उसने उन से कहा, "उस व्यक्‍ति ने मेरी आँखों पर मिट्टी लगाई, फिर मैंने धो लिया, और अब देखने लगा हूँ।"
43009016	यह सुनकर कई फ़रीसी कहने लगे, "यह मनुष्य परमेश्‍वर की ओर से नहीं, क्योंकि वह सब्त के दिन का पालन नहीं करता।" दूसरों ने कहा, "पापी मनुष्य कैसे इस तरह के चिन्ह दिखा सकता है?" इस वजह से उन में फूट पड़ गयी।
43009017	उन लोगों ने उस व्यक्‍ति से कहा, "जिसने तुम्हारी आँखें खोली, उनके बारे में तुम क्या कहते हो?" उसने कहा, "वह भविष्यद्वक्‍ता हैं।"
43009018	जिस व्यक्‍ति की आँखें खुल गईं थीं, यहूदियों ने उसके माता-पिता को बुलाकर उसके अन्धेपन के बारे में पूछा। जब उन्हों ने उन लोगों को यह बताया कि वह अन्धा ही जन्मा था, तब उन्हें विश्‍वास न हुआ।
43009019	उन्हों ने उन से पूछा, "अब वह कैसे देखने लगा है?"
43009020	उसके माता-पिता ने उत्तर दिया, "हम तो जानते हैं कि हमारा बेटा अन्धा जन्मा था।
43009021	परन्तु हम यह नहीं जानते कि अब वह कैसे देखने लगा है, और न यह जानते हैं कि किसने उसकी आँखें खोलीं। वह सयाना है, उसी से पूछ लीजिए। वह अपने विषय में खुद ही बता देगा।"
43009022	ये बातें उसके माता-पिता ने इसलिए कहीं क्योंकि वे यहूदियों से डरते थे। वे यहूदी आपस में एक मत हो चुके थे कि यदि कोई कहे कि यीशु, मसीह हैं, तो उसे आराधनालय से निकाला जाएगा।
43009023	इसी कारण उसके माता-पिता ने कहा कि वह सयाना है, उसी से पूछ लीजिए।
43009024	तब उन्हों ने उस मनुष्य को जो अन्धा था दूसरी बार बुलाकर उससे कहा, "परमेश्‍वर की बड़ाई करो। हम तो जानते हैं कि वह आदमी दुष्ट है।"
43009025	उसने उत्तर दिया, "मैं नहीं जानता कि वह दुष्ट है या नहीं। मैं एक बात जानता हूँ कि मैं अन्धा था और अब देखने लगा हूँ।"
43009026	उन्हों ने उससे फिर कहा, "उसने तुम्हारे साथ क्या किया? और तुम्हारी आँखें कैसे खोलीं?"
43009027	उसने उन से कहा, "मैं तो तुम से कह चुका, और तुम ने न सुना। फिर दूसरी बार क्यों सुनना चाहते हो? क्या तुम भी उनके शिष्य होना चाहते हो?"
43009028	तब वे उसे बुरा-भला कहकर बोले, "तुम ही उसके शिष्य हो, हम तो मूसा के शिष्य हैं।
43009029	हम जानते हैं कि परमेश्‍वर ने मूसा से बातें की परन्तु इस मनुष्य को नहीं जानते कि कहाँ से आया है।"
43009030	उसने उनको उत्तर दिया, "यह तो अचम्भे की बात है कि तुम नहीं जानते कि वह कहाँ के हैं, तौभी उन्हों ने मेरी आँखें खोल दीं।
43009031	हम जानते हैं कि परमेश्‍वर पापियों की नहीं सुनते। परन्तु यदि कोई परमेश्‍वर का भक्‍त हो और उनकी इच्छा पर चलता हो, तो वह उन लोगों की सुनते हैं।
43009032	जगत की शुरुवात से यह कभी सुनने में नहीं आया, कि किसी ने भी जन्म के अन्धे की आँखें खोली हों।
43009033	यदि यह इन्सान परमेश्‍वर की ओर से न होता, तो कुछ भी नहीं कर सकता।"
43009034	उन्हों ने उसको उत्तर दिया, "तुम्हारा जन्म तो पाप में हुआ है, तुम हमें क्या सिखाते हो?" और उन्हों ने उसे बाहर निकाल दिया।
43009035	यीशु ने सुना कि उन लोगों ने उसे बाहर निकाल दिया है। जब उससे मुलाकात हुई तो यीशु ने कहा, "क्या तुम परमेश्‍वर के बेटे पर विश्‍वास करते हो?"
43009036	उसने उत्तर दिया, "प्रभु, वह कौन हैं कि मैं उन पर विश्‍वास करूँ?"
43009037	यीशु ने उससे कहा, "तुम ने उसे देखा है, और जो तुम्हारे साथ बातें कर रहा है, वही है।"
43009038	उसने कहा, "प्रभु, मैं विश्‍वास करता हूँ।" और उसने यीशु को दंडवत् किया।
43009039	तब यीशु ने कहा, "मैं इस जगत में न्याय के लिए आया हूँ, ताकि जो नहीं देखते वे देखें, और जो देखते हैं वे अन्धे हो जाएँ।"
43009040	जो फ़रीसी उनके साथ थे, उन्हों ने ये बातें सुनकर उन से कहा, "क्या हम भी अन्धे हैं?"
43009041	यीशु ने उन से कहा, "यदि तुम अन्धे होते तो पापी न ठहरते, परन्तु तुम कहते हो कि हम देखते हैं, इसलिए तुम्हारा पाप बना रहता है।"
43010001	"मैं तुम से सच-सच कहता हूँ, कि जो कोई दरवाज़े से भेड़शाला में प्रवेश नहीं करता, परन्तु दूसरे किसी रास्ते से प्रवेश करता है, वह चोर और डाकू है।
43010002	लेकिन जो दरवाज़े से भीतर प्रवेश करता है, वह भेड़ों का चरवाहा है।
43010003	उसके लिए द्वारपाल द्वार खोल देता है, और भेड़ें उसकी आवाज़ सुनती हैं। वह अपनी भेड़ों को नाम ले लेकर बुलाता है और बाहर ले जाता है।
43010004	वह अपनी सब भेड़ों को बाहर निकाल लेता है, और उनके आगे आगे चलता है, और भेड़ें उसके पीछे चलती हैं, क्योंकि वे उसकी आवाज़ पहचानती हैं।
43010005	वे पराये व्यक्‍ति के पीछे नहीं जाएँगी, लेकिन उससे भागेंगी, क्योंकि वे परायों का आवाज़ नहीं पहचानती।"
43010006	यीशु ने उन से यह दृष्टान्त कहा, परन्तु वे न समझे कि वह उन से क्या कहना चाहते हैं।
43010007	तब यीशु ने उन से फिर कहा, "मैं तुम से सच-सच कहता हूँ कि भेड़ों का ढरवाज़ा मैं हूँ।
43010008	जितने मुझ से पहले आए, वे सब चोर और डाकू हैं, परन्तु भेड़ों ने उनकी न सुनी।
43010009	द्वार में हूँ। यदि कोई मेरे द्वारा भीतर प्रवेश करेगा तो मुक्‍ति पाएगा और भीतर बाहर आया जाया करेगा और चारा पाएगा।
43010010	चोर किसी और काम के लिए नहीं, लेकिन केवल चोरी करने और घात करने और नाश करने के लिए आता है। मैं इसलिए आया कि वे जीवन पाएँ, और बहुतायत से पाएँ।
43010011	अच्छा चरवाहा मैं हूँ, अच्छा चरवाहा भेड़ों के लिए अपना प्राण देता है।
43010012	मज़दूर जो न चरवाहा है, न भेड़ों का मालिक है, भेड़िए को आते हुए देख भेड़ों को छोड़कर भाग जाता है। भेड़िया उन्हें पकड़ता और तित्तर-बित्तर कर देता है।
43010013	वह इसलिए भाग जाता है कि वह मज़दूर है। उसे भेड़ों की फ़िक्र नहीं होती है।
43010014	अच्छा चरवाहा मैं हूँ। जिस तरह पिता मुझे जानते हैं, उसी तरह में पिता को जानता हूँ।
43010015	मैं अपनी भेड़ों को भी उसी तरह जानता हूँ, और मेरी भेड़ें मुझे जानती हैं। मैं भेड़ों के लिए अपनी जान देता हूँ।
43010016	मेरी और भी भेड़ें हैं, जो इस भेड़शाला की नहीं। मुझे उनको भी लाना ज़रुरी है। वे मेरा आवाज़ सुनेंगी, तब एक ही झुण्ड और एक ही चरवाहा होगा।
43010017	पिता इसलिए मुझ से प्रेम रखते हैं क्योंकि मैं अपना प्राण देता हूँ, ताकि उसे फिर ले लूँ।
43010018	कोई मेरा प्राण मुझ से छीनता नहीं, वरन मैं उसे खुद ही देता हूँ। मुझे उसे देने का भी अधिकार है, और उसे वापस लेने का भी अधिकार है। यह आज्ञा मेरे पिता से मुझे मिली है।
43010019	इन बातों के कारण यहूदियों में फिर फूट पड़ी।
43010020	उन में से बहुत से लोग कहने लगे कि यीशु में दुष्टात्मा है, और वह पागल है। उसकी क्यों सुनते हो?
43010021	अन्य लोगों ने कहा, "ये बातें ऐसे मनुष्य की नहीं जिसमें दुष्टात्मा हो। क्या दुष्टात्मा अन्धों की आँखें खोल सकती है?
43010022	यरूशलेम में समर्पण-पर्व हुआ, और जाड़े की ऋतु थी।
43010023	यीशु मन्दिर में सुलेमान के ओेसारे में टहल रहे थे।
43010024	तब यहूदियों ने उन्हें आकर घेर लिया और पूछा, "आप हमें कब तक दुविधा में रखेंगे? यदि आप मसीह हैं, तो हमसे साफ़ कह दें।"
43010025	यीशु ने उन्हें उत्तर दिया, "मैं तुम से कह चुका हूँ, लेकिन तुम मानते ही नहीं। जो काम मैं अपने पिता के नाम से करता हूँ वे ही मेरे गवाह हैं।
43010026	तुम इसलिए विश्‍वास नहीं करते, क्योंकि तुम मेरी भेड़ों में से नहीं हो।
43010027	मेरी भेड़ें मेरी आवाज़ सुनती हैं, और मैं उन्हें जानता हूँ। वे मेरी बातें मानती हैं।
43010028	मैं उन्हें अनन्त जीवन देता हूँ, और वे कभी बर्बाद न होंगी, न ही कोई उन्हें मेरे हाथों से छीन लेगा।
43010029	मेरे पिता ने उन्हें मुझ को दिया है। मेरे पिता सब से बड़े हैं। कोई उन्हें पिता के हाथों से छीन नहीं सकता।
43010030	मैं और पिता एक हैं।"
43010031	यह नुकर यहूदियों ने यीशु को पत्थरवाह करने के लिए फिर पत्थर उठाए।
43010032	तब यीशु ने उन से कहा, "मैंने तुम्हें अपने पिता की ओर से बहुत से भले काम दिखाए हैं, उन में से किस काम के लिए तुम मुझे पत्थर मारते हो?"
43010033	यहूदियों ने उन्हें उत्तर दिया, "भले काम के लिए हम आपको पत्थरवाह नहीं करते, लेकिन परमेश्‍वर की निन्दा के कारण और इसलिए कि आप मनुष्य होकर अपने आपको परमेश्‍वर बनाते हैं।"
43010034	यीशु ने उन्हें उत्तर दिया, "क्या तुम्हारी धार्मिक किताब में नहीं लिखा है कि मैंने कहा, तुम ईश्‍वर हो?
43010035	परमेश्‍वर ने उन्हें ईश्‍वर कहा, जिनके पास परमेश्‍वर का वचन पहुँचा (और पवित्र बाइबल की बात लोप नहीं हो सकती),
43010036	और जिसे पिता ने पवित्र ठहराकर जगत में भेजा है, उससे तुम कहते हो कि तुम निन्दा करते हो। क्योंकि मैंने कहा, कि 'मैं परमेश्‍वर का बेटा हूँ।'
43010037	यदि मैं अपने पिता के काम नहीं करता, तो मेरा विश्‍वास न करो।
43010038	परन्तु यदि में करता हूँ, तो चाहे मेरा विश्‍वास न भी करो, लेकिन उन कामों पर विश्‍वास करो, ताकि तुम जानो, और समझो कि पिता मुझ में हैं, और मैं पिता में हूँ।"
43010039	तब उन्हों ने फिर यीशु को पकड़ने की कोशिश की, परन्तु वह उनके हाथ से निकल गए।
43010040	उसके बाद वह यरदन के पार उस स्थान पर चले गये, जहाँ यूहन्ना पहले बपतिस्मा दिया करता था, और वहीं रहे।
43010041	कई लोग उनके पास आकर कहते थे कि यूहन्ना ने तो कोई चिन्ह नहीं दिखाया, परन्तु जो कुछ यूहन्ना ने यीशु के विषय में कहा था, वह सब सच था।
43010042	और वहाँ बहुत से लोगों ने यीशु पर विश्‍वास किया।
43011001	मरियम और उसकी बहन मार्था के गाँव बैतनिय्याह का लाज़र नाम का एक आदमी बीमार था।
43011002	यह वही मरियम थी जिसने प्रभु पर इत्र डालकर उनके पाँवों को अपने बालों से पोछा था। लाज़र इसी का भाई था।
43011003	इसलिए उसकी बहनों ने यीशु को कहला भेजा, "प्रभु, जिससे आप प्यार करते हैं, वह बीमार है।"
43011004	यह सुनकर यीशु ने कहा, "यह बीमारी मौत की नहीं, परन्तु परमेश्‍वर की महिमा के लिए है, ताकि उसके द्वारा परमेश्‍वर के बेटे की महिमा हो।"
43011005	यीशु मार्था, उसकी बहन मरियम और लाज़र से प्रेम रखते थे।
43011006	इसलिए जब उन्हों ने सुना कि वह बीमार है, तो जिस स्थान पर वह थे, वहाँ दो दिन और ठहर गये।
43011007	इसके बाद यीशु ने शिष्यों से कहा, "आओ, हम फिर यहूदिया को चलें।"
43011008	शिष्यों ने उन से कहा, "गुरुजी, अभी तो यहूदी आपको पत्थरवाह करना चाहते थे। क्या आप फिर भी वहीं जाना चाहते हैं?"
43011009	यीशु ने उत्तर दिया, "क्या दिन के बारह घंटे नहीं होते? यदि कोई दिन में चले तो ठोकर नहीं खाता। क्योंकि इस जगत की रोशनी को देखता है।
43011010	लेकिन यदि कोई रात में चलता है, तो ठोकर खाता है, क्योंकि उसमें रोशनी नहीं।"
43011011	यीशु ने ये बातें कहीं और इसके बाद उन से कहने लगे, "हमारा दोस्त लाज़र सो गया है, परन्तु मैं उसे जगाने जा रहा हूँ।"
43011012	तब शिष्यों ने उन से कहा, "प्रभु, यदि वह सो गया है, तो उठ जायगा।"
43011013	यीशु ने उसकी मौत के बारे में कहा था, परन्तु वे समझे कि उन्हों ने लाज़र के नींद में होने के बारे में कहा है।
43011014	तब यीशु ने उन से साफ़ कह दिया, "लाज़र मर गया है।
43011015	मैं तुम्हारे कारण खुश हूँ कि मैं वहाँ न था जिससे तुम विश्‍वास करो। अब आओ, हम उसके पास चलें।"
43011016	तब थोमा ने जो दिदुमुस कहलाता है, अपने साथ के शिष्यों से कहा, "आओ, हम भी उनके साथ मरने को चलें।"
43011017	वहाँ आकर यीशु को यह मालूम हुआ कि लाज़र को कब्र में रखे चार दिन हो चुके हैं।
43011018	बैतनिय्याह यरूशलेम के पास कोई दो मील की दूरी पर था।
43011019	बहुत से यहूदी मार्था और मरियम के पास उनके भाई के बारे में शान्ति देने के लिए आए थे।
43011020	इसलिए मार्था यीशु के आने की खबर सुनकर उन से भेंट करने के लिए गई, परन्तु मरियम घर में बैठी रही।
43011021	मार्था ने यीशु से कहा, "प्रभु, यदि आप यहाँ होते, तो मेरा भाई कभी न मरता।
43011022	और अब भी मैं जानती हूँ, कि जो कुछ आप परमेश्‍वर से माँगेंगे, परमेश्‍वर आपको देंगे।"
43011023	यीशु ने उससे कहा, "तुम्हारा भाई जी उठेगा।"
43011024	मार्था ने उन से कहा, "मैं जानती हूँ कि अन्तिम दिन में पुनरुत्थान के समय वह जी उठेगा।"
43011025	यीशु ने उससे कहा, "पुनरुत्थान और जीवन में ही हूँ, जो कोई मुझ पर विश्‍वास करता है वह अगर मर भी जाए, तौभी जिएगा।
43011026	जो कोई जीवित है, और मुझ पर विश्‍वास करता है, वह अनन्तकाल तक न मरेगा। क्या तुम इस बात पर विश्‍वास करती हो?"
43011027	मार्था ने उससे कहा, "हाँ प्रभु, मैं ईमान ला चुकी हूँ कि परमेश्‍वर के बेटे मसीह जो जगत में आने वाले थे, वह आप ही हैं।"
43011028	यह कहकर वह चली गई और अपनी बहन मरियम को चुपके से बुलाकर कहा, "गुरु यहीं हैं, और तुम्हें बुलाते हैं।"
43011029	यह सुनते ही मरियम तुरन्त उठकर यीशु के पास आई।
43011030	(यीशु अभी गाँव में नहीं पहुँचे थे, लेकिन उसी जगह में थे, जहाँ मार्था ने उन से भेंट की थी)।
43011031	कुछ यहूदी मरियम के साथ घर में थे और उसे तसल्ली दे रहे थे। उन्हों ने देखा कि मरियम तुरन्त उठकर बाहर गई है, और यह समझकर कि वह कब्र पर रोने के लिए जाती है, उसके पीछे चल पड़े।
43011032	जब मरियम वहाँ यीशु के पास पहुँची तो उन्हें देखते ही उनके पाँवों पर गिरकर उसने कहा, "प्रभु, यदि आप यहाँ होते तो मेरा भाई न मरता।"
43011033	जब यीशु ने उसको और उन यहूदियों को जो उसके साथ आए थे रोते हुए देखा, तो आत्मा में बहुत ही उदास और व्याकुल होकर कहा, "तुम ने उसे कहाँ रखा है?"
43011034	उन्हों ने यीशु से कहा, "प्रभु, चलकर देख लीजिए।"
43011035	यीशु के आँसू बहने लगे।
43011036	तब यहूदी कहने लगे, "देखो, वह लाज़र से कैसा प्रेम करते थे!"
43011037	परन्तु उन में से कितनों ने कहा, "क्या यह जिन्होंने अन्धे की आँखें खोलीं, वह ऐसा कुछ न कर सके जिससे यह मनुष्य न मरता?"
43011038	यीशु मन में बहुत ही दुखी होकर कब्र पर आए। वह एक गुफ़ा थी, और एक पत्थर उस पर धरा था।
43011039	यीशु ने कहा, "पत्थर को हटाओ।" मृतक की बहन मार्था उन से कहने लगी, "प्रभु, उस में से अब तो बदबू आती होगी, क्योंकि उसे मरे चार दिन हो गए हैं।"
43011040	यीशु ने उससे कहा, "क्या मैंने तुम से न कहा था कि यदि तुम विश्‍वास करोगी, तो परमेश्‍वर के काम को देखोगी?"
43011041	तब उन लोगों ने उस पत्थर को हटाया। फिर यीशु ने आँखें उठाकर कहा, "पिताजी, मैं आपका धन्यवाद करता हूँ कि आप ने मेरी सुन ली है।
43011042	मैं जानता था कि आप सदा मेरी सुनते हैं, परन्तु जो भीड़ आस पास खड़ी है, उसके कारण मैंने यह कहा, जिससे कि लोग विश्‍वास करें, कि आप ने मुझे भेजा है।"
43011043	यह कहकर यीशु ने बड़े शब्द से पुकारा, "लाज़र, निकल आओ।"
43011044	यह सुनकर जो मर गया था, वह हाथ पाँव बन्धे हुए निकल आया। उसका मुँह अँगोछे से लिपटा हुआ था। यीशु ने उन से कहा, "उसके बन्धन खोल दो और उसे जाने दो।"
43011045	तब जो यहूदी मरियम के पास आए थे, और जिन्होंने यीशु का यह काम देखा था, उन में से कई लोगों ने उन पर विश्‍वास किया।
43011046	परन्तु उन में से कितनों ने फ़रीसियों के पास जाकर यीशु के कामों की खबर दी।
43011047	इस पर महायाजकों और फ़रीसियों ने मुख्य सभा के लोगों को इकट्ठा करके कहा, "हम करते क्या हैं? यह आदमी तो बहुत चिन्ह दिखाता है।
43011048	अगर हम उसे यों ही छोड़ दें, तो सब उस पर विश्‍वास ले आएँगे और रोमी आकर हमारी जगह और लोगों पर अधिकार कर लेंगे।"
43011049	तब उन में से काइफ़ा नामक व्यक्‍ति ने जो उस वर्ष का पुरोहित था, उन से कहा, "तुम कुछ नहीं जानते,
43011050	और न यह सोचते हो कि तुम्हारे लिए यह भला है कि हमारे लोगों के लिए एक मनुष्य मरे, बजाए इसके कि देश राष्ट्र का नाश हो।"
43011051	यह बात उसने अपनी ओर से न कही, परन्तु उस साल का महायाजक (महापुरोहित) होने के नाते भविष्यद्वाणी की, कि यीशु उस देश के लिए मरेंगे।
43011052	न केवल उस देश के लिए, लेकिन इसलिए भी, कि परमेश्‍वर की तित्तर-बित्तर सन्तानों को एक कर दें।
43011053	उसी दिन से वे यीशु को मार डालने की साजिश करने लगे।
43011054	इसलिए यीशु उस समय से यहूदियों में खुले में दिखाई नहीं दिए, परन्तु वहाँ से जंगल के पास के देश में इफ़्राईम नामक एक नगर को चले गए। वह अपने शिष्यों के साथ वहीं रहने लगे।
43011055	यहूदियों का फ़सह का पर्व निकट था, और बहुत से लोग फ़सह से पहले गाँव से यरूशलेम गए कि अपने आप को शुद्ध करें।
43011056	वे यीशु को ढूँढने और मन्दिर में खड़े होकर आपस में कहने लगे, "तुम क्या समझते हो? क्या वह पर्व में नहीं आएँगे?"
43011057	महायाजकों और फ़रीसियों ने भी आज्ञा दे रखी थी, कि यदि कोई यह जानता है कि यीशु कहाँ हैं तो बता दे, ताकि उन्हें पकड़ लिया जाए।
43012001	फिर यीशु फ़सह से छः दिन पहले बैतनिय्याह आए, जहाँ लाज़र था। इसी लाज़र को यीशु ने मरे हुओं में से जिलाया था।
43012002	वहाँ उन लोगों ने यीशु के लिए खाना तैयार किया, और मार्था सेवा कर रही थी, लाज़र उन में से एक था, जो यीशु के साथ खाना खाने के लिए बैठे थे।
43012003	तब मरियम ने जटामांसी का कीमती करीब आधा लीटर इत्र लेकर यीशु के पाँवों पर उण्डेला, और अपने बालों से उनके पाँव पोंछे। इत्र की खुशबू से सारा घर भर गया।
43012004	लेकिन उनके शिष्यों में से यहूदा इस्करियोती नामक एक शिष्य जो उन्हें पकड़वाना चाहता था, कहने लगा,
43012005	"यह इत्र तीन सौ चाँदी के सिक्कों में बेचकर गरीबों को क्यों न दिया गया?"
43012006	उसने यह बात इसलिए न कही, कि उसे गरीबों की चिन्ता थी, परन्तु इसलिए कि वह चोर था लेकिन उसके पास उनकी थैली रहती थी, और उसमें जो कुछ डाला जाता था, वह निकाल लेता था।
43012007	यीशु ने कहा, "उसे रहने दो। उसने मेरे गाड़े जाने के दिन के लिए यह किया है।
43012008	क्योंकि गरीब तो तुम्हारे साथ सदा रहते हैं, लेकिन मैं तुम्हारे साथ हमेशा न रहूँगा।"
43012009	यहूदियों में से साधारण लोग जान गए कि यीशु वहाँ हैं, और लोग न केवल यीशु के कारण आए, लेकिन इसलिए भी कि लाज़र को देखें, जिसे यीशु ने मरे हुओं में से जिलाया था।
43012010	तब महायाजकों ने लाज़र को भी मार डालने की योजना बनायी।
43012011	क्योंकि उसके कारण बहुत से यहूदी यीशु पर विश्‍वास करने लगे।
43012012	दूसरे दिन बहुत से लोगों ने जो त्यौहार में आए थे, यह सुनकर कि यीशु यरुशलेम में आने वाले हैं,
43012013	खजूर की डालियाँ लीं, और उन से भेंट करने निकले। वे पुकारने लगे, "होसन्ना, धन्य इस्राएल के राजा, जो प्रभु के नाम से आते हैं!"
43012014	यीशु को एक गधे का बच्चा मिला, और वह उस पर बैठ गए।
43012015	जैसा लिखा है, "सिय्योन की बेटी, (इस्त्राएली लोग) मत डरो, देखो, तुम्हारे राजा गधे के बच्चे पर बैठकर चले आते हैं!"
43012016	उनके शिष्य, ये बातें पहले न समझे थे, परन्तु जब यीशु की महिमा प्रगट हुई, तो उनको याद आया कि ये बातें उनके बारे में लिखी हुई थीं, और लोगों ने उन से इस तरह का बर्ताव किया था।
43012017	तब भीड़ के लोगों ने जो उस समय यीशु के साथ थे, यह गवाही दी कि उन्हों ने लाज़र को कब्र में से बुलाकर मरे हुओं में से जिलाया था।
43012018	इसी कारण लोग उन से भेंट करने को आए थे, क्योंकि उन्हों ने सुना था कि यीशु ने यह आश्चर्यकर्म दिखाया है।
43012019	तब फ़रीसियों ने आपस में कहा, "सोचो तो सही कि तुम कुछ भी नहीं कर पा रहे हो। देखो, संसार यीशु को मानने लगा है।"
43012020	जो लोग उस पर्व में भजन करने आए थे उन में से कई यूनानी थे।
43012021	उन्हों ने गलील के बैतसैदा के रहने वाले फ़िलिप्पुस के पास आकर उससे बिनती की, "श्रीमान, हम यीशु से मुलाकात करना चाहते हैं।"
43012022	फ़िलिप्पुस ने आकर अन्द्रियास को बताया, तब अन्द्रियास और फ़िलिप्पुस ने यीशु को।
43012023	तब यीशु ने उन लोगों से कहा, "वह समय आ गया है, कि मनुष्य के पुत्र की मेरी महिमा हो।
43012024	मैं तुम से सच-सच कहता हूँ, कि जब तक गेहूँ का दाना मिट्टी में पड़कर मर नहीं जाता, तब तक वह अकेला रहता है। जब मर जाता है, तो बहुत फल लाता है।
43012025	जो अपने जीवन को प्रिय जानता है वह उसे खो देता है। जो इस जगत में अपने जीवन को अप्रिय जानता है, वह अनन्त जीवन के लिए उसकी रक्षा करेगा।
43012026	यदि कोई मेरी सेवा करे, तो मेरे पीछे चल पड़े, और जहाँ मैं हूँ, वहाँ मेरा सेवक भी होगा। अगर कोई मेरी सेवा करे, तो पिता उसका आदर करेंगे।
43012027	अब मेरा जी व्याकुल हो रहा है। इसलिए अब मैं क्या कहूँ?
43012028	पिता, मुझे इस घड़ी से बचाइए। परन्तु मैं तो इसी कारण इस समय तक पहुँचा हूँ। पिता, अपने नाम की महिमा कीजिए।" तब यह आकाशवाणी हुई, "मैंने उसकी महिमा की है, और फिर भी करूँगा।"
43012029	तब जो लोग खड़े हुए सुन रहे थे, उन्हों ने कहा कि बादल गरजा, दूसरों ने कहा, "कोई स्वर्गदूत उन से बोला।"
43012030	इस पर यीशु ने कहा, "यह शब्द मेरे लिए नहीं, परन्तु तुम्हारे लिए आया है।
43012031	अब इस जगत का न्याय होता है। इस जगत का अधिकारी निकाल दिया जाएगा।
43012032	यदि मैं पृथ्वी पर से ऊँचे पर चढ़ाया जाऊँगा, तो सब को अपने पास खीचूँगा।"
43012033	ऐसा कहकर उन्हों ने यह बतला दिया, कि वह कैसी मौत से मरेंगे।
43012034	यह सुनकर लोगों ने उन से कहा, "हम ने मज़हब की यह बात सुनी है, कि मसीह हमेशा रहेंगे, फिर आप क्यों कहते हैं कि मनुष्य के पुत्र को ऊँचे पर चढ़ाया जाना ज़रुरी है? यह मनुष्य का पुत्र कौन है?"
43012035	यीशु ने उन से कहा, "ज्योति अब थोड़ी देर तक तुम्हारे बीच में है।
43012036	जब तक ज्योति तुम्हारे साथ है तब तक चले चलो, ऐसा न हो कि अन्धकार तुम्हें आ घेरे। जो अन्धकार में चलता है वह नहीं जानता कि किधर जाता है। जब तक ज्योति तुम्हारे साथ है, ज्योति पर विश्‍वास करो कि तुम ज्योति की सन्तान हो जाओ।" ये बातें कहकर यीशु चले गये और उन से छिपे रहे।
43012037	यीशु ने उन लोगों के सामने इतने चिन्ह दिखाए, तौभी उन्हों ने उन पर विश्‍वास न किया,
43012038	ताकि यशायाह भविष्यद्वक्‍ता का वह वचन पूरा हो जो उसने कहा, "प्रभु, हमारे समाचार को किसने माना है? और प्रभु का भुजबल किस पर प्रगट हुआ?"
43012039	इस कारण वे विश्‍वास न कर सके, क्योंकि यशायाह ने फिर कहा,
43012040	कि उसने उनकी आँखें अन्धी, और उनका मन कठोर किया है, कहीं ऐसा न हो, कि वे आँखों से देखें, मन से समझें, मुड़ें और मैं उन्हें ठीक करूँ।
43012041	यशायाह ने ये बातें इसलिए कहीं क्योंकि उसने यीशु की महिमा देखी थी, और उसने उनके विषय में बातें की थीं।
43012042	फिर भी अधिकारियों में से भी कई लोगों ने उन पर विश्‍वास किया, लेकिन फ़रीसियों के कारण खुले आम नहीं मानते थे, ऐसा न हो कि आराधनालय में से निकाले जाएँ।
43012043	क्योंकि मनुष्यों की प्रशंसा उनको परमेश्‍वर की प्रशंसा से अधिक प्रिय लगती थी।
43012044	यीशु ने पुकार कर कहा, "जो मुझ पर भरोसा करता है, वह मुझ पर नहीं, बल्कि मेरे भेजने वाले परमेश्‍वर पर भरोसा करता है।
43012045	जो मुझे देखता है, वह मेरे भेजने वाले परमेश्‍वर को देखता है।
43012046	मैं जगत में ज्योति बनकर आया हूँ ताकि जो कोई मुझ पर विश्‍वास करे, वह अन्धकार में न रहे।
43012047	यदि कोई मेरी बातें सुनकर न माने, तो मैं उसे दोषी नहीं ठहराता। क्योंकि मैं दुनिया को दोषी ठहराने के लिए नहीं, परन्तु इसका उद्धार करने के लिए आया हूँ।
43012048	जो मुझे तुच्छ जानता है और मेरी बातें स्वीकार नहीं करता है, उसको दोषी ठहराने वाला तो एक हैः अर्थात् वचन, जो मैंने कहा है। वही आखिरी दिन में उसे दोषी ठहराएगा।
43012049	क्योंकि ये बातें मैंने अपनी ओर से नहीं कहीं, लेकिन पिता जिन्होंने मुझे भेजा और आज्ञा दी है कि मैं क्या-क्या कहूँ।
43012050	मैं जानता हूँ कि पिता की आज्ञा हमेशा की जिऩ्दगी (अनन्त जीवन) है। इसलिए मैं वैसा ही बोलता हूँ जैसा पिता ने मुझ से कहा है।"
43013001	फ़सह के उत्सव से पहले यीशु ने जान लिया, कि मेरा वह समय आ पहुँचा है कि मैं दुनिया को छोड़कर पिता के पास जाऊँ। तब वह अपने लोगों से जो दुनिया में थे जैसा प्रेम करते थे, वैसा ही प्रेम अन्त तक करते रहे।
43013002	भोजन के अन्त में शैतान शमौन के बेटे यहूदा इस्करियोती के मन में यीशु को पकड़वाने का विचार डाल चुका था।
43013003	तब यीशु इस आश्‍वासन के साथ कि परमेश्‍वर पिता ने सब कुछ उन के हाथों कर दिया है और वह परमेश्‍वर के पास से आए हैं और परमेश्‍वर के पास जाने वाले हैं,
43013004	यीशु भोजन पर से उठे और उन्हों ने अपना चोगा उतारकर दिया अँगोछे से अपनी कमर बान्धी।
43013005	फिर बर्तन में पानी भरकर शिष्यों के पाँव धोने और उसी अँगोछे से पोंछने लगे।
43013006	जब वह शमौन पतरस के पास आए, तब उसने उन से कहा, "प्रभु, "क्या आप मेरे पाँव धोना चाहते हैं?"
43013007	यीशु ने उसको उत्तर दिया, "जो मैं करता हूँ, उसे तुम नहीं जानते, परन्तु कुछ समय बाद समझोगे।"
43013008	पतरस ने उन से कहा, "मैं आपको अपने पाँव कभी न धोने दूँगा। यह सुनकर यीशु ने उससे कहा, "अगर मैं तुम्हें न धोऊँ, तो मेरा तुम्हारे साथ कोई नाता नहीं।"
43013009	शमौन पतरस ने उन से कहा, "प्रभु, तो मेरे पाँव ही नहीं, बल्कि हाथ और सिर भी धो दीजिए।"
43013010	यीशु ने उससे कहा, "जो नहा चुका है, उसे पाँव के सिवाय और कुछ धोने की ज़रुरत नहीं, वह बिलकुल साफ़ है। और तुम लोग साफ़ हो, परन्तु सब के सब नहीं।"
43013011	यीशु अपने पकड़वाने वाले को जानते थे, इसीलिए उन्हों ने कहा, "तुम सब के सब नहीं।"
43013012	जब वह उनके पाँव धो चुके तो उन्हों ने अपना चोगा पहना और फिर बैठ गये। वह उन से कहने लगे, "क्या तुम समझे कि मैंने तुम्हारे साथ क्या किया?
43013013	तुम मुझे गुरु कहते हो, प्रभु कहते हो, ठीक करते हो, क्योंकि मैं वही हूँ।
43013014	यदि मैंने प्रभु और गुरु होकर भी तुम्हारे पाँव धोए, तो तुम्हें भी एक दूसरे के पाँव धोने चाहिए।
43013015	क्योंकि मैंने तुम्हारे सामने नमूना रखा है, ताकि जैसा मैंने तुम्हारे साथ किया है, वैसा ही तुम भी किया करो।
43013016	मैं तुम से सच-सच कहता हूँ, दास अपने स्वामी से बड़ा नहीं, और न भेजा हुआ अपने भेजने वाले से।
43013017	तुम तो ये बातें जानते हो, यदि उन पर चलो तो आशीषित हो।
43013018	मैं तुम सब के विषय में नहीं कहता। जिन्हें मैंने चुन लिया है, उन्हें मैं जानता हूँ। परन्तु ऐसा इसलिए हुआ कि पवित्रशास्त्र (बाइबल) की यह बात पूरी हो कि जो मेरी रोटी खाता है, उसी ने मुझ पर लात उठाई।
43013019	अब मैं ऐसा होने से पहले तुम्हें सावधान करता हूँ ताकि जब ऐसा हो, तो तुम विश्‍वास करो कि मैं वही हूँ।
43013020	मैं तुम से सच-सच कहता हूँ कि जो मेरे भेजे हुए को अपनाता है, वह मुझे अपनाता है, और जो मुझे अपनाता है, वह मेरे भेजने वाले को भी अपनाता है।"
43013021	ये बातें कहकर यीशु आत्मा में बेचैन हुए और उन्हों ने यह गवाही दी कि मैं तुम से सच-सच कहता हूँ, कि तुम में से एक मुझे पकड़वाएगा।
43013022	शिष्य यह शक करते हुए कि वह किसके बारे में ऐसा कहते हैं, एक दूसरे की ओर देखने लगे।
43013023	यीशु के शिष्यों में से एक, जिससे वह प्रेम करते थे, उनके सीने की ओर झुका हुआ बैठा था।
43013024	तब शमौन पतरस ने उसकी ओर इशारा करके कहा, "कि वह प्रभु से पूछे किस के बारे में कह रहे हैं।"
43013025	तब उसने उसी तरह यीशु के सीने की ओर झुक के पूछा, "प्रभु, वह कौन है?" यीशु ने उत्तर दिया, "जिसे मैं यह रोटी का टुकड़ा डुबोकर दूँगा, वही है।"
43013026	तब उन्हों ने टुकड़ा डुबोकर शमौन के पुत्र यहूदा इस्करियोती को दिया।
43013027	टुकड़ा लेते ही शैतान उसमें समा गया। तब यीशु ने उससे कहा, "जो तुम करते हो, जल्दी करो।"
43013028	परन्तु बैठने वालों में से किसी ने न जाना कि उन्हों ने यह बात उससे किस लिए कही।
43013029	यहूदा के पास थैली रहती थी, इसलिए कुछ लोगों ने समझा कि यीशु उससे कह रहे हैं कि जो कुछ हमें त्यौहार के लिए चाहिए वह मोल ले, या गरीबों को कुछ दे दे।
43013030	तब वह टुकड़ा लेकर तुरन्त बाहर चला गया, और वह रात का समय था।
43013031	जब वह बाहर चला गया तो यीशु ने (बाकी ग्यारहों से) कहा, मनुष्य के बेटे की महिमा हुई, और परमेश्‍वर की महिमा भी उसमें हुई।
43013032	परमेश्‍वर पिता भी अपने में उसकी महिमा करेंगे, बल्कि तुरन्त करेंगे।
43013033	हे बच्चो, मैं और थोड़ी देर तुम्हारे पास हूँ, तुम मुझे ढूँढोगे, और जैसा मैंने यहूदियों से कहा, 'जहाँ मैं जाता हूँ, वहाँ तुम नहीं आ सकते, वैसे ही मैं अब तुम से भी कहता हूँ।'
43013034	मैं तुम्हें एक नई आज्ञा देता हूँ, कि एक दूसरे से प्रेम रखो। जैसा मैंने तुम से प्रेम रखा है, वैसा ही तुम भी एक दूसरे से प्रेम रखो।
43013035	यदि आपस में प्रेम रखोगे तो इसी के द्वारा सब जानेंगे कि तुम मेरे शिष्य हो।"
43013036	शमौन पतरस ने उन से कहा, "प्रभु, आप कहाँ जाते हैं?" यीशु ने उत्तर दिया, "जहाँ में जाता हूँ वहाँ अभी तुम मेरे पीछे आ नहीं सकते, परन्तु इस के बाद मेरे पीछे आओगे।"
43013037	पतरस ने उन से कहा, "हे प्रभु, मैं अभी आपके पीछे क्यों नहीं आ सकता? मैं तो आपके लिए अपनी जान तक दे दूँगा।"
43013038	यीशु ने उत्तर दिया, "क्या तुम मेरे लिए अपनी जान दोगे? मैं तुम से सच-सच कहता हूँ कि मुर्गे के बाँग देने के पहिले तुम तीन बार मेरा इन्कार करोगे।"
43014001	"तुम्हारा मन न घबराए, तुम परमेश्‍वर पर भरोसा रखते हो, मुझ पर भी भरोसा रखो।
43014002	मेरे पिता के घर में बहुत से रहने के स्थान हैं। यदि वे न होते तो मैं तुम से वैसा कह देता, क्योंकि मैं तुम्हारे लिए जगह तैयार करने जा रहा हूँ।
43014003	यदि मैं जाकर तुम्हारे लिए जगह तैयार करूँ, तो फिर आकर तुम्हें अपने यहाँ ले जाऊँगा, ताकि जहाँ मैं रहूँ वहाँ तुम भी मेरे साथ रहो।
43014004	जहाँ मैं जाता हूँ वहाँ का रास्ता तुम जानते हो।"
43014005	थोमा ने उन से कहा, "प्रभु, हम नहीं जानते कि आप कहाँ जा रहे हैं, तो रास्ता कैसे जानेंगे?"
43014006	यीशु ने उससे कहा, "रास्ता और सच्चाई और ज़िन्दगी मैं ही हूँ। बिना मेरे द्वारा कोई पिता के पास नहीं पहुँच सकता है।
43014007	अगर तुम मुझे पहिचानते, तो मेरे पिता को भी पहिचानते, और अब उन्हें जानते हो, और उन्हें देखा भी है।"
43014008	फ़िलिप्पुस ने उन से कहा, "प्रभु, हमें पिता को देखना है, यही हमारे लिए काफ़ी है।"
43014009	यीशु ने उससे कहा, "फ़िलिप्पुस, मैं इतने दिन से तुम्हारे साथ हूँ, फिर भी क्या तुम मुझे नहीं जानते? जिसने मुझे देखा है उसने पिता को देखा है। तुम क्यों कहते हो कि हमें पिता को देखना है?
43014010	क्या तुम विश्‍वास नहीं करते कि मैं पिता में हूँ और पिता मुझ में हैं? ये बातें जो मैं तुम से कहता हूँ, अपनी ओर से नहीं कहता, परन्तु पिता मुझ में रहकर अपने काम करते हैं।
43014011	मेरा ही विश्‍वास करो कि मैं पिता में हूँ, और पिता मुझ में हैं, नहीं तो मेरे कामों ही के कारण मेरा भरोसा करो।
43014012	मैं तुम से सच-सच कहता हूँ कि जो मुझ पर विश्‍वास रखता है, वह भी उन कामों को करेगा जिन्हें मैं करता हूँ। यहाँ तक कि इन से भी बड़े काम करेगा, क्योंकि मैं पिता के पास जाता हूँ।
43014013	जो कुछ तुम मेरे नाम से माँगोगे, मैं वही करूँगा ताकि बेटे के द्वारा पिता की महिमा हो।
43014014	यदि तुम मुझ से मेरे नाम से कुछ माँगोगे, तो मैं उसे करूँगा।
43014015	यदि तुम मुझ से प्यार करते हो, तो मेरी आज्ञाओं को मानोगे।
43014016	मैं पिता से बिनती करूँगा, और वह तुम्हें एक और मददगार देंगे ताकि वह हमेशा तुम्हारे साथ रहे,
43014017	अर्थात् सच्चाई का आत्मा, जिसे संसार पा नहीं सकता, क्योंकि वह न तो उसे देखता है और न ही उसे जानता है। तुम उसे जानते हो, क्योंकि वह तुम्हारे साथ रहता है, और वह तुम में होगा।
43014018	मैं तुम्हें अनाथ न छोड़ूँगा, मैं तुम्हारे पास आता हूँ।
43014019	और थोड़ी देर रह गयी है कि फिर संसार मुझे न देखेगा, परन्तु तुम मुझे देखोगे। इसलिए कि मैं जीवित हूँ, तुम भी जीवित रहोगे।
43014020	उस दिन तुम जानोगे कि मैं अपने पिता में हूँ, और तुम मुझ में, और मैं तुम में।
43014021	जिसके पास मेरी आज्ञाएँ हैं, और वह उन आज्ञाओं को मानता है, वही मुझ से प्रेम रखता है। जो मुझ से प्रेम रखता है, उससे मेरा पिता प्रेम रखता है। मैं भी उससे प्रेम रखता हूँ, और अपने आपको उस पर प्रगट करूँगा।"
43014022	उस यहूदा ने जो इस्करियोती न था, उन से कहा, "प्रभु, ऐसा क्यों, कि आप अपने आपको हम पर प्रगट करना चाहते हैं लेकिन संसार पर नहीं?"
43014023	यीशु ने उसको उत्तर दिया, "यदि कोई मुझ से प्रेम रखेगा, तो वह मेरी बातों को मानेगा, और मेरे पिता उससे प्रेम रखेंगे। हम उसके पास आएँगे, और उसके साथ रहने लगेंगे।
43014024	जो मुझ से प्रेम नहीं रखता, वह मेरे वचन को नहीं मानता। जो वचन तुम सुनते हो वह मेरा नहीं, वरन् पिता का है जिन्होंने मुझे भेजा।
43014025	ये बातें मैंने तुम्हारे साथ रहते हुए तुम से कहीं।
43014026	परन्तु मददगार अर्थात् पवित्र आत्मा जिसे पिता मेरे नाम से भेजेंगे, वह तुम्हें सब बातें सिखाएगा। जो कुछ मैंने तुम से कहा है, उन बातों की तुम्हें याद दिलाएगा।
43014027	मैं तुम्हें शान्ति दिए जाता हूँ, अपनी शान्ति तुम्हें देता हूँ। जैसी शान्ति संसार देता है, मैं तुम्हें नहीं देता। तुम्हारा मन न घबराए और न व्याकुल हो।
43014028	तुम ने सुना, कि मैंने तुम से कहा कि मैं जाता हूँ, और तुम्हारे पास फिर आता हूँ। यदि तुम मुझ से मोहब्बत रखते, तो इस बात से आनन्दित होते, कि मैं पिता के पास जाता हूँ क्योंकि पिता मुझ से बड़े हैं।
43014029	मैंने ऐसा होने से पहले तुम से कह दिया है, कि जब ऐसा हो जाए, तो तुम विश्‍वास करो।
43014030	मैं अब से तुम्हारे साथ और अधिक बातें न करूँगा, क्योंकि इस संसार का अधिकारी आता है, और मुझ में उसका कोई भाग नहीं।
43014031	परन्तु यह इसलिए होता है ताकि दुनिया जाने कि मैं पिता से प्रेम रखता हूँ, और जिस प्रकार पिता ने मुझे आज्ञा दी, मैं वैसे ही करता हूँ। उठो, यहाँ से चलें।"
43015001	"अंगूर की सच्ची लता मैं हूँ और मेरे पिता किसान हैं।
43015002	जो डाली मुझ में हे, और फल नहीं लाती, उन्हें वह काट डालते हैं। जो फल लाती है, उसे वह छाँटते हैं ताकि और फले।
43015003	तुम उन बातों के कारण जो मैंने तुम से कहीं हैं, शुद्ध हो।
43015004	तुम मुझ में बने रहो, और मैं तुम में। जैसे डाली यदि अंगूर की लता में बनी न रहे, तो अपने आप से नहीं फल सकती, वैसे ही यदि तुम भी मुझ में बने न रहो तो नहीं फल सकते।
43015005	मैं अंगूर की लता हूँ, तुम डालियाँ हो। जो मुझ में बना रहता है और मैं उसमें, वह बहुत फल लाता है। मुझ से अलग रहकर तुम कुछ भी नहीं कर सकते।
43015006	यदि कोई मुझ में बना न रहे, तो वह डाली के समान फेंक दिया जाता है और सूख जाता है। लोग उन डालियों को बटोरकर आग में झोंक देते हैं, और वे जल जाती हैं।
43015007	यदि तुम मुझ में बने रहे। और मेरी बातें तुम में बनी रहें तो जो चाहो माँगो, वह तुम्हारे लिए हो जाएगा।
43015008	मेरे पिता की महिमा इसी से होती है कि तुम बहुत फल लाओ, तब ही तुम मेरे शिष्य ठहरोगे।
43015009	जैसा पिता ने मुझ से प्रेम रखा, वेसे ही मैंने भी तुम से प्रेम रखा। मेरे प्रेम में बने रहो।
43015010	यदि तुम मेरी आज्ञाओं को मानोगे, तो मेरे प्रेम में बने रहोगे, जैसा कि मैंने अपने पिता की आज्ञाओं को माना है, और उनके प्रेम में बना रहता हूँ।
43015011	मैंने ये बातें तुम से इसलिए कही हैं, ताकि मेरी खुशी तुम में बनी रहे, और तुम्हारी खुशी पूरी हो जाए।
43015012	मेरा आदेश यह है कि जैसा मैंने तुम से प्रेम रखा, वैसा ही प्रेम तुम भी एक दूसरे से रखो।
43015013	इस से बड़ा प्रेम किसी का नहीं कि कोई अपने दोस्तों के लिए अपनी जान दे।
43015014	जिन बातों का मैं तुम्हें आदेश देता हूँ, उन्हें यदि तुम करते हो, तो तुम मेरे दोस्त हो।
43015015	अब से मैं तुम्हें दास न कहूँगा, क्योंकि दास नहीं जानता कि उसका स्वामी क्या करता है। मैंने तुम्हें दोस्त कहा है, क्योंकि मैंने जो बातें अपने पिता से सुनीं, वे सब तुम्हें बता दीं।
43015016	तुम ने मुझे नहीं चुना, परन्तु मैंने तुम्हें चुना है और तुम्हें ठहराया है ताकि तुम जाकर फल लाओ, और तुम्हारा फल बना रहे ताकि तुम मेरे नाम से जो कुछ पिता से माँगो, वह तुम्हें दे।
43015017	इन बातों की आज्ञा मैं तुम्हें इसलिए देता हूँ ताकि तुम एक दूसरे से प्रेम रखो।
43015018	यदि संसार तुम से दुश्मनी रखता है, तो तुम जानते हो कि उसने तुम से पहले मुझ से भी दुश्मनी रखी। संसार अपनों से प्रीति रखता है।
43015019	यदि तुम संसार के होते, तो वह तुम से प्रीति रखता। तुम संसार के नहीं, बल्कि मैंने तुम्हें संसार में से चुन लिया है इसी लिए संसार तुम से दुश्मनी रखता है।
43015020	जो बात मैंने तुम से कहीं थीं कि दास अपने स्वामी से बड़ा नहीं होता, उसे याद रखो। अगर उन्हों ने मुझे सताया, तो तुम्हें भी सताएँगे। अगर उन्हों ने मेरी बात मानी, तो तुम्हारी भी मानेंगे।
43015021	परन्तु यह सब कुछ वे मेरे नाम के कारण तुम्हारे साथ करेंगे, क्योंकि वे मेरे भेजने वाले परमेश्‍वर को नहीं जानते।
43015022	अगर मैं न आता और उन से बातें न करता, तो वे दोषी न ठहरते। अब उन्हें उनके पाप के लिए कोई बहाना नहीं है।
43015023	जो मुझ से दुश्मनी रखता है, वह मेरे पिता से भी दुश्मनी रखता है।
43015024	यदि मैं उनके बीच वे काम न करता जो और किसी ने नहीं किए तो वे दोषी नहीं ठहरते। लेकिन अब उन्हों ने मुझे और मेरे पिता दोनों को देखा है, और दोनों से दुश्मनी की है।
43015025	यह इसलिए हुआ ताकि वह वचन पूरा हो जो उनकी धर्म पुस्तक में लिखा है कि, 'उन्हों ने मुझ से बेकार में बैर किया।'
43015026	परन्तु जब वह सहायक आएगा, जिसे मैं तुम्हारे पास पिता की ओर से भेजूँगा, अर्थात् सच्चाई का आत्मा जो पिता की ओर से निकलता है, तो वह मेरी गवाही देगा।
43015027	तुम भी गवाह हो, क्योंकि तुम आरम्भ से मेरे साथ रहे हो।"
43016001	"ये बातें मैंने तुम से इसलिए कहीं ताकि तुम ठोकर न खाओ।
43016002	वे तुम्हें आराधनालयों में से निकाल देंगे, बल्कि वह समय आता है कि जो कोई तुम्हें मार डालेगा वह समझेगा कि वह परमेश्‍वर की सेवा करता है।
43016003	यह वे इसलिए करेंगे क्योंकि उन्हों ने न तो पिता को जाना है और न ही मुझे जानते हैं।
43016004	लेकिन ये बातें मैंने इसलिए तुम से कहीं कि जब उनका समय आए तो तुम्हें याद आ जाए कि मैंने तुम से पहले ही कहा था। मैंने शुरू में तुम से ये बातें इसलिए नहीं कहीं, क्योंकि मैं उस समय तुम्हारे साथ था।
43016005	अब मैं अपने भेजने वाले के पास जाता हूँ और तुम में से कोई मुझ से नहीं पूछता कि मैं कहाँ जाता हूँ।
43016006	परन्तु मैंने जो ये बातें तुम से कहीं हैं, इसलिए तुम्हारा मन शोक से भर गया है।
43016007	तौभी मैं तुम से सच कहता हूँ, कि मेरा जाना तुम्हारे लिए अच्छा है। यदि मैं न जाऊँ, तो वह मददगार तुम्हारे पास न आएगा। परन्तु यदि मैं जाऊँगा, तो उसे तुम्हारे पास भेज दूँगा।
43016008	वह आकर संसार को पाप, धार्मिकता और इन्साफ़ के विषय में कायल करेगा।
43016009	पाप के विषय में इसलिए क्योंकि वे मुझ पर विश्‍वास नहीं करते।
43016010	और धार्मिकता के विषय में इसलिए क्योंकि मैं पिता के पास जाता हूँ। तुम मुझे फिर न देखोगे।
43016011	न्याय के विषय में इसलिए कि दुनिया का अधिकारी दोषी ठहराया गया है।
43016012	मुझे तुम से और भी बहुत बातें कहनी हैं, परन्तु अभी तुम उन्हें सह नहीं सकते।
43016013	लेकिन जब वह, अर्थात् सत्य का आत्मा आएगा, तो तुम्हें सब कुछ सिखाएगा क्योंकि वह अपनी ओर से न कहेगा, लेकिन जो कुछ सुनेगा, वही कहेगा, और आने वाली बातें तुम्हें बताएगा।
43016014	वह मेरी महिमा करेगा, क्योंकि वह मेरी बातों में से लेकर तुम्हें बताएगा।
43016015	जो कुछ पिता का है, वह सब मेरा है। इसलिए मैंने कहा कि वह मेरी बातों में से लेकर तुम्हें बताएगा।
43016016	थोड़ी देर के बाद तुम मुझे न देखोगे, लेकिन फिर थोड़ी देर बाद मुझे देखोगे।"
43016017	तब उनके कई शिष्यों ने आपस में कहा, "यह बात क्या है जो वह हमसे कहते हैं कि थोड़ी देर में तुम मुझे न देखोगे, परन्तु फिर थोड़ी देर बाद मुझे देखोगे? और यह इस कारण कि मैं पिता के पास जाता हूँ?"
43016018	तब उन्हों ने कहा, 'यह थोड़ी देर' का क्या मतलब है? हम नहीं जानते कि वह कहना क्या चाहते हैं।"
43016019	यह जानकर कि वे मुझ से पूछना चाहते हैं, यीशु ने उन से कहा, "क्या तुम आपस में मेरी इस बात के विषय में पूछताछ करते हो, कि थोड़ी देर में तुम मुझे न देखोगे, परन्तु फिर थोड़ी देर बाद मुझे देखोगे?
43016020	मैं तुम से सच-सच कहता हूँ कि तुम रोओगे और विलाप करोगे, परन्तु संसार आनन्द करेगा। तुम्हें शोक होगा, परन्तु तुम्हारा शोक आनन्द बन जाएगा।
43016021	जब स्त्री के बच्चा उत्पन्न करने का समय आता है, तो उसको दर्द होता है, क्योंकि ऐसा होता ही है। जब बच्चा जन्म ले लेता है, तब जगत में एक मनुष्य का जन्म हुआ, इस आनन्द से वह स्त्री अपने कष्ट को फिर याद नहीं करती है।
43016022	तुम्हें भी अभी तो दर्द है, लेकिन मैं तुम से फिर मिलूँगा और तुम्हारे मन में खुशी होगी। तुम्हारी यह खुशी कोई तुम से छीन न पाएगा।
43016023	उस दिन तुम मुझ से कुछ न पूछोगे परन्तु मैं तुम से सच-सच कहता हूँ, कि यदि पिता से कुछ माँगोगे, तो वह मेरे नाम से तुम्हें देंगे।
43016024	अब तक तुम ने मेरे नाम से कुछ नहीं माँगा। माँगो तो पाओगे ताकि तुम्हारा आनन्द पूरा हो जाए।
43016025	मैंने ये बातें तुम से दृष्टान्तों में कही हें, परन्तु वह समय आता है कि मैं तुम से दृष्टान्तों में फिर बातें नहीं करूँगा, किन्तु स्पष्ट रूप से तुम्हें पिता के विषय में बताऊँगा।
43016026	उस दिन तुम मेरे नाम से माँगोगे। मैं तुम से यह नहीं कहता कि मैं तुम्हारे लिए पिता से बिनती करूँगा।
43016027	क्योंकि पिता तो खुद ही तुम से प्यार करते हैं, क्योंकि तुम ने मुझ से प्यार किया है, और यह भी विश्‍वास किया है कि मैं पिता की ओर से आया हूँ।
43016028	मैं पिता से निकलकर जगत में आया हूँ, फिर जगत को छोड़कर पिता के पास जाता हूँ।"
43016029	यीशु के शिष्यों ने कहा, "देखिये, अब तो आप साफ़-साफ़ कहते हैं, और दृष्टान्त रूप में नहीं कहते।
43016030	अब हम जान गए, कि आप सब कुछ जानते हैं। यह आवश्यक नहीं कि कोई आप से पूछे। इस से हम यह मान लेते हैं कि आप परमेश्‍वर से निकले हैं।"
43016031	यह सुनकर यीशु ने उन से कहा, "क्या तुम अब भरोसा करते हो?
43016032	देखो, वह समय आता है, वरन् आ चुका है कि तुम सब तित्तर-बित्तर होकर अपना-अपना मार्ग लोगे और मुझे अकेला छोड़ दोगे। लेकिन मैं अकेला नहीं, क्योंकि पिता मेरे साथ हैं।
43016033	मैंने ये बातें तुम से इसलिए कही हैं कि तुम्हें मुझ में शान्ति मिले। दुनिया में तुम्हें क्लेश होता है, परन्तु धीरज रखो, मैंने दुनिया को जीत लिया है।"
43017001	ये बातें कहने के बाद, यीशु ने अपनी आँखें आसमान (ऊपर) की तरफ़ उठाकर कहा, "पिता, वह समय आ पहुँचा है। अब अपने बेटे की महिमा कीजिए ताकि बेटा भी आपकी महिमा करे।
43017002	क्योंकि आप ने उसे सब मनुष्यों पर अधिकार दिया है। यह इसलिये कि जिन्हें आप ने उसे दिया है, उन सब को वह अनन्त जीवन दे।
43017003	अनन्त जीवन यह है कि वे आप सर्वश्रेष्ठ और सच्चे परमेश्‍वर को एवं यीशु मसीह को, जिसे आप ने भेजा है, जानें।
43017004	जो काम आप ने मुझे करने को दिया था, उसे पूरा करके मैंने पृथ्वी पर आपको इज़्ज़त दी है।
43017005	अब पिता, आप अपने साथ उस महिमा से मेरी महिमा कीजिए जो मेरी महिमा जगत के होने से पहले आपके साथ थी।
43017006	मैंने आपका नाम उन लोगों पर प्रगट किया जिन्हें आप ने जगत में से मुझे दिया। वे आपके ही थे और आप ने उन्हें मुझे दिया और उन्हों ने आपके वचन को मान लिया है।
43017007	अब वे जान गए हैं कि जो कुछ आप ने मुझे दिया है, वह सब आपकी तरफ़ से है।
43017008	क्योंकि जो बातें आप ने मुझे दीं, उन बातों को मैंने उन्हें दिया और उन्हों ने उन्हें स्वीकार किया। उन्हों ने सच-सच जान लिया है कि मैं आपकी ओर से निकला हूँ। उन्हों ने यह विश्‍वास कर लिया है कि आप ही ने मुझे भेजा है।
43017009	मैं सारी दुनिया के लिए बिनती नहीं करता। मैं उन्हीं के लिए बिनती करता हूँ जिन्हें आप ने मुझे दिया है, क्योंकि वे आपके हैं।
43017010	जो कुछ मेरा है वह सब आपका है और जो आपका है, वह मेरा है। इन के द्वारा मेरी महिमा प्रगट हुई है।
43017011	मैं इसके आगे जगत में न रहूँगा, परन्तु ये जगत में रहेंगे। मैं आपके पास आता हूँ। पवित्र पिता, अपने उस नाम से जो आप ने मुझे दिया है उनकी रक्षा कीजिए, ताकि वे हमारे समान एक हों।
43017012	जब मैं उनके साथ था, तब मैंने आपके उस नाम से, जो आप ने मुझे दिया है, उनकी रक्षा की। मैंने उनकी चौकसी की और विनाश के पुत्र को छोड़ उन में से कोई नाश न हुआ, इसलिए कि बाइबल की बात पूरी हो।
43017013	परन्तु अब मैं आपके पास आता हूँ, और ये बातें जगत में कहता हूँ, कि वे मेरा आनन्द अपने में पूरा पाएँ।
43017014	मैंने आपका वचन उन्हें पहुँचा दिया है। संसार ने उन से शत्रुता की, क्योंकि जैसा मैं संसार का नहीं, वैसे ही वे भी संसार के नहीं हैं।
43017015	मैं यह बिनती नहीं करता कि आप उन्हें जगत से उठा लें, किन्तु यह कि आप उन्हें उस दुष्ट से बचाए रखें।
43017016	जैसे मैं संसार का नहीं, वैसे ही वे भी संसार के नहीं।
43017017	सत्य के द्वारा उन्हें पवित्र करें। आपका वचन सत्य है।
43017018	जैसे आप ने दुनिया में मुझे भेजा है, वैसे ही मैंने भी उन्हें दुनिया में भेजा है।
43017019	उनके लिए मैं अपने आप को पवित्र करता हूँ, ताकि वे भी सत्य के द्वारा पवित्र किए जाएँ।
43017020	मैं केवल इन्हीं के लिए बिनती नहीं करता, लेकिन उनके लिए भी जो इन के वचन के द्वारा मुझ पर विश्‍वास करेंगे ताकि वे सब एक हों।
43017021	पिता, जैसे आप मुझ में हैं, और मैं आप में हूँ, वैसे वे भी हम में हों, इसलिए कि सब लोग विश्‍वास करें कि आप ने मुझे भेजा है।
43017022	वह महिमा जो आप ने मुझे दी, मैंने उन्हें दी है ताकि वे वैसे ही एक हों जैसे कि हम एक हैं।
43017023	मैं उन में और आप मुझ में ताकि वे सिद्ध होकर एक हो जाएँ, और दुनिया जाने कि आप ही ने मुझे भेजा है, और जैसा आप ने मुझ से प्रेम रखा है, वैसा ही उन से प्रेम रखा है।
43017024	पिता, मैं चाहता हूँ कि जिन्हें आप ने मुझे दिया है, जहाँ मैं हूँ वहाँ वे भी मेरे साथ हों कि वे मेरी उस महिमा को देखें जो आप ने मुझे दी है, क्योंकि आप ने जगत की उत्पत्ति से पहिले मुझ से प्रेम रखा।
43017025	हे अति पवित्र पिता, दुनिया ने आपको नहीं जाना, परन्तु मैंने आपको जाना है और इन्होंने भी जाना है कि आप ही ने मुझे भेजा है।
43017026	मैंने आपका नाम उनको बताया है और बताता रहूँगा कि जो प्रेम आप को मुझ से था, वह उन में रहे और मैं उन में रहूँ।"
43018001	यीशु ये बातें कहकर अपने शिष्यों के साथ किद्रोन के नाले के पार में गए।
43018002	उनका पकड़वाने वाला यहूदा भी उस जगह को जानता था, क्योंकि यीशु अपने शिष्यों के साथ वहाँ अक्सर जाया करते थे।
43018003	तब यहूदा पलटन को और प्रधान पुरोहितों और फ़रीसियों की ओर से सेवकों को लेकर दीपक, मशालें और हथियार लेकर वहाँ आया।
43018004	उनके साथ क्या होने वाला है यह जानते हुए, यीशु वहाँ से बाहर आए, और उन्हों ने उन लोगों से पूछा, "किसे ढूँढते हो?"
43018005	उन्हों ने यीशु को उत्तर दिया, "यीशु नासरी को।" यीशु ने उन से कहा, "मैं ही हूँ।" उनका पकड़वाने वाला यहूदा भी उनके साथ खड़ा था।
43018006	यीशु के यह कहते ही, कि मैं हूँ, वे पीछे हटे और जमीन पर गिर पड़े।
43018007	तब यीशु ने फिर उन से पूछा, "तुम किसको ढूँढते हो?"
43018008	वे बोले, "यीशु नासरी को।" यीशु ने उत्तर दिया, "मैं तो तुम से कह चुका हूँ कि वह मैं ही हूँ। यदि तुम मुझे ही चाहते हो तो इन्हें जाने दो।"
43018009	यह ऐसा इसलिए हुआ कि वह बात पूरी हो, जो यीशु ने कही थी कि जिन्हें आप ने मुझे दिया है, उन में से मैंने एक को भी न खोया।
43018010	शमौन पतरस ने अपने पास से तलवार निकाली और महायाजक के दास पर चलाकर उसका दाहिना कान काट दिया। उस दास का नाम मलखुस था।
43018011	तब यीशु ने पतरस से कहा, "अपनी तलवार म्यान में रख। जो कटोरा पिता ने मुझे दिया है, क्या मैं उसे न पीऊँ?"
43018012	तब सिपाहियों, उनके अधिकारियों और यहूदियों के सेवकों ने यीशु को पकड़कर बान्ध लिया।
43018013	वे पहिले उसे हन्ना के पास ले गए, क्योंकि वह उस साल के महापुरोहित काइफ़ा का ससुर था।
43018014	यह वही काइफ़ा था, जिसने यहूदियों को सलाह दी थी कि हमारे लोगों के लिए एक पुरुष का मरना अच्छा है।
43018015	शमौन पतरस तथा एक और शिष्य भी यीशु के पीछे चल पड़े। यह शिष्य महापुरोहित का जाना पहचाना था। वह यीशु के साथ महापुरोहित के आंगन में गया।
43018016	परन्तु पतरस बाहर दरवाजे पर खड़ा रहा। तब वह दूसरा शिष्य जो महायाजक का जाना पहचाना था, बाहर निकला, और द्वारपालिन से कहकर पतरस को भीतर ले आया।
43018017	उस दासी ने जो द्वारपालिन थी, पतरस से कहा, "क्या तुम भी इस मनुष्य के शिष्यों में से हो?" उसने कहा, "मैं नहीं हूँ।"
43018018	दास और सेवक जाड़े के कारण कोयला जलाकर खड़े होकर आग ताप रहे थे। पतरस भी उनके साथ खड़ा हुआ ताप रहा था।
43018019	तब प्रधान पुरोहित ने यीशु से उनके शिष्यों के विषय में और उनके उपदेश के विषय में पूछा।
43018020	यीशु ने उसको उत्तर दिया, "मैंने जगत से खुलकर बातें की। मैंने सभाओं और आराधनालय में जहाँ सब यहूदी इकट्ठे हुआ करते हैं, सदा उपदेश किया और गुप्त में कुछ भी नहीं कहा
43018021	तुम मुझ से क्यों पूछते हो? सुनने वालों से पूछो कि मैंने उन से क्या कहा? देखो, वे जानते हैं कि मैंने क्या-क्या कहा"
43018022	जब यीशु ने यह कहा, तो सेवकों में से एक ने जो पास खड़ा था, यीशु को थप्पड़ मारकर कहा, "क्या तू प्रधान पुरोहित को इस प्रकार उत्तर देता है?"
43018023	यीशु ने उसे उत्तर दिया, "यदि मैंने बुरा कहा, तो मुझे बताओ कि क्या बुरा कहा, परन्तु यदि ठीक कहा, तो मुझे क्यों मारते हो?"
43018024	हन्ना ने उन्हें बन्धे काइफ़ा प्रधान पुरोहित के पास, भेज दिया।
43018025	तब उन लोगों ने पतरस से कहा, "क्या तुम भी उनके शिष्यों में से हो?" उसने इन्कार करके कहा, "मैं नहीं हूँ।"
43018026	प्रधान पुरोहित के दासों में से एक जो उसके कुटुम्ब में से था और जिसका कान पतरस ने काट डाला था, बोला, "क्या मैंने तुम्हें यीशु के साथ बगीचे में न देखा था?"
43018027	पतरस ने फिर इन्कार किया और तुरन्त मुर्गे ने बाँग दी।
43018028	वे यीशु को काइफ़ा के पास से किले में ले गए। वह सुबह का समय था, परन्तु वे खुद किले के भीतर न गए ताकि अशुद्ध न हों, परन्तु फ़सह खा सकें।
43018029	तब पिलातुस उनके पास बाहर निकल आया और उसने कहा, "तुम इस मनुष्य पर किस बात का दोष लगाते हो?"
43018030	उन लोगों ने उसे उत्तर दिया, "यदि वह अपराधी न होता, तो हम उसे आपके हाथ न सौंपते।"
43018031	पिलातुस ने उन से कहा, "तुम ही ले जाकर अपनी व्यवस्था (नियमशास्त्र) के अनुसार उसका न्याय करो।" यहूदियों ने उससे कहा, "हमें अधिकार नहीं कि किसी की जान लें।"
43018032	यह इसलिए हुआ कि यीशु की वह बात पूरी हो जो उन्हों ने कही थी कि उनका मरना कैसा होगा।
43018033	तब पिलातुस फिर किले के भीतर गया और यीशु को बुलाकर, उसने उन से पूछा, "क्या तुम यहूदियों के राजा हो?"
43018034	यीशु ने जवाब में कहा, "क्या आप यह बात अपनी ओर से कहते हैं या दूसरों ने मेरे विषय में आप से कही?"
43018035	पिलातुस ने उत्तर दिया, "क्या मैं यहूदी हूँ? तुम्हारी ही जाति और महापुरोहितों ने तुम्हें मेरे हाथ सौंपा हैं। तुम ने ऐसा क्या किया है?"
43018036	यीशु ने उत्तर दिया, "मेरा राज्य इस जगत का नहीं। यदि मेरा राज्य इस जगत का होता, तो मेरे सेवक लड़ते कि मैं यहूदियों के हाथ सौंपा न जाता। परन्तु अभी मेरा राज्य यहाँ का नहीं।"
43018037	पिलातुस ने उन से कहा, "तो क्या तुम राजा हो?" यीशु ने उत्तर दिया, "तुम ठीक कहते हो, क्योंकि मैं राजा हूँ। मैंने इसलिए जन्म लिया, और मैं इसलिए जगत में आया हूँ कि सत्य पर गवाही दूँ। जो कोई सत्य का है, वह मेरा शब्द सुनता है।
43018038	पिलातुस ने उन से कहा, "सत्य क्या है?" यह कहकर वह फिर यहूदियों के पास निकल गया और उन से कहने लगा, "में तो उसमें कुछ दोष नहीं पाता।
43018039	परन्तु तुम्हारा यह रिवाज़ है कि मैं फ़सह में तुम्हारे लिए एक व्यक्‍ति को छोड़ दूँ। क्या तुम चाहते हो कि मैं तुम्हारे लिए यहूदियों के राजा को छोड़ दूँ?"
43018040	तब उन्हों ने फिर चिल्लाकर कहा, "यीशु को नहीं, परन्तु हमारे लिए बरअब्बा को छोड़ दो।" बरअब्बा एक डाकू था।
43019001	इस पर पिलातुस ने यीशु को लेकर कोड़े लगवाए,
43019002	और सिपाहियों ने काँटों का मुकुट गूंथकर उनके सिर पर रखा। उन लोगों ने उन्हें बैजनी वस्त्र पहनाया।
43019003	वे उनके पास आकर कहने लगे, "यहूदियों के राजा, प्रणाम!" और उन्हों ने यीशु को थप्पड़ भी मारे।
43019004	तब पिलातुस ने फिर बाहर निकलकर लोगों से कहा, "देखो, मैं उसे तुम्हारे पास फिर बाहर लाता हूँ, ताकि तुम्हें मालूम हो कि मैं इस में कुछ भी दोष नहीं पाता।"
43019005	तब यीशु काँटों का मुकुट और बैजनी कपड़े पहने हुए बाहर निकले। पिलातुस ने उन से कहा, "देखो, यह पुरुष!"
43019006	जब प्रधान पुरोहितों और सेवकों ने उन्हें देखा, तो चिल्लाकर कहा, "उसे क्रूस पर चढ़ाओ, क्रूस पर।" पिलातुस ने उन से कहा, "तुम ही उन्हें लेकर क्रूस पर चढ़ाओ, क्योंकि मुझे उसमें कोई दोष दिखायी नहीं देता।"
43019007	यहूदियों ने पिलातुस को उत्तर दिया, "हमारा भी कानून है, उस कानून के अनुसार वह मारे जाने के लायक है, क्योंकि उसने अपने आप को परमेश्‍वर का पुत्र कहा है।"
43019008	जब पिलातुस ने यह बात सुनी तो और भी डर गया।
43019009	वह फिर किले के भीतर गया और यीशु से बोला, "तुम कहाँ के हो?" परन्तु यीशु ने उसे कुछ भी उत्तर न दिया।
43019010	पिलातुस ने उसे कहा, "मुझ से क्यों नहीं बोलते? क्या तुम नहीं जानते कि तुम्हें छोड़ देने का और क्रूस पर चढ़ाने का भी मुझे अधिकार है?"
43019011	यीशु ने उत्तर दिया, "यदि तुम्हें ऊपर से न दिया जाता, तो तुम्हारा मुझ पर कुछ अधिकार न होता। इसलिए जिसने मुझे तुम्हारे हाथ पकड़वाया है, उसका अपराध ज़्यादा है।"
43019012	यह सुनकर पिलातुस ने उसे छोड़ देना चाहा, लेकिन यहूदियों ने चिल्ला चिल्लाकर कहा, "यदि आप इस को छोड़ देंगे तो आपकी वफ़ादारी कैसर के लिए नहीं है। जो कोई अपने आप को राजा बनाता है वह कैसर का विरोध करता है।"
43019013	ये बातें सुनकर पिलातुस यीशु को बाहर लाया। उस जगह एक चबूतरा था जो इब्रानी में गब्बता कहलाता है, और वह न्याय-आसन पर बैठ गया।
43019014	यह फ़सह की तैयारी का दिन था और दोपहर का समय था। तब उसने यहूदियों से कहा, "देखो, यही है तुम्हारा राजा!"
43019015	परन्तु वे चिल्लाए, "ले जाओ! ले जाओ! उसे क्रूस पर चढ़ाओ!" पिलातुस ने उन से कहा, "क्या मैं तुम्हारे राजा को क्रूस पर चढ़ाऊँ?" प्रधान पुरोहितों ने उत्तर दिया कि कैसर को छोड़ हमारा और कोई राजा नहीं है।
43019016	तब उसने यीशु को उनके हाथ सौंप दिया ताकि वह क्रूस पर चढ़ाए जाएँ।
43019017	उसके बाद वे यीशु को ले गए। वह अपना क्रूस उठाए हुए उस स्थान तक बाहर गए, जो खोपड़ी का स्थान कहलाता है। इब्रानी में उसे गुलगुता कहा जाता है।
43019018	वहाँ उन्हों ने यीशु और उनके साथ और दो चोरों को क्रूस पर चढ़ाया, एक को बाएँ और दूसरे को दाएँ, और बीच में यीशु को चढ़ाया।
43019019	पिलातुस ने एक आरोप-पत्र लिखकर क्रूस पर लगा दिया। उस पर इस प्रकार लिखा हुआ था, 'यीशु नासरी यहूदियों का राजा।'
43019020	यह आरोप-पत्र बहुत यहूदियों ने पढ़ा क्योंकि वह जगह जहाँ यीशु क्रूस पर चढ़ाये गए थे, नगर के पास था। यह पत्र इब्रानी, लैटिन और यूनानी भाषा में लिखा हुआ था।
43019021	तब यहूदियों के महापुरोहित ने पिलातुस से कहा, "'यहूदियों का राजा' मत लिखो, परन्तु यह कि उसने कहा, 'मैं यहूदियों का राजा हूँ'।"
43019022	पिलातुस ने उत्तर दिया, "मैंने जो लिख दिया, वह लिख दिया।"
43019023	जब सिपाही यीशु को क्रूस पर चढ़ा चुके, तो उन लोगों ने यीशु के कपड़े लेकर चार हिस्से किए। हर सिपाही के लिए एक भाग और कुरता भी लिया, परन्तु कुरता बिना सिलाई के ऊपर से नीचे तक बुना हुआ था।
43019024	इसलिए उन्हों ने आपस में कहा कि हम उसको न फाड़ें, लेकिन इस पर पर्ची डालें कि वह किसका होगा। यह इसलिए हुआ कि पवित्रशास्त्र (बाइबल) की बात पूरी हो कि उन्हों ने मेरे कपड़े आपस में बाँट लिए और मेरे कपड़ों पर पर्ची डाली।
43019025	इसलिए सिपाहियों ने ऐसा ही किया। परन्तु यीशु के क्रूस के पास उनकी माता और उनकी माता की बहन, क्लोपास की पत्नी मरियम और मरियम मगदलीनी खड़ी थी।
43019026	यीशु ने अपनी माता और उस शिष्य को जिससे वह प्रेम रखते थे, पास खड़े देखकर अपनी माता से कहा, "महिला, देखो, यह आपका बेटा है।"
43019027	उसके बाद उस शिष्य से कहा, "यह तुम्हारी माँ हैं!" उसी समय से वह शिष्य मरियम को अपने घर ले गया।
43019028	इसके बाद यह जानकर कि अब सब कुछ हो चुका है, यीशु ने कहा, "मैं प्यासा हूँ'' ताकि पवित्रशास्त्र (बाइबल) की बात पूरी हो।
43019029	वहाँ एक सिरके से भरा हुआ बर्तन रखा था। इसलिए उन्हों ने सिरके में भिगोए हुए स्पंज को जूफ़े पर रखकर उनके मुँह से लगाया।
43019030	जब यीशु ने वह सिरका लिया तो कहा, "पूरा हुआ" और सिर झुकाकर प्राण त्याग दिए।
43019031	वह तैयारी का दिन था। इसलिये यहूदियों ने पिलातुस से बिनती की, कि उनके पैर तोड़ दिए जाएँ और वे उतारे जाएँ, ताकि सब्त के दिन वे क्रूस पर न रहें। वह सब्त का खास दिन था।
43019032	सिपाहियों ने आकर पहले एक की टाँगें तोड़ीं, तब दूसरे की भी, जो उनके साथ क्रूसों पर चढ़ाए गए थे।
43019033	लेकिन जब उन्हों ने यीशु के पास आकर देखा कि वह मर चुके हैं, तो उनकी टाँगें न तोड़ीं।
43019034	परन्तु सिपाहियों में से एक ने बरछे से उनका पंजर बेधा और उसमें से तुरन्त खून और पानी निकला।
43019035	जिस ने यह देखा, उसी ने गवाही दी है, और उसकी गवाही सच्ची है; और वह जानता है, कि सच कहता है ताकि तुम भी विश्‍वास करो।
43019036	ये बातें इसलिए हुईं कि बाइबल की यह बात पूरी हो कि उनकी कोई हड्डी तोड़ी न जाएगी।
43019037	एक अन्य स्थान पर यह लिखा है, कि जिस यीशु को उन्हों ने बेधा है, वे उसी को देखेंगे।
43019038	इन बातों के बाद अरमतियाह के यूसुफ़ ने, जो यीशु का शिष्य था (परन्तु यहूदियों के डर से इस बात को छिपाए रखता था), पिलातुस से बिनती की, कि उसे यीशु की लाश ले जाने दी जाए। तब पिलातुस ने उसकी बिनती सुनी, और वह आकर यीशु के लाश को ले गया।
43019039	नीकुदेमुस भी जो पहले यीशु के पास एक रात को गया था, लगभग पचास सेर मिला हुआ गन्धरस और एलवा ले आया।
43019040	तब उन्हों ने यीशु की लाश को लिया ओैर यहूदियों के गाड़ने की रीति के अनुसार उसे खुशबूदार मसालों (द्रव्य) के साथ कफ़न में लपेटा।
43019041	उस स्थान पर जहाँ यीशु क्रूस पर चढ़ाए गए थे, एक बगीचा था। उस बगीचे में एक नई कब्र थी, जिसमें कभी किसी को न रखा गया था।
43019042	यहूदियों की तैयारी के दिन के कारण, उन्हों ने यीशु को उसी में रखा, क्योंकि वह कब्र निकट थी।
43020001	सप्ताह के पहले दिन मरियम मगदलीनी भोर को जब अँधेरा ही था, कब्र पर आयी। उसने पत्थर को कब्र से हटा हुआ देखा।
43020002	तब वह दौड़ कर गयी और शमौन पतरस और उस दूसरे शिष्य के पास जिससे यीशु प्रेम रखते थे आकर कहा, "वे प्रभु को कब्र में से निकाल ले गए हैं। हम नहीं जानते, कि उन्हें कहाँ रख गया है।"
43020003	तब पतरस और वह दूसरा शिष्य निकलकर कब्र की ओर चले।
43020004	दोनों साथ-साथ दौड़ रहे थे, परन्तु दूसरा शिष्य पतरस से आगे बढ़कर कब्र पर पहले पहुँचा।
43020005	उसने झुककर कपड़े पड़े देखे, फिर भी वह भीतर न गया।
43020006	तब शमौन पतरस उसके बाद पहुँचा और कब्र के भीतर गया। उसने भी कपड़े पड़े देखे।
43020007	उसने वह अँगोछा जो यीशु के सिर से बन्धा हुआ था, कपड़ों के साथ पड़ा हुआ नहीं, परन्तु अलग एक जगह लपेटा हुआ देखा।
43020008	दूसरा शिष्य भी जो कब्र पर पहले पहुँचा था, भीतर गया और उसने देखकर विश्‍वास किया।
43020009	वे अब तक पवित्रशास्त्र (बाइबल) की वह बात न समझते थे कि यीशु को मरे हुओं में से जी उठना होगा।
43020010	उसके बाद ये शिष्य अपने घर लौट गए,
43020011	परन्तु मरियम रोती हुई कब्र के पास ही खड़ी रही।
43020012	उसने रोते-रोते कब्र की ओर झुककर दो स्वर्गदूतों को उज्जवल कपड़े पहने हुए, एक को सिरहाने और दूसरे को पैताने बैठे देखा, जहाँ पहले यीशु का शव पड़ा था।
43020013	उन्हों ने उससे कहा, "महिला, तुम क्यों रोती हो?" उसने उन से कहा, "वे मेरे स्वामी को उठा ले गए और मैं नहीं जानती कि उन्हें कहाँ रखा है।"
43020014	यह कहकर वह मुड़ी और उसने यीशु को खड़े देखा, लेकिन न पहचाना कि यह यीशु हैं।
43020015	यीशु ने उससे कहा, "हे महिला, तुम क्यों रोती हो? किसको ढूँढती हो?" उसने माली समझकर उन से कहा, "महाराज, यदि आप ने उसे उठा लिया है तो मुझे बताओ कि उन्हें कहाँ रखा है ताकि मैं उन्हें ले जाऊँ।"
43020016	यीशु ने उससे कहा, "मरियम!" उसने पीछे मुड़कर कहा, "गुरु जी"
43020017	यीशु ने उससे कहा, "मुझे मत छूओ, क्योंकि मैं अब तक पिता के पास ऊपर नहीं गया। मेरे भाइयों के पास जाकर उन से कह दो, कि मैं अपने पिता और तुम्हारे पिता, और अपने परमेश्‍वर और तुम्हारे परमेश्‍वर के पास ऊपर जाता हूँ।"
43020018	मरियम मगदलीनी ने जाकर शिष्यों को बताया कि मैंने प्रभु को देखा है और उन्हों ने मुझ से ये बातें कहीं।
43020019	वह सप्ताह का पहला दिन था और शाम का समय था। यहूदियों के डर के कारण शिष्यों ने कमरे के दरवाज़े बन्द कर रखे थे। तब यीशु आए और बीच में खड़े होकर उन से बोले, "तुम्हें शान्ति मिले।"
43020020	यह कहकर यीशु ने अपना ने हाथ और अपनी छाती उनको दिखाई। तब शिष्य प्रभु को देखकर आनन्दित हुए।
43020021	यीशु ने फिर उन से कहा, "तुम्हें शान्ति मिले। जैसे पिता ने मुझे भेजा है, वैसे ही मैं भी तुम्हें भेजता हूँ।"
43020022	यह कहकर यीशु ने उन पर फूँका और उन से कहा, "पवित्र आत्मा लो।
43020023	जिनके गुनाह तुम माफ़ करो, उनके लिए वे माफ़ किए गए हैं। जिनके तुम रखो, वे रखे गए हैं।"
43020024	उस समय जब यीशु आए तो बारह शिष्यों में से एक शिष्य थोमा, जो दिदुमुस कहलाता था, उनके साथ न था।
43020025	जब अन्य शिष्य उससे कहने लगे कि हम ने प्रभु को देखा है, तब उसने उन से कहा, "जब तक मैं उनके हाथों में कीलों के छेद न देख लूँ, और कीलों के छेदों में अपनी उँगली न डाल लूँ और उनके पंजर में अपना हाथ न डाल लूँ, तब तक मैं विश्‍वास नहीं करुँगा।"
43020026	आठ दिन के बाद जब उनके शिष्य घर के भीतर थे, तब थोमा भी उनके साथ था। दरवाजे बन्द थे। तब यीशु ने फिर आकर और बीच में खड़े होकर कहा, "तुम्हें शान्ति मिले।"
43020027	उन्हों ने थोमा से कहा, "अपनी उँगली यहाँ लाकर मेरे हाथों को देखो और अपना हाथ लाकर मेरे पंजर में डालो और अविश्‍वासी नहीं, लेकिन विश्‍वासी बनो।"
43020028	यह सुन थोमा ने उत्तर दिया, "हे मेरे प्रभु, हे मेरे परमेश्‍वर!"
43020029	यीशु ने उससे कहा, "तुम ने तो मुझे देख कर विश्‍वास किया है। आशीषित वे हैं जिन्होंने बिना देखे विश्‍वास किया।"
43020030	यीशु ने और भी कई चिन्ह शिष्यों के सामने दिखाए, जो इस किताब में लिखे नहीं गए।
43020031	परन्तु ये इसलिए लिखे गए हैं, कि तुम विश्‍वास करो कि यीशु ही परमेश्‍वर के बेटे, मसीह हैं और विश्‍वास करके उनके नाम से जीवन पाओ।
43021001	इन बातों के बाद यीशु ने अपने आप को तिबिरियास झील के किनारे शिष्यों पर प्रगट किया।
43021002	शमौन पतरस और थोमा जो दिदुमुस कहलाता है, और गलील के काना नगर का नतनएल, ज़ब्दी के पुत्र और उनके शिष्यों में से दो और लोग वहाँ इकट्ठे थे।
43021003	शमौन पतरस ने उन से कहा, "मैं मछली पकड़ने जाता हूँ।" उन लोगों ने उससे कहा, "हम भी तुम्हारे साथ चलते हैं।" इसलिए वे निकलकर नाव पर चढ़े, परन्तु उस रात उन लोगों ने कुछ न पकड़ा।
43021004	भोर होते ही यीशु किनारे पर खड़े थे, तौभी शिष्यों ने न पहचाना कि यह यीशु हैं।
43021005	तब यीशु ने उन से कहा, "हे बच्चो, क्या तुम्हारे पास कुछ खाने के लिये हे?" उन लोगों ने उत्तर दिया, "नहीं।"
43021006	यीशु ने उन से कहा, "नाव की दाहिनी ओर जाल डालो, तो पकड़ोगे।" तब उन्हों ने जाल डाला, लेकिन मछलियों की बहुतायत के कारण उसे खींच न सके।
43021007	इसलिए उस शिष्य ने जिससे यीशु प्यार करते थे, पतरस से कहा, "यह तो प्रभु हैं।" शमौन पतरस ने यह सुनकर कि प्रभु हैं, कमर में अंगरखा कस लिया, क्योंकि वह नंगा था। वह झील में कूद पड़ा,
43021008	लेकिन बाकी शिष्य नाव पर मछलियों से भरा हुआ जाल खींचते हुए आए, क्योंकि वे किनारे से अधिक दूर नहीं, कोई दो सौ हाथ पर थे।
43021009	जब वे किनारे पर उतरे, तो उन्हों ने कोयले की आग, और उस पर मछली रखी हुई और रोटी देखी।
43021010	यीशु ने उन से कहा, "जो मछलियाँ तुम ने अभी पकड़ी हैं, उन में से कुछ लाओ।"
43021011	शमौन पतरस ने नाव पर चढ़कर एक सौ तिर्पन बड़ी मछलियों से भरा हुआ जाल किनारे पर खींचा, और इतनी मछलियाँ होने से भी जाल न फटा।
43021012	यीशु ने उन से कहा, "आओ, खाना खाएँ।" लेकिन शिष्यों में से किसी को हिम्मत न हुई कि उन से पूछे कि वह कौन हैं? क्योंकि वे जानते थे, कि हो न हो यह प्रभु ही हैं।
43021013	यीशु आए, और उन्हों ने शिष्यों को रोटी और मछली दी।
43021014	यह तीसरी बार था कि यीशु ने मरे हुओं में से जी उठने के बाद शिष्यों को दर्शन दिए थे।
43021015	खाना खा लेने के बाद यीशु ने शमौन पतरस से कहा, "शमौन, यूहन्ना के बेटे, क्या तुम इन से बढ़कर मुझ से प्रेम करते हो?" उसने यीशु से कहा, "हाँ प्रभु, आप तो जानते हैं कि मैं आप से प्रेम करता हूँ।" यीशु ने उससे कहा, "मेरे मेम्नों को चराओ।"
43021016	उन्हों ने फिर दूसरी बार उससे कहा, "शमौन यूहन्ना के बेटे, क्या तुम मुझ से प्रेम करते हो?" उसने उन से कहा, "हाँ प्रभु, आप जानते हैं कि मैं आप से प्रेम करता हूँ।" उन्हों ने उससे कहा, "मेरी भेड़ों की रखवाली करो।"
43021017	यीशु ने तीसरी बार उससे कहा, "शमौन, यूहन्ना के बेटे, क्या तुम मुझ से प्रेम करते हो?" पतरस उदास हुआ कि यीशु ने उसे तीसरी बार ऐसा कहा, कि क्या वह उन से प्रेम करता है। वह उन से बोला, "हे प्रभु, आप तो सब कुछ जानते हैं। आप यह भी जानते हैं कि में आप से प्रेम करता हूँ।" यीशु ने उससे कहा, "मेरी भेड़ों को चराओ।
43021018	मैं तुम से सच-सच कहता हूँ, जब तुम जवान थे, तो अपनी कमर बान्धकर जहाँ चाहते थे, वहाँ जाते थे। किन्तु जब तुम बूढ़े होगे, तो अपने हाथ फैलाओगे, और दूसरा तुम्हारी कमर बान्धकर जहाँ तुम न चाहोगे, वहाँ तुम्हें ले जाएगा।"
43021019	यीशु ने इन बातों से बता दिया कि पतरस कैसी मौत से परमेश्‍वर की महिमा करेगा। यह कहकर यीशु ने उससे कहा, "मेरे पीछे हो लो।"
43021020	पतरस ने मुड़कर उस शिष्य को पीछे आते देखा, जिससे यीशु प्रेम रखते थे, और जिसने खाने के समय उनके सीने की ओर झुककर पूछा कि, "हे प्रभु, आपका पकड़वाने वाला कौन है?"
43021021	उसे देखकर पतरस ने यीशु से कहा, "हे प्रभु, इसका क्या होगा?"
43021022	यीशु ने उससे कहा, "यदि मैं चाहूँ कि वह मेरे आने तक ठहरा रहे, तो तुम्हें क्या? तुम मेरे पीछे आओ।"
43021023	इसलिए भाइयों में यह बात फैल गई कि वह शिष्य न मरेगा। यीशु ने उससे यह नहीं कहा था, कि वह न मरेगा। उन्हों ने यह कहा था कि यदि मैं चाहूँ कि वह मेरे आने तक ठहरा रहे, तो तुम्हें इस से क्या लेना-देना।
43021024	यह वही शिष्य है, जो इन बातों की गवाही देता है। उसी ने इन बातों को लिखा है। हम जानते हैं, कि उसकी गवाही सच्ची है।
43021025	और भी बहुत से काम यीशु ने किए, यदि वे एक-एक करके लिखे जाते, तो मैं समझता हूँ, कि जो किताबें लिखी जातीं वे दुनिया में न समातीं।
44001001	हे थियुफ़िलुस, जो कुछ यीशु ने किया और सिखाया, मैंने उन सब के बारे में तुम्हें लिखा था।
44001002	पवित्र आत्मा के द्वारा जब वह अपने चुने हुए प्रेरितों को आदेश देने के बाद तक उठाए नहीं गये।
44001003	यीशु के दुःख उठाने के बाद, बहुत से ठोस सबूतों की मदद से उन्हों ने अपने आप को ज़िन्दा दिखाया और वह चालीस दिन तक उन्हें दिखते रहे और परमेश्‍वर के शासन के बारे में बताते रहे।
44001004	उन शिष्यों से मिलकर यीशु ने यह आज्ञा दी, कि वे यरुशलेम से बाहर न जाएँ। यह भी कि स्वर्गिक पिता के उस वायदे के पूरा होने का इन्तज़ार करें, जिसके बारे में उन लोगों ने यीशु से सुना था।
44001005	वह यह कि यूहन्ना ने तुम्हें पानी से बपतिस्मा दिया था, लेकिन बहुत जल्दी ही तुम पवित्र आत्मा का बपतिस्मा पाओगे।
44001006	जब वे इकट्ठे हुए, उन्हों ने यह सवाल किया, "प्रभु स्वामी, क्या आप इसी समय इस्त्राएल को राज्य लौटा देंगे?
44001007	यीशु ने उनको उत्तर दिया, "जिन तारीखों और समयों को स्वर्गिक पिता ने, अपने काबू में रखा है, उन्हें तुमको जानने की ज़रुरत नहीं है।
44001008	लेकिन जब पवित्र आत्मा तुम्हारे ऊपर आएगा, तब तुम सामर्थ पाओगे और यरुशलेम, सारे यहूदिया, सामरिया और पृथ्वी के कोने-कोने तक मेरी गवाही दोगे"
44001009	इन सब बातों को कहने के बाद जब वे लोग देख ही रहे थे, यीशु को ऊपर उठा लिया गया और एक बादल ने उन्हें ढँक लिया।
44001010	यीशु के ऊपर उठाए जाते समय वे ऊपर देखते रह गए। अचानक सफ़ेद कपड़े पहने हुए दो व्यक्‍ति उनके पास आ खड़े हुए।
44001011	उन्हों ने कहा, "तुम गलील निवासी इस तरह से टकटकी लगाए क्यों खड़े हुए हो? यही यीशु, जिन्हें तुम्हारे बीच से स्वर्ग उठा लिया गया, इसी तरह से स्वर्ग से नीचे उतरेंगे।"
44001012	इसके बाद वे जैतून पहाड़ से उतर कर यरुशलेम आए, जहाँ पहुँचने में एक दिन लगता था।
44001013	वहाँ पहुँचने पर वे (पतरस, याकूब, यूहन्ना, आन्द्रियास, फ़िलिप, थॉमस, बारतुल्मै, मत्ती, अल्फ़ियस का बेटा याकूब, शमौन और याकूब का भाई यहूदा) पहली मंजिल पर अपने ठहरने की जगह में गये।
44001014	उसी कमरे में वे कुछ महिलाओं, यीशु की माँ मरियम और उनके भाइयों के साथ एक मन से प्रार्थना में समय बिताने लगे।
44001015	एक दिन पतरस वहाँ बैठे 120 लोगों के बीच खड़ा होकर
44001016	कहने लगा, "हे भाइयो, पुराने समय में दाऊद के मुँह से पवित्र आत्मा ने जो कुछ भी यहूदा के बारे में कहलवाया था, जो यीशु के पकड़वाने वालों का अगुवा बना, उस वचन को पूरा होना था
44001017	क्योंकि वह हम में से ही था, और उसे इस सेवकाई में एक हिस्सा दिया गया था।
44001018	इस इन्सान ने अपनी रिश्‍वत की कमाई से एक खेत खरीदा था। वहीं पर वह सिर के बल गिर गया। उसकी देह बीच में से फट गयी और सारी अतड़ियाँ बाहर निकल पड़ीं।
44001019	जो लोग यरुशलेम में रहा करते थे, उन्हें यह बात मालूम पड़ गयी। इसलिए उन्हीं की भाषा में वह खेत हकलदमा (खून का खेत) कहलाया।
44001020	क्योंकि भजन संहिता में यह लिखा है, 'उसका घर वीरान हो जाए, आगे को उसमें कोई न रहे और दूसरा व्यक्‍ति उसके पद को ले'
44001021	इसलिए जितने दिन तक प्रभु यीशु हमारे साथ आते-जाते रहे - अर्थात् यूहन्ना के बपतिस्मे से लेकर उनके हमारे पास से उठाए जाने तक - जो लोग हमारे साथ रहे,
44001022	यह सही है कि उन में से एक व्यक्‍ति हमारे साथ उनके जी उठने का गवाह हो जाए।" तब
44001023	उन लोगों ने दो जन को खड़ा किया - एक था यूसुफ़, जिसे बरसबा भी कहा जाता था और उपनाम यूस्तुस था, और मत्तियाह को
44001024	उन्हों ने यह दुआ की और कहा, "यीशु आप जो कि सभी लोगों के मन को जानते हैं, दिखाइए कि इन दोनों में से आप ने किस को चुना है
44001025	कि वह इस सेवकाई और प्रेरिताई का पद ले, जिसे यहूदा छोड़कर अपनी जगह को चला या"
44001026	तब उन्हों ने उनके बारे में चिट्ठियाँ डालीं, और वह मत्तियाह के नाम पर निकली। इसलिए उसे उन गयारह प्रेरितों के साथ गिना गया।
44002001	पेन्टिकॉस्ट के दिन आने पर वे सभी एक स्थान पर इकट्ठे थे
44002002	अचानक ही आसमान से एक बड़ी आँधी की सी सनसनाहट का शब्द हुआ और उससे पूरा घर जहाँ वे बैठे थे, गूँज उठा।
44002003	और उन्हें आग की सी जीभें फटती हुई दिखाई दीं और उन में से हर एक जन पर आ ठहरीं।
44002004	वे सभी पवित्र आत्मा से भर गए और जिस तरह आत्मा ने उन्हें बोलने की सामर्थ दी, वे अन्य-अन्य भाषा बोलने लगे।
44002005	उस समय आसमान के नीचे हर एक जाति में से भक्‍त यहूदी यरुशलेम में रहा करते थे।
44002006	इस आवाज़ को सुनकर एक बड़ी भीड़ इकट्ठी हो गयी और सभी घबराए हुए थे, क्योंकि प्रत्येक को यही सुनाई देता था कि ये लोग मेरी भाषा में ही बोल रहे हैं।
44002007	आश्चर्य से भरकर उन्हों ने एक दूसरे से कहा, "क्या ये सभी बोलने वाले गलील के नहीं हैं?
44002008	तब हम उनके मुँह से मातृ भाषा क्यों सुन रहे हैं?
44002009	पारथी, मादी, एलामी, मेसोपोटामिया के रहने वाले, यहूदिया, कप्पदुकिया, पुन्तुस और एशिया
44002010	फ़्रिगिया, पंफ़ूलिया, मिस्र, लिबिया के कुछ भाग और रोम के निवासी, यहूदी और यहूदी मत को स्वीकारने वाले,
44002011	क्रेती और अरबी को भी हम परमेश्‍वर के अद्भुत कामों का बखान अपनी भाषा में करते सुन रहे हैं।"
44002012	वे सभी आश्चर्य और दुविधा में पड़ गए और एक दूसरे से पूछने लगे, "यह सब क्या है?"
44002013	कुछ लोगों ने मज़ाक करते हुए कहा, "ये लोग ताज़ी शराब के नशे में हैं।"
44002014	लेकिन पतरस ने उन ग्यारहों के साथ खड़े होकर बुलन्द आवाज़ में कहा, "यहूदिया के निवासियो और वे सभी जो यरुशलेम में ठहरे हुए हो, मेरी ध्यान से सुनो
44002015	जैसा तुम सोच रहे हो कि ये लोग नशे में हैं, ऐसी बात बिल्कुल नहीं है, क्योंकि अभी तो सुबह के नौ बजे हैं।
44002016	लेकिन यह वही बात है, जिसके बारे में योएल नबी ने कहा थाः
44002017	"आखिर के दिनों में क्या होगा, इसके बारे में परमेश्‍वर कहते हैं - सभी लोगों पर मैं अपना आत्मा उण्डेलूँगा। तुम्हारे बेटे-बेटियाँ भविष्यद्वाणी करेंगे। तुम्हारे नौजवान दर्शन देखेंगे। तुम्हारे बुज़ुर्ग लोग स्वप्न देखेंगे।
44002018	मैं उन दिनों में अपने आत्मा में से अपने सेवकों और सेविकाओं पर भी आत्मा उण्डेलूँगा और वे भी नबूवत करेंगे
44002019	साथ ही मैं आकाश में आश्चर्यचकित करने वाली बातें और इस ज़मीन के ऊपर चिन्ह जैसे रक्‍त, आग और धुएँ का बादल दिखाऊँगा। इसके पहले कि वह बड़ा और मशहूर प्रभु का दिन आए,
44002020	सूरज अँधेरे में और चाँद खून में बदल जाएगा,
44002021	जो कोई प्रभु के नाम को लेगा, वही मुक्‍ति पाएगा।'
44002022	"हे इस्त्राएलियो सुनोः जैसा कि तुम जानते हो परमेश्‍वर ने यीशु के द्वारा तुम में आश्चर्यकर्म, सामर्थ के कार्य और चिन्ह दिखाकर यह प्रगट कर दिया था कि नासरत में रहने वाले यही यीशु (खरे व्यक्‍ति) थे।
44002023	उन्हें परमेश्‍वर के पूर्व ज्ञान और निश्चित उद्देश्य के आधार पर सुपुर्द किया गया। तुम ने उन्हें लेकर दुष्ट हाथों से सूली पर चढ़ाकर मार डाला।
44002024	लेकिन ऐसा हो नहीं सकता था कि यीशु मौत के वश में रहते, परमेश्‍वर ने उन्हें मौत के बन्धनों से मुक्‍त करके ज़िन्दा कर दिया।
44002025	क्योंकि दाऊद उनके बारे में कहता है, "मैं अपने सामने हमेशा प्रभु को देखता रहा, क्योंकि वह मेरे दाएँ बाजू में हैं ताकि मैं डावाँडोल न होऊँ
44002026	इसलिए मैं खुश हुआ, मेरी जीभ प्रभु की बड़ाई करने लगी और देह भी आशा रखे रहेगी।
44002027	क्योंकि आप न मेरे प्राण को मरे हुओं की जगह में छोड़ेंगे और न अपने पवित्र जन को सड़ने देंगे।
44002028	आप ने मुझे ज़िन्दगी के रास्तों से जानकारी करायी है। अपनी मौजूदगी (दर्शन, उपस्थिति) से आप मुझे खुशी से भर देंगे।"
44002029	"भाई लोगो, मैं अपने पूर्वज दाऊद के बारे में साहस से बतलाना चाहता हूँ कि उसके मरने के बाद उसे दफ़ना दिया गया और उसकी कब्र आज तक हमारे बीच में है।
44002030	इसलिए एक नबी होने के नाते और यह जानते हुए कि परमेश्‍वर ने दाऊद से शपथ खायी है, वह यह थी कि मैं तुम्हारे वंश में से एक व्यक्‍ति को तुम्हारे सिंहासन पर बैठाऊँगा।
44002031	इसे पहले ही से जानते हुए, दाऊद ने मसीह के जी उठने के बारे में कहा था। यह कि न उनकी आत्मा मरे हुओं की जगह में छोड़ी जाएगी न ही उनकी देह सड़ेगी।
44002032	"इसी यीशु को स्वर्गिक पिता याहवे ने जिलाया, जिसके हम गवाह हैं।
44002033	इसीलिए, परमेश्‍वर के दाहिने हाथ (सृष्टिकर्ता की सर्वश्रेष्ठ शक्‍ति और अधिकार) तक उठाए जाने और स्वर्गिक पिता से वायदा किए हुए पवित्र आत्मा को लेकर उन्हों ने उण्डेल दिया है, जिसे तुम लोग देखते और सुनते हो।
44002034	-
44002035	क्योंकि दाऊद स्वर्ग पर नहीं चढ़ा, लेकिन खुद उसने कहा, "प्रभु ने मेरे प्रभु से कहा मेरे दाहिने बाजू पर बैठो जब तक मैं तुम्हारे दुश्मनों को तुम्हारे पैरों की चौकी न कर दूँ।"
44002036	इसलिए इस्त्राएल का सारा परिवार यह जान ले कि याहवे परमेश्‍वर ने इसी यीशु को जिसे तुम ने सूली पर चढ़ाया था, मालिक और मुक्‍ति देने वाला ठहराया।
44002037	जब लोगों ने यह सब सुना, उनके मन कायल हो गए और पतरस और बाकी प्रेरितों से पूछा, "हे भाइयों, हम करें क्या?"
44002038	पतरस ने उन्हें जवाब दिया, "अपना मन बदलो और तुम में से हर एक यीशु मसीह के नाम से गुनाहों की मुआफ़ी के लिए बपतिस्मा ले। ऐसा करने से तुम पवित्र आत्मा का दान पाओगे।
44002039	क्योंकि यह वायदा तुम, तुम्हारे वंश और जो दूर-दराज़ के लोग हैं उनके लिए है, जिन्हें हमारे प्रभु और परमेश्‍वर बुलाएँगे।"
44002040	दूसरी और बातें कहकर उसने गवाही दी और कहा, "अपने आप को इस टेढ़ी जाति (भ्रष्ट पीढ़ी) से बचा कर रखो।"
44002041	तब जिन लोगों ने खुशी से उसकी बातों को स्वीकार किया था, उन्हें बपतिस्मा दिया गया। उसी दिन लगभग तीन हज़ार लोग उन में मिल गए।
44002042	वे सभी प्रेरितों से सीखने, संगति करने, रोटी तोड़ने और प्रार्थना (आराधना) करने में लगे रहे।
44002043	वहाँ रहने वाले हर एक व्यक्‍ति पर डर छा गया। प्रेरितों के हाथों से तमाम अद्भुत काम और चमत्कारिक काम किए जाते थे।
44002044	सभी जिन्होंने यीशु पर विश्‍वास किया था साथ रहते थे।
44002045	वे अपनी वस्तुओं और सम्पत्ति को बेच बेचकर, जैसी जिस को ज़रुरत हुआ करती थी बाँट लिया करते थे।
44002046	वे यहूदी प्रार्थना भवन में हर दिन एक मन से इकट्ठा हुआ करते थे। घर-घर में जाकर यीशु की याद में रोटी तोड़ते थे। वे मन की सच्चाई और खुशी से अपना खाना खाया करते थे।
44002047	वे परमेश्‍वर की बड़ाई किया करते थे। सभी लोग उन से खुश थे। जो लोग मुक्‍ति पाते जा रहे थे, उन्हें प्रभु, मण्डली (झुण्ड) में जोड़ते जाते थे।
44003001	एक बार पतरस और यूहन्ना, दोपहर तीन बजे प्रार्थना के समय मन्दिर जा रहे थे।
44003002	मन्दिर (प्रार्थना भवन) में हर दिन आने वालों से भीख माँगने के लिए एक व्यक्‍ति को सुन्दर नाम के फाटक पर बिठाया जाता था। वह लंगड़ा पैदा हुआ था।
44003003	पतरस और यूहन्ना के प्रार्थना भवन में प्रवेश करते समय उसने भीख माँगी।
44003004	पतरस ने यूहन्ना के साथ मिलकर उस पर टकटकी लगायी और कहा, "हमारी तरफ़ देखो।"
44003005	उन से कुछ पाने के लिए उसने उनकी तरफ़ देखा।
44003006	तब पतरस ने कहा, "चाँदी और सोना मेरे पास नहीं हैं, लेकिन मेरे पास जो कुछ भी है, वह मैं तुम्हें देता हूँः यीशु मसीह नासरी के नाम से उठो और चलो।"
44003007	पतरस ने अपने दाहिने हाथ से उसे पकड़ा और उठा कर खड़ा कर दिया। तुरन्त उसके पैरों और घुटनों में बल आ गया।
44003008	वह उछल कर खड़ा हो गया और चलने लगा। वह कूदते, दौड़ते और परमेश्‍वर की बड़ाई करते हुए उनके साथ प्रार्थना भवन (मन्दिर) को गया।
44003009	सभी लोगों ने उसे चलते और परमेश्‍वर की बड़ाई करते हुए देखा।
44003010	वे यह जान गए, कि यह वही व्यक्‍ति था जो प्रार्थना भवन के सुन्दर नामक दरवाज़े पर बैठकर भीख माँगा करता था। ये सब देखकर वे आश्चर्य से भर गए थे।
44003011	वह लँगड़ा ठीक होने के बाद पतरस और यूहन्ना को पकड़े हुए था, और लोग सुलेमान के बरामदे में आश्चर्य से उनके पास दौड़े चले आए।
44003012	पतरस ने यह सब देखकर लोगों से कहा, "हे इस्त्राएलियो, तुम अचम्भा क्यों कर रहे हो? या हमारी तरफ़ टकटकी लगाकर क्यों देख रहे हो, जैसे कि हम ने अपनी ताकत या अच्छाई की वजह से इस व्यक्‍ति को चलने के लायक बना दिया है?
44003013	अब्राहम, इसहाक और याकूब के परमेश्‍वर, हमारे पुरखों के परमेश्‍वर ने अपने बेटे को इज़्ज़त (महिमा) दी है। तुम ने उन्हें उस समय पिलातुस के हवाले किया और उनका इन्कार किया, जब वह उन्हें छोड़ देना चाहता था।
44003014	लेकिन तुम ने उस पवित्र और सज्जन व्यक्‍ति को चाहने के बजाए एक हत्यारे की आज़ादी की माँग की।
44003015	तुम ने जीवन के कर्ता को मार डाला, जिन्हें परमेश्‍वर ने मरे हुओं में से जिला दिया। इस सच्चाई के हम गवाह भी हैं।
44003016	तुम जिस व्यक्‍ति को यहाँ देख रहे हो और जानते हो कि यीशु के नाम और उनके नाम पर विश्‍वास ने इसको ताकत (सामर्थ) दे दी है। हाँ, जो विश्‍वास यीशु से उसे मिला है तुम्हारे सामने उसी से वह पूरी तरह से ठीक-ठाक खड़ा है
44003017	"भाइयो मुझे मालूम है कि तुम और तुम्हारे अधिकारियों दोनों ही ने अपनी नासमझी की वजह से ऐसा किया था।
44003018	लेकिन जो बातें परमेश्‍वर ने भविष्यद्वक्‍ताओं के मुँह से कहलवायीं थीं, कि मसीह दुख उठाएँगे, इस तरह से पूरी हुयी हैं।
44003019	इसलिए अपना मन बदल डालो, और लौट आओ ताकि तुम्हारे अपराध माफ़ किए जाएँ, जिससे यीशु से ताज़गी के समय (प्रभु की तरफ़ से चैन के दिन) आएँ
44003020	और उस यीशु मसीह को फिर से भेजें जो तुम्हारे पहले ही से मसीह ठहराए गए हैं।
44003021	इस दुनिया की शुरुआत के समय से अपने पवित्र भविष्यद्वक्‍ताओं के मुँह से परमेश्‍वर ने संदेश दिया था, कि जब तक कि सब बातें फिर से कायम न हो जाएँ, उन्हें स्वर्ग में ही रहना है।
44003022	क्योंकि मूसा ने पूर्वजों से कहा था, "प्रभु तुम्हारे परमेश्‍वर तुम्हारे भाइयों में से मेरी तरह एक भविष्यद्वक्‍ता को उठा खड़ा करेंगे और जो कुछ वह तुम से कहें, वह सब करना।
44003023	लेकिन हर व्यक्‍ति जो उस भविष्यद्वक्‍ता की नहीं सुनेगा, अपने लोगों के बीच में से नाश किया जाएगा।"
44003024	और शमूएल से लेकर बाद में आने वाले सभी भविष्यद्वक्‍ताओं ने इसी तरह की भविष्यद्वाणी की थी।
44003025	तुम परमेश्‍वर द्वारा हमारे पूर्वजों से बनायी गयी वाचा के हिस्सेदार और भविष्यद्वक्‍ताओं की सन्तान हो, जिन्होंने अब्राहम से कहा था, "पृथ्वी के सभी राष्ट्र (घराने) तुम में आशीष पाएँगे"
44003026	परमेश्‍वर ने अपने बेटे को जिला कर पहले तुम्हारे पास भेजा ताकि तुम में से हर एक को उसकी दुष्टता बुराई से हटा कर आशीष दे।"
44004001	जब वे लोगों को सिखा रहे थे, फ़रीसी, प्रार्थना भवन (मन्दिर) के प्रधान और सदूकी उनके पास आए।
44004002	वे इसलिए नाराज़ थे क्योंकि वे (शिष्य) लोगों को सिखा रहे थे कि यीशु मरे हुओं में से जी उठे थे।
44004003	इन लोगों ने पतरस और यूहन्ना को दूसरे दिन तक हवालात में इसलिए रख लिया क्योंकि शाम हो चुकी थी।
44004004	फिर भी बहुत से लोग जिन्होंने उनका संदेश सुना था, उन्हों ने उसे अपना लिया। इन लोगों की संख्या लगभग पाँच हज़ार थी।
44004005	दूसरे दिन उनके अधिकारी, और शास्त्री,
44004006	हन्ना महायाजक, काइफ़ा, यूहन्ना, एलेक्ज़ेन्डर और महायाजक के सभी रिश्तेदार यरुशलेम में इकट्ठे हुए।
44004007	उन लोगों ने पतरस और यूहन्ना को अपने सामने खड़ा किया और पूछा, "किस शक्‍ति या नाम से तुम ने यह किया है?"
44004008	पतरस ने पवित्र आत्मा से भरकर उन से कहा,
44004009	"हे लोगों के अधिकारियों और इस्त्राएल के बुज़ुर्गों, इस असहाय के लिए हमारे किए गए अच्छे काम की वजह से हमसे पूछताछ की जाती है कि वह कैसे ठीक कर दिया गया,
44004010	तो तुम्हें और इस्त्राएल के सभी लोगों को यह मालूम हो, कि यीशु मसीह नासरी, जिन्हें तुम ने क्रूस पर चढ़ाया था और जिन्हें परमेश्‍वर ने मरे हुओं में से ज़िन्दा किया, उन्हीं के नाम से यह आदमी ठीक-ठाक खड़ा है।
44004011	इसी पत्थर को इमारत बनाने वालों (राजमिस्त्रियों) ने बेकार ठहराया था, यही अब खास पत्थर ठहरा है।
44004012	किसी अन्य व्यक्‍ति से मुक्‍ति नहीं मिल सकती, क्योंकि लोगों के बीच आसमान (स्वर्ग) के नीचे कोई और नाम नहीं दिया गया है जिसके द्वारा हम उद्धार पा सकें।
44004013	उन्हों ने पतरस और यूहन्ना की हिम्मत को देख यह जान लिया कि वे अनपढ़ और साधारण लोग हैं। वे आश्चर्य में पड़ गए और समझ भी गए कि वे यीशु के साथ रहे थे।
44004014	उनके साथ ठीक हो गए व्यक्‍ति को खड़ा देखकर वे उनके खिलाफ़ कुछ कह न सके।
44004015	लेकिन जब उन्हें आज्ञा दी गयी कि वे सभा से बाहर जाएँ, आपस ही में उन लोगों ने सलाह की
44004016	उन्हों ने कहा, "इन लोगों के साथ हम क्या करें? क्योंकि उन्हों ने एक बड़ा आश्चर्यकर्म किया था, जो यरुशलेम में रहने वाले लोगों के सामने था और इसका इन्कार भी नहीं किया जा सकता।"
44004017	इसलिए कि यह बात लोगों में फैल न जाए, हम उन्हें चेतावनी दें, कि किसी से इस नाम के विषय बात न करें।
44004018	उन्हों ने पतरस और यूहन्ना को बुलाकर आदेश दिया कि यीशु के सम्बन्ध में न बोलें, न सिखाएँ।
44004019	लेकिन पतरस और यूहन्ना ने जवाब में यह कहा, "तुम्हीं बताओ, क्या यह सही है कि हम परमेश्‍वर की बात न मानकर तुम्हारी मानें?
44004020	क्योंकि यह हो ही नहीं सकता कि हम ने जो देखा और सुना है, वह सब न बताएँ।"
44004021	इसलिए उन्हें और ज़्यादा धमका कर जाने दिया, क्योंकि वहाँ इकट्ठे हुए लोगों की वजह से वे उन्हें सज़ा नहीं दे सके। क्योंकि जो कुछ भी हुआ था, उसके लिए सभी परमेश्‍वर की बड़ाई कर रहे थे।
44004022	क्योंकि जिस व्यक्‍ति की ज़िन्दगी में चंगा करने का चिन्ह दिखाया गया था (यह अजीब काम हुआ था), वह करीब चालीस साल से ज़्यादा उम्र का था।
44004023	वहाँ से आज़ाद होकर वे अपने लोगों में गए और जो कुछ मुख्य महायाजक और बुज़ुर्गों ने उन से कहा था, उन्हें बता दिया।
44004024	उन्हों ने जब यह सब सुना तो एक मन होकर बुलन्द आवाज़ में कहा, "मालिक, आप ही सृष्टिकर्ता हैं जिन्होंने आकाश, पृथ्वी और समुद्र और जो कुछ उसमें है, बनाया है।
44004025	आप ही ने अपने सेवक हमारे पिता दाऊद के मुँह से कहा है, "राष्ट्रों ने गुस्सा और विरोध क्यों दिखाया? लोगों ने बेकार की बातें क्यों सोचीं?
44004026	पृथ्वी के राजा एक हो गए, शासक इकट्ठा हुए, प्रभु के खिलाफ़ और मसीह के भी।
44004027	क्योंकि हेरोद अन्तिपास, पुन्तियुस, पिलातुस गवर्नर, गैरयहूदी और इस्त्राएली, सभी आपके अभिषिक्‍त पवित्र सेवक के खिलाफ़ थे
44004028	जो कुछ उन्हों ने किया वह सब आपकी सामर्थ और इच्छा (मति) से पहले ही से निश्चित हो चुका था।
44004029	अब मालिक (प्रभु) उनकी धमकियों को देखिए और यह होने दें कि आपके सेवक बड़ी हिम्मत से आपके संदेश को दे सकें।
44004030	लोगों को ठीक करने के लिए अपने हाथों को बढ़ाएँ, ताकि आपके पवित्र बेटे यीशु के नाम से अजीब चिन्ह और अचरज के काम किए जाएँ"
44004031	जहाँ पर वे इकट्ठे थे, वह स्थान उनके प्रार्थना करने के बाद हिल गया। वे सभी पवित्र आत्मा से भर कर परमेश्‍वर का संदेश (वचन) हिम्मत से देने लगे।
44004032	जिन्होंने विश्‍वास किया था, वे लोग एक ही मन के थे। उन में से कोई भी यह नहीं कहता था कि जो उसके पास है, उसका है। सभी लोगों को छूट थी कि वे सब कुछ का इस्तेमाल करें।
44004033	प्रेरित लोग यीशु मसीह के जी उठने की बात बड़ी सामर्थ (हिम्मत) के साथ कर रहे थे। उन सभी के ऊपर बड़ी कृपा बनी हुयी थी।
44004034	उन में से कोई भी ऐसा नहीं था, जो गरीब (ज़रूरतमन्द) हो। क्योंकि जिनके पास ज़मीन या घर थे, उनको बेचकर मिला हुआ धन ले आते थे।
44004035	उसे प्रेरितों के पैरों के पास डाल दिया जाता था, जैसी जिसकी ज़रूरत हुआ करती थी, उसी के मुताबिक लोगों में बाँट दिया जाता था।
44004036	यूसुफ़ नाम साइप्रस का एक लेवी था। प्रेरितों ने उसका नाम बरनबास (मतलब शान्ति का बेटा) रखा था।
44004037	उसके पास कुछ ज़मीन थी। उसने उस ज़मीन को बेचा और मिले हुए रूपयों को प्रेरितों के सुपुर्द कर दिया।
44005001	हनन्याह नाम के एक व्यक्‍ति और उसकी पत्नी सफ़ीरा ने अपनी ज़मीन बेची। अपनी पत्नी की जानकारी ही में उसने उस बेची हुयी ज़मीन का कुछ पैसा अपने पास रखा।
44005002	बचा हुआ हिस्सा (एक भाग) लाकर उसने प्रेरितों के पैरों पर रख दिया।
44005003	लेकिन पतरस ने कहा "हनन्याह, शैतान ने तुम्हारे मन को पवित्र आत्मा से झूठ बोलने के लिए क्यों भर दिया, कि तुम ज़मीन के पैसों में से कुछ अपने पास रख लो।
44005004	जब यह तुम्हारे पास थी तो क्या तुम्हारी नहीं थी? बेचे जाने के बाद भी क्या यह तुम्हारा ही पैसा नहीं था? तुम ने अपने मन में ऐसी बात आने ही क्यों दी? तुम ने इन्सान से नहीं परमेश्‍वर से झूठ बोला है।
44005005	यह सुनते ही हनन्याह गिरा और मर गया। जिन लोगों ने ये बातें सुनीं वे भी बहुत डर गए।
44005006	नौजवान उठे, उन्हों ने अर्थी बनायी और बाहर ले जाकर गाढ़ दिया।
44005007	तीन घण्टे बाद उसकी पत्नी भीतर आयी, लेकिन उसे कुछ मालूम नहीं था।
44005008	पतरस ने उससे पूछा, "मुझे बताओ, कि तुम ने इतने ही में ज़मीन बेची थी क्या? सफ़ीरा ने कहा, "हाँ इतने ही में,
44005009	तब पतरस ने उससे कहा, "प्रभु के आत्मा को परखने के लिए तुम दोनों एक मन के कैसे हो गए? देखो तुम्हारे पति की लाश को ले जाने वाले अभी दरवाजे पर ही खड़े हैं और वे तुम्हें भी बाहर ले जाएँगे
44005010	तुरन्त वह पतरस के पैरों पर गिरी और मर गयी। नौजवानों के भीतर आने पर उन्हों ने उसे मरा पड़ा देखा और उसके पति की कब्र के पास ही उसे दफ़ना दिया।
44005011	मण्डली (चर्च) और उन सभी लोगों पर जिन्होंने ये बातें सुनीं बड़ा डर छा गया।
44005012	और लोगों के बीच प्रेरितों के हाथों से बहुत चमत्कारिक चिन्ह और अजीब काम किए जाते थे। वे सभी प्रार्थना भवन (मन्दिर) में सुलेमान के अहाते में एक मन से इकट्ठे हुआ करते थे।
44005013	बाकी लोगों में किसी की यह हिम्मत नहीं होती थी कि उनके साथ हो लें लेकिन लोग उन्हें बड़ी इज़्ज़त की निगाह से देखते थे।
44005014	पुरुष और महिलाएँ दोनों ही में से बहुत से लोग यीशु पर विश्‍वास लाते जाते थे।
44005015	बिस्तर और खाट पर अपने बीमारों को रखकर वे सड़क पर रख दिया करते थे, ताकि कम से कम पतरस की परछाईं उन पर पड़ जाए।
44005016	यरुशलेम के आस पास के शहरों से भी एक बड़ी भीड़ अपने उन बीमारों को लाया करती थी जो गंदी आत्माओं से पीड़ित थे। उन में से हर एक ठीक हो जाया करता था।
44005017	तब प्रधान पुरोहित (महायाजक) और जो सदूकी उसके साथ थे, बड़े गुस्से से बौखला उठे।
44005018	उन्हों ने प्रेरितों को पकड़ कर सार्वजनिक जेल में डलवा दिया
44005019	लेकिन रात के समय प्रभु के स्वर्गदूत ने आकर जेल का दरवाज़ा खोल दिया और बाहर लाकर कहा,
44005020	"जाओ और प्रार्थना भवन (मन्दिर) में खड़े होकर जीवन के वचन को सारे लोगों को बतलाओ।"
44005021	जब उन्हों ने यह सुना तो बहुत सुबह मन्दिर जाकर सिखाने लगे।
44005022	तब प्रधान पुरोहित ने और जो उसके साथ थे आकर सभा और इस्त्राएली अगुवों के सामने उन्हें जेल से लाने का हुक्म दिया। जब ऑफ़ीसर लोगों ने उन्हें जेल में नहीं पाया तो आकर खबर दी,
44005023	"जेलखाने के दरवाजों में ताले थे और बाहर दरवाज़ों पर चौकीदार तैनात थे, लेकिन भीतर कोई भी नहीं था।"
44005024	जब प्रधान पुरोहित, मन्दिर के सुरक्षा दल के कैप्टेन और पुरोहितों को यह मालूम हुआ तो उन्हें समझ न आया कि अब क्या होने वाला है।
44005025	तभी किसी ने आकर उन से कहा, "सुनो, जिन लोगों को तुम ने जेल में डाला था, वे प्रार्थना भवन में खड़े होकर लोगों को सिखा रहे हैं।"
44005026	तब कैप्टेन और उसके ऑफ़ीसर बिना किसी बल प्रयोग वहाँ से उन्हें ले आए, क्योंकि उन्हें यह डर था कि कहीं लोग उन पर पत्थर न फेंके।
44005027	वहाँ उन्हें लाने के बाद, सभा के सामने उन्हें हाज़िर किया गया और प्रधान पुरोहित ने सवाल किया,
44005028	"क्या हम ने तुम्हें यह हुकुम नहीं दिया था कि इस नाम से कुछ मत सिखाओ? और देखो तुम ने यरुशलेम को अपनी शिक्षा से भर दिया है और इस इन्सान के खून का दोष हम पर लाना चाहते हो"
44005029	तब पतरस और दूसरे प्रेरितों ने जवाब में कहा, "ज़रूरी बात (कर्तव्य) यह है कि हम परमेश्‍वर की बात मानें, न कि इन्सानों की।
44005030	हमारे बापदादों के परमेश्‍वर ने यीशु को जिलाया जिन्हें तुम लोगों ने क्रूस पर चढ़ाकर मार डाला।
44005031	उसी को परमेश्‍वर ने प्रभु और मुक्‍तिदाता ठहराकर उन्हें दाहिने हाथ पर ठहराया (इज़्ज़त और शान दी) ताकि इस्त्राएल (यहूदियों) को मन बदलाव और पापों की माफ़ी दें।
44005032	हम और पवित्र आत्मा इन बातों के गवाह हैं जिन्हें (पवित्र आत्मा को) परमेश्‍वर उन्हीं को देते हैं जो उनका हुकुम मानते हैं।
44005033	इन बातों को सुनकर वे गुस्से से भर गए और उन्हें मार डालना चाहा।
44005034	तभी सभा में गमलीएल नामक नियमशास्त्र के अच्छे जानकार ने, जिसकी लोग इज़्ज़त किया करते थे, खड़े होकर यह हुक्म दिया कि प्रेरितों को कुछ देर के लिए बाहर किया जाए
44005035	तब उसने कहा, "हे इस्त्राएलियो, जो कुछ तुम इन लोगों के साथ करने पर हो, उस पर थोड़ा ध्यान से सोचो
44005036	क्योंकि कुछ समय पहले थियूदास ने अपने आप को बड़ा ठहराते हुए (कि मैं भी कुछ हूँ) दावा किया और उसके साथ 400 लोग हो भी लिए। वह तो मारा गया, साथ ही उसके साथी तितर-बितर हो गए। इस तरह सब कुछ खत्म हो गया।
44005037	इसके बाद ही गलील का यहूदा जनगणना के समय खड़ा हुआ और उसने बहुत से लोगों को अपनी तरफ़ कर लिया। वह खुद तो बर्बाद हो गया और जिन्होंने उसकी सुनी वे भी तितर-बितर हो गए
44005038	मैं अब तुम से कहता हूँ कि इन के पीछे मत पड़ो इन्हें यों ही छोड़ दो। क्योंकि अगर उनका काम और मकसद इन्सानी (या लोगों की ओर से) है, तो सब कुछ खत्म हो जाएगा
44005039	लेकिन अगर यह परमेश्‍वर की तरफ़ से है, तो तुम इसे कभी भी खत्म नहीं कर सकते लेकिन शायद तुम सिर्फ़ परमेश्‍वर के खिलाफ़ लड़ने वाले ठहरोगे।"
44005040	यह सुनकर सभी ने उसकी बात मान ली। तब उन्हों ने प्रेरितों को बुलवाकर उनकी पिटाई करते हुए यह हुकुम देते हुए उन्हें छोड़ दिया कि वे यीशु के बारे में लोगों को न सिखाएँ।
44005041	सभा के सामने से जाते समय वे बड़े खुश थे कि कम से कम यीशु के नाम के लिए उन्हें शर्मिन्दगी सहने का मौका मिला
44005042	लेकिन हर दिन मन्दिर (प्रार्थना भवन) और घर-घर में लोगों को यीशु के बारे में बताने से वे रुके नहीं।
44006001	उन दिनों में जब शिष्य लोग गिनती में बढ़ते जा रहे थे, यूनानी बोलने वाले यहूदी इब्रानी बोलने वाले यहूदियों के खिलाफ़ शिकायत करने लगे। ऐसा इसलिए क्योंकि हर दिन जो भी लोगों को मिलता था, उसमें यूनानी बोलने वाले यहूदियों की विधवाएँ वंचित रह जाती थीं।
44006002	तब बारह लोगों ने शिष्यों के झुण्ड को एक जगह बुलाकर कहा, "यह बात सोचने से भी बाहर है कि हम परमेश्‍वर के वचन को छोड़कर खाना बाँटते फिरें।
44006003	इसलिए भाइयो अपने बीच में से सात ऐसे लोगों को चुन लो, जिनकी इज़्ज़त है, पवित्र आत्मा और ज्ञान से भरे हैं। उन्हीं को यह काम सौंप दो।
44006004	लेकिन हम अपने समय को लगातार प्रार्थना और वचन सिखाने में देते रहेंगे।"
44006005	यह बात पूरे चर्च को अच्छी लगी। उन्हों ने स्तिफ़नुस को जो विश्‍वास और पवित्रात्मा से भरा हुआ था और फ़िलिप्पुस, और प्रुखुरूस, निकानोर, तिमोन परमिनास और अन्ताकिया से निकोलस जो यहूदी मत में आ गया था, को चुना।
44006006	इन सभी को प्रेरितों के सामने लाया गया। और प्रेरितों ने प्रार्थना करके उनके ऊपर हाथ रखे।
44006007	परमेश्‍वर का वचन बढ़ने लगा और यरुशलेम में शिष्यों की गिनती बहुत बढ़ने लगी। याजकों (पुरोहितों) के एक बड़े झुण्ड ने भी यीशु को अपना लिया।
44006008	स्तिफ़नुस अनुग्रह और सामर्थ से भरकर लोगों के बीच बड़े अद्भुत काम और चिन्ह दिखाया करता था।
44006009	तब आराधनालय के कुछ लोग उठ खड़े हुए जिसे "आज़ाद किए गए लोगों का आराधनालय" कहा जाता है। एलिक्जेन्ड्रियन्स, किलकिया और एशिया के ये लोग स्तिफ़नुस से बहस-बाज़ी करते रहे।
44006010	लेकिन जिस ज्ञान और आत्मा से वह बोलता था, उसके सामने वे टिक न सके।
44006011	तब अलग से उन्हों ने लोगों को यह कहने के लिए उभारा "कि हम ने उसे परमेश्‍वर याहवे और मूसा के खिलाफ़ बोलते हुए सुना है।"
44006012	उन्हों ने लोगों, बुज़ुर्गों और नियमशास्त्र को सिखाने वालों को उकसाया इसलिए वे आए और उसे पकड़कर महासभा के सामने ले गए।
44006013	तब उन्हों ने झूठे गवाहों को बुलाया, जिन्होंने कहा, "यह व्यक्‍ति पवित्र स्थान और नियमशास्त्र के खिलाफ़ कहने से नहीं रुकता
44006014	क्योंकि हम ने उसे यह कहते हुए सुना है कि नासरत के यीशु इस भवन को नष्ट कर डालेंगे और मूसा से हमें मिले रीति रिवाज़ों को बदल डालेंगे।
44006015	तब हर एक जन ने जो महासभा में बैठा था, उसका मुँह स्वर्गदूत की तरह चमकते हुए देखा।
44007001	तब सब से बड़े पुरोहित (महायाजक) ने कहा, "क्या ऐसी बात है?"
44007002	उसने उत्तर दिया 'लोगो, भाइयो और पिताओ सुनो, हारान में जाने से पहले जब अब्राहम मेसोपोटामिया में था, उस समय महिमा के परमेश्‍वर उस पर प्रगट हुए।
44007003	परमेश्‍वर ने उससे कहा, 'अपने देश और अपने लोगों में से निकलो, और उस जगह जाओ, जो मैं तुम्हें दिखाऊँगा।'
44007004	तब वह कसदियों के देश से निकलकर आया और हारान में रहने लगा। जब उसके पिता का देहान्त हो गया, तब परमेश्‍वर ने उसे इस जगह, जहाँ अब तुम हो, बुला लिया।
44007005	उन्हों ने उसे कुछ भी मीरास नहीं दी, यहाँ तक कि पैर रखने की जगह भी नहीं। लेकिन परमेश्‍वर ने वायदा किया कि वह उसे और उसके वंश को यह ज़मीन देंगे। उस समय अब्राहम के कोई सन्तान नहीं थी।
44007006	परमेश्‍वर ने उससे कहा, 'कि उस का वंश दूसरे देश में परदेशी होगा। वहाँ के लोग उन्हें 400 साल तक गुलाम बनाकर रखेंगे और उनके साथ बुरा बर्ताव करेंगे।
44007007	जिस देश में वे गुलाम होंगे, उस को मैं दण्ड दूँगा। बाद में वे बाहर निकल आएँगे और इस जगह मेरी सेवा करेंगे।'
44007008	परमेश्‍वर ने उसे खतने की वाचा दी। इसलिए अब्राहम इसहाक का पिता बना और आठवें दिन उसका (इसहाक का) खतना किया। इसहाक याकूब का पिता बना और याकूब बारह पूर्वजों का पिता हुआ।
44007009	कुलपति (याकूब के बेटे) ईर्ष्या से भर गए और यूसुफ़ को मिस्र देश जाने वालों के हाथ बेच डाला, लेकिन परमेश्‍वर उसके साथ थे।
44007010	और परमेश्‍वर ने उसे उसकी सारी समस्याओं से छुड़ा कर फिरौन राजा के सामने अनुग्रह और बुद्धि दी। इसलिए उसने उसे मिस्र और अपने कुटुम्ब के ऊपर अधिकारी बनाया।
44007011	तब मिस्र और कनान में अकाल और बड़ी समस्या थी और हमारे पूर्वजों को अनाज नहीं मिल पा रहा था।
44007012	जब याकूब ने सुना कि मिस्र में अनाज है, उसने, पहली बार हमारे पूर्वजों (याकूब के बेटों) को वहाँ भेजा।
44007013	दूसरी बार यूसुफ़ ने अपने आप को भाइयों पर प्रगट किया और फिरौन को यूसुफ़ की जाति के बारे में मालूम पड़ गया।
44007014	तब यूसुफ़ ने अपने पिता याकूब और उसके पूरे परिवार (घराने) को जो लगभग पचहत्तर थे मिस्र बुलाया।
44007015	याकूब मिस्र गया, वहीं पर वह और हमारे दूसरे पूर्वज मर गए।
44007016	उन सब की देह को शेकेम ले जाकर उस कब्र में रखा जिसे अब्राहम ने शेकेम के प्रधान हामोर के बेटों से पैसों में खरीदा था।
44007017	लेकिन जब अब्राहम से किए गए वायदे के पूरे होने का समय निकट आया, मिस्र में उन लोगों की गिनती बढ़ गयी और बहुत हो गए
44007018	तब तक एक दूसरा राजा गद्दी पर आ गया, जो यूसुफ़ को नहीं जानता था।
44007019	उसने हमारे लोगों के साथ बुरा व्यवहार और हमारे पूर्वजों के साथ दुष्टता की और मजबूर किया कि वे अपने शिशुओं को फेंक दें और ज़िन्दा न रहने दें।
44007020	उसी समय मूसा का जन्म हुआ। परमेश्‍वर की निगाह में वह बहुत खूबसूरत था। उसके पिता के घर में तीन महीने तक वह पाला पोसा गया।
44007021	जब उसे फेंक दिया, तब फिरौन की बेटी उसे उठा लायी और अपने बेटे की तरह पालती रही।
44007022	मूसा को मिस्र की सारी विद्या सिखायी गयी। वह अपने बोलने चालने और कामों में बहुत सामर्थी था।
44007023	जब वह चालीस साल का हुआ, तब उसके मन में आया, कि वह इस्त्राएलियों यानि कि अपने भाइयों से मुलाकात करे।
44007024	उन में से एक को सताए जाता देखकर, उसने उसे बचाने और बदला लेने की कोशिश में एक मिस्री को ऐसा मारा, कि वह मर गया।
44007025	उसने सोचा था कि उसके भाई-बन्धु उसे समझ सकेंगे कि परमेश्‍वर उसके द्वारा उन्हें छुडा़ लेंगे, लेकिन वे यह न समझ सके।
44007026	अगले दिन जब दो इस्त्राएली आपस में झगड़ा कर रहे थे, उसने यह कहते हुए उनके बीच सुलह करने की कोशिश की, "तुम लोग आपस में भाईबन्धु हो, एक दूसरे को नुकसान क्यों पहुँचा रहे हो"
44007027	लेकिन जो अपने भाई (पड़ोसी) पर अन्याय कर रहा था, उसने कहा, हमारे ऊपर तुम्हें किसने हाकिम और न्यायी ठहराया है?'
44007028	जैसे तुम ने उस मिस्री को मार डाला था, क्या मुझे भी मार डालोगे।
44007029	यह सुनते ही मूसा वहाँ से भागा और मिद्यान देश चला गया और वहाँ परदेशी की तरह रहा। वहाँ उसके दो बेटे भी पैदा हुए।
44007030	जब चालीस साल बीत गए, सीनै पहाड़ के जंगल में एक झाड़ी में आग की लपटों के बीच परमेश्‍वर का एक स्वर्गदूत दिखा।
44007031	यह देखते ही मूसा बड़े आश्चर्य से भर गया। जैसे ही वह देखने के लिए पास गया। परमेश्‍वर की यह आवाज़ सुनी,
44007032	मैं तुम्हारे बापदादों, अब्राहम, इसहाक और याकूब का परमेश्‍वर हूँ, मूसा घबरा गया और देखने तक की हिम्मत भी नहीं की।
44007033	तब परमेश्‍वर ने उससे कहा, 'कि अपने पैरों से जूती को उतार दो, क्योंकि जिस जगह पर तुम खड़े हो वह पवित्र जगह है।
44007034	मैंने देख लिया है, हाँ, मैंने मिस्र में अपने लोगों के ऊपर अत्याचार को देखा है और उनके कराहने को सुना है। मैं उन्हें छुड़ाने के लिए नीचे उतर आया हूँ और तुम्हें मिस्र भेजूँगा।'
44007035	यही वह है, जिसे यह कहते हुए इब्रियों ने ठुकरा दिया था, "हमारे ऊपर तुमको किसने जज ठहराया है?" यही वह मूसा है जिसे परमेश्‍वर ने उस स्वर्गदूत के द्वारा जो वहाँ झाड़ी में दिखा था, उसके हाथों से मिस्र की गुलामी से आजा़दी देने के लिए और न्यायी बनने के लिए भेजा था।
44007036	मिस्र, लाल समुद्र और चालीस साल जंगल के आश्चर्य के काम और चमत्कारिक चिन्ह दिखाने के बाद वह उन्हें बाहर निकाल लाया।
44007037	यह वही मूसा है, जिसने इस्त्राएली लोगों से कहा कि, 'तुम्हारे भाइयों (बीच) ही में से तुम्हारे लिए मेरी तरह एक भविष्यद्वक्‍ता को खड़ा करेंगे।'
44007038	यह वही है जो जंगल में कलीसिया (सभा) के बीच उस स्वर्गदूत के साथ था, जिसने सीनै पहाड़ पर उस से बातें कीं, और हमारे पूर्वजों के साथ, उसी को जीवित वचन (संदेश) मिला, कि हम तक पहुँचाए।
44007039	हमारे पूर्वजों ने उसकी बात नहीं मानी, लेकिन उसे तुच्छ जाना और अपने मन में फिर से मिस्र की तरफ़ मुड़ गए।
44007040	उन्हों ने हारुन से कहा, 'हमारा मार्गदर्शन करने के लिए हमारे लिए देवता बना, क्योंकि हम नहीं जानते कि, मूसा जो हमें मिस्र देश से बाहर लाया था, कहाँ गया।'
44007041	उस समय उन लोगों ने एक बछड़े की मूर्ति बनाकर उसके सामने बलिदान चढ़ाया। वे अपने हाथ के कामों से खुश थे,
44007042	जैसे कि भविष्यद्वक्‍ताओं की किताब में लिखा है, तब परमेश्‍वर उन लोगों से नाराज़ हो गए (मुँह मोड़ लिया) और आकाश के तारों की उपासना करने के लिए उन्हें छोड़ दिया और कहा, "हे इस्त्राएल के कुटुम्ब जंगल में चालीस सालों के दौरान क्या तुम ने वध किए हुए पशुओं और बलिदानों को मेरे लिए चढ़ाया था?
44007043	यहाँ तक कि तुम ने मोलेक के तम्बू और रिफ़ान देवता के सितारे और मूर्तियों की उपासना करने के लिए उन्हें रख लिया। इसलिए मैं तुम्हें बेबिलोन तक ले जाऊँगा।"
44007044	"जंगल में तो हमारे पूर्वजों के पास साक्षी का ऐसा तम्बू था, जैसा कि मूसा को बनाने का आदेश मिला था, 'जैसा तुम ने देखा है, उसी नमूने की तरह बनाओ।'
44007045	इसे (तम्बू को) हासिल करके हमारे पूर्वज इसे यहोशू के साथ गैरयहूदियों के देश को लाए, जब उन्हों ने उन जातियों पर कब्ज़ा किया, जिन्हें परमेश्‍वर ने हमारे पूर्वजों के सामने खदेड़ निकाला, और वह तम्बू दाऊद के समय तक रहा।
44007046	परमेश्‍वर की कृपा दृष्टि दाऊद पर थी उसने यह प्रार्थना की, कि वह याकूब के परमेश्‍वर के लिए निवास-स्थान बनवा सके।
44007047	लेकिन सुलेमान ही उसे बना सका।
44007048	सर्वशक्‍तिमान, हाथ से बनाए हुए भवन में नहीं रहते हैं, जैसे कि भविष्यद्वक्‍ता ने कहा,
44007049	'प्रभु कहते हैं, स्वर्ग मेरा सिंहासन है, पृथ्वी मेरे पैरों की पटरी (चौकी)। मेरे लिए तुम किस तरह का भवन बनाओगे और मेरे आराम की जगह कौन सी होगी?
44007050	क्या मेरे हाथों ही ने यह सब कुछ नहीं बनाया है?'
44007051	तुम ज़िद्दी लोग, जिनके कान और मन के ऊपर परत जमी हुयी है, तुम हमेशा पवित्र आत्मा से झगड़ते हो। तुम बिल्कुल अपने पूर्वजों की तरह हो।
44007052	ऐसे कौन से भविष्यद्वक्‍ता थे जिन्हें तुम्हारे पूर्वजों ने नहीं सताया? उन लोगों ने उन्हें भी मार डाला जिन्होंने उस धर्मी के आने के बारे में भविष्यद्वाणी की थी। और अब तुम भी उनके पकड़वाने वाले और मार डालने वाले हुए।
44007053	स्वर्गदूतों द्वारा दिए गए (ठहराए गए) नियमशास्त्र को तुम ने पाया, लेकिन उसके हिसाब से किया नहीं।"
44007054	जब उन्हों ने यह सब सुना तो कायल हो गए (जल गए) और उस पर दाँत पीसने लगे।
44007055	लेकिन उसने पवित्र आत्मा से भरकर ऊपर स्वर्ग की तरफ़ देखने पर परमेश्‍वर की महिमा को देखा, जहाँ परमेश्‍वर के दाहिनी ओर (परमेश्‍वरीय अधिकार के साथ यीशु मसीह) खड़े थे।
44007056	उसने कहा, "देखो, मैं स्वर्ग को खुला हुआ और मनुष्य के पुत्र को परमेश्‍वर के सारे अधिकार के साथ खड़ा हुआ देखता हूँ।"
44007057	तब वे अपने-अपने कान बन्द करके ज़ोर से चिल्लाए और एक साथ मिलकर उस पर झपटे।
44007058	उसे शहर से बाहर घसीटते ले गए, और पत्थर से मारने लगे। वहाँ पर शाऊल नामक एक व्यक्‍ति के पैरों के पास गवाहों ने अपने कपड़े रखे थे।
44007059	जब वह परमेश्‍वर को यह कहकर पुकार रहा था, "यीशु स्वामी, मेरी आत्मा को कबूल कीजिए" उसके ऊपर पत्थर फेके जा रहे थे।
44007060	वहाँ उसने घुटने टेक दिए ऊँची आवाज़ से चिल्लाया, "स्वामी, यह अपराध उनके नाम पर मत लगाइए।" यह कहने के बाद वह मृतक सा हो गया और शाऊल उसके वध में शामिल था।
44008001	उस समय यरुशलेम में मण्डली के खिलाफ़ बड़ा सताव शुरु हुआ। प्रेरितों को छोड़कर सभी यहूदिया और सामरिया में बिखर गए।
44008002	कुछ भक्‍त स्तिफ़नुस को गाड़ने ले गए और बहुत रोए।
44008003	जहाँ तक शाऊल का सवाल है, वह मण्डली पर ज़ुल्म ढाता रहा। घरों में घुस-घुसकर वह लोगों को बाहर घसीट कर लाता और उन्हें जेल में डलवाता था।
44008004	इसलिए वे सभी जो इधर उधर हो गए थे, सुसमाचार देते हुए यहाँ-वहाँ पहुँच गए।
44008005	तब फ़िलिप्पुस सामरिया शहर गया और उन लोगों को मसीह के बारे में बताया।
44008006	जिन बातों को फ़िलिप ने कहा, और जो अद्भुत काम किए उन्हें देख सुन, एक मन होकर ध्यान लगाया।
44008007	बहुत लोगों में से अशुद्ध आत्माएँ ऊँची आवाज़ में चिल्लाती बाहर निकल आयीं। जो अपंग और लँगड़े थे, उन में से बहुत से अच्छे हो गए।
44008008	सारे शहर में बहुत खुशी थी।
44008009	शमौन नाम का एक व्यक्‍ति उस शहर में जादू टोना किया करता था। यह दावा करके कि वह बहुत बड़ा आदमी है, सामरिया के लोगों को आश्चर्य में डाल दिया करता था।
44008010	छोटे और बड़े, सभी ने यह सब देखकर कहा, "यह मनुष्य परमेश्‍वर की वह शक्‍ति है जो महान कहलाती है।"
44008011	बहुत समय से वे उसे बड़ी इज़्ज़त दिया करते थे, क्योंकि उसने काफ़ी समय से अपने जादू से लोगों को मोह लिया था।
44008012	लेकिन जब उन्हों ने परमेश्‍वर के राज्य के सम्बन्ध में फ़िलिप्पुस की बातों और यीशु मसीह के नाम पर विश्‍वास कर लिया, स्त्री और पुरुषों को बपतिस्मा दिया गया
44008013	शमौन ने भी स्वयं विश्‍वास किया। बपतिस्मा पाने के बाद फ़िलिप्पुस के साथ-साथ रहा। वह बड़े-बड़े सामर्थ के कामों और चिन्हों को देखकर अचरज से भर जाता था।
44008014	जब यरुशलेम के प्रेरितों ने सुना कि सामरिया के लोगों ने परमेश्‍वर के वचन को स्वीकार (कबूल) कर लिया है, उन्हों ने पतरस और यूहन्ना को उनके पास भेजा।
44008015	वहाँ पहुँचने पर पतरस और यूहन्ना ने प्रार्थना की, कि उन्हें पवित्र आत्मा मिले।
44008016	क्योंकि अभी तक वह उन में से किसी पर नहीं उतरा था। उन्हें केवल यीशु मसीह के नाम पर बपतिस्मा दिया गया था।
44008017	तब उन्हों ने उन लोगों के ऊपर हाथ रखे और उन्हों ने पवित्रात्मा पाया।
44008018	शमौन ने देखा कि प्रेरितों के हाथ रखने से पवित्र आत्मा मिलता है।
44008019	तो उनके पास रूपए लाकर कहा, "मुझे भी यह अधिकार दे दो, ताकि जिसके ऊपर हाथ रखूँ, वह पवित्र आत्मा पाए।"
44008020	लेकिन पतरस ने कहा, "तुम्हारा पैसा तुम्हारे साथ ही नाश हो जाए, क्योंकि तुम यह सोचते हो, कि परमेश्‍वर का वरदान पैसे से खरीदा जा सकता है।
44008021	इस विषय में तुम्हारा कोई हिस्सा नहीं है क्योंकि तुम्हारा मन परमेश्‍वर की निगाह में सही नहीं है।
44008022	इसलिए अपने भीतर की इस दुष्टता से मुड़ जाओ और परमेश्‍वर से प्रार्थना करो। शायद तुम्हारे मन में आने वाले विचार की माफ़ी मिल जाए।
44008023	क्योंकि मैं देखता हूँ, कि तुम पित्त की सी कड़वाहट और दुष्टता के बन्धन में हो।"
44008024	तब शमौन ने उत्तर दिया, "मेरे लिए प्रभु से बिनती करो, कि जिन बातों को तुम ने कहा है, वे मुझ पर न आ पड़ें।"
44008025	जब उन्हों ने गवाही दी और परमेश्‍वर का वचन दिया, वे सामरियों के बहुत से गाँवों में सुसमाचार सुनाते हुए यरुशलेम वापस लौट गए।
44008026	प्रभु के स्वर्गदूत ने फ़िलिप्पुस से कहा, "उठो, दक्षिण की तरफ़ जो सड़क यरुशलेम से गाज़ा को जाती है और मरुस्थल में है, वहाँ जाओ।"
44008027	वह उठा और चल दिया और एक इथयोपियन को देखा। इसे इथयोपिया की रानी से अधिकार मिला हुआ था। रानी के खज़ाने का वह मालिक था। वह उपासना करने यरुशलेम आया था।
44008028	वह यशायाह भविष्यद्वक्‍ता की पुस्तक पढ़ते हुए रथ में चला जा रहा था।
44008029	तब आत्मा ने फ़िलिप्पुस से कहा, "इस रथ के पास जाओ।"
44008030	फ़िलिप्पुस उस की तरफ़ दौड़ा और उसे यशायाह भविष्यद्वक्‍ता की पुस्तक पढ़ते हुए सुनकर कहा, "जो तुम पढ़ते हो, क्या समझ भी रहे हो, "
44008031	उसने कहा, "जब तक मुझे कोई न बताए तो मैं कैसे समझ सकता हूँ?" तब उसने फ़िलिप्पुस को अपने पास बैठने के लिए बुलाया।
44008032	पवित्रशास्त्र (बाइबल) में वह जो पढ़ रहा था वह यह थाः "वह वध की जाने वाली भेड़ की तरह ले जाया गया।। जिस तरह से मेम्ना ऊन कतरने वालों के सामने चुप रहता है, वैसे ही उन्हों ने (यीशु ने) अपना मुँह न खोला।
44008033	उन की दीनता में उनका न्याय न हो सका और उनके समय के लोगों का वर्णन कौन करेगा, क्योंकि पृथ्वी से उनका प्राण उठा लिया जाता है।"
44008034	तब इथयोपियन ने फ़िलिप्पुस से पूछा, "मुझे यह बताओ कि भविष्यद्वक्‍ता यहाँ किसके विषय में कह रहा है, अपने बारे में या किसी और के बारे में।"
44008035	तब फ़िलिप्पुस ने बोलना शुरु किया और उसी भाग से यीशु मसीह के बारे में बताया।
44008036	चलते-चलते जब वे बहुत पानी के पास आए, तब इथयोपियन ने कहा, "देखो, यहाँ खूब पानी है, मैं बपतिस्मा क्यों नहीं ले सकता हूँ?"
44008037	फ़िलिप्पुस ने उत्तर दिया "यदि तुम पूरे मन से भरोसा करते हो, तो तुम्हें बपतिस्मा दिया जा सकता है।" उसने कहा, "मुझे यकीन है कि यीशु मसीह परमेश्‍वर के बेटे हैं।"
44008038	तब फ़िलिप्पुस ने रथ को रोक दिए जाने का हुक्म दिया। फ़िलिप्पुस और इथयोपियन, दोनों ही पानी में गए और उसे बपतिस्मा दिया गया।
44008039	जब वे पानी से बाहर आए, प्रभु का आत्मा फ़िलिप्पुस को कहीं और उठा ले गया। उसके बाद इथयोपियन ने उसे कभी नहीं देखा और वह आनन्द करते हुए अपने मार्ग पर चल दिया।
44008040	लेकिन फ़िलिप्पुस अशदोद में आ गया। उस क्षेत्र से गुज़रते हुए वह सभी शहरों में सुसमाचार देता रहा जब तक कि कैसरिया न पहुँच गया।
44009001	यीशु मसीह के शिष्यों को धमकी देने और जान से मारने के साथ ही शाऊल प्रधान पुरोहित के पास पहुँचा।
44009002	उसने दमिश्क के आराधनालयों के लिए अनुमति पत्र माँगा। इसलिए कि वह यीशु के मानने वाले स्त्री-पुरुषों को बाँधकर यरुशलेम ला सके।
44009003	वह दमिश्क के पास पहुँचा ही था, कि अचानक उसके चारों तरफ़ आकाश से प्रकाश चमका।
44009004	वह ज़मीन पर गिर गया और यह आवाज़ सुनी, "शाऊल, शाऊल, तुम मुझे पीड़ा क्यों दे रहे हो, "
44009005	उसने कहा, "आप कौन हैं प्रभु, " यीशु ने कहा, "मैं यीशु हूँ, जिसे तुम पीड़ा दे रहे हो।"
44009006	यीशु ने उससे कहा, "उठो शहर में जाओ और तुम्हें बतलाया जाएगा कि तुम्हें क्या करना चाहिए।"
44009007	जो लोग उसके साथ यात्रा कर रहे थे वे मुँह बन्द किए खड़े रहे। वे आवाज़ तो सुन रहे थे लेकिन कोई दिख नहीं रहा था।
44009008	शाऊल ज़मीन पर से उठा और जब उसने अपनी आँखें खोलीं, तो कुछ भी देख नहीं सकता था। उसके साथ के लोग उसका हाथ पकड़कर उसे दमिश्क लाए।
44009009	वह तीन दिन तक कुछ नहीं देख सकता था, न ही उसने उन दिनों में कुछ खाया।
44009010	दमिश्क में हनन्याह नाम का यीशु का शिष्य था। एक दर्शन में यीशु ने उससे कहा, "हनन्याह"। जवाब में उसने कहा, "मैं यहाँ हूँ, प्रभु"
44009011	यीशु ने, उससे कहा, "उठो और उस सड़क पर जाओ जो 'सीधी' कहलाती है। वहाँ यहूदा के घर में तारसुस के शाऊल के बारे में पूछताछ करो, वह प्रार्थना में लगा हुआ है।
44009012	उसने दर्शन में हनन्याह नामक व्यक्‍ति को अपने ऊपर हाथ रखकर प्रार्थना करते हुए देखा है, ताकि वह फिर से देखने लगे।"
44009013	तब हनन्याह ने उत्तर दिया, "प्रभु इस व्यक्‍ति के बारे में मैंने बहुतों से सुना है। वह यह कि यरुशलेम के सन्तों के साथ इसने बुरा व्यवहार किया है।
44009014	यहाँ पर वह प्रधान पुरोहितों के अधिकार के साथ आया है कि जो लोग आपका नाम लेते हैं, उन्हें जंजीरों से बाँधे।"
44009015	लेकिन यीशु ने उससे कहा, "जाओ, क्योंकि वह मेरा चुना हुआ है, ताकि, राजाओं और इस्त्राएलियों के सामने मेरी गवाही दे।
44009016	मैं उसे दिखाऊँगा कि मेरे नाम के लिए उसे कितना दुख उठाना पड़ेगा।"
44009017	हनन्याह ने जाकर घर में प्रवेश किया और अपने हाथों को उस पर रख कर कहा, "भाई शाऊल, प्रभु यीशु ने जो तुम्हें सड़क पर जाते समय तुम्हें दिखे थे मुझे तुम्हारे पास भेजा है ताकि तुम्हारी आँखें खुल जाएँ और तुम पवित्र आत्मा से भर जाओ।"
44009018	तुरन्त उसकी आँखों से छिलके के समान कुछ गिरा। तुरन्त उसकी आँखों में रोशनी आ गयी, वह उठा और उसे बपतिस्मा दिया गया।
44009019	जब उसने खाना खाया तो उसे ताकत मिली। तब वह उन शिष्यों के साथ ठहर गया जो दमिश्क में थे।
44009020	तुरन्त वह आराधनालय में यह संदेश देने लगा कि यीशु मसीह परमेश्‍वर के बेटे हैं।
44009021	लेकिन जिन्होंने उसे सुना वे आश्चर्य से भर गए और कहा, "क्या यह वही नहीं जो यरुशलेम में यीशु के कहलाने वालों को नाश करता था। यहाँ भी वह इसीलिए आया है कि ऐसे लोगों को प्रधान पुरोहित के पास बाँध कर ले जाए?"
44009022	लेकिन शाऊल और भी सामर्थी होता गया। वह दमिश्क में रहने वाले यहूदियों को सबूत दिया करता था कि यीशु ही मसीह हैं।
44009023	काफ़ी दिनों के बाद यहूदियों ने उसे मार डालने की योजना बनायी।
44009024	लेकिन पौलुस को इस बात की खबर लग गयी। वे दिन रात फाटक पर इस बात की तलाश में बैठे रहते थे कि पौलुस को किसी तरह खत्म कर डालें।
44009025	तब शिष्यों ने रात में उसको टोकरे में रखकर दीवार से लटकाकर बाहर कर दिया।
44009026	जब शाऊल यरुशलेम आया, उसने कोशिश की, कि शिष्यों के झुण्ड में मिल जाए, लेकिन वे सभी उस से डरे हुए थे। उन्हें विश्‍वास नहीं हुआ कि पौलुस यीशु का शिष्य बन चुका है।
44009027	लेकिन बरनबास उसे प्रेरितों के पास लाया और बताया, कि पौलुस ने दमिश्क जाते समय सड़क पर यीशु को देखा था। यह भी कि यीशु ने उससे बातचीत की और यह कि यीशु के नाम में दमिश्क में साहस से संदेश दिया।
44009028	वह उनके साथ यरुशलेम में रहा और आता जाता रहा।
44009029	यीशु के सम्बन्ध में वह दिलेरी से बोलता रहा। वह यूनानी बोलने वाले यहूदियों के साथ बहस करता रहा, लेकिन वे उसे मार डालना चाहते थे।
44009030	जब भाइयों को यह मालूम हुआ, वे उसे कैसरिया लाए और तारसुस को भेज दिया।
44009031	सारे यहूदिया, गलील और सामरिया की मण्डलियों (चर्चों) में शान्ति बनी रही, मज़बूती आती गयी और प्रभु के डर में चलने के साथ पवित्र आत्मा की शान्ति के साथ चर्च संख्या में भी बढ़ता गया।
44009032	जब पतरस देश के उस भाग से गुज़रा, तो वह लुद्दा में रहने वाले सन्तों से भी मिला।
44009033	वहाँ पर उसने एनियास नामक एक व्यक्‍ति को देखा, जो अपंग था और आठ साल से बिस्तर पर पड़ा हुआ था।
44009034	पतरस ने उससे कहा, "एनियास, यीशु मसीह तुम्हें स्वस्थ करते हैं, उठो और अपना बिस्तर ठीक करो" वह तुरन्त उठ बैठा।
44009035	वे सभी जो लुद्दा और शारोन में थे, उसे देखकर यीशु पर विश्‍वास लाए।
44009036	याफ़ा में तबीता अर्थात् दोरकास नाम की एक शिष्या थी। यह स्त्री दूसरों की बहुत मदद (भले काम और दान) करती थी।
44009037	उन दिनों में बीमार होने के बाद वह मर गयी। उसे नहलाने के बाद उन्हों ने उसे ऊपर के कमरे में रखा।
44009038	लुद्दा याफ़ा के पास था और शिष्यों को खबर लग गयी थी कि पतरस वहाँ हैं। इसलिए उन्हों ने वहाँ दो व्यक्‍तियों को भेजा ताकि पतरस बिना देरी किए आ जाए।
44009039	पतरस उठा और उनके साथ चल पड़ा। जब वह वहाँ पहुँचा, वे उसे ऊपरी कमरे में ले गए। सारी विधवाएँ उसके पास खड़ी रो रही थीं। अपने जीवनकाल में दोरकास ने जो कपड़े सिले थे, वे पतरस को दिखा रही थीं।
44009040	लेकिन पतरस ने उन सब को बाहर कर दिया, घुटनों के बल आकर, प्रार्थना की। उस शव की तरफ़ देखकर कहा, "तबीता, उठो।" उसने अपनी आँखें खोलीं और जब पतरस को देखा, तो बैठ गयी।
44009041	पतरस ने अपने हाथों को उसकी तरफ़ बढ़ा कर उसे उठाकर खड़ा किया। उसने सन्तों और विधवाओं को बुलाया और उसे जीवित उनके हाथों में सुपुर्द कर दिया।
44009042	यह बात सारे याफ़ा में फैल गयी और बहुतों ने यीशु पर विश्‍वास किया।
44009043	याफ़ा में शमौन नामक एक चमड़े का काम करने वाले के यहाँ वह बहुत दिन तक रहा।
44010001	कैसरिया में कुरनेलियुस नाम का एक व्यक्‍ति था। वह एक इटली की रेजिमेण्ट का प्रधान था
44010002	वह एक भला भक्‍त मनुष्य और अपने कुटुम्ब सहित परमेश्‍वर का आदर सम्मान करने वाला था। वह यहूदी लोगों को बहुत दान देता था। उसका जीवन प्रार्थनामय था।
44010003	दोपहर के तीन बजे उसने एक दर्शन में एक स्वर्गदूत को आकर यह कहते हुए सुना, "कुरनेलियुस"
44010004	उसको देखते ही वह डर गया और कहा, "यह क्या है प्रभु?" उसने जवाब में कहा, "तुम्हारी प्रार्थनाएँ और भलाई के काम परमेश्‍वर के सामने एक यादगार के रुप में पहुँचे हैं।
44010005	अब याफ़ा में कुछ लोगों को भेजकर शमौन को जो पतरस भी कहलाता है, बुलवा लो।
44010006	वह समुद्र तट पर रहने वाले चमड़े का रोज़गार करने वाले शमौन के यहाँ मेहमान है।"
44010007	जब कुरनेलियुस से बातचीत करने वाला स्वर्गदूत चला गया, उसने अपने घर के दो नौकरों और एक ईमानदार सैनिक को जो उसकी सेवा करने वालों में से थे, बुलाया।
44010008	सभी बातें उन्हें बताकर उसने उन्हें याफ़ा भेज दिया।
44010009	अगले दिन जब वे चलते-चलते शहर के नज़दीक पहुँचने ही वाले थे, दोपहर लगभग बारह बजे, पतरस घर की छत पर प्रार्थना करने गया हुआ था।
44010010	उसे बहुत ज़ोर से भूख लगी और कुछ खाना चाहा। लेकिन जब वे खाना बना ही रहे थे, वह बेहोश सा हो गया।
44010011	आकाश खुल गया और उसने एक बड़ी चादर पृथ्वी पर उसकी तरफ़ उतरती हुयी देखी।
44010012	इस चादर में इस ज़मीन पर रेंगने वाले चार पैर के प्राणी, जंगली जानवर और उड़ने वाले पक्षी थे।
44010013	तभी एक आवाज़ आयी, "पतरस उठो, मारो और खाओ।"
44010014	लेकिन पतरस बोला, "ऐसा नहीं हो सकता प्रभु क्योंकि मैंने ऐसी कोई चीज़ नहीं खायी, जो अशुद्ध या अपवित्र है।"
44010015	दूसरी बार उसने फिर से आवाज़ सुनी, "जिसको परमेश्‍वर ने शुद्ध ठहराया है, उसे अशुद्ध न कहो।"
44010016	ऐसा तीन बार हुआ और वह चादर फिर से आकाश में उठा ली गयी।
44010017	जब पतरस सोच ही रहा था कि इस दर्शन का मतलब क्या हो सकता है, तभी कुरनेलियुस द्वारा भेजे गए लोग शमौन के घर का पता पूछते हुए दरवाज़े के सामने खड़े हुए थे।
44010018	उसने वहाँ पूछा, "क्या शमौन जो पतरस भी कहलाता, यहीं मेहमान है?
44010019	जब पतरस उस दर्शन के बारे में सोच रहा था, पवित्र आत्मा ने कहा, "देखो, तीन आदमी तुम से मिलना चाहते हैं।
44010020	इसलिए उठो और नीचे जाओ। बिना शक किए उनके साथ जाओ, क्योंकि उनको मैंने ही भेजा है।"
44010021	तब पतरस उन लोगों से मिलने के लिए उतरा जिन्हें कुरनेलियुस ने भेजा था। उसने कहा, "देखो, मैं ही हूँ, जिसकी तलाश में तुम हो। तुम यहाँ क्यों आए हो?"
44010022	तब उन लोगों ने कहा, "सूबेदार कुरनेलियुस ने जो धर्मी व्यक्‍ति है और परमेश्‍वर की इज़्ज़त करता है, यहूदियों के बीच उसका अच्छा नाम है, और स्वर्गदूत के द्वारा परमेश्‍वर ने उसे आज्ञा दी कि तुम्हें अपने घर में बुलाकर तुम्हारी बातें सुने।"
44010023	तब उसने उन्हें भीतर बुलाकर उनकी आवभगत की।
44010024	अगले दिन पतरस उनके साथ चल पड़ा। याफ़ा से कुछ भाई लोग भी उसके साथ हो लिए। अगले दिन वे कैसरिया पहुँचे। कुरनेलियुस अपने रिश्तेदारों और नज़दीकी दोस्तों के साथ इन्तज़ार कर रहा था।
44010025	जैसे ही पतरस भीतर प्रवेश करने पर था, आदर के रूप में कुरनेलियुस औंधे मुँह पतरस के सामने लेट गया।
44010026	लेकिन पतरस ने यह कहकर उसे उठाया, "उठो, खड़े हो। मैं तो एक इन्सान हूँ।"
44010027	उन से बातचीत करते हुए वह भीतर गया और बहुत से लोगों को बैठे हुए पाया।
44010028	उसने उन से कहा, "तुम यह जानते हो कि एक यहूदी के लिए किसी दूसरी जाति के व्यक्‍ति के साथ मिलना जुलना या उसे भेंट देना जायज़ नहीं है। लेकिन परमेश्‍वर ने मुझे दिखाया है कि मैं किसी भी व्यक्‍ति को अपवित्र या अशुद्ध नहीं कहूँ।
44010029	इसलिए बिना किसी शिकायत और देरी किए बिना मैं यहाँ आया हूँ। इसलिए मेरा सवाल यह है कि मुझे, लोगों को भेजकर क्यों बुलवाया गया है?"
44010030	कुरनेलियुस बोला, "चार दिन से मैं अब तक उपवास में हूँ। तीन बजे मैं अपने घर में प्रार्थना कर रहा था और देखो चमकते कपड़े पहने एक व्यक्‍ति मेरे सामने आ खड़ा हुआ।"
44010031	उसने कहा, "कुरनेलियुस, तुम्हारी प्रार्थना सुनी गयी है और परमेश्‍वर के सामने तुम्हारे अच्छे कामों को याद किया जाता है।
44010032	इसलिए याफ़ा में शमौन को जो पतरस कहलाता है, बुला लो। वह समुद्र तट पर रहने वाले चमड़े का व्यापार करने वाले, शमौन के यहाँ मेहमान है।
44010033	इसलिए तुरन्त मैंने तुम्हारे पास संदेश भेजा, अच्छा हुआ कि तुम आ गए हो। इसलिए हम सभी परमेश्‍वर के सामने उन सब बातों को सुनने के लिए बैठे हैं, जिन्हें परमेश्‍वर ने कहने की आज्ञा दी है"
44010034	तब पतरस ने अपना मुँह खोला और कहा,
44010035	"सच यह है कि परमेश्‍वर किसी की तरफ़दारी नहीं करते हैं। हर एक जाति (राष्ट्र) में वह उन सभी को अपनाते हैं जो उनकी इज़्ज़त करते, डरते, और खरी चाल चलते हैं, वे उसे भाते हैं।
44010036	जो वचन (संदेश) परमेश्‍वर ने इस्त्राएलियों को दिया था जब उन्हों ने यीशु मसीह के द्वारा (जो सब के प्रभु हैं) शान्ति का सुसमाचार सुनाया।
44010037	मैं कहता हूँ कि वह वचन तुम जानते हो, जो यूहन्ना के बपतिस्मे के प्रचार के बाद गलील से शुरू होकर सारे यहूदियों में फैल गया।
44010038	किस तरह से परमेश्‍वर ने यीशु नासरी को पवित्र आत्मा और सामर्थ (अधिकार) से अभिषेक किया। किस तरह से वह भलाई करते और उन सभी को स्वस्थ करते गए जो शैतान के सताए हुए थे, क्योंकि परमेश्‍वर उनके साथ थे,
44010039	यहूदियों की भूमि और यरुशलेम दोनों ही में जो कुछ उन्हों ने किया, उस सभी के हम गवाह हैं। उन्हों ने उसे क्रूस पर लटका कर मार डाला।
44010040	परमेश्‍वर ने यीशु को तीसरे दिन ज़िन्दा कर दिया और खुले आम दिखा डाला।
44010041	सभी को नहीं लेकिन उन गवाहों को जिन्हें परमेश्‍वर ने पहले ही से चुन लिया था अर्थात् हमें जिन्होंने उनके जी उठने के बाद उनके साथ खाया और पिया था।
44010042	उन्हों ने हमें यह हुक्म दिया कि हम लोगों को संदेश दें और गवाही दें, कि वही हैं, जिन्हें ज़िन्दों और मुर्दों का इन्साफ़ करने के लिए परमेश्‍वर ने अभिषेक (नियुक्‍त) किया।
44010043	सभी भविष्यद्वक्‍ता उनके बारे में गवाही देते हैं, कि जो कोई उन (यीशु) पर भरोसा रखेगा, उनके नाम से गुनाहों (पापों) की माफ़ी पाएगा।"
44010044	जब पतरस यह कह ही रहा था, पवित्र आत्मा उन सभी पर उतर आया, जिन्होंने वचन (संदेश) सुना वे सभी विश्‍वासी जो पतरस के साथ आए थे
44010045	और खतना वाले थे, आश्चर्य से भर गए, क्योंकि पवित्र आत्मा गैर यहूदियों पर भी उण्डेल दिया गया था।
44010046	क्योंकि उन्हों ने गैरयहूदियों को तरह-तरह की भाषा बोलते और परमेश्‍वर की बड़ाई करते सुना
44010047	तब पतरस ने कहा, "जिन लोगों ने हमारी तरह पवित्रात्मा पाया है, क्या उनके बपतिस्मा लेने में कोई रोक लगा सकता है?"
44010048	तब उसने हुक्म दिया कि यीशु मसीह (परमेश्‍वर पिता, पुत्र और पवित्रात्मा) के नाम से उन्हें बपतिस्मा दिया जाए। उन्हों ने उससे बिनती की कि कुछ और दिन तक वह उनके साथ रहे।
44011001	यहूदिया में रहने वाले प्रेरितों और भाइयों ने सुना कि गैरयहूदियों ने भी परमेश्‍वर के वचन को अपना लिया है।
44011002	जब पतरस यरुशलेम आया तो खतना किए हुए विश्‍वासियों ने उसकी खिलाफ़त यह कहते हुए की,
44011003	कि "तुम खतना रहित लोगों में जा मिले और उनके साथ खाया-पीया।"
44011004	लेकिन पतरस ने शुरुआत से लेकर सब कुछ तरतीब से बता दिया।
44011005	उसने कहा, "मैं याफ़ा नाम के शहर में प्रार्थना कर रहा था। तभी मैं बेसुध हो गया और एक दर्शन देखा। चादर के समान कुछ चीज चारों कोनों से आसमान से लटकती हुयी मेरे पास आयी।
44011006	इसलिए जब मैंने ध्यान से देखा तो पाया कि उसमें पृथ्वी के चार पैरों वाले पशु, जंगली पशु, रेंगने वाले जन्तु और आकाश के पक्षी थे।
44011007	मैंने एक आवाज़ को यह कहते हुए सुना, 'उठो, पतरस, मारो और खाओ।'
44011008	लेकिन मैंने कहा, 'नहीं प्रभु ऐसा नहीं होगा, इसलिए कि कोई भी अपवित्र या अशुद्ध चीज़ मेरे मुँह में आज तक नहीं गयी है।'
44011009	लेकिन आसमान से फिर एक आवाज़ आयी, 'जिसे परमेश्‍वर ने पवित्र किया है उसे अपवित्र मत कहो।
44011010	ऐसा तीन बार हुआ और फिर वह सब कुछ आसमान में उठा लिया गया
44011011	और देखो, उसी पल कैसरिया से तीन आदमी मुझ से मिलने वहाँ आ पहुँचे।
44011012	तब पवित्र आत्मा ने मुझ से कहा कि बिना शक किए हुए मैं उनके साथ जाऊँ।
44011013	उसने हमें बताया कि कैसे उसने एक स्वर्गदूत को अपने घर में देखा, जिसने खड़े-खड़े कहा, 'याफ़ा में लोगों को भेजकर शमौन को जो पतरस कहलाता है, बुलवा लो।
44011014	वह तुम्हें वह सब बतलाएगा, जिससे तुम और तुम्हारा कुटुम्ब मुक्‍ति पा जाएगा।'
44011015	जैसे ही मैंने अपना मुँह बोलने के लिए खोला, पवित्रात्मा उन पर उसी तरह उतरा, जैसे शुरु में हम पर उतरा था।
44011016	तब वही बात मुझे याद आयीः 'यूहन्ना ने तुम्हें पानी से बपतिस्मा दिया था, लेकिन तुम्हें पवित्र आत्मा से बपतिस्मा मिलेगा।'
44011017	इसलिए जब परमेश्‍वर ने विश्‍वास करने वालों को वही वरदान दिया, जो हमें दिया, तो मैं कौन हूँ कि परमेश्‍वर के विरोध में खड़ा होऊँ?"
44011018	जब उन्हों ने ये बातें सुनीं, तो खामोश हो गए और यह कहते हुए परमेश्‍वर की बड़ाई की, "परमेश्‍वर ने गैरयहूदियों को भी जीवन के लिए मन बदलाव का दान दिया"
44011019	लोग स्तिफ़नुस के समय सताव की वजह से यात्रा करते-करते फ़ीनीके, साइप्रस और अन्ताकिया तक सिर्फ़ यहूदियों को वचन सुनाते गए थे।
44011020	उन में से कुछ लोग साइप्रस और कुरेनी थे। जब वे अन्ताकिया आए तब उन्हों ने यूनानी लोगों को यीशु के बारे में बताया।
44011021	प्रभु का हाथ उनके साथ था। बहुत से लोगों ने विश्‍वास किया और यीशु को अपना लिया।
44011022	तब यरुशलेम के चर्च के कानों तक यह खबर पहुँची। उन्हों ने बरनबास को अन्ताकिया भेजा।
44011023	जब आकर उसने परमेश्‍वर की असीम और शर्तहीन कृपा (अनुग्रह) को देखा तो उसे खुशी हुयी। उसने उन सभी को दिलासा दिलायी कि उन्हें यीशु की समीपता में रहना चाहिए।
44011024	बरनबास एक भला, पवित्रात्मा और विश्‍वास से भरा व्यक्‍ति था और बड़ी संख्या में लोग यीशु के शिष्य बन गए।
44011025	तब बरनबास शाऊल की तलाश में तारसुस की ओर चल दिया
44011026	जब शाऊल उसे मिल गया, तो वह उसे अन्ताकिया लाया। पूरे एक साल तक वे चर्च के साथ मिलते रहे और बहुत से लोगों को सिखाते रहे। अन्ताकिया में पहली बार लोगों ने शिष्यों को मसीही कहा।
44011027	उन्हीं दिनों में कई नबी (भविष्यद्वक्‍ता) यरूशलेम से अन्ताकिया आए।
44011028	उन में से एक अगबुस नामक व्यक्‍ति ने खड़े होकर पवित्रात्मा की प्रेरणा से कहा कि सारी दुनिया में एक ज़बरदस्त अकाल पड़ेगा। क्लौदियुस सीज़र के समय में ऐसा हुआ भी।
44011029	तब शिष्यों ने यह फ़ैसला किया कि हर एक अपनी योग्यता के अनुसार यहूदिया में रहने वाले विश्‍वासियों की मदद के लिए कुछ भेजे।
44011030	उन्हों ने ऐसा किया भी, बरनबास के और शाऊल के हाथों उन्हों ने अगुवों (प्राचीनों, प्रिसबुतिरों) तक मदद पहुँचायी थी।
44012001	उसी समय हेरोदेस राजा ने चर्च के कुछ लोगों को परेशान करने (सताने) के लिए अपने हाथ को बढ़ाया।
44012002	उसने यूहन्ना के भाई याकूब को तलवार से मरवा डाला।
44012003	क्योंकि उसके ऐसा करने से यहूदी खुश हुए, उसने पतरस के साथ भी यही करना चाहा। ये अखमीरी रोटी के दिन थे।
44012004	उसने उसे हिरासत में लेकर जेल में डाल दिया और सैनिकों के चार झुण्डों की पहरेदारी में रखा, ऐसा इसलिए ताकि फ़सह के त्यौहार के बाद उन्हें लोगों के सामने ले आए।
44012005	इसलिए पतरस जेल में रखा गया, लेकिन मण्डली बिना रुके उसके लिए प्रार्थना में लगी रही।
44012006	जब हेरोदेस उसे बाहर लाने ही पर था, उसी रात पतरस दो जंजीर से बँधा हुआ दो सिपाहियों के बीच सो रहा था। दरवाज़े पर बैठे पहरेदार जेल की रखवाली कर रहे थे।
44012007	अचानक प्रभु का स्वर्गदूत वहाँ आ पहुँचा और जेल में रोशनी फैल गयी। उसने पतरस के बाजू में थपथपाकर, उठा खड़ा किया और कहा, "जल्दी से उठो।" तभी उसके हाथों से जंजीर गिर पड़ी।
44012008	स्वर्गदूत ने उससे कहा, "अपनी कमर कसो और जूते पहनो।" और उसने ऐसा किया भी। स्वर्गदूत ने कहा, "अपने कपड़े पहनो और मेरे पीछे आ जाओ।"
44012009	पतरस उसके पीछे चल पड़ा। उसे यह लग रहा था कि वह जो कुछ कर रहा है वह सिर्फ़ स्वप्न में ही है।
44012010	जब वे पहली और दूसरी पहरेदार की चौकी से गुज़र चुके, एक लोहे के दरवाज़े के पास आए जो शहर की ओर ले जाता है। वह अपने आप खुल गया। वे बाहर सड़क पर गए और अचानक स्वर्गदूत उसे छोड़ कर चला गया।
44012011	जब पतरस अपने आपे में आया उसने कहा, "अब मुझे यह अच्छी तरह मालूम है कि यीशु ने अपने स्वर्गदूत को भेजकर हेरोदेस के हाथ से और यहूदी लोगों के हाथों से छुड़ा लिया है।
44012012	जब उसने यह सब समझ लिया, तो वह मरियम के बेटे यूहन्ना के घर, जो मरकुस कहलाता है गया, वहाँ बहुत से लोग प्रार्थना करने के लिए इकट्ठे हुए थे।
44012013	जब पतरस ने फाटक की खिड़की को खटखटाया, रोडा नाम की एक लड़की दरवाज़े पर आयी।
44012014	जब उसने पतरस की आवाज़ सुनी, तो खुशी की वजह से दरवाज़ा खोलने के बजाए सब को बताने भीतर भागी। उसने सभी को बताया कि पतरस दरवाज़े पर खड़ा है।
44012015	उन्हों ने उससे कहा, "तुम पागल हो गयी हो।" लेकिन वह अपनी बात को दोहराती रही। तब उन्हों ने कहा, "वह पतरस का स्वर्गदूत होगा।"
44012016	लेकिन पतरस दरवाज़ा खटखटाता रहा और जब उन्हों ने खिड़की खोली, तो उसे देखकर वे आश्चर्य से भर गए।
44012017	लेकिन उसने उन्हें अपने इशारे से खामोश करते हुए कहा, और बताया कि यीशु ने किस तरह उसे जेल से छुड़ाया है। उसने उन से कहा, "यह सब बातें याकूब और दूसरे भाइयों को बताओ।" फिर वह वहाँ से दूसरी जगह चला गया।
44012018	जैसे ही सुबह हुयी, सिपाहियों में हड़कम्प मच गया, कि आखिर पतरस गया तो गया कहाँ।
44012019	हेरोदेस ने जाँच पड़ताल के बाद जब उसे न पाया, तो पहरेदारों से पूछताछ की और हुक्म दिया, कि उन्हें जान से मार डाला जाए। वह यहूदिया से कैसरिया गया और वहीं रहा।
44012020	हेरोदेस टायर और सिदोन के लोगों से बहुत नाखुश था, लेकिन वे सभी एक मन होकर आए। उन्हों ने बलास्तुस के साथ जो राजा का व्यक्‍तिगत दास था दोस्ती करके माँग की, कि शान्ति स्थापित हो, क्योंकि राजा के देश से उनके देश को भोजन सामग्री दी जाती थी।
44012021	एक निश्चित दिन को हेरोदेस राजा ने राजसी ठाठबाठ से सिंहासन पर बैठकर उन्हें भाषण दिया।
44012022	लोग ऊँची आवाज़ में चिल्ला उठे, "यह मनुष्य की नहीं ईश्‍वर की आवाज़ है।"
44012023	उसी समय परमेश्‍वर के स्वर्गदूत ने उसे मारा, क्योंकि उसने परमेश्‍वर की बड़ाई नहीं की। उसके कीड़े पड़ गए और वह मर गया।
44012024	लेकिन परमेश्‍वर का वचन बढ़ता और फैलता गया।
44012025	जब बरनबास और शाऊल यरुशलेम में अपनी सेवा खत्म कर वापस लौटे, उन्हों ने उस यूहन्ना को जो मरकुस भी कहलाता है, अपने साथ ले लिया।
44013001	अन्ताकिया के चर्च में कुछ भविष्यद्वक्‍ता और शिक्षक थेः बरनबास, नायजर कहलाने वाला शमौन और सायरेने का यूसियस और मनाएन जो हेरोदेस टॅट्रार्क के साथ पाला पोसा गया था और शाऊल।
44013002	जब वे उपवास के साथ यीशु का भजन कीर्तन कर रहे थे तब पवित्र आत्मा ने कहा, "मेरे लिए बरनबास और शाऊल को उस काम के लिए अलग करो जिसके लिए मैंने उन्हें बुलाया है।"
44013003	उपवास और प्रार्थना के बाद उनके ऊपर हाथ रखकर उन्हों ने पौलुस और बरनबास को विदा किया।
44013004	पवित्र आत्मा की अगुवाई में बरनबास और शाऊल सिलूकिया गए और वहाँ से जहाज पर चढ़कर कुप्रुस को रवाना हो गए।
44013005	जब वे सलमिस पहुँचे, उन्हों ने यहूदी आराधनालयों में परमेश्‍वर का वचन दिया। वहाँ पर यूहन्ना उनका सहायक था।
44013006	जब वे पाफ़ुस टापू से गुज़र चुके, उन्हें बार-यीशु नामक यहूदी जादूगर और झूठा भविष्यद्वक्‍ता मिला।
44013007	वह देश के प्रोकॉन्सल सरगयुस पौलुस नामक एक बुद्धिमान व्यक्‍ति के साथ था जो बरनबास और पौलुस से परमेश्‍वर का वचन सुनना चाहता था।
44013008	लेकिन एलीमस जादूगर (टोन्हे) ने उनका विरोध किया और प्रोकॉन्सल को विश्‍वास करने से रोकना चाहा।
44013009	तब पौलुस ने पवित्र आत्मा से भर कर उसकी तरफ़ गौर से देखा और कहा,
44013010	"तुम सब तरह के धोखे और चालाकी से भरे, शैतान के बच्चे, सारी धार्मिकता के दुश्मन। क्या तुम यीशु के सच्चे रास्ते को खराब करना बन्द नहीं करोगे?
44013011	अब देखो, यीशु का हाथ तुम्हारे, खिलाफ़ है। तुम अन्धे हो जाओगे और कुछ समय तक रोशनी को नहीं देख सकोगे।" तुरन्त उसके ऊपर एक धुंधलापन और अँधेरा छा गया, और वह टटोलने लगा कि कोई उसका हाथ पकड़ कर उसकी मदद करे।
44013012	प्रोकॉन्सल ने जो कुछ हुआ था देखकर और प्रभु के वचन से आश्चर्यचकित होकर विश्‍वास किया।
44013013	पौलुस और उसके साथी पाफ़ुस से निकलकर पंफ़ूलिया में पिरगा तक गए। वहाँ यूहन्ना उन्हें छोड़कर वापस यरुशलेम चला गया।
44013014	पिरगा से निकल कर वे पिसीदिया में अन्ताकिया आए। वहाँ सब्त के दिन वे आराधनालय में जाकर बैठ गए।
44013015	नियमशास्त्र और भविष्यद्वक्‍ताओं की किताब के पढ़े जाने के बाद आराधनालय को चलाने वालों ने उन्हें समाचार भेजा कि "हे भाइयो यदि तुम्हारे पास कुछ संदेश है, तो दो।"
44013016	तब पौलुस ने खड़े होकर अपने हाथों को दिखाकर कहा, "हे इस्त्राएलियो, तुम जो परमेश्‍वर को इज़्ज़त देते (या डरते) हो, सुनो।
44013017	इन इस्त्राएलियों के परमेश्‍वर ने हमारे बुज़ुर्गों को चुना। जब वे मिस्त्र देश में परदेशी की तरह रह रहे थे तब उनकी तरक्की की।" अपनी बड़ी ताकत से वह उन्हें मिस्त्र से बाहर ले आए।
44013018	तकरीबन चालीस साल तक परमेश्‍वर जंगल में उनके बर्ताव को सहते रहे।
44013019	जब कनान देश में उन्हों ने सात राष्ट्रों (जातियों) को बर्बाद कर डाला, तब से उनकी ज़मीन को बाँट दिया।
44013020	तकरीबन चार सौ पचास साल तक शमूएल के आने तक, उन्हों ने न्यायी (जज) दिए।
44013021	इसके बाद उन लोगों ने एक राजा की माँग की। परमेश्‍वर ने उन्हें कीश के बेटे शाऊल को बेन्जामिन के गोत्र का था, राजा होने के लिए दिया। उसने चालीस साल तक शासन किया।
44013022	जब उसे सिंहासन से उतार दिया गया, तब दाऊद को राजा होने के लिए खड़ा किया। दाऊद के बारे में यह गवाही दी गयी, "मैंने यिशै के बेटे दाऊद को पा लिया है। वह मेरे मन के मुताबिक है और जो मैं कहूँगा, वह वही करेगा।"
44013023	परमेश्‍वर ने अपने वायदे के अनुसार, इसी व्यक्‍ति के वंश से इस्त्राएल के लिए एक मुक्‍तिदाता यीशु को भेजा।
44013024	यीशु के आने से पहले, यूहन्ना बपतिस्मा देने वाले ने इस्त्राएल के सभी लोगों के लिए मन बदले जाने के बपतिस्मे का संदेश दिया।
44013025	जब यूहन्ना का समय खत्म होने पर था, उसने कहा, 'तुम मुझे जो समझते हो, मैं वह नहीं हूँ। लेकिन देखो, मेरे बाद में एक आने वाला है। मैं इस लायक भी नहीं कि उसके पैर की जूतियों को उतारुँ।
44013026	"हे लोगो, भाइयो, अब्राहम के खानदान (घराने) के बच्चो, तुम में से जो भी परमेश्‍वर से डरते हो, तुम्हारे लिये यह मुक्‍ति का संदेश भेजा गया है।
44013027	क्योंकि यरुशलेम में रहने वाले लोगों और उनके शासकों ने न उन्हें पहचाना, न ही भविष्द्वक्‍ताओं की वाणी सुनी, जिनकी किताबें हर सब्त के दिन पढ़ी जाती हैं। यीशु मसीह का दोषी ठहराया जाना भी भविष्यद्वक्‍ताओं की बात का पूरा होना था।
44013028	हालाँकि उन्हों ने यीशु को मौत की सज़ा का दोषी नहीं पाया, फिर भी उन्हों ने पिलातुस से बिनती की, कि उन्हें मार डाला जाए। जब
44013029	यीशु के बारे में सब लिखा हुआ उन्हों ने (लोगों ने) पूरा किया तो उन्हों ने यीशु को क्रूस पर से उतारकर, कब्र में रख दिया।
44013030	लेकिन परमेश्‍वर ने यीशु को मरे हुओं में से जिला दिया।
44013031	गलील से जो लोग यीशु के साथ यरुशलेम आए थे, उन्हों ने बहुत दिनों तक यीशु को देखा। वे लोग दूसरों के सामने इस सच्चाई के गवाह थे।
44013032	हम ने इस खुशी की बात की घोषणा तुम से की, कि जो वायदा बुज़ुर्गों से किया गया,
44013033	उसे हमारे लिए यीशु को जिलाकर पूरा किया। जैसा कि दूसरे भजन में भी लिखा है, 'तुम मेरे बेटे हो, मैंने तुम्हें आज जन्म दिया है।'
44013034	परमेश्‍वर ने यीशु को मरे हुओं में से जिलाया, जो फिर कभी मरने के नहीं, और यह भी कहाः 'मैं तुम्हें दाऊद की अटल आशीष दूँगा।'
44013035	इसीलिए किसी और भजन में भी उन्हों ने कहा, 'आप अपने पवित्र जन को कभी भी सड़ने नहीं देंगे।'
44013036	परमेश्‍वर की इच्छा में अपनी पीढ़ी (युग) की सेवा करने के बाद दाऊद मर गया, अपने बुज़ुर्गो की कब्र के पास ही दफ़नाया गया और सड़ गया।
44013037	लेकिन, जिसे (यीशु को) परमेश्‍वर ने जिलाया, वह मिट्टी में सड़ते नहीं रहे।
44013038	इसलिए भाइयो और बहनो यह जान लो, कि इस व्यक्‍ति के द्वारा अपराधों की माफ़ी का संदेश दिया गया है।
44013039	जिन्होंने उन पर भरोसा किया, वे सभी निर्दोष ठहराए गए (छुटकारा पाया)। मूसा के नियमशास्त्र से यह निर्दोष ठहराया जाना संभव नहीं था।
44013040	इसलिए सावधान रहना, ताकि जो कुछ भविष्यद्वक्‍ताओं (नबियों) ने कहा था, वह सब कुछ तुम्हारे ऊपर न आए।
44013041	हे बदनामी (निन्दा) करने वालो, देखो और आश्चर्य से भर जाओ और मिट जाओ, क्योंकि मैं तुम्हारे समय में एक ऐसा काम कर रहा हूँ जिसके बारे में अगर तुम्हें कोई बताए तो तुम बिल्कुल उसकी बात न मानना।"
44013042	जब पौलुस और बरनबास बाहर जाने लगे तो लोगों ने उन से बिनती की, कि आने वाले सब्त के दिन यही बातें उन्हें फिर सुनाई जाएँ।
44013043	जब उपासना (आराधना, इबादत) खत्म हो गयी तो बहुत से यहूदी और यहूदी मत में आए हुए भक्‍तों में से बहुत लोग पौलुस और बरनबास के साथ चल पड़े। उन्हों ने बातचीत करते हुए उन से बिनती की, कि वे परमेश्‍वर की असीम कृपा (फ़ज़ल) में बने रहें।
44013044	अगले सब्त के दिन लगभग पूरा शहर परमेश्‍वर का वचन सुनने इकट्ठा हुआ।
44013045	जब यहूदियों ने भीड़ देखी, तो ईर्ष्या से भर गए। उन्हों ने निन्दा करते हुए पौलुस की बातों की काट-छाँट की।
44013046	बड़ी हिम्मत करते हुए पौलुस और बरनबास ने कहा, "यह ज़रुरी था कि पहले परमेश्‍वर के वचन को तुम तक पहुँचाया जाए। लेकिन यह देखकर कि तुम इसे अपनाते नहीं हो और हमेशा की जिंदगी पाने के लायक नहीं बनते, अब हम गैरयहूदियों को वचन सुनाएँगे।
44013047	क्योंकि प्रभु ने हमें यह हुक्म दिया हैः 'मैंने तुम्हें गैरयहूदियों के लिए रोशनी (ज्योति) ठहराया है कि तुम पृथ्वी के आखिर तक मुक्‍ति (उद्धार) का कारण हो'।"
44013048	जब गैरयहूदियों ने यह सुना, तो वे खुश हुए और परमेश्‍वर के वचन की बड़ाई की। उन सभी ने विश्‍वास किया जो अनन्त जीवन के हकदार थे।
44013049	यीशु का संदेश उस सारे इलाके में फैल गया।
44013050	लेकिन यहूदियों ने भक्‍त, ऊँचे घराने की महिलाओं और शहर के मशहूर लोगों को भड़काया। उन्हों ने पौलुस और बरनबास के खिलाफ़ बलवा करवा कर उन्हें अपने सरहद (सीमा) के बाहर निकाल दिया।
44013051	तब वे उनके खिलाफ़ में अपने पैरों की धूल झाड़ कर इकुनियुम को चले गए
44013052	और शिष्य खुशी और पवित्रात्मा से लगातार भरते गए।
44014001	इकुनियम में यहूदी आराधनालय में उन्हों ने ऐसा संदेश दिया कि बड़ी संख्या में यहूदी और यूनानियों ने विश्‍वास कर लिया।
44014002	लेकिन अविश्‍वासी यहूदियों ने गैरयहूदियों को भाइयों के खिलाफ़ भड़का कर उनके मन को खिलाफ़त (विरोध) से भर दिया।
44014003	इसलिए लम्बे अर्से तक वे वहीं ठहर गए। वे यीशु की असीमित कृपा (अनुग्रह) के बारे में प्रभु पर भरोसा रखते हुए गवाही, बड़े जोश से देते थे और प्रभु उनके हाथों से चमत्कारिक निशान (चिन्ह) और अजीब काम करवाकर अपने अनुग्रह के वचन पर गवाही देते रहे।
44014004	लेकिन शहर के सारे लोग दो हिस्सों में बँट गए थे। आधे यहूदियों के साथ और बाकी प्रेरितों की तरफ़।
44014005	कुछ गैरयहूदियों और कुछ यहूदियों ने उनके अधिकारियों के साथ मिलकर गुस्से से पत्थरवाह करना चाहा।
44014006	उन्हें यह खबर लग गयी और लुस्त्रा-दिरबे के नगरों में और आस-पास के प्रदेशों में भाग गए।
44014007	वे वहीं सुसमाचार (खुशी की ख़बर) सुनाते रहे।
44014008	लुस्त्रा में पाँव से कमज़ोर एक आदमी बैठा हुआ थाः जन्म ही से लंगड़ा होने की वजह से वह कभी भी चल-फिर न सका था।
44014009	वह पौलुस की सुन रहा था। पौलुस ने उसकी तरफ़ गौर से देखा तो जान लिया कि उस लंगड़े के पास ठीक हो जाने का विश्‍वास था।
44014010	पौलुस ने चिल्ला कर कहा, "अपने पाँव के बल सीधे खड़े हो जाओ।" उसी वक्‍त वह लंगड़ा उछल कर खड़ा हुआ और चलने लगा।
44014011	पौलुस के इस काम को देख कर लोगों ने लुकाउनिया (भाषा) में चिल्लाते हुए कहा, "इन्सान की शक्ल में देवता हमारे बीच उतर आए हैं।"
44014012	उन्हों ने बरनबास को ज्यूस और पौलुस को हिरमेस कहा। पौलुस बोलने में पहल कर रहा था।
44014013	ज्यूस का मन्दिर शहर के सामने ही था। उस मन्दिर का पुजारी वहाँ के लोगों के साथ मिलकर बैल और फ़ूलों की माला बरनबास और पौलुस को चढ़ाना चाहता था।
44014014	यह खबर लगते ही प्रेरित, बरनबास और पौलुस अपने कपड़े फाड़ते हुए, लोगों के बीच यह चिल्लाते हुए दौड़े, "तुम लोग यह सब क्या कर रहे हो?
44014015	तुम्हारी तरह हम भी इन्सान ही हैं और तुम्हें यह संदेश देते हैं, कि तुम बेकार की बातों से हट जाओ। साथ ही जीवित परमेश्‍वर की तरफ़ मुड़ जाओ, जिन्होंने स्वर्ग (आसमान), ज़मीन, समुन्दर और जो कुछ उसमें है, उसे बनाया है।"
44014016	पुराने समयों में इन्हीं परमेश्‍वर ने सभी राष्ट्रों को अपने-अपने तरीके से जीने दिया था
44014017	फिर भी उन्हों ने अपने आप को बे-गवाह नहीं छोड़ा लेकिन भलाई करते रहे। वह तुम्हें बरसात और फलदायक मौसम देकर तुम्हारे मनों को खाने तथा खुशी से फलवन्त सन्तुष्ट करते रहे।
44014018	यह कहने के बावजूद भी भीड़ को बड़ी मुश्किल से रोक पाए कि उनके लिए बलिदान न चढ़ाएँ।
44014019	अन्ताकिया और इकुनियम से आए हुए यहूदियों ने लोगों को अपनी तरफ़ कर लिया। पौलुस को पत्थरवाह करने के बाद वे उसे मरा हुआ समझकर खींचते हुए शहर के बाहर तक ले गए।
44014020	फिर भी जब शिष्य उसके चारों तरफ़ खड़े हुए थे, वह खड़ा होने के बाद शहर में आ गया। दूसरे दिन वह बरनबास के साथ दिरबे चला गया।
44014021	उस शहर में सु-संदेश देने और शिष्य बनाने के बाद वे लुस्त्रा, इकुनियुम और अन्ताकिया लौट आए।
44014022	शिष्यों की हिम्मत बढ़ाने और उन्हें विश्‍वास में बने रहने के साथ सिखाया, "बड़ी समस्याओं (क्लेशों) में से होकर हमें परमेश्‍वर के राज्य में दुनिया को छोड़ने के बाद दाखिल होना है।"
44014023	उन्हों ने प्रार्थना और उपवास के साथ हर एक चर्च में अगुवों को नियुक्‍त किया, उसके बाद उन्हें उस प्रभु के हवाले कर दिया, जिन को उन लोगों ने अपनाया था।
44014024	इसके बाद पिसीदिया से गुज़रते हुए वे पमफूलिया पहुँच गए।
44014025	पिरगा में संदेश सुनाने के बाद, वे अन्ताकिया आ गए।
44014026	वहाँ से वे अन्ताकिया के लिए रवाना हुए। जहाँ उन्हें परमेश्‍वर के उस अनुग्रह के प्रति सुपुर्द किया गया था जिसकी ज़रूरत उन्हें पूरे किए हुए काम के लिए थी।
44014027	वहाँ पहुँचने पर उन्हों ने मण्डली (चर्च) को इकट्ठा किया। उनके साथ मिलकर जो कुछ परमेश्‍वर ने बड़े-बड़े काम किए, उसकी सूचना उन्हों ने दी। यह भी कि गैरयहूदियों के लिए परमेश्‍वर ने किस तरह से दरवाज़ा खोल दिया।
44014028	वे शिष्यों के साथ वहाँ पर बहुत समय तक ठहरे रहे।
44015001	कुछ लोग जो यहूदिया से आए थे यह सिखाने और कहने लगे, "जब-तक मूसा की प्रथा के अनुसार तुम्हारा खतना नहीं होगा, तुम मुक्‍ति या उद्धार नहीं पा सकोगे।"
44015002	इसलिए, पौलुस और बरनबास के साथ उनका झगड़ा होने पर उन्हों ने यह इरादा किया कि इस सवाल का जवाब पाने के लिए वे प्रेरित और अगुवों के पास यरुशलेम जाएँगे।
44015003	चर्च द्वारा भेजे जाने पर वे, फ़ूनीशिया और सामरिया से गुज़रे। गैरयहूदियों के बदलाव की खुशखबरी सुनाने से उन्हों ने भाइयों में बड़ी खुशी पैदा की।
44015004	जब वे यरुशलेम गए तो प्रेरितों और अगुवों ने उन्हें ग्रहण किया। उन्हों ने सब कामों का बखान किया, जिन्हें परमेश्‍वर ने उनके लिए किया था।
44015005	फ़रीसियों में से जिन्होंने विश्‍वास किया था, खड़े होकर कहा, "यह ज़रुरी है कि उनका खतना किया जाए और वे मूसा के द्वारा दिए गए नियमों को मानें।"
44015006	प्रेरित और वहाँ के बुज़ुर्ग अगुवे (प्राचीन) इस विषय पर विचार विमर्श के लिए एक जगह मिले।
44015007	इसके बाद काफ़ी बहस के बाद, पतरस खड़ा होकर उन से कहने लगा, "लोगो और भाइयो, तुम्हें मालूम है कि कुछ समय पहले परमेश्‍वर ने एक फ़ैसला किया, वह यह कि गैरयहूदी मेरे मुँह से खुशी की ख़बर सुनें और विश्‍वास लाएँ।
44015008	परमेश्‍वर ने जो मनों को जानने वाले हैं, पवित्र आत्मा देकर उनकी गवाही दी, जैसा उन्हों ने हमारे साथ किया
44015009	और उनके तथा हमारे बीच कोई भेद - भाव नहीं किया परन्तु विश्‍वास के द्वारा उनके हृदयों को शुद्ध किया।
44015010	इसलिए शिष्यों की गर्दन पर बोझा रखकर जिसे न हमारे पूर्वज, न हम सह सकते हैं, तुम परमेश्‍वर का इम्तिहान क्यों लेते हो?
44015011	लेकिन हमें यकीन है कि जैसे उन्हें अनुग्रह से मुक्‍ति (माफ़ी) मिली, हमें भी यीशु मसीह से मिलेगी।"
44015012	तब सभा के सभी लोग खामोश रहे और पौलुस और बरनबास की बात ध्यान से सुनते रहे। उन दोनों ने उन बड़े-बड़े चिन्हों और अजीब कामों की चर्चा उन से की, जो परमेश्‍वर ने उनके ज़रिए किए थे।
44015013	उनके चुप हो जाने के बाद याकूब ने कहना शुरु किया, "हे लोगो और भाइयो, मेरी सुनो।
44015014	शमौन ने यह ऐलान किया है कि परमेश्‍वर ने किस तरह से पहली बार, गैरयहूदियों पर कृपा-दृष्टि करके अपने नाम के लिए लोग अलग किए।
44015015	यह बात भविष्यद्वक्‍ता के शब्दों से स्पष्ट हो जाती है, जैसा कि लिखा है,
44015016	'इन बातों के बाद मैं लौटूँगा और दाऊद के गिरे हुए तम्बू को फिर से खड़ा करुँगा। उसके खण्डहरों को फिर से बनाऊँगा और स्थिर करुँगा।
44015017	जिससे कि बचे हुए लोग और गैरयहूदी जो मेरे नाम के कहलाते हैं, यीशु को चाहें।
44015018	यह वही प्रभु हैं जो प्राचीनकाल (अतीत) से इन बातों को प्रगट करते आए हैं।'
44015019	इसलिए मेरे ख्याल से जो लोग गैरयहूदियों में से परमेश्‍वर की तरफ़ मुड़ रहे हैं, उन्हें परेशान नहीं करना चाहिए
44015020	लेकिन यह कि हम उन्हें यह लिखें, कि मूर्ति से अशुद्ध किया हुआ खाना न खाएँ, अनैतिक और अस्वभाविक यौन सम्बन्ध से बचें, गला घोटे हुए पशुओं के मांस और खून से अलग रहें।
44015021	क्योंकि पुराने समयों से हर एक शहर में मूसा के नियमशास्त्र को सब्त के दिन प्रार्थना भवन में पढ़ा जाता रहा है।
44015022	तब प्रेरितों और बुज़ुर्ग अगुवों और पूरे चर्च की राय से वहीं से कुछ लोगों को चुनकर पौलुस बरनबास के साथ अन्ताकिया भेजने का फ़ैसला लिया गया। इन में यहूदा जो बरसबा कहलाता था और सीलास खास अगुवे थे,
44015023	उन्हों ने उनके हाथ यह चिट्ठी भेजीः "प्रेरित अगुवे और भाई लोग अन्ताकिया, सीरिया और किलकिया के गैरयहूदियों में से विश्‍वास में आने वालों को सलाम कहते हैं।
44015024	हम ने सुना है कि हम में से कुछ ने हमारे बिना हुक्म के अपनी बातों से तुम्हें घबरा दिया और तुम्हारे मन को डावाँडोल कर दिया है। जब कि हम ने ऐसा कोई आदेश दिया ही नहीं था।
44015025	इसलिए एक मत होकर हम को यह अच्छा लगा कि अपने प्रिय बरनबास और पौलुस के साथ कुछ लोगों को चुनकर तुम्हारे पास भेजें।
44015026	ये वे लोग हैं, जिन्होंने हमारे प्रभु यीशु मसीह के नाम के लिए अपने जीवन को जोख़िम में डाल दिया था
44015027	इसीलिए हम ने यहूदा और सीलास को भेज दिया है, वे खुद भी तुम्हे ये बातें बतलाएँगे।
44015028	क्योंकि पवित्र आत्मा को और हमें यही अच्छा लगा कि कुछ ज़रुरी बातों के अलावा तुम पर कुछ और बोझ न डालें।
44015029	मूर्ति के सामने चढ़ायी हुयी चीज़ों, खून, गला घोंटे पशुओं और व्यभिचार से बचे रहो। अगर तुम अपने आप को इन बातों से बचाए रखोगे तो तुम्हारा भला होगा।"
44015030	उन्हें भेजे जाने पर वे अन्ताकिया आए। जब उन्हों ने सभा इकट्ठी की, तब वह चिट्ठी भी दे दी।
44015031	उसको पढ़कर, उन्हें बड़ी खुशी हुयी और हिम्मत मिली।
44015032	यहूदा और सीलास ने, जो खुद भविष्यद्वक्‍ता थे बहुत बातों से उन्हें हिम्मत दी और मज़बूत किया।
44015033	कुछ समय वहाँ पर रुकने के बाद भाईयों ने उन्हें शान्ति के साथ प्रेरितों के पास भेज दिया।
44015034	(फिर भी सीलास को यह ठीक लगा कि वहीं ठहर जाए।)
44015035	पौलुस और बरनबास भी अन्ताकिया में ठहर गए और अन्य दूसरों के साथ शिक्षा और संदेश देते रहे।
44015036	कुछ दिनों के बाद पौलुस ने बरनबास से कहा, "चलो, उन शहरों में जाएँ, जहाँ हम ने प्रभु का संदेश सुनाया था और देखें कि हमारे भाई कैसे हैं।"
44015037	बरनबास ने यह इरादा कर लिया था कि यूहन्ना जिसे मरकुस भी कहते हैं अपने साथ ले जाए।
44015038	इस व्यक्‍ति (मरकुस) ने प्रेरितों को पंफ़ूलिया में छोड़ दिया था और उनके साथ न गया था।
44015039	इसलिए पौलुस ने उसे अपने साथ न ले जाना चाहा।
44015040	उन दोनों के बीच आपसी मतभेद इतना हुआ कि उन दोनों ने अपना रास्ता लिया। बरनबास मरकुस को लेकर कुप्रुस चला गया और पौलुस ने सीलास को अपने साथ लिया। भाइयों ने इन दोनों दलों को आशीष वचन से विदा किया।
44015041	और वह सीरिया तथा किलकिया से होता हुआ कलीसियाओं (चर्चों) को स्थिर करता गया।
44016001	फिर वह दिरबे और लुस्त्रा आया। वहाँ उसकी मुलाकात तिमोथी नामक शिष्य से हुयी। वह यीशु की उस शिष्या का बेटा था, जो पहले यहूदी मत की थी लेकिन उसका पिता यूनानी था,
44016002	लुस्त्रा और इकुनियुम में तिमोथी का अच्छा नाम था।
44016003	पौलुस उसे अपने साथ ले जाना चाहता था, इसलिए उस क्षेत्र के यहूदियों को खुश करने के लिए उसने उसका खतना करवाया। उन सभी को मालूम था कि उसका पिता यूनानी है।
44016004	जब वे शहरों से होकर गुज़र रहे थे, तब उन्हों ने उन्हें उन बातों को करने के लिए कहा जिनका निर्णय यरुशलेमी प्रेरितों और अगुवों ने लिया था।
44016005	इसलिए मण्डलियाँ (चर्च) विश्‍वास में मज़बूत होती गयीं और हर दिन संख्या में बढ़ती गयीं।
44016006	जब वे फ़्रिगिया और गलातिया से गुज़रे, पवित्र आत्मा ने उन्हें एशिया प्रान्त में वचन देने को मना किया।
44016007	जब वे मूसिया आए, तब बितूनिया में प्रवेश करना चाहा, लेकिन पवित्र आत्मा ने उन्हें ऐसा करने से मना किया।
44016008	मूसिया से होते हुए उन्हों ने बितूनिया में प्रवेश करना चाहा, लेकिन पवित्र आत्मा ने उन्हें ऐसा करने से रोका। मूसिया से होते हुए वे त्रोआस आ पहुँचे।
44016009	रात में पौलुस ने एक दर्शन देखाः मकिदुनिया का एक व्यक्‍ति खड़ा होकर बिनती कर रहा था "मकिदुनिया आकर हमारी मदद करो।"
44016010	पौलुस को यह दर्शन मिलते ही हम ने तुरन्त मकिदुनिया जाने की कोशिश की, यह जानते हुए कि यीशु ने उन्हें सुसमाचार देने के लिए हमें बुलाया है।
44016011	इसलिए त्रोआस से निकलकर हम सीधे समोथ्रेस चल दिए और दूसरे दिन नियापुलिस।
44016012	वहाँ से फ़िलिप्पी जो कि रोमन कॉलोनी के मकिदुनिया के उस हिस्से का खास शहर है, उस में हम कुछ दिन ठहर गए।
44016013	सब्त के दिन हम शहर से बाहर नदी के किनारे पहुँचे, यह सोचकर कि वहाँ प्रार्थना करने का कोई स्थान होगा। हम वहाँ बैठकर उन स्त्रियों से बातचीत करने लगे जो वहाँ पर बैठी हुयी थीं।
44016014	थुआतीरा शहर की बैंजनी वस्त्र बेचने वाली, लुदिया नाम की एक स्त्री ने जो परमेश्‍वर की उपासक थी हमारी बातें सुनी। यीशु ने उसके मन को खोला, ताकि जो बातें पौलुस ने कहीं थीं, उन्हें अपना सके।
44016015	जब उसे और उसके परिवार को बपतिस्मा दिया गया, उसने एक बिनती की, "यदि आप लोग मुझे यीशु के प्रति प्रभु की विश्‍वासिनी समझते हैं, मेरे यहाँ आकर ठहरिये।"
44016016	जब हम प्रार्थना के लिए जा रहे थे, हमारी मुलाकात एक ऐसी गुलाम लड़की (दासी) हुयी, जो भविष्य बताने वाली आत्मा से ग्रसित थी। वह लोगों के भविष्य बतलाकर अपने मालिक के लिए काफ़ी पैसा इकट्ठा कर लिया करती थी।
44016017	हमारे पीछे चिल्लाते हुए यह लड़की यह कहती थी, "ये लोग महान परमेश्‍वर के सेवक हैं, जो हमें मुक्‍ति का रास्ता बतलाते हैं।"
44016018	वह बहुत समय तक ऐसा करती रही। पौलुस ने बहुत दुखी होकर उसकी तरफ़ मुड़कर उस आत्मा से कहा, "यीशु मसीह के नाम से मैं तुम्हें हुक्म देता हूँ, कि उसके भीतर से निकल आओ।" उसी क्षण वह आत्मा उसमें से निकल आयी।
44016019	उसके मालिकों ने देखा कि उनके फ़ायदा उठाने की उनकी आशा जाती रही। तब वे पौलुस और सीलास को पकड़ कर बाज़ार तक अधिकारियों तक खींचते ले आए।
44016020	और मजिस्ट्रेटों तक उन्हें लाकर कहा, "ये लोग यहूदी हैं और हमारे शहर में गड़बड़ी फैलाए हुए हैं।
44016021	वे ऐसी बातें सिखा रहे हैं, जो हम रोमी लोगों को अपनाना या मानना वाजिब नहीं है।
44016022	भीड़ उनके खिलाफ़ उठ खड़ी हुयी और मजिस्ट्रेट ने उनके कपड़े फाड़े और उनकी पिटाई की।
44016023	जब वे उन पर खूब बेतें लगा चुके, तब उन्हें जेल में डाल दिया और जेलर को हुक्म दिया कि उनकी रक्षा की जाए।
44016024	ऐसा हुक्म पाकर उसने उन्हें भीतरी कोठरी में डाल दिया और उनके पैरों को लकड़ी में जड़ दिया।
44016025	बीच रात में पौलुस और सीलास प्रार्थना करते रहे और गीत गाते रहे और कैदी उनको सुन रहे थे।
44016026	अचानक ही एक ऐसा भूकम्प आया जिससे जेल की नींव तक हिल गयी। तुरन्त सभी दरवाज़े खुल गए और हर एक जंजीर खुल कर गिर पड़ी।
44016027	जेलर की नींद खुल गयी। जेल के दरवाज़े खुले देखकर उसको लगा कि कैदी भाग गए होंगे। तुरन्त उसने अपनी तलवार निकालकर अपने आपको मारना चाहा।
44016028	लेकिन पौलुस ने ऊँची आवाज़ से चिल्ला कर कहा, "अपने आपको मत मारो, क्योंकि हम सभी यहीं हैं।"
44016029	तब जेलर दीपक लेकर डरता काँपता दौड़ता आया और पौलुस, सीलास के कदमों पर गिर पड़ा।
44016030	उन्हें बाहर लाकर उन से पूछा, "श्रीमानजी, मुक्‍ति पाने के लिए मुझे क्या करना चाहिए?"
44016031	उन्हों ने कहा, "यीशु मसीह पर भरोसा करो, तुम मुक्‍ति पा जाओगे और तुम्हारा परिवार भी।"
44016032	उसे और जो लोग (परिवार के) वहाँ थे उनको, उसने यीशु के विषय में बताया।
44016033	रात ही में उसने उनके घाव धोए और परिवार सहित बपतिस्मा लिया।
44016034	उन्हें अपने घर लाकर उसने उन्हें खाना खिलाया। परमेश्‍वर पर विश्‍वास करके अपने परिवार सहित उसने खुशी मनायी।
44016035	सुबह होते ही मजिस्ट्रेट ने कुछ अधिकारियों को भेजा कि वे कहें, "इन लोगों को जाने दिया जाए"
44016036	जेलर ने कहा, "मजिस्ट्रेट ने यह आज्ञा दी है, कि तुम लोगों को छोड़ दिया जाए। इसलिए यहाँ से शान्ति से चले जाओ।"
44016037	लेकिन पौलुस ने उत्तर दिया, "बिना किसी जाँच पड़ताल उन्हों ने सब के सामने हमें मारा है। हम रोमी नागरिक हैं। हमें जेल में उन्हों ने डाला है। अब क्या चुपचाप से वे हमें भेजना चाहते हैं? ऐसा नहीं हो सकता है। उन्हें खुद आकर हमें विदा करने को कहो।"
44016038	आफ़िसर लोगों ने यह बात मजिस्ट्रेट लोगों को बता दी। जब उन्हें यह मालूम पड़ा कि वे रोमी नागरिक हैं, तो डरने लगे।
44016039	आकर उन्हों ने बिनती की और बाहर निकालने के बाद कहा कि शहर से चले जाएँ।
44016040	वे जेल से निकल कर लुदिया के घर पहुँचे। वहाँ भाई-बहनों से मिलकर उन्हें हिम्मत दिलायी और आगे बढ़ गए।
44017001	वे एम्फ़िपोलिस और अपोलेनिया से गुज़रते हुए थिस्सुलोनिका पहुँचे जहाँ एक यहूदी आराधना का घर था।
44017002	जैसा पौलुस का तरीका था, वह आराधना घर में तीन सब्त के दिन जाता रहा और पवित्रशास्त्र (बाइबल) में से उनके साथ बातचीत करता रहा।
44017003	समझाते हुए और दिखाते हुए कि मसीह का दुख उठाना और मरे हुओं में से जी उठना ज़रुरी है उसने कहा, "मैं जिस यीशु के बारे में सिखा रहा हूँ, वही मसीह हैं।"
44017004	कुछ लोग कायल हो गए और पौलुस सीलास से मिल गए। उन्हीं के साथ कुछ यूनानी भक्‍त और अमीर महिलाएँ थीं।
44017005	जिन यहूदियों को कायल नहीं किया जा सका उन्हों ने ईर्ष्या से भरकर बाज़ार से कुछ फ़ालतू लोगों को लेकर भीड़ इकट्ठी कर ली। उन्हों ने शहर में हुल्लड़ मचाया और जेसन के घर घुसकर बाहर लोगों के बीच लाना चाहा।
44017006	जब वे उन्हें पा नहीं सके तो जेसन और कुछ भाइयों-बहनों को शहर के अधिकारियों के पास खींच लाए और कहने लगे, "ये जिन्होंने इस दुनिया को उलट-पुलट किया है, यहाँ भी आ गए हैं।
44017007	जेसन उनकी आवभगत कर रहा है। वे सभी कैसर की आज्ञा के खिलाफ़ जा रहे हैं। वे कहते हैं कि यीशु नाम के एक दूसरे राजा हैं।"
44017008	जब उन्हों ने ये सब बातें सुनी, तो लोगों और शहर के अधिकारियों को उकसाया।
44017009	जेसन और दूसरों से ज़मानत लेने के बाद, उन्हों ने उन सभी को जाने दिया।
44017010	भाइयों ने पौलुस और सीलास को रात में बिरीया भेज दिया। वहाँ पहुँचने पर वे आराधनालय पहुँचे।
44017011	थिस्सलुनीके के यहूदियों से अधिक यहाँ के यहूदी समझदार थे। इसलिए कि उन्हों ने मन की तैयारी से संदेश को कबूल किया। वे हर दिन पवित्रशास्त्र में ढूँढते रहे कि देखें कि जैसा पौलुस कह रहा है, वैसा सच है या नहीं।
44017012	इसलिए उन में से बहुत से लोगों ने विश्‍वास किया, बहुत सी ऊँचे खानदान की कहलाने वाली यूनानी महिलाओं ने भी और साथ ही बहुत पुरुषों ने भी।
44017013	जब थिस्सुलनीके, के यहूदियों को यह मालूम हुआ कि पौलुस बिरीया में परमेश्‍वर याहवे का संदेश दिया करता था, वे वहाँ आकर भी गड़बड़ी फैलाने लगे।
44017014	इसलिए तुरन्त भाइयों ने पौलुस को समुद्र के किनारे तक भेज दिया, लेकिन सीलास और तिमोथी वहीं रह गए।
44017015	पौलुस के पहुँचाने वाले उसे एथेन्स तक ले गये और सीलास और तीमुथियुस के लिये यह आज्ञा लेकर विदा हुए, कि मेरे पास बहुत शीघ्र आओ।
44017016	पौलुस उनके लिए एथेन्स में इन्तज़ार कर रहा था, उस शहर को मूर्तियों से भरा देखकर भीतर ही भीतर बहुत वह व्याकुल हो उठा।
44017017	इसीलिए यहूदियों और भक्‍तों के साथ आराधनालय और बाज़ार में उन गैर यहूदियों से वाद-विवाद किया करता था, जो उसके पास आया करते थे।
44017018	तब कुछ इपीक्यूरियन और स्टौइक दर्शन शास्त्रियों ने उसका सामना किया। उन में से कुछ ने कहा, "यह बड़बड़िया क्या कहना चाहता है?" दूसरे लोगों ने कहा, "वह शायद विदेशियों के ईश्‍वरों की चर्चा कर रहा है।" ऐसा इसलिए था, क्योंकि वह यीशु के सुसमाचार और यीशु के जी उठने की बात किया करता था।
44017019	और वे यह कहते हुए उसे आरयुपिगुस तक लाए, "क्या हम उस नयी शिक्षा के बारे में जान सकते हैं, जो तुम हमें दे रहे हो?
44017020	तुम हमें कुछ अजीब बातें बतला रहे हो, इसलिए हम उन्हें जानना चाहते हैं।"
44017021	वहाँ पर सभी अथेनी और विदेशी एक दूसरे को नयी बातें बताने और सुनने के अलावा कुछ नहीं करते थे।
44017022	तब पौलुस अरियुपगुस के बीच खड़े होकर कहने लगा, "ऐथेन्स के लोगो, मुझे ऐसा लगता है कि तुम बहुत धार्मिक स्वभाव के हो।
44017023	क्योंकि मैं जब यहाँ घूम रहा था तो तुम्हारी उपासना की चीज़ों में से एक पर यह लिखा हुआ देखाः 'अनजाने परमेश्‍वर के लिए'। इसलिए मैं तुम्हें उन के बारे में बताना चाहता हूँ, जिसे तुम बिना जाने पूजते हो।
44017024	जिस परमेश्‍वर ने इस दुनिया और जो कुछ इस में है, उसे बनाया है, वह स्वर्ग और पृथ्वी के मालिक हैं, हाथ से बनाए हुए मन्दिरों में नहीं रहते हैं।
44017025	और इसलिए कि वही सब को ज़िन्दगी, सांस और सब कुछ देते हैं, उन्हें इन्सान के हाथों की सेवा या किसी और चीज़ की ज़रूरत नहीं।
44017026	उन्हीं ने एक ही आदमी से सारी ज़मीन पर रहने वाले सभी लोगों को बनाया और उनके समयों तथा रहने की सरहद को ठहराया।
44017027	ताकि वे अपने परमेश्‍वर की चाहत रखें और उन तक पहुँच कर उन्हें पा लें, क्योंकि वह हम में से किसी से दूर नहीं हैं।
44017028	क्योंकि उन्हीं में हम रहते हैं, चलते-फिरते हैं और जीवित पाए जाते हैं। जैसा कि तुम्हारे कुछ कवियों ने कहा है, "हम सभी की शुरुआत परमेश्‍वर आप ही से है (हम तो उन्हीं के वंशज हैं)।"
44017029	और क्योंकि हमें परमेश्‍वर ही ने बनाया है, हमें यह नहीं सोचना चाहिए कि परमेश्‍वर सोने, चाँदी या पत्थर की तरह हैं, जिन्हें एक आकृति दी जाती है।
44017030	ऐसे नासमझी के समयों को परमेश्‍वर ने अनदेखा किया था लेकिन अब सभी जगह सब लोगों को यह हुक्म देते हैं, कि लोग मन बदलें
44017031	क्योंकि उन्हों ने एक दिन निश्चित किया है, जिसमें वह एक इन्सान के ज़रिए धार्मिकता (ईमानदारी) से दुनिया का इन्साफ़ करेंगे। इस इन्सान को मुर्दों में से जी उठाने के द्वारा उन्हों ने (परमेश्‍वर ने) इस बात का सबूत दिया है।
44017032	जब इन लोगों ने मरे हुओं में से जी उठने की बात सुनी, तो कुछ लोगों ने मजा़क करते हुए कहा, "इस विषय पर हम तुम से फिर कभी सुनेंगे।"
44017033	इसलिए पौलुस उनके बीच में से निकल गया।
44017034	फिर भी कुछ लोग उसकी तरफ़ हो गए और विश्‍वास भी कर लिया। इन विश्‍वास करने वालों में डायोनिसियस, अरियुपगुस और दमरिस नाम की एक महिला और कुछ दूसरे लोग थे।
44018001	इन बातों के बाद पौलुस ऐथेन्स से कुरिन्थ चला गया।
44018002	वहाँ पर वह अक्‍विला नामक एक यहूदी से मिला, जो पोन्तुस में उत्पन्न हुआ था। वह कुछ दिन पहले अपनी पत्नी प्रिसिल्ला के साथ इटली से नया आया था। ऐसा इसलिए, क्योंकि क्लौदियुस ने सभी यहूदियों को आज्ञा दी थी कि वे रोम से चले जाएँ। वह उनके पास गया।
44018003	इसलिए कि दोनों का एक ही रोज़गार था, वह उन्हीं के साथ रहकर काम करता रहा। दोनों ही तम्बू बनाने का काम करते थे।
44018004	हर सब्त के दिन आराधनालय में वह सिखाता रहा और यहूदियों तथा गैरयहूदियों को समझाता था।
44018005	जब सीलास और तिमोथी मकिदुनिया से आए, पौलुस ने वचन सिखाने की धुन में ही यहूदियों को समझाया कि यीशु ही वह मसीह (अभिषिक्‍त) हैं, जिनका उन्हें इन्तज़ार है।
44018006	जब उन्हों ने उसकी खिलाफ़त की, निन्दा की, तब उसने अपने कपड़े झाड़ते हुए उन से कहा, "तुम्हारा खून तुम्हारे सिर पर हो, मैं निर्दोष हूँ। मैं अब से गैर यहूदियों के पास ही जाऊँगा।"
44018007	वहाँ से निकलकर वह जस्तुस नामक व्यक्‍ति के घर गया जो परमेश्‍वर को मानने वाला था। उसका घर आराधनालय के पास ही था।
44018008	उस आराधनालय के प्रधान क्रिस्पुस ने अपने परिवार सहित यीशु पर विश्‍वास किया। साथ ही में बहुत से कुरिन्थिवासियों ने भी विश्‍वास किया और सब को बपतिस्मा दिया गया।
44018009	रात में एक दर्शन के माध्यम से यीशु ने पौलुस से बातचीत की, "डरना नहीं, बोलते जाओ और ख़ामोश मत हो जाना।
44018010	इसलिए कि मैं तुम्हारे साथ हूँ कोई व्यक्‍ति तुम्हारे ऊपर हमला करके तुम्हारा नुकसान नहीं कर सकेगा, क्योंकि इसी शहर में मेरे बहुत से लोग हैं।"
44018011	वहाँ पर वह उनके बीच परमेश्‍वर की बातों को डेढ़ वर्ष तक सिखाता रहा।
44018012	जब गैलियो अखाया का हाकिम था, यहूदी लोग एक मत होकर पौलुस के खिलाफ़ उठ खड़े हुए और न्यायासन (इन्साफ़ की जगह) पर लाए।
44018013	वे कह रहे थे, "ये लोग दूसरों को इस तरह परमेश्‍वर की उपासना करने के लिए उकसा रहे हैं, जो नियमशास्त्र के खिलाफ़ हैं।"
44018014	अब जब पौलुस अपना मुँह खोलने ही वाला था, कि गैलियो ने यहूदियों से कहा, "हे यहूदियो, अगर यह गलत काम या दुष्ट बुरे कामों की बात होती, तो मैं तुम्हारे साथ सह लेता।
44018015	लेकिन यह शब्दों, नामों और तुम्हारे नियमशास्त्र का विषय है, इसलिए इस से तुम ही निबटो। मैं इन सब बातों में तुम्हारा इन्साफ़ नहीं करुँगा।"
44018016	यह कहकर उसने उन्हें न्याय आसन के सामने से निकाल दिया।
44018017	तब सभी यूनानी लोगों ने सोस्थिनेस को लिया जो आराधनालय का मुख्य प्रधान था, और उसी जगह सब के सामने उसकी पिटाई की लेकिन गैलियो ने इन बातों की कुछ परवाह नहीं की।
44018018	इसके बाद पौलुस वहाँ बहुत समय तक रहा। भाइयों से विदा होकर किंख्रिया में अपना सिर मुण्डवाया क्योंकि उसने मन्नत मानी थी और जहाज पर सीरिया को रवाना हो गया। इस समय प्रिसकिल्ला और अक्‍विला उसके साथ ही थे।
44018019	इफ़िसुस आकर उसने उन्हें वहीं छोड़ दिया, लेकिन खुद आराधनालय जाकर यहूदियों से वाद-विवाद करने लगा।
44018020	जब उन्हों ने उससे कुछ और समय तक रुकने के लिए कहा, तो सलाह न ली,
44018021	लेकिन यह कहते हुए उन्हें छोड़ दिया, "ज़रुरी है कि मैं आने वाले त्यौहार को यरुशलेम में मनाऊँ। लेकिन परमेश्‍वर चाहेंगे, तो मैं तुम्हारे पास वापस लौटूँगा।" वहाँ से वह इफ़िसुस को रवाना हो गया।
44018022	कैसरिया पहुँचने के बाद उसने चर्च को भेंट दी और अन्ताकिया को रवाना हुआ।
44018023	वहाँ कुछ समय बिताने के बाद वह गलातिया और फ़्रिगिया के इलाके में शिष्यों की हिम्मत बढ़ाता गया।
44018024	अलेक्ज़ेन्ड्रिया निवासी यहूदी अपुल्लोस, जो बोलने में योग्य और शास्त्र का अच्छा ज्ञान रखता था, इफ़िसुस आया।
44018025	इस व्यक्‍ति को यीशु के बारे में सिखाया गया था। वह बहुत जोशीला था और सही-सही सिखाता था। लेकिन वह सिर्फ़ यूहन्ना के बपतिस्मे के बारे में जानता था।
44018026	वह आराधनालय में बड़ी हिम्मत से बोलने लगा। जब अक्‍विला और प्रिसिल्ला ने उसे सुना, तब परमेश्‍वर के रास्ते के बारे में उसको और अच्छी तरह सिखाया।
44018027	जब वह अखाया से गुज़रना चाहता था, भाइयों ने शिष्यों पर ज़ोर डालकर कहा, कि उसे अपनाएँ। जब वह वहाँ पहुँचा, उसने उन सब की मदद की, जिन्होंने अनुग्रह के द्वारा विश्‍वास किया था।
44018028	वह बहुत प्रबलता से यहूदियों से तर्क किया करता था और वह भी सार्वजनिक तरीके से। वह यहूदी शास्त्र में से दिखाता था कि आने वाले मसीह, यीशु ही थे।
44019001	जब अपोल्लोस कुरिन्थुस में था, पौलुस ऊपरी भाग में यात्रा करते हुए इफ़िसुस पहुँचा, वहाँ उसकी मुलाकात कुछ शिष्यों से हुयी।
44019002	उसने उन से कहा, "क्या विश्‍वास करते समय तुम ने पवित्र आत्मा पाया था?" उन्हों ने उससे कहा, "हम ने पवित्र आत्मा के बारे में कुछ सुना भी नहीं"
44019003	उसने उन से पूछा, "तुम ने कौन सा बपतिस्मा लिया, " उन्हों ने कहा, "यूहन्ना का बपतिस्मा"
44019004	तब पौलुस ने कहा, "इस में कोई शक नहीं है, कि यूहन्ना ने तुम्हें मन बदलाव का बपतिस्मा दिया था।" लेकिन उसने कहा था, कि "यीशु मसीह जो आने वाले हैं, उन्हीं पर तुम्हें विश्‍वास होना चाहिए।"
44019005	यह सुनने के बाद उन्हें प्रभु यीशु के नाम से बपतिस्मा दिया गया।
44019006	जब पौलुस ने उन पर हाथ रखे, तो पवित्र आत्मा उन पर उतरा और वे भिन्न-भिन्न भाषा बोलने तथा नबूवत करने लगे।
44019007	वे सभी लगभग बारह लोग थे।
44019008	आराधनालय जाकर वह तीन महीनों तक बिना डर बोलता रहा। वह परमेश्‍वर के राज्य के बारे में बड़ी दिलेरी से वाद-विवाद करता और समझाता रहा।
44019009	परन्तु कुछ लोगों ने अपने मन को सख्त कर लिया और विश्‍वास करने से इन्कार किया। भीड़ के सामने यीशु के नाम की बेइज़्ज़ती भी की गयी। पौलुस ने उन्हें छोड़ दिया और शिष्यों को अलग किया और हर रोज़ तरन्नुस की पाठशाला में पढ़ाता रहा।
44019010	ऐसा दो साल तक चलता रहा और एशिया प्रान्त में रहने वाले यहूदी और यूनानी लोगों ने प्रभु यीशु मसीह के बारे में सुन लिया।
44019011	परमेश्‍वर ने विशेष अद्भुत सामर्थ के काम पौलुस के हाथों से किए।
44019012	यहाँ तक कि रुमाल और अँगोछे उसकी देह से छुआकर बीमार लोगों पर रखे जाते थे। इन कपड़ों के छूते ही बीमारियाँ ठीक हो जाती थीं और आत्माएँ उन में से निकल जाती थीं।
44019013	कुछ यहूदी झाड़ा फूँकी करके दुष्ट आत्माओं को निकाला करते थे। उन्हों ने यीशु के नाम का इस्तेमाल करके दुष्टात्मा ग्रसित की तरफ़ देखकर कहते थे, "जिस यीशु का संदेश पौलुस देता है, उन्हीं के नाम में हम तुम्हें आज्ञा देते हैं।"
44019014	वहाँ एक यहूदी याजकों के प्रधान स्कीवा के सात बेटे थे, जो ऐसा किया करते थे।
44019015	दुष्टात्मा ने उत्तर में कहा, "यीशु को मैं जानती हूँ और पौलुस को भी, लेकिन तुम कौन हो?"
44019016	जिस व्यक्‍ति में दुष्टात्मा थी, वह उन पर लपका और उसने अपना ज़ोर दिखा डाला। इसलिए वे उस घर में से नँगे और घायल हालत में भाग निकले।
44019017	इफ़िसुस में रहने वाले सभी यहूदी और यूनानी लोगों को यह बात मालूम हो गयी और उनके ऊपर डर छा गया। यीशु के नाम को बड़ाई मिली।
44019018	जिन्होंने आकर विश्‍वास किया, उन्हों ने अपने गलत कामों को मान लिया और उनका खुलासा किया।
44019019	बहुत से उन लोगों ने, जो जादू किया करते थे, अपनी किताबें लाकर सब के सामने जला डालीं। जब उनकी कीमत आँकी गयी तो पचास हज़ार चाँदी के सिक्कों के बराबर थी।
44019020	इस तरह से प्रभु का वचन बड़ी सामर्थ से बढ़ता गया और प्रबल होता गया।
44019021	इन सभी बातों के बाद पौलुस ने आत्मा में मकिदुनिया और अखाया से होकर यरुशलेम जाने की ठान ली।
44019022	उसने कहा, "वहाँ जाने के बाद मुझे रोम जाना चाहिए।" इसलिए अपने सहायक तिमोथी और इरास्तुस को उसने मकिदुनिया भेज दिया, लेकिन खुद कुछ समय के लिए एशिया में ठहर गया।
44019023	उसी समय इस मत के बारे में बड़ा उपद्रव हुआ।
44019024	देमेत्रियुस नाम का एक सुनार था, जो अरतिमिस (डायना) के लिए चाँदी के मन्दिर बनाता था, और काफ़ी कमा लिया करता था।
44019025	उसने अपने ही धन्धे वाले लोगों को बुलाया और कहा, "लोगो, तुम्हें मालूम है कि यह धन्धा हमारी आमदनी का एक ज़रिया है।
44019026	साथ ही तुम देख और सुन रहे हो कि न सिर्फ़ इफ़िसुस लेकिन सारे एशिया में इस पौलुस ने लोगों को अपनी तरफ़ कर लिया है। उसने उन्हें कायल कर दिया है कि जिन ईश्‍वरों को हाथ से बनाया गया है, वे ईश्‍वर हैं ही नहीं।
44019027	इसलिए न ही यह धन्धा अब खतरे में है लेकिन यह कि महान देवी अरतिमिस का मन्दिर भी तुच्छ ठहराया जाएगा, जिसे सारे एशिया और दुनिया में पूजा जाता है और उसकी सारी शान भी जाती रहेगी।"
44019028	जब उन्हों ने यह सुना तो गुस्से से भरकर चिल्ला उठे, "इफ़िसियों की अरतिमिस महान है।"
44019029	पूरे शहर में गड़बड़ी मच गयी। लोगों ने पौलुस के यात्री सहयोगी गयुस और अरिर्स्तखुस जो मकिदुनिया के थे पकड़ लिया और एक साथ मिलकर थियेटर में घुसे।
44019030	जब पौलुस ने वहाँ भीतर जाना चाहा, तो शिष्यों ने उसे ऐसा नहीं करने दिया।
44019031	एशिया के कुछ अधिकारियों ने, जो उसके दोस्त थे, यह बिनती की, कि रंगशाला (थियेटर) में न जाएँ।
44019032	कुछ लोग एक बात कह रहे थे, दूसरे कुछ और। वहाँ बड़ी गड़बड़ी थी और ज्य़ादातर लोगों को यह नहीं मालूम था कि वे वहाँ क्यों थे।
44019033	उन्हों ने एलेक्ज़ेण्डर को भीड़ में से खींच कर निकाला, क्योंकि यहूदियों ने उसे धक्का मारकर आगे कर दिया था। एलेक्ज़ेण्डर ने हाथ हिलाकर अपने पक्ष में कहने का इशारा किया।
44019034	जब उन्हें मालूम पड़ा कि वह यहूदी है, तो लगभग दो घण्टे तक एक आवाज़ में चिल्लाते रहे, "इफ़िसुस की अरतिमिस महान है।"
44019035	तब शहर के मंत्री ने लोगों को खामोश कराने के बाद कहा, "इफ़िसुस के लोगो ऐसा कौन है जो यह नहीं जानता कि इफ़िसियों का शहर, महान देवी अरतिमिस और उसकी मूर्ति का उपासक है, जो आसमान से उतरी थीः
44019036	यह देखते हुए कि इन बातों का इन्कार नहीं किया जा सकता, तुम्हें खामोश रहना चाहिए और जोश में कुछ नहीं करना चाहिए।
44019037	क्योंकि तुम इन लोगों को लाए हो जो न तो मन्दिर के लुटेरे हैं और न ही तुम्हारी देवी को बुरा कहते हैं।
44019038	इसलिए अगर देमेत्रियुस और दूसरे मूर्तिकारों को कुछ शिकायत है, तो अदालत और हाकिम के दरवाज़े खुले हुए हैं। वहाँ पर उनके खिलाफ़ आरोप साबित किए जा सकते हैं।
44019039	लेकिन यदि इसके अलावा कोई और विषय है तो कानूनी सभा (संवैधानिक सभा) में उसका फ़ैसला किया जा सकता है।
44019040	आज के उपद्रव के बारे में जवाब देने का खतरा खड़ा हो सकता है, लेकिन इसका जवाब हम देंगे भी क्या?"
44019041	यह सब कहने के बाद उसने सभा को बर्खास्त किया।
44020001	जब हुल्लड़ थम गया, पौलुस ने शिष्यों को अपने पास बुलाया, उनको समझाया और फिर मकिदुनिया को रवाना हो गया।
44020002	उन सभी जगहों से होते हुए वह लोगों की हिम्मत बढ़ाता गया और आखिर में यूनान आ गया।
44020003	वहाँ पर वह तीन महीने तक रहा। और जब वह सीरिया जाने वाला था, यहूदियों ने उसके खिलाफ़ एक योजना बनायी, लेकिन तभी उसने मकिदुनिया होते हुए वापस आना चाहा।
44020004	बिरीया का सोपेटर उसके साथ एशिया यात्रा में हो लिया। साथ ही थिस्सुलुनीके का अरिस्तर्खुस और सिकुन्दुस, दिरबे का गयुस, तिमोथी, तुखिकुस और एशिया का त्रुफ़िमुस।
44020005	आगे जाकर ये लोग त्रोआस में हमारा इन्तज़ार करने लगे।
44020006	अखमीरी रोटी के दिनों के बाद हम फ़िलिप्पी से चले। पाँच दिन में हम त्रोआस में उन से मिल गए, यहाँ हम सात दिन ठहर गए।
44020007	हफ़्ते के पहले दिन, शिष्य रोटी तोड़ने के लिए इकट्ठे हुए। पौलुस दूसरे दिन वहाँ से जाने की तैयारी में तो था ही, लेकिन उन्हें बीच रात तक सिखाता रहा।
44020008	ऊपर के कमरे में जहाँ वे सब इकट्ठा हुए थे, तमाम दिये जल रहे थे।
44020009	वहीं खिड़की पर एक नवजवान आदमी यूतुखुस को बहुत ज़ोरों से ऊँघाई आ रही थी। पौलुस बहुत देर रात तक सिखाता रहा। इसी बीच वह व्यक्‍ति नींद की वजह से तीसरी मंजिल से गिर पड़ा और मर गया।
44020010	नीचे जाकर पौलुस औंधे मुँह उसके ऊपर पसर गया। उसने अपने हाथों को उसके चारों तरफ़ डालकर कहा, "परेशान मत हो, क्योंकि जान अभी भी उसी में है
44020011	जब वह फिर से ऊपर आया उसने रोटी तोड़ी और खायी। वह भोर तक उन से बातें करता रहा और उसके बाद वहाँ से रवाना हो गया।
44020012	इसी बीच वह नवजवान बिना किसी नुकसान घर पहुँचाया गया और हर एक जन को बड़ी तसल्ली मिली।
44020013	हम जहाज़ से आगे बढ़ गए और एसोस को रवाना हुए। वहीं उसने हमसे मुलाकात का इन्तज़ाम किया।
44020014	वहाँ मिलने के बाद हम सब मिलेतुस को रवाना हुए।
44020015	फिर हम किओस टापू के सामने पहुँचे। अगले दिन हम सामुस गए, ट्रौगिलियम में रुके और फिर मिलेतुस आ गए।
44020016	पौलुस ने इस यात्रा में इफ़िसुस में रुकना न चाहा, क्योंकि वह एशिया में समय नहीं गुज़ारना चाहता था। क्योंकि वह चाहता था कि किसी न किसी तरह अगर संभव हो, पेन्टिकॉस्ट के दिन तक यरुशलेम में हो।
44020017	मिलेतुस से उसने इफ़िसुस खबर भिजवाकर मण्डली के अगुवों को बुलाया।
44020018	जब वे वहाँ आए तो उसने उन से कहा, "तुम्हें मालूम है कि पहले दिन ही से जब से मैं एशिया आया, मैं तुम्हारे साथ था और तुम ने मेरा जीवन देखा।
44020019	यह कि मैंने किस तरह से मन की दीनता से और यहूदियों के षड्‍यन्त्र के कारण आँसुओं के साथ यीशु की सेवा की।
44020020	जो कुछ तुम्हारे फ़ायदे का था, वह सब तुम्हें बताता रहा। मैंने घर-घर जाकर और खुली रीति से सिखाया।
44020021	यहूदियों और यूनानियों को परमेश्‍वर की तरफ़ मन बदलाव की ज़रुरत और यीशु मसीह पर विश्‍वास की ज़रूरत पर गंभीरता से ज़ोर डालता रहा।
44020022	"अब देखो, मैं पवित्रात्मा में बँधा हुआ यरुशलेम जा रहा हूँ। मुझे यह नहीं मालूम कि मेरे साथ क्या होगा।
44020023	हर शहर में पवित्रात्मा केवल यह गवाही देता है कि जंजीरें और तकलीफ़ें तुम्हारा इन्तज़ार कर रही हैं।
44020024	लेकिन इन बातों से मैं बिल्कुल परेशान नहीं होता हूँ। न ही मैं अपने जीवन को कीमती जानता हूँ। ऐसा इसलिए, ताकि परमेश्‍वर के अनुग्रह के सुसमाचार की गवाही दे सकूँ और यीशु से मिली सेवा को करके खुशी से अपनी दौड़ पूरी कर सकूँ।
44020025	और अब देखो, मुझे मालूम है कि वे सभी जिन के बीच मैं परमेश्‍वर के राज्य के बारे में सिखाता रहा, मेरा मुँह नहीं देख सकेंगे।
44020026	इसलिए आज मैं तुम्हें इस बात का गवाह ठहराकर कहता हूँ, कि मैं सभी के खून से निर्दोष हूँ
44020027	क्योंकि मैं कभी भी परमेश्‍वर की पूरी योजना का ऐलान करने में हिचकिचाया नहीं।
44020028	इसलिए अपनी रक्षा करो और उस झुण्ड की भी जिसके ऊपर निगरानी रखने के लिए पवित्र आत्मा ने तुम्हें परमेश्‍वर के चर्च का चरवाहा ठहराया है। इस चर्च को यीशु ने अपने खून से खरीदा है।
44020029	इसलिए कि मैं यह जानता हूँ कि मेरे जाने के बाद फाड़ खाने वाले भेड़िए तुम्हारे बीच आएँगे और झुण्ड को छोड़ेंगे नहीं।
44020030	साथ ही तुम्हारे बीच ही से लोग उठ खड़े होंगे और शिष्यों को अपनी तरफ़ खींच लेने के लिए झूठी बातें बोलेंगे।
44020031	इसलिए सावधान रहो और याद रखो कि तीन साल तक मैंने दिन रात तुम्हें आँसुओं के साथ चेतावनी देना न छोड़ा
44020032	और अब, भाइयो बहनो, मैं तुम्हें परमेश्‍वर और उसकी कृपा के वचन के प्रति सौंप देता हूँ, जो तुम्हें मजबूती देने के साथ सभी अलग किए हुए लोगों में मीरास देने के लायक हैं।
44020033	मैंने किसी की चान्दी-सोने या कपड़े का लालच नहीं किया।
44020034	तुम आप ही जानते हो कि इन्हीं हाथों ने मेरी और मेरे साथियों की आवश्यकताएँ पूरी कीं।
44020035	मैंने तुम्हें सब कुछ करके दिखाया, कि इस रीति से मेहनत करते हुए कमज़ोर लोगों को सम्भालना, और प्रभु यीशु की बातें याद रखना अवश्य है, कि उन्हों ने आप ही कहा है कि लेने से देना धन्य है।”
44020036	यह कहकर उस ने घुटने टेके और उन सब के साथ प्रार्थना की।
44020037	तब वे सब बहुत रोए और पौलुस के गले में लिपट कर उसे चूमने लगे।
44020038	वे विशेष करके इस बात का शोक करते थे, जो उस ने कहा था, कि तुम मेरा मुँह फिर न देखोगे। इसके बाद उन लोगों ने उसे जहाज़ तक पहुँचाया।
44021001	उन्हें विदा करने और वहाँ से रवाना होने के बाद हम कोस आए। अगले दिन रुदुस और वहाँ से पतरा।
44021002	एक जहाज़ जो फ़ूनीशिया से गुज़रने वाला था, हम उस पर सवार हुए।
44021003	जब हम ने कुप्रस को देखा, इसे हम ने बायीं ओर छोड़ दिया और सीरिया की तरफ़ रवाना हो चले तथा जाकर टायर में रुके। वहाँ पर जहाज़ पर से सामान नीचे उतरवाना था।
44021004	शिष्यों को पाकर, हम वहाँ सात दिन ठहर गए। पवित्रात्मा की मदद से उन्हों ने पौलुस से कहा कि उसे यरुशलेम नहीं जाना चाहिए।
44021005	जब हम ने वे दिन पूरे कर लिए, हम वहाँ से निकलकर अपनी राह पर हो लिए और सभी ने महिलाओं और बच्चों सहित हमें नगर के बाहर तक पहुँचाया। और हम ने समुद्र के किनारे घुटने टेक कर प्रार्थना की।
44021006	जब हम एक दूसरे से अलग हो गए, तब हम जहाज़ पर बैठ गए और वे सब वापस घर आ गए।
44021007	जब हम सूर से अपनी यात्रा पूरी कर चुके, हम पतुलिमयिस आए और भाइयों का अभिवादन करके और एक दिन उन्हीं के साथ ठहर गए।
44021008	अगले दिन हम लोग जो पौलुस के साथ थे, निकल कर कैसरिया आए और फ़िलिप्पुस सुसमाचार देने वाले के घर गए। वह सातों में से एक था। हम उसी के यहाँ ठहर गए।
44021009	इस व्यक्‍ति के पास चार कुवाँरी बेटियाँ थीं जो भविष्यद्वाणी किया करती थीं।
44021010	जब हम वहाँ बहुत दिन ठहरे, तो अगबुस नाम का एक भविष्यद्वक्‍ता (नबी) यहूदिया से आया।
44021011	जब वह हमारे पास आया तो पौलुस की पेटी (बेल्ट) लेकर अपने हाथ-पैर बान्धकर बोला, "पवित्र आत्मा यों कहता हैः जिस व्यक्‍ति का यह बेल्ट (पेटी) है उस व्यक्‍ति को यहूदी, यरुशलेम में बान्धेंगे और गैरयहूदियों के हाथों में सौपेंगे।"
44021012	जब हम ने ये बातें सुनी, तब हम ने और वहाँ के लोगों ने उससे बिनती की कि वह यरुशलेम न जाए।
44021013	तब पौलुस ने जवाब में कहा, "तुम रोने से मुझे दुखी क्यों करते हो? मैं यीशु मसीह के नाम के लिए यरुशलेम में सिर्फ़ बान्धे जाने के लिए नहीं, लेकिन मारे जाने के लिए भी तैयार हूँ।"
44021014	जब पौलुस टस से मस न हुआ, तो हम भी खामोश हो गए और कहा, "परमेश्‍वर की इच्छा पूरी हो।"
44021015	उन दिनों के बाद, हम ने तैयारी की और यरुशलेम को चल दिए।
44021016	कैसरिया के कुछ शिष्य हमारे साथ हो लिए और अपने साथ साइप्रस के एक बुज़ुर्ग शिष्य मनासोन के यहाँ लाए जिसके यहाँ हम मेहमान होने वाले थे।
44021017	जब हम यरुशलेम पहुँचे, भाई बहनों ने हमें खुशी से अपनाया।
44021018	अगले दिन पौलुस हमारे साथ याकूब के पास गया और सभी अगुवे वहाँ थे।
44021019	उन सभी को अभिवादन करने के बाद उसने उन सभी बातों (कामों) को बताया, जिन्हें परमेश्‍वर ने उनके बीच उसके ज़रिए से किया था।
44021020	जब उन्हों ने सुना तो परमेश्‍वर की बड़ाई की और पौलुस से कहा, "आप ही देखो भाई, कितने हज़ार यहूदियों ने विश्‍वास किया है। वे सभी नियमशास्त्र के सम्बन्ध में बहुत जोशीले हैं।
44021021	तुम्हारे बारे में उन्हें बतलाया गया है, कि जो यहूदी, गैर यहूदियों के बीच रहते हैं, उन्हें तुम मूसा को त्यागने के लिए कहते हो। तुम यह भी कहते हो कि उन्हें अपने बच्चों का खतना नहीं करवाना चाहिए और रीति रिवाजों को भी नहीं मानना चाहिए।
44021022	इन बातों का नतीजा क्या होगा? अब उन्हें मालूम पड़ेगा कि तुम यहाँ आए हो,
44021023	इसलिए वही करो जो हम तुम से कहते हैं। हमारे बीच चार ऐसे लोग हैं जिन्होंने शपथ ली है।
44021024	उन्हें लो और उन से अपने आपको शुद्ध कर उनको खर्च दो, ताकि वे अपने सिर मुड़ा लें। तब जो बातें तुम्हारे बारे में फैलायी गयी थीं, लोग जान जाएँगे कि वे सब झूठी हैं। यह भी कि तुम सही जीवन जी रहे हो और नियमशास्त्र की बातें मानते हो।
44021025	जहाँ तक गैरयहूदियों का सवाल है, हम ने यह फ़ैसला किया है कि उन्हें इन सब बातों को मानने की ज़रुरत नहीं। सिर्फ़ यह कि मूर्ति के सामने चढ़ाई हुयी चीजों, खून और गला घोंटे हुए जानवरों के गोश्त और यौन अनैतिकता से बचे रहें।
44021026	तब पौलुस ने अगले दिन लोगों को लिया और उनके साथ अपने आपको भी शुद्ध किया। वहाँ उसने बताया कि शुद्ध होने के दिन कब पूरे होंगे, अर्थात् हम में से हर एक के लिए बलिदान कब चढ़ाया जाएगा।
44021027	जब सात दिन करीब-करीब खतम होने पर थे, एशिया प्रान्त के यहूदियों ने उसे मन्दिर में देखा और लोगों को भड़काकर उन्हें पकड़ा।
44021028	और चिल्लाकर कहा, "इस्त्राएल के लोगो, मदद करो! यही वह इन्सान है जो सभी जगह लोगों को नियमशास्त्र और इस जगह के खिलाफ़ सिखाता है, इसके अलावा इसने यूनानियों को इस प्रार्थना भवन (मन्दिर) में लाकर इस पवित्र जगह को गंदा कर दिया है।"
44021029	इसके पहले शहर में उन्हों ने इफ़िसीवासी त्रुफ़िमुस को उसके साथ देखा था। उनका ख्याल था कि पौलुस उन्हें प्रार्थना भवन में लाया था।
44021030	पूरा शहर बहुत गुस्सा हो उठा और लोग एक जगह इकट्ठे होने लगे। उन्हों ने पौलुस को प्रार्थना भवन के बाहर घसीटा और तुरन्त दरवाज़ा बन्द कर दिया।
44021031	जैसे ही वह उसे जान से मार डालने वाले थे, रोमी सेना के कमाण्डर के पास यह खबर पहुँची कि सारे यरुशलेम में हल्ला-गुल्ला हो रहा है।
44021032	तुरन्त उसने सिपाहियों और सूबेदारों को लिया और उनकी तरफ़ दौड़ पड़े। जब उन्हों ने कमाण्डर और सिपाहियों को देखा तब पौलुस को मारना रोक दिया।
44021033	तब कमाण्डर ने आगे बढ़कर उसे दो जंजीरों से बान्धने की आज्ञा देकर पूछा कि वह कौन है और उसने क्या किया है।
44021034	भीड़ में से कोई कुछ चिल्ला रहा था और कोई कुछ और। जब हुल्लड़ की वजह से उसके हाथ कुछ सच्चाई नहीं लगी, उसने उसे बैरेक में ले जाने का हुक्म दिया।
44021035	जब वह सीढ़ी तक पहुँचा, लोगों के उपद्रव की वजह से सिपाही उसे उठा कर ले गए।
44021036	लोगों की भीड़ चिल्लाती गयी, "इसे मार डालो।"
44021037	जब पौलुस बैरेक में ले जाया जाने वाला था, तभी उसने कमाण्डर से कहा, "क्या मैं आप से कुछ कह सकता हूँ? उसने कहा, क्या तुम्हें यूनानी भाषा आती है?
44021038	क्या तुम वही मिस्री नहीं हो, जिसने कुछ दिनों पहले बलवा किया और चार हज़ार लोगों को जंगल ले गए?"
44021039	लेकिन पौलुस ने कहा, "किलकिया में तारसुस जो एक मशहूर शहर है, वहाँ का मैं रहने वाला हूँ। मुझे इज़ाज़त दो कि मैं लोगों से बातचीत कर सकूँ।"
44021040	जब उसे इज़ाज़त मिल गयी, तब खामोशी के बाद वहीं सीढ़ी पर चढ़े हुए उस ने अपने हाथ हिलाते हुए लोगों से इब्रानी भाषा में बातचीत की।
44022001	"लोगो, भाइयो, बहनो और बुजुर्गो, मैं अपने बचाव के लिए जो कहता हूँ, उसे सुनो"
44022002	जब उन लोगों ने उसे इब्रानी भाषा में बोलते हुए सुना, तब और खामोश हो गए।
44022003	किलकिया के तारसुस शहर का मैं रहने वाला हूँ। लेकिन गमलीएल के कदमों पर इसी शहर में मुझे पूर्वजों के नियम और तौर तरीकों को सिखाया गया। आप सभी परमेश्‍वर के लिए जिस तरह से आज जोश में भरे हुए हैं, मैं भी था।
44022004	इस मत के पुरुष और स्त्रियों को जान से मारने, बान्धने और जेलखाने में डालने के द्वारा उन्हें सताता रहा।
44022005	इस बात की गवाह महायाजक और बुज़ुर्गो की सभा भी है। उन्हीं से मैंने भाइयों के लिए चिट्ठियाँ पायीं थीं, ताकि जो लोग दमिश्क में बँधे हुए थे, उन्हें यरुशलेम में सज़ा देने के लिए लाऊँ।
44022006	अपनी यात्रा के दौरान जब मैं दमिश्क पहुँचने ही वाला था, अचानक आसमान से एक बड़ी रोशनी ने उतर कर मुझे घेर लिया।
44022007	जब मैं ज़मीन पर गिर पड़ा तो अपने कानों से सुना, शाऊल, शाऊल, तुम मुझे क्यों दुख पहुँचा रहे हो,
44022008	मैंने जवाब दिया, 'आप कौन हैं प्रभुजी?' उन्हों ने मुझ से कहा, 'मैं नासरत का यीशु हूँ, जिसे तुम पीड़ा दे रहे हो।'
44022009	जो लोग मेरे साथ थे वे रोशनी देखकर डर गए, लेकिन जिस व्यक्‍ति ने मुझ से बातचीत की थी, उनकी आवाज़ नहीं सुन सके।
44022010	मैंने कहा, 'प्रभु मैं क्या करुँ?' यीशु ने कहा, 'उठो और दमिश्क को जाओ। वहाँ तुम्हें वे सभी बातें बतायी जाएँगी, जो तुम्हें करनी है।'
44022011	इसलिए कि उस रोशनी की चकाचौंध की वजह से मैं कुछ भी देख नहीं पा रहा था। मेरे साथी मेरे हाथों को पकड़ कर मुझे दमिश्क लाए।
44022012	हनन्याह नाम का एक यहूदी भक्‍त, वहाँ के यहूदियों के बीच काफ़ी इज़्ज़त वाला व्यक्‍ति था।
44022013	वह आकर वहाँ खड़ा हो गया और मुझ से कहा, 'भाई शाऊल देखने लगो।' उसी समय से मुझे दिखने लगा।
44022014	उसने मुझ से यह भी कहा, 'हमारे बापदादों के परमेश्‍वर ने तुम्हें चुन लिया है, ताकि तुम उनकी इच्छा जान सको, उस धर्मी को देखो उनके मुँह से उनकी आवाज़ सुन सको।
44022015	क्योंकि जो तुम ने देखा और सुना है उन सभी बातों में उनके गवाह ठहरोगे।
44022016	अब तुम देर क्यों कर रहे हो? उठो और बपतिस्मा लो। और उनका (यीशु का) नाम लेकर अपने पापों को धो डालो।'
44022017	जब मैं यरुशलेम आकर मन्दिर (प्रार्थना भवन) में प्रार्थना करने लगा, तो बेहोश सा हो गया।
44022018	तब मैंने यीशु को मुझ से यह कहते हुए सुना, 'जल्दी करो और यरुशलेम से भाग जाओ, क्योंकि यहाँ पर लोग तुम्हारी बातों को मानेंगे नहीं'
44022019	मैंने कहा, 'यीशु उन्हें मालूम है कि आप पर विश्‍वास करने वालों को मैं मारता और जेल में डलवाता था।
44022020	जब आपके शहीद स्तिुफ़नुस को पत्थरवाह किया जा रहा था, तब मैं भी वहाँ खड़ा था। उसको मारने वालों के कपड़ों की मैं रखवाली कर रहा था और उसकी हत्या में सहभागी भी था।'
44022021	उन्हों ने मुझ से कहा, 'जाओ, क्योंकि मैं तुम्हें यहाँ से दूर गैरयहूदियों तक भेजूँगा।'
44022022	यह सब कुछ सुनने के बाद उन लोगों ने अपनी आवाज़ को बुलन्द करते हुए कहा, "ऐसे इन्सान को तो इस दुनिया में जीने नहीं देना चाहिए"
44022023	जब वे लोग चिल्लाते गए, और अपने कपड़ों को फेंकते और हवा में धूल उड़ाते गए,
44022024	कमाण्डर ने हुक्म दिया कि उसे किले में ले जाया जाए। उसने यह भी कहा, बेंत लगवाकर वह जानना चाहेगा कि ये लोग उसकी खिलाफ़त में इतनी ज़ोरों से क्यों चिल्ला रहे थे।
44022025	जब उन्हों ने चमड़े के बेल्ट (पेटी) से बाँधा, पास में खड़े हुए सूबेदार से पौलुस ने कहा, "क्या यह वाजिब है कि बिना गुनाह साबित हुए एक रोमी नागरिक की पिटाई की जाए?"
44022026	सूबेदार ने यह सुनकर कमाण्डर को जाकर कहा, "संभल कर रहना क्योंकि यह व्यक्‍ति रोमी नागरिक है"
44022027	यह सुनकर कमाण्डर ने आकर उससे कहा, "मुझे बताओ, क्या तुम रोमी नागरिक हो?" उसने उत्तर दिया, "हाँ"
44022028	कमाण्डर ने कहा, "मैंने काफ़ी कीमत चुकाकर यह आज़ादी हासिल की है।" पौलुस ने कहा, "मैं तो आज़ाद ही पैदा हुआ था।"
44022029	तब जो लोग उससे पूछताछ करने वाले थे, उन्हों ने उसे तुरन्त छोड़ दिया। कमाण्डर भी डर गया, जब उसे मालूम पड़ा कि उसने एक रोमी नागरिक को हिरासत में ले लिया था।
44022030	अगले दिन वह जानना चाहता था कि यहूदी उस पर दोष क्यों लगा रहे थे। इसलिए उसने उसे आज़ाद कर दिया और महायाजकों और उनकी सभा को बुलाया। उसने पौलुस को लाकर उनके सामने खड़ा किया।
44023001	सभा की तरफ़ टकटकी लगाकर पौलुस ने देखा और कहा, "भाइयो, आज तक मैंने अच्छे मन (विवेक) से परमेश्‍वर के सामने जीवन जीया है"
44023002	हनन्याह महायाजक ने पास खड़े हुए लोगों को यह आज्ञा दी कि उसके गाल पर मारें।
44023003	तब पौलुस ने कहा, "तुम चूना फिरी हुयी दीवार (कब्र), परमेश्‍वर तुम्हें सज़ा देंगे क्योंकि तुम नियमशास्त्र के तहत मेरा इन्साफ़ करने के लिए बैठे हो लेकिन नियमशास्त्र के खिलाफ़ मुझे मारने का हुकुम देते हो।"
44023004	तब जो लोग नज़दीक खड़े थे उन्हों ने कहा, "तुम महायाजक से क्यों बदतमीज़ी कर रहे हो?"
44023005	तब पौलुस बोला, "भाइयो मुझे मालूम नहीं था कि वह महायाजक हैं। क्योंकि यह लिखा है तुम अपने अगुवों से बुराई के साथ मत पेश आओ।
44023006	जब पौलुस को मालूम हुआ कि वहाँ कुछ फ़रीसी थे और कुछ सदूकी, तो वह सभा में ऊँची आवाज़ में बोल उठा, "भाइयो, मैं फ़रीसी हूँ और फ़रीसी का बेटा भी। मरे हुओं की आशा और मरे हुओं में से जी उठने के बारे में मेरे ऊपर मुकदमा चलाया जा रहा है।"
44023007	उसके यह कहते ही फ़रीसियों और सदूकियों में आपसी मनमुटाव हो गया और पूरी सभा दो हिस्सों में बँट गयी।
44023008	क्योंकि सदूकियों का कहना है कि मरे हुओं का जी उठना है ही नहीं। वे यह भी कहते हैं कि न ही स्वर्गदूत और आत्मा कुछ है। लेकिन फ़रीसी दोनों ही बातों को मानते हैं।
44023009	वहाँ बड़ा हल्ला-गुल्ला हुआ और जो विद्वान फ़रीसियों की तरफ़ थे, उन्हों ने खड़े होकर खिलाफ़त यह कहते हुए की, "हम इस आदमी में किसी तरह का खोट नहीं पाते हैं। अगर किसी आत्मा या स्वर्गदूत ने उससे बातचीत की भी है तो हम परमेश्‍वर से लड़ने वाले कौन होते हैं, "
44023010	जब आपसी झगड़ा बहुत बढ़ गया, इस डर से कि कहीं लोग पौलुस को मार न डालें, कमाण्डर ने सैनिकों को हुक्म दिया कि ज़बरदस्ती उसे लोगों के बीच से हटाकर बैरेक में ले जाएँ।
44023011	अगली रात को यीशु उसके पास आ खड़े हुए और कहा, "हिम्मत रखो पौलुस। जैसे तुम ने यरुशलेम में मेरी गवाही दी थी, इसी तरह से रोम में भी तुम्हें करना है।"
44023012	सुबह होते ही, कुछ यहूदियों ने एक झुण्ड बनाकर शपथ ली, कि जब तक वे पौलुस को जान से मार न डालें, तब तक वे न खाएँगे और न ही पानी पीएँगे।
44023013	जिन लोगों ने यह बुरी योजना बनायी थी, वे संख्या में करीब चालीस रहे होंगे।
44023014	उन्हों ने महायाजकों और बुज़ुर्ग लोगों से आकर कहा, "हम ने एक ज़बरदस्त प्रण किया है। वह यह कि जब तक हम पौलुस को जान से मार नहीं लेते, तब तक हम भूखे रहेंगे।"
44023015	इसलिए तुम सभा के साथ एक मत होकर कमाण्डर को इशारा करो, कि वह पौलुस को तुम्हारे पास कल अच्छी तरह से पेश करे। यह उसके बारे में और ज़्यादा जानने का एक बहाना होगा। इसके पहले कि वह यहाँ आए हम उसे जान से मारने के लिए तैयार रहेंगे।
44023016	जब पौलुस के भाँजे ने ताक लगा कर घात करने की योजना के बारे में सुना, तो बैरेक में जाकर पौलुस को यह खबर दे दी।
44023017	तब पौलुस ने एक सूबेदार को बुलाकर कहा, "इस व्यक्‍ति को कमाण्डर के पास ले जाओ, वह कुछ कहना चाहता है।"
44023018	इसलिए वह उसे कमाण्डर के पास ले गया और कहा, "कैदी पौलुस ने मुझे बुलाकर मुझे से कहा कि मैं इस नवजवान को तुम्हारे पास लाऊँ, क्योंकि यह कुछ कहना चाहता है।"
44023019	तब कमाण्डर ने उसके हाथ पकड़कर उसे एक किनारे अकेले में ले जाकर पूछा, "तुम मुझे क्या बताना चाहते हो, "
44023020	उसने कहा, "यहूदियों ने यह ठान लिया है कि पौलुस को कल सभा के सामने इस बहाने से लाएँ कि उन्हें कुछ और सही-सही जानकारी चाहिए।
44023021	लेकिन उनकी एक मत सुनना, क्योंकि उन में से करीब चालीस जन घात लगाए बैठे हैं, कि मौका मिलते ही हमला करें। उन्हों ने यह कसम (शपथ) खायी है कि जब तक पौलुस को मार न डालें, तब तक न खाएँगे और न पीएँगे। अब वे आपकी तरफ़ से आदेश के इन्तज़ार में हैं।"
44023022	इसलिए कमाण्डर ने उन जवानों को यह हुक्म देकर विदा किया, "जो बातें तुम ने मुझ से कहीं हैं, उन्हें किसी और को मत बताना।"
44023023	उसने दो सूबेदारों को बुलाकर उन से कहा, "200 सैनिकों, सत्तर घुड़सवारों और दो सौ भाले वाले सिपाहियों को रात के नौ बजे कैसरिया भेजो।
44023024	पौलुस को किसी घोड़े पर बैठाकर गवर्नर फ़ेलिक्स के पास सुरक्षित पहुँचा दो।"
44023025	उसने इस तरह की एक चिट्ठी लिखीः
44023026	महाप्रतापी फ़ेलिक्स हाकिम को क्लौदियुस लूसियास का शान्ति (सलाम)।
44023027	इस आदमी को यहूदियों ने पकड़ लिया था और उसे मार डालने पर थे। तभी मैं अपनी फ़ौज के साथ वहाँ पहुँच गया और उसे बचा लिया क्योंकि मुझे मालूम पड़ा कि वह रोमी नागरिक है।
44023028	जब मैं उस पर लगाए गए आरोप का कारण जानना चाहता था, तो उसे सभा के सामने लाया।
44023029	मैंने यह भी पाया कि यहूदियों की धर्म पुस्तक के बारे में उठने वाले सवालों के बारे में ही उसे गुनाहगार माना जा रहा था। लेकिन मौत की सज़ा या हिरासत के लायक कोई भी गुनाह उसने नहीं किया था।
44023030	जब मुझे यह मालूम पड़ा कि कुछ यहूदी उसे घात करने की ताक में थे, तब मैंने उसे आपके पास भेज दिया। आरोप लगाने वालों को मैंने यह भी कहा कि वे आपकी मौजूदगी में उस आरोप को साबित करें।
44023031	तब जैसी आज्ञा उन सैनिकों को मिली थी, वे पौलुस को एन्टीपॅट्रिस के पास रात ही में ले आए।
44023032	अगले दिन उस के साथ जाने के लिए उन्हों ने घुड़सवारों को छोड़ दिया और वापस बैरेक लौट आए।
44023033	जब वे घुड़सवार कैसरिया पहुँचे, उन्हों ने गवर्नर को पत्र देकर पौलुस को भी उनके सामने पेश किया।
44023034	गवर्नर ने पत्र पढ़ते ही यह जानना चाहा, कि वह किस प्रान्त का है।
44023035	जब उसे मालूम हुआ कि वह किलकिया का है तो कहा, "जब तुम पर आरोप लगाने वाले आएँगे तब मैं तुम्हारी सुनूँगा।" उसने यह भी कहा कि उसे हेरोदेस की सरकार के निवास पर रखा जाए।
44024001	पाँच दिनों के बाद हनन्याह महापुरोहित, कुछ अगुवों (बुज़ुर्गों) और एक वकील, तिरतुल्लुस के साथ आया। इन लोगों ने गवर्नर के सामने पौलुस के ऊपर आरोप लगाए।
44024002	जब पौलुस को सामने लाया गया, तो तिरतुल्लुस उसके खिलाफ़ आरोप लगाते हुए गवर्नर से कहने लगा, "महामहिमन् फ़ेलिक्स, आपके कारण हम शान्ति से रह रहे हैं। आपकी अच्छी सूझबूझ की वजह से इस राष्ट्र के लिए सब तरह का अच्छा प्रबन्ध है।
44024003	सभी जगह और सदैव हम लोग इस बात के लिए मन से आभारी हैं।
44024004	आपका ज़्यादा समय न लेने के वचन के साथ इतनी विनती करता हूँ कि मेहरबानी से हमारी सुनने के लिए थोड़ा सा वक्‍त दें।
44024005	हम ने देखा है कि यह आदमी सारे संसार में यहूदियों के बीच बलवे को भड़का रहा है। यह एक उपद्रवी इन्सान है और नासरियों के कुपन्थ का नेता है। यह नासरी समुदाय का मुखिया (लीडर) भी।
44024006	इसने प्रार्थना भवन (मन्दिर) को अशुद्ध करने की भी हिम्मत की है। हम ने इसे पकड़ लिया है और नियमशास्त्र के मुताबिक इसका इन्साफ़ भी कर दिया होता।
44024007	लेकिन कमाण्डर लायसिअस ने ज़बरदस्ती आकर उसे हमारे हाथों से छुड़ा लिया।
44024008	उसने आरोपियों को यह आज्ञा दी कि वे आप से मिलें। आप खुद उसकी जाँच पड़ताल करके यह समझ सकते हैं कि हमारे आरोपों में कितना दम है।"
44024009	यहूदियों ने भी इन बातों को सुनकर हामी भरी।
44024010	गवर्नर का इशारा पाते ही पौलुस ने यह जवाब दिया, "क्योंकि मैं यह जानता हूँ कि बहुत सालों से आप इस देश के जज रहे हैं, इसलिए मैं खुद अपनी सफ़ाई खुशी से देता हूँ।
44024011	आप यह जान सकते हैं, की अभी बारह दिन भी नहीं हुए जब मैं आराधना करने यरुशलेम को गया था।
44024012	वहाँ न ही आराधनालय में और न ही शहर में उन्हों ने मुझे किसी के साथ बहस करते या बलवा शुरु करते देखा।
44024013	न ही वे उन बातों का सबूत दे सकते हैं, जिसके बारे में वे मुझे गुनाहगार ठहराने की कोशिश कर रहे हैं।
44024014	लेकिन मैं यह दावे के साथ कहता हूँ कि जिस मत को कुपन्थ का नाम दिया जा रहा है, मैं उसी की रीति पर नियमशास्त्र और भविष्यद्वक्‍ताओं की किताबों की ही बातों को मानता और अपने बापदादों के परमेश्‍वर की उपासना करता हूँ।
44024015	मुझे परमेश्‍वर से जो आशा है उसे वे भी मानते हैं। वह यह कि मरे हुए जी उठेंगे, चाहे वे धर्मी हों या अधर्मी।
44024016	मैं परमेश्‍वर और मनुष्य की तरफ़ एक शुद्ध विवेक रखने का कष्ट भी उठाता हूँ।
44024017	बहुत सालों के बाद गरीबों के लिए दान और भेंट लाने के लिए मैं अपने देश में आया था।
44024018	उसी समय अगर उनके पास मेरे खिलाफ़ कोई बात थी, तो उन्हें आज यहाँ अपनी बात आपके सामने रखनी चाहिए थी
44024019	-
44024020	या फिर जो यहाँ पर हैं, वे बताएँ कि जब मैं सभा के सामने खड़ा किया गया था, तब उन्हों ने मुझ में क्या खोट पाया था।
44024021	हाँ सिर्फ़ एक बात हो सकती है जो मैंने चिल्ला कर कही थीः वह थी मरे हुओं के जी उठने पर मेरा विश्‍वास, शायद इसी के लिए आज मेरा न्याय हो रहा है।"
44024022	जब फ़ेलिक्स ने सभी बातों का सही-सही खुलासा सुना, तो सभा यह कहते हुए टाल दी, "कि जब लायसिअस कमाण्डर यहाँ हाज़िर होगा, तब मैं अच्छी तरह से इस मसले पर सही-सही बयान दे सकूँगा।"
44024023	उसने एक सूबेदार को यह हुक्म दिया, कि पौलुस को हिरासत में तो रखे, लेकिन कुछ आज़ादी भी दे। साथ ही यह भी कि उसके दोस्तों को उसकी सेवा करने या भेंट देने से रोका न जाए।
44024024	कुछ दिनों के बाद फ़ेलिक्स अपनी यहूदी पत्नी ड्रसिल्ला के साथ आया। उसने पौलुस को बुलवाकर यीशु पर उसके विश्‍वास के बारे में सुना।
44024025	पौलुस ने धर्मी ठहराए जाने, आत्म संयम और आने वाले न्याय के बारे में उसे बताया। डरते और काँपते हुए फ़ेलिक्स ने जवाब में कहा, "अभी तुम वापस चले जाओ, जब मेरे पास समय होगा, तब मैं तुम्हें बुलवाऊँगा"
44024026	वह पौलुस को छोड़ने के बदले में उससे कुछ धन की अपेक्षा भी कर रहा था। इसलिए वह उसे बार-बार बुलाकर उससे बातचीत किया करता था।
44024027	दो साल के बाद पुरखियुस फ़ेस्तुस, फ़ेलिक्स की जगह पर नियुक्‍त किया गया। फ़ेलिक्स यहूदियों को खुश करना चाहता था इसलिए पौलुस को जेल ही में रहने दिया।
44025001	तीन दिन के बाद फ़ेस्तुस प्रान्त में आया। वह कैसरिया से यरुशलेम को गया।
44025002	तब महायाजक और यहूदियों के अगुवों ने पौलुस के खिलाफ़ शिकायत करते हुए बिनती की।
44025003	उन्हों ने पौलुस को यरुशलेम बुलवाने के लिए कहा, ताकि वे रास्ते में छिप कर उस पर वार करके मार डालें।
44025004	लेकिन फ़ेस्तुस ने कहा, "कि उसे कैसरिया ही में रहने दिया जाए। वह जल्दी ही वहाँ जाएगा।"
44025005	इसलिए उसने उत्तर दिया, "तुम में से जो प्रमुख व्यक्‍ति हैं, मेरे साथ चलें और अगर उसकी कुछ गलती है, तो उसे साबित करें।"
44025006	वह उनके साथ वहाँ आठ या दस दिन रहने के बाद कैसरिया चला गया। अगले दिन न्याय आसन पर बैठते ही उसने पौलुस को उसके सामने पेश किए जाने की आज्ञा दी।
44025007	जब उसे वहाँ लाया गया तभी यरुशलेम से बहुत यहूदियों ने आकर उसे घेर लिया और ऐसे आरोप लगाए, जिनका उनके पास कोई सबूत नहीं था।
44025008	उसने अपने बचाव में कहा, "मैंने किसी भी तरह से यहूदियों की धार्मिक आस्था को चोट नहीं पहुँचायी है और न ही मैंने मन्दिर या कैसर के खिलाफ़ कुछ कहा है।"
44025009	लेकिन यहूदियों को खुश करने के लिए फ़ेस्तुस ने पौलुस को जवाब में कहा, "क्या तुम यरुशलेम जाकर मेरे सामने इन्साफ़ के लिए खड़े होने के लिए तैयार हो?"
44025010	तब पौलुस ने कहा, "मैं आज सीज़र के न्याय आसन के सामने खड़ा हूँ, यहीं मेरा इन्साफ़ होना चाहिए। जैसा तुम जानते हो, मैंने यहूदियों का कुछ भी नहीं बिगाड़ा है।
44025011	अगर मैंने कुछ गलत किया है, मौत की सज़ा के लायक कुछ किया है, तो मैं मरने के लिए तैयार हूँ। लेकिन अगर मेरे खिलाफ़ लगाए गए आरोपों में कुछ दम नहीं है, तो उनके हाथों में मुझे सुपुर्द करने का हक किसी को नहीं है। सीज़र से मैं यही कहना चाहता हूँ।"
44025012	तब सभा के साथ सलाह मशविरा करने के बाद फ़ेस्तुस ने जवाब दिया, "क्या तुम ने सीज़र के सामने अपील की है? तुम्हें सीज़र के सामने खड़ा होना पड़ेगा।"
44025013	कुछ दिनों के बाद राजा अग्रिप्पा और बर्निस फ़ेस्तुस से भेंट करने कैसरिया आए।
44025014	कई दिन गुज़रने के बाद, फ़ेस्तुस ने पौलुस के विषय को राजा के सामने पेश करते हुए कहा, "फ़ेलिक्स ने एक व्यक्‍ति को जेल में रख छोड़ा है।
44025015	जब मैं यरुशलेम में था, उस समय महायाजकों और यहूदी बुज़ुर्गों ने उसके खिलाफ़ फ़ैसला सुनाने के लिए मुझ से कहा था।
44025016	मैंने जवाब में उन से कहा कि यह रोमी लोगों की रीति नहीं है, कि किसी आरोपी को मौत की सज़ा सुनाएँ जब तक कि आरोपी को अपने विरोधियों के सामने अपनी निर्दोषता सिद्ध करने का मौका न मिले।
44025017	इसलिए, जब वे यहाँ पर आए थे, बिना देर किए हुए दूसरे दिन ही मैं न्यायासन पर बैठा और उस व्यक्‍ति को भीतर लाने का हुक्म दिया।
44025018	जब आरोपी खड़े हुए तो जैसा मैंने सोचा, वैसा आरोप वे उसके खिलाफ़ नहीं लाए थे।
44025019	उनके अपने धर्म से सम्बन्धित उसके खिलाफ़ कुछ सवालों के साथ, यीशु नामक व्यक्‍ति के मरे हुओं में से जी उठने के बारे में पौलुस के विश्‍वास से सम्बन्धित सवाल भी थे।
44025020	क्योंकि इन सब सवालों के बारे में मुझे शक था, मैंने उससे जानना चाहा कि वह इस विषय पर इन्साफ़ किए जाने के लिए यरुशलेम जाना चाहेगा या नहीं।
44025021	लेकिन जब पौलुस ने कहा कि औगस्तुस का फ़ैसला उसे मंजूर होगा, मैंने आज्ञा दी कि जब तक मैं उसे सीज़र के पास न भेज दूँ, तब तक उसे यहीं रखा जाए।"
44025022	तब अग्रिप्पा ने फ़ेस्तुस से कहा, "मैं इस व्यक्‍ति के मुँह से सब कुछ सुनना माँगता हूँ।"
44025023	अगले दिन जब अग्रिप्पा और बर्निस बड़ी शान शौकत के साथ आए और उसको सुनने के लिए कमाण्डरों और गणमान्य लोगों के साथ महल में दाखिल हुए तब फ़ेस्तुस की आज्ञानुसार पौलुस को यहाँ लाया गया।
44025024	फ़ेस्तुस ने कहा, "राजा अग्रिप्पा और यहाँ उपस्थित हर एक जन देख ले कि यहूदियों ने मुझ से इस व्यक्‍ति की शिकायत की है। यरुशलेम और यहाँ के लोगों की यही माँग है कि इस इन्सान को ज़िन्दा नहीं रहने दिया जाए।
44025025	लेकिन मैंने यह पाया है कि इसने मौत की सज़ा के लायक कोई गुनाह नहीं किया है। यह भी कि उसने चाहा कि ऑगस्तुस के सामने उसके केस की सुनवाई हो, मैंने उसे वहाँ भेजने का इरादा किया,
44025026	लेकिन मेरे पास ऐसा उसके खिलाफ़ कुछ सबूत नहीं है जिसे मैं अपने राजा को बताऊँ। इसलिए राजा अग्रिप्पा, मैं उसे आपके सामने पेश कर रहा हूँ, ताकि जाँच पड़ताल के बाद मेरे पास लिखकर भेजने के लिए कुछ होगा
44025027	क्योंकि मुझे इस में कुछ समझदारी नहीं दिखती कि एक कैदी को बिना किसी आरोप पत्र दाखिल किए आपके पास भेजूँ।"
44026001	तब अग्रिप्पा ने पौलुस से कहा, "तुम्हें इज़ाज़त है कि अपने बचाव के लिए कुछ कहो।" तब पौलुस ने अपने हाथ फैलाकर कहाः
44026002	"यहूदियों की तरफ़ से जो भी आरोप मुझ पर लगाए गए हैं उनके बारे में जो मौका मुझे आज दिया गया है, उसके लिए राजा अग्रिप्पा मैं खुश हूँ।
44026003	खासकर इसलिए क्योंकि मैं यह जानता हूँ कि आप यहूदियों के बीच के रीति रिवाज़ों और सवालों के अच्छे जानकर हैं। इसलिए मेरी यह बिनती है कि आप धीरज से मेरी बातों को सुनें।
44026004	मेरी जवानी के समय से सभी यहूदी मेरे जीवन को जानते हैं। यह भी कि मेरे शुरु के साल यरुशलेम में ही गुज़रे थे।
44026005	शुरु ही से वे लोग यह गवाही देने में राज़ी थे कि हमारे मज़हब के सब से कट्टर फ़िरके (पंथ) 'फ़रीसियों' का मैं एक हिस्सा था। आज
44026006	मैं यहाँ खड़ा हूँ और उस वायदे की उम्मीद के लिए मेरा इन्साफ़ हो रहा है, जिसे परमेश्‍वर ने हमारे बापदादों को दिया था
44026007	इस वायदे के पूरे होने के लिए हमारे बारह गोत्र दिन-रात आराधना करते हैं। राजा आग्रिप्पा, इसी आशा की वजह से मुझे आज दोषी करार दिया जा रहा है।
44026008	आपको इस बात से अचम्भा क्यों होता है, कि परमेश्‍वर मरे हुओं को ज़िन्दा करते हैं?
44026009	मैं सचमुच में यह सोचता था कि मुझे नासरत के यीशु के नाम के खिलाफ़ बहुत कुछ करना है
44026010	और मैंने यरुशलेम में ऐसा किया भी। महापुरोहितों से अनुमति पाकर मैंने यीशु के बहुत से लोगों को जेल में डलवाया भी। जब उन्हें जान से मारा जाता था, मैं भी उनके विरोध में शामिल हुआ करता था।
44026011	अक्सर मैं उन्हें आराधनालय में ही क्लेश पहुँचाता था। मैं यीशु की निन्दा करने के लिए उन पर दबाव डाला करता था। उनके प्रति गुस्से में आकर मैं बड़े-बड़े शहरों तक उन्हें सताया करता था।
44026012	एक बार जब मैं महापुरोहितों से इज़ाज़त पाकर अधिकार के साथ दमिश्क जा रहा था,
44026013	दोपहर ही में, हे राजा, सड़क पर आसमान से एक रोशनी आ गिरी। यह सूरज की रोशनी से भी ज़्यादा थी। इस रोशनी ने मुझे और मेरे साथ के लोगों को घेर लिया।
44026014	जब हम सभी ज़मीन पर गिर पड़े, मैंने इब्रानी भाषा में किसी को यह कहते सुना, 'शाऊल, शाऊल, तुम मुझे दुख क्यों दे रहे हो? तुम्हारे लिए हल के फल पर पैर मारना मुश्किल होगा।'
44026015	मैंने जवाब में कहा, "आप कौन हैं प्रभु?" उन्हों ने कहा, 'मैं यीशु हूँ जिसे तुम दुख दे रहे हो।
44026016	उठो अपने पैरों के बल खड़े हो जाओ। कुछ बातें तुम ने देखी हैं, और बहुत कुछ मैं तुम्हे बताऊँगा।
44026017	यह सब इसलिए ताकि तुम इन सभी बातों के गवाह और मेरे सेवक बनो।
44026018	ताकि तुम लोगो की आँखें खोल सको। उन्हें अंधेंरे में से रोशनी और शैतान की ताकत से परमेश्‍वर की तरफ़ मोड़ सको। यह सब इसलिए ताकि वे गुनाहों की माफ़ी और मुझ पर भरोसा करने से शुद्ध किए हुए लोगों के साथ मीरास पा सकें।'
44026019	इसलिए हे राजा अग्रिप्पा, "मैं स्वर्ग से मिले हुए दर्शन का आनाज्ञाकारी न हुआ।
44026020	लेकिन मैंने दमिश्क, यरुशलेम, यहूदियों के सारे प्रदेश के रहने वालों और फिर गैर यहूदियों को बतलाया कि उन्हें अपना मन बदलना चाहिए। उन्हें मन बदलाव के बाद जिस तरह से जीना चाहिए, वैसे जीएँ भी।
44026021	इन्हीं कारणों से यहूदियों ने मुझे प्रार्थना भवन में पकड़कर मार डालना चाहा।
44026022	इसलिए परमेश्‍वर से मदद पाकर आज तक छोटे-बड़े सभी को गवाही देता हूँ। जिन बातों की भविष्यद्वाणी भविष्यद्वक्‍ताओं और मूसा ने की थी, उसके अलावा मैं कुछ भी नहीं कहता रहा हूँ।
44026023	यह कि मसीह दुख उठाएँगे और पहले वह व्यक्‍ति होंगे जो मरे हुओं में से जी उठेंगे। वही हमारे लोगों को और गैरयहूदियों को रोशनी देंगे।"
44026024	इस तरह से जब पौलुस ने अपनी सफ़ाई दी तो बड़ी ऊँची आवाज़ में फ़ेस्तुस ने कहा, "पौलुस तुम पागल हो गए हो। बहुत ज्ञान ने तुम्हें बावला बना दिया है।"
44026025	लेकिन उसने कहा, "महाराजाधिराज मैं पागल नहीं हूँ, लेकिन सच्चाई और समझदारी की बात कहता हूँ।
44026026	राजा, जिनके सामने मैं बड़ी आज़ादी के साथ बोल रहा हूँ, इन सब बातों को अच्छी तरह से जानते हैं। मुझे पूरी तरह से मालूम है कि ये बातें उन से छिपी हुई नहीं हैं, क्योंकि यह बात किसी कोने में नहीं हुयी हैं।
44026027	हे राजा अग्रिप्पा, क्या आप भविष्यद्वक्‍ताओं पर विश्‍वास करते हैं? हाँ मैं जानता हूँ कि आप विश्‍वास करते हैं।"
44026028	तब अग्रिप्पा ने पौलुस से कहा, "तुम मुझे अपने मत में मिलाना चाहते हो"
44026029	पौलुस ने कहा, "परमेश्‍वर ऐसा करे कि आप और मेरी सुनने वाले सभी लोग आज इस विश्‍वास में आ जाएँ।"
44026030	उसकी इन बातों को सुनकर राजा, गवर्नर, बर्निस और वे सभी जो बैठे हुए थे, उठ खड़े हुए।
44026031	जैसे ही वे वहाँ से हटे, आपस में एक दूसरे से कहने लगे, "हिरासत में रखे जाने और मौत की सजा के लायक इस व्यक्‍ति ने कुछ नहीं किया है।"
44026032	तब अग्रिप्पा ने फ़ेस्तुस से कहा, "अगर इस व्यक्‍ति ने सीज़र को अपील न की होती, तो यह छूट गया होता।"
44027001	जब यह इरादा किया गया कि हम इटली को रवाना हों, तब उन्हों ने पौलुस और दूसरे कैदियों को औगुस्तुस के रेजिमेण्ट के सूबेदार जूलियस के हाथ सुपुर्द कर दिया।
44027002	अद्रमुत्तियुम का एक जहाज एशिया के किनारे की जगहों से होकर जाने पर था। हम उस पर चढ़ कर समुद्री सफ़र के लिए निकल पड़े। उस समय अरिस्तर्खुस नामक थिस्सलुनीके का एक मकिदुनी हमारे साथ था।
44027003	अगले दिन हम सिदोन पहुँचे। जूलियस पौलुस के साथ नर्मी से पेश आया और उसे अनुमति दी कि वहाँ सेवा सत्कार होने के लिए अपने दोस्तों के पास जाए।
44027004	वहाँ से जब हम जल यात्रा के लिए समुद्र में उतरे, तो साइप्रस के नज़दीक से गुज़रे, क्योंकि हवा हमारे खिलाफ़ थी।
44027005	हम किलिकिया और पंफ़ूलिया के समुद्र से चले और लूकिया के मूरा में उतरे।
44027006	वहाँ सूबेदार को एलेक्ज़ॅन्ड्रिया का एक जहाज़ इटली जाता हुआ मिला और उसने हमें उस पर चढ़ा दिया
44027007	जब हम लोग बहुत दिनों तक खेते-खेते मुश्किल से कनिदुस के सामने पहुँचे, तो इसलिए कि हवा हमें आगे बढ़ने नहीं देती थी, हम सलमोने के सामने से होकर क्रीट की आड़ में खेने लगे।
44027008	उसके किनारे-किनारे बड़ी मुश्किल से खेते हुए हम एक जगह पहुँचे जो मनोहर लंगरबारी कहलाता था। वहाँ से लसया नगर पास था।
44027009	जब बहुत दिन बीत गए और जल यात्रा भी जोखिम भरी हो गयी यहाँ तक कि उपवास के दिन भी बीत चुके थे। इसलिए पौलुस उन्हें यह कहकर चेतावनी देने लगा,
44027010	"हे भाइयो, मुझे ऐसा लगता है कि इस समुद्र यात्रा में सामान और जहाज की ही नहीं लेकिन हमारी जान की भी हानि हो सकती है।"
44027011	फिर भी प्रधान मल्लाह और जहाज़ के मालिक से सूबेदार ज़्यादा कायल हुआ बजाए पौलुस की कही हुयी बातों से।
44027012	और इसलिए कि जाड़े में बन्दरगाह पर ठहरना अक्लमन्दी नहीं थी, ज़्यादातर लोगों ने वहाँ से भी रवाना होने की सलाह दी, ताकि वे फ़ीनीके पहुँचकर वहीं जाड़ा बिताएँ। यह क्रेते का टापू है और दक्षिण पश्चिम तथा उत्तर पश्चिम की तरफ़ है।
44027013	जब दक्षिण हवा धीरे चलने लगी तो यह समझकर कि उनका लक्ष्य पूरा हो गया है, लंगर उठाकर वे क्रेते के पास पास खेने लगे।
44027014	लेकिन कुछ ही देर में यूरोक्लायडन नामक हवा जहाज़ के खिलाफ़ चलने लगी।
44027015	जब जहाज़ बीच ही में फँस गया और हवा का सामना न कर सका, तो हम ने इसे हवा के रुख में बहने दिया।
44027016	क्लौडा नामक टापू की आड़ में बहते-बहते, जीवन-नौका को बचाने में हमें बहुत मेहनत करनी पड़ी।
44027017	जब उन्हों ने इसे उठाया तब काफ़ी तरकीब से जहाज़ को नीचे से बान्धा। लेकिन इस डर से कि कहीं बाजू के ढेर पर न गिर जाए, पाल को नीचे करते बहते चले गए।
44027018	और जब हम तूफ़ान से हिचकोले और धक्के खाने लगे, तो जहाज़ का सामान फेंकना शुरु कर दिया।
44027019	तीसरे दिन अपने हाथों से हम ने जहाज़ का सामान फेंका।
44027020	बहुत दिनों तक जब न सूरज और न तारे दिखाई दिए और बड़ा तूफ़ान उठा हुआ था, तो हम ने अपने बचने की उम्मीद तक छोड़ दी।
44027021	काफ़ी समय भूखा रहने के बाद पौलुस उनके बीच खड़ा होकर कहने लगा, "हे भाइयो, तुम्हें मेरी बात सुननी चाहिए थी और इस नुकसान से बचने के लिए क्रेते से रवाना ही नहीं होना था।
44027022	लेकिन अब हिम्मत बाँधो, क्योंकि जहाज को छोड़कर किसी की जान का नुकसान नहीं होगा।
44027023	क्योंकि बीती रात जिस परमेश्‍वर का मैं हूँ और जिनकी सेवा करता हूँ, उनका एक स्वर्गदूत मेरे पास आ खड़ा हुआ।
44027024	उसने कहा, 'पौलुस मत डरो। तुम्हें सीज़र के सामने खड़ा होना पड़ेगा हाँ, जो लोग तुम्हारे साथ यात्रा कर रहे हैं, उन्हें परमेश्‍वर ने तुमको दे दिया है।'
44027025	-
44027026	इसलिए भाइयो, हिम्मत रखो, क्योंकि जैसा मैं विश्‍वास करता हूँ, और मुझे बताया गया है, वैसा ही होगा।'
44027027	फिर भी यह ज़रुरी है कि हम किसी टापू पर जहाज़ को उतारें।"
44027028	चौदहवीं रात को जब हम आद्रिया में हिचकोले खा रहे थे, बीच रात में हमें लगा कि ज़मीन के पास पहुँच रहे हैं।
44027029	इस डर से कि वे चट्टान से टकरा न जाएँ, उन्हों ने जहाज़ के पिछले भाग से चार लँगर डाले और दिन की रोशनी का इन्तज़ार करने लगे।
44027030	जैसे ही मल्लाह जहाज़ से भाग निकलने पर थे,
44027031	पौलुस ने सूबेदार और सैनिकों से कहा, "अगर वे जहाज़ में ठहरेंगे नहीं, तो हम बच नहीं सकते"
44027032	तब सैनिकों ने नाव की रस्सी काट डाली और इसे गिरने दिया।
44027033	जब दिन निकलने पर था, पौलुस ने खाना खाने के लिए ज़ोर डालते हुए कहा, "आज इन्तज़ार करते-करते चौदहवाँ दिन हो गया है, तुम लोगों ने कुछ खाया भी नहीं है।
44027034	इसलिए मैं तुम से बिनती करता हूँ कि अपनी सेहत की खातिर खाना खाओ। तुम्हारा बाल-बाँका भी नहीं होगा।"
44027035	उसकी यह बात सुनकर उसने हाथ में रोटी लेकर सब की मौजूदगी में परमेश्‍वर को धन्यवाद दिया। तोड़ने के बाद वह खाने लगा।
44027036	तब सभी ने हिम्मत बाँधी और खाना खाया।
44027037	जहाज़ पर हम सब करीब दो सौ छिहत्तर लोग थे।
44027038	जब उन्हों ने काफ़ी खा लिया, अनाज को समुद्र में डाला और जहाज़ को हल्का कर दिया।
44027039	जब सुबह की रोशनी हुयी तो सूखी ज़मीन न देख पाए। लेकिन उन्हों ने एक खाड़ी देखी, जो चौरस थी। उन्हों ने इरादा किया कि अगर संभव हो तो जहाज़ को उसी तट पर लगा दिया जाए।
44027040	उन्हों ने लंगर उतारकर समुद्र में छोड़ दिया और उसी समय पतवारों के बन्धन ढीले कर दिए और हवा के रुख में छोटे पाल खोलकर तट की तरफ़ चल पड़े।
44027041	लेकिन दो समुद्र के मिलने की जगह पर उन्हों ने जहाज़ को टिकाया और उसका अगला हिस्सा ऐसा फँस गया कि हिल न सका। और पिछला भाग लहरों के थपेड़ों से टूटने लगा।
44027042	सैनिक यह सोच रहे थे कि कैदियों को मार डाला जाए जिससे कि कैदी भी तैर कर फ़रार न हो जाएँ।
44027043	लेकिन सूबेदार ने पौलुस को बचाने के लिए ऐसा करने से रोका और हुक्म दिया कि जिन्हें तैरना आता है, वे पहले कूदकर किनारे पर पहुँच जाएँ।
44027044	बाकी लोग उनके बाद पटरों और जहाज़ के दूसरे टुकड़ों के सहारे निकल जाएँ। इस तरह वे सभी सूखी ज़मीन पर सुरक्षित पहुँच गए।
44028001	जब वे वहाँ से बच निकले, उन्हें मालूम पड़ा कि उस टापू का नाम माल्टा है।
44028002	वहाँ के आदिवासी लोग हमारे साथ नम्रता से पेश आए। उन्हों ने हमारा स्वागत किया। साथ ही उस ठण्ड में हमें गर्मी देने के लिए आग जला कर रखी।
44028003	जब पौलुस ने एक लकड़ियों के गठ्ठे को आग पर रखा, एक जहरीला साँप भाग निकलने के चक्कर में पौलुस के हाथ पर लिपट गया।
44028004	जब उन लोगों ने इस साँप को उसके हाथ पर लिपटे हुए देखा तो कहा, "ज़रूर यह आदमी एक हत्यारा है। हालाँकि वह समुद्र के जोखिम से बच निकला, लेकिन इन्साफ़ उसे ज़िन्दा नहीं छोड़ेगा।"
44028005	पौलुस ने साँप को झिड़क दिया और वह आग में गिर पड़ा।
44028006	वे लोग यह सोच रहे थे कि उसका बदन सूज जाएगा या वह गिर पड़ेगा। लेकिन उन्हों ने देखा कि काफ़ी समय के बाद भी उसका कुछ नुकसान नहीं हुआ। यह देखकर वे सोचने लगे कि पौलुस कोई ईश्‍वर है।
44028007	उस इलाके में टापू के एक नामी व्यक्‍ति के खेत थे, जिसका नाम था पुबलियुस। उसने हमारा स्वागत किया और तीन दिन तक आवभगत की।
44028008	पुबलियुस का पिता तीन दिन से पेचिश और बुखार से परेशान था। पौलुस ने उसके घर जाकर उस पर हाथ रखकर उसे ठीक कर दिया।
44028009	इस घटना के बाद टापू के दूसरे बीमार भी आए और ठीक कर दिए गए।
44028010	उन्हों ने हमें बहुत इज़्ज़त दी। जब हम वहाँ से रवाना हुए तो हमारी ज़रुरत की चीजों को जहाज़ पर लाद दिया।
44028011	तीन महीनों के बाद हम एलेक्ज़ेन्ड्रिया के जहाज़ पर रवाना हुए, जो सर्दियों में टापू पर ही था, जिसका चिन्ह दियुसकुरी था इसके
44028012	सुरकूसा पर पहुँचकर हम ने तीन दिन वहीं बिताया
44028013	वहाँ से चक्कर लगाने के बाद हम रेगियुम पहुँचे। एक दिन बाद दक्षिण हवा चली और हम अगले दिन पुतियुली आ गए।
44028014	वहाँ पर हम ने कुछ भाइयों को पाया जिन्होंने हमसे कहा कि उनके साथ सात दिन तक रहें। इसलिए हम रोम को रवाना हो गए।
44028015	जब भाइयों ने हमारे बारे में सुना, तो वे अप्पियुस और तीनसराए तक हमसे मिलने आ गए। जब पौलुस ने उन्हें देखा तो परमेश्‍वर को धन्यवाद किया और हिम्मत की।
44028016	जब हम रोम पहुँचे तब सूबेदार ने कैदियों को सुरक्षा दल के प्रधान को सौंप दिया। लेकिन पौलुस को एक सिपाही की सुरक्षा में अकेले रखा गया।
44028017	तीन दिन बाद पौलुस ने यहूदियों के अगुवों को बुलाया। जब वे इकट्ठे हुए उसने उन से कहा, "हे भाइयो, हालाँकि मैंने न लोगों के खिलाफ़ न ही अपने बुज़ुर्गों के रीति रिवाज़ों के खिलाफ़ कुछ किया है, यरुशलेम ही से मुझे एक गुनाहगार की तरह रोमियों के सुपुर्द किया गया।
44028018	मुझे परखने के बाद मुझे छोड़ देना चाहिए था, क्योंकि मुझ में मौत की सज़ा का कोई कारण नहीं पाया गया था।
44028019	लेकिन जब यहूदियों ने मौत की सज़ा पर ज़ोर डाला, तो सीज़र के सामने अपील करने को मैं मजबूर हो गया। यह इसलिए नहीं क्योंकि मुझे अपने देश से कोई शिकायत थी।
44028020	इसलिए, इसी वजह से मैंने तुम्हें बुलाया है कि तुम से मिलकर बातचीत करुँ, क्योंकि इस्त्राएल की आशा के लिए मैं इस जंजीर से बंधा हुआ हूँ।"
44028021	उन्हों ने उस से कहा, "तुम्हारे बारे में हम ने यहूदिया से कोई चिट्ठी नहीं पायी है। जो लोग यहाँ पर आए उन्हों ने तुम्हारे बारे में कुछ बुरा भी नहीं कहा है।
44028022	लेकिन हम तुम से वह सब सुनना चाहते हैं, जो तुम सोचते हो। जहाँ तक इस मत का सवाल है हम जानते हैं, कि हर जगह इसके खिलाफ़ कहा जाता है।"
44028023	और जब उन्हों ने उसके लिए एक दिन ठहराया बहुत से लोग वहाँ उससे मिलने आए। उसने परमेश्‍वर के राज्य के बारे में साफ़-साफ़ बतलाया। सुबह से शाम तक मूसा के नियमशास्त्र और भविष्यवक्‍ता की किताबों से वह बड़े ज़ोरदार तरीके से यीशु के बारे में सिखाता रहा।
44028024	कुछ लोग उन बातों से चिढ़ गए और कुछ ने विश्‍वास किया।
44028025	जब आपस में वे एक विचार के नहीं थे तो पौलुस के कुछ कहने पर उसे छोड़कर चले गए। उसने कहा था, "हमारे पुरखों से पवित्रात्मा ने यशायाह को इस्तेमाल करके कहा था
44028026	तुम सुनते तो रहोगे, लेकिन समझोगे नहीं। देखते रहोगे, लेकिन बूझोगे नहीं।
44028027	क्योंकि तुम्हारा मन मोटा है कान बहरे हो गए हैं। उन्हों ने अपनी आँखें बन्द की हैं, ताकि ऐसा न हो कि वे कभी देखें और कानों से सुनें। मन से समझें, मन बदल जाएँ और मैं उन्हें ठीक (स्वस्थ) कर दूँ।
44028028	इसलिए तुम जान लो कि परमेश्‍वर की यह मुक्‍ति गैर यहूदियों के पास भेजी गई है और वे इसे सुनेंगे।"
44028029	जब उसने यह कहा तो यहूदी आपस में बहुत बहस करने लगे और वहाँ से चले गए।
44028030	वह पूरे दो साल किराए के घर में रहा
44028031	जो लोग उसके पास आते थे, उन सब से वह भेंट करता रहा और बिना किसी रुकावट और डर के परमेश्‍वर के राज्य की खुशखबरी देता और यीशु मसीह के बारे में सिखाता रहा।
45001001	पौलुस की तरफ़ से जो यीशु मसीह की सेवा करने वाला प्रेरित है, परमेश्‍वर की उस खुशी की खबर (सुसमाचार) के लिए अलग किया गया है,
45001002	जिसका वायदा परमेश्‍वर ने पवित्र बाइबल में भविष्यद्वक्‍ताओं के द्वारा पहले ही से किया था।
45001003	यह वायदा परमेश्‍वर के बेटे हमारे प्रभु यीशु मसीह के विषय में किया गया था। शारीरिक रूप से देखा जाए तो यीशु दाऊद राजा के वंश में से थे।
45001004	जहाँ तक यीशु के मरे हुओं में से जी उठने की बात है, पवित्र आत्मा की शक्‍ति के अनुसार यीशु मसीह के परमेश्‍वर के बेटे होने का ऐलान किया गया।
45001005	उनके द्वारा हम ने बड़ी कृपा (अनुग्रह) और प्रेरिताई हासिल की है, ताकि सारी दुनिया के लोग यीशु के नाम के कारण, विश्‍वास के आज्ञापालन के द्वारा उसके शिष्य बनें।
45001006	तुम भी उन्हीं में से हो, जो यीशु मसीह के हो जाने के लिए बुलाए भी गये हो।
45001007	रोम में रहने वाले उन सभी को जिनसे परमेश्‍वर प्यार करते हैं और जो पवित्र होने के लिए बुलाए गए हैं, हमारे पिता परमेश्‍वर और स्वामी यीशु मसीह की तरफ़ से लगातार कृपा और शान्ति मिलती रहे।
45001008	सारी दुनिया में तुम्हारे विश्‍वास की चर्चा हो रही है। इसलिए सब से पहले मैं तुम सभी के लिए यीशु मसीह के द्वारा अपने परमेश्‍वर को धन्यवाद देता हूँ।
45001009	परमेश्‍वर, जिनकी सेवा मैं अपनी आत्मा से उनके बेटे यीशु के आनन्द के समाचार के विषय करता हूँ, इस बात के गवाह हैं, कि अपनी प्रार्थनाओं में तुम्हें याद करता रहता हूँ।
45001010	यह भी बिनती करता हूँ कि मुझे परमेश्‍वर की इच्छा से तुम्हारे पास आने कामयाबी मिल सके।
45001011	मैं इस बात की चाह रखता हूँ कि वहाँ आकर तुम्हें कुछ आत्मिक वरदान दे सकूँ ताकि तुम आत्मा में मज़बूत हो सको,
45001012	वह यह कि हम आपसी विश्‍वास से शान्ति पा सकें।
45001013	मैं यह नहीं चाहता कि तुम इस सच्चाई से अनजान रहो, कि मैंने अक्सर तुम्हारे यहाँ आना चाहा था, लेकिन अब तक रूकावट आती रही। मेरे आने की वजह यह थी कि जिस तरह से मुझे गैर यहूदियों में मेरी सेवकाई का फल मिल रहा है, उसी तरह तुम्हारे बीच भी कुछ मिले।
45001014	मैं यूनानी और अन्यभाषियों, ज्ञानियों और अज्ञानियों का कर्ज़दार हूँ।
45001015	तुम जो रोम में हो, मैं तुम्हें आनन्द के समाचार को देने के लिए बेसब्री से इन्तज़ार कर रहा हूँ।
45001016	क्योंकि मैं मसीह के सुसंदेश से शर्माता नहीं हूँ, इसलिए कि आनन्द का समाचार हर एक की मुक्‍ति के लिए जो विश्‍वास करता है, परमेश्‍वर की ताकत है, चाहे वह यहूदी हो या गैरयहूदी।
45001017	क्योंकि इस में परमेश्‍वर की धार्मिकता (खराई) विश्‍वास से विश्‍वास तक प्रगट होती है। जैसा कि लिखा है, "मुक्‍त हुआ (धर्मी) इन्सान विश्‍वास से जीवित रहेगा।"
45001018	स्वर्ग से परमेश्‍वर का दण्ड उन लोगों की सारी दुष्टता और अन्याय पर प्रगट होता है, जो अपने अन्याय और दुष्टता से सच्चाई को दबा देते हैं।
45001019	परमेश्‍वर के बारे में जो कुछ जाना जा सकता है वह उन के बीच में साफ़-साफ़ दिखता है, क्योंकि परमेश्‍वर ने उन्हें यह बातें दिखायी हैं।
45001020	क्योंकि इस सृष्टि की शुरूआत से उनके अनदेखे गुण साफ़-साफ़ दिखते हैं: उनकी सदा काल की शक्‍ति और उनका परमेश्‍वरीय स्वभाव प्रकृति में देखा जा सकता है। इसलिए लोग किसी तरह का बहाना बना नहीं सकते।
45001021	क्योंकि पिता परमेश्‍वर को जानने के बावजूद, उन्हों ने सर्वश्रेष्ठ परमेश्‍वर जानकर उनको आदर-सम्मान या धन्यवाद नहीं दिया। इसके विपरीत वे बेकार की बातें सोचने लगे और उनका मूर्खतापूर्ण मन अन्धेरे से भर गया।
45001022	हालाँकि उन्हों ने बुद्धिमान होने का दावा तो किया, किन्तु वे बेवकूफ़ बन गए।
45001023	उन्हों ने परमेश्‍वर को नाशमान मनुष्य, चिड़ियों, चौपायों और रेंगने वाले पशुओं की समानता में बदल दिया।
45001024	इसलिए परमेश्‍वर ने उनको मन की अभिलाषाओं के कारण होने वाली अशुद्धता के सुपुर्द कर दिया, ताकि वे आपस में एक दूसरे की देह का अपमान करें।
45001025	उन्हों ने परमेश्‍वर की सच्चाई के स्थान पर झूठ को चुना और परमेश्‍वर को जो सदा सम्मानीय हैं छोड़कर, सृष्टि की उपासना की।
45001026	इसलिए परमेश्‍वर ने उन्हें शर्मनाक इच्छाओं के हवाले कर दिया, क्योंकि स्त्रियाँ पुरुषों के साथ शारीरिक सम्बंध को छोड़कर स्त्रियों के साथ शारीरिक सम्बंध रखने लगीं।
45001027	इसी प्रकार से पुरुषों ने स्त्रियों के साथ स्वभाविक व्यवहार को छोड़कर पुरुषों के साथ यौन सम्बन्ध की कामना की। पुरुषों ने पुरुषों के साथ अभद्र व्यवहार किया और उस दण्ड से दुःख पाया जो उन्हें मिलना चाहिए था।
45001028	क्योंकि जब उन्हों ने अपने जीवन में परमेश्‍वर को स्थान न देना चाहा, परमेश्‍वर ने भी उन्हें अनुचित काम करने के लिए, उनके गन्दे मन के हवाले कर दिया।
45001029	वे सब प्रकार की दुष्टता, लालच और कड़वाहट से भरपूर हो गए। वे ईर्ष्या, हत्या, झगड़े, धोखे और दुश्मनी से भी भर गए।
45001030	वे बुरा कहने वाले, चुगलखोर, परमेश्‍वर से नफ़रत करने वाले, घमण्डी, डींगमार, बुरी-बुरी बातों को बनाने वाले और माता-पिता की आज्ञा न मानने वाले हैं।
45001031	बिना समझ के, शपथ तोड़ने वाले, स्वाभाविक प्रेम रहित, क्षमा रहित और निर्दयी भी हैं।
45001032	यह जानने के बावजूद कि परमेश्‍वर न्यायी हैं और ऐसे काम करने वाले मौत के दण्ड के लायक हैं, वे न ही ये सब करते हैं, लेकिन ऐसा करने वालों से खुश भी होते हैं।
45002001	इसलिए हे लोगो, तुम जो दूसरों पर टीका-टिप्पणी करते हो, तुम कोई बहाना नहीं बना सकते। क्योंकि जिस मुद्दे पर तुम लोगों की बुराई करते हो, तुम खुद वही करते हो।
45002002	लेकिन हम यह जानते हैं जो लोग ऐसा करते हैं, उनके खिलाफ़ में परमेश्‍वर का इन्साफ़ सच्चाई के अनुसार है।
45002003	हे मनुष्यो, तुम उन सभी की बुराई करते हो, जो ऐसे काम करते हैं, लेकिन वही काम खुद करते हो तो क्या सोचते हो कि परमेश्‍वर की सज़ा से बच जाओगे?
45002004	क्या तुम उनकी कृपा, सहनशीलता और धीरज के धन को बेकार समझते हो और यह नहीं जानते कि परमेश्‍वर का भला होना तुम्हें मन बदलाव सिखाता है।
45002005	परन्तु अपने कठोर और ज़िद्दी मन के कारण तुम परमेश्‍वरीय क्रोध के उण्डेले जाने वाले दिन और सच्चे इन्साफ़ वाले दिन के प्रगट होने के लिए सज़ा को इकट्ठा कर रहे हो।
45002006	परमेश्‍वर प्रत्येक व्यक्‍ति को उसके कामों के आधार पर बदला देंगे।
45002007	जो लोग धीरज से भलाई करते हुए सम्मान, महिमा और अमरता की कामना करते हैं, उन्हें परमेश्‍वर सदा की जिंदगी देंगे।
45002008	जो लोग स्वार्थ के खोजी हैं, और सच्चाई को नहीं अपनाते, लेकिन बुरा जीवन जीने के आदी हैं, परमेश्‍वर से सजा़ पाएँगे।
45002009	प्रत्येक के ऊपर जो दुष्टता करता है, क्लेश और संकट आ पड़ेगा-पहले यहूदी व्यक्‍ति पर, फिर गैरयहूदी व्यक्‍ति पर।
45002010	किन्तु प्रशंसा, आदर और शान्ति हर उस व्यक्‍ति के लिए है जो भला करता हैः पहले यहूदी और बाद में गैरयहूदी को।
45002011	क्योंकि परमेश्‍वर किसी का पक्ष नहीं लेते हैं।
45002012	वे सब जो नियमशास्त्र की समझ के बगैर चूक गए हैं, उनका न्याय बिना नियमशास्त्र (व्यवस्था) के होगा। लेकिन जिन्होंने नियम शास्त्र पाने के बाद उसे तोड़ा है, उनका न्याय उसी को सामने रखकर किया जाएगा।
45002013	इसलिए कि नियमशास्त्र सुनने वाले धर्मी (सिद्ध) नहीं ठहराए जाएँगे, लेकिन वे जो नियमों के अनुसार जीवन जीते हैं, सिद्ध ठहराए जाएँगे।
45002014	क्योंकि जब कभी गैरयहूदी जिनके पास नियमशास्त्र नहीं है, किन्तु स्वभाव से ही नियमशास्त्र के अनुसार चलते हैं, तो वे अपने मन में ही नियमों का पालन करते हैं, हालांकि उनके हाथों में नियमशास्त्र नहीं है।
45002015	नियमशास्त्र की बातों को वे अपने दिल में दिखाते हैं और उनके विवेक इस बात की गवाही देते हैं। और कभी-कभी उनके विचार दोष लगाते या उन्हें निर्दोष ठहराते हैं।
45002016	यह सब उस दिन होने वाला है जब परमेश्‍वर मेरे संदेश के आधार पर लोगों की गुप्त बातों का न्याय, यीशु मसीह के द्वारा करेंगे।
45002017	तुम यदि अपने आप को यहूदी कहते हो, तुम नियमशास्त्र पर भरोसा करते हो और परमेश्‍वर के साथ सम्बंध के बारे में घमण्ड करते हो।
45002018	और तुम उनकी इच्छा जानते हो और उत्तम बातों को सही ठहराते हो, क्योंकि तुम्हें वे बातें नियमशास्त्र से सिखायी गयी हैं।
45002019	तुम्हें यह भरोसा है कि तुम खुद अन्धों को रास्ता दिखाने वाले और जो अन्धेरे में हैं उनके लिए रोशनी हो।
45002020	तुम मूर्खों को सिखाने वाले, छोटे बच्चों को शिक्षा देने वाले हो, क्योंकि तुम्हारे पास नियमशास्त्र में ज्ञान और सत्य के ज़रूरी तत्व हैं।
45002021	इसलिए तुम, जो दूसरों को सिखाते हो, क्या अपने आप को नहीं सिखाते? तुम सिखाते तो हो कि चोरी नहीं करनी चाहिए, लेकिन खुद चोरी करते हो?
45002022	तुम कहते हो, कि व्यभिचार नहीं करना चाहिए लेकिन खुद ही ऐसा करते हो? तुम जो मूर्तियों से नफ़रत करते हो, क्या खुद मन्दिर को नहीं लूटते हो?
45002023	तुम तो नियमशास्त्र पर घमण्ड तो करते हो, लेकिन नियमशास्त्र का पालन नहीं करने के द्वारा क्या परमेश्‍वर की बेईज़्जती नहीं करते हो?
45002024	जैसा कि लिखा है, कि "गैरयहूदियों के बीच परमेश्‍वर के नाम की बदनामी तुम्हारी वजह से होती है"।
45002025	यदि तुम नियमशास्त्र का पालन कर पाते हो, तो खतने से कुछ फ़ायदा है। लेकिन अगर तुम नियमशास्त्र के तोड़ने वाले हो तो खतना वाले होने के बावज़ूद भी बेखतना वाले हो जाते हो।
45002026	इसीलिए अगर कोई खतना न कराने वाला नियमशास्त्र की धार्मिकता को मानता है, तो उसका खतना-रहित होने के बावजूद वह खतने वाला क्यों न कहलाएगा?
45002027	अगर एक आदमी का शारीरिक खतना नहीं हुआ है, और वह नियमशास्त्र के अनुसार जीवन बिताता है तो तुम ही बताओ, तुम ने लिखित नियमशास्त्र को पाया और खतना भी कराया है लेकिन तुम नियमशास्त्र का पालन नहीं करते हो। ऐसे में क्या वह तुम्हें आरोपी नहीं ठहराएगा?
45002028	वह व्यक्‍ति यहूदी नहीं जो सिर्फ़ यहूदी माँ बाप से पैदा हुआ है, न ही वह खतना कुछ मायने रखता है जो सिर्फ़ दिखाने के लिये होता है।
45002029	जो भीतर से यहूदी है वह सच्चा यहूदी है और मन का खतना वही है जो परमेश्‍वर के आत्मा से है, न कि लिखे हुए नियमों के पालन से। ऐसे आदमी की तारीफ़ लोगों से नहीं लेकिन परमेश्‍वर की तरफ़ से होती है।
45003001	एक यहूदी होने से क्या लाभ या खतना कराने से क्या फ़ायदा है?
45003002	इसके बहुत फ़ायदे हैं, क्योंकि परमेश्‍वर के वचन उन्हें सौंपे गए थे।
45003003	अगर कुछ लोगों ने विश्‍वास नहीं किया तो क्या हुआ? क्या उनका अविश्‍वास परमेश्‍वर की सच्चाई को असरहीन बना सकता है?
45003004	बिल्कुल नहीं। परमेश्‍वर सच ठहरे और हर एक व्यक्‍ति झूठा। जैसा कि लिखा है, "तुम अपनी कही हुयी बातों में खरे ठहराए जा सको और जब तुम्हारा इंसाफ़ हो, तब जीत पा सको"
45003005	अगर हमारी अधार्मिकता (बुरी और गलत जीवन शैली) परमेश्‍वर की विश्‍वासयोग्यता को दिखाती है, तो हम क्या कहें? क्या मनुष्य पर दण्ड लाने के कारण परमेश्‍वर अन्यायी हैं (मैं मनुष्य होने के नाते ऐसा कह रहा हूँ)?
45003006	बिल्कुल नहीं, क्योंकि तब परमेश्‍वर लोगों का इंसाफ़ कैसे करेंगे?
45003007	इसलिए कि यदि मेरे झूठ बोलने से परमेश्‍वर की सच्चाई उनकी इज़्ज़त बढ़ाती है, तो मैं परमेश्‍वर की दृष्टि में दोषी क्यों ठहरूँ?
45003008	इसके बजाए हम यह क्यों न कहें (जैसा कि हम पर यह आरोप लगाया जाता है कि हम ऐसा मानते हैं) - "आओ हम बुराई करें ताकि उससे भलाई उत्पन्न हो"? उन्हें दोषी ठहराया जाना उचित है।
45003009	तब क्या कहा जाए? क्या हम उन से अच्छे हैं? नहीं, बिल्कुल नहीं, इसलिए कि हम पहले ही से यह दोष लगा चुके हैं कि दोनों, यहूदी और गैरयहूदी परमेश्‍वर की दृष्टि में अपराधी हैं।
45003010	जैसा लिखा है, "कोई भी व्यक्‍ति धर्मी (निर्दोष) और खरा नहीं है, यहाँ तक कि एक भी नहीं,
45003011	ऐसा कोई व्यक्‍ति नहीं, जिसको समझ हो या जो परमेश्‍वर के लिए भूखा हो।
45003012	वे सभी गुमराह हो चुके हैं वे सब किसी काम के नहीं रहे। ऐसा कोई नहीं, जो कोमलता दिखाता हो, एक भी नहीं।"
45003013	"उनका गला खुली कब्र के समान है। वे अपनी जीभ से झूठ बोलते हैं, उनके ओठों के नीचे साँप का ज़हर है।"
45003014	"उनका मुँह शाप और कड़वाहट से भरा है।"
45003015	"उनके पैर खून बहाने के लिए फुर्तीले हैं।
45003016	उनकी राहों में बर्बादी और तकलीफ़ें है।
45003017	वे चैन के रास्ते को नहीं जानते हैं।"
45003018	"उनकी आँखों में परमेश्‍वर का डर नहीं है।"
45003019	अब हम यह जानते हैं कि जो कुछ नियमशास्त्र कहता है, वह उन्हीं से कहता है, जो उसको मानने वाले हैं, ताकि हर एक मुँह को बन्द किया जा सके और सारी दुनिया परमेश्‍वर के सामने ज़िम्मेदार ठहरे।
45003020	इसलिए सिर्फ़ नियमशास्त्र के पालन करने से कोई व्यक्‍ति परमेश्‍वर की निगाह में धर्मी (सिद्ध) ठहराया नहीं जाएगा, क्योंकि नियमशास्त्र ही के द्वारा मालूम पड़ता है, क्या बुरा है और क्या नहीं।
45003021	लेकिन परमेश्‍वर ने एक रास्ता (तरीका) हमें दिखा दिया है, कि बिना उन नियमों के पालन जिनका वायदा मूसा और नबियों की किताब में है, किस तरह परमेश्‍वर के साथ रिश्ता कायम किया जाए।
45003022	परमेश्‍वर से मिलने वाली धार्मिकता (पवित्रता और सिद्धता) जो यीशु मसीह पर विश्‍वास करने से हासिल होती है, सभी विश्‍वास करने वालों के लिए है, चाहे वे कोई भी क्यों न हों।
45003023	सभी ने (परमेश्‍वर के खिलाफ) बलवा किया है और परमेश्‍वर के सामने खरे नहीं हैं।
45003024	लेकिन जो छुड़ाया जाना मसीह यीशु में उनकी महान कृपा से है उसके द्वारा वे मुफ़्त में सज़ा मुक्त किए गये हैं।
45003025	जिस अनुग्रह (दया) के स्थान पर विश्‍वास से पहुँचते हैं वहाँ पर उनकी कुर्बानी (प्रायश्चित) के समय परमेश्‍वर ने उन्हें (यीशु को) सब के सामने रखा।
45003026	यह उन्हों ने इसलिए किया, ताकि इस समय उनकी विश्‍वासयोग्यता दिखायी दे, और वह (परमेश्‍वर) यीशु पर विश्‍वास करने वाले को बिना किसी दोष का एलान करें।
45003027	फिर घमण्ड करना कहाँ रहा? इसकी तो कोई जगह ही नहीं है, अगर है तो किस सिद्धान्त से? कामों के सिद्धान्त से नहीं? लेकिन विश्‍वास के के ज़रिये।
45003028	इस से हम यह निचोड़ निकालते हैं, कि नियमशास्त्र के कामों से अलग विश्‍वास ही से एक व्यक्‍ति धर्मी (निर्दोष) घोषित किया जाता है।
45003029	क्या वह केवल यहूदियों के परमेश्‍वर हैं? क्या वह गैरयहूदियों के भी नहीं? हाँ यहूदियों और गैरयहूदियों के भी हैं।
45003030	इसलिए जब खतना वाले और खतनाहीन को एक ही परमेश्‍वर विश्‍वास से क्षमा देते हैं।
45003031	तब क्या विश्‍वास की अहमियत की वजह से हम नियमशास्त्र को अलविदा कह दें। बिल्कुल नहीं! इसके विपरीत हम नियमशास्त्र को उसका उचित आदर सम्मान देते हैं।
45004001	सो हम क्या कहें? अब्राहम, जो शरीर के अनुसार हमारा पूर्वज है, विश्‍वास से मुक्‍ति के प्रश्न पर क्या अनुभव रखता था?
45004002	क्योंकि यदि अब्राहम कर्मों द्वारा सिद्ध ठहराया गया होता, तो उसका घमण्ड करना ठीक था, लेकिन परमेश्‍वर के सामने नहीं।
45004003	इसके बारे में बाइबल में क्या लिखा है? अब्राहम ने परमेश्‍वर पर विश्‍वास किया और यह विश्‍वास करना उसके लिए विश्‍वासयोग्यता गिना गया।
45004004	जो मेहनत करता है, उसकी मज़दूरी ईनाम नहीं है, लेकिन वह उसका हक बनता है।
45004005	परन्तु जो मेहनत नहीं करता, (लेकिन परमेश्‍वर जो दुष्ट को पवित्र ठहराते हैं), उन पर भरोसा करता है, उसका विश्‍वास उस व्यक्‍ति के लिए विश्‍वासयोग्यता (धार्मिकता) गिना जाता है।
45004006	जैसा राजा दाऊद भी उस व्यक्‍ति को आशीषित कहता है, जिसे परमेश्‍वर द्वारा कामों के आधार पर नहीं लेकिन विश्‍वास के आधार पर धर्मी ठहराया जाता है।
45004007	"आशीषित वे हैं जिनके गुनाह माफ़़ किए गए और जिनकी दुष्टता ढाँक दी गयी।
45004008	आशीषित व्यक्‍ति वह है, जिसे मुजरिम (अपराधी) न ठहराया गया हो।
45004009	क्या इस वचन से सिर्फ़ खतना वाले ही आशीष पाते हैं, या बिना खतना वाले भी? क्योंकि हमारा कहना है, कि अब्राहम विश्‍वास से धर्मी ठहराया गया था।
45004010	अब्राहम कब धर्मी ठहराया गया, खतने के पहले या खतने के बाद में? खतने के बाद नहीं, लेकिन इसके पहले।
45004011	जब वह खतना रहित था, उसने खतने का निशान पाया, जो विश्‍वास से अपनाए जाने की मोहर थी। साथ ही यह कि विश्‍वास के द्वारा अब्राहम उन लोगों का भी पिता हो सके जो खतना रहित दशा में विश्‍वास करते हैं, ताकि वे भी धर्मी ठहराए जाएँ।
45004012	अब्राहम खतना वालों का ही पिता नहीं हैं, लेकिन उनका भी है, जो अब्राहम के विश्‍वास के पदचिन्हों पर चलते हैं, जिसके पास खतना रहित स्थिति में विश्‍वास था।
45004013	अब्राहम या उसके वंश तक दुनिया को विरासत में पाने की प्रतिज्ञा मूसा के नियमशास्त्र से नहीं पहुँची, लेकिन विश्‍वास से मिलने वाली धार्मिकता (सिद्धता) से।
45004014	इसलिए कि अगर लोग नियमशास्त्र की वजह से वारिस हैं, तो विश्‍वास बेकार ठहरा और प्रतिज्ञा भी बेअसर हुयी,
45004015	क्योंकि नियमशास्त्र के पालन नहीं किये जाने से प्रकोप पैदा होता है, लेकिन जहाँ नियमशास्त्र है ही नहीं उसके तोड़े जाने का सवाल ही नहीं उठता।
45004016	इसलिए वायदा विश्‍वास का नतीजा है और विश्‍वास पर निर्भर भी है, ताकि अब्राहम के वंश के लिए वायदा निश्चित रूप से काम करे, सिर्फ़ उनके लिए नहीं जो नियमशास्त्र के मानने वाले हैं, लेकिन उनके लिए भी जो अब्राहम का सा विश्‍वास रखने वाले हैं, जो कि हम सब का पिता है
45004017	जैसा कि लिखा है, "मैंने तुम्हें बहुत से राष्ट्रों का पिता बनाया है जिन (परमेश्‍वर) पर उस (अब्राहम) ने विश्‍वास किया, उन (परमेश्‍वर) की मौजूदगी में अब्राहम हमारा पिता है - वह परमेश्‍वर मरे हुओं को ज़िन्दा करते हैं, जो बातें हैं नहीं उन्हें इस तरह कहते हैं, जैसे कि वास्तव में वे हैं।
45004018	कोई आशा न होने पर भी अब्राहम ने भरोसा किया, कि जो कुछ उससे कहा गया था, "कि तुम्हारा वंश ऐसा होगा" या "तुम्हारी सन्तान तारों के समान असंख्य होगी", उसी कथन के अनुसार वह बहुत से देशों का पिता बना।
45004019	अब्राहम विश्‍वास में डगमगाया नहीं था। सौ साल का होने के बावजूद भी उसने न अपनी देह को और न सारा की कोख़ को मरा हुआ समझा।
45004020	शक के कारण वह परमेश्‍वर के वायदों पर लड़खड़ाया नहीं, लेकिन परमेश्‍वर की बड़ाई करता हुआ विश्‍वास में मज़बूत बना रहा और परमेश्‍वर की प्रशंसा की।
45004021	वह पूरी तरह से निश्चिन्त था कि जैसा वायदा उसे मिला है, परमेश्‍वर वैसा करने के योग्य हैं।
45004022	इसलिए उसका यह भरोसा उसके नाम पर विश्‍वासयोग्यता गिना गया।
45004023	यह केवल अब्राहम के लिए नहीं लिखा गया था लेकिन हमारे लिये भी लिखा गया था,
45004024	कि हम उन परमेश्‍वर पर विश्‍वास करें जिन्होंने यीशु मसीह को मरे हुओं में से जिलाया था।
45004025	और यह कि हमारे अपराधों के कारण यीशु मारे गए और हमें खरा (सिद्ध) ठहराने के लिए वह जिलाए गए।
45005001	इसलिए जब हम विश्‍वास से धर्मी (दोषमुक्‍त, क्षमा किए हुए और सिद्ध) ठहराए गए, प्रभु यीशु मसीह के द्वारा परमेश्‍वर के साथ हमारा रिश्ता सुधर गया है।
45005002	विश्‍वास के द्वारा हमारी पहुँच उस शर्तहीन कृपा (अनुग्रह) तक होती है, जिसमें आज तक हम बने हुए हैं और परमेश्‍वर की महिमा की आशा में खुश होते हैं।
45005003	इतना ही नहीं, हम अपने सताव में भी खुश हों यह जानते हुए कि सताव सहते रहने से धीरज पैदा होता है।
45005004	धीरज वाली सहनशीलता से चरित्र बनता है और ग्रहणयोग्य चरित्र से आशा।
45005005	आशा किसी भी तरह से निराश नहीं करती है, क्योंकि जो पवित्र आत्मा हमें दिया गया है, उसके द्वारा परमेश्‍वर पिता का प्यार उन्हों ने हमारे दिलों में डाला है।
45005006	जब हम अपनी असहाय अवस्था में थे, तब ही यीशु परमेश्‍वर-रहित लोगों के लिए मरे।
45005007	शायद ही कोई किसी भले व्यक्‍ति के लिए जान देने के लिए तैयार हो।
45005008	किन्तु परमेश्‍वर हम पर अपने प्रेम को इस तरह दिखाते हैः कि जब हम दोषी ही थे, यीशु मसीह हमारे लिए मर गए।
45005009	इस से अधिक यह कि जब उनके खून से हम आरोप मुक्‍त घोषित किए गये हैं, तो हम यीशु के द्वारा परमेश्‍वर की सज़ा से क्यों नहीं बचेंगे।
45005010	इसलिए कि जब हम परमेश्‍वर के दुश्मन थे, उनके बेटे की मौत से हमारा उनके साथ मेल हो गया है, तो उनके जीवन के कारण हम उद्धार क्यों नहीं पाएँगे।
45005011	इतना ही नहीं हम मसीह यीशु में होकर, परमेश्‍वर पिता में भी खुश होते हैं, जिनसे हम ने इस रिश्ते को पाया है।
45005012	इसलिए, जिस तरह एक इन्सान के द्वारा "पाप" दुनिया में आया और "पाप के द्वारा मौत', इसलिए सभी के पाप करने की वजह से मौत सब लोगों में फैल गयी।
45005013	नियमशास्त्र के दिए जाने तक पाप दुनिया में था लेकिन जहाँ नियमशास्त्र नहीं है, वहाँ पाप के होने की बात ही नहीं।
45005014	इसके बावजूद मौत ने आदम से लेकर मूसा तक शासन किया। उन लोगों पर भी, जिन्होंने 'आदम की आज्ञा न मानने के समान' अपराध नहीं किया था। आदम दूसरे "आने वाले" का ही एक नमूना है।
45005015	लेकिन मुफ़्त ईनाम की तुलना अपराध से नहीं की जा सकती। क्योंकि जिस तरह एक व्यक्‍ति के अपराध के कारण बहुत से मर गए, उसी तरह एक ही इन्सान (यीशु मसीह) की कृपा द्वारा परमेश्‍वर की कृपा से ईनाम बहुत लोगों तक है।
45005016	इस ईनाम की तुलना पाप के उस परिणाम से नहीं की जा सकती है, जो प्रथम मनुष्य आदम के आज्ञा न मानने से हुआ था। क्योंकि न्याय एक व्यक्‍ति के द्वारा आया और उससे लोग दोषी ठहरे, लेकिन जो मुफ़्त धार्मिकता (निर्दोषता) तमाम अपराधों के बाद आयी, वह हमारे धर्मी (निरपराध) ठहराए जाने के लिए थी।
45005017	इसलिए कि जब एक इन्सान के अपराध के कारण मौत ने राज्य किया तो और कितना अधिक जो लोग कृपा की भरपूरी और धार्मिकता (निर्दोषता) के ईनाम को पाते हैं, जीवन में उस ही यीशु मसीह के द्वारा राज्य करेंगे।
45005018	इसलिए जिस तरह से एक व्यक्‍ति के अपराध के कारण सज़ा सभी लोगों के ऊपर आयी और सभी दोषी ठहरे, उसी तरह से एक मनुष्य के सही कदम से सारी मानवजाति का मुफ़्त ईनाम निर्दोषता है।
45005019	इसलिए कि जिस तरह एक व्यक्‍ति के आज्ञा न मानने से बहुत लोग अपराधी ठहरे, उसी तरह से एक व्यक्‍ति के आज्ञा मानने से बहुत लोग धर्मी ठहराए जाएँगे।
45005020	इसके अलावा नियमशास्त्र इसलिए आया ताकि बुराई का खुलासा हो सके। किन्तु जहाँ पाप का खुलासा हुआ, कृपा और अधिक बढ़ गयी।
45005021	ताकि जिस प्रकार से पाप ने मौत में शासन किया, वैसे ही कृपा भी (अनुग्रह, फ़ज़ल) प्रभु यीशु मसीह के द्वारा सदाकाल के जीवन में प्रगट हो (राज्य करे)।
45006001	तो हम क्या कहें? क्या हम दुष्टता (पाप, गुनाह) में इसलिए बने रहें, ताकि बहुत अधिक मात्रा में शर्तहीन कृपा हासिल कर सकें
45006002	बिल्कुल नहीं। यह कैसे संभव है कि जब हम एक बार दुष्टता (पाप) के लिए मर चुके (या यीशु मसीह ने सजा़ को अपना लिया), फिर से दुष्टता वाला जीवन जीएँ?
45006003	क्या तुम्हें यह नहीं मालूम कि हम जितनों को यीशु मसीह में बपतिस्मा दिया गया, वह यीशु की मौत में बपतिस्मा था।
45006004	इसलिए हम बपतिस्मे में यीशु के साथ मौत में गाड़े गए, ताकि जिस तरह से परमेश्‍वर की शक्‍ति से यीशु मसीह जिलाए गए, हम उसी तरह जीवन के नयेपन में जी सकें।
45006005	क्योंकि यदि हम यीशु की मौत की समानता में जोड़ दिए गए हैं, तो हम उनके जी उठने की समानता में भी जोड़ दिए जाएँगे।
45006006	हम जानते हैं कि हमारा पुराना मनुष्यत्व (पुराना जीवन) यीशु के साथ क्रूस पर चढ़ाया गया था, ताकि गुनाह (पाप) का शरीर बेकार हो जाए और अब से हम पाप की सेवा न करें।
45006007	क्योंकि जो मसीह के साथ मर चुका है, वह गुनाह से मुक्‍त किया जा चुका है और धर्मी है।
45006008	अब यदि हम मसीह के साथ मर चुके हैं, हमें विश्‍वास है कि हम मसीह के साथ जीवित भी रहेंगे।
45006009	यह जानते हुए कि मसीह जो मरे हुओं में से जिलाए गए, फिर से मरेंगे नहीं। अब उनके ऊपर मौत का अधिकार नहीं रह गया।
45006010	क्योंकि जब वे एक बार मर गए, तो यह मौत पाप के लिए सदा काल की मौत थी, किन्तु जो जीवन वह जीते हैं वह परमेश्‍वर के लिए जीते हैं।
45006011	इसी प्रकार तुम भी अपने आप को पाप के लिए मरा (कि यीशु ने हमारी सजा़ को ले लिया), लेकिन हमारे स्वामी यीशु मसीह के द्वारा, परमेश्‍वर के लिए जीवित समझो।
45006012	इसलिए मरनहार देह के ऊपर पाप को अधिकार मत दो, कि तुम इसकी लालसाओं की मानो।
45006013	अपनी देह के अंगों को अधार्मिकता के हथियार होने के लिए पाप को मत सुपुर्द करो, लेकिन मरे हुओं में से जी उठे हुओं के समान खुद को और देह के अंगों को सही चाल-चलन के हथियार होने के लिए परमेश्‍वर को सौंप दो।
45006014	पाप तुम्हारे ऊपर शासन न कर सके, क्योंकि तुम नियमशास्त्र के आधीन नहीं, शर्तहीन असीमित कृपा (अनुग्रह) के आधीन हो।
45006015	तो फिर क्या? इसलिए कि हम नियमशास्त्र के आधीन नहीं असीमित कृपा के आधीन हैं, क्या हम पाप में बने रहें? बिल्कुल नहीं।
45006016	क्या तुम यह नहीं जानते हो, कि तुम गुलाम के रूप में जिसकी आज्ञा मानने के लिए अपने आप को दे देते हो, उसी के तुम गुलाम हो। या तो गुनाह के गुलाम, जो मौत तक ले जाता है या आज्ञाकारिता के गुलाम, जो धार्मिकता (खरे-जीवन) की ओर ले चलती है।
45006017	परन्तु परमेश्‍वर का धन्यवाद हो, कि हालाँकि तुम गुनाह के गुलाम थे तुम ने मन से उस शिक्षा को माना है, जो तुम्हें दी गयी है।
45006018	इसलिए अनुग्रह से आज़ाद किए जाने के बाद तुम सच्चाई के गुलाम बन गए।
45006019	गुलामों और उनके रखने वालों का उदाहरण देकर मैं कहता हूँ, क्योंकि इस तरह से समझना आसान है। पहले तुम अशुद्धता और कानूनहीनता (बलवईपन) के गुलाम थे। अब खरे जीवन के गुलाम होने का चुनाव तुम्हें करना ही चाहिए, ताकि तुम (व्यवहार में) पवित्र हो जाओ।
45006020	क्योंकि जब तुम गुनाह के गुलाम थे, तब तुम्हें इस बात की फ़िक्र नहीं थी कि जो कुछ उचित है वही किया जाए।
45006021	जिन बातों में अभी तुम शर्म महसूस करते हो, पुराने समय में तुम्हें उन बातों से क्या फ़ायदा होता था? क्योंकि उन सभी बातों का अन्त मौत है।
45006022	लेकिन अब पाप (पाप की सजा़) से मुक्‍त होकर, परमेश्‍वर के गुलाम बन गए हो। अब तुम वह सब करते हो जिससे पवित्रता मिलती है और जिसका परिणाम है-हमेशा (सदाकाल) का जीवन (या परमेश्‍वरीय जीवन)
45006023	इसलिए कि पाप (गुनाह) की मज़दूरी मौत है, लेकिन हमारे स्वामी यीशु मसीह में परमेश्‍वर का ईनाम अनन्त जीवन (कभी खतम न होने वाला परमेश्‍वरीय जीवन) है।
45007001	हे भाइयो-बहनो क्या तुम्हें यह नहीं मालूम-कि मैं उन लोगों को लिख रहा हूँ जिन्हें परमेश्‍वर के दिये गये नियमों का ज्ञान है, वह यह कि इस पृथ्वी के जीवन भर, एक व्यक्‍ति उन नियमों का पाबन्द है?
45007002	उदाहरण के लिए जब तक पति जीवित है, तब तक कानून के हिसाब से एक शादी-शुदा स्त्री अपने पति से बन्धी है, किन्तु जब उसका पति मर जाता है, तब वह विवाह के कानून से मुक्‍त हो जाती है।
45007003	इसलिये यदि उसके पति के जीते जी वह किसी दूसरे व्यक्‍ति से शादी करती है, वह वेश्या कहलाएगी। किन्तु यदि उसका पति मर जाता है, तो उसके पति के साथ उसका वैवाहिक बन्धन टूट जाता है। ऐसे में किसी पुरुष से विवाह करने पर वह वेश्या नहीं हुई।
45007004	इसलिए मेरे भाइयो-बहनो, तुम मसीह की देह से नियमशास्त्र (मूसा द्वारा परमेश्‍वर के दिए हुए नियमों) के लिए मर गए, ताकि तुम मरे हुओं में से जिलाए जाकर मसीह के हो जाओ और परमेश्‍वर के लिए फल (पवित्रता) लाओ।
45007005	जब हम बुरे स्वभाव (पुराने स्वभाव) के वश में थे, तब नियमों की आधीनता की वजह से उठी बुरी अभिलाषाएँ हमारे देह में कार्य कर रही थीं, जिससे हम मौत (शारीरिक और अनन्त) के लिए परिणाम उत्पन्न कर रहे थे।
45007006	जिस बात ने हमें (यहूदियों को) अपने वश में रखा था अब उसके लिए मर जाने से हम नियमों की आधीनता से छुड़ाए गए हैं ताकि पवित्र आत्मा के नए तरीके से सेवा करें, न कि रीति-विधियों और बलिदानों के चढ़ाने से।
45007007	तो हम क्या कहें? क्या नियमशास्त्र बुरा है? नहीं, बिना नियमशास्त्र के द्वारा बुरा क्या है, यह मैं जान नहीं पाता, उदाहरण के लिए, यदि परमेश्‍वर ने यह दोहराया न होता कि "तुम लालच मत करो", तो लालच क्या है, यह नहीं जाना जाता।
45007008	आज्ञा दिए जाने के कारण मेरे भीतर गुनाह (पाप) ने अवसर पाकर तमाम प्रकार की लालसा को उत्पन्न कर डाला।
45007009	एक समय था जब मैं नियमों-आज्ञाओं से हटकर जीवन बिता रहा था, किन्तु जब नियम-आज्ञाएँ दी गयी, पाप फिर से जागृत हो गया और मैं मर गया।
45007010	जिस आज्ञा से अपेक्षा यह थी कि वह जीवन लाएगी वही मौत लेकर आयी।
45007011	इसलिए कि बुराई (पाप) ने आज्ञा की मदद से फ़ायदा उठाकर मुझे धोखा दिया और मुझे आज्ञा से मार डाला।
45007012	इसलिए परमेश्‍वरीय आज्ञाएँ पवित्र अच्छी और खरी हैं।
45007013	जो अच्छा है वह क्या मेरे लिए मौत बन सकता है? बिल्कुल नहीं। परन्तु इसलिए कि पाप बुरा ही दिख सके जो कुछ अच्छा था उसने मुझ में मौत पैदा की, ताकि आज्ञा के द्वारा पाप अधिकाई से बुरा दिख सके?
45007014	हम जानते हैं कि नियमशास्त्र आत्मिक है, किन्तु मैं आत्मिक नहीं हूँ, और पाप के हाथ गुलाम के रूप में बिका हुआ हूँ।
45007015	मुझे समझ नहीं आता कि क्या करता हूँ, क्योंकि जो कुछ मैं करना चाहता हूँ वह नहीं कर पाता। लेकिन वही करता हूँ जिससे मुझे नफ़रत है।
45007016	यदि मैं वह करता हूँ जो करना नहीं चाहता, मैं यह मान लेता हूँ कि मूसा द्वारा दिए नियम और आज्ञाएँ अच्छी हैं।
45007017	ऐसी स्थिति में इसका करने वाला मैं नहीं, लेकिन मुझ में बसा हुआ पुराना स्वभाव है।
45007018	मैं जानता हूँ कि मुझ में अर्थात् मेरी देह में कुछ भी अच्छा नहीं है। जिस अच्छे काम की मैं चाह करता हूँ, वह नहीं कर पाता हूँ, जो बुरा मैं नहीं करना चाहता हूँ, वही करता रहता हूँ।
45007019	यदि मैं वह करता हूँ जो नहीं चाहता, तो उसका करने वाला मैं नहीं हूँ,
45007020	लेकिन मुझ में बसा हुआ बुरा स्वभाव है।
45007021	मैं यह प्रवृत्ति (गतिविधि) अपने भीतर पाता हूँ कि जब मैं भला करना चाहता हूँ, तो बुराई मुझे धर-दबोचने के लिए तैयार है।
45007022	मैं अपने भीतर परमेश्‍वर की बातों से खुश रहता हूँ,
45007023	किन्तु मेरी देह के अंगों में दूसरे कामों को देखता हूँ, जो मेरे मन के विचारों से लड़ाई करके मुझे मेरे अंगों में कार्य करने वाली बुरी कार्य प्रणाली का गुलाम बनाती है।
45007024	मैं कैसा असहाय मनुष्य हूँ, मुझे इस मौत की देह से कौन आज़ाद करेगा?
45007025	मैं अपने स्वामी यीशु मसीह परमेश्‍वर का धन्यवाद करता हूँ। मैं अपने मन में तो नियम और आज्ञाओं का गुलाम हूँ किन्तु बुरे स्वभाव में पाप की प्रणाली का गुलाम हूँ।
45008001	इसलिए जो लोग मसीह यीशु में हैं, उन पर दण्ड की आज्ञा नहीं है
45008002	क्योंकि मसीह यीशु में जो जीवन है उस जीवन की आत्मा के नियम ने मुझे (यहूदियों को) पाप और मौत के क्रम (मूसा के नियम - अज्ञाओं) से आज़ाद कर दिया है।
45008003	परमेश्‍वर द्वारा दी गयी आज्ञाएँ और नियम पुराने स्वभाव के कारण, अपने में बलहीन थे, उसे परमेश्‍वर ने अपने बेटे को पापमय करके बलिदान चढ़ा दिया। और परमेश्‍वर ने अपराध को पापमय स्वभाव में दोषी ठहराया,
45008004	ताकि नियमों और आज्ञाओं की उचित माँग हम में जो शरीर (पुराने स्वभाव की प्रेरणा) के अनुसार नहीं परन्तु आत्मा के अनुसार चलते हैं, पूरी की जाए।
45008005	जो लोग बुरे स्वभाव के आधार पर जीवन जीते हैं, वे अपनी लालसाओं पर अपने मन को लगाते हैं, किन्तु जो परमेश्‍वर के आत्मा के द्वारा चलते हैं, वे परमेश्‍वर के आत्मा की इच्छाओं पर ध्यान लगाते हैं।
45008006	शरीर के वश में होकर चलने से मौत मिलती है, लेकिन जो मन परमेश्‍वरीय आत्मा द्वारा अनुशासित किया जाता है वहाँ जीवन और शान्ति है।
45008007	क्योंकि शरीर (बुरे या पुराने स्वभाव) पर मन लगाना तो परमेश्‍वर से दुश्मनी रखना है। यह परमेश्‍वरीय विधान के प्रति आधीनता न स्वीकार करता है, न कर सकता है।
45008008	जो लोग बुरे स्वभाव के शिकंजे (शारीरिक दशा) में हैं, वे परमेश्‍वर को खुश नहीं कर सकते।
45008009	यदि परमेश्‍वरीय आत्मा तुम्हारे अन्दर रहता है तो तुम बुरे स्वभाव की गुलामी में नहीं हो, लेकिन आत्मिक दशा में हो। और यदि ऐसा है तो परमेश्‍वर का आत्मा तुम में वास करता है, यदि किसी में मसीह का आत्मा नहीं है, तो वह मसीह का जन नहीं है।
45008010	यदि मसीह तुम में हैं, तो हालाँकि पाप के कारण तुम्हारी देह मरी हुयी है, फिर भी धार्मिकता के कारण तुम्हारी आत्मा जीवित है।
45008011	परन्तु यदि परमेश्‍वर का आत्मा जिन्होंने मसीह को मरे हुओं में से जिलाया, तुम्हारे भीतर है, तो जिन्होंने मसीह को मरे हुओं में से जिलाया, उस आत्मा के द्वारा जो तुम्हारे भीतर है, तुम्हारी मरणशील देह को भी जिलायेंगे।
45008012	इसलिए भाइयो-बहनो, हम बुरी इच्छा या बुरे स्वभाव (शरीर) के कर्ज़दार नहीं, कि हम उसकी बात मान कर चलें।
45008013	क्योंकि यदि तुम उस पुराने स्वभाव के अनुसार जीओगे तो मरोगे, किन्तु यदि पवित्र आत्मा के द्वारा देह के गंदे कामों को मारोगे, तो जीवित रहोगे।
45008014	इसलिए कि जो लोग परमेश्‍वर की आत्मा के द्वारा जीवन बिताते हैं, वे ही उनके बेटे-बेटियाँ हैं।
45008015	इसलिए कि तुम ने ऐसा आत्मा नहीं पाया है, जो तुम्हें डर का गुलाम बनाता है, लेकिन तुम ने लेपालकपन का आत्मा पाया है, इसलिए हम उन्हें पिता कहकर पुकारते हैं।
45008016	परमेश्‍वर का आत्मा हमारी खुद की आत्मा के साथ गवाही देता है, कि हम परमेश्‍वर के बेटे बेटियाँ (सन्तान) हैं।
45008017	यदि हम उनकी औलाद (बेटे-बेटियाँ) हैं, तो हम वारिस हैं अर्थात् मसीह के साथ वारिस और परमेश्‍वर पिता के वारिस। यदि ऐसा है तो, हम मसीह के दुःखों में भागी होते हैं और तभी हम उनके सम्मान और आदर में भी शामिल हो सकेंगे।
45008018	मुझे लगता है, कि हमारा इन दिनों का दुःख उस सम्मान के सामने जो हम पर प्रगट किया जाएगा, तुलना करने लायक नहीं है।
45008019	सृष्टि बड़ी उत्सुकता से परमेश्‍वर के पुत्रों (संतान के) प्रगट होने का इंतज़ार कर रही है।
45008020	क्योंकि सृष्टि अपनी इच्छा से बर्बादी के लिए आधीन नहीं की गयी थी, बल्कि उनकी इच्छा से जिन्होंने इसे आधीन कर दिया था।
45008021	वह भी इस आशा से कि सृष्टि गुलामी और सड़ाहट से छुड़ायी जाकर परमेश्‍वर की सन्तान की अद्भुत आज़ादी में लायी जाए।
45008022	हम जानते हैं कि अब तक पूरी सृष्टि मानो प्रसव की सी पीड़ा के समान कराह रही है।
45008023	मात्र सृष्टि ही नहीं, हम स्वयं जिनके पास पवित्र आत्मा का पहला फल है, हम भी अपने में कराह रहे हैं और गोद लिये जाने (हमारी देह के छुटकारे) का इन्तज़ार कर रहे हैं।
45008024	इसी आशा के लिए हम ने मुक्‍ति भी पायी है। परन्तु यदि अपेक्षित वस्तु दिखने लग जाए तो वह आशा नहीं, क्योंकि जिसे व्यक्‍ति देखता है उसकी आशा क्यों करता रहेगा?
45008025	लेकिन यदि हम देखने वाली बात के लिए आशा रखते हैं, तो हम उसके लिए धीरज से आशा रखते हैं।
45008026	इसी प्रकार से पवित्र आत्मा हमारी कमज़ोरियों में सहायता करता है, क्योंकि हम नहीं जानते कि हमें क्या और कैसे माँगना चाहिए। किन्तु परमेश्‍वर का आत्मा स्वयं हमारे लिए ऐसी आहें भरकर प्रार्थना करता है, जिसे शब्दों में नहीं कहा जा सकता।
45008027	जो दिलों को परखते हैं, जानते हैं कि पवित्र आत्मा क्या चाहता है, क्योंकि वह अलग किए हुए लोगों के लिए परमेश्‍वर की इच्छा के अनुसार प्रार्थना करता है।
45008028	हम जानते हैं कि जिन्हें परमेश्‍वर के उद्देश्य को पूरा करने के लिए बुलाया गया है, और जो उन से प्यार करते हैं, उनके लिए सब कुछ भले के लिए होता है।
45008029	इसलिए कि जिनको परमेश्‍वर ने पहले से जान लिया था, उनके बारे में यह इरादा भी कर लिया कि वे, उनके बेटे यीशु की तरह हों ताकि यीशु तमाम संगी विश्‍वासियों में सर्वश्रेष्ठ (पहिलौठा) ठहरें।
45008030	इसके साथ ही जिन्हें पहले से ठहराया उन्हें बुलाया भी और जिन्हें बुलाया, उन्हें निर्दोष (सिद्ध) घोषित किया और जिन्हें धर्मी घोषित किया उन्हें, आदर और सम्मान भी दिया।
45008031	इन बातों के सम्बन्ध में हम क्या कहें? यदि परमेश्‍वर हमारे संग हैं, तो हमारा दुश्मन कौन है?
45008032	जिन्होंने अपने बेटे तक को बचाकर नहीं रखा, लेकिन उन्हें हम सभी के लिए दे दिया, वह यीशु के साथ हमें मुफ़्त में सब कुछ क्यों नहीं देंगे?
45008033	परमेश्‍वर के चुने हुए लोगों के विरोध में कौन आरोप साबित करेगा? परमेश्‍वर स्वयं उन लोगों को दोष मुक्‍त और सिद्ध साबित कर चुके हैं।
45008034	कौन उन्हें दोषी ठहराएगा? मसीह ही हैं जो मर गए थे और इस से बढ़कर यह कि वह जिलाए गए और अभी सर्वोच्च अधिकार के साथ परमेश्‍वर के साथ हैं, और वह हमारे लिए मध्यस्थ हैं।
45008035	मसीह के प्यार से हमें कौन अलग करेगा? क्या क्लेश, सताव, अकाल, कपड़ों की कमी, समस्या या हिंसा,
45008036	जैसा कि लिखा है, "तुम्हारे कारण हम पूरे दिन मारे जाते हैं, हमें काटी जाने वाली भेड़ें समझा जाता है।"
45008037	नहीं, इन सभी में जिस प्रभु ने हमसे प्रेम किया, उन में हम जयवन्त (जीत पाए हुए लोगों) से भी बढ़कर हैं।
45008038	इसलिए मुझे यह निश्चय है कि न मौत, न जीवन, न स्वर्गदूत, न शासक, न शक्‍तियाँ, न वर्तमान और न आने वाले समय की बातें,
45008039	न ऊँचाई, न गहराई, न और कोई भी सृजी वस्तु हमें परमेश्‍वर के उस प्यार से अलग कर सकती है, जो हमारे प्रभु यीशु मसीह में हैं।
45009001	मैं मसीह में सच कह रहा हूँ, मैं झूठ नहीं बोल रहा हूँ, मेरा विवेक भी पवित्र आत्मा में गवाही दे रहा है
45009002	कि मेरे दिल पर एक भारी बोझ और बना रहने वाला दुःख है।
45009003	अच्छा होता कि जो लोग मेरी बिरादरी के यानि कि इस्राएली हैं, मैं उनके कारण मसीह के द्वारा सज़ा लायक ठहरता।
45009004	लेपालकपन का हक और महिमा, वाचा, नियमों-आज्ञाओं का दिया जाना, परमेश्‍वर की सेवा और वायदे उन्हीं की हैं,
45009005	पूर्वज उन्हीं के हैं, जहाँ तक देह का सवाल है मसीह यहूदियों में से आए थे, जो सब के ऊपर हैं, परमेश्‍वर हैं और सदा-सदा के लिए बड़ाई के लायक हैं। ऐसा ही हो।
45009006	ऐसा नहीं कि परमेश्‍वर का कहा पूरा नहीं हुआ। क्योंकि जो इस्राएल के वंशज हैं वे सभी इस्राएली नहीं हैं।
45009007	वे सभी अब्राहम की सन्तान भी नहीं हैं हालाँकि वे अब्राहम के वंश के हैं, किन्तु लिखा है "इसहाक के नाम पर तुम्हारा वंश कहलाएगा"।
45009008	इसका मतलब यह है कि जो लोग मात्र दैहिक रीति से यहूदी वंश में जन्मे हैं, वे परमेश्‍वर की सन्तान नहीं, किन्तु वास्तव में प्रतिज्ञा की सन्तान ही वास्तविक सन्तान कहलाएगी।
45009009	प्रतिज्ञा यह थी, "इस समय मैं आऊँगा और सारा का एक बेटा होगा",
45009010	यही नहीं, जब रिबका भी इसहाक से गर्भवती हुई,
45009011	वे बच्चे जो पैदा नहीं हुए थे न ही उन्हों ने भला-बुरा किया था, ताकि परमेश्‍वर का वह उद्देश्य बना रहे, जो कामों पर नहीं, लेकिन उनके चुनाव पर निर्भर है, और परमेश्‍वर जो स्वयं बुलाते हैं,
45009012	उससे कहा गया था, "बड़ा छोटे की सेवा करेगा"
45009013	जैसा लिखा है, मैंने याकूब को अपनाया लेकिन एसाव को नही अपनाया।
45009014	इसलिए हम क्या कहें? क्या परमेश्‍वर अन्यायी हैं? बिल्कुल नहीं।
45009015	इसलिए कि वह मूसा से कहते हैं "जिस किसी पर मैं दया करना चाहूँ, मैं करूँगा।
45009016	और जिस किसी पर करूणा दिखाना चाहूँ मैं दिखाऊँगा"। इसलिए परमेश्‍वर की भलाइयों को कोशिश करने या मनोकामना से हासिल नहीं किया जा सकता।
45009017	पवित्रशास्त्र (बाईबिल) के अनुसार परमेश्‍वर ने मिस्र के राजा फ़िरौन से कहा, "मैंने तुम्हें इसलिए खड़ा किया है, ताकि अपनी ताकत को तुम्हारे बीच दिखाऊँ और मेरे नाम की घोषणा सारी दुनिया में की जाए।"
45009018	इसलिए जिन लोगों पर वह चाहें, अपनी दया दिखाएँगे और जिनको कठोर करना चाहेंगे, उन्हें कर देंगे।
45009019	तब तुम मुझ से कहोगे कि परमेश्‍वर फिर गलती क्यों ढूँढते हैं? किसने उनकी इच्छा का विरोध किया है?"
45009020	हे मनुष्य, तुम कौन हो, कि परमेश्‍वर से जवाब की माँग करते हो? क्या कोई वस्तु अपने बनाने वाले से पूछ सकती है, "तुम ने मुझे ऐसा क्यों बनाया?"
45009021	क्या कुम्हार को यह छूट नहीं कि वह मिट्टी के एक ही लोदें से एक बर्तन विशेष उपयोग के लिए और दूसरा साधारण उपयोग के लिए बनाए?
45009022	परमेश्‍वर, ने जो अपने गुस्से और ताकत को दिखाने के लिए तैयार थे सज़ा के पात्रों को, जिन्हें बर्बाद होना था बड़े धीरज से सहा।
45009023	ताकि दया के पात्रों को जिन्हें अपनी महिमा के लिए पहले से तैयार किया, उन पर अपनी महिमा प्रगट करे।
45009024	इन में हम सभी बुलाए हुए लोग हैं, चाहे वे यहूदियों में से हैं चाहे गैर यहूदियों में से।
45009025	जैसा होशै की पुस्तक में लिखा है, "जो मेरे लोग नहीं थे, मैं उन्हें अपने लोग कहूँगा।"
45009026	ऐसा होगा कि जिस स्थान में उन से कहा गया था, तुम मेरे लोग नहीं हो, वहीं उन्हें परमेश्‍वर पिता की सन्तान कहा जाएगा।
45009027	इस्राएल के बारे में यशायाह पुकारकर कहता है, "चाहे इस्राएल के वंश की संख्या समुद्र की रेत के समान हो, किन्तु मुट्ठी भर लोग ही बचाए जाएँगे,
45009028	इसलिए कि परमेश्‍वर पृथ्वी पर अपने कार्य को अच्‍छी तरह से जल्दी ही पूरा करेंगे।"
45009029	एक दूसरे स्थान पर यशायाह कहता है "कि यदि सेनाओं के प्रभु परमेश्‍वर की कृपा दृष्टि न हुयी होती, तो सभी यहूदी नाश कर दिए जाते, ठीक उसी तरह जिस तरह से सदोम और अमोरा नामक शहरों के लोग बर्बाद हो गए।"
45009030	फिर क्या कहा जाए, यह कि गैर यहूदी परमेश्‍वर के सामने खरा या निर्दोष ठहराए जाने की चाहत न रखते हुए भी निर्दोष ठहरे, क्योंकि वह आशीष उन्हों ने विश्‍वास ही से हासिल कर ली?
45009031	लेकिन निर्दोष ठहराए जाने की आशीष को अपने नियमों के पालन करने से चाहता था, लेकिन न पा सका,
45009032	ऐसा क्यों? यह इसलिए क्योंकि उन्हों ने विश्‍वास के बजाए नियमों के पालन करने से इसे प्राप्त करना चाहा था। वे ठोकर खाने वाले पत्थर के कारण, ठोकर खा गए।
45009033	जैसा लिखा है, "देखो मैंने यहूदियों के बीच सिय्योन में एक ऐसा पत्थर (चट्टान) अर्थात् यीशु रखा है जिसे वे न चाहेंगे, लेकिन जो कोई उन पर विश्‍वास करता है वह शर्मिन्दा नहीं होगा।"
45010001	भाइयो-बहनो, इस्राएल के लिए मेरी लालसा और प्रार्थना यह है कि वे बच जाएँ।
45010002	मैं उनके विषय कह सकता हूँ कि उनके मन में परमेश्‍वर पिता के लिए जोश है, किन्तु यह सच्चाई पर नहीं टिका हुआ है।
45010003	क्योंकि वे परमेश्‍वर द्वारा दी गयी धार्मिकता के बारे में अनजान हैं तथा अपने आप को धर्मी साबित करने की स्वयं कोशिश करते हैं, इसलिए उन्हों ने परमेश्‍वर से मिली सिद्धता (धार्मिकता) के प्रति समर्पण करने से इन्कार कर दिया है।
45010004	इसलिए कि जो कोई विश्‍वास करता है उसके लिए मसीह, नियमों-आज्ञाओं का अन्त हैं।
45010005	नियमशास्त्र के हिसाब से जो धार्मिकता है, उसका वर्णन मूसा इस तरह से करता हैः "जो व्यक्‍ति उन बातों का पालन करता है, वह उनके द्वारा जीवित रहेगा"।
45010006	जो धार्मिकता (निर्दोष ठहराया जाना) विश्‍वास पर आधारित है इस तरह से बात करती हैः "अपने दिलों में न कहो, कौन स्वर्ग में जाएगा? (मसीह को ऊपर से नीचे लाने के लिए)" या
45010007	"अधोलोक में कौन उतरेगा? (मसीह को जिलाने के लिए)"।
45010008	लेकिन यह (नियमशास्त्र) क्या कहता है? यह कि "वचन तुम्हारे पास है, तुम्हारे मुँह और मन में है, (यही वह वचन है जो हम सुनाते हैं)।
45010009	विश्‍वास यह, कि यदि तुम अपने मुँह से यीशु प्रभु (स्वामी) को मान लो और मन में यह विश्‍वास करो कि परमेश्‍वर ने उन्हें मरे हुओं में से जिलाया, तो तुम मुक्‍ति पाओगे।
45010010	खरा ठहरने के लिए हृदय (आत्मा) से भरोसा किया जाता है और मुक्‍ति के लिए मुँह से अंगीकार किया जाता है।
45010011	जैसा कि पहले ही से बाइबल में कहा जा चुका हैः "जो कोई उन पर विश्‍वास करता है वह कभी भी शर्मिन्दा नहीं होगा"। इसलिए कि यहूदी और गैर यहूदियों में कोई अन्तर नहीं है, क्योंकि वही स्वामी उन सभी के ऊपर हैं जो उनको पुकारते हैं।
45010012	जो कोई प्रभु का नाम लेगा वह बच जाएगा।
45010013	जिन पर उन लोगों ने विश्‍वास नहीं किया, वे उन्हें क्यों पुकारेंगे?
45010014	जिन्होंने विश्‍वास नहीं किया, वे यीशु पर विश्‍वास कैसे करेंगे तथा बिना किसी संदेश देने वाले के भेजे जाने से, लोग कैसे संदेश सुनेंगे? जिनके बारे में उन्हों ने सुना नहीं उन पर वे कैसे विश्‍वास करेंगे? संदेश देने वाले व्यक्‍ति के बगैर वे सुनेंगे कैसे?
45010015	और यदि संदेश देने वाले भेजे न जाएँ तो वे कैसे संदेश देंगे। जैसा कि लिखा है "जो लोग शान्ति का समाचार देते हैं और अच्छी बातों का समाचार लाते हैं, उनके पैर कितने सुन्दर हैं"।
45010016	लेकिन सभी लोगों ने खुशी की खबर को स्वीकार नहीं किया। जैसा कि यशायाह कहता है, "प्रभु हमारे सुसमाचार पर किसने भरोसा किया है?"
45010017	इसलिए विश्‍वास सुनने से और सुनना परमेश्‍वर के वचन से है।
45010018	परन्तु मैं पूछता हूँ, कि उन्हों ने क्यों नहीं सुना? हाँ बिल्कुल सुना हैः क्योंकि लिखा है, "प्रभु की वाणी पूरी पृथ्वी पर और उनके शब्द विश्‍व के अन्त तक पहुँचे हैं।"
45010019	किन्तु मैं कहता हूँ क्या इस्राएल को यह मालूम नहीं है? पहले मूसा कहता है, "जो लोग एक देश (जाति) नहीं हैं, उनके द्वारा मैं तुम्हें ईर्ष्यालु बनाऊँगा, एक मूर्ख देश द्वारा मैं तुम्हें क्रोधित करूँगा।" परन्तु यशायाह बहुत साहसी है और कहता है,
45010020	"जो मुझे ढूँढ नहीं रहे थे, उन्हों ने भी मुझे पा लिया जिन्होंने मेरे बारे में पूछा तक नहीं, उन पर मैं प्रगट किया गया।"
45010021	किन्तु इस्राएल के बारे में वह कहता है, काफ़ी समय तक मैं अपने हाथ, हुकुम (आज्ञा) न मानने वाले और बलवा करने वाले लोगों के सामने फैलाए इंतज़ार करता रहा।
45011001	इसलिए मैं कहता हूँ क्या परमेश्‍वर ने अपने लोगों को छोड़ दिया है? बिल्कुल नहीं। मैं भी इस्राएली, अब्राहम के वंश और बेन्जामिन के गोत्र का हूँ।
45011002	जिन लोगों को परमेश्‍वर पहले से जानते थे, उनको परमेश्‍वर पिता ने नहीं छोड़ा है। एलिय्याह के बारे में वचन क्या कहता है, क्या तुम्हें मालूम है? इस्राएल के विरोध में वह इस तरह से दोहाई देता है, और कहता है,
45011003	"स्वामी, उन्हों ने आपके नबियों को मार डाला है और आपकी वेदियों को तोड़ डाला है। केवल मैं बचा हूँ और वे मुझे जान से मारना चाहते हैं।"
45011004	परमेश्‍वर का उत्तर क्या था? "मैंने अपने लिए सात हज़ार लोगों को बचाकर रखा है, जिन्होंने अपने घुटने बाआल देवता के सामने नहीं झुकाए हैं।"
45011005	इसलिए इस समय भी दया के चुनाव के आधार पर कुछ लोग बच रहे हैं।
45011006	यदि कृपा से, तो फिर कर्मों को कोई जगह नहीं। नहीं तो कृपा, कृपा नहीं कहलाती, किन्तु यदि यह कामों के अनुसार है तो फिर यह असीमित दया के कारण नहीं। नहीं तो काम फिर कभी काम न रह जाते।
45011007	फिर क्या? इस्राएल को वह नहीं मिला जिसकी खोज में वे थे। किन्तु चुने हुओं ने इसे हासिल किया, दूसरे सभी लोगों के मन सख्त हो गए।।
45011008	जैसा कि लिखा है, इसलिए परमेश्‍वर ने उन्हें एक सुस्त आत्मा दी है। ऐसी आँखें दी हैं जिनसे उन्हें दिखता नहीं, ऐसे कान, जिनसे वे आज तक सुन नहीं पाते,
45011009	दाऊद कहता है, "उनकी आशीषें उनके लिए एक फन्दा, जाल और ठोकर खाने का पत्थर उनके किए का परिणाम हों।
45011010	उनकी आँखें इतनी अन्धकारमय हो जाएँ, ताकि देख न सकें, उनकी पीठ लगातार झुकी रहें।
45011011	इसलिए मैं कहता हूँ क्या वे इसलिए लड़खड़ाए, कि गिर जाएँ? बिल्कुल नहीं। बल्कि उनकी नाकामयाबी से उन्हें जलन करवाने के लिए मुक्‍ति गैरयहूदियों तक पहुँची है।
45011012	अब यदि उनकी नाकामयाबी का अर्थ है संसार के लिए भरपूरी, और नुकसान का अर्थ है गैर यहूदियों के लिए भरपूरी तो, सोचो, कि अन्त में जब वे परमेश्‍वरीय मुक्‍ति के ईनाम को स्वीकार कर लेंगे जो कितना अच्छा होगा?
45011013	मैं तुम गैरयहूदियों से कह रहा हूँ, कि तुम्हीं लोगों को खुशी का संदेश देने मैं भेजा गया हूँ और मैं इस को एक बड़ी बात भी समझता हूँ।
45011014	किसी तरह से अपनी जाति बिरादरी के लोगों में जलन उत्पन्न करा सकूँ और कुछ की मुक्‍ति करा, सकूँ मेरी यही इच्छा है।
45011015	यदि उनके इन्कार किए जाने का अर्थ है दुनिया के लिए मुक्‍ति, तो उनके द्वारा मसीह का स्वीकार किया जाना मौत का जीवन में बदलना होगा?
45011016	पहले फल (पेड़े) के रूप में जो पहले चढ़ाया जाता है, यदि वह पवित्र है तो शेष बचा हुआ भी पवित्र ठहरा। यदि जड़ पवित्र है तो डालियाँ भी पवित्र ठहरेंगी।
45011017	यदि कुछ डालियाँ तोड़ दी गयी हैं और तुम जो कि जंगली जैतून के पेड़ में हो, डालियों में कलम किए गए और जैतून पेड़ की जड़ और तेल के भागीदार बन गए हो,
45011018	डालियों के बारे में घमंड मत करना। यदि तुम घमंड करते हो तो यह याद रखना, कि तुम जड़ को नहीं सम्भालते हो, लेकिन जड़ तुम्हें सम्भालती है।
45011019	इसलिए तुम कहोगे, "डालियाँ इसलिए तोड़ी गयीं, ताकि मैं कलम किया जाऊँ।"
45011020	तुम्हारा कहना ठीक है, किन्तु वे अविश्‍वास के कारण अलग किए गए और तुम विश्‍वास से स्थिर रहते हो। घमण्ड न करो, लेकिन डरो।
45011021	इसलिए कि यदि परमेश्‍वर ने स्वाभाविक डालियों को नहीं छोड़ा तो तुम्हें भी नहीं छोड़ेंगे।
45011022	क्योंकि परमेश्‍वर की कठोरता और सिधाई को देखो, जो लोग नाकामयाब हुए उनके साथ कठोरता, किन्तु तुम्हारे साथ सिधाई यदि तुम उनकी करूणा में बने रहो, नहीं तो तुम भी हटा दिए जाओगे।
45011023	और वे यदि अपने अविश्‍वास में बने नहीं रहेंगे, तो कलम किए जाएँगे। इसलिए परमेश्‍वर उन्हें फिर से कलम करने के योग्य हैं।
45011024	क्योंकि यदि तुम जंगली जैतून के पेड़ से काटे गए थे, जो स्वभाव से जंगली थे और अपने स्वभाव के खिलाफ़, एक अच्छे जैतून के पेड़ में कलम किए गए, तो परमेश्‍वर और कितनी आसानी से ये स्वाभाविक डालियों की कलम उनके अपने जैतून के पेड़ में जोड़ेंगे।
45011025	हे भाइयो-बहनो, मैं इसलिए नहीं चाहता कि तुम इस भेद से अनजान रहो, ताकि तुम अपने दृष्टि में बुद्धिमान न बनो। जब तक गैर यहूदियों की भरपूरी का समय न आए, तब तक इस्राएल का अधूरा अन्धापन है।
45011026	इसलिए इस्राएल बचाया जाएगा, जैसा कि लिखा है, छुड़ाने वाले सिय्योन से बाहर आएँगे और गंदे जीवन (अभक्‍ति) को याकूब से दूर करेंगे।
45011027	मेरा उन से यह न बदलने वाला वचन है, जब मैं उनके गुनाहों को उन से दूर करूँगा।
45011028	खुशी के संदेश के बारे में तुम्हारे कारण वे दुश्मन हैं, लेकिन परमेश्‍वर के चुनाव के बारे में पूर्वजों के वास्ते, उन से प्रेम किया गया है।
45011029	परमेश्‍वर के वरदान और बुलाहट वापस नहीं ले लिए जाते हैं।
45011030	जिस तरह तुम परमेश्‍वर की आज्ञा नहीं मानते थे, लेकिन उनकी आज्ञा न मानने पर अभी कृपा प्राप्त की है,
45011031	यहाँ तक कि अभी तक ये आज्ञाकारी नहीं रहे हैं, ताकि तुम पर दिखायी गयी कृपा से वे लोग भी कृपा प्राप्त कर सकें।
45011032	इसलिए कि परमेश्‍वर ने उन सभी को अनाज्ञाकारिता में सीमित कर दिया है, ताकि वह सभी पर कृपा कर सकें।
45011033	ओह, सृष्टिकर्ता के ज्ञान और बुध्दि की गहराई, उनके फ़ैसले और तरीके रहस्यमय हैं।
45011034	"परमेश्‍वर के विचार क्या हैं यह किसने जान लिया है, कौन उनको सलाह दे सकता है?
45011035	या पहले किसने उनको दिया है, ताकि देने वाले को वापस किया जाए?"
45011036	इसलिए कि सब कुछ उनके लिए, उनकी शक्‍ति द्वारा और उन से है उनकी बड़ाई हमेशा तक होती रहे। ऐसा ही हो।
45012001	इसलिए हे भाइयो-बहनो, परमेश्‍वर की कृपा याद दिलाकर मैं तुम से बिनती करता हूँ, कि तुम अपनी देह को एक जीवित, पवित्र और परमेश्‍वर को पसन्द बलिदान करके चढ़ाओ, जो तुम्हारी आत्मिक सेवा है।
45012002	इस दुनिया के समान मत बनो, लेकिन तुम्हारे मन के बदले जाने के कारण खुद बदलते जाओ, ताकि तुम परमेश्‍वर की सही, अच्छी और अपनाने लायक इच्छा की पुष्टि कर सको।
45012003	उस बड़ी कृपा के कारण जो मुझे मिली, मैं तुम में से प्रत्येक को चेतावनी देता हूँ किसी भी व्यक्‍ति को अपने को दूसरे से बढ़कर नहीं समझना चाहिये। परमेश्‍वर ने हर एक को जिस मात्रा से विश्‍वास दिया है, उसी आधार पर अपने को समझना चाहिए।
45012004	जिस तरह हम सब की देह में तमाम अंग हैं और सभी अंगों का काम एक सा नहीं होता है,
45012005	उसी तरह से संख्या में हम हालाँकि बहुत हैं, किंतु मसीह की देह में एक हैं और हम एक दूसरे के लिए एक दूसरे के सहभागी (अंग) हैं।
45012006	मिलने वाली असीम कृपा (अनुग्रह) के कारण हमें अलग-अलग वरदान प्राप्त हैं। यदि भविष्यद्वाणी का दान है तो विश्‍वास के माप के अनुसार व्यक्‍ति भविष्यद्वाणी करे।
45012007	यदि सेवा करने का है, तो वह सेवा में लगा रहे। यदि सिखाने का वरदान है, तो सिखाने में लगा रहे।
45012008	जो प्रोत्साहन देता है वह लोगों की हिम्मत बढ़ाए, जो भेंट देता है, दिल खोलकर दे। जो अगुवाई करता है, वह गंभीरता से करे। जो करूणा दिखाता है, खुशी से करे।
45012009	प्यार में दिखावा न हो। बुराई से नफ़रत करो। अच्छाई को पकड़े रहो।
45012010	भाईचारे के प्यार से एक दूसरे के लिए समर्पित रहो। जहाँ आदर की बात है, अपने से अधिक दूसरों को सम्मान दो।
45012011	अपने जोश में कम न होते जाओ, परन्तु आत्मा में लगन से यीशु की सेवा करते जाओ।
45012012	आशा में खुश रहो, सताव में धीरज रखो, प्रार्थना में बने रहो।
45012013	पवित्र लोगों की ज़रूरतों को पूरा करो, तथा आवभगत में आगे रहो।
45012014	जो लोग तुम्हें सताते हैं, उन्हें आशीर्वाद दो; शाप नहीं लेकिन आशीर्वाद दो।
45012015	जो लोग खुश हैं उनके साथ खुश हो, जो रोते हैं, उनके साथ विलाप करो।
45012016	एक दूसरे के साथ समान विचार रखो। अपने को दूसरों से अधिक अच्छा मत समझो, किन्तु छोटे तबके के लोगों के साथ भी मेल-जोल बनाए रखो। ऐसा मत समझो, कि तुम ही बहुत बुद्धिमान हो।
45012017	किसी के बुरा करने पर उससे बदला मत लो। सब लोगों की निगाह में जो उत्तम है, उसी को महत्व दो।
45012018	जहाँ तक हो सके यदि संभव है, प्रत्येक के साथ शान्ति से रहो।
45012019	प्यारे दोस्तो, बदला मत लेना, लेकिन यह काम परमेश्‍वर को सौंप दो। क्योंकि प्रभु की कही यह बात लिखी है, "बदला लेना मेरा काम है, मैं चुकता करूँगा।"
45012020	इसलिए "यदि तुम्हारा दुश्मन भूखा है, उसे खाना खिलाओ, यदि वह प्यासा है, उसे पीने के लिए कुछ दो। ऐसा करने से तुम उसके सिर पर जलते कोयलों का ढेर रखोगे।"
45012021	बुराई से मत हारो लेकिन भलाई से बुराई को जीत लो।
45013001	प्रत्येक व्यक्‍ति को सरकार के बनाए हुए कानून को मानना चाहिए। इसलिए कि सब प्रकार का अधिकार परमेश्‍वर की ओर से है, जो भी अधिकारीगण हैं, उन्हें परमेश्‍वर पिता ही ने नियुक्‍त किया है।
45013002	इसलिए जो कोई अधिकार का विरोध करता है वह परमेश्‍वर के द्वारा रखे प्रबन्ध का विरोध करता है। जो लोग ऐसा करते हैं, वे सज़ा पाएँगे।
45013003	क्योंकि अधिकारी लोग अच्छे काम करने वालों को दण्ड नहीं देते हैं, लेकिन बुरा करने वालों को। क्या तुम अधिकारी के डर के बगैर जीवन बिताना चाहते हो? तो जो कुछ भला है, वह करो और वह तुम्हें शाबाशी देगा।
45013004	इसलिए कि वह भलाई करने वालों के लिए परमेश्‍वर की ओर से तुम्हारा सेवक है। यदि तुम बुरा करते हो, तो डरो, क्योंकि उसको सज़ा देने का अधिकार यों ही नहीं मिला है। वह परमेश्‍वर पिता का सेवक है ताकि बुरा करने वालों को सज़ा दे।
45013005	इसलिए अपने विवेक के कारण तुम्हें अधिकारियों की बात माननी चाहिए, न कि सज़ा के डर से।
45013006	इसी कारणवश तुम टैक्स चुकाते हो, क्योंकि वे परमेश्‍वर के सेवक के रूप में निरन्तर अपनी ज़िम्मेदारी पूरी करते हैं।
45013007	इसलिए जिसका जो हक है, उसे दो। जिसे टैक्स देना है उसे टैक्स दो, जिससे डरना चाहिए, उससे डरो। जिसकी इज़्ज़त करनी चाहिए उसकी इज़्ज़त करो।
45013008	आपसी प्यार के अलावा और किसी बात के कर्ज़दार न हो। जो दूसरों से प्रेम करता है उसने परमेश्‍वर के नियमशास्त्र को पूरा कर लिया है।
45013009	आज्ञाएँ, जैसे तुम व्यभिचार न करना, हत्या न करना, चुराना नहीं, झूठी साक्षी मत देना, लालच नहीं करना और दूसरी अन्य आज्ञाएँ जो हैं, उन सब का निचोड़ इस में है, "तुम लोगों से उतना प्रेम करो, जितना अपने आप से करते हो"
45013010	प्रेम किसी का नुकसान नहीं करता। इसलिए जिसने प्रेम किया उसने परमेश्‍वर पिता के सारे नियमों का पालन किया।
45013011	इसके अलावा तुम जानते हो कि यह समय कठिनाईयों का समय है और तुम्हें वास्तविकता को जानना है। हमारी मुक्‍ति हमारे विश्‍वास में आने के समय की तुलना में अब और अधिक नज़दीक आ गई है।
45013012	रात बीत गयी है, दिन निकलने पर है। इसलिए हम अन्धेरे में किए जाने वाले कामों को छोड़ दें और रोशनी के हथियार पहन लें।
45013013	आओ हम ऐसा जीवन जीएँ जैसा दिन के प्रकाश का होता है। लीला क्रीड़ा, नशा, गलत यौन सम्बंध, अनियन्‍त्रित काम वासना, झगड़ा और ईर्ष्या वाला जीवन नहीं।
45013014	बल्कि यीशु मसीह को पहन लो और पुराने स्वभाव (शरीर) की अभिलाषाओं को पूरा करने का विचार मत करो।
45014001	जो विश्‍वास में नया (शुरूआती विश्‍वास वाला) है, उसे अपना लो, और मतभेद (शंका) वाले विषयों पर वाद विवाद मत करो।
45014002	एक यह मानता है कि सब कुछ खाया जा सकता है। दूसरा व्यक्‍ति मात्र साग सब्ज़ी खाता है।
45014003	इसलिए जो सब कुछ खाता है उसे, उस व्यक्‍ति को नीचा नहीं समझना चाहिए जो सब कुछ नहीं खाता है; उसे दूसरे व्यक्‍ति की बुराई नहीं करनी चाहिए जो सब कुछ खाता है, क्योंकि परमेश्‍वर ने उसे भी स्वीकार किया है।
45014004	तुम कौन हो जो परमेश्‍वर के जन को दोषी ठहराओ? ऐसा व्यक्‍ति अपने प्रभु के सामने ज़िम्मेदार है। इसलिए कि परमेश्‍वर पिता उसे स्थिर रखने में सामर्थी हैं।
45014005	एक व्यक्‍ति सोचता है, कि एक दिन दूसरे से बेहतर है, दूसरा व्यक्‍ति सोचता है कि हर दिन समान हैं। इस विषय में प्रत्येक व्यक्‍ति अपने मन में पूरा यकीन रखे।
45014006	जो किसी दिन को खास समझता है, वह यीशु के लिए ऐसा करता है। जो किसी दिन को खास नहीं समझता, वह प्रभु के लिए ऐसा करता है। जो व्यक्‍ति सब कुछ खाता है वह यीशु के लिए, परमेश्‍वर को धन्यवाद देकर खाता है। वैसे ही जो व्यक्‍ति सब कुछ नहीं खाता है वह भी धन्यवाद के साथ ऐसा करता है।
45014007	हम में से कोई भी अपने लिए न जीवित रहता, और न ही मरता है।
45014008	इसलिए यदि हम जीवित हैं, तो यीशु के लिए, यदि मरते हैं, तो यीशु के लिए। इसलिए चाहे हम जिएँ या मरें, हम यीशु के हैं
45014009	इसी कारणवश यीशु भी मर गए, जी उठे और जीवित हैं, ताकि वह मरे और जीवितों दोनों के स्वामी ठहरें।
45014010	तुम अपने भाई को क्यों दोषी ठहराते हो, या उसे नीचा क्यों समझते हो? क्योंकि हम सभी मसीह के न्याय के सिंहासन के सामने खड़े होंगे।
45014011	जैसा लिखा है कि, प्रभु का कहना है, "मैं जीवित हूँ हर एक घुटना मेरे सामने झुकेगा और प्रत्येक जीभ परमेश्‍वर को मान लेगी",
45014012	क्योंकि हम में से हर एक अपना-अपना हिसाब परमेश्‍वर को देगा।
45014013	इसलिए आगे से हम किसी दूसरे पर दोष न लगाएँ। हम ध्यान दें, कि कोई व्यक्‍ति अपने भाई के जीवन में ठोकर का कारण या अड़चन न बने।
45014014	मैं जानता हूँ और यीशु मसीह के द्वारा निश्चित हूँ, कि कोई भी खाने की चीज अपने आप में अशुद्ध नहीं है, लेकिन जो व्यक्‍ति किसी भोजन वस्तु को अशुद्ध समझता है, उसके लिए वह अशुद्ध है।
45014015	यदि तुम्हारा भाई तुम्हारे खाने मूर्ति के सामने चढाया हुआ से दुखित होता है, तो तुम प्रेम का जीवन नहीं जी रहे हो। अपने भोजन के कारण उस व्यक्‍ति को नाश मत करो, जिसके लिए मसीह मरे थे।
45014016	तुम्हारी भलाई को बुराई समझ कर निन्दा न की जाए।
45014017	इसलिए कि परमेश्‍वर पिता का राज्य खाना-पीना नहीं, किन्तु परमेश्‍वर की निगाह में धर्मी ठहराया जाना, शान्ति और खुशी है, जो पवित्र आत्मा में होता है।
45014018	जो इन बातों में मसीह की सेवा करता है, उसे परमेश्‍वर स्वीकार करते हैं और उसे मनुष्यों के द्वारा सही ठहराया जाता है।
45014019	इसलिए उन बातों को चाहो, जिनसे भाईचारा पैदा हो और जिनसे हम एक दूसरे को मज़बूत बना सकें।
45014020	भोजन से परमेश्‍वर के काम को बर्बाद न करें। सब प्रकार की खाने की वस्तुएँ बिल्कुल शुद्ध हैं, किन्तु जो किसी को दुखित करके खाता है, उसके लिए वे बुरी हैं।
45014021	अच्छा यह है, कि न मांस खाया जाए और न शराब पी जाए या ऐसी और कोई वस्तु जिसके सेवन से तुम्हारे भाई-बहन को ठोकर लगे, वह नाराज़ हो जाए या कमज़ोर बने।
45014022	तुम्हारा जो विश्‍वास है उसे अपने परमेश्‍वर के सामने बनाए रखो। आशीषित (धन्य) वह व्यक्‍ति है, जो अपने आपको उस बात में दोषी नहीं ठहराता जिसे वह ठीक समझता है।
45014023	जो व्यक्‍ति शक करते हुए खाता है वह दोषी ठहर चुका है, क्योंकि उसका बर्ताव विश्‍वास पर नहीं टिका हुआ है। जो व्यवहार विश्‍वास से नहीं है, वह अपराध है।
45015001	हम जो मज़बूत हैं, हमें कमज़ोर (संवेदनशील) लोगों को सहारा देना चाहिए, बजाए इसके कि अपने आप को खुश करने का अवसर ढूँढते रहें।
45015002	हम में से हर एक जन अपने पड़ोसी की भलाई सोचे तथा उसकी उन्नति के लिए कोशिश करे।
45015003	यीशु ने भी अपने आप को खुश करना नहीं चाहा। जैसा कि लिखा है, "जो तुम्हारी बेइज़्ज़ती करते हैं, उनकी बेइज़्ज़ती मुझ पर आ गिरी है।"
45015004	जो बातें पहले लिखी गयी थीं, वे हमारे सिखाने के लिए थीं ताकि हम धीरज और वचन से साहस पाकर आशा रखें।
45015005	अब धीरज और प्रोत्साहन के पिता परमेश्‍वर, मसीह यीशु के नमूने के समान, तुम सभी को एक दूसरे के लिए सहानुभूति दें,
45015006	ताकि तुम सभी एक मन और एक मुँह से प्रभु यीशु मसीह के पिता को आदर दे सको।
45015007	इसलिए परमेश्‍वर के सम्मान के लिए, जैसा यीशु ने तुम्हें अपनाया है, तुम भी एक दूसरे को अपना लो।
45015008	अब मैं कहता हूँ कि यीशु मसीह, परमेश्‍वर के सत्य के लिए यहूदियों के लिए सेवक बने, ताकि पूर्वजों को दी गयी प्रतिज्ञाओं की पुष्टि हो सके,
45015009	और यह भी कि गैरयहूदी परमेश्‍वर की दया के लिए उन्हीं की प्रशंसा करें। जैसा कि लिखा है, इस कारणवश गैरयहूदियों के सामने मैं तुम्हें मान लूँगा ताकि तुम्हारे नाम के गीत गाऊँ।
45015010	वह फिर कहते हैं, "हे गैरयहूदियो, परमेश्‍वर के लोगों (यहूदियों) के साथ आनन्दित हो।
45015011	फिर से, "सभी गैरयहूदियो, याहवे की स्तुति करो; सभी लोग उनकी महिमा करें।"
45015012	पुनः यशायाह भविष्यद्वक्‍ता कहता है, "यिशै (दाऊद) का वंश सदा बना रहेगा। वह गैरयहूदियों के ऊपर शासन करेंगे, गैरयहूदी उन (यीशु) पर भरोसा रखेंगे।"
45015013	विश्‍वास करने के कारण अब आशा के दाता तुम्हें आनन्द और शान्ति से भर दें, ताकि तुम पवित्र आत्मा की शक्‍ति से आशा में उमड़ते रहो।
45015014	मेरे भाइयो-बहनो, मैं स्वयं तुम्हारे बारे में बेफिक्र हूँ कि तुम भी भलाई और ज्ञान से भरे हो और एक दूसरे को सिखाने के लायक हो।
45015015	फिर भी भाइयो-बहनो कुछ विषयों पर परमेश्‍वर पिता की कृपा के कारण मैंने हिम्मत के साथ यह याद दिलाने के लिए लिखा है,
45015016	कि मैं गैर यहूदियों के बीच सु-संदेश देने वाला यीशु मसीह का सेवक बनूँ, ताकि पवित्र आत्मा द्वारा शुद्ध किए जाने से गैरयहूदियों का समर्पित किया जाना ग्रहणयोग्य हो।
45015017	इसलिए परमेश्‍वर की बातों में खुश होने के लिए मेरे पास यीशु मसीह में ही कारण है।
45015018	गैर यहूदियों को आज्ञाकारी बनाने के लिए मसीह ने जिन बातों को मेरे द्वारा नहीं किया है, उन में से किसी बात को कहने के लिए मैं हिम्मत न करूँगा।
45015019	ताकि जो वचन और कार्य की शक्‍ति अद्भुत कामों और चिन्हों में दिखायी दी, मैंने बिना किसी सीमा के मसीह के सुसमाचार को यरूशलेम और उसके बाहर के जिलों में परिश्रम से इल्लुरिकुम तक सुनाया।
45015020	मैंने अपना लक्ष्य यह बनाया है कि जहाँ-जहाँ मसीह का नाम नहीं पहुँचा है, वहाँ सुसमाचार पहुँचाऊँ, ताकि मैं किसी दूसरे व्यक्‍ति की नींव पर इमारत न बनाऊँ।
45015021	किन्तु ऐसा लिखा है, "जिनके बारे में कहा नहीं गया, वे देखेंगे, जिन्होंने सुना नहीं, वे समझेंगे"।
45015022	इस कारणवश भी मैं तुम्हारे पास नहीं आ सका।
45015023	लेकिन अब इन सभी क्षेत्रों में सुसमाचार पहुँचाए जाने और बहुत वर्षों से मिलने की इच्छा के कारण मैं स्पेन आऊँगा, और मिलूँगा।
45015024	मेरी आशा है कि मैं कुछ दिन तुम्हारे साथ समय बिताऊँ और फिर तुम मुझे आगे पहुँचा दो।
45015025	अभी मैं यरूशलेम के पवित्र लोगों की सेवा के लिए वहाँ जा रहा हूँ।
45015026	क्योंकि मकिदुनिया और अखाया के लोगों को यह अच्छा लगा था, कि वे यरूशलेम के पवित्र लोगों के बीच गरीबों के लिए कुछ इकट्ठा करें।
45015027	सच पूछो, तो यह उन्हें अच्छा लगा और वे यरूशलेम के लोगों के कर्ज़दार भी हैं। क्योंकि यदि गैरयहूदियों को उन से आत्मिक फ़ायदा मिला है, तो उनकी ज़िम्मेदारी यह है कि धन से उनकी मदद करें।
45015028	इसलिए जब मैं यह कार्य पूरा कर लूँगा और उन्हें यह मदद मिल जाएगी तो तुम्हारे पास से होता हुआ स्पेन जाऊँगा।
45015029	मुझे निश्चय है कि जब मैं तुम्हारे पास आऊँ, तो मसीह के सुसमाचार की आशीष की भरपूरी में आऊँ।
45015030	मैं यीशु मसीह के नाम से और पवित्र आत्मा के प्रेम के कारण तुम से बिनती करता हूँ, कि परमेश्‍वर से मेरे लिए प्रार्थना करने में लगे रहो,
45015031	ताकि मैं यहूदिया नगर में अविश्‍वासियों के हाथों से छुड़ाया जाऊँ और यरूशलेम के लिए मेरी सेवा पवित्र लोग स्वीकार कर सकें।
45015032	परमेश्‍वर की इच्छा द्वारा मैं बड़ी खुशी के साथ तुम्हारे पास आ सकूँ, और तुम भी उत्साहित हो जाओ।
45015033	अब शान्ति के पिता तुम सब के साथ रहें। ऐसा ही हो।
45016001	किंख्रिया की मण्डली में फ़ीबे नामक एक बहन है जो तारीफ़ के योग्य है।
45016002	जैसा कि पवित्र लोगों को करना चाहिए, इस बहन को अपनाओ और उसकी जो भी ज़रूरत हो, उसे सहयोग दो। इसलिए कि वह मेरे और दूसरों के लिए मददगार ठहरी है।
45016003	मेरे मददगार प्रिसिल्ला और अक्‍विला को सलाम कहो।
45016004	और मेरी खातिर उन्हों ने अपनी जान जोखिम में डाली। केवल मैं उन्हीं के प्रति नहीं, लेकिन सभी गैर यहूदी कलीसियाओं का आभारी हूँ।
45016005	इसी तरह जो चर्च उनके घर में आराधना करता है, उसे मेरा आशीर्वाद। मेरे प्रिय इपैनितुस को सलाम जो एशिया में मसीह के पास आने वालों में पहला है।
45016006	मरियम जिसने हमारे लिए बहुत परिश्रम किया उसे सलाम
45016007	अन्द्रुनीकुस और यूनियास जो मेरे रिश्तेदार और संगी कैदी हैं, जो प्रेरितों में जाने माने हैं, और मुझ से पहले मसीह में थे, उन्हें शान्ति मिले।
45016008	अम्पलियातुस जो यीशु में मेरा प्यारा है उसे सलाम
45016009	सहायक उरबानुस और इस्तखुस जो मसीह में मेरे प्रिय हैं मेरा सलाम
45016010	मसीह में प्रिय अपिल्लेस और अरिस्तबुलुस के कुटुम्ब को सलाम।
45016011	मेरे रिश्तेदार हेरोदियन को सलाम। नरकिस्सुस का कुटुम्ब जो यीशु में है उन्हें सलाम।
45016012	त्रूफ़ैना, त्रिफ़ोसा जो यीशु के लिए मेहनत करते हैं उन्हें सलाम। परसिस जिसने यीशु के लिए कठोर मेहनत की है उसे सलाम कहना। मसीह में चुने हुए,
45016013	रूफ़ुस और मरियम और मेरी और उसकी माँ को सलाम।
45016014	असुंक्रितुस, फ़िलगौन, हिरमेस, पत्रुबास, हिर्मास और जो भाई उनके साथ हैं, उन्हें आशीर्वाद
45016015	फ़िलुलुगुस, जूलिया, नेर्युस और उसकी बहन, उलुम्पास और जो पवित्र लोग उनके साथ हैं, उन्हें सलाम
45016016	आदर के साथ एक दूसरे को अपना प्यार दिखाओ। यीशु मसीह के सभी चर्च तुम्हें आशीर्वाद देते हैं।
45016017	हे भाइयो-बहनो, मैं तुम से बिनती करता हूँ कि जो लोग तुम्हारे बीच दी गयी शिक्षा के विपरीत फूट और सेवा में रूकावट डालते हैं, उन्हें पहचानो और उन से दूर रहो।
45016018	इसलिए कि ऐसे लोग हमारे मसीह यीशु की सेवा नहीं करते हैं, लेकिन अपने पेट की। वे अपनी चापलूसी और मीठी बातों से सीधे लोगों को धोखा देते हैं।
45016019	क्योंकि तुम्हारे आज्ञा मानने के बारे में सभी जानते हैं। इसलिए मैं तुम्हारे विषय में खुश हूँ किन्तु मैं चाहता हूँ कि तुम भलाई के बारे में बुद्धिमान बनो और बुराई के विषय में भोले बनो।
45016020	और शान्ति के कर्ता परमेश्‍वर बहुत जल्दी ही शैतान को तुम्हारे पैरों तले कुचलवा देंगे। हमारे स्वामी यीशु मसीह की असीम कृपा तुम्हारे ऊपर होती रहे। ऐसा ही हो।
45016021	मेरा सहकर्मी तिमोथी और रिश्तेदार लूकियस, जेसन और सोसिपेटर तुम्हारी कुशलता की कामना करते हैं।
45016022	मैं टर्टियस जिसने यह पत्र लिखा है, तुम्हें सलाम कहता हूँ।
45016023	मेरी और पूरे चर्च की पहुनाई करने वाला गयुस तुम्हें सलाम कहते हैं। शहर का प्रबन्धक इरास्तुस और भाई क्‍वारतुस सलाम कह रहे हैं।
45016024	हमारे स्वामी मसीह यीशु की असीमित कृपा तुम्हारे साथ हो।
45016025	मेरे खुशी के संदेश के अनुसार मसीह का संदेश जो तुम्हें स्थिर कर सकता है, उस भेद के खुलने के द्वारा जो युगों से छुपा हुआ था,
45016026	परन्तु अब हमेशा-हमेशा के परमेश्‍वर के आदेश से भविष्यद्वक्‍ताओं के लेख द्वारा विश्‍वास की आज्ञाकारिता के लिए पूरी तरह सामने आया है।
45016027	केवल सर्वशक्‍तिमान परमेश्‍वर जो बुद्धिमान हैं, यीशु मसीह के द्वारा सदा काल तक सारी बड़ाई और सारा आदर पाएँ। ऐसा ही हो।
46001001	पौलुस की ओर से जो परमेश्‍वर की इच्छा से यीशु मसीह का प्रेरित होने के लिए बुलाया गया और भाई सोस्थिनेस की ओर से
46001002	उस चर्च के नाम जो कुरिन्थुस में है, अर्थात् उनके नाम जो मसीह में अलग किए गए और अलग होने के लिए बुलाए गए हैं।
46001003	हमारे पिता परमेश्‍वर और प्रभु यीशु मसीह की ओर से तुम्हें अनुग्रह और शान्ति मिलती रहे।
46001004	मैं तुम्हारे बारे में अपने परमेश्‍वर का सदा धन्यवाद करता हूँ इसलिए कि परमेश्‍वर का यह अनुग्रह तुम पर मसीह यीशु में हुआ
46001005	कि उन्हीं (यीशु) की वजह से तुम लोग हर बात में अर्थात् बोलने मे और सारे ज्ञान में बहुत बढ़ गए।
46001006	यही यीशु मसीह की सच्चाई का सबूत है।
46001007	तुम में किसी वरदान की कमी नहीं है और तुम हमारे प्रभु यीशु मसीह के दूसरी बार आने का इन्तज़ार भी करते हो।
46001008	वह तुम्हें आखिर तक मजबूत रखेंगे कि तुम हमारे प्रभु यीशु मसीह के आने पर निर्दोष (बिना किसी आरोप के) खड़े रह सको।
46001009	परमेश्‍वर विश्‍वसनीय हैं, जिन्होंने तुम्हें अपने बेटे, हमारे प्रभु यीशु मसीह के साथ हिस्सेदार होने के लिए (या संगति में) बुलाया है।
46001010	हे भाइयो बहनो, मसीह यीशु जो हमारे प्रभु हैं, उनकी तरफ़ से मैं बिनती करता हूँ कि तुम एक मत रखो, तुम में फूट न हो और एक उद्देश्य रखकर एकता बनाए रहो।
46001011	खलोए के परिवार के लोग मुझे बता चुके हैं, कि तुम लोग आपस में लड़ रहे हो।
46001012	तुम में से कुछ लोग अपने आपको पौलुस, कुछ अपुल्लोस, कुछ कैफ़ा और कुछ मसीह का अनुयायी बता रहे हैं।
46001013	क्या यीशु मसीह बँट गये हैं? क्या पौलुस के नाम में तुम्हें बपतिस्मा दिया गया था?
46001014	परमेश्‍वर की बड़ाई हो कि क्रिस्पुस और गयुस को छोड़कर तुम में से किसी और व्यक्‍ति को मैंने बपतिस्मा नहीं दिया;
46001015	ताकि कहीं ऐसा न हो कि कोई यह कहे कि उसका बपतिस्मा मेरे नाम से हुआ है।
46001016	मैंने स्तिफ़नास के परिवार को भी बपतिस्मा दिया, इसके अलावा मुझे याद नहीं कि किसी और को मैंने बपतिस्मा दिया।
46001017	इसलिए कि मसीह ने मुझे बपतिस्मा देने नहीं बल्कि सुसमाचार (खुशी की खबर) सुनाने को भेजा है-वह भी चतुराई दिखाने के लिए नहीं ताकि लोगों का ध्यान मसीह के क्रूस से हट जाए।
46001018	क्रूस की सच्चाई नाश हो जाने वाले लोगों के लिए बेवकूफ़ी है, लेकिन हम मुक्‍ति पाने वालों के लिए परमेश्‍वर की सामर्थ्य (शक्‍ति) है।
46001019	लिखा है कि "मैं ज्ञानियों के ज्ञान को नाश कर डालूँगा और बुद्धिमान लोगों की बुद्धिमानी को रद्द कर डालूँगा।"
46001020	कहाँ रहा बुद्धिमान? कहाँ गया मूसा की किताबों का विशेषज्ञ? इस युग का दर्शनशास्त्री कहाँ है? क्या परमेश्‍वर ने इस दुनिया के ज्ञान को मूर्खता नहीं ठहराया है?
46001021	परमेश्‍वर ने अपनी बुद्धिमानी के अनुसार कभी यह नहीं चाहा कि इस दुनिया के ज्ञान से लोग उन्हें जानें। परमेश्‍वर को यह ठीक लगा कि (हमारे) दिए गए संदेश की मूर्खता के द्वारा उनको पाप-क्षमा दें, जो विश्‍वास करेंगे।
46001022	यहूदी लोग अद्भुत चिन्ह की माँग करते हैं और यूनानी ज्ञान की बातों के पीछे पड़े रहते हैं।
46001023	लेकिन हम उस क्रूस पर चढ़ाए गए मसीह के बारे में बताते हैं जिससे यहूदी नाखुश होते हैं और जिसे दूसरे सभी लोग मूर्खता समझते हैं।
46001024	जिन्हें बुलाया गया है, चाहे वे यहूदी हों या यूनानी उनके लिए मसीह परमेश्‍वर की सामर्थ्य और ज्ञान हैं।
46001025	बेकार (मूर्ख) दिखने वाली परमेश्‍वर की योजना, इन्सानी योजना से बढ़कर और परमेश्‍वर की निर्बलता मनुष्यों के बल (इन्सानी ताकत) से कहीं ज़्यादा है।
46001026	भाइयो-बहनो, याद करो, जब तुम्हें बुलाया गया, उस समय दुनिया की दृष्टि में तुम में से कुछ ही बुद्धिमान समझे जाते थे और कुछ ही दौलतमंद और प्रभावशाली जाने जाते थे।
46001027	लेकिन परमेश्‍वर ने उन लोगों का चुनाव किया जो संसारिक दृष्टिकोण से मूर्ख समझे जाते थे ताकि ज्ञानवान शर्मिंदा किए जाएँ। और उन्हें भी जिन्हें संसार निर्बल (छोटा) समझता है, ताकि बलवान (बड़े समझे जाने वाले) लज्जित हो जाएँ।
46001028	परमेश्‍वर ने इस दुनिया में नीच, तुच्छ और शून्य समझे जाने वालों को चुन लिया, ताकि जो बड़े समझे जाते हैं, उन्हें कुछ न समझा जाए।
46001029	ताकि कोई भी व्यक्‍ति परमेश्‍वर के सामने अहंकार (घमण्ड) न करे।
46001030	परमेश्‍वर ने तुम्हें यीशु से जोड़ दिया है जो हमारे लिए परमेश्‍वर की तरफ़ से ज्ञान, खराई, शुद्धता और छुटकारा ठहरे हैं।
46001031	ताकि जैसा लिखा है, वैसा ही हो, कि "जो घमण्ड करे वह प्रभु में घमण्ड करे।"
46002001	भाइयो-बहनो, जब मैं परमेश्‍वर का भेद सुनाने तुम्हारे पास आया था, तो उपदेश देने की योग्यता आकर्षक शब्दों और ज्ञान के साथ नहीं आया था।
46002002	उस समय मेरा फ़ैसला यह था कि क्रूस पर चढ़ाए गए यीशु मसीह के अलावा और किसी विषय पर चर्चा न करूँ।
46002003	मैं कमज़ोरी और डर के साथ थरथराता हुआ तुम्हारे साथ रहा था।
46002004	मेरी भाषा और उपदेश में ज्ञान की लुभाने वाली बातें नहीं थीं। मेरा संदेश पवित्र आत्मा की शक्‍ति (सामर्थ) का सबूत था।
46002005	इसलिए कि तुम्हारा भरोसा इन्सानी ज्ञान के ऊपर नहीं, लेकिन परमेश्‍वर की शक्‍ति पर टिक जाए।
46002006	हम समझदार लोगों के बीच बुद्धि की बातें कहते हैं, लेकिन इस दुनिया और दुनिया के शासकों की बुद्धि नहीं जो कुछ समय बाद रहते ही नहीं हैं
46002007	परन्तु हम परमेश्‍वर के उस ज्ञान के भेद को बताते हैं, जिसे परमेश्‍वर ने सृष्टि के पहले ही से (सनातन से) हमारी महिमा के लिए निश्चित कर दिया था।
46002008	इस युग के किसी भी शासक ने इस सच्चाई को न जाना। यदि ऐसा होता तो वे तेजोमय प्रभु (यीशु) को क्रूस की सज़ा न देते।
46002009	लेकिन जैसा लिखा है, "जो बातें आँख ने नहीं देखीं, कान ने सुनीं नहीं और जो कुछ मनुष्य के मन में नहीं समाईं (दिमाग ने सोची नहीं) वह सब परमेश्‍वर ने अपने प्रेम रखने वालों के लिए तैयार की हैं।"
46002010	वह सब परमेश्‍वर ने अपने पवित्र आत्मा के द्वारा हमें बता दिया है। क्योंकि परमेश्‍वर का आत्मा सब कुछ वरन्, परमेश्‍वर की गहराई की बातों को जाँचता (ढूँढता) है।
46002011	एक व्यक्‍ति की आत्मा के अलावा उसके बारे में कौन जान सकता है। इसी तरह परमेश्‍वर के आत्मा को छोड़कर परमेश्‍वर की बातों को कोई नहीं जान सकता।
46002012	हम ने इस दुनिया का आत्मा नहीं, लेकिन वह आत्मा पाया है जो परमेश्‍वर की तरफ़ से है, ताकि हम परमेश्‍वर द्वारा मुफ़्त मिलने वाली बातों को जान सकें।
46002013	मानवीय बुद्धि के द्वारा सिखाए गए शब्दों से हम इन बातों को नहीं कहते हैं। आत्मिक लोगों को आत्मिक बातें हम उन शब्दों से बताते हैं जो पवित्र आत्मा से दिए जाते हैं। अर्थात् आत्मिक विचारों को आत्मिक शब्दों से मिलाकर सुनाते हैं।
46002014	शारीरिक जन परमेश्‍वर के आत्मा की बातों को ग्रहण नहीं करता है, क्योंकि उसके लिए वे बेवकूफ़ी की बातें हैं। इसलिए कि उन्हें आत्मिक तरीके से जाना जाता है, वह उन्हें समझ (परख) नहीं सकता है।
46002015	आत्मिक जन हर बात की पहचान रखता है, लेकिन उसे लोग समझ नहीं पाते हैं।
46002016	"कौन प्रभु के विचारों (मत) को जान सकता है या उन्हें सलाह दे सकता है?" लेकिन हम में मसीह के समान मन है।
46003001	भाइयो-बहनो, आत्मिक लोगों की तरह मैं तुम से बातें न कर सका। मैं तुम से शारीरिक या मसीह में शिशुओं की तरह ही बातें कर सका।
46003002	ठोस खाने के बजाए, मैंने तुम्हें पीने के लिए दूध दिया था, क्योंकि तुम मेरा भोजन खाने के लायक नहीं थे। सच पूछा जाए, तो अभी भी तुम तैयार नहीं हो।
46003003	अभी तक तुम शारीरिक हो। इसलिए जब कि तुम्हारे बीच अब तक ईर्ष्या और झगड़े हैं, तो तुम क्या अविश्‍वासियों की तरह पुराने स्वभाव में नहीं जी रहे हो?
46003004	जब तुम में से एक कहता है, "मैं पौलुस का हूँ" दूसरा कहता है, "मैं अपुल्लोस का हूँ" तो क्या तुम संसारिक मनुष्य की तरह नहीं हो?
46003005	पौलुस और अपुल्लोस कौन है? मात्र सेवक जिनके द्वारा तुम ने विश्‍वास किया है। प्रभु ने जो काम हमें दिया, हम ने किया।
46003006	बोने का काम मैंने किया था और अपुल्लोस ने सींचने का, लेकिन बढ़ाने का काम परमेश्‍वर ने किया।
46003007	इसलिए न बोने वाला कुछ है न सींचने वाला, क्योंकि बढ़ाने वाले तो परमेश्‍वर ही हैं।
46003008	बोने वाले और सींचने वाले का मकसद एक ही होता है, लेकिन हर जन अपनी मेहनत के अनुसार मज़दूरी पाएगा।
46003009	हम परमेश्‍वर के सहकर्मी हैं। तुम परमेश्‍वर की खेती और रचना हो।
46003010	मैंने परमेश्‍वर के अनुग्रह (असीम कृपा) की वजह से एक योग्य राजमिस्त्री की तरह नींव रखी। दूसरा उस के ऊपर बनाता जाता है। बनाते समय उसे चाहिए कि सावधानी बरते।
46003011	यीशु मसीह को छोड़कर जो नींव हैं कोई दूसरी नींव नहीं रखी जा सकती है।
46003012	यदि कोई इस नींव पर सोना, चाँदी, कीमती पत्थर, लकड़ी या घास-फूस रखता है
46003013	तो हर एक का काम उस दिन दिख जाएगा, क्योंकि वह दिन प्रकट कर देगा। ऐसा आग के कारण होगा। आग ही जाँचेगी, कि हर एक जन ने कैसा काम किया है।
46003014	नींव पर बना हुआ काम यदि बचा रहेगा तो बनाने वाले को मजदूरी मिलेगी।
46003015	यदि वह काम जल जाएगा, तो बनाने वाला नुकसान उठाएगा। बनाने वाला तो बच जाएगा लेकिन इस तरह जैसे कोई लपटों से बच जाता है।
46003016	क्या तुम्हें नहीं मालूम कि तुम परमेश्‍वर का भवन हो और परमेश्‍वर का आत्मा तुम्हारे भीतर रहता है।
46003017	यदि कोई परमेश्‍वर के भवन को बर्बाद करे, परमेश्‍वर उस व्यक्‍ति को बर्बाद करेगा। इसलिए कि परमेश्‍वर का भवन पवित्र है और तुम्हीं वह भवन हो।
46003018	गलत या झूठे विचारों को मन में जगह मत दो। वर्तमान में यदि कोई अपने आपको अक्लमन्द समझता है, तो उसे बेवकूफ़ बन जाना चाहिए, ताकि वह सचमुच में अक्लमन्द बन सके।
46003019	परमेश्‍वर की निगाह में इस दुनिया का ज्ञान बेवकूफ़ी है। जैसा कि लिखा है, "वह बुद्धिमान को उसकी चतुराई में फँसा देते हैं"
46003020	फिर से, "प्रभु बुद्धिजीवियों के तर्क को जानते हैं, कि वे सब बेकार हैं।"
46003021	इसलिए कोई भी इन्सानी अगुवों पर घमण्ड न करे, क्योंकि सब कुछ तुम्हारा ही है।
46003022	चाहे पौलुस हो या अपुल्लोस, कैफ़ा हो या संसार, जीवन हो या मौत, वर्तमान हो या भविष्य-सब कुछ तुम्हारा ही तो है।
46003023	तुम मसीह के हो और मसीह परमेश्‍वर के हैं।
46004001	लोगों को हमें मसीह के सेवकों की तरह और परमेश्‍वर के भेदों का प्रबंधक (भण्डारी, मैनेजर) समझना चाहिए।
46004002	एक प्रबन्धक में विश्‍वास योग्यता का होना ज़रूरी है।
46004003	मेरे लिए तो यह एक बहुत ही छोटी बात है कि तुम लोग या इन्सानी अदालत मेरा मूल्यांकन करे। यहाँ तक कि इस विषय पर मैं खुद अपना मूल्यांकन (न्याय) नहीं करता।
46004004	अपने बारे में किसी दोष के बारे में मुझे एहसास नहीं है। लेकिन इस आधार पर मैं निर्दोष साबित नहीं हो जाता। मुझे परखने वाले यीशु प्रभु हैं।
46004005	इसलिए समय से पहले किसी बात पर फ़ैसला मत सुनाओ। यीशु के आने तक इन्तज़ार करो। वह छुपी हुयी (अँधेरे की) बातों को रोशनी में लाएँगे और मनों का इरादा प्रगट करेंगे। तभी हर जन परमेश्‍वर से शाबाशी (प्रशंसा) पाएगा।
46004006	तुम्हारे लाभ के लिए इन बातों को मैंने अपने और अपुल्लोस के ऊपर लागू किया है, कि वचन से मैंने क्या सीखा था, चाहा था यदि तुम भी अपने जीवन में लागू करो, तो एक अगुवे से दूसरे अगुवे की तुलना कर के घमण्ड नहीं करोगे।
46004007	किस वजह से तुम ऐसी नाप-तौल करते हो? ऐसा क्या है जो तुम्हें परमेश्‍वर से न मिला हो? यदि तुम्हें मिला है, तुम्हें घमण्ड क्यों होता है, जैसे कि तुम्हें सब कुछ भेंट स्वरूप न मिला हो?
46004008	तुम्हें ऐसा लगता है कि तुम्हारी हर ज़रूरत पूरी हो चुकी है। तुम सोचते हो कि तुम रईस हो चुके हो। परमेश्‍वर के राज्य में तुम हमारे बिना राज्य करने लगे हो। मेरी कामना यह थी कि तुम राज्य करते होते। इसलिए कि तब हम ने तुम्हारे साथ राज्य किया होता।
46004009	मुझे ऐसा लगता है कि परमेश्‍वर ने हम प्रेरितों को युद्ध में एक फौ़ज की विजय परेड की आखिरी पँक्‍ति में राजनैतिक युद्ध बंदियों की तरह जो मारे जाने वाले हैं, स्वर्गदूतों और लोगों को दिखाने के लिए रखा है।
46004010	मसीह के लिए हम बेवकूफ़ से लगते हैं। लेकिन तुम मसीह में अपने आपको बुद्धिमान समझते हो। हम कमज़ोर हैं, तुम ताकतवर हो। तुम्हें आदर मिलता है, हमें बेइज़्ज़ती।
46004011	इस समय तक हम भूखे-प्यासे हैं, अच्छे कपड़े नहीं पहनते हैं, बुरा बर्ताव सहते हैं और सिर के ऊपर छत तक नहीं है।
46004012	हम अपने ही हाथों से मेहनत करते हैं, जब लोग हमारे खिलाफ़ बोलते हैं, हम आशीष देते हैं। जब हमें सताया जाता है, सहते रहते हैं।
46004013	जब हमारे बारे में झूठ बोला जाता है, हम दोस्त की तरह जवाब देते हैं। अभी तक हमें दुनिया की धूल-मिट्टी और कचरा समझा जाता है।
46004014	ये बातें मैं तुम्हें शर्मिंदा करने के लिए नहीं कह रहा हूँ। लेकिन तुम्हें अपने बच्चे जानकर सुधार करना चाहता हूँ।
46004015	मसीह में तुम्हारे दस हज़ार गुरू हो सकते हैं, लेकिन सभी पिता नहीं हो सकते हैं, क्योंकि सुसमाचार के द्वारा मैं मसीह में तुम्हारा पिता हूँ।
46004016	इसलिए ज़ोर डालकर कहना चाहता हूँ, मेरी तरह जीवन जीओ।
46004017	इसी कारणवश मैंने मसीह में अपने प्रिय और विश्‍वासयोग्य बेटे तिमुथियुस को तुम्हारे पास भेजा है। मेरी जीवन शैली के बारे में वह तुम्हें याद दिलाएगा। जहाँ कहीं मैं जाता हूँ हर एक चर्च में वैसा ही सिखाता हूँ।
46004018	कुछ लोग बहुत घमण्डी हो चुके हैं, जैसे कि मैं तुम्हारे पास आऊँगा ही नहीं।
46004019	प्रभु ने चाहा तो मैं जल्दी ही तुम्हारे पास आऊँगा। तब मैं यह जान लूँगा कि ये लोग बनावटी भाषण देते हैं या सचमुच में परमेश्‍वर की शक्‍ति रखते हैं।
46004020	इसलिए कि परमेश्‍वर का राज्य बक-बक करने में नहीं, लेकिन परमेश्‍वर की सामर्थ से जीना है।
46004021	तुम्हें क्या चाहिए? क्या मैं तुम्हारे पास अनुशासन की छड़ी के साथ आऊँ या प्रेम और सज्जनता से?
46005001	तुम्हारे बीच में यौन अनैतिकता के बारे में सूचना मिली है। ऐसी गंदी हरकत जिसे गैरमसीही भी सहन नहीं कर सकते। वह यह कि एक आदमी अपने पिता की पत्नी के साथ रहता है।
46005002	और शोकित होने तथा उस आदमी को बाहर करने के बजाए तुम घमण्ड कर रहे हो।
46005003	इसलिए हालांकि मैं खुद वहाँ पर नहीं हूँ, मैं आत्मा में वहाँ हूँ और मानो वहाँ मौजूद होकर फै़सला सुना चुका हूँ।
46005004	मैं यीशु मसीह के नाम में (अधिकार में) आत्मा में वहाँ प्रभु यीशु मसीह की सामर्थ के साथ उपस्थित होऊँगा।
46005005	इस आदमी की देह के नाश होने के लिए इसे शैतान के सुपुर्द कर दो, ताकि प्रभु के दिन में उसकी आत्मा बच सके।
46005006	इस सम्बन्ध में तुम्हारा घमण्ड ठीक नहीं है। क्या तुम्हें यह मालूम नहीं कि थोड़ा सा खमीर सारे आटे को खमीर कर देता है।
46005007	अपने बीच में से पुराने खमीर को निकाल डालो ताकि नया गूँधा हुआ आटा हो जाओ-तुम तो सच में बिना खमीर के हो। इसलिए कि मसीह हमारे फ़सह के मेम्ने कुर्बान हो चुके हैं।
46005008	इसलिए हम बुराई और अशुद्धता के पुराने खमीर के साथ त्यौहार न मनाएँ। लेकिन बिना खमीर की उस रोटी से जो ईमानदारी और सच्चाई की है।
46005009	मैंने तुम से कहा था कि व्यभिचारियों (यौन पाप) में लिप्त लोगों के साथ मत रहो।
46005010	मेरा मतलब यौन पाप में लिप्त अविश्‍वासी, लालची, अंधेर करने वाला मूर्तिपूजक नहीं, क्योंकि ऐसे में तो तुम्हें दुनिया से निकल जाना पड़ेगा।
46005011	मैं तुम्हें लिख रहा हूँ कि जो मसीही होने का दावा करते हैं लेकिन यौन पाप, लालच, मूर्तिपूजा, गाली-गलौच, मतवालापन और अंधेर करने के शिकार हैं, ऐसे लोगों के साथ मत उठो-बैठो।
46005012	मेरी यह ज़िम्मेदारी नहीं है कि मैं बाहर वालों का इन्साफ़ करूँ। लेकिन यह तुम्हारी ज़िम्मेदारी है कि चर्च में जो लोग पाप में बने हुए हैं, तुम उनका इन्साफ़ करो।
46005013	परमेश्‍वर तो बाहर वालों (अविश्‍वासियों) का न्याय करेंगे। लेकिन उस कुकर्मी (दुष्ट व्यक्‍ति) को तुम चर्च से बाहर निकालो।
46006001	आपस में किसी दूसरे के साथ तुम्हारा कोई झगड़ा होने पर अपने विश्‍वासी-भाइयों के पास सुलझाने के बावजूद सांसारिक अदालत में क्यों जाते हो?
46006002	क्या तुम्हें यह नहीं मालूम कि यीशु के लोग इस दुनिया का न्याय करेंगे? इसलिए यदि तुम लोग इस दुनिया का न्याय करने वाले हो, तो क्या मामूली झगड़ों को निपटा नहीं सकते हो?
46006003	क्या तुम्हें नहीं पता कि तुम स्वर्गदूतों का भी न्याय करोगे? फिर ये हल्के-फुल्के झगड़ों (संसारिक मुद्दों) को क्यों नहीं सुलझा सकते?
46006004	इसलिए यदि तुम्हारे यहाँ लड़ाई-झगड़े हैं, तो तुम उनके पास क्यों जाते हो, जो चर्च के आत्मिक लोग नहीं हैं?
46006005	मैं ऐसा इसलिए कह रहा हूँ ताकि तुम शर्म महसूस करो। क्या तुम्हारे चर्च में ऐसा कोई बुद्धिमान इन्सान नहीं, जो तुम्हारे झगड़ों को हल कर सके।
46006006	इसके विपरीत एक मसीही दूसरे की खिलाफ़त में अविश्‍वासियों के सामने अदालत में जाता है।
46006007	तुम्हारे बीच मुकदमें इस बात का सबूत हैं कि तुम पहले ही से हार चुके हो। अन्याय क्यों नहीं सह लेते? नुकसान क्यों नहीं सह लेते?
46006008	लेकिन तुम खुद अन्याय (गलत) करते और धोखा देते हो, वह भी अपने भाइयों बहनों को।
46006009	क्या तुम्हें नहीं मालूम कि दुष्ट लोग परमेश्‍वर के राज्य के वारिस नहीं होंगे? धोखे में मत रहो, वेश्यावृत्ति में लगे, मूर्तिपूजा में लगे, व्यभिचारी, पुरूषगामी और समलिंगी,
46006010	चोर, लालची, पियक्कड़, गाली देने वाले और अंधेर करने वाले परमेश्‍वर के राज्य के वारिस नहीं होंगे।
46006011	तुम में से कितने ऐसा ही जीवन जी रहे थे। लेकिन प्रभु यीशु के नाम में हमारे परमेश्‍वर के आत्मा से तुम धोए गए, शुद्ध किए गए और निर्दोष ठहराए गए।
46006012	तुम लोग कहते हो, "सब कुछ की इज़ाज़त है" लेकिन (मैं कहता हूँ) सब कुछ फ़ायदेमंद नहीं है। "सब कुछ की अनुमति है" -लेकिन मैं किसी भी बात का गुलाम न बनूँगा।
46006013	खाना पेट के लिए है और पेट खाने के लिए, लेकिन परमेश्‍वर दोनों ही को बर्बाद करेंगे। यह देह यौन अनैतिकता के लिए नहीं, लेकिन प्रभु के लिए और प्रभु देह के लिए हैं।
46006014	परमेश्‍वर ने जिस तरह से यीशु मसीह को मरे हुओं में से जिलाया, वह हमें भी अपनी सामर्थ से जिला उठाएँगे।
46006015	क्या तुम्हें यह नहीं मालूम कि तुम्हारी देह मसीह के अंग हैं? क्या मैं मसीह के अंगों को लेकर वेश्या के अंग बनाऊँ?
46006016	क्या तुम्हें नहीं मालूम जो वेश्या से सम्बन्ध करता है, उसके साथ जुड़ जाता है? इसलिए कि ऐसा कहा गया है, "दो जन एक देह हो जाएँगे।"
46006017	लेकिन जो व्यक्‍ति प्रभु से जुड़ जाता है, वह उनके साथ एक आत्मा हो जाता है।
46006018	व्यभिचार (यौन गुनाह) से भागो। कोई गुनाह देह पर इतना असर नहीं डालता है जितना यौन अनैतिकता। यह गुनाह अपनी देह के विरोध में है।
46006019	क्या तुम नहीं जानते कि तुम्हारी देह पवित्र आत्मा का मंदिर है? वह तुम में है, तुम्हें परमेश्‍वर से मिला है और तुम अपने नहीं हो।
46006020	तुम बड़ी कीमत देकर खरीदे गए थे। इसलिए तुम्हें अपनी देह से परमेश्‍वर को आदर देना चाहिए।
46007001	अब उन बातों के बारे में जो तुम ने मुझे लिखी थीं हर व्यक्‍ति के लिए भला यह है कि वह यौन पाप (अनुचित यौन सम्बन्ध) से बचा रहे।
46007002	लेकिन व्यभिचार के पाप से बचने के लिए, हर एक पुरूष की अपनी पत्नी और हर एक महिला का अपना पति होना चाहिए।
46007003	पति अपनी पत्नी के अधिकार का और पत्नी अपने पति के अधिकार की इज़्ज़त करे।
46007004	पत्नी को अपनी देह पर अधिकार नहीं है लेकिन उसके पति को है। वैसे ही पति को भी अपनी देह पर अधिकार नहीं, लेकिन उसकी पत्नी को है।
46007005	एक दूसरे को इस अधिकार से वंचित मत रखो। सिर्फ़ सीमित समय तक आपसी सहमति से ही यौन सम्बन्ध में विराम आए, ताकि प्रार्थना के लिए वक्‍त मिले। फिर यौन सम्बन्ध रखो ताकि तुम्हारे आत्मसंयम में कमी की वजह से शैतान तुम्हारी परीक्षा न कर सके।
46007006	मैं यह सलाह या अनुमति (कुछ समय के लिए सम्बन्ध न रखना) अपने एक मत के रूप में दे रहा हूँ न कि ऐसा करना ही है।
46007007	मैं यही चाहूँगा कि लोग मेरी तरह हों। लेकिन लोगों को परमेश्‍वर से अलग-अलग तरह के वरदान मिले हैं।
46007008	अविवाहितों और विधवाओं से तो मैं यही कहूँगा कि वे मेरे समान रहें।
46007009	लेकिन यदि वे आत्मसंयमी नहीं हो सकते, तो शादी कर लें। इसलिए कि अपूर्ण यौन इच्छा से परेशान होने के बजाए शादी कर लेना बेहतर है।
46007010	शादी-शुदा लोगों को मैं नहीं, बल्कि प्रभु आज्ञा देते हैं, और वह यह है-एक पत्नी को अपने पति को तलाक नहीं देना चाहिए।
46007011	लेकिन यदि वह ऐसा करती है, उसे अविवाहित ही रहना चाहिए या फिर से अपने पति से मेल कर लेना चाहिए। पति को भी पत्नी को तलाक नहीं देना चाहिए।
46007012	शेष लोगों से मैं कह रहा हूँ प्रभु नहीं यदि किसी की पत्नी अविश्‍वासी है लेकिन अपने पति के साथ रहने के लिए राज़ी है, तो उसे अपनी पत्नी को तलाक नहीं देना चाहिए।
46007013	यदि किसी महिला का अविश्‍वासी पति उसके साथ रहने के लिए तैयार हो, तो वह पति को न छोड़े।
46007014	अविश्‍वासी पति अपनी पत्नी की वजह से पवित्र ठहरता है। अविश्‍वासी पत्नी अपने पति की वजह से पवित्र ठहरती है। नहीं तो तुम्हारे बच्चे अशुद्ध ठहरते, लेकिन अभी वे शुद्ध हैं।
46007015	लेकिन यदि अविश्‍वासी तलाक की माँग करे, तो ठीक है, दे दो। इस परिस्थिति में विश्‍वासी, जीवनसाथी किसी तरह से फिर बँधा हुआ न रहेगा। परन्तु परमेश्‍वर चाहते हैं कि हम मेल कर लें।
46007016	पत्नी तुम्हें क्या पता कि तुम अपने पति का उद्धार करा लोगी? या पति, कि तुम अपनी पत्नी को उद्धार के अनुभव तक ला सकते हो?
46007017	तुम में से प्रत्येक जन को प्रभु ने जिस स्थिति में रखा है, उसी बुलाहट में बना रहे। सभी चर्च (कलीसियाओं) के लिए यही मेरा निर्देश है।
46007018	उदाहरण के लिए विश्‍वासी बनने से पहले जिस व्यक्‍ति का खतना हुआ हो, वह उसमें बदलाव लाने का यत्न न करे। जिसने कभी खतना न कराया हो और वह यीशु को ग्रहण कर लेता है, उसे खतना करवाने की ज़रूरत नहीं।
46007019	खतना करवाने या न करवाने से कुछ नहीं होता है। परमेश्‍वर की आज्ञा मानना ही सब कुछ है।
46007020	हर एक व्यक्‍ति को उसी हालत में रहना चाहिए जिसमें उसे बुलाया गया है।
46007021	क्या यीशु को अपनाए जाने के समय तुम गुलाम थे? परेशान मत हो। लेकिन अगर तुम गुलामी से आज़ाद हो सकते हो, तो अवसर का लाभ उठाओ।
46007022	इसलिए कि जो गुलामी की अवस्था में प्रभु में आया, वह प्रभु का आज़ाद किया हुआ है। इसी तरह से जो किसी की गुलामी में न रहा हो, उद्धार पाने से मसीह का गुलाम बन चुका है।
46007023	तुम को दाम देकर खरीदा गया है, इसलिए इन्सानों के गुलाम मत बनो।
46007024	भाइयो बहनो, तुम्हारे विश्‍वासी बनने के समय तुम जिस स्थिति में थे, उसी में परमेश्‍वर के साथ रहो
46007025	कुँवारियों के सम्बन्ध में, मुझे प्रभु की ओर से कोई आदेश नहीं मिला है। लेकिन प्रभु की दया से मेरा जो मत है, उस पर भरोसा किया जा सकता है।
46007026	मेरा सोचना यह है कि वर्तमान के कठिन समयों को देखते हुए जो व्यक्‍ति जैसी हालत में है, उसी में रहे।
46007027	जिसके पास पत्नी है, तलाक की न सोचे। यदि पत्नी नहीं है, तो पत्नी की खोज में न लगे।
46007028	यदि तुम शादी कर लेते हो, तो तुम से चूक नहीं हुयी है। यदि कुवाँरी शादी कर लेती है तो इसे भी चूक जाना नहीं कहेंगे। लेकिन जो लोग विवाह करेंगे, वे इस संसार में शारीरिक दुखों का सामना करेंगे। मैं तुम्हें सब परेशानियों से बचाना चाहता हूँ।
46007029	भाइयो बहनो, मैं यह कहता हूँ, समय कम है। इसलिए जिनके पास पत्नियाँ हैं, वे यह मान कर चलें कि उनके पास पत्नी है ही नहीं
46007030	जो लोग रोते हैं, खुशी मनाते हैं, या चीज़ें खरीदते हैं, उन्हें अपने रोने, खुशी मनाने वस्तुएँ खरीदने में ही खो नहीं जाना चाहिए।
46007031	इस संसार का उपभोग करने वाले ऐसे हों, कि उन सब बातों में डूब न जाएँ, क्योंकि इस जगत के तौर-तरीके बदलते रहते हैं।
46007032	मैं चाहता हूँ कि तुम चिन्ता-मुक्‍त जीवन जीयो। एक अविवाहित व्यक्‍ति प्रभु की बातों के बारे में चिन्तित रहता है कि प्रभु को किस तरह प्रसन्न रखे।
46007033	लेकिन शादी शुदा आदमी इस दुनिया की बातों में उलझा रहता है, कि अपनी पत्नी को किस तरह सन्तुष्ट रखे।
46007034	उसका ध्यान बँटा रहता है। अविवाहित महिला या कुवाँरी प्रभु की बातों के बारे में सोचती रहती है कि वह पूरी तरह से प्रभु के प्रति देह और आत्मा में पवित्र (समर्पित) रहे। लेकिन एक विवाहित महिला को पत्नी की ज़िम्मेदारियों को पूरा करने और पति को सन्तुष्ट करने का ख्याल रहता है।
46007035	यह मैं तुम्हारे लाभ के लिए कह रहा हूँ न कि इसलिए कि तुम पर रोक लगाऊँ। मैं इसलिए कह रहा हूँ ताकि जैसा शोभा देता है, किया जाए और बिना किसी रूकावट के तुम प्रभु की बातों (सेवा) में लगे रहो।
46007036	यदि किसी पुरूष को यह लगता है कि वह अपनी कुवाँरी की शादी के बारे में गंभीर नहीं है और उसकी (कुवाँरी की) जवानी ढलती जा रही है, तो उसकी शादी होने दे, इस में कुछ बुरा नहीं है।
46007037	लेकिन जिसने अपना मन बना लिया है और उसको ज़रूरत नहीं है, लेकिन अपनी इच्छा को वश में कर सकता है, और कुवाँरी को ब्याहता नहीं, वह भी ठीक करता है।
46007038	इसलिए जो कुवाँरी का विवाह होने देता है, वह अच्छा करता है, लेकिन जो नहीं कराता (कर देता) है वह और भी अच्छा करता है।
46007039	जब तक पति जीवित है, पत्नी उससे जुड़ी हुयी है। लेकिन यदि उसका पति मर जाए तो वह किसी भी विश्‍वासी से विवाह कर सकती है।
46007040	मेरे अपने विचार से वह खुश रहेगी, यदि वह जैसी है, वैसी रहे-मैं सोचता हूँ कि जो सलाह मैं दे रहा हूँ वह परमेश्‍वर के आत्मा की ओर से है।
46008001	मूर्तियों के सामने चढ़ायी वस्तुओं के बारे में: हम जानते है कि इस विषय पर हम सभी को सच्चाई का ज्ञान है। इस तरह का ज्ञान हमारे भीतर अहंकार उत्पन्न करता है, लेकिन प्रेम से सम्बन्धों में बढ़त (आत्मिक उन्नति) होती है।
46008002	यदि कोई यह समझता है कि उसके पास हर एक उत्तर है, तो जैसा उसको जानना चाहिए वह अब तक नहीं जानता।
46008003	लेकिन जो इन्सान परमेश्‍वर से प्रेम करता है, उसे परमेश्‍वर जानते हैं।
46008004	इसलिए जहाँ चढ़ायी हुयी चीज़ों को खाने का सवाल है, हम जानते हैं, कि "मूर्ति अपने आप में कुछ नहीं है" और एक परमेश्‍वर को छोड़ कोई नहीं।"
46008005	यद्यपि आकाश और पृथ्वी पर कहलाए जाने वाले कुछ ईश्‍वर और प्रभु हैं (और ऐसा है भी)
46008006	फिर भी हमारे लिए एक ही परमेश्‍वर पिता हैं, जिनसे सब कुछ है और जिनके लिए हम जीवित हैं। एक ही प्रभु यीशु मसीह हैं जिनके द्वारा परमेश्‍वर ने सब कुछ बनाया और हमें जीवन दिया।
46008007	किन्तु हर व्यक्‍ति यह बात नहीं जानता। कुछ लोग जो अब तक मूर्तियों को कुछ समझते हैं, वे चढ़ायी हुयी चीज़ों के उपभोग को सचमुच के ईश्‍वरों की उपासना समझते हैं। इस प्रकार उनके कोमल विवेक को दुख पहुँचता है।
46008008	सच यह है कि हम जो खाते हैं, उससे परमेश्‍वर की तरफ़ से शाबाशी नहीं पाते हैं। उसे खाने से हमारा कुछ नुकसान नहीं होगा और यदि खाएँगे तो कुछ फ़ायदा नहीं होगा।
46008009	लेकिन कहीं ऐसा न हो कि कोमल विवेक रखने वाले व्यक्‍ति को तुम्हारी आज़ादी से चोट पहुँचे।
46008010	इसलिए ऐसा व्यक्‍ति जिसे सच्चाई मालूम है (कि मूरत कुछ नहीं) क्या तुम्हें मूर्ति के मन्दिर में खाते देख चढ़ावे में से खाने के लिए प्रेरित नहीं होगा?
46008011	इसलिए तुम्हें सही ज्ञान होने के कारण तुम्हारा वह भाई-बहन जिसके लिए मसीह ने मौत सही, बर्बाद हो सकता है (मूर्तिपूजा में वापस जाना)।
46008012	यदि इस तरह तुम अपने भाई या बहन के विरोध में अपराध करके उसके कोमल विवेक को ठेस पहुँचाते हो, तो मसीह के विरोध में अपराध करते हो।
46008013	इस कारणवश, यदि भोजन (माँस या चढ़ायी हुयी वस्तु) खाने से मेरे भाई या बहन के कोमल विवेक को ठेस पहुँचती है तो, मैं चढ़ायी हुयी वस्तु (माँस या कुछ और) कभी नहीं खाऊँगा, ताकि वह व्यक्‍ति मूर्तिपूजा में न फँस जाए।
46009001	क्या मैं आज़ाद नहीं हूँ? क्या मैं प्रेरित नहीं हूँ? क्या मैंने प्रभु यीशु को नहीं देखा? क्या तुम मेरे कारण प्रभु के नहीं हो?
46009002	यदि मैं दूसरों के लिए प्रेरित नहीं हूँ, तो कम से कम तुम्हारे लिए हूँ। तुम ही इस बात के सबूत हो कि मैं प्रभु का प्रेरित हूँ।
46009003	जो लोग मेरे अधिकार के बारे में सवाल करते हैं, उनको मेरा यही उत्तर है।
46009004	क्या हमें आर्थिक सहयोग लेने का अधिकार नहीं है?
46009005	क्या हमें इस बात का अधिकार नहीं कि एक विश्‍वासिनी से विवाह करें, जिस तरह से दूसरे प्रेरित, प्रभु के भाई और पतरस (कैफ़ा) ने किया है।
46009006	क्या सिर्फ़ बरनबास और मुझे अधिकार नहीं कि कमाई न करें?
46009007	ऐसा कौन सा सैनिक है, जो बिना मज़दूरी (तनख्वाह) सेना में काम करता हो? ऐसा कौन है जो अंगूर की बारी तो लगाता है लेकिन उसके अंगूर नहीं खाता है? ऐसा कौन है जो भेड़ों की देख रेख तो करता है, लेकिन उनके दूध का इस्तेमाल नहीं करता है?
46009008	क्या ये सब बातें मेरे दिमाग की उपज हैं, या नियमशास्त्र भी यही नहीं सिखाता?
46009009	इसलिए कि मूसा की किताब में लिखा है, "जो बैल चक्की चलाता है उसको दाना खाने से मत रोकना।" क्या परमेश्‍वर को केवल बैलों की ही चिन्ता है?
46009010	या क्या वह हमारी ज़रूरतों को पूरा किए जाने के लिए भी नहीं कह रहे हैं? हाँ, यह हमारे लिए भी लिखा गया था, ताकि जो हल चलाता है और जो बालों (दानों) को कुचलता है दोनों फ़सल का लाभ उठा सकें।
46009011	यदि हम ने तुम्हारे बीच आत्मिक आशीषों को बोया, तो क्या तुम्हारी भौतिक आशीषों के हम भागीदार नहीं हो सकते?
46009012	यदि दूसरों को तुम से आर्थिक सहयोग लेने का अधिकार है, तो क्या हमें उन से अधिक अधिकार नहीं है? लेकिन हम ने इस अधिकार का इस्तेमाल नहीं किया। बल्कि हम सब कुछ सहते हैं, ताकि हम मसीह के सुसमाचार में रूकावट न बनें।
46009013	क्या तुम्हें पता नहीं कि जो लोग मन्दिर में सेवा करते हैं, मन्दिर की रोटी खाते हैं और जो वेदी की सेवा करते हैं वे चढ़ायी हुयी वस्तुओं के हिस्सेदार बनते हैं?
46009014	इसी तरह प्रभु ने यह आज्ञा दी है कि जो लोग सुसमाचार (खुशी की खबर) सुनाते हैं, उनके खर्चे सुनने वालों से ही पूरे किए जाएँ।
46009015	लेकिन मैंने इन में से किसी भी अधिकार का उपयोग नहीं किया। मैं इसलिए लिख भी नहीं रहा हूँ कि मेरे लिए कुछ किया जाए। सच पूछो तो बजाए इसके कि मेरे बिना मजदूरी लिए संदेश देने के घमण्ड से कोई मुझे वंचित करे, मेरा मर जाना भला है।
46009016	इसलिए कि यदि मैं सुसमाचार (खुशी की खबर) सुनाऊँ, मेरे पास गर्व करने का कोई कारण नहीं, क्योंकि मैं विवश होता हूँ। यदि मैं खुशी का संदेश न सुनाऊँ, तो मुझ पर हाय!
46009017	यदि मैं खुद की इच्छा से ऐसा करता हूँ तो मुझे इसका प्रतिफल मिलेगा। लेकिन मेरे पास कोई दूसरा रास्ता या चुनाव नहीं, इसलिए कि परमेश्‍वर ने मुझे यह ज़िम्मेदारी सौंपी है।
46009018	तो फिर मुझे इसके बदले में मिलेगा क्या? यह तो वह अवसर है, जो मुझे दूसरों से बिना पैसा लिए खुशी का संदेश सुनाना है।
46009019	हालांकि मैं आज़ाद हूँ और किसी के आधीन नहीं हूँ, फिर भी तमाम लोगों को मसीह के पास लाने के लिए, मैं सभी का गुलाम बन चुका हूँ।
46009020	यहूदियों को मसीह में लाने के लिए जब मैं उनके साथ था, उनके नियमशास्त्र का पालन करने के समान बना, हालांकि मैं उस नियमशास्त्र के आधीन नहीं था।
46009021	जब मैं गैरयहूदियों के साथ हूँ जो कि यहूदियों के नियमशास्त्र के अनुसार नहीं चलते, मैं भी नियमशास्त्र के आधीन नहीं हूँ, ताकि उन्हें मसीह तक ला सकूँ। लेकिन परमेश्‍वर के नियमशास्त्र को नज़रन्दाज़ नहीं करता, मैं मसीह के नियम (दूसरों की भलाई वाली जीवन शैली) का पालन करता हूँ।
46009022	जो कोमल विवेक के हैं, उनके लिए मैं कोमल विवेक वाला बना ताकि उन्हें जीत सकूँ। सभी लोगों के लिए मैं सब कुछ बन गया, ताकि तमाम लोगों को उद्धार के अनुभव में ला सकूँ।
46009023	यह सब कुछ मैं सुसमाचार के लिए करता हूँ, ताकि दूसरे लोगों के साथ इस में हिस्सेदार बन सकूँ।
46009024	क्या तुम्हें यह नहीं मालूम कि दौड़ में सभी दौड़ने वाले दौड़ते हैं, लेकिन केवल एक ही ईनाम जीत पाता है? इसलिए जीत का लक्ष्य रखो।
46009025	हर एक पहलवान को सब बातों में खुद पर नियंत्रण रखना पड़ता है। एक नष्ट हो जाने वाले मुकुट के लिए वह ऐसा करता है, लेकिन हम नष्ट न होने वाले मुकुट के लिए।
46009026	इसलिए मैं न बिना किसी लक्ष्य के दौड़ता हूँ न हवा में मुक्केबाज़ी करता हूँ।
46009027	बजाए इसके मैं अपनी देह को काबू में करके अपना गुलाम बनाता हूँ, ताकि दूसरों को संदेश देकर मैं स्वयं अयोग्य न ठहरूँ।
46010001	भाइयो-बहनो, मैं नहीं चाहता कि तुम इस बात से अनजान रहो, कि हमारे पूर्वज बादल के नीचे थे और समुद्र पार कर गए।
46010002	उन सभी को बादल और समुद्र में मूसा का बपतिस्मा दिया गया।
46010003	सभी ने एक ही आत्मिक खाना खाया।
46010004	सभी ने एक ही आत्मिक पानी पीया। इसलिए कि वे अपने साथ-साथ चलने वाली आत्मिक चट्टान जो मसीह थे, उन से पीते थे।
46010005	लेकिन परमेश्‍वर उन में से अधिकतर लोगों से खुश नहीं थे, इसलिए वे जंगल में ही ढेर हो गए।
46010006	ये घटना हमारे लिए एक उदाहरण ठहरी, ताकि उनके समान हम बुरी वस्तुओं को न चाहें।
46010007	इसलिए उन में से कुछ की तरह मूर्तिपूजक न बनो। जैसा कि लिखा है, "खाने-पीने के लिए लोग बैठे और खेलने-कूदने के लिए उठे"
46010008	उन में से अनेक लोगों की तरह हम व्यभिचार (अनैतिक काम) न करें। इसी वजह से एक ही दिन में तेईस हजार लोग मर गए थे।
46010009	हम प्रभु को न परखें, क्योंकि ऐसा करने के कारण कुछ साँपों से बर्बाद किए गए।
46010010	जैसे उन में से कुछ कुड़कुड़ाए और नाश करने वाले ने उन्हें मार डाला, तुम कुड़कुड़ाना नहीं।
46010011	उनके साथ घटने वाली ये वारदातें, हमारे लिए नसीहत बन गयीं। हम जो इस युग के अन्‍त में रहते हैं, ये बातें हमारे सीखने के लिए लिखी गयीं थीं।
46010012	इसलिए जो सोचता है कि वह डगमगा नहीं सकता, सतर्क रहे कि कहीं गिर न जाए।
46010013	ऐसे किसी प्रलोभन (परीक्षा) का सामना तुम ने नहीं किया, जिसका सामना दूसरे लोग करते हैं परमेश्‍वर विश्‍वासयोग्य हैं, वह सहने से बाहर तुम्हें किसी प्रलोभन में फँसने नहीं देंगे। लेकिन प्रलोभन से बच निकलने का रास्ता भी दिखाएँगे, ताकि तुम सह सको।
46010014	इसलिए मेरे दोस्तो मूर्तिपूजा से भागो।
46010015	तुम लोग तो समझदार हो, जो मैं कह रहा हूँ, स्वयं उसे परखो (या उसके बारे में निर्णय लो)
46010016	क्या जिस धन्यवाद के कटोरे में हम भाग लेते हैं (धन्यवाद देते हैं) वह मसीह के खून में सहभागिता (हिस्सेदारी) नहीं है? क्या जिस रोटी को हम तोड़ते हैं, वह मसीह की देह में हिस्सा लेना नहीं है।
46010017	इसलिए कि रोटी एक है, हम जो बहुत हैं, एक देह हैं क्योंकि हम सभी एक रोटी ही में से खाते हैं।
46010018	इस्त्राएली लोगों पर नज़र डालो। क्या वेदी के बलिदानों को खाने वाले एक वेदी के साथ सहभागी नहीं होते है?
46010019	क्या मैं यह कहना चाह रहा हूँ कि मूर्तियाँ या उन पर चढ़ायी हुयी वस्तुएँ कुछ मायने रखती हैं?
46010020	नहीं, मेरे कहने का मतलब यह है कि गैर यहूदी जो चढ़ावा चढ़ाते हैं, वह दुष्टात्माओं के लिए होता है, परमेश्‍वर के लिए नहीं। इसलिए मैं नहीं चाहता कि तुम दुष्टात्माओं के साथ किसी तरह से साझा करो।
46010021	तुम दुष्टात्माओं के प्याले और प्रभु के प्याले में हिस्सेदार (सहभागी) नहीं हो सकते। तुम प्रभु की मेज़ और दुष्टात्माओं की मेज़ में भागीदार नहीं हो सकते।
46010022	क्या हम प्रभु की ईर्ष्या (क्रोध) को उकसा रहे हैं? क्या हम प्रभु से अधिक शक्‍तिशाली हैं?
46010023	"सब कुछ की अनुमति है" -लेकिन सब कुछ लाभदायक नहीं है। "सब बातों की अनुमति है" -लेकिन सब बातों से उन्नति नहीं होती है।
46010024	अपनी ही भलाई की मत सोचो लेकिन दूसरों की भलाई की भी सोचो।
46010025	बिना प्रश्न किए हुए बाज़ार में मिलने वाले मांस को निःसंकोच खाओ।
46010026	इसलिए कि पृथ्वी और इस में पायी जाने वाली हर वस्तु प्रभु की है।
46010027	यदि तुम्हें कोई गैर-मसीही खाने पर बुलाए और तुम जाना चाहो तो जो परोसा जाता है बिना विवेक की उलझन के खा लो।
46010028	लेकिन यदि कोई तुम से कहता है, "यह प्रसाद है", तो उस बताने वाले व्यक्‍ति और उसके विवेक के कारण मत खाओ।
46010029	तुम्हारा नहीं लेकिन दूसरे व्यक्‍ति का विवेक इसलिए कि दूसरे के विवेक से मेरी स्वतंत्रता को क्यों नापा जाए?
46010030	यदि मैं खायी जाने वाली वस्तु के लिए धन्यवाद देता हूँ, तो फिर मैं उसके लिए दोषी क्यों ठहराया जाता हूँ।
46010031	इसलिए जो तुम खाओ, पियो या करो सब कुछ परमेश्‍वर के सम्मान (प्रशंसा, इज़्ज़त) को बढ़ाने के लिए करो।
46010032	तुम यहूदियों, यूनानियों, परमेश्‍वर के चर्च या किसी भी व्यक्‍ति के जीवन के लिए रूकावट या रोड़ा न बनो कि वह मसीह के पास न आए या मसीह में उन्नति न कर पाए।
46010033	इसलिए कि मैं ज्य़ादा से ज्य़ादा लोगों की मुक्‍ति का कारण बन सकूँ, मैं सब बातों में सब को खुश करना चाहता हूँ और मुझे अपने लाभ की चिन्ता नहीं है।
46011001	जिस तरह से यीशु मसीह मेरे लिए एक उदाहरण हैं, मेरा जीवन तुम्हारे लिए एक उदाहरण बने।
46011002	इसलिए कि सब बातों में तुम मुझे याद करते हो और शिक्षाओं का पालन ठीक उसी तरह करते हो जैसा मैंने तुम्हें सौंपा था, मैं तुम्हारी तारीफ़ (बड़ाई) करता हूँ।
46011003	मैं चाहता हूँ कि तुम लोग यह समझ लो, कि प्रत्येक पुरूष (पति) का सिर मसीह है और स्त्री (पत्नी) का सिर पुरूष (पति) है और मसीह का सिर परमेश्‍वर हैं।
46011004	जो पुरूष सिर ढाँक कर प्रार्थना करता या नबूवत करता है, वह अपने सिर (मसीह) की बेइज़्ज़ती (अनादर) करता है।
46011005	जो स्त्री बिना सिर ढाँके हुए प्रार्थना या नबूवत करती है वह अपनी सिर (पति) की बेइज़्ज़ती करती है क्योंकि वह ऐसी स्त्री की तरह है जिसने सिर मुढ़वा लिया है।
46011006	यदि स्त्री अपना सिर न ढाँके, तो वह अपने बाल भी कटवा ले। लेकिन यदि स्त्री के लिए बाल कटवाना शर्म की बात हो, तो वह अपना सिर ढाँके।
46011007	पुरूष के लिए अपना सिर ढाँकना उचित नहीं है, क्योंकि वह परमेश्‍वर की समानता में बनाया गया था और परमेश्‍वर की महिमा है, लेकिन स्त्री पुरूष की महिमा है।
46011008	क्योंकि पुरूष का निर्माण स्त्री से नहीं हुआ लेकिन स्त्री को पुरूष से बनाया गया था।
46011009	न ही स्त्री के लिए पुरूष को बनाया गया, लेकिन पुरूष के लिए स्त्री को बनाया गया था
46011010	इसी कारणवश एक महिला के सिर पर अधिकार का चिन्ह होना चाहिए।
46011011	किसी भी हालत में प्रभु में न तो स्त्री बिना पुरूष के, और न पुरूष बिना स्त्री के है।
46011012	क्योंकि जैसे स्त्री पुरूष से है, वैसे ही पुरूष स्त्री के द्वारा है, परन्तु सब कुछ परमेश्‍वर से है।
46011013	तुम ही सोचो (फ़ैसला करो) क्या स्त्री को बिना सिर ढाँके परमेश्‍वर से प्रार्थना करना सोहता है?
46011014	क्या स्वाभाविक रीति से भी तुम्हें नहीं पता कि यदि पुरूष लंबे बाल रखे तो उसके लिए शर्म की बात है?
46011015	लेकिन यदि स्त्री लंबे बाल रखती है तो यह उसे शोभा देते हैं, क्योंकि उसको बाल ओढ़ने के लिए दिए गए हैं।
46011016	लेकिन यदि कोई तर्क करना चाहे तो यह जाने कि न हमारी और न परमेश्‍वर की कलीसियाओं (चर्च) की ऐसी रीति है।
46011017	लेकिन यह आज्ञा देते हुए मैं तुम्हारी बड़ाई नहीं करता, इसलिए कि तुम्हारे इकट्ठे होने से लाभ नहीं लेकिन नुकसान होता है।
46011018	क्योंकि पहले तो मैं यह सुनता हूँ कि जब तुम चर्च में इकट्ठा होते हो तो तुम में फूट होती है। मैं इस बात को थोड़ा-थोड़ा सच भी मानता हूँ।
46011019	तुम में गुटबाज़ी ज़रूर होगी, ताकि जो लोग तुम में खरे हैं, वे प्रगट हो जाएँ।
46011020	इसलिए तुम जो इकट्ठा होते हो, तो यह इसलिए नहीं कि प्रभु भोज में हिस्सा लेने में तुम्हारी दिलचस्पी है।
46011021	इसलिए कि खाने का समय आने से पहले ही बिना दूसरों के साथ अपना खाना बाँटे कुछ लोग खा लेते हैं। इसलिए कुछ लोग भूखे रह जाते हैं और कुछ मतवाले हो जाते हैं।
46011022	क्या खाने-पीने के लिए तुम्हारे पास घर नहीं हैं? या तुम लोग परमेश्‍वर के चर्च को तुच्छ जानते और गरीबों को शर्मिंदा करते हो? मैं तुम से क्या कहूँ? क्या मैं तुम्हारी बड़ाई करूँ? नहीं, इस बात के लिए मैं तुम्हारी बड़ाई नहीं करूँगा।
46011023	जो मुझे प्रभु से मिला, वही मैंने तुम्हें पहुँचा दिया है। वह यह कि जिस रात यीशु मसीह को पकड़वाया गया उन्हों ने रोटी ली
46011024	और धन्यवाद देने के बाद तोड़ते हुए कहा, "यह मेरी देह है, जो तुम्हारे लिए है मुझे याद करने के लिए ऐसा करते रहना।"
46011025	इसी तरह खाना खाने के बाद यीशु ने यह कहते हुए कटोरा भी लिया, "यह मेरे खून में नयी वाचा का कटोरा है। जब कभी तुम इस में से पीओ, तब तब मेरी याद के लिए यह करना।"
46011026	जब कभी तुम इस रोटी में से खाते और इस प्याले में से पीते हो प्रभु के फिर से आने तक उनकी मौत का ऐलान करते हो।
46011027	इस कारणवश, जो कोई अयोग्य तरीके से रोटी खाए और प्रभु के प्याले में से पिये, वह यीशु की देह और खून के खिलाफ़ गुनाह करता है।
46011028	एक व्यक्‍ति को अपना परीक्षण करना चाहिए और फिर रोटी में से खाना और प्याले में से पीना चाहिए।
46011029	इसलिए कि जो देह को बिना आदर दिए खाता और प्याले में से पीता है, वह अपने ऊपर दण्ड लाता है।
46011030	इसी कारण से तुम में से बहुत से कमज़ोर और बीमार हैं और कुछ एक मर भी गए।
46011031	यदि हम ने खुद की जाँच की होती, तो हम पर अनुशासनात्मक कारवाई न होती (दण्ड न आता)।
46011032	लेकिन जब प्रभु हमें दण्ड देते हैं तो यह अनुशासनात्मक कार्यवाई इसलिए होती है ताकि इस दुनिया के साथ हम दोषी न ठहराए जाएँ।
46011033	इसलिए मेरे भाइयो-बहनो, जब तुम लोग खाने के लिए इकट्ठे होते हो, तो एक दूसरे का इन्तजा़र किया करो।
46011034	यदि किसी को भूख लगती हो तो, वह घर पर ही खा लिया करे-ताकि जब तुम इकट्ठे होते हो, तब सज़ा की नौबत न आए। दूसरी बातों के बारे में सलाह-मशविरा मैं आने के बाद ही दूँगा।
46012001	भाइयो-बहनो, मैं नहीं चाहता हूँ कि तुम आत्मिक वरदानों के सम्बन्ध में अज्ञानता में रहो।
46012002	तुम्हें याद है कि तुम जब मसीह के विश्‍वासी नहीं थे, गूँगी मूरतों द्वारा अक्सर बहकाए जाते थे।
46012003	मैं चाहता हूँ कि तुम यह समझो कि परमेश्‍वर के आत्मा की अगुवाई में कोई नहीं कह सकता, "यीशु श्रापित हैं", इसी तरह बिना पवित्र आत्मा के कोई नहीं कह सकता, "यीशु प्रभु है"
46012004	अलग-अलग वरदान हैं, लेकिन आत्मा एक ही है।
46012005	अलग-अलग सेवाएँ भी हैं, लेकिन प्रभु एक ही हैं।
46012006	परमेश्‍वर तमाम तरीकों से काम (प्रभावशाली काम) करते हैं, लेकिन परमेश्‍वर एक ही हैं जो हम सब में काम करते हैं।
46012007	एक दूसरे की सहायता (भलाई) के लिए हम में से हर एक को पवित्रात्मा का यह वरदान दिया जाता है।
46012008	पवित्र आत्मा के द्वारा किसी को बुद्धि का वचन और किसी को ज्ञान का वचन मिलता है।
46012009	किसी को उसी आत्मा से विश्‍वास तथा किसी और को उसी आत्मा से स्वस्थ कर देने का वरदान दिया जाता है।
46012010	किसी को आश्चर्य के कामों को करने की शक्‍ति, किसी को भविष्यद्वाणी करने की, किसी को आत्माओं की परख, किसी को तरह-तरह की भाषाएँ बोलने और किसी को उन भाषाओं का मतलब बताना।
46012011	यह वही पवित्र आत्मा है जो सभी वरदानों को बाँट देता है। वही निर्धारित करता है कि किस को कौन सा वरदान दे।
46012012	जिस तरह से देह एक है और तमाम अंग हैं और सभी अंगों से मिलकर एक देह बनती है। इसी तरह मसीह हैं या मसीह की देह है।
46012013	इसलिए कि एक देह में हम सब को, एक ही आत्मा में बपतिस्मा दिया गया। चाहे यहूदी, या यूनानी या गुलाम या स्वतन्त्र हम सभी को एक ही आत्मा दिया गया है।
46012014	सच तो यह है कि देह मात्र एक अंग नहीं है लेकिन अनेकों अंगों से मिलकर बनी है।
46012015	यदि पैर कहे, "इसलिए कि मैं हाथ नहीं, मैं देह का हिस्सा नहीं" ऐसा कहने से पैर देह की हिस्सेदारी खो नहीं देता।
46012016	यदि कान कहे, "इसलिए कि मैं आँख नहीं, मैं देह का हिस्सा नहीं हूँ", ऐसा कहने पर भी कान देह में अपनी भूमिका को खो नहीं देता।
46012017	यदि पूरी देह आँख होती, तो सुनने का काम कौन करता? यदि पूरी देह कान होती, तब सूँघने का काम किसने किया होता?
46012018	लेकिन सच्चाई यह है, कि जैसा परमेश्‍वर ने चाहा, उन्हों ने देह में हर एक अंग को रखा है।
46012019	यदि पूरी देह एक ही अंग होती तो क्या वह देह कहलाती भी?
46012020	इसलिए ढेर सारे अंग हैं, लेकिन एक ही देह है।
46012021	आँख हाथ से नहीं कह सकती, "मुझे तुम्हारी ज़रूरत नहीं है", न ही सिर, पैर से कह सकता है, "मुझे तुम्हारी ज़रूरत नहीं है।"
46012022	इसके विपरीत जो देह के अंग कमज़ोर और कम महत्व के दिखते हैं, वे ही बहुत ज़रूरी होते हैं।
46012023	और देह (जिस्म) के जिन अंगों को हम कम आदर के लायक समझते हैं, उन्हीं को अधिक आदर देते हैं और हमारे शोभाहीन अंग बहुत अधिक शोभनीय हो जाते हैं।
46012024	फिर भी हमारे शोभनीय अंगों को उसकी ज़रूरत नहीं, लेकिन परमेश्‍वर ने देह को ऐसा बना दिया है कि जिस अंग को कम आदर मिला था, उसी को बहुत आदर मिले।
46012025	ताकि देह में फूट न हो, लेकिन सभी अंग एक दूसरे की चिन्ता करें।
46012026	इसलिए यदि एक अंग दुख पाता है, तो सब अंग दुख पाते हैं। यदि एक अंग की बड़ाई होती है, तो उसके साथ सभी अंग खुश होते हैं।
46012027	इसी तरह तुम सभी मिलकर मसीह की देह हो और अलग-अलग अंग हो।
46012028	परमेश्‍वर ने चर्च में अलग-अलग लोगों को नियुक्‍त किया हैः पहले प्रेरित, दूसरे नबी, तीसरे शिक्षक फिर सामर्थ के काम करने वाले, फिर स्वस्थ (चंगा) करने वाले, भलाई करने वाले, प्रबन्ध करने वाले, तरह-तरह की भाषा बोलने वाले।
46012029	क्या सब प्रेरित हैं? क्या सब नबी हैं? क्या सब सामर्थ के काम करने वाले हैं?
46012030	क्या सब को स्वस्थ करने का वरदान मिला है? क्या सब तरह-तरह की भाषा बोलते हैं? क्या सब अनुवाद करते हैं
46012031	तुम बड़े से बड़े वरदान की धुन में लगे रहो। लेकिन मैं तुम्हें सब से बढ़िया रास्ता बतलाता हूँ।
46013001	यदि मैं इन्सानों और स्वर्गदूतों की भाषाओं में बोलूँ, लेकिन मेरे पास प्रेम न हो, तो मैं ठन-ठन करने वाला पीतल और झनझनाती झाँझ की तरह हूँ।
46013002	यदि मैं नबूवत कर सकूँ और सारे भेद और ज्ञान की बातें जान लूँ और पहाड़ों को हटाने लायक विश्‍वास भी मेरे पास हो, लेकिन प्रेम न हो तो मैं कुछ भी नहीं।
46013003	यदि मैं अपना सब कुछ दान कर डालूँ और अपनी देह को जलाए जाने के लिए दे दूँ, लेकिन दूसरों से प्रेम न रखूँ तो मुझे कुछ फ़ायदा नहीं।
46013004	प्रेम धीरज रखता है। दयालु है। यह जलन नहीं रखता। डींगें नहीं मारता, नही घमण्ड करता है।
46013005	बदतमीज़ी नहीं करता, अपना फ़ायदा नहीं देखता, झल्ला नहीं उठता, लोगों द्वारा पहुँचायी चोटों का लेखा जोखा नहीं रखता।
46013006	अन्याय से खुश नहीं होता, लेकिन सच्चाई से खुश होता है।
46013007	यह सब कुछ सह लेता है। सब बातों में हमेशा भरोसा रखता है, सब बातों की आशा रखता है। सब कुछ सहता जाता है।
46013008	प्रेम कभी खत्म नहीं होता है। नबूवतें हों, तो समाप्त हो जाएँगी, भाषाएँ हों तो जाती रहेंगी। यदि ज्ञान है तो उसका अन्‍त हो जाएगा।
46013009	इसलिए कि हमारा ज्ञान और हमारी नबूवतें भी अधूरी हैं।
46013010	लेकिन जब पूर्णता आ जाएगी, तब अधूरेपन का अन्त हो जाएगा।
46013011	जब मैं बच्चा था, बच्चों का सा मन था, उन्हीं की तरह बातें करता था और उन्हीं की तरह सोच थी, लेकिन जवान हो जाने पर मैंने बच्चों वाली सारे हरकतें छोड़ दीं।
46013012	अभी हमें दर्पण (शीशे) में धुंधला सा दिखता है, लेकिन उस समय हम आमने सामने देखेंगे। अभी हमारा ज्ञान अधूरा है, लेकिन बाद में हमारा ज्ञान पूरा होगा, जैसे परमेश्‍वर मुझे पूरी तरह से जानते हैं।
46013013	लेकिन अब विश्‍वास, आशा, प्रेम ये तीनों हमेशा बने रहने वाले हैं, लेकिन इन में सब से बड़ा प्रेम है।
46014001	प्रेम का पीछा करते हुए आत्मिक वरदानों की धुन में लगे रहो, खासकर यह कि तुम भविष्यवाणी करो।
46014002	जो अन्य भाषा में बोलता है वह लोगों से नहीं लेकिन परमेश्‍वर से बातें करता है, क्योंकि दूसरा कोई उसको नहीं समझ पाता। वह आत्मा में भेद की बातें कहता है।
46014003	लेकिन भविष्यवाणी करने वाला आत्मिक विकास की, सिखाने की तथा हिम्मत बढ़ाने वाली बातें लोगों से कहता है।
46014004	जो अन्य भाषा में बोलता है, उसकी खुद की आत्मिक उन्नति होती है। लेकिन जो भविष्यवाणी करता है, वह चर्च की उन्नति करता है।
46014005	मेरी कामना तो यह है कि तुम सभी अन्य भाषाओं में बोलो, लेकिन इस से अधिक यह कि भविष्यवाणी करो। यदि अन्य भाषा बोलने वाला चर्च की उन्नति के लिए अनुवाद नहीं करता है तो भविष्यद्वाणी करने वाला अन्य भाषा बोलने वाले से बढ़कर है।
46014006	इसलिए हे भाइयो-बहनो, यदि मैं तुम्हारे पास आकर अन्य भाषाओं में बोलूँ और प्रकाश, ज्ञान, नबूवत या कुछ सीख न दूँ, तो तुम्हें मुझ से क्या फ़ायदा होगा?
46014007	इसी तरह यदि बेजान चीजें भी जिनसे संगीत निकलता है, जैसे बाँसुरी या बीन, यदि उनके स्वरों में अन्तर न हो तो जो फूँका या बजाया जाता है, कैसे पहिचाना जाएगा?
46014008	यदि तुरही का शब्द साफ़ न हो, तो लड़ाई के लिए तैयारी कौन करेगा?
46014009	इसी तरह से तुम भी अगर अपने मुँह से साफ़ तरीके से बातें न करो, तो जो कहा जाता है, उसे लोग कैसे समझेंगे? तुम तो हवा से बातें करने वाले समझे जाओगे।
46014010	हमें नहीं पता कि इस दुनिया में कितनी तरह की भाषाएँ हैं, लेकिन उन में से कोई भी बिना मतलब की नहीं होगी।
46014011	यदि मैं किसी भाषा का मतलब न समझूँ, तो मैं बोलने वाले के लिए विदेशी और बोलने वाला मेरे लिए विदेशी ठहरेगा।
46014012	इसलिए जब कि तुम आत्मिक वरदानों की धुन में हो, चर्च की आत्मिक बढ़त का ध्यान रखो।
46014013	इसलिए जो कोई अन्यभाषा में बोलता है, प्रार्थना करे, कि वह उसका अनुवाद भी कर सके।
46014014	इसलिए कि जब मैं अन्य भाषा में प्रार्थना करता हूँ, मेरी आत्मा प्रार्थना करती है, लेकिन बुद्धि काम नहीं देती।
46014015	तो मुझे करना क्या चाहिए? मैं अपनी आत्मा और अपने दिमाग (बुद्धि) दोनों ही से प्रार्थना करूँगा। मैं आत्मा से भी गाऊँगा और समझते बूझते हुए भी गाऊँगा।
46014016	नहीं तो, यदि तुम अपनी आत्मा से (अन्य भाषा में) स्तुति करोगे तो जो तुम्हारी सुनता है समझ न पा सकने के कारण, सहमति कैसे प्रगट करेगा? क्योंकि वह नहीं जानता कि तुम क्या कहते हो?
46014017	इसलिए कि तुम तो अच्छी तरह से धन्यवाद दे रहे हो, लेकिन सुनने वाले की कुछ भी उन्नति नहीं होती।
46014018	मैं परमेश्‍वर का धन्यवाद करता हूँ कि तुम सब से ज्य़ादा मैं अन्य भाषा में बोलता हूँ।
46014019	फिर भी चर्च में अन्य भाषा में दस हज़ार शब्दों के बजाए अपनी बुद्धि से पाँच शब्द कहना बेहतर समझता हूँ, ताकि दूसरों को सिखा सकूँ।
46014020	भाइयो-बहनो, बच्चों की तरह सोच मत रखो। लेकिन बुराई में शिशुओं की तरह बनो। समझ में ज़रूर सयाने बनो।
46014021	नियमशास्त्र में लिखा है, "मैं इन लोगों से अन्य भाषाओं और परदेशियों के ओठों से बातें करूँगा, इसके बावजूद भी ये लोग मेरी न सुनेंगे" यह प्रभु कहते हैं।
46014022	इसलिए अन्यभाषाएँ विश्‍वासियों के लिए नहीं, लेकिन अविश्‍वासियों के लिए एक चिन्ह हैं, लेकिन नबूवत (भविष्यवाणी) विश्‍वासियों के लिए चिन्ह है, अविश्‍वासियों के लिए नहीं।
46014023	इसलिए जब पूरा चर्च इकट्ठा हो और सभी अन्य भाषाओं में बोलें, तभी अविश्‍वासी और इन बातों को न जानने वाले आ जाएँ, तो क्या वे तुम्हें पागल नहीं समझेंगे?
46014024	लेकिन यदि सभी भविष्यवाणी (आत्मा प्रेरित संदेश) दें और एक अविश्‍वासी या अनजान व्यक्‍ति भीतर आए वह तो सब उसे दोषी ठहरा देंगे और सभी उसे परख लेंगे
46014025	उसके मन की बातें प्रगट हो जाएँगी। वह अपने मुँह के बल गिरकर परमेश्‍वर की आराधना करते हुए कहेगा, "सचमुच परमेश्‍वर तुम्हारे बीच में हैं।"
46014026	इसलिए भाइयो-बहनों तुम्हें करना क्या चाहिए? जब कभी तुम जमा होते हो, प्रत्येक के पास एक गीत (भजन), कुछ सीख (उपदेश), प्रकाश, अन्यभाषा, अन्यभाषा का अर्थ होना चाहिए। सब कुछ इसलिए किया जाए कि चर्च की तरक्‍की हो सके।
46014027	यदि कोई अन्यभाषा में बोलना चाहे तो एक सभा में दो या तीन बारी-बारी से ही बोलें। साथ ही कोई जन उसका अनुवाद करे।
46014028	किन्तु यदि अनुवादक न हो तो वह चर्च में खामोश रहे और स्वयं से तथा परमेश्‍वर से बोले (या बातें करें)।
46014029	नबियों में से दो या तीन ही बोलें, दूसरे लोग परखें।
46014030	लेकिन अगर वहाँ बैठे किसी दूसरे पर परमेश्‍वरीय प्रकाशन हो तो पहला चुप हो जाए।
46014031	क्योंकि तुम सब एक-एक करके नबूवत कर सकते हो, जिससे सभी सीखें और सब को शान्ति मिले।
46014032	नबियों की आत्माएँ नबियों के नियंत्रण में होती हैं।
46014033	क्योंकि परमेश्‍वर गड़बड़ी के नहीं, लेकिन शान्ति के परमेश्‍वर हैं, जैसा कि पवित्र लोगों के चर्च (सब कलीसियाओं) में है।
46014034	चर्च में महिलाएँ चुप रहें, क्योंकि उन्हें बोलने की इज़ाज़त (आज्ञा) नहीं है। वे आधीनता से रहें, जैसा कि नियमशास्त्र भी कहता है।
46014035	यदि वे कुछ सीखना चाहें तो घर में अपने-अपने पति से पूछें, क्योंकि एक महिला के लिए चर्च में बोलना (बातें करना) शर्म की बात है।
46014036	क्या परमेश्‍वर का वचन तुम्हारे यहाँ ही से बाहर ले जाया गया? या केवल तुम्हें ही सुनाया गया?
46014037	यदि कोई अपने आपको नबी या आत्मिक (आत्मा से चलने वाला) समझता है, तो वह यह जान ले कि जो मैं लिख रहा हूँ वह प्रभु की आज्ञा है।
46014038	परन्तु यदि कोई इसे न माने, तो उसकी भी न मानी जाए।
46014039	इसलिए हे भाइयो-बहिनो, भविष्यवाणी करने की धुन में रहो और अन्य भाषा बोलने वाले को मना मत करो।
46014040	फिर भी सब कुछ उचित तरीके (शालीनता) और क्रम से किया जाए।
46015001	हे भाइयो-बहनो, मैं तुम्हें यह बताना चाहता हूँ कि, मैंने तुम्हें सु-संदेश सुनाया, तुम ने उसे अपना लिया और उसी में बने भी हो।
46015002	यदि इस संदेश पर तुम्हारा विश्‍वास बना रहे (या मज़बूती से थामे रहो) तो यही तुम्हें मुक्‍ति देता है-नहीं तो तुम्हारा विश्‍वास करना बेकार ठहरा।
46015003	जो बात मुझ तक पहुँची थी, मैंने उसे सब से ज़रूरी जानकर तुम तक पहुँचायी, वह यह कि पवित्रशास्त्र के अनुसार मसीह हमारे पापों के लिए मरे,
46015004	गाड़े गए और पवित्रशास्त्र के अनुसार ही तीसरे दिन जी भी उठे।
46015005	वह कैफ़ा को और फिर बारहों को दिखायी दिए।
46015006	उसके बाद वह पाँच सौ से ज्य़ादा भाइयो-बहनों को एक ही समय में दिखे, जिनमें से अधिकतर लोग अभी जीवित हैं, हालांकि कुछ मर चुके हैं।
46015007	तब वह याकूब को दिखायी दिए और फिर सब प्रेरितों को।
46015008	सब से आखिर में उन्हों ने मुझे दर्शन दिया, जो मानो समय से पहले पैदा हुआ हो।
46015009	मैं प्रेरितों में सब से छोटा हूँ और प्रेरित कहलाने के लायक भी नहीं, इसलिए कि मैंने परमेश्‍वर के चर्च को पीड़ा दी थी।
46015010	लेकिन परमेश्‍वर की अपार कृपा (अनुग्रह) से मैं अब जो हूँ सो हूँ। मेरे लिए प्रभु का अनुग्रह बेकार नहीं रहा। लेकिन मैंने उन सब की तुलना में सब से अधिक प्रचार किया। इस में भी मेरा कुछ नहीं, यह उनकी कृपा का परिणाम था।
46015011	इसलिए चाहे मैं या वे, हम यही आनन्द का संदेश देते हैं और इसी पर तुम ने विश्‍वास किया है।
46015012	अब यदि मसीह के बारे में यह संदेश सुनाया जाता है, कि वह मरे हुओं में से जिलाए गए हैं, तो फिर तुम में से कुछ मरे हुओं के जिलाए जाने का इन्कार क्यों करते हैं?
46015013	यदि मरे हुओं का जिलाया जाना है ही नहीं, तो मसीह भी नहीं जिलाए गए।
46015014	यदि मसीह जिलाए नहीं गए तो हमारा सुसंदेश देना और तुम्हारा उस पर विश्‍वास लाना दोनों ही बेकार है।
46015015	यही नहीं हम परमेश्‍वर के झूठे गवाह ठहरे, क्योंकि हम ने परमेश्‍वर के बारे में गवाही दी कि उन्हों ने यीशु को जिलाया। लेकिन यदि मरे लोग जिलाए नहीं जाते हैं तो परमेश्‍वर ने मसीह यीशु को भी नहीं जिलाया होता।
46015016	क्योंकि यदि मरे हुए जिलाए नहीं जाते, तो मसीह भी जिलाए नहीं गए।
46015017	यदि मसीह को जिलाया नहीं गया, तो तुम्हारा विश्‍वास लाना बेकार है और तुम अभी तक अपने गुनाहों (पापों) के कारण सज़ा के आधीन हो।
46015018	इसके अलावा मसीह पर विश्‍वास लाने के बाद जो लोग मरे, वे भी नाश हो गए।
46015019	इसलिए यदि मसीह पर हमारी आशा केवल इस जीवन के लिए ही है, तो दुनिया में हम लोग सचमुच सब से अधिक दुखी लोग होंगे।
46015020	लेकिन मसीह सचमुच मरे हुओं में से जिलाए गए हैं और जो सो गए हैं, उन में वह पहिले फल हैं।
46015021	इसलिए कि जब एक इन्सान के द्वारा मौत आयी, इसलिए मरे हुओं का जी उठना (पुनरूत्थान) भी एक इन्सान से ही हुआ।
46015022	जिस तरह से हर इन्सान मरता है क्योंकि हम सभी आदम से हैं, हर वह इन्सान जो मसीह का है, उसे जिला दिया जाएगा।
46015023	लेकिन जिलाए जाने में भी क्रम है, फ़सल के पहले हिस्से की तरह मसीह का जी उठना था। मसीह के आने पर वे जी उठेंगे जो उनके हैं।
46015024	उसके बाद अन्त आ जाएगा, उस समय वह सारे शासन, अधिकार और सामर्थ को समाप्त करके राज्य को परमेश्‍वर पिता के सुपुर्द कर देंगे।
46015025	जब तक मसीह अपने सारे दुश्मनों को अपने पैरों तले न ले आएँ, उनका राज्य करना ज़रूरी है
46015026	सब से आखिरी दुश्मन जिसका अन्त किया जाएगा, वह मौत है।
46015027	इसलिए कि परमेश्‍वर ने सब कुछ मसीह के आधीन कर दिया है।" इसलिए जब कि लिखा है, "सब कुछ" उनके आधीन कर दिया गया है, तो स्पष्ट है कि इस में वह नहीं हैं जिन्होंने सब कुछ मसीह के आधीन कर दिया।
46015028	जब सब कुछ उनके (परमेश्‍वर के) आधीन हो जाएगा जिन्होंने सब कुछ उनके (यीशु के) आधीन कर दिया, ताकि सब जगह, सब बातों (दायरों, क्षेत्रों) में परमेश्‍वर ही सब कुछ हों तब पुत्र भी खुद उनके आधीन हो जाएगा।
46015029	नहीं तो जो लोग मर चुके लोगों के लिए बपतिस्मा लेते हैं, उनका क्या? यदि मरे हुओं का जी उठना नहीं है, तो फिर उनके लिए बपतिस्मा क्यों लिया जाता है?
46015030	हर दिन हम क्यों जोखिम का सामना करते हैं।
46015031	हे भाइयो-बहनो, मेरे उस घमण्ड की वजह से जो मसीह यीशु में हमारे प्रभु में तुम्हारे लिए है, मैं यह पुख्ता तरीके से कहता हूँ कि मौत हर रोज़ मेरे सामने खड़ी रहती है
46015032	यदि मरे हुओं का जी उठना है ही नहीं, तो इफ़िसुस में जंगली जानवरों से संघर्ष करने से क्या लाभ था? और यह भी कि "आओ, खाएँ-पीएँ, क्योंकि कल तो मर ही जाएँगे।"
46015033	धोखे में मत रहो, "बुरी संगति अच्छे चालचलन को बिगाड़ देती है।"
46015034	भलाई और भक्‍ति के लिए जाग उठो, अपने पाप में जीना बंद करो। कुछ लोग ऐसे हैं जो परमेश्‍वर को नहीं जानते-यह मैं तुम्हें शर्मिंदा करने के लिए कह रहा हूँ।
46015035	कोई कह सकता है, "मुर्दे किस तरह जी उठते हैं? किस तरह की देह के साथ वे जी उठेंगे?
46015036	क्या मूर्खता का सवाल है! जब तुम एक बीज ज़मीन में बोते हो, जब तक वह मरता नहीं, उसमें से पौधा नहीं निकलता।
46015037	और जो तुम बोते हो, यह वह देह नहीं जो उत्पन्न होने वाली है, लेकिन सिर्फ़ दाना ही है। चाहे वह किसी भी अनाज का दाना हो।
46015038	लेकिन परमेश्‍वर अपनी इच्छा के अनुसार उसको देह देते हैं। हर एक बीज के पास उसकी अलग किस्म की देह होती है।
46015039	सभी देह एक सी नहीं है, लेकिन मनुष्यों की देह, पशुओं की देह, पक्षियों की देह और मछलियों की देह सभी में अन्तर है।
46015040	स्वर्गिक देह है और पार्थिव (पृथ्वी के लिए) भी। लेकिन स्वर्गिक देहों के तेज और पार्थिव देहों के तेज में अंतर है।
46015041	सूर्य, चन्द्रमा और तारों का तेज एक सा नहीं है (क्योंकि एक तारे से दूसरे तारे के तेज में फ़र्क है)।
46015042	मरे हुओं का जी उठना भी ऐसा ही है। देह नाशमान स्थिति में बोयी जाती है और अविनाशी स्थिति में जी उठती है।
46015043	बेइज़्ज़ती (अनादर) के साथ देह बोयी जाती है और तेज (महिमा) के साथ जी उठती है। कमज़ोरी के साथ बोयी जाती है और शक्‍ति के साथ जी उठती है।
46015044	स्वाभाविक देह बोयी जाती है, लेकिन आत्मिक देह जी उठती है। इसलिए कि स्वाभाविक देह है, आत्मिक देह भी है।
46015045	ऐसा लिखा भी है, कि पहला इन्सान अर्थात् आदम, जीवित प्राणी बना और आखिरी आदम जीवन देने वाला आत्मा बना।
46015046	पहले स्वाभाविक था, आत्मिक नहीं था। बाद में आत्मिक हुआ।
46015047	पहला इन्सान धरती अर्थात् मिट्टी का था, दूसरा स्वर्गिक है।
46015048	जैसे वह मिट्टी का था, वैसे ही दूसरे मिट्टी के हैं। जैसा वह स्वर्गिक हैं, वैसे ही और भी स्वर्गिक हैं।
46015049	जैसे हम ने उसका रूप पाया जो मिट्टी का था, वैसे ही उस स्वर्गिक का रूप भी पाएँगे।
46015050	हे भाइयो-बहनो, मैं यह कहता हूँ कि माँस और खून परमेश्‍वर के राज्य के हकदार (उत्तराधिकारी) नहीं हो सकते और न विनाश अविनाशी का अधिकारी हो सकता है।
46015051	देखो, मैं तुम से रहस्य की बात कह रहा हूँ, कि हम सभी सोएँगे नहीं, लेकिन सभी बदल जाएँगे।
46015052	और यह पल भर में, पलक मारते ही पिछली तुरही फूँकते ही होगा, क्योंकि तुरही फूँकी जाएगी और मुर्दे अविनाशी हालत में उठाए जाएँगे और हम बदल जाएँगे।
46015053	क्योंकि इस नाशमान को अविनाशी और मरणशील को अमरता को पहनना ज़रूरी है।
46015054	लेकिन जब यह नाशमान, अविनाश को पहन लेगा और यह मरणशील अमरता को पहन लेगा, तब यह लिखित वचन पूरा हो जाएगा, "मौत को विजय ने निगल लिया है।"
46015055	हे मौत, "तुम्हारी जीत कहाँ है"? हे मौत, तुम्हारा डंक कहाँ?"
46015056	मौत का डंक तो पाप है और पाप की ताकत (शक्‍ति) व्यवस्था (यहूदी नियमशास्त्र या विवेक की व्यवस्था) है
46015057	लेकिन परमेश्‍वर का धन्यवाद हो, जो हमें प्रभु यीशु मसीह के द्वारा विजयी करते हैं
46015058	इसलिए हे मेरे प्यारे भाइयो-बहनो, मज़बूत बने रहो तथा यीशु के काम में हमेशा बढ़ते जाओ, क्योंकि तुम्हें यह मालूम है कि तुम्हारी मेहनत प्रभु में बेकार नहीं है।
46016001	अब उस दान के बारे में जो पवित्र लोगों के लिए किया जाता है। तुम वैसा ही करो जैसा मैंने गलातिया के चर्च को करने के लिए कहा था।
46016002	हर एक जन अपनी आमदनी के आधार पर सप्ताह के पहले दिन अपने पास कुछ बचा कर रखे। तब मेरे आने पर तुम्हें इकट्ठा नहीं करना पड़ेगा।
46016003	मेरे आने पर, तुम्हारा दान यरूशलेम पहुँचाने के लिए, जिन्हें तुम कहोगे, उन्हें चिट्ठियाँ देकर भेज दूँगा।
46016004	यदि मेरा जाना भी ज़रूरी हुआ तो वे मेरे साथ जाएँगे।
46016005	और मैं मकिदुनिया होकर तुम्हारे पास आऊँगा, क्योंकि मुझे मकिदुनिया होकर जाना भी है।
46016006	यह भी हो सकता है कि तुम्हारे यहाँ ही ठहर जाऊँ और सर्दी तुम्हारे यहाँ ही काटूँ। फिर जिधर मेरा जाना तय हो, तुम मुझे पहुँचा दो।
46016007	क्योंकि मैं अब रास्ते में तुम से नहीं मिलना चाहता, लेकिन मेरी उम्मीद है, कि यदि प्रभु चाहें तो कुछ समय तक तुम्हारे साथ रहूँगा।
46016008	लेकिन पेन्टिकॉस्ट तक मैं इफ़िसुस में रहूँगा।
46016009	क्योंकि मेरे लिए एक बड़ा और फ़ायदेमंद दरवाज़ा खुला है और खिलाफ़त करने वाले (विरोधी) कई हैं।
46016010	तुम्हारे यहाँ तीमुथियुस के आने पर ध्यान देना कि वह तुम्हारे यहाँ बिना किसी डर के रहे, क्योंकि वह मेरी तरह प्रभु का काम करता है।
46016011	इसलिए कोई उसे तुच्छ न समझे, लेकिन कुशल से इस तरफ़ पहुँचा देना कि मेरे पास आ जाए, क्योंकि मैं उसका इन्तज़ार कर रहा हूँ कि वह भाइयों के साथ आए।
46016012	भाई अपुल्लोस से मैंने बहुत कहा है कि भाइयों के साथ वह तुम्हारे पास जाए। लेकिन इस समय उसने जाने की इच्छा प्रगट नहीं की। समय आने पर वह आ जाएगा।
46016013	सतर्क रहो, विश्‍वास में मज़बूत रहो, लोगों की मदद करो, शक्‍तिशाली बनो।
46016014	सब कुछ प्रेम से करो।
46016015	हे भाइयो-बहनो, तुम स्तिफ़नास के परिवार को जानते हो, कि वे अखाया के पहले विश्‍वासी हैं। वे पवित्र लोगों की सेवा के लिए तैयार रहते हैं।
46016016	इसलिए मैं यह प्रार्थना करता हूँ कि ऐसों के आधीन रहो। हर उस व्यक्‍ति के भी जो इस काम में कंधे से कंधा मिलाकर मेहनत करता है।
46016017	मैं स्तिफ़नास फ़ूरतनातुस और अखइकुस के आ जाने से खुश हूँ, क्योंकि उन्हों ने तुम्हारी कमी को पूरा किया है।
46016018	उन्हों ने मेरे और तुम्हारे दिल को चैन दिया है, इसलिए ऐसों को आदर दो।
46016019	एशिया के सभी चर्चों की तरफ़ से तुम्हें सलाम। अक्‍विला और प्रिसिल्ला का और उनके घर के चर्च का भी तुमको प्रभु में बहुत आशीर्वाद।
46016020	सभी भाइयों का तुम को सलाम। पवित्र आलिंगन से आपस में सलाम करो
46016021	मुझ पौलुस का अपने हाथ से लिखा हुआ सलाम। यदि कोई प्रभु से प्रेम न रखे तो वह दंडित हो।
46016022	हमारे प्रभु आने वाले हैं।
46016023	प्रभु यीशु मसीह का अनुग्रह तुम पर होता रहे।
46016024	मसीह यीशु में मेरा प्रेम तुम सब को मिले। ऐसा ही हो।
47001001	पौलुस की तरफ़़ से जो परमेश्‍वर की इच्छा से मसीह यीशु का प्रेरित है और हमारे भाई तीमुथियुस की तरफ़ से परमेश्‍वर के उस चर्च के नाम जो कुरिन्थुस में है और सारे अखाया के सब पवित्र लोगों के नाम
47001002	हमारे पिता परमेश्‍वर और प्रभु यीशु मसीह की ओर से तुम्हें अनुग्रह और शान्ति मिलती रहे।
47001003	हमारे प्रभु यीशु मसीह के परमेश्‍वर और पिता का धन्यवाद हो जो तरस (दया) के पिता और सब तरह की शान्ति के परमेश्‍वर हैं।
47001004	परमेश्‍वर हमारी सभी परेशानियों में हमें तसल्ली देते हैं, ताकि हम उन्हें भी तसल्ली दे सकें जो किसी तरह की परेशानी में से गुजर रहे हैं।
47001005	क्योंकि जैसे हम मसीह के दुखों (यीशु मसीह की वजह से परेशानियाँ) के साथ अधिक गुज़रते हैं वैसे ही हम शान्ति (तसल्ली, सुकून) में मसीह के द्वारा ज़्यादा सहभागी होते हैं।
47001006	यदि हम क्लेश (सताव) से गुजरते हैं तो यह तुम्हारी तसल्ली और उद्धार के लिए है। यदि हमें तसल्ली मिलती है, तो यह तुम्हारी तसल्ली के लिए है। उसी के प्रभाव से तुम धीरज के साथ उस सताव को सह लेते हो, जिन्हें हम भी सहते हैं।
47001007	तुम्हारे बारे में हमें पूरा भरोसा है, क्योंकि हम जानते हैं कि तुम जिस तरह हमारे सताव (दुख, तकलीफ़, परेशानियों) में हिस्सेदार हो, ठीक उसी तरह हमारी तसल्ली में भी हो।
47001008	हे भाइयो, बहनो हम यह नहीं चाहते हैं कि तुम उस सताव के बारे में अनजान रहो, जो हम ने एशिया में सहा था। हमारे ऊपर ऐसा दबाव आ पड़ा था, जिसको सहना बहुत मुश्किल था। हमें तो ऐसा लगा था कि हम ज़िन्दा ही नहीं बचेंगे।
47001009	हमें ऐसा लगता था कि हम पर मौत की आज्ञा हो चुकी थी, ताकि हम अपने ऊपर भरोसा न रखें, लेकिन केवल परमेश्‍वर पर जो मरे हुओं को ज़िन्दा करते हैं,
47001010	उन्हीं ने हमें मौत की बड़ी मुसीबत से बचाया और बचाते रहते हैं। हमारा भरोसा उन्हीं पर है कि आने वाले समयों में भी वही हमको बचाते रहेंगे।
47001011	तुम भी मिलकर बिनती के द्वारा हमारी मदद करो कि जो अनुग्रह (वरदान) हमें तुम्हारे बिनती करने से मिला उसके कारण बहुत लोग हमारी ओर से परमेश्‍वर को धन्यवाद दे सकें।
47001012	हम अपने विवेक की इस गवाही के कारण खुश होते हैं कि दुनिया में और खासकर तुम्हारे बीच हमारा चालचलन परमेश्‍वर के लायक पवित्र और सच्चाई के साथ था। वह दुनियावी ज्ञान (इल्म) से नहीं लेकिन परमेश्‍वर की मदद से था।
47001013	हम तुम्हें और कुछ नहीं लिखते हैं, सिर्फ़ वही जो तुम पढ़ते या समझते हो और हमें आशा है, कि आखिर तक समझते रहोगे।
47001014	जैसा तुम में से कितनों ने समझ लिया है, कि जैसे हम तुम्हारी खुशी का कारण हैं, वैसे ही तुम भी प्रभु यीशु के दिन हमारे लिए खुशी का कारण ठहरोगे।
47001015	मैं यह चाहता हूँ कि पहले तुम से भेंट करूँ ताकि तुम्हें एक और दान मिले।
47001016	यह भी कि मैं तुम्हारे पास से होते हुए मकिदुनिया को जाऊँ और फिर तुम्हारे पास वापस लौट आऊँ और तुम मुझे यहूदिया की यात्रा के लिए रवाना कर दो।
47001017	इसलिए मैंने जो यह जल्दबाज़ी की है, तो क्या मैं दुविधा में था? या जो करना चाहता हूँ वह दुनियावी सोच-विचार के हिसाब से था, कि एक ही समय में हाँ, हाँ और नहीं, नहीं भी करूँ?
47001018	जिस तरह परमेश्‍वर भरोसेमंद हैं, उसी तरह तुम्हारे लिए हमारी बातों में हाँ और नहीं एक साथ नहीं पाए जाते हैं।
47001019	क्योंकि परमेश्‍वर के बेटे यीशु मसीह जिन का संदेश सिलवानुस, तिमुथियुस और मैंने तुम्हें दिया, उसमें कभी हाँ और कभी ना दोनों नहीं थे, लेकिन उसमें हाँ ही हाँ था।
47001020	परमेश्‍वर के जितने भी वायदे हैं, वे सभी उन्हीं में हाँ के साथ हैं। इसलिए उनके द्वारा वे पूरे भी किए जाएँगे ताकि हमारे द्वारा परमेश्‍वर को आदर सम्मान मिले।
47001021	जो हमें तुम्हारे साथ मसीह में मजबूत करते हैं और जिन्होंने हमारा अभिषेक किया है, वह परमेश्‍वर हैं।
47001022	उन्हों ने हम पर मुहर भी लगा दी है और पवित्र आत्मा को बयाने में हमारे मनों में दिया है।
47001023	परमेश्‍वर को गवाह ठहराकर मैं कहता हूँ कि अब तक मैं कुरिन्थुस में इसलिए नहीं आया ताकि तुम कठोर डाँट फटकार से बच जाओ
47001024	यह नहीं कि हम तुम्हारे विश्‍वास के बारे में तुम पर हक जताना चाहते हैं। लेकिन हम तुम्हारी खुशी के लिए तुम्हारे साथ काम करते हैं, क्योंकि तुम विश्‍वास ही से बने रहते हो।
47002001	मैं यह इरादा कर चुका था कि आने पर तुम लोगों को उदास न करूँ।
47002002	क्योंकि यदि मैं तुम्हें उदास करूँ तो मेरे मन को खुश करने वाला कौन होगा, केवल वही जिसे मैंने उदास किया।
47002003	मैंने यही बात तुम्हें इसलिए लिखी कि कहीं ऐसा न हो कि मेरे आने पर जिन से खुशी मिलनी चाहिए, मैं उन से दुख पाऊँ। मुझे तुम सभी पर इस बात का भरोसा है कि जो मेरी खुशी है वह तुम सब की है।
47002004	मैंने बड़े दुख से मन की पीड़ा से बहुत आँसू बहा-बहाकर तुम्हें लिखा था, इसलिए नहीं कि तुम्हें दुख हो, लेकिन इसलिए कि तुम मेरे उस प्रेम को जानो, जो तुम्हारे लिए है।
47002005	यदि तुम में से किसी ने निराश किया है तो केवल मुझे ही नहीं, लेकिन थोड़ा बहुत तुम सभी को निराश किया है।
47002006	ऐसे व्यक्‍ति के लिए वह सज़ा बहुत है जो बहुमत से ठहरायी गयी।
47002007	अच्छा यह है कि उसका अपराध माफ़़ किया जाए और उसे तसल्ली भी दी जाए ताकि ऐसा इन्सान बहुत ज्य़ादा निराशा से न भर जाए।
47002008	इसलिए मेरी तुम से यह बिनती है कि उसे अपने प्रेम का सबूत दो।
47002009	क्योंकि मैंने तुम्हें इसलिए भी लिखा था कि तुम्हें जाँच लूँ कि तुम मेरी सभी बातों को मानने के लिए तैयार हो या नहीं।
47002010	जिस किसी का तुम कुछ माफ़़ करते हो, उसे मैं भी माफ़़ करता हूँ। क्योंकि मैंने भी जो माफ़ किया है, तो वह तुम्हारी वजह से मसीह की जगह में होकर किया है।
47002011	ताकि शैतान हमें धोखा न दे सके क्योंकि उसकी चतुराई से हम अनजान नहीं।
47002012	-
47002013	हालांकि प्रभु ने मेरे लिए एक नया दरवाज़ा खोला है कि मैं दोबारा आ सका लेकिन मेरा मन बेचैन था, क्योंकि मेरे भाई तीतुस से मेरी मुलाकात नहीं हो पायी। इसलिए मैंने विदाई ली और मकिदुनिया की ओर बढ़ गया।
47002014	लेकिन परमेश्‍वर की बड़ाई हो जो मसीह में हमेशा हमको जीत के जुलूस में लिए चलते हैं। और अपने ज्ञान की खुशबू हमारे द्वारा सब जगह फैलाते हैं।
47002015	क्योंकि हम परमेश्‍वर के निकट मुक्‍ति पाने वालों और मुक्‍ति न पाने वालों (नाश होने वालों) दोनों तरह के लोगों के लिए मसीह की खुशबू हैं।
47002016	कुछ के लिए मरने के निमित्त मौत की गंध और कुछ के लिए जीवन के निमित्त जीवन की खुशबू। क्या कोई इतनी बड़ी ज़िम्मेदारी लेने के लायक है?
47002017	क्योंकि हम उन बहुत से लोगों की तरह नहीं हैं जो परमेश्‍वर के वचन में मिलावट करते हैं। लेकिन मन की सच्चाई (ईमानदारी) से और परमेश्‍वर की ओर से परमेश्‍वर को मौजूद जानकर मसीह में बोलते हैं।
47003001	क्या हम ने फिर अपनी बड़ाई करनी शुरू कर दी? या हमें दूसरे लोगों की तरह सिफ़ारिश की चिट्ठियाँ तुम्हारे पास लानी हैं या तुम से लेनी हैं?
47003002	हमारे मनों पर लिखी हुयी चिट्ठी तो तुम ही हो। सब लोग उन्हें पहचानते और पढ़ते हैं।
47003003	यह दिख ही रहा है कि तुम मसीह की चिट्ठी हो, जिसको हम सेवकों ने न तो स्याही से, न पत्थर की पटियाओं पर, लेकिन जीवित परमेश्‍वर के आत्मा से दिल की मांस रूपी पटियों पर लिखा है।
47003004	मसीह में होकर परमेश्‍वर पर हमारा ऐसा ही भरोसा है।
47003005	यह नहीं कि हम अपने आप में इस लायक हैं, हमारी योग्यता के स्त्रोत तो परमेश्‍वर हैं।
47003006	उन्हीं ने हमें नयी वाचा के सेवक होने के योग्य बनाया। शब्द के सेवक नहीं लेकिन आत्मा (पवित्र आत्मा) के, क्योंकि शब्द मारता है, किन्तु आत्मा जीवन देता है।
47003007	यदि मौत की वह वाचा जिसके अक्षर पत्थरों पर खोदे गए थे, इतने प्रकाश से दमक रही थी, कि मूसा के चेहरे पर के तेज के कारण जो कम होता जा रहा था, इस्त्राएली उसके चेहरे को देख तक नहीं सकते थे,
47003008	तो आत्मा की वाचा और ज्य़ादा तेज से भरी क्यों न होगी?
47003009	क्योंकि जब दोषी ठहराने वाली वाचा तेज से भरी थी, तो धर्मी (निर्दोष) ठहराने वाली वाचा और अधिक तेज से भरी क्यों नहीं होगी?
47003010	नयी वाचा की भव्य (अद्वितीय) महिमा से यदि पुरानी वाचा की महिमा की तुलना की जाए तो उसके सामने पुरानी वाचा ठहर ही नहीं सकती।
47003011	क्योंकि जब तेजोमय की चमक कम होती जाती थी तो जो स्थिर (कायम) रहेगा, वह और ज़्यादा चमक (तेज) से क्यों नहीं दमकेगा?
47003012	इसलिए ऐसी आशा रखकर हम हिम्मत से बोलते हैं।
47003013	मूसा की तरह नहीं जिसने अपने चेहरे पर कपड़ा डाल लिया था, ताकि इस्त्राएली उस कम होते हुए तेज के समाप्त होने को न देख सकें।
47003014	लेकिन उनकी अक्ल मारी गयी, क्योंकि आज तक मूसा द्वारा पहुँचाया नियमशास्त्र (आज्ञाएँ, नियम आदि) पढ़ते समय उनके मनों पर वही परदा पड़ा रहता है, लेकिन मसीह में वह उठ जाता है।
47003015	आज तक जब कभी मूसा की किताब पढ़ी जाती है, तो उनके मनों पर परदा पड़ा रहता है।
47003016	लेकिन जब कभी उनका दिल प्रभु की तरफ़ मुड़ेगा, तब वह परदा उठ जाएगा
47003017	प्रभु तो आत्मा है और जहाँ कहीं प्रभु का आत्मा है, वहीं आज़ादी है।
47003018	लेकिन जब हम सब के उघाड़े चेहरे से प्रभु का तेज (प्रकाश) इस तरह दिखता है, जिस प्रकार आइने में, तो प्रभु के द्वारा जो आत्मा हैं हम उस तेजस्वी रूप में थोड़ा-थोड़ा बदलते जाते हैं।
47004001	इसलिए जब हम पर ऐसी दया (कृपा) हुयी, कि हमें यह सेवा मिली, तो हम हार नहीं मानते
47004002	लेकिन हम ने शर्म के छिपे हुए कामों को छोड़ दिया है। हम न चालाकी से जीते हैं और न परमेश्‍वर के वचन में मिलावट करते हैं। लेकिन हम सच्चाई को सामने रखकर, परमेश्‍वर के सामने (मौजूदगी में) हर एक इन्सान के विवेक में अपनी भलाई बैठाते हैं।
47004003	लेकिन यदि हमारे सुसमाचार पर परदा पड़ा है तो यह बर्बाद हो जाने वाले लोगों के कारण है।
47004004	उन विश्‍वास न करने वालों के लिए जिन की बुद्धि को इस दुनिया के ईश्‍वर ने अँधा कर दिया है, ताकि मसीह जो परमेश्‍वर के प्रतिरूप हैं, उनके प्रकाशमय सुसमाचार का प्रकाश उन पर न चमक सके।
47004005	क्योंकि हम अपना नहीं लेकिन यीशु मसीह का संदेश देते हैं कि वह प्रभु हैं। हम अपने बारे में बताते हैं कि हम यीशु मसीह के कारण तुम्हारे सेवक हैं।
47004006	इसलिए कि परमेश्‍वर ही हैं, जिन्होंने कहा, "अँधेरे में रोशनी हो जाए।" उन्हों ने ही इस रोशनी को हमारे दिलों में चमकाया, ताकि हम प्रभु यीशु में परमेश्‍वर के व्यक्‍तित्व (स्वभाव और चरित्र आदि) को देख सकें।
47004007	हमारे पास यह खज़ाना मिट्टी के बरतनों में है, ताकि यह मालूम पड़ जाए कि यह असाधारण सामर्थ्य परमेश्‍वर की ओर से है और हम इसके स्त्रोत नहीं हैं।
47004008	हम सभी ओर से सताव सह रहे हैं, लेकिन पिस नहीं गए। उलझन में तो पड़ते हैं, लेकिन निराश नहीं होते।
47004009	हमें सताया तो जाता है, लेकिन त्यागे नहीं जाते। गिराए तो जाते हैं, लेकिन मिट नहीं जाते।
47004010	जिस तरह से यीशु मारे गए, उसी तरह हर समय हम मारे जाने के खतरे में रहते हैं, ताकि यीशु (जो जी उठे) का जीवन हमारी देह से दिखायी देता रहे।
47004011	हम जीते जी हमेशा यीशु की वजह से मौत के हवाले किए जाते हैं, ताकि यीशु का जीवन हमारी मरणशील देह में प्रगट होता रहे।
47004012	हम तो मौत का सामना करते रहते हैं, लेकिन तुम्हें आत्मिक लाभ होता है।
47004013	इसलिए कि हम में वही विश्‍वास की आत्मा है जिसके बारे में लिखा है, "मैंने विश्‍वास किया, इसलिए मैंने कहा।" इस कारण हम भी विश्‍वास करते हैं, इसलिए बोलते हैं।
47004014	क्योंकि हम जानते हैं कि जिन्होंने (परमेश्‍वर ने) प्रभु यीशु मसीह को जिलाया, वही हमें भी यीशु में जिलाएँगे। वह हमें तुम्हारे साथ अपनी उपस्थिति में खड़ा होने देंगे।
47004015	सब कुछ तुम्हारे फ़ायदे के लिए ही है। जैसे-जैसे परमेश्‍वर का अनुग्रह ज़्यादा लोगों तक पहुँचता जाता है, धन्यवाद में भी बढ़ती होती जाती है। इस तरह से परमेश्‍वर की महिमा अधिक होती है।
47004016	इसलिए हम हताश नहीं होते, हालांकि हमारी देह कमज़ोर होती जा रही है, फिर भी हमारा भीतरी जीवन (मनुष्यत्व) दिन प्रतिदिन नया (मज़बूत) होता जा रहा है।
47004017	क्योंकि हमारा क्षण भर का कम सताव (दुख) हमारे लिए बहुत ज़रूरी और सदा काल की महिमा (शान, आदर, अधिकार) उत्पन्न करता जाता है।
47004018	क्योंकि हम दिखने वाली बातों पर नहीं, लेकिन जो नहीं दिखता, उस पर अपना ध्यान लगाए हुए हैं। क्योंकि देखी चीजें कुछ समय की हैं और जो दिख नहीं रहा है, वह सदा काल (हमेशा) के लिए है।
47005001	हमें मालूम हैं कि तम्बू की तरह हमारी यह देह उतारी और लपेटी जाएगी। हमें परमेश्‍वर की ओर से एक नया घर (शरीर) मिलेगा। एक ऐसा घर जिसे हाथों से बनाया नहीं गया होगा, लेकिन अनन्तकालिक घर।
47005002	इस तंबू में हम कराहते हैं और स्वर्गिक घर को पहनने के लिए लालायित रहते हैं।
47005003	हम स्वर्गिक देह को ज़रूर पहनेंगे। हम मात्र देहरहित आत्मा नहीं होंगे।
47005004	इस देह में हम बोझ से दबे कराहते रहते हैं। यह नहीं कि हम मर जाना चाहते हैं, ताकि इस पहनी हुयी देह को उतार सकें। लेकिन यह कि हम अपनी नयी देह को पहनना चाहते हैं, ताकि इस मरणहार देह को अमरता निगल ले।
47005005	जिसने हमें इस उद्देश्य के लिए तैयार किया है, वह परमेश्‍वर हैं। उन्हीं ने हमें पवित्रात्मा बयाने में दिया है।
47005006	इसलिए हम हमेशा निडर रहते हैं। हम जानते हैं कि जब हम इस धरती पर ज़िन्दा हैं तो हम (जी उठे) यीशु के साथ नहीं हैं।
47005007	बिना देखे हुए सिर्फ़ भरोसा रखकर ही हम जीवित हैं।
47005008	हम उमंग (साहस, हिम्मत) से भरे हुए हैं और हमारी चाह तो यह है कि इस देह से मुक्‍त हो जाएँ और प्रभु के साथ ही रहें।
47005009	चाहे हम इस देह में हैं या नहीं, खास बात है - प्रभु को खुश करना।
47005010	हम सभी को एक दिन प्रभु यीशु के इन्साफ़ के तख्त के सामने खड़े होना पड़ेगा, ताकि देह में किए गए अच्छे और बुरे कामों का हिसाब दें।
47005011	इसलिए कि हम जानते हैं कि प्रभु के डर में जीना क्या है, हम लोगों के सामने सच्चाई रखते हैं। परमेश्‍वर और तुम्हें मालूम है कि इस में हमारी नियत क्या है।
47005012	ऐसा कहकर हम तुम्हारी वाह-वाह की अपेक्षा नहीं कर रहे हैं लेकिन हम चाहते हैं कि तुम हमारे ऊपर घमण्ड कर सको, ताकि उनको जवाब दे सको जो दिल के भीतर की बातों के बजाए दिखावटी बातों पर मन लगाते हैं।
47005013	यदि हम जोशीले हैं, तो परमेश्‍वर के लिए हैं। यदि हमारा मन ठिकाने पर है, तो इस से तुम्हें फ़ायदा है।
47005014	मसीह का प्रेम हम को बेबस कर देता है। और हम इस बात से कायल हैं कि यीशु मर गए थे इसलिए हम भी अपने पुराने जीवन (परमेश्‍वर रहित जीवन) के लिए खत्म हो चुके हैं।
47005015	और वह (यीशु) इसलिए सब के लिए मरे कि जो जीवित हैं, वे भविष्य में अपने लिए न जीएँ, लेकिन उनके (यीशु के) लिए जो उनके (लोगों के) लिए मरे और फिर से जी उठे।
47005016	इसलिए अब से हम किसी को शरीर (दुनियावी दृष्टिकोण) के अनुसार नहीं समझेंगे। हालांकि हम ने मसीह को भी शरीर के अनुसार जाना था, लेकिन अब से ऐसा नहीं जानेंगे।
47005017	इसलिए यदि कोई मसीह पर विश्वास ला चुका है, तो वह एक नयी रचना है। पुरानी बातें बीत गयी और सब बातें नई हो गई हैं (नया जीवन शुरू हो गया है)
47005018	ये सभी बातें (नयी) परमेश्‍वर की ओर से हैं, जिन्होंने यीशु मसीह के द्वारा अपने साथ हमारा मेल कर लिया। उन्हीं ने हमें यह काम दिया कि हम दूसरे लोगों का सम्बन्ध परमेश्‍वर से करा दें।
47005019	अर्थात् परमेश्‍वर ने मसीह में होकर अपने साथ दुनिया का मेल-मिलाप कर लिया और लोगों के अपराधों का दोष उन पर नहीं लगाया और यही मेल (सम्बन्ध जोड़ने) के संदेश को देने का काम हमारे सुपुर्द कर दिया।
47005020	इसलिए हम परमेश्‍वर के राजदूत हैं, मानो हम मसीह में होकर बोल रहे हैं, "परमेश्‍वर के साथ अच्छे सम्बन्ध बना लो।"
47005021	जो (यीशु) पाप से अछूते थे, उन्हें परमेश्‍वर ने हमारे लिए पाप बना दिया, ताकि हम उन में होकर परमेश्‍वर की सच्चाई बन जाएँ।
47006001	इसलिए कि हम सभी साथ में काम करने वालों की तरह एक साथ मिलकर परमेश्‍वर का काम कर रहे हैं, हम यह भी निवेदन करते हैं, कि परमेश्‍वर के अनुग्रह को बेकार न जाने दें।
47006002	परमेश्‍वर ने कहा था, "सही वक्‍त पर मैंने तुम्हारी सुन ली और मुक्‍ति के दिन मैंने तुम्हारी मदद की।" देखो, यही वह सही वक्‍त है, अभी ही मुक्‍ति का समय है।
47006003	हम इस तरह जीवन जी रहे हैं, कि किसी बात में किसी के लिए रूकावट का कारण न बनें। यह भी कि किसी को हमारी सेवा में कोई खोट न दिखे।
47006004	सब कुछ जो हम करते हैं, हम यह दिखाते हैं, कि हम परमेश्‍वर के सच्चे सेवक हैं, बड़े धीरज में, सताव में, गरीबी में, संकटों में।
47006005	पिटाई में, जेलखाने में डाले जाने में, दंगों में, परेशानियों में, मेहनत करने में, जागने में, भूखा रहने में।
47006006	पवित्रात्मा में, ज्ञान में, धीरज में, कृपालुता में, पवित्र आत्मा में, सच्चे प्रेम में,
47006007	सच्चाई के संदेश में, परमेश्‍वर की शक्‍ति में, दाएँ-बाएँ आत्मिक हथियारों को लेकर
47006008	इज़्ज़त और बेइज़्ज़ती में, यश और अपयश में, बदनामी और बड़ा नाम पाने में, धोखा देने वालों की तरह दिखते हैं, लेकिन ऐसे हैं नहीं।
47006009	अनजानों की तरह हैं, लेकिन मशहूर हैं, मरते हुओं की तरह हैं, लेकिन फिर भी ज़िन्दा हैं, सज़ा पाए हुओं (मार खाने वालों) की तरह हैं, फिर भी जान से मारे नहीं जाते।
47006010	शोक करने वाले दिखते हैं, लेकिन हमेशा खुश रहने वाले हैं। दिखने में गरीब हैं, लेकिन दूसरों को अमीर बना देते हैं। हम दिखने में फक्कड़ हैं लेकिन सब कुछ रखते हैं।
47006011	हे कुरिन्थयों, हम ने सब कुछ ईमानदारी से कह डाला है। हमारा दिल तुम्हारे लिए खुला हुआ है।
47006012	हम ने अपने प्रेम में किसी तरह की कमी नहीं रखी है, लेकिन तुम बहुत नाप-तौल कर प्रेम दिखाते हो।
47006013	तुम्हें अपने बच्चों की तरह जानकर मैंने तुम से बातचीत की - तुम भी खुले दिल से प्रेम दिखाओ।
47006014	जो लोग मसीह पर विश्‍वास नहीं लाए हैं, उनके साथ साझे में कुछ मत करो। इसलिए कि धार्मिकता (उचित करने वालों) और अंधकार (अनुचित करने वालों) में एकता कैसे बनी रह सकती है? या रोशनी और अँधेरा एक साथ कैसे आ सकते हैं?
47006015	मसीह और शैतान कैसे एक सहमति बना सकते हैं? या मसीही और गैर मसीही का क्या सम्बन्ध?
47006016	क्या परमेश्‍वर के भवन और मूर्तियों के बीच कोई समझौता संभव है? क्योंकि हम (चर्च) परमेश्‍वर का जीवित भवन हैं। जैसा कि परमेश्‍वर ने कहा भी था, "मैं उन में रहूँगा और उनके बीच चला-फिरा करूँगा। मैं उनका परमेश्‍वर होऊँगा और वे मेरे लोग होवेंगे।"
47006017	इसलिए प्रभु कहते हैं, "उनके बीच में से निकलो और अलग हो जाओ और जो कुछ अशुद्ध है, उसे मत छुओ, तब मैं तुम्हें अपनाऊँगा।
47006018	"मैं तुम्हारा पिता होऊँगा, तुम मेरे बेटे-बेटियाँ होगे" सर्वशक्‍तिमान प्रभु का कहना यही है।
47007001	हे प्रियो, इसलिए कि हमें कीमती वायदे (प्रतिज्ञाएँ) मिले हैं, तो आओ हम उन सब बातों (मलिनता) से अपने आपको शुद्ध करें जो हमारी देह और आत्मा को अशुद्ध कर सकती हैं। इस तरह से हम परमेश्‍वर का भय रखते हुए पवित्रता की ओर बढ़ें।
47007002	हमारे लिए अपने दिलों को खुला रखो, हम ने न किसी का बुरा किया, न किसी को बर्बाद किया और न ही किसी से फ़ायदा उठाया।
47007003	मैं तुम्हें दोषी ठहराने के लिए यह नहीं कह रहा हूँ। क्योंकि मैं पहले ही से यह कह चुका हूँ कि तुम हमारे दिल में इस तरह बस गए हो, कि हम तुम्हारे साथ जीने और मरने को तैयार हैं।
47007004	मुझे तुम पर काफ़ी भरोसा है और घमण्ड भी। हमारी सारी परेशानियों (कष्टों, सताव) के बावजूद तुम ने हमें साहस दिया और खुश किया।
47007005	जब हम मकिदुनिया आए थे, हमारी देह को कुछ सुकून नहीं मिला। हम चारों तरफ़ से सताव (परेशानियों) से घिरे हुए थे - बाहर संघर्ष था और मन में डर।
47007006	लेकिन परमेश्‍वर ने जो हताश हुए लोगों की हिम्मत बढ़ाते हैं, तीतुस के आने पर हमारी हिम्मत बढ़ायी।
47007007	सिर्फ़ उसके आने ही से हमें प्रोत्साहन नहीं मिला, लेकिन इस कारण भी कि तुम ने उसका साहस बढ़ाया था। मेरी खुशी और ज़्यादा इसलिए भी बढ़ गयी, क्योंकि उसने हमारे प्रति तुम्हारी लगन, तुम्हारे दुख और हमारे लिए चिन्ता के बारे में भी खबर दी।
47007008	क्योंकि हालांकि मैंने अपने पहले खत से तुम्हें शोकित किया था, लेकिन उससे पछताता नहीं, जैसा कि पहले पछताता था। क्योंकि मैं देखता हूँ कि उस पत्र से तुम्हें जो शोक हुआ वह थोड़ी देर के लिए ही था।
47007009	अब मैं खुश हूँ लेकिन इसलिए नहीं कि तुम्हें शोक पहुँचा, लेकिन इसलिए कि तुम ने उस शोक की वजह से मन बदला। क्योंकि तुम्हारा शोक परमेश्‍वर की इच्छा के अनुसार था कि हमारी तरफ़ से तुम्हें किसी बात में नुकसान न पहुँचे।
47007010	जो शोक (दुख) परमेश्‍वर की ओर से होता है, वह मन बदलाव (पश्चाताप) लाता है और इसका परिणाम उद्धार है। ऐसा शोक हमारे अंदर पछतावा (आत्मग्लानि) नहीं उत्पन्न करता है, लेकिन दुनियावी शोक मौत (बर्बादी) लाता है।
47007011	देखो, इस परमेश्‍वर की ओर से शोक (परमेश्‍वर भक्‍ति शोक) ने तुम्हारे जीवन में कितना बदलाव पैदा किया है - ऐसी तत्परता अर्थात् अपने को निर्दोष साबित करने की चाह, कितना रोष, कितना डर, कितनी लालसा, कितना जोश तथा सज़ा देने (न्याय) की इच्छा उत्पन्न हो गयी है। तुम ने इस तरह से यह साबित कर दिया है, कि तुम इस बात में निर्दोष हो।
47007012	तुम्हें लिखे जाने में मेरा उद्देश्य यह नहीं था कि किसने अन्याय किया, किसके साथ अन्याय हुआ, इस पर गौर किया जाए। लेकिन यह कि परमेश्‍वर की निगाह में यह साफ़ दिख जाए कि तुम हमारे प्रति कितने गंभीर हो।
47007013	इसलिए हमें तसल्ली मिली। इसके साथ ही तीतुस की खुशी देखकर हम और भी आनन्दित हो उठे, क्योंकि तुम सब से उसका जी हरा-भरा हो गया था।
47007014	इसलिए कि यदि मैंने तुम्हारे बारे में उसके सामने कुछ घमण्ड दिखाया, तो शर्मिन्दा न हुआ। परन्तु जिस तरह से हम ने तुम से सब बातें सच-सच कह दी थीं, वैसे ही हमारा घमण्ड दिखाना तीतुस के सामने भी सच निकला।
47007015	जब उसको तुम्हारे आज्ञाकारी होने की याद आती है कि कैसे तुम ने उसे आदर सम्मान से अपनाया, तो उसका तुम्हारे प्रति प्यार उमड़ पड़ता है।
47007016	मुझे बहुत खुशी है, क्योंकि मैं तुम पर पूरा भरोसा रख सकता हूँ।
47008001	हे भाइयो-बहनो, हम अब परमेश्‍वर की उस महान कृपा (अनुग्रह) के बारे में बताना चाहते हैं, जो मकिदुनिया की कलीसियाओं (चर्चों) पर हुआ है।
47008002	हर तरह के क्लेश द्वारा उनकी जाँच में उनकी बड़ी खुशी और भारी गरीबी में उनकी उदारता बहुत बढ़ गयी।
47008003	मैं उनके बारे में साक्षी देता हूँ कि उन्हों ने अपनी योग्यता से अधिक दिया और वह भी अपनी मर्ज़ी से।
47008004	इस दान में और पवित्र लोगों की मदद करने में हिस्सेदार बनने के लिए उन्हों ने बार-बार हमसे बिनती की।
47008005	हमारी आशा से बढ़कर उन लोगों ने पहले अपने आपको प्रभु के प्रति समर्पित किया और बाद में परमेश्‍वर की इच्छा से हमारे प्रति भी अपना समर्पण किया।
47008006	इसलिए हम ने तीतुस को सलाह दी कि जैसी शुरूआत उसने पहले की थी, वैसी ही तुम्हारे बीच में इस दान के काम को भी पूरा कर ले।
47008007	इसलिए जिस तरह तुम लोग हर दायरे में विश्‍वास, वचन, ज्ञान, सब तरह की कोशिश और उस प्रेम में जो हमसे रखते हो, बढ़ते जाते हो, वैसे ही इस दान के काम में भी आगे बढ़ते जाओ।
47008008	मैं आज्ञा की तरह नहीं लेकिन दूसरों के जोश से तुम्हारे प्यार की सच्चाई को परखने के लिए कहता हूँ।
47008009	तुम हमारे प्रभु यीशु मसीह के अनुग्रह को जानते हो कि वह धनी होने के बावजूद तुम्हारे लिए गरीब बन गए, ताकि उनकी गरीबी से तुम समृद्ध हो जाओ।
47008010	इस बात में मेरी सलाह यह है, यह तुम्हारे लिए फ़ायदेमंद है कि जो कुछ तुम ने पिछले साल शुरू किया और जिसके चाहने में भी तुम ही प्रथम (पहले) थे।
47008011	तुम्हारे लिए अच्छा यह है कि अब यह काम तुम पूरा करो। तुम्हारी शुरू में दिखायी गयी तत्परता तुम्हारे दान से मेल खाए और वह भी तुम्हारी पूंजी के अनुसार हो।
47008012	क्योंकि जहाँ मन से दिया जाता है, वह ग्रहण योग्य होता है। जो तुम्हारे पास है उस आधार पर न कि इस पर कि किसी के पास क्या नहीं है।
47008013	मैं यह नहीं कहना चाह रहा हूँ कि तुम्हारे दान से दूसरों को राहत मिले और तुम कमी झेलते बैठो।
47008014	इस समय तुम्हारी अधिकता (समृद्धि) से उन लोगों की ज़रूरतें पूरी होती हैं, ताकि भविष्य में उन लोगों की अधिकता (समृद्धि) से तुम्हारी ज़रूरतें पूरी हो सकें और बराबरी हो जाए।
47008015	जैसा कि लिखा है, जिसने ज़्यादा बटोरा (जमा किया) उसके पास बहुत ज्य़ादा नहीं बचा। जिसने कम बटोरा, उसके लिए उतना ही काफ़ी था (या कमी नहीं हुयी)।
47008016	मैं परमेश्‍वर को धन्यवाद देता हूँ कि जिस तरह से तुम्हारे लिए मुझे चिन्ता है, ठीक उसी तरह तीतुस को भी है।
47008017	उसने हमारी यह बिनती (सलाह) मान ली कि वह तुम लोगों से मिलेगा। सच्चाई तो यह है कि वह खुद तुम लोगों से मिलने को लालायित था।
47008018	सुसमाचार सुनाने के सम्बन्ध में सभी कलीसियाओं में बहुचर्चित भाई को हम उसके साथ भेज रहे हैं।
47008019	भेंट पहुँचाए जाने के लिए की गयी यात्रा पर जाने के लिए, उसे चर्च ने नियुक्‍त किया - एक सेवा जो प्रभु की महिमा करती है और हमारी मदद करने की लालसा को दिखाती है।
47008020	ऐसा हम ने इसलिए किया ताकि स्वेच्छा-दान को लोगों तक पहुँचाने में सावधानी बरती जाए और कोई हमारे ऊपर ऊँगली न उठा सके।
47008021	इसलिए कि हमें इस बात की चिन्ता है कि वही किया जाए जो न केवल प्रभु की दृष्टि में सही है। लेकिन मनुष्यों की दृष्टि में भी।
47008022	हम ने उसके साथ अपने भाई को भी भेजा है जिसे बार-बार जाँचा गया और बहुत सी बातों में जोशीला है। अभी तुम्हारे ऊपर उसको बड़ा भरोसा होने की वजह से उसका जोश भी बढ़ गया है।
47008023	यदि कोई तीतुस के बारे में पूछे तो वह मेरा साथी और तुम लोगों के लिए मेरा सहकर्मी है। यदि सवाल दूसरे भाइयों का है, तो वे मण्डलियों (चर्चों) के भेजे हुए मसीह को आदर देने वाले हैं।
47008024	इसलिए अपना प्यार और हमारा वह घमण्ड जो तुम्हारे बारे में है, उसको मण्डलियों (चर्चों) के सामने सबूत के साथ दिखाओ।
47009001	मेरे लिए तुमको पवित्र लोगों की इस सेवा के बारे में लिखना ज़रूरी नहीं है।
47009002	क्योंकि मदद करने की तुम्हारी लालसा (चाहत) को मैं पहले ही से जानता हूँ। मैं मकिदुनिया के सभी चर्च (कलीसियाओं) में तुम्हारी तारीफ़ करता रहा हूँ कि एक साल पहले ही तुम यूनान (अखया) के लोग दान देने के लिए तैयार थे। सच पूछा जाए तो तुम्हारे जोश ने बहुत से विश्‍वासियों को दान देने के लिए प्रोत्साहित किया।
47009003	लेकिन मैं इन भाइयों को भेज रहा हूँ ताकि इस बारे में तुम्हारे लिए हमारा आनन्द बेकार न ठहरे। जैसा मैंने उन से कहा है, वैसे ही तुम तैयार रहो।
47009004	इसलिए कि यदि कोई मकिदुनी मेरे साथ आने पर तुम्हें तैयार न पाए, तब हमें तुम्हारे ऊपर किए गए विश्‍वास के कारण शर्मिन्दगी उठानी पड़ेगी।
47009005	इसलिए मैंने यह ज़रूरी समझा है, कि ये भाई पहले ही से तुम्हारे पास आएँ। और तुम्हारे प्रतिज्ञा किए हुए स्वेच्छित दान (या उदारता के फल) पहले ही से इकट्ठा कर लें।
47009006	जो इन्सान बड़ी मात्रा (बड़े पैमाने) में बोता है, वह बड़ी मात्रा में काटेगा। जो उदारता (बड़े मन) से बोता है, वह ज़्यादा काटेगा भी।
47009007	हर एक जन जैसा मन में इरादा करता है, उसी तरह से दान दे, न ही कुढ़-कुढ़ के, न दबाव से, क्योंकि परमेश्‍वर प्रसन्नता से देने वाले से प्रेम करते हैं।
47009008	परमेश्‍वर सब तरह का अनुग्रह तुम्हें भरपूरी से दे सकते है। तब हर समय, सब कुछ जो तुम्हारी ज़रूरत है, पूरी होगी और हर एक भले काम के लिए तुम्हारे पास बहुत कुछ होगा।
47009009	जैसा कि लिखा है, "उसने बहुत दूर बिखराया, उसने गरीबों को दिया, उसके अच्छे कामों को हमेशा तक याद किया जाएगा ।
47009010	इसलिए परमेश्‍वर जो बोने वाले को बीज और खाने के लिए रोटी देते हैं, तुम्हे बीज मुहैया कराने के साथ उसे कई गुना बढ़ाएँगे। और तुम में उदारता की बड़ी फ़सल (धार्मिकता की फ़सल) पैदा करेंगे।
47009011	तुम हर तरह से भरपूर किए जाओगे, ताकि हर मौके पर उदार बन सको और जब हम तुम्हारे दान को ज़रूरतमंद लोगों तक पहुँचाए, तो वे परमेश्‍वर को धन्यवाद दें।
47009012	क्योंकि इस आर्थिक सहायता का काम (सेवा) पवित्र लोगों की मात्र ज़रूरतों ही को पूरा नहीं करती हैं, लेकिन आनन्द के साथ परमेश्‍वर को बहुत धन्यवाद दिया जाना भी होता है।
47009013	इस सेवा का नतीजा यह होगा कि लोग परमेश्‍वर की बड़ाई करेंगे। इसलिए कि सभी विश्‍वासियों के लिए तुम्हारी उदारता यह साबित करेगी कि तुम मसीह के सुसमाचार को अपनाकर उसके आधीन रहते हो और उनको (गरीब विश्‍वासियों) तथा सब के लिए उदारता से दान देते हो।
47009014	वे लोग तुम्हें अपनी प्रार्थनाओं में याद करते हैं, इसलिए कि तुम पर परमेश्‍वर का बड़ा ही अनुग्रह है, तुम्हारी लालसा करते रहते हैं।
47009015	जिस दान (अनुग्रह) की बड़ाई शब्दों में नहीं की जा सकती, उसके लिए परमेश्‍वर का धन्यवाद हो।
47010001	यीशु मसीह की सी नम्रता और दीनता से मैं तुम लोगों से बिनती करता हूँ - हालाँकि तुम्हारा यह भ्रम है कि व्यक्‍तिगत रीति से मैं डरपोक हूँ, लेकिन लिखी हुयी चिट्ठी से बहुत निडर दिखता हूँ।
47010002	ठीक है, तुम में से जो लोग सोचते हैं कि हम सांसारिक तौर-तरीके के अनुसार जीते हैं, उन से मेरी बिनती है कि वे झूठे कठोर तरीके से पेश आने पर मजबूर न करें।
47010003	क्योंकि हालांकि हम इन्सान (देह में) तो हैं, लेकिन हमारी लड़ाई का तरीका दुनियावी नहीं है।
47010004	क्योंकि हमारी लड़ाई के हथियार दुनिया में इस्तेमाल किए जाने वाले हथियार नहीं लेकिन किलों को (संसारिक सोच विचार के) तोड़ डालने और झूठे तर्क-वितर्क को बर्बाद करने के लिए परमेश्‍वर द्वारा सामर्थी हैं।
47010005	इसलिए हम परमेश्‍वर के ज्ञान के विरोध में उठने वाली हर एक कल्पना और हर एक ऊँची बात का खण्डन करते हैं और हर एक भावना को कैद करके मसीह का आज्ञाकारी बना देते हैं।
47010006	जब तुम पूरी तरह से आज्ञा मानने के लिए तैयार हो, तब हम अनाज्ञाकारिता के हर एक काम को दण्डित करने के लिए तैयार रहते हैं।
47010007	तुम्हारी आँखें बाहरी बातों पर हैं। यदि किसी को यह भरोसा है कि वह मसीह का है तो उसे यह भी जान लेना चाहिए कि जैसा वह मसीह का है, हम भी मसीह के हैं।
47010008	तुम्हें लग सकता है कि प्रभु द्वारा दिए गए अधिकार के बारे में हम ज्य़ादा घमण्ड कर रहे हैं। लेकिन हमारा अधिकार तुम्हारी तरक्की के लिए है न कि नुकसान के लिए। इसलिए मैं अपने अधिकार के इस्तेमाल के बारे में शर्मिन्दा न होऊँगा।
47010009	अपनी चिट्ठियों से मैं तुम्हें डरा नहीं रहा हूँ।
47010010	क्योंकि कुछ कहते हैं, "उसकी चिट्ठियों में वह वज़नदार और ताकतवर दिखता है लेकिन उसके बोलने में कोई दम नहीं है। ऐसे व्यक्‍ति को यह जान लेना चाहिए कि जब हम आएँगे, तब उतनी ही प्रभावशाली रीति से बातें करेंगे, जैसा हम अपनी चिट्ठियों में लिखते हैं।
47010011	जो ऐसा समझता है, वह यह जान रखे कि जैसे पीठ पीछे चिट्ठियों में हमारे वचन हैं, वैसे ही तुम्हारे सामने हमारे काम होंगे।
47010012	क्योंकि हमें यह हिम्मत नहीं है कि हम अपने आपको उन में से ऐसे कुछ के साथ गिनें या अपनी तुलना उन से करें जो अपनी बड़ाई खुद करते हैं और अपने आपको आपस में नाप-तौलकर एक दूसरे से तुलना करके बेवकूफ़़ ठहरते हैं।
47010013	हम सीमा से बाहर बिल्कुल घमण्ड नहीं करेंगे, लेकिन उसी सीमा तक जो परमेश्‍वर ने हमारे लिए ठहरायी है। इस सीमा में तुम भी शामिल हो और उसी के अनुसार घमण्ड भी करेंगे।
47010014	क्योंकि हम अपनी सरहद (सीमा) से बाहर अपने आपको बढ़ाना नहीं चाहते जैसे कि तुम तक न पहुँचने की हालत में होता, वरन मसीह का सुसमाचार सुनाते हुए तुम तक पहुँच चुके हैं।
47010015	हम सीमा से बाहर आवश्यकता से अधिक दूसरों की मेहनत पर घमण्ड नहीं करते, लेकिन हमें उम्मीद है कि जैसे-जैसे तुम्हारा विश्‍वास बढ़ता जाएगा, वैसे-वैसे हम अपनी सीमा के अनुसार तुम्हारी वजह से और भी बढ़ते जाएँगे।
47010016	ताकि हम तुम्हारे पड़ोस के इलाकों तक सुसमाचार ले जा सकें और दूसरों के क्षेत्र में किए गए काम पर गर्व न करें।
47010017	लेकिन जो गर्व करे, तो प्रभु पर करे।
47010018	क्योंकि जो अपनी बड़ाई करता है वह नहीं, लेकिन जिसकी बड़ाई प्रभु करते हैं, वही स्वीकार किया जाता है।
47011001	मैं चाहता था कि तुम मेरी थोड़ी-सी मूर्खता में धीरज रखते, हाँ वैसे तो तुम मेरे साथ धीरजवन्त हो।
47011002	इसलिए कि मैं परमेश्‍वर की सी जलन तुम्हारे लिए रखता हूँ, मैंने एक पवित्र दुल्हन की तरह तुम्हारी बात यीशु से की है ताकि तुम्हें पवित्र कुवाँरी की तरह मसीह को सौंप दूँ।
47011003	लेकिन इस बात का मुझे डर है कि जिस तरह से साँप ने हव्वा को छला था, तुम्हारे मन मसीह के प्रति शुद्ध और निष्कपट समर्पण से दूर न हो जाएँ।
47011004	यदि कोई आकर तुम्हें प्रचार किए गए यीशु मसीह के अलावा किसी और यीशु के बारे में सिखाए या तुम्हें कोई और आत्मा मिले जो पहले नहीं मिला था या तुम्हारे द्वारा अपनाए गए सुसमाचार से भिन्न सुसमाचार सुनाए, तो तुम उसे बड़ी आसानी से स्वागत करने हो लेते हो
47011005	बड़े से बड़े प्रेरितों से मैं अपने आपको कम नहीं समझता हूँ।
47011006	मैं हालांकि संदेश देने में निपुण नहीं हूँ, फिर भी मैं ज्ञान में कम नहीं हूँ। हर तरह से सभी बातों में हम ने यह साफ़ साफ़ बता दिया है।
47011007	वापस बिना कुछ अपेक्षा किए दीनता से सुसमाचार सुनाकर तुम्हें ऊपर उठाकर क्या मैंने गुनाह कर दिया?
47011008	दूसरी कलीसियाओं (मण्डलियों या चर्चों) से आर्थिक मदद लेकर मैंने तुम्हारी सेवा की।
47011009	तुम्हारे साथ रहते हुए जब मैं आवश्यकता में था, तब किसी पर भार न बना, क्योंकि मकिदुनिया से आए हुए भाइयों ने मेरी ज़रूरत को पूरा किया था। मैं न तुम्हारे ऊपर बोझ बना था और न ही बनूँगा।
47011010	यदि मसीह की सच्चाई मुझ में है, तो अखाया देश में कोई मुझे इस घमण्ड से न रोकेगा।
47011011	क्यों? क्या इसलिए कि मैं तुम लोगों से प्रेम नहीं करता? परमेश्‍वर को मालूम है कि मैं प्रेम करता हूँ।
47011012	मैं जो कर रहा हूँ, करता रहूँगा, ताकि मैं हर एक ऐसे अवसर को खत्म कर सकूँ, जो वे लोग अपने घमण्ड की बातों में हमारे समान होने का दावा करते हैं।
47011013	इसलिए कि ऐसे लोग झूठे प्रेरित, धोखेबाज़ कार्यकर्ता हैं, जो मसीह के प्रेरितों का रूप धारण करते हैं।
47011014	इस में कोई आश्चर्य नहीं क्योंकि शैतान खुद ज्योतिर्मय स्वर्गदूत का सा रूप ले लेता है।
47011015	इसलिए इस में कोई बड़ी बात नहीं कि उसके (शैतान के) सेवक मसीह के सेवकों का रूप धारण करें। अन्‍त में उन्हें उनके बुरे कामों की सज़ा जो मिलनी चाहिए, ज़रूर मिलेगी।
47011016	मैं फिर कहना चाहूँगा कि कोई यह न समझे कि मैं बेवकूफ़़ हूँ। लेकिन अगर समझता है, तो कम से कम मुझे बेवकूफ़ समझकर अपना ले, ताकि मैं भी थोड़ा बहुत घमण्ड कर सकूँ।
47011017	ऐसा गर्व प्रभु की आज्ञा से नहीं है, लेकिन मैं एक मूर्ख की तरह कह रहा हूँ।
47011018	इसलिए बहुत से लोग सांसारिक, शारीरिक, या जिस भी तरह से गर्व करते हैं, मैं भी करूँगा।
47011019	इसलिए कि तुम इतने अक्लमन्द हो, तुम बेवकूफ़ों को सह लेते हो।
47011020	यदि तुम्हें कोई गुलाम बना लेता है, शोषण करता है, या फँसा लेता है या अपने आप को बड़ा बनाता है या चपत लगाता है, तो तुम सह लेते हो।
47011021	मुझे यह कहते हुए शर्म आती है कि ऐसा करने में हम बहुत कमज़ोर थे। लेकिन जो कोई भी किसी तरह का घमण्ड करने की हिम्मत करे, मैं भी उस बात के लिए घमण्ड कर सकता हूँ।
47011022	क्या वे इब्री हैं? मैं भी हूँ। क्या वे इस्त्राएली हैं? मैं भी हूँ। क्या वे अब्राहम के वंश के हैं? मैं भी हूँ।
47011023	क्या वे मसीह के सेवक हैं? - मैं पागल की तरह कह रहा हूँ। मैं उन से बढ़कर हूँ। ज्य़ादा मेहनत करने में, बार-बार जेल जाने में, कोड़े खाने में, बार-बार मौत के जोखिमों में
47011024	यहूदियों द्वारा मैंने पाँच बार उन्तालीस, उन्तालीस कोड़े खाए।
47011025	मुझ पर तीन बार डंडे पड़े, मुझ पर एक बार पथराव किया गया, तीन बार जहाज़ टूट गए थे, एक रात मैंने समुद्र में बितायी।
47011026	बार-बार यात्रा में, नदियों के जोखिमों में, डाकुओं के जोखिमों में, अपनी जाति वालों से जोखिमों में, अन्य जातियों से जोखिमों में, शहर के खतरों में, जंगल के खतरों में, समुन्दर के खतरों में, झूठे भाइयों से खतरों में।
47011027	कड़ी मेहनत करने में, बिना सोए रातें काटने में, भूख-प्यास में, सर्दी में बिना कपड़ों के
47011028	इसके अलावा प्रतिदिन सब कलीसियाओं (मसीही विश्‍वासियों का झुण्ड या चर्च) का ख्याल (चिन्ता का बोझ) मेरे मन पर बना रहता है।
47011029	किसकी कमज़ोरी से मैं कमज़ोर नहीं होता? किसके ठोकर खाने से मेरा मन नहीं दुखता?
47011030	यदि मुझे गर्व करना ही है, मैं उन्हीं बातों के लिए करूँगा, जो मेरी कमज़ोरी को दिखाती हैं।
47011031	प्रभु यीशु मसीह के पिता और परमेश्‍वर को जो सदा बड़ाई (स्तुति, प्रशंसा) के लायक हैं, यह पता है कि मैं झूठ नहीं कह रहा हूँ।
47011032	मुझे पकड़ने के लिए दमिश्क में अरितास राजा के आधीन में नियुक्‍त गवर्नर ने शहर के दरवाज़ों पर चौकीदार तैनात किए थे।
47011033	लेकिन मुझे रस्सी की बनी टोकरी में बैठाकर एक खिड़की से उतारा गया। इस तरह से मैं उसके हाथों से बच निकला।
47012001	हालांकि घमण्ड करना अच्छी बात नहीं है, लेकिन यह ज़रूरी है कि कुछ बातों में घमण्ड किया जाए। इसलिए मैं प्रभु द्वारा दिए गए दर्शनों और प्रकाशनों के बारे में बतलाऊँगा।
47012002	मसीह में एक व्यक्‍ति को मैं जानता हूँ, जिसे चौदह साल पहले तीसरे स्वर्ग पर उठा लिया गया था। ऐसा देह सहित हुआ था या बिना देह, यह मुझे नहीं मालूम। परमेश्‍वर को इस बात की जानकारी है।
47012003	और यह आदमी देह के साथ या देह के बगैर नहीं मालूम, यह तो परमेश्‍वर ही जानते हैं
47012004	स्वर्ग पर उठा लिया गया और वहाँ ऐसी बातें सुनीं, जो बयान से बाहर तो है हीं, उन्हें बताना भी ठीक नहीं है।
47012005	ऐसे व्यक्‍ति के बारे में तो मैं गर्व करूँगा, लेकिन जहाँ तक खुद का सवाल है, मैं अपनी कमज़ोरियों को छोड़ और किसी बात पर गर्व न करूँगा।
47012006	यदि मैं गर्व करूँ भी तो मैं मूर्ख न ठहरूँगा, क्योंकि सच ही कहूँगा। फिर भी रूक जाता हूँ, ताकि ऐसा न हो कि जैसा कोई मुझे देखता है या मुझ से सुनता है, मुझे उससे बढ़कर समझे।
47012007	परमेश्‍वर ने मुझे असाधारण प्रकाशन दिए। इसलिए उनकी वजह से मैं कहीं घमण्ड से न भर जाऊँ, मेरी देह (शरीर) में एक काँटा चुभाया गया। शैतान का एक दूत (संदेशवाहक) मुझे पीड़ित करता था, ताकि मैं अहंकार से भर न जाऊँ।
47012008	मैं अलग-अलग तीन समयों में प्रभु के सामने गिड़गिड़ाया, "प्रभु इसे मुझ से दूर कर दीजिए।"
47012009	लेकिन प्रभु यीशु बोले, "मेरा अनुग्रह तुम्हारे लिए काफ़ी है। इसलिए कि मेरी सामर्थ निर्बलता ही में ज्य़ादा काम करती है।" इसलिए मैं बड़े आनन्द से अपनी कमजोरियों में गर्व करूँगा, ताकि मसीह की ताकत मुझ में बनी रहे।
47012010	इसलिए मैं मसीह के लिए कमज़ोरियों, निन्दाओं, गरीबी, सताव और कठिनाईयों में सन्तुष्ट हूँ, क्योंकि जब कभी मैं कमज़ोर हूँ, तभी मैं बलवान होता हूँ।
47012011	मैं मूर्ख तो बना, लेकिन तुम ही ने मुझे ऐसा करने के लिए मजबूर किया। तुम्हें तो मेरी बड़ाई करनी चाहिए थी। क्योंकि हालांकि मैं कुछ भी नहीं हूँ फिर भी उन बड़े से बड़े प्रेरितों में से किसी बात में कम नहीं हूँ।
47012012	सचमुच बड़े धीरज के साथ एक प्रेरित के सबूत - चिन्ह, अद्भुत काम और सामर्थी काम तुम्हारे बीच दिखाए गए थे।
47012013	किस बात में तुम दूसरे चर्चों (कलीसियाओं) से कम समझे गए, केवल इस बात में कि तुम पर मैं बोझ न हुआ? मेरी इस गलती के लिए मुझे माफ़ करो।
47012014	तीसरी बार मैं तुम्हारे यहाँ आने पर हूँ। लेकिन मैं तुम पर बोझ न बनूँगा। इसलिए कि मैं तुम्हारी दौलत नहीं पर तुम्हें चाहता हूँ। बच्चों को अपने माता-पिता के लिए बचत नहीं करनी पड़ती है, लेकिन माता-पिता बच्चों के लिए बचत करते हैं।
47012015	अब मैं खुशी से तुम्हारे लिए खर्च करूँगा और खर्च भी हो जाऊँगा जब कि मैं तुम लोगों से अधिक प्रेम करता हूँ, क्या मेरे लिए तुम्हारा प्रेम कम रहेगा?
47012016	तुम में से कुछ तो यह मानते हैं कि मैं तुम पर बोझ न बना, फिर भी कुछ सोचते हैं कि चालाकी से मैंने तुम से फ़ायदा उठाया।
47012017	जिन लोगों को मैंने तुम्हारे पास भेजा था, क्या उनके ज़रिए से मैंने तुम से कुछ लाभ उठाया?
47012018	मैंने तीतुस को ज़बरदस्ती और साथ में दूसरे भाई को भेजा था। क्या तीतुस ने तुम्हें लाभ का निशाना बनाया था? क्या उसी की तरह हमारा व्यवहार नहीं था और हमारे कदम भी उसकी तरह नहीं थे?
47012019	शायद तुम लोग यह समझ रहे होगे कि हम यह सब अपने बचाव के लिए कह रहे हैं। जो कुछ मैं कह रहा हूँ वह सब परमेश्‍वर को मौजूद जानकर मसीह में कह रहा हूँ। प्रिय भाइयो, जो हम करते हैं, वह सब तुम्हारी तरक्की के लिए है।
47012020	मेरे भीतर, यह डर है कि कहीं ऐसा न हो, कि जैसा मैं चाहता हूँ, मेरे आने पर तुम्हें वैसा न पाऊँ। और तुम भी जैसी मुझ से आशा कर रहे हो, न पाओ। शायद तुम्हारे बीच झगड़ा-फ़साद, गुस्सा, विरोध, ईर्ष्या, चुगली, घमण्ड और बखेड़े हों।
47012021	कहीं ऐसा न हो कि मेरे परमेश्‍वर फिर से तुम्हारे यहाँ आने पर मुझे दीन करें और मुझे बहुतों के लिए दुखी होना पड़े, जिन्होंने पिछले समयों में गुनाह (पाप) किया और गंदे काम, यौन-अनैतिकता और कामुकता को छोड़ा नहीं।
47013001	मैं तीसरी बार तुम्हारे यहाँ आने पर हूँ। दो या तीन गवाहों के मुँह से हर एक बात की पुष्टि की जाए।
47013002	पिछली बार जब मैं आया था, तब भी यही कह रहा था। अब जब कि मैं तुम्हारे बीच हाज़िर नहीं हूँ, जिन्होंने पहले पाप किया था, उन से और दूसरे सभी लोगों से मैं यह कहना चाहता हूँ कि यदि मैं फिर आऊँगा तो उन्हें नहीं छोडूँगा।
47013003	क्योंकि तुम तो इस बात का सबूत चाहते हो, कि यीशु मसीह मुझ में होकर बोलते हैं। तुम से निबटने के लिए वह कमज़ोर नहीं हैं, लेकिन सामर्थी हैं।
47013004	जब वह क्रूस पर चढ़ाए गए थे, तब कमज़ोर दिख रहे थे, लेकिन परमेश्‍वर की शक्‍ति (सामर्थ्य) से ज़िन्दा हैं। इसलिए कि हम भी उन में कमज़ोर हैं, लेकिन हम परमेश्‍वर की शक्‍ति से उनके (यीशु के) साथ जियेंगे (जीवित रहेंगे), ताकि तुम्हारी सेवा करते रहें।
47013005	अपने आप को जाँचो कि विश्‍वास में हो या नहीं, अपने आपको परखो। क्या तुम्हें यह नहीं पता कि यीशु मसीह तुम में हैं? नहीं तो तुम जाँच में असफ़ल साबित हुए हो।
47013006	मेरी आशा यह है कि तुम यह जान लो कि हम असफ़ल नहीं रहे हैं।
47013007	हमारी प्रार्थना यह है कि तुम कुछ गलत मत करो, इसलिए नहीं कि तुम सिद्ध दिखो, लेकिन इसलिए कि भलाई करो, चाहे असफ़ल ही दिखो।
47013008	इसलिए कि हम सच्चाई के विरोध में कुछ नहीं कर सकते, लेकिन सच्चाई के पक्ष में ही कर सकते हैं।
47013009	जब हम कमज़ोर ठहरते हैं, लेकिन तुम बलवन्त हो, तब हमें खुशी मिलती है। हमारी प्रार्थना यह होती है कि तुम पूरी तरह से योग्य बन जाओ।
47013010	इसलिए अभी मैं तुम्हारी गैरहाज़िरी में लिख रहा हूँ, ताकि जब मैं आऊँ, मुझे अपना अधिकार इस्तेमाल करके तुम्हारे साथ कठोरता से बर्ताव न करना पड़े - परमेश्‍वर ने मुझे तुमको बनाने (परिपक्‍व करने) के लिए दिया है, न कि बर्बाद करने के लिए
47013011	आखिर में भाइयो-बहनो खुश रहो, सिद्ध हो जाओ, हिम्मत रखो, मेल से रहो, और प्रेम एंव शान्ति के परमेश्‍वर तुम्हारे संग होंगे।
47013012	गले लगाते (पवित्र चुंबन से) एक दूसरे से मिलो।
47013013	सभी पवित्र लोग तुम्हें सलाम कहते हैं।
47013014	प्रभु यीशु मसीह का अनुग्रह, परमेश्‍वर का प्रेम और पवित्रात्मा की संगति तुम सभी के साथ रहे।
48001001	पौलुस, यीशु मसीह का प्रेरित जिन्हें परमेश्‍वर पिता ने मरे हुओं में से जिलाया था, परमेश्‍वर पिता के द्वारा भेजा गया है, मनुष्यों द्वारा नहीं।
48001002	यह पत्र गलातिया की उन सभी मण्डलियों के लिए उन भाइयों की ओर से भी है जो मेरे साथ हैं।
48001003	हम सभी की ओर से तुम्हें स्वर्गिक पिता और प्रभु यीशु मसीह का अनुग्रह और शान्ति मिले।
48001004	यीशु, जिन्होंने हमारे पिता की इच्छा के आधार पर हमारे अपराधों के लिए अपने आप को दिया ताकि हमें इस बुरे संसार से छुड़ा लें,
48001005	उन्हीं को प्रशंसा, सम्मान और स्तुति सदा मिलती रहे। ऐसा ही हो।
48001006	मुझे आश्चर्य यह है कि इतनी जल्दी तुम यीशु मसीह से, जिन्होंने अपनी बड़ी कृपा से तुम्हें मुक्‍ति दी थी, मुड़कर एक अलग तरह की विचारधारा से प्रभावित हो रहे हो।
48001007	वह सही सोच (शिक्षा) नहीं है। लेकिन कुछ लोग तुम्हें तकलीफ़ दे रहे हैं, और मसीह के आनन्द के समाचार को भ्रष्ट कर रहे हैं।
48001008	यदि हम या स्वर्ग से कोई दूत उस अच्छे समाचार के अलावा कोई और संदेश सुनाए, तो उसे सज़ा मिले।
48001009	जैसा मैं पहले कह चुका हूँ, अब एक बार फिर कहता हूँ, यदि मेरे सुनाए हुए सुसमाचार से हटकर कोई सुसमाचार सुनाता है, तो वह सज़ा पाए।
48001010	क्या मैं मनुष्य से प्रशंसा चाहता हूँ या जगत के स्वामी से? क्या मैं मनुष्यों को खुश करने की कोशिश कर रहा हूँ? क्योंकि यदि मैं अभी तक मनुष्यों को खुश करने की कोशिश कर रहा हूँ, तो मैं मसीह का सेवक हो ही नहीं सकता।
48001011	लेकिन भाइयो-बहनो, मैं तुम्हें बताता हूँ कि जिस सु-समाचार को मैंने सुनाया था वह मनुष्य का नहीं है।
48001012	इसलिए कि मैंने उसे मनुष्य से हासिल नहीं किया, न ही मुझे किसी ने सिखाया था, किन्तु मैंने इसे यीशु मसीह से सीखा था।
48001013	इसलिए कि यहूदी मत में मेरे आचार-व्यवहार के विषय तुम ने सुना है, कि मैंने असीमित रूप में, परमेश्‍वर के चर्च (मण्डली, कलीसिया) को सताया और नष्ट करने का प्रयत्न किया।
48001014	मेरे अपने देश में और बहुत से लोगों की तुलना में जो यहूदी मत के थे, मैं आगे बढ़ चुका था। अपने पूर्वजों की परम्पराओं से अधिक जोश उनकी तुलना में मुझ में था।
48001015	किन्तु जब परमेश्‍वर, जिन्होंने मुझे अपनी बड़ी दया से माता के गर्भ से बुलाया था,
48001016	जिससे अपने बेटे को मुझ में प्रगट करे ताकि मैं गैर यहूदियों में यह संदेश दूँ, तब न तो मैंने अपनी इच्छा की परवाह की,
48001017	न ही मेरे से पहले नियुक्‍त किए गए प्रेरितों से सलाह ली, किन्तु सीधे अरब चला गया और फिर से वापस दमिश्क आ गया।
48001018	तीन साल बाद, मैं पतरस से मिलने यरूशलेम गया और पन्द्रह दिन उसके साथ रहा।
48001019	वहाँ यीशु के भाई याकूब को छोड़कर मेरी मुलाकात यीशु के किसी और प्रेरित से नहीं हुयी।
48001020	यह सब झूठ नहीं, मैं परमेश्‍वर को उपस्थित जानकर लिख रहा हूँ।
48001021	इसके पश्चात् मैं सीरिया और किलकिया इलाके में आया।
48001022	किन्तु मसीह में यहूदिया के चर्चों ने मेरा चेहरा अब तक कभी नहीं देखा था।
48001023	उन्हों ने यह केवल सुना ही था कि जो हमें पहले सताया करता था, अब वह स्वयं उस संदेश को सुना रहा है, जिसे नाश करने की कोशिश किया करता था।
48001024	वे मुझ में आए बदलाव के लिए परमेश्‍वर की बड़ाई किया करते थे।
48002001	चौदह वर्ष के बाद मैं तीतुस और बरनबास के साथ फिर से यरूशलेम गया।
48002002	स्वर्गिक मार्गदर्शन पाने के बाद मैंने ऐसा किया था, ताकि मैं उनके सामने उस सुसमाचार को रख सकूँ, जिसे मैंने गैर यहूदियों को सुनाया था। ऐसा मैंने आदरणीय लोगों के साथ अकेले में किया, ताकि मेरी दौड़ (मेहनत) बेकार न ठहरे।
48002003	यहाँ तक कि तीतुस जो यूनानी था और मेरे साथ था, खतना कराने के लिए मजबूर किया गया।
48002004	यह उन झूठे भाइयों के कारण हुआ जिन्हें गुप्त तरीके से लाया गया था। वे मसीह यीशु में जो हमारी आज़ादी थी, उससे हमें हटाने के लिए, लुके-छुपे जासूसी कर रहे थे।
48002005	हम ने उनके हाथों में एक क्षण के लिए भी अपने आप को सुपुर्द नहीं किया, ताकि खुशी के संदेश की सच्चाई तुम्हारे साथ बनी रहे।
48002006	जो लोग कुछ समझे जाते थे उन से मुझे कुछ भी हासिल न हुआ-वे कैसे थे इस का भी मुझ पर कोई असर नहीं हुआ, क्योंकि परमेश्‍वर किसी की भी तरफ़दारी नहीं करते हैं।
48002007	इसके विपरीत उन्हों ने देखा, कि खतना रहित लोगों को खुशी का संदेश देने की ज़िम्मेदारी मुझे सौंपी गयी है जिस तरह से खतना वालों की ज़िम्मेदारी पतरस को दी गयी थी।
48002008	जो पवित्र आत्मा पतरस की प्रेरिताई सेवा में कार्य कर रहा था, वही प्रभावशाली तरीके से गैरयहूदियों में मेरे द्वारा कार्य कर रहा था।
48002009	याकूब, कैफ़ा और यूहन्ना जो खंभे समझे जाते थे, जब उन्हों ने मुझे प्राप्त अनुग्रह (मेरे बदलाव) को देखा तब बरनबास और मुझे सहभागिता का दाहिना हाथ दिया। उन्हों ने यह सलाह मान ली कि हम गैर यहूदियों के पास जाएँ और वे यहूदियों के पास,
48002010	परन्तु वे चाहते थे कि हम गरीबों का ध्यान रखें। मैं भी वही करने के लिए तैयार था।
48002011	जब पतरस अन्ताकिया आया, मैंने उसके सामने उसका विरोध किया, क्योंकि वह दोषी था।
48002012	इसलिए कि याकूब की ओर से कुछ लोगों के आने से पहले वह गैरयहूदियों के साथ खाना खाता था। किन्तु जब वे वहाँ पहुँचे, खतना वालों के डर से उसने अपने आपको अलग कर लिया।
48002013	दूसरे यहूदी भी उसके साथ धोखे में पड़ गए, यहाँ तक कि बरनबास भी उसी कपट में बह गया।
48002014	जब मैंने यह देखा, कि वे सच्चे संदेश (सुसमाचार) के सत्य के अनुसार बर्ताव नहीं कर रहे हैं, सब के सामने मैंने पतरस से कहा, "यहूदी होकर यदि तुम गैर यहूदियों की तरह जीओगे, यहूदियों के समान नहीं, तो तुम और गैर यहूदियों को यहूदियों की तरह जीने के लिए क्यों मजबूर करते हो?
48002015	हालाँकि हम जन्म से यहूदी हैं और गैरयहूदियों में से नहीं,
48002016	तौभी यह जानकर कि इन्सान नियमशास्त्र (व्यवस्था) के अनुसार काम करने से नहीं, "बल्कि सिर्फ़ यीशु मसीह पर विश्‍वास लाने से धर्मी (क्षमा किया हुआ और सिद्ध) ठहरता है। हम ने भी यीशु मसीह पर विश्‍वास किया ताकि हम भी यीशु पर विश्‍वास करने से धर्मी (सज़ामुक्‍त और सिद्ध) ठहराए जाएँ न कि नियमशास्त्र के अनुसार। क्योंकि नियमशास्त्र के अनुसार करने वाला कोई भी इन्सान सिद्ध (धर्मी) साबित नहीं होगा।
48002017	हम जो मसीह में धर्मी और परमेश्‍वर के सामने पूर्ण ठहरना चाहते हैं अगर खुद ही गुनाहगार निकले, तो क्या मसीह ने हमें गुनाह करने के लिए उभारा है? बिल्कुल नहीं
48002018	क्योंकि जो कुछ मैंने ढा दिया अगर उसे फिर बनाऊँ, तो खुद मैं ही परमेश्‍वर के कानून को तोड़ने वाला हुआ।
48002019	क्योंकि मैं नियमशास्त्र ही के द्वारा मर गया, ताकि परमेश्‍वर के लिए जीऊँ।
48002020	मैं मसीह के साथ क्रूस पर चढ़ाया गया हूँ, अब मैं नहीं, लेकिन मसीह मुझ में जीवित हैं। इसलिए इस देह में जो जीवन मैं जी रहा हूँ, यह परमेश्‍वर के बेटे यीशु की विश्‍वासयोग्यता की वजह से है, जिन्होंने मुझ से प्यार किया और अपने आप को मेरे लिए दे दिया।
48002021	मैं परमेश्‍वर की असीमित कृपा को नज़रअन्दाज़ नहीं करता हूँ, क्योंकि अगर नियमशास्त्र से धर्मी (सिद्ध) ठहराया जाना होता, तो मसीह का मरना बेकार हुआ होता।
48003001	हे मूर्ख गलातिया वासियो, तुम्हें किसने मोह लिया है, कि तुम सत्य को न मानो। यीशु बिल्कुल तुम्हारी आँखों के सामने ही क्रूस पर चढ़ाए हुए दिखाए गए थे।
48003002	मैं तुम से एक बात पूछना चाहता हूँ: क्या पवित्र आत्मा तुम ने नियमशास्त्र का पालन करने से पाया था, या विश्‍वास से सुनने के द्वारा?
48003003	क्या तुम इतने मूर्ख हो कि पवित्र आत्मा में शुरूआत करने के बाद अब क्या अपनी इच्छा के अनुसार करने से सिद्धता को प्राप्त कर सकोगे?
48003004	क्या तुम ने इतना सब कुछ बेकार ही सहा? यदि हाँ, तो सब व्यर्थ ठहरा,
48003005	जो तुम्हें पवित्र आत्मा देते हैं, और तुम्हारे बीच में अद्भुत कार्य करते हैं क्या वह नियम शास्त्र के आधार पर करने के कारण करते हैं या तुम्हारे विश्‍वास से सुनने के कारण?
48003006	जैसा अब्राहम ने भरोसा किया और वह उसके लिए धार्मिकता गिना गया।
48003007	इसलिए यह समझ लो, कि वे जो विश्‍वास करते हैं, वे ही अब्राहम के बेटे-बेटियाँ हैं।
48003008	यह बात ध्यान में रखकर कि विश्‍वास द्वारा गैरयहूदियों को सिद्ध या सज़ा मुक्त ठहराया जाएगा, सुसमाचार की पहले ही से यह कहते हुए घोषणा की थी "सभी राष्ट्र तुम में आशीष पाएँगे"
48003009	इसलिए जिनके पास विश्‍वास है वे विश्‍वास करने वाले अब्राहम के साथ आशीषित हैं।
48003010	इसलिए कि जितने नियमशास्त्र के कामों पर निर्भर हैं, वे सज़ा के आधीन हैं। क्योंकि यह लिखा है "हर एक वह जन दण्डित है जो नियमशास्त्र में लिखी हर एक बात में बना नहीं रहता है।"
48003011	परन्तु यह स्पष्ट है कि परमेश्‍वर की दृष्टि में कोई भी इसलिए खरा और निर्दोष नहीं ठहरता क्योंकि वह नियमों का पालन करता है। इसलिए कि धर्मी ठहराया हुआ व्यक्‍ति विश्‍वास से जीवित रहेगा।
48003012	नियमशास्त्र का विश्‍वास से कोई सम्बंध नहीं हैं, किन्तु "जो व्यक्‍ति उनका पालन करता है उनके द्वारा उम्र भर सुख का स्वाद चखेगा"
48003013	मसीह ने हमें नियमशास्त्र के शाप से आज़ाद किया है (इसलिए कि लिखा है, कि प्रत्येक वह व्यक्‍ति जो क्रूस पर चढ़ाया जाता है शापित है")
48003014	ताकि अब्राहम की आशीष यीशु द्वारा गैर यहूदियों तक पहुँचे जिससे हम विश्‍वास द्वारा पवित्र आत्मा की प्रतिज्ञा पाएँ।
48003015	भाइयो-बहनो, मैं लोगों की जीवन शैली की बात करता हूँः एक बार जब मनुष्य द्वारा बाँधी वाचा की पुष्टि हो जाती है, कोई भी उसे खारिज नहीं करता, न ही उसमें कुछ जोड़ता है।
48003016	अब्राहम और उसके वंश से प्रतिज्ञाएँ की गयी थीं। यहाँ "वंशों से" नहीं लिखा है, किन्तु "तुम्हारे वंश से" जिसका अर्थ है एक व्यक्‍ति, जो मसीह हैं।
48003017	मैं यह कहता हूँ कि नियमशास्त्र जो 430 वर्ष बाद दिया गया, वह मसीह में पहले से सिद्ध किया गया, ताकि प्रतिज्ञा सच ठहरे।
48003018	इसलिए कि यदि विरासत नियमशास्त्र से मिलती है, तो यह प्रतिज्ञा पर आधारित नहीं हुयी। परन्तु परमेश्‍वर ने उसे अब्राहम को प्रतिज्ञा द्वारा दिया।
48003019	फिर नियमशास्त्र से क्या लाभ है? जब तक वह वंश न आ जाए जिससे प्रतिज्ञा की गयी थी, यह अपराधों के कारण बाद में जोड़ी गयी थी। यह मध्यस्थ और स्वर्गदूतों द्वारा निर्धारित की गयी थी।
48003020	मध्यस्थ एक ही पक्ष के लिए नहीं होता है, लेकिन परमेश्‍वर के साथ ऐसा है।
48003021	तो क्या नियमशास्त्र परमेश्‍वर के वायदों के विरोध में है? बिल्कुल नहीं, क्योंकि यदि ऐसा नियमशास्त्र दिया जाता जो जीवन दे सकता, तो धार्मिकता नियमों-आज्ञाओं के पालन करने से मिलती
48003022	वचन (नियमशास्त्र) ने हर एक को शापित किया है जो पाप में हैं, ताकि जो प्रतिज्ञा यीशु मसीह पर विश्‍वास के फलस्वरूप आती है, उन्हें दी जा सके जो विश्‍वास करते हैं।
48003023	लेकिन इसके पहले कि विश्‍वास आए, हमें नियमशास्त्र के आधीन रखा गया था, ताकि प्रगट होने वाले विश्‍वास के प्रकट होने तक हम उसी की आधीनता में रहें।
48003024	इसलिए नियमशास्त्र हमें मसीह तक लाने के लिए शिक्षक ठहरा जिससे हमें विश्‍वास के आधार पर धर्मी ठहराया जा सके।
48003025	किन्तु अब क्योंकि विश्‍वास आ पहुँचा है, हम शिक्षक के आधीन न रहे।
48003026	यीशु पर विश्‍वास करने से तुम सब परमेश्‍वर की संतान हो।
48003027	तुम में से जितनों ने मसीह में बपतिस्मा पाया है उन्हों ने मसीह को ओढ़ लिया है।
48003028	अब न कोई यहूदी है न गैर यहूदी। गुलाम और आज़ाद में अन्तर नहीं, न ही कोई नर या नारी है। यीशु मसीह में तुम सभी समान हो,
48003029	यदि वचन के अनुसार तुम मसीह के हो, तो अब्राहम का वंश और मीरास के अधिकारी।
48004001	अब मैं यह कह रहा हूँ कि एक वारिसदार नाबालिग, जिसका सब कुछ पर अधिकार है, गुलाम से फ़र्क नहीं है।
48004002	पिता द्वारा नियुक्‍त समय तक वह निगरानी रखने वाले और प्रबन्धक के आधीन है।
48004003	यहाँ तक कि हम, अपने बचपन के समय से इस संसार की नींव की वस्तुओं की गुलामी में थे।
48004004	किन्तु जब समय पूरा हुआ, परमेश्‍वर ने स्त्री के द्वारा अपने पुत्र को भेजा, जो नियम की आधीनता में उत्पन्न हुआ था।
48004005	ताकि जो लोग उस नियम की पाबन्दी में थे, उन्हें अधिकार प्राप्त सन्तान की तरह गोद लिया जा सके।
48004006	इसलिए कि तुम पिता की सन्तान ठहरे, उन्हों ने हमारे भीतर अपने बेटे की आत्मा को भेज दिया, जो "पिता" कहकर पुकारता है।
48004007	इसलिए अब तुम गुलाम नहीं, किन्तु बेटे-बेटी हो और यदि बेटे-बेटी हो, तो मसीह के द्वारा वारिसदार भी।
48004008	परन्तु एक समय जब परमेश्‍वर को नहीं जानते थे, तो स्वभाव से उनके गुलाम थे जो परमेश्‍वर नहीं था।
48004009	अब जब कि तुम ने परमेश्‍वर को जान लिया है या उन्हों ने तुम्हें जान लिया है, यह क्या कि तुम उन कमज़ोर और शुरूआत की बातों की चाह करके फिर से उनकी गुलामी में जा रहे हो।
48004010	तुम दिनों, महीनों और अलग-अलग समयों को मानने वाले बन गए हो।
48004011	मुझे यह डर है, कि जो मेहनत मैंने तुम्हारे लिए की है वह बेकार न जाए।
48004012	भाइयो-बहनो, मैं तुम से बिनती करता हूँ कि जैसा मैं तुम्हारे समान बना, तुम भी मेरे समान बन जाओ तुम ने किसी भी तरह से मेरा कुछ नुकसान नहीं किया है।
48004013	तुम यह जानते हो, कि शारीरिक कमज़ोरी की वजह से मैंने पहले तुम्हें सु-संदेश दिया था।
48004014	मेरी देह में मुझे जिस कमज़ोरी को सहना पड़ा उसे न ही तुम ने तुच्छ जाना न खिल्ली उड़ाई, परन्तु मुझे परमेश्‍वर के स्वर्गदूत के रूप में स्वीकार किया, यहाँ तक कि मुझे मसीह यीशु के समान समझा।
48004015	जिस आशीष के विषय तुम ने कहा, वह सब कहाँ है? इसलिए कि मैंने तुम्हारे बारे में गवाही दी थी, कि यदि सम्भव होता, तो तुम ने अपनी आँखों को निकालकर दे दिया होता।
48004016	क्या अब मैं तुम्हारा दुश्मन हो गया हूँ, क्योंकि मैं तुम्हें सत्य बताता हूँ।
48004017	वे तुम्हें फुसला करके तुम्हें अपना दोस्त बनाना चाहते हैं, लेकिन किसी अच्छे उद्देश्य से नहीं, हाँ वे तुम्हें हम से अलग करना माँगते हैं, ताकि तुम बड़ी उमंग से उनकी मानने लगो।
48004018	यह भला है कि किसी अच्छी बात में जोश सदा बना रहे, न केवल तब, जब मैं तुम्हारे साथ हूँ?
48004019	मेरे छोटे बच्चो, जब तक कि मसीह तुम में न बन जाएँ, तब तक मैं जच्चा की सी पीड़ा सहता हूँ,
48004020	मेरी इच्छा है कि तुम्हारे साथ रहूँ और अपने बोलने के तरीके को बदलूँ क्योंकि मैं तुम्हारे विषय उलझन में हूँ।
48004021	मुझे बताओ, तुम जो नियमशास्त्र का पालन करना चाहते हो क्या नियम शास्त्र की नहीं सुनते?
48004022	क्योंकि यह लिखा है कि अब्राहम के दो बेटे थे, एक उसकी दासी से और दूसरा उसकी पत्नी से,
48004023	शरीर की इच्छा से जो बेटा दासी से उत्पन्न हुआ, वह अब्राहम का स्वयं का फ़ैसला था, लेकिन जो उसकी पत्नी से उत्पन्न हुआ, वह परमेश्‍वर से मिले हुए वायदे के कारण था।
48004024	ये बातें एक प्रतीक हैं, इसलिए कि ये दो वाचाएँ हैं। एक सीनै पर्वत से है जो गुलामी उत्पन्न करती है, यह हाज़िरा है।
48004025	इसलिए कि यह हाज़िरा अरब में सीनै पहाड़ है और वर्तमान के यरूशलेम को दिखाती है, जो अपने बच्चों के साथ गुलामी में है।
48004026	किन्तु यरूशलेम जो ऊपर है, आज़ाद है और हम सब की माँ है।
48004027	क्योंकि लिखा है, "हे बाँझ, तुम जो बच्चे नहीं पैदा करती हो, तुम जिसे प्रसव की पीड़ा नहीं है चिल्लाओ, क्योंकि छोड़ी हुयी की सन्तान सुहागिन की सन्तान से अधिक है।"
48004028	अब भाइयो-बहनो, हम प्रतिज्ञा की सन्तान हैं।
48004029	जिस तरह से जो देह की इच्छा से उत्पन्न हुआ था, आत्मा से जन्मे हुए को सताता था, वैसा आज भी है।
48004030	बाइबल क्या कहती है? वह यह कि गुलाम औरत और उसके बेटे को निकाल दो, क्योंकि गुलाम औरत का बेटा आज़ाद औरत के बेटे के साथ मीरास का हकदार नहीं होगा।
48004031	इसलिए भाइयो-बहनो, हम गुलाम स्त्री के बच्चे नहीं हैं, लेकिन आज़ाद स्त्री के हैं।
48005001	जिस आज़ादी के लिए मसीह ने हमें आज़ाद किया है, उसमें मजबूती से बने रहो। गुलामी के बन्धन में बन्धे रहना स्वीकार न करो।
48005002	मैं पौलुस तुम से कहता हूँ, कि यदि तुम खतना कराओगे, तो मसीह से कोई फ़ायदा नहीं होगा।
48005003	मैं गंभीरता से हर व्यक्‍ति के सामने ऐलान करता हूँ कि जो खतना करवाता है उसे सभी धार्मिक नियमों को मानना पड़ेगा।
48005004	तुम जो नियमशास्त्र के द्वारा खरे या सिद्ध ठहराया जाना चाहते हो, मसीह तुम से दूर हो गए हैं और तुम अति महान् कृपा (फ़ज़ल या अनुग्रह) से गिर चुके हो।
48005005	आत्मा के द्वारा हम उद्धार के सभी फ़ायदों का इन्तज़ार करते हैं, जो विश्‍वास से है।
48005006	यीशु मसीह में न खतना न खतनाहीन कुछ हासिल कर सकता है, लेकिन सिर्फ़ विश्‍वास जो प्रेम द्वारा प्रेरित है।
48005007	तुम अच्छी दौड़ दौड़ रहे थे। तुम्हें किसने रोक दिया ताकि तुम सत्य को न मानो?
48005008	यह शिक्षा तुम्हें उन से नहीं मिलती है, जिन्होंने तुम्हें बुलाया है।
48005009	थोड़ा सा खमीर पूरे आटे को खमीरा कर देता है।
48005010	मुझे यीशु में तुम पर भरोसा है, कि तुम किसी और शिक्षा को नहीं अपनाओगे। जो तुम्हें परेशान कर रहा है, चाहे वह कोई भी क्यों न हो, दण्ड पाएगा।
48005011	भाइयो-बहनो, जहाँ तक मेरा सवाल है यदि मैं अभी भी खतने का संदेश देता हूँ, तो मैं सताव क्यों सह रहा हूँ? यदि ऐसा है तो क्रूस से ठोकर लगने की बात ही नहीं रही।
48005012	जो तुम्हें परेशान करते हैं, अच्छा होता कि वे अपने अंग को ही काट डालते।
48005013	भाइयो-बहनो, तुम्हें आज़ादी के लिए अलग किया गया है किन्तु इस आज़ादी को अपनी शारीरिक इच्छा पूरी करने के लिए इस्तेमाल मत करो। इसके बजाए प्रेम से एक दूसरे की सेवा करो।
48005014	पूरे नियमशास्त्र का एक निचोड़ यह हैः "तुम अपने पड़ोसी (दूसरों से) से अपने समान प्रेम रखो"
48005015	किन्तु यदि तुम एक दूसरे को फाड़ खाते हो, तो सतर्क रहो, कि एक दूसरे को खतम न कर डालो।
48005016	इसलिए मैं कहता हूँ आत्मा के द्वारा जीवन जियो तब तुम अपनी इच्छाओं के अनुसार नहीं जीओगे।
48005017	क्योंकि पुराना स्वभाव पवित्र आत्मा के विरोध में इच्छा रखता है और पवित्र आत्मा पुराने स्वभाव के विरोध में। ये एक दूसरे के विरोधी हैं, ताकि तुम वह सब न कर सको, जो तुम चाहते हो।
48005018	किन्तु यदि तुम पवित्र आत्मा के मार्गदर्शन से जीवन बिताते हो, तो तुम नियमशास्त्र की आधीनता में नहीं हो।
48005019	पुराने स्वभाव के कार्य ये सब हैं, व्यभिचार, लुचपन, अशुद्धता, दुष्टता,
48005020	मूर्तिपूजा, जादू-टोना, नफ़रत, झगड़े, गलत शिक्षाएँ, ईर्ष्या, क्रोध, हत्या, मतवालापन,
48005021	डाह, लीला-क्रीड़ा और इस तरह के अनेकों काम हैं, जिनके बारे में मैं पहले से बता चुका हूँ। ऐसा करने वाले लोग परमेश्‍वर के राज्य के हिस्सेदार (वारिस) नहीं हो पायेंगे।
48005022	किन्तु पवित्र आत्मा का फल प्रेम, खुशी, शान्ति, धीरज, सहनशीलता, दयालुता, भलाई, विश्‍वास,
48005023	नम्रता और संयम है। इन सब के विरोध में कोई व्यवस्था (नियमशास्त्र) नहीं है।
48005024	जो मसीह के हो चुके हैं, उन्हों ने अभिलाषाओं और इच्छाओं सहित पुराने स्वभाव को क्रूस पर चढ़ा दिया है।
48005025	यदि हम पवित्र आत्मा में जीवित हैं, तो उसी के अनुसार हमारा जीवन जिया जाए।
48005026	हम झूठी प्रशंसा की चाह रखकर एक दूसरे को न चिढ़ाएँ और न ही एक दूसरे से जलें।
48006001	भाइयो-बहनो, कोई भी व्यक्‍ति पाप में गिर सकता है। तुम आत्मिक लोगों को चाहिए कि तुम भी सतर्क रहो, ताकि पाप में न गिरो। पाप में फँस जाने वाले व्यक्‍ति को नम्रता से समझाओ।
48006002	एक दूसरे का बोझ उठाकर मसीह का नियम पूरा करो।
48006003	यदि कोई व्यक्‍ति यह सोचे कि वह कुछ है, जब कि कुछ नहीं है, तो वह स्वयं को धोखा देता है।
48006004	प्रत्येक व्यक्‍ति अपने काम को जाँचे और करके दिखाए, तब उसे किसी दूसरे के काम में नहीं लेकिन अपने काम में खुश होने का मौका मिलेगा।
48006005	क्योंकि हर एक को अपनी ज़िम्मेदारी खुद पूरी करनी है।
48006006	जो दूसरों से वचन की शिक्षा पाता है वह सभी अच्छी वस्तुओं को उनके साथ बाँटे।
48006007	धोखे में मत रहना, परमेश्‍वर को मज़ाक में नहीं लिया जा सकता, मनुष्य जो कुछ भी बोता है, वही काटेगा भी।
48006008	जो अपने मन के अनुसार जियेगा, वह बर्बादी की फ़सल काटेगा। जो पवित्रात्मा के मार्गदर्शन में चलेगा, वह पवित्र आत्मा से अनन्तकालिक फ़सल (सदाकाल का जीवन) पाएगा।
48006009	भलाई करने में हम थक न जाएँ, क्योंकि यदि हम हिम्मत न हारें, तो निश्चित समय पर फ़सल देखेंगे।
48006010	इसलिए जब हमें अवसर मिलता है, सब के साथ भला व्यवहार करें, विशेषकर उनके साथ जो विश्‍वास के घराने के हैं।
48006011	मैंने अपने हाथों से बड़े-बड़े अक्षरों में किस तरह लिखा है, यह देखो!
48006012	जो लोग खतना करना चाहते हैं, वे मसीह के क्रूस के कारण आने वाले सताव से बचना चाहते हैं।
48006013	जो लोग खतना करवाते हैं, वे भी नियम शास्त्र का पालन नहीं करते हैं। वे तुम्हारा खतना इसलिए करवाना चाहते हैं, ताकि तुम्हारे कारण घमण्ड कर सकें।
48006014	लेकिन परमेश्‍वर करे, कि मैं यीशु मसीह के क्रूस को छोड़कर किसी और बात का घमण्ड न करूँ, जिसके कारण मेरे लिए संसार क्रूस पर चढ़ाया जा चुका है और मैं संसार के लिए।
48006015	इसलिए कि मसीह में न खतना और न खतना रहित का कुछ अर्थ है, किन्तु एक नयी सृष्टि।
48006016	उन लोगों को और शान्ति और अनुग्रह (कृपा) मिले, जो इस नियम पर चलते हैं। परमेश्‍वर के इस्राएल को भी।
48006017	अब से कोई मुझे परेशान न करे, क्योंकि मैं अपनी देह पर यीशु मसीह के दागों को सहता हूँ।
48006018	भाइयो-बहनो प्रभु यीशु मसीह की असीम कृपा (अनुग्रह) तुम्हारी आत्माओं के साथ हो। ऐसा होता रहे।
49001001	यीशु मसीह के पवित्र और विश्‍वसनीय लोगों के नाम जो इफ़िसुस में हैं, जिनके लिए परमेश्‍वर पिता की इच्छा से पौलुस, यीशु मसीह का प्रेरित है।
49001002	हमारे स्वामी यीशु मसीह और स्वर्गिक पिता की ओर से तुम्हें अनुग्रह (शर्तहीन कृपा) और शान्ति मिलती रहे।
49001003	हमारे यीशु मसीह के पिता और परमेश्‍वर की बड़ाई हो, जिन्होंने हमें स्वर्गिक स्थानों में सारी आत्मिक आशीषों से भर दिया है।
49001004	जिस तरह से उन्हों ने संसार की नींव डाले जाने से पहले हमें अपने में चुन लिया था, ताकि हम उनके सामने पवित्र और बिना किसी दोष के ठहराए जाएँ।
49001005	अपनी इच्छा के भले उद्देश्य के अनुसार पहले ही से उन्हों ने प्रेम में यीशु मसीह के द्वारा हमें अपने गोद लिए हुए बच्चों की तरह ठहराया है।
49001006	यह उनकी असीम कृपा और महिमा की बड़ाई के लिए जिसके द्वारा उन्हों ने हमें अपने प्रिय में स्वीकार किया है।
49001007	उन्हीं में हमें उनके खून से आज़ादी यानि अपराधों की क्षमा, उस अनुग्रह के धन (कृपा के खज़ाने) के कारण है,
49001008	जिसे उन्हों ने सारे ज्ञान और समझ के साथ हमारे ऊपर उण्डेल दिया है।
49001009	जिस भले लक्ष्य की कामना परमेश्‍वर पिता ने पहले से कर रखी थी, उसके अनुसार उन्हों ने हम पर अपनी इच्छा के रहस्य को प्रगट किया।
49001010	ऐसा इसलिए है, कि वह स्वर्ग और पृथ्वी की सब बातों को समयों के पूरा हो जाने तक मसीह में सब कुछ इकट्ठा करें।
49001011	साथ ही साथ यीशु मसीह के कारण हम ने परमेश्‍वर पिता से मीरास पायी है, क्योंकि उन्हों ने हमें पहले ही से चुन लिया और यह उनकी इच्छा से है।
49001012	ताकि हम जिन्होंने पहले से मसीह में भरोसा किया उनकी महिमा से भरे परमेश्‍वर की बड़ाई करें।
49001013	जब तुम ने सत्य का वचन (मुक्‍ति का संदेश) सुना तब विश्‍वास करके प्रतिज्ञा की आत्मा की मोहर प्राप्त की,
49001014	वह हमारे उत्तराधिकार के बयाने की तरह इस लिए दिया गया है, कि परमेश्‍वर के खरीदे हुए छुटकारा (मुक्‍ति, उद्धार) पाएँ और परमेश्‍वर की महिमा की स्तुति हो। यह एक और कारण है कि हम परमेश्‍वर की महानता की बड़ाई करें।
49001015	इसलिए मसीह पर तुम्हारे विश्‍वास और पवित्र लोगों के लिए जो तुम्हारा प्यार है,
49001016	उसे सुनकर मैं भी तुम्हारे लिए धन्यवाद के साथ प्रार्थना करने से नहीं रूकता।
49001017	मेरी बिनती यह है कि हमारे प्रभु यीशु के परमेश्‍वर, महिमा के पिता तुम्हें आत्मिक ज्ञान और प्रकाश और परमेश्‍वर के ज्ञान में तुम्हें बुद्धि और ज्योति दें।
49001018	मैं प्रार्थना करता हूँ कि तुम्हारे मन (समझ) की आँखें खुल जाएँ ताकि तुम जानो कि तुम्हारे बुलाए जाने की आशा और पवित्र लोगों के लिए उनकी महिमामय मीरास की दौलत क्या है।
49001019	और हम विश्‍वास करने वालों के लिए उनकी अपार शक्‍ति की बढ़ती जाने वाली महानता क्या है। यह उनकी शक्‍ति के प्रभाव के उस काम के कारण है,
49001020	जो परमेश्‍वर ने यीशु मसीह में किया कि यीशु को मरे हुओं में से जी उठाकर और स्वर्गिक स्थानों में अपने दाहिने हाथ बैठाकर,
49001021	और यीशु को अभी और आने वाले समयों के किसी भी शासन, अधिकार, शक्‍ति, प्रभुता और नाम के बहुत ऊपर ठहराया।
49001022	सब कुछ उनके पैरों के नीचे करके उन्हें प्रमुख ठहराकर चर्च को दे दिया।
49001023	चर्च उनकी देह है, मसीह से भरपूर है, जो अपनी उपस्थिति से सभी स्थानों को भर देते हैं।
49002001	तुम जो अपने अपराधों और दुष्टता में मरे हुए थे उन्हों ने तुम्हें जीवन दिया।
49002002	पिछले समयों में तुम इस संसार के तौर तरीकों, आकाश के अधिकार के शासक (शैतान) यानि वह आत्मा जो अभी भी आज्ञा न मानने वालों में काम करता है, उसी के अनुसार जीवन जीते थे।
49002003	और हम सभी उन्हीं में से थे, जिनका जीवन, पुराने स्वभाव, मन की लालसाओं और उनको पूरा करने में बीत रहा था और दूसरों के समान स्वभाव से परमेश्‍वर की सज़ा के आधीन थे।
49002004	लेकिन परमेश्‍वर ने जो दया में धनी हैं, अपने बड़े प्रेम की वजह से, हमें प्यार दिया।
49002005	उस समय भी जब हम अपनी दुष्टता की स्थिति में मरे हुए थे, तब परमेश्‍वर ने हमें मसीह के साथ जिला दिया (अर्थात् असीम दया के कारण हमें मुक्‍ति मिली)।
49002006	तथा हमें अपने साथ उठाकर स्वर्गिक स्थानों में यीशु मसीह के साथ बैठा दिया।
49002007	ताकि आने वाले युगों में वह यीशु मसीह के द्वारा जो हमारे लिये दयालु हैं, उस असीम कृपा के बढ़ते हुए महान धन को दिखा सकें।
49002008	इसी अनुग्रह (शर्तहीन कृपा) और विश्‍वास के द्वारा से तुम्हें मुक्‍ति मिली है। यह तुम्हारी किसी योग्यता से नहीं, यह मुक्‍ति परमेश्‍वर की तरफ़ से ईनाम है।
49002009	यह कर्मों से नहीं मिलती है ताकि कोई घमण्ड न कर सके।
49002010	हम उनकी कारीगरी हैं और मसीह यीशु में उन भले कामों के लिए बनाए गए हैं, जिन्हें परमेश्‍वर ने पहले ही से हमारे लिए ठहराया है।
49002011	इसलिए याद करो, कि पहले तुम शारीरिक रीति से खतना वालों (यहूदियों) के द्वारा गैरयहूदी और बिना "खतना वाले" कहलाते थे।
49002012	उस समय तुम मसीह के बिना इस्राएल से बाहर और प्रतिज्ञा की वाचा के लिए अनजान और इस जीवन में बिना परमेश्‍वर पिता के और आशाहीन थे।
49002013	तुम जो एक समय बहुत दूर थे, अब यीशु मसीह और उन्हीं के खून के द्वारा पास लाए गए हो।
49002014	यीशु के द्वारा ही मेल है, जिन्होंने दोनों (यहूदियों-गैरयहूदियों) को एक किया और हमारे बीच बँटवारा करने वाली दीवार को ढा दिया।
49002015	जिस यहूदी निमयशास्त्र की व्यवस्था ने गैरयहूदियों को यहूदियों से अलग कर रखा था उसे यीशु ने अपनी मौत से खत्म कर डाला। इन दोनों के बीच मेल करके अपने में 'एक नया इन्सान' बनाया।
49002016	यह भी कि यीशु क्रूस द्वारा परमेश्‍वर के साथ एक देह में सुलह (मेल) कराएँ, जिसकी वजह से उन्हों ने दुश्मनी को (यहूदियों और गैरयहूदियों के बीच) खत्म कर डाला।
49002017	तुम गैरयहूदी जो दूर थे और यहूदी जो पास थे, उन सब को खुशी की खबर दी है।
49002018	ताकि उन्हीं के द्वारा पिता तक पवित्र आत्मा से हम दोनों की पहुँच हो।
49002019	इसलिए अब तुम विदेशी और अजनबी नहीं रहे, लेकिन पवित्र लोगों के संगी नागरिक हो और परमेश्‍वर पिता के घराने के हो।
49002020	यीशु मसीह जिस इमारत का मुख्य पत्थर हैं, उन्हीं में प्रेरितों और भविष्यद्वक्‍ताओं की नींव पर तुम बनाए गये हो।
49002021	यीशु में पूरी इमारत बनी है और उन्हीं में ही विश्‍वासी लोग जुड़कर पवित्र भवन बनते जाते हैं।
49002022	तुम भी एक साथ मिलकर परमेश्‍वर के लिए एक ऐसा निवास स्थान बनाए जाते हो, जहाँ परमेश्‍वर अपने आत्मा द्वारा रहते हैं।
49003001	इसी कारणवश, मैं पौलुस तुम गैर यहूदियों के लिए यीशु मसीह का कैदी हूँ,
49003002	इसलिए कि तुम ने परमेश्‍वर की उस कृपा के दिए जाने के सम्बन्ध में सुना है, जो तुम्हारे लिए मुझे दी गयी।
49003003	मसीह के रहस्य को कैसे उन्हों ने स्वर्गिक ज्ञान (प्रकाश) के द्वारा मुझे बतलाया, (जैसा मैंने पहले थो में लिखा था)।
49003004	ताकि इस चिट्ठी को पढ़ने पर, इस छिपी बात के विषय में मेरी समझ को तुम जान पाओ।
49003005	जैसा अभी आत्मा द्वारा उनके पवित्र प्रेरितों और भविष्यद्वक्‍ताओं पर प्रगट किया गया है, पहले के युगों में यह भेद मनुष्यों पर प्रगट नहीं किया गया था।
49003006	वह यह कि यहूदियों के साथ एक ही देह में गैर यहूदी, मीरास, सदस्यता और सुसमाचार द्वारा उन्हीं वायदों में हिस्सा पाएँ।
49003007	जिस सुसमाचार का मैं सेवक बना, उस परमेश्‍वर पिता की सामर्थ के असर(कृपा के ईनाम) के अनुसार, जो मुझे उनकी शक्‍ति के प्रभावशाली रूप से कार्य करने की वजह से दिया गया।
49003008	मैं सभी पवित्र लोगों में छोटे से भी छोटा हूँ, मुझे यह कृपा मिली कि मैं गैरयहूदियों को मसीह की अथाह सम्पति के बारे में बता सकूँ।
49003009	और सभी को यह दिखा दूँ कि दुनिया की शुरूआत से सृजनहार में छुपी सच्चाई का महत्व (खासियत) क्या है, जिन्होंने यीशु मसीह के द्वारा सब कुछ बनाया था।
49003010	ताकि अभी परमेश्‍वर के तमाम ज्ञान को मण्डली (चर्च) के द्वारा आकाश (स्वर्गिक स्थानों) में प्रधानों (शासकों) और अधिकारियों को बताया जा सके।
49003011	जिसे उन्हों ने हमारे स्वामी यीशु मसीह में अपनी अनन्तकालिक मनसा (इरादे) को पूरा करने के लिए हमें ठहराया था।
49003012	जिसमें उन पर विश्‍वास करने से, हमें यह साहस और भरोसा हुआ कि हमारी पहुँच परमेश्‍वर तक हो।
49003013	इसलिए मैं तुम से बिनती करता हूँ, कि तुम्हारे जो दुख मुझे हैं, उनके कारण हिम्मत मत हारो, क्योंकि यही तुम्हारे लिए आदर की बात है।
49003014	इसलिए मैं उस पिता के सामने अपने घुटने टेकता हूँ।
49003015	जिनके द्वारा स्वर्ग और पृथ्वी के हर एक घराने का नाम रखा जाता है (या अस्तित्व है),
49003016	कि उनकी महिमा के धन के अनुसार वह ऐसा होने दें, कि तुम भीतरी जीवन में उनकी आत्मा की मदद से मज़बूत किए जाओ।
49003017	और विश्‍वास के द्वारा मसीह तुम्हारे दिलों (जीवनों) में बसें,
49003018	ताकि परमेश्‍वरीय प्यार में गहराई से जड़ पकड़ते जाओ और सभी पवित्र लोगों के साथ समझ सको, कि इस प्यार की चौड़ाई, लम्बाई, गहराई और ऊँचाई क्या है।
49003019	यह भी कि मसीह के उस प्यार को जान सको जो समझ के बाहर है, ताकि तुम परमेश्‍वर पिता की सारी भरपूरी से भर जाओ।
49003020	अब जो ऐसे सामर्थी हैं कि हमारे जीवन में काम करने वाली शक्‍ति के द्वारा हमारे माँगने या सोचने से कहीं अधिक करने के योग्य हैं,
49003021	पीढ़ी से पीढ़ी तक परमेश्‍वर का सम्मान चर्च में और मसीह यीशु में होता रहे।
49004001	इसलिए मैं मसीह यीशु का कैदी तुम से यह कहता हूँ, कि अपनी बुलाहट के लायक जीवन जियो।
49004002	पूरी दीनता, नम्रता और धीरज के साथ प्यार में एक दूसरे की सहो।
49004003	मेल के बन्धन में पवित्र आत्मा की एकता को बनाए रखने की कोशिश करो।
49004004	देह एक ही है, एक आत्मा है, ठीक उसी तरह तुम अपनी बुलाहट की एक आशा में बुलाए गये हो।
49004005	एक ही प्रभु, एक ही विश्‍वास, एक ही बपतिस्मा है,
49004006	एक परमेश्‍वर जो सब के पिता हैं, जो सब के ऊपर (सब से बड़े) सब के बीच और सब में हैं।
49004007	लेकिन मसीह ने अपनी उदारता की माप से हम में से हर एक को शर्तहीन कृपा दी है (या अनुग्रह दिया है)।
49004008	इसलिए वह कहता हैः "जब वह ऊँचाई (स्वर्ग) पर चढ़े उन्हों ने गुलामी को बाँधने में अगुवाई की और लोगों को ईनाम (वरदान) दिए"
49004009	"उनके चढ़ने" का क्या मतलब है? यह कि, वह पहले पृथ्वी के निचले भागों में भी उतरे?
49004010	वह जो नीचे उतरे, वही हैं जो आसमान से ऊपर चले गए, ताकि सब कुछ में समा जाएँ।
49004011	वह यीशु ही थे जिन्होंने अलग-अलग लोगों को प्रेरित, भविष्यद्वक्‍ता, सुसमाचार देने वाले, पास्टर और शिक्षक ठहराकर दे दिया।
49004012	ताकि पवित्र लोग सेवा के लिए तैयार किए जाएँ, और मसीह की देह (मण्डली) उन्नति करती जाए।
49004013	जब तक हम विश्‍वास की एकता, परमेश्‍वर पिता के बेटे के पूर्ण ज्ञान, बुद्धिमान व्यक्‍ति बनने और मसीह के पूरे डील-डौल तक न बढ़ जाएँ।
49004014	ताकि हम बच्चों के समान इधर से उधर तमाम सिद्धान्तों के झोकों से लोगों की चालाकी, धूर्तता, और धोखाधड़ी से हिलाए डुलाए न जाएँ।
49004015	लेकिन प्यार के साथ सच बोलते हुए मसीह के समान जो चर्च (मण्डली) के प्रधान हैं, हर तरह से और अधिक बढ़ते जाएँ,
49004016	जिस से सारी देह, प्रत्येक जोड़ में एक साथ बंधकर बढ़ती जाती है। जैसे हर एक भाग अपना-अपना काम (भूमिका को) करता है, देह प्रेम में उन्नति करती जाती है।
49004017	मैं यह मसीह में ज़ोर देकर इसलिए ऐलान करता हूँ: कि तुम दूसरों (गैर यहूदियों) की तरह बेकार के सोच विचार का जीवन न बिताओ।
49004018	क्योंकि उस नासमझी की वजह से जो उन में है और मन की सख्ती की वजह से उनकी बुद्धि अंधेरी हो गयी है और वे परमेश्‍वर की ज़िन्दगी (जीवन) से अलग हो गए हैं।
49004019	वे हर तरह से सुन्न हो गए हैं, क्योंकि उन्हों ने अपने आप को हर तरह की गदंगी और (लगातार लालच) और कामुकता को सुपुर्द कर दिया है।
49004020	तुम ने मसीह से ऐसा करना नहीं सीखा है,
49004021	इसलिए कि उनके (यीशु के) बारे में तुम ने सब कुछ सुना है और उस सत्य को जो यीशु में है जान लिया है,
49004022	अपने पुराने मनुष्यत्व को उतार डालो जो भरमाने वाली अभिलाषाओं (धोखे की चाह) की वजह से भ्रष्ट है
49004023	और अपने मन की आत्मा में (विचारों और रवैय्यों में) नए होते जाओ।
49004024	नए मनुष्यत्व (नयी इन्सानियत) को पहन लो, जो परमेश्‍वर की समानता में-सच्चे खरेपन और पवित्रता में बनाया गया है।
49004025	इसलिए झूठ को हटाकर, प्रत्येक व्यक्‍ति को अपने पड़ोसी से सच बोलना चाहिए, क्योंकि हम एक दूसरे के सदस्य हैं।
49004026	गुस्सा तो करो, लेकिन गुनाह मत करो। सूरज ढलने से पहले तुम्हारा गुस्सा ठंडा हो जाए।
49004027	शैतान को कुछ भी मौका मत दो।
49004028	जो इन्सान पहले चोरी किया करता था, वह आगे को ऐसा न करे। इसके बजाए उसको अपने हाथ से कुछ भलाई करने के लिए मेहनत करनी चाहिए, ताकि ज़रूरतमंद लोगों को देने के लिए उसके पास कुछ हो।
49004029	तुम्हारे मुँह से कोई गंदी बात न निकले, लेकिन वही जो अच्छी है और तरक्की (उन्नति) के लिए फ़ायदेमंद है। ऐसी बात जो सुनने वालों के जीवन में भलाई (अनुग्रह) लाए।
49004030	तुम परमेश्‍वर पिता के आत्मा को दुख न पहुँचाओ, क्योंकि उन्हीं के द्वारा तुम पर छुड़ाए जाने वाले दिन के लिए मोहर लगाई गयी है।
49004031	सारी कड़वाहट, तैश में आना, क्रोध, झगड़ा, बुरा बोलना और चोट पहुँचाने वाली बातें तुम से दूर ही रहें।
49004032	बल्कि तुम तरस से भरे रहो और कृपा करने वाले बनो। तुम एक दूसरे को माफ़ करने वाले बनो, जैसा परमेश्‍वर ने मसीह के कारण तुम्हें माफ़ किया है।
49005001	इसलिये प्यारे बच्चों की तरह, परमेश्‍वर की बात मानने वाले बनो।
49005002	जिस तरह से मसीह ने हम से प्रेम किया और खुद को खुशबूदार इत्र की तरह परमेश्‍वर के लिए एक भेंट और बलिदान के रूप में चढ़ा दिया, उसी तरह प्यार-मोहब्बत का जीवन जीयो।
49005003	जैसा कि पवित्र लोगों के लिए उचित है, तुम्हारे बीच अनैतिक यौन सम्बन्ध, सभी तरह की अशुद्धता या लालच जैसी बातें सुनने में भी न आएँ।
49005004	और तुम्हारे बीच गंदी और बेवकूफ़ी की बातें, भद्दा मज़ाक जो उचित नहीं है, न हो, बल्कि धन्यवाद दिया जाना हो,
49005005	पर तुम यह जानते हो कि यौन पाप में लिप्त व्यक्‍ति, अशुद्ध व्यक्‍ति और लालची इन्सान की (क्योंकि ऐसे लोग मूर्तिपूजक हैं), मसीह और परमेश्‍वर के राज्य में कोई हिस्सेदारी नहीं है।
49005006	कोई व्यक्‍ति तुम्हें खोखली बातों से धोखा न दे, क्योंकि इसी कारणवश परमेश्‍वर की सज़ा आज्ञा न मानने वालों पर आती है।
49005007	इसलिए ऐसे लोगों के साथ हिस्सेदार न बनो।
49005008	क्योंकि एक समय था, जब तुम अंधियारा थे, लेकिन अब यीशु में उजाला हो। इसलिये उजाले (ज्योति) की सन्तान की तरह जीवन जीयो।
49005009	इसलिए कि रोशनी का असर सब तरह की अच्छाई, धार्मिकता और सच्चाई में है।
49005010	यह मालूम करते हुए कि यीशु को क्या भाता है,
49005011	अँधियारे के बेकार के कामों के साथ किसी तरह की साझेदारी मत रखना, लेकिन उन्हें सब के सामने प्रगट करना।
49005012	क्योंकि उन बातों के बारे में जिन्हें वे छिप कर करते हैं, मुँह से कहने में भी शर्म आती है।
49005013	लेकिन वे सभी बातें जिनका खुलासा किया जाता है, रोशनी के द्वारा दिखायी देती हैं। इसलिए कि जो भेद खोलने वाली है, वह रोशनी ही है।
49005014	इसलिए लिखा है, (वह कहते हैं), "तुम जो सो रहे हो, जाग जाओ और मरे हुओं में से जी उठो, और यीशु की रोशनी तुम्हें मिल जाएगी।"
49005015	इसलिए गौर से देखो कि तुम बेवकूफ़ों की तरह नहीं, लेकिन अक्लमन्दों की तरह चलते हो,
49005016	समय की कीमत जानो, क्योंकि दिन बुरे हैं।
49005017	इसलिए नादान मत बनो, बुद्धिमानी से समझो, कि यीशु की इच्छा क्या है।
49005018	नशे से दूर रहो, क्योंकि इस से ज़िन्दगी बर्बाद हो जाती है, लेकिन पवित्र आत्मा से भरपूर होते जाओ।
49005019	आपस में एक दूसरे से और मन में यीशु के लिए भजन, गीत और आत्मिक गीत गाते और गुनगुनाते रहो।
49005020	हमारे स्वामी यीशु मसीह के नाम में परमेश्‍वर पिता को हमेशा सब बातों में धन्यवाद देते रहो।
49005021	और परमेश्‍वर के डर में एक दूसरे के आधीन होते जाओ।
49005022	पत्नियो, अपने पतियों की आधीनता में ऐसे रहो, जैसे यीशु मसीह के।
49005023	क्योंकि पति भी पत्नी का प्रधान (सिर) है, जिस तरह से मसीह, चर्च (देह) के प्रधान हैं, इसी देह के वह बचाने वाले (उद्धारकर्ता) हैं।
49005024	लेकिन जिस तरह से चर्च मसीह की आधीनता स्वीकार करता है, पत्नियों को भी सभी बातों में अपने पति की माननी चाहिए।
49005025	पतियो, अपनी पत्नियों से प्यार करो, जिस तरह से यीशु ने चर्च से प्यार किया और अपने आप को उसके लिए दे दिया,
49005026	ताकि वह उसे वचन के पानी से धोकर शुद्ध करे।
49005027	और मसीह अपने आप के लिए एक तेज से भरा चर्च तैयार करें, जिसमें दाग या झुर्रियाँ न हों, लेकिन पवित्र और निष्कलंक ठहरे।
49005028	इसलिए पतियों को अपनी पत्नियों से इस तरह प्यार करना चाहिए, जैसे वे अपनी देह से करते हैं। जो अपनी पत्नी से प्यार करता है, वह खुद से प्यार करता है।
49005029	कभी भी कोई व्यक्‍ति अपनी देह से नफ़रत नहीं करता है, लेकिन वह उसकी देखभाल करता है, जैसे यीशु चर्च के साथ करते हैं।
49005030	क्योंकि हम उनकी देह, (मांस और हड्डी) के भाग हैं।
49005031	"इसलिए एक पुरूष अपने पिता और माता को छोड़ेगा और अपनी पत्नी से जोड़ा जाएगा, और वे दोनों एक तन हो जायेंगे।"
49005032	यह एक बड़ा रहस्य है, लेकिन मैं तो मसीह और चर्च के बारे में कह रहा हूँ।
49005033	फिर भी तुम में से हर एक व्यक्‍ति अपनी पत्नी से ऐसा प्रेम रखे, जैसा वह खुद अपने आप से रखता है; पत्नी को भी अपने पति की इज़्ज़त करनी चाहिए ।
49006001	बच्चो, यीशु में, अपनी माताजी और अपने पिताजी का कहना मानो, क्योंकि ऐसा करना सही है।
49006002	"अपने पिता और माता का आदर करना", ऐसी पहली आज्ञा है, जिसके साथ एक वायदा जुड़ा हुआ है।
49006003	वह वायदा यह है "कि तुम्हारा भला हो और इस दुनिया में तुम लम्बे समय तक जीवित रहो"।
49006004	बच्चे वालो, अपने बच्चों को गुस्सा करने के लिए मत उकसाओ, लेकिन यीशु की सहायता से (शिक्षा से) पालन-पोषण और डाँट-डपट करो।
49006005	हे नौकरो, डरते-काँपते और मन की सच्चाई से अपने मालिक की आज्ञा का पालन इस तरह करो, जैसे कि यीशु के सेवक हो।
49006006	तुम दिखाने या लोगों को खुश करने के लिए सेवा मत करो, लेकिन मसीह के गुलाम की तरह उन्हीं की सेवा समझकर
49006007	दिल से परमेश्‍वर पिता की इच्छा पूरी करने के लिए सेवा करो।
49006008	यह जानते हुए कि जो व्यक्‍ति भला करता है वह चाहे नौकरी करता हो या खुद का व्यवसाय चला रहा हो, उसे यीशु मेहनताना देंगे।
49006009	तुम मालिको, अपने नौकरों को धमकी मत दो। उनके साथ भला व्यवहार करो। यह जान लो कि तुम्हारे मालिक परमेश्‍वर स्वर्ग में हैं और वे किसी का पक्षपात नहीं करते हैं।
49006010	अन्त में, मेरे भाइयो प्रभु में और उनकी शक्‍ति के प्रभाव से मज़बूत होते जाओ।
49006011	परमेश्‍वर के सभी हथियारों (गुणों) को पहन लो, ताकि तुम शैतान की बुरी चालों के सामने खड़े रह सको।
49006012	क्योंकि हम इन्सान के विरोध में नहीं हैं परन्तु आकाश-मण्डल में प्रधानों, अधिकारियों, इस संसार के अन्धकार के हाकिमों और दुष्टता की आत्मिक सेनाओं से संघर्ष करते हैं।
49006013	इसलिए तुम परमेश्‍वर के सभी हथियारों को स्वीकार कर लो, ताकि तुम बुरे दिन में सब कुछ सामना करने के बाद स्थिर रहो।
49006014	इसलिए सच्चाई की पेटी (बेल्ट) से अपनी कमर कसकर और धार्मिकता की झिलम पहनकर,
49006015	और पाँवों में मेल के सुसमाचार की तैयारी के जूते पहन कर
49006016	उन सब के साथ विश्‍वास की ढाल लेकर मज़बूत बने रहना, जिससे तुम दुष्ट के जलते तीरों को बुझा सको।
49006017	मुक्‍ति (उद्धार) का टोप और पवित्र आत्मा की तलवार, जो परमेश्‍वर का वचन है, ले लो।
49006018	सब तरह की बिनतियों (प्रार्थनाओं) के साथ हर समय पवित्र लोगों के लिए निरन्तर धीरज से प्रार्थना करते रहो।,
49006019	और मेरे लिए भी प्रार्थना करो, इसलिये कि बोलने का अवसर मिलने पर सुसमाचार के रहस्य को साहस से बताने के लिए मैं अपना मुँह खोल सकूँ।
49006020	इसी कारणवश मैं जंजीर में जकड़ा हुआ राजदूत हूँ। प्रार्थना करो ताकि जिस तरह से हिम्मत से मुझे संदेश देना चाहिए, मैं दे सकूँ।
49006021	तुखिकुस जो प्रिय भाई और मसीह का विश्‍वसनीय सेवक है, सब कुछ तुम्हें बताएगा, ताकि तुम मेरी हालत जान सको कि मैं क्या कर रहा हूँ।
49006022	इसी वजह से मैंने उसे तुम्हारे पास भेजा है, कि तुम हमारी हालत जानो और वह तुम्हारे दिलों (मनों) की हिम्मत बढ़ाए।
49006023	हमारे भाइयों और बहनों को यीशु मसीह और परमेश्‍वर पिता की ओर से शान्ति और विश्‍वास के साथ प्रेम प्राप्त हो।
49006024	जो लोग सच्चाई से यीशु मसीह से प्यार करते हैं, उनके ऊपर अनुग्रह (कृपा) बना रहे।
50001001	सभी अध्यक्ष, सेवक (देखभाल करने वाले) और सहकर्मियों सहित पौलुस और तिमोथी, जो यीशु मसीह के सेवक हैं, हम सभी की ओर से मसीह यीशु में पवित्र लोगों के नाम जो फ़िलिप्पी में रहते हैं
50001002	हमारे परमेश्‍वर पिता और स्वामी यीशु मसीह की ओर से तुम्हें अनुग्रह और शान्ति मिले।
50001003	तुम्हारी याद आने पर मैं अपने परमेश्‍वर को धन्यवाद देता हूँ।
50001004	हर प्रार्थना में तुम्हारे लिए मैं हमेशा खुशी के साथ बिनती करता हूँ।
50001005	इसलिए कि सुसमाचार में तुम्हारी सहभागिता आरम्भ से है,
50001006	मुझे इस बात का भरोसा है कि परमेश्‍वर ने तुम लोगों के बीच एक अच्छा काम शुरू किया है, वह उसे यीशु मसीह के दिन तक पूरा करते रहेंगे।
50001007	क्योंकि तुम मेरे दिल (मन) में बस गए हो, मेरे लिए यह भला है, कि मैं तुम्हारे बारे में ऐसा सोचूँ, कि मेरी जंजीरों और सुसंदेश का जवाब और सबूत देने के बारे में तुम सब मेरे साथ सहभागी हो सकोगे।
50001008	यीशु मसीह के स्नेह के साथ मैं तुम्हें किस तरह चाहता हूँ, सृष्टि के स्वामी इस सच्चाई के गवाह हैं।
50001009	मैं यह प्रार्थना करता हूँ कि तुम्हारा प्रेम, ज्ञान और समझदारी (सब तरह के विवेक सहित) ज़्यादा उमड़ सकें।
50001010	तुम मसीह के दिन तक ईमानदार रहो और ठोकर का कारण न बनो तथा तुम उन बातों को प्रिय जानो, जो सर्वोत्तम हैं।
50001011	मसीह यीशु के द्वारा उत्पन्न होने वाले खरेपन की फ़सल से लद जाओ, जो परमेश्‍वर की स्तुति और प्रशंसा के लिए होते हैं।
50001012	भाइयो-बहनो, मैं चाहता हूँ कि तुम समझो कि जो कुछ मेरे ऊपर बीता, उन सब से सुसमाचार की बढ़त हुयी है।
50001013	इसके फलस्वरूप राजमहल के सुरक्षा कर्मियों के बीच और दूसरे स्थानों में यह प्रगट हुआ है कि मैं यीशु मसीह के कारण कैदी हूँ।
50001014	मेरी कैद के कारण साहस पाकर बड़े बल और बिना डर से अनेक मसीही भाई बहन परमेश्‍वर का वचन सुनाते हैं।
50001015	कुछ लोग ईर्ष्या से प्रेरित होकर संदेश देते हैं, किन्तु कुछ अच्छे मन से।
50001016	जो लोग प्रेम से वचन सुनाते हैं, यह जानते हैं कि मैं सुसमाचार की रक्षा के लिए ठहराया गया हूँ।
50001017	दूसरे लोग अच्छे उद्देश्य से नहीं लेकिन स्वार्थी इच्छा से यह सोचकर वचन देते हैं, कि जेल में मेरे लिए तकलीफ़ें (परेशानी, दुख) उत्पन्न हों।
50001018	तो इसका परिणाम क्या है? केवल यह कि हर तरह से - चाहे बहाने से या सच्चाई से, मसीह के विषय में बताया जाता है। और मैं उसी में आनन्दित हूँ और रहूँगा भी।
50001019	क्योंकि मैं जानता हूँ कि मुझे तुम्हारी प्रार्थना और यीशु मसीह की आत्मा की मदद से आज़ादी मिलेगी।
50001020	हमेशा की तरह आज भी मैं दिली इच्छा और आशा के साथ कह सकता हूँ कि मैं किसी बात से न शर्माऊँगा, परन्तु बड़ी हिम्मत दिखाकर मेरे जीवन से यीशु मसीह को आदर सम्मान मिलेगा, चाहे मैं मरूँ या जीऊँ।
50001021	क्योंकि मेरे लिए जीवित रहना मसीह और मर जाना फ़ायदेमंद है।
50001022	लेकिन यदि देह में ज़िन्दा रहने से मुझे मेरी मेहनत का फल मिलेगा, तो मुझे मालूम नहीं कि मैं क्या चुनूँ।
50001023	मैं इन दोनों के बीच फँसा हुआ हूँ, मेरे अन्दर यह इच्छा है कि मसीह के पास रहने के लिए यहाँ से चला जाऊँ, जो कि कहीं अधिक अच्छा है।
50001024	परन्तु मेरा देह में जीवित रहना तुम्हारे लिए ज़्यादा फ़ायदेमन्द है।
50001025	मुझे भरोसा है, और इस वजह मैं जानता हूँ कि मैं जीवित रहूँगा ताकि तुम्हारी तरक्की और विश्‍वास में आनन्द के लिए तुम्हारे साथ बना रहूँ।
50001026	ताकि, मेरे तुम्हारे पास दोबारा आने से तुम्हारी खुशी और बढ़ जाये।
50001027	ताकि चाहे मैं आऊँ और देखूँ या न आऊँ, केवल तुम्हारा चाल-चलन मसीह के महान संदेश के योग्य हो। और यह भी सुन सकूँ कि तुम एक आत्मा में स्थिर होकर और एक मन से मिलकर सुसमाचार के विश्‍वास के लिए भरपूर कोशिश करते हो।
50001028	तुम अपनी खिलाफ़त करने वालों से डरते नहीं हो। यह उनके विनाश का उनके लिए साफ़ निशान है, लेकिन तुम्हारे लिए उस मुक्‍ति का साफ़ चिन्ह है जो परमेश्‍वर की ओर से है।
50001029	मसीह के कारण तुम्हें यह अनुग्रह दिया गया, कि तुम न केवल उन पर ईमान (विश्‍वास) लाओ, लेकिन उनकी खातिर दुख भी उठाओ।
50001030	तुम खुद को इसी संघर्ष (कश्मकश) में पाते हो, जैसा तुम ने मुझे करते देखा है और सुनते हो कि मैं अब भी कर रहा हूँ।
50002001	इसलिए यदि मसीह में कुछ शान्ति, प्यार की तसल्ली, पवित्र आत्मा की सहभागिता, प्यार से भरी कोमल भावना और दया है,
50002002	तो एक ही मन, समान प्रेम, एक ही रवैय्या रखो, जिस से मैं खुशी से भर जाऊँ।
50002003	अपने नाम के लिए या स्वार्थ की भावना से कुछ न किया जाए, लेकिन मन की दीनता से हर एक दूसरों को अपने से अच्छा (उत्तम) समझे।
50002004	हर एक सिर्फ़ अपने फ़ायदे की बातों पर ध्यान न दे, लेकिन दूसरों के फ़ायदे को भी देखे।
50002005	तुम्हारे भीतर वही मन हो, जो मसीह यीशु में था।
50002006	हालाँकि आरम्भ ही से यीशु के पास परमेश्‍वर का स्वभाव था, फिर भी परमेश्‍वर के साथ बराबरी को ऐसी बड़ी बात नहीं समझी, जिसे मजबूती से पकड़कर रखा जाए।
50002007	लेकिन यीशु ने अपनी सारी शान (महिमा) को अलग रखकर दूसरे मनुष्यों की तरह एक इन्सान बनकर एक बन्धुआ मज़दूर का सा स्थान ले लिया।
50002008	पूरी तरह से एक इन्सान के रूप में आकर, उन्हों ने अपने आप को यहाँ तक दीन किया, कि मरने के लिए तैयार हो गए, यहाँ तक कि क्रूस पर मौत भी सह ली।
50002009	इसलिए परमेश्‍वर ने यीशु को बहुत ऊँचा किया और एक नाम दिया जो हर एक नाम से ऊँचा है।
50002010	ताकि जितने लोग स्वर्ग, पृथ्वी और पृथ्वी के नीचे हैं, वे सब यीशु के नाम के सामने घुटना झुकाएँ।
50002011	परमेश्‍वर पिता की इज़्ज़त और बड़ाई के लिए हर एक व्यक्‍ति यह मान ले कि यीशु मसीह ही प्रभु हैं।
50002012	इसलिए मेरे प्यारो, जैसा तुम हमेशा मेरी बात मानते आए हो, मेरे हाज़िर रहने में ही नहीं, लेकिन मेरी गैरहाज़िरी में भी, डरते और काँपते अपनी मुक्‍ति (उद्धार) का काम करो।
50002013	क्योंकि वह परमेश्‍वर ही हैं जिनकी शक्‍ति तुम्हारे भीतर उनकी भली इच्छा और कामों को प्रोत्साहित करती है।
50002014	बिना वादविवाद और शिकायत (कुड़कुड़ाहट) के हर काम को किया करो।
50002015	ताकि तुम दुष्ट और भ्रष्ट पीढ़ी में परमेश्‍वर की निर्दोष और ईमानदार सन्तान बने रहो और जीवन के वचन (संदेश) को थाम कर इस संसार में रोशनी के समान चमको।
50002016	तब मैं मसीह के दिन में खुश हो सकूँगा, कि मैं न तो बेकार में दौड़ा था या मेहनत की थी।
50002017	हाँ, यहाँ तक कि यदि मैं अर्घ (एक पीने वाली भेंट) के रूप में तुम्हारे विश्‍वास से उत्पन्न होने वाली सेवा और बलिदान पर उण्डेल भी दिया जाऊँ, तो मैं तुम्हारे साथ आनन्दित होऊँगा।
50002018	इस कारणवश तुम्हें भी खुश होना चाहिए और मेरे साथ आनन्द मनाना चाहिए।
50002019	लेकिन मैं यीशु मसीह पर भरोसा रखता हूँ कि मैं तिमोथी को तुम्हारे पास जल्दी भेजूँगा, जिससे मैं तुम्हारे बारे में जानकर शान्ति प्राप्त करूँ।
50002020	क्योंकि मेरे पास उसे छोड़कर समान सोच वाला और कोई नहीं, जो ईमानदारी से तुम्हारे बारे में सोचता हो।
50002021	इसलिए कि हर एक जन यीशु के काम के बारे में नहीं, अपने फ़ायदे (स्वार्थ) की बात सोचता है।
50002022	लेकिन तुम उसके विश्‍वसनीय बर्ताव को जैसा बेटे का पिता के साथ होता है, जानते हो कि उसने सुसमाचार फैलाने में मेरी सेवा की है।
50002023	इसलिए जैसे ही मुझे अपने बारे में मालूम हो जाता है, मैं उसे जल्दी भेजना चाहूँगा।
50002024	लेकिन मुझे यीशु में भरोसा है, कि मैं खुद बहुत जल्दी आऊँगा।
50002025	मैंने यह ज़रूरी समझा है कि इपफ्रुदितुस को तुम्हारे पास भेजूँ जो काम में मेरा भाई, साथी, फ़ौजी, तुम्हारा संदेशवाहक और मेरी ज़रूरतों को पूरा करने वाला है।
50002026	उसका मन भारी था और वह तुम सब को देखने की कामना करता था तुम ने उसकी बीमारी का हाल सुना ही था।
50002027	बेशक बीमारी के कारण वह मरने पर था। लेकिन परमेश्‍वर ने उस पर दया की। न केवल उस पर लेकिन मुझ पर भी, ताकि मुझे बार-बार दुःख न सहना पड़े।
50002028	इसलिए मैंने उसे बड़ी तत्परता से भेजा, ताकि जब तुम उसे फिर से देखो, तुम खुश हो और मुझे अधिक दुख न हो।
50002029	उसे मसीह में बड़े आनन्द के साथ कबूल करो और ऐसे लोगों को इज़्ज़त दो।
50002030	क्योंकि मसीह के काम के लिए बिना अपने जीवन की फ़िक्र किए वह मौत के निकट पहुँच गया था, ताकि मेरे लिए की जाने वाली तुम्हारी सेवा की कमी को पूरा कर सके।
50003001	अन्त में भाइयो-बहनो, यीशु में खुश रहो। एक ही बात को बार-बार तुम्हें लिखे जाने में मुझे कोई परेशानी नहीं होती है, लेकिन तुम्हारे लिए फ़ायदेमन्द है।
50003002	कुत्तों से सावधान रहो। बुरे काम करने वालों से सतर्क रहो! काट-कूट करने वालों से सावधान!
50003003	हम वे यहूदी (खतना वाले) हैं जो आत्मा में परमेश्‍वर की आराधना करते हैं और मसीह यीशु में आनन्दित होते हैं और शारीरिक बातों पर भरोसा नहीं करते।
50003004	हालाँकि मैं बाहरी रीति-रिवाज़ों (शरीर) में भरोसा करने का बहाना कर सकता था।
50003005	मेरा खतना आठवें दिन हुआ था। इस्राएल के वंश में बेन्जामिन गोत्र का और इब्रियों का इब्री हूँ। जहाँ तक यहूदी धर्म की बात है, तो एक फ़रीसी हूँ।
50003006	जोश की कहें तो मण्डली को सताने वाला, जहाँ तक नियमशास्त्र के आधार पर धार्मिकता की बात है, तो निर्दोष।
50003007	जो कुछ मेरे लाभ का था, उन सब को मैंने मसीह की खातिर नुकसान समझ लिया।
50003008	हाँ, मैं सचमुच में अपने प्रभु यीशु मसीह को जानने के सामने सब कुछ को नुकसान समझता हूँ। जिसके लिए मैंने सब तरह का नुकसान सह लिया और सब चीज़ों को कूड़ा समझता हूँ, ताकि मैं मसीह को हासिल कर सकूँ और उन में पाया जाऊँ।
50003009	नियम शास्त्र को पालन करने से मिलने वाली मेरी अपनी धार्मिकता नहीं, लेकिन जो मसीह में विश्‍वास के कारण है और जो विश्‍वास के द्वारा परमेश्‍वर से आती है।
50003010	ताकि मैं उन्हें, उनके जी उठने की शक्‍ति और उनकी मौत की समानता में उनके दुखों की सहभागिता जानूँ।
50003011	और किसी तरह से मरे हुओं में से जी उठने की हालत तक पहुँच सकूँ।
50003012	यह नहीं कि मैंने सब कुछ हासिल कर लिया है या सिद्ध बनाया जा चुका हूँ। लेकिन मैं आगे बढ़ता जाता हूँ ताकि मैं वह हासिल कर सकूँ, जिसके लिए मसीह यीशु ने मेरा चुनाव किया है।
50003013	भाइयो-बहनो, मैं यह नहीं समझता कि मैं यह हासिल कर चुका हूँ। लेकिन एक काम करता हूँः पुरानी बातों को भूलकर आगे की बातों की ओर चला जा रहा हूँ।
50003014	मैं मसीह यीशु में परमेश्‍वर की ऊपरी बुलाहट के ईनाम के लिए निशाने की तरफ़ बढ़ता हूँ।
50003015	इसलिए हम में जो अच्छी समझदारी रखते हैं, यही मन रखें। यदि किसी विषय में तुम्हारा सोचना कुछ और है, तो परमेश्‍वर उसे तुम पर प्रगट करेंगे।
50003016	किसी भी हालत में, हम ने जिस माप से हासिल किया है, उसी नियम से हम जीवन जिएँ और एक ही मन के रहें।
50003017	भाइयो-बहनो, हम तुम्हारे लिए एक नमूना हैं इसलिए दूसरों के साथ मिलकर मेरी तरह जीवन जियो और उन्हें भी देखते रहो जो ऐसा करते हैं।
50003018	बहुत से लोग मसीह के क्रूस के दुश्मन की तरह जीवन जी रहे हैं। अक्सर मैंने उनके बारे में तुम्हें बताया है और अभी रोते हुए कहता हूँ।
50003019	उनका अन्त बर्बादी है। उनका ईश्‍वर उनका पेट है। अपनी शर्मनाक बातों पर उन्हें घमण्ड है। उनका सारा ध्यान दुनिया की बातों पर लगा हुआ है।
50003020	लेकिन हमारी नागरिकता स्वर्ग की है। वहीं से हमें प्रभु यीशु मसीह के आने का इन्तज़ार है।
50003021	वह हमारी नाश होने वाली देह को बदलेंगे, ताकि यह उनकी तेज भरी देह के समान हो जाए। ऐसा यीशु अपनी उस शक्‍ति से करेंगे, जो उन्हें सब वस्तुओं को अपने वश में करने के लायक बनाती है।
50004001	इसलिए मेरे प्यारे भाइयो-बहनो, जिन में मेरा जी लगा रहता है और जो मेरा आनन्द और मुकुट हो, यीशु में स्थिर रहो।
50004002	मैं यूओदियो और सुन्तुखे से यह बिनती करता हूँ कि वे मसीह में एक मन की बनी रहें।
50004003	मेरे सच्चे साथी, मैं यह बिनती करता हूँ कि तुम इन महिलाओं की मदद करो, जिन्होंने खुशी का समाचार (सुसमाचार) दिए जाने के काम में मेरे साथ मेहनत की। जिस प्रकार से क्लॅमन्ट और दूसरे कार्यकर्ताओें ने भी, जिनके नाम जीवन की किताब में हैं, मेहनत की थी।
50004004	यीशु में सदा खुश रहो, मैं फिर कहता हूँ, खुश रहा करो।
50004005	तुम्हारी सज्जनता को सभी लोग देख सकें। यीशु अचानक आएँगे (उनका आना नज़दीक है)।
50004006	किसी भी प्रकार की चिन्ता न किया करो, लेकिन हर तरह के हालात में तुम्हारी बिनतियाँ धन्यवाद के साथ परमेश्‍वर पिता के सामने लायी जाएँ।
50004007	तब परमेश्‍वर पिता की शान्ति, जिसे समझा नहीं जा सकता, तुम्हारे दिल (हृदय) और विचारों को मसीह यीशु में संभालेगी।
50004008	अन्त में भाइयो-बहनो, जो कुछ सच है, जिन बातों में ईमानदारी है, इन्साफ़ है, जो बातें शुद्ध, प्यारी और सुनने में अच्छी हैं, उन पर ध्यान लगाओ। यदि कोई भली और तारीफ़ के लायक बात है, उसी पर मनन करो।
50004009	जो कुछ तुम ने मुझ से सीखा, अपनाया, सुना और मुझ में देखा है, वही करो और शान्ति देने वाले परमेश्‍वर तुम्हारे साथ रहेंगे।
50004010	मैं यीशु में बहुत खुश हूँ कि अब तुम मुझ में फिर से दिलचस्पी दिखाने लगे हो। इसके पहले तुम्हें मेरा ख्याल तो था लेकिन मौका नहीं मिला था।
50004011	यह नहीं कि मैं तुम्हें अपनी ज़रूरतें बतला रहा हूँ। लेकिन मैंने सीख लिया है, कि जैसी हालत में हूँ, सन्तोष रखूँ।
50004012	कमी हो या बहुतायत, दोनों ही अनुभव मेरे पास हैं। हर जगह और हर बात में मुझे यह सिखाया गया है, कि भरपेट कैसे रहूँ और भूख कैसे सहन करूँ। भरपूरी का आनन्द कैसे लूँ और ज़रूरत न पूरी होने की पीड़ा को कैसे सहूँ।
50004013	यीशु जो मुझे शक्‍ति देते हैं, उनकी मदद से मैं हर हालत में रह सकता हूँ।
50004014	फिर मैं खुश हूँ कि तुम मेरी मुसीबत में हिस्सेदार बने।
50004015	तुम फ़िलिप्पी की मण्डली के लोग, तुम्हें यह मालूम है कि सुसमाचार की शुरूआत में, जब मैं मकिदुनिया छोड़ने पर था, देने और लेने के बारे में तुम लोगों को छोड़कर किसी और ने मेरी मदद नहीं की थी।
50004016	जब मैं थिस्सुलुनीके में था, तब भी बार-बार तुम ने मेरी ज़रूरतों को पूरा किया था।
50004017	मैं यह इसलिए नहीं कह रहा हूँ कि मैं सहयोग (दान) का भूखा हूँ। मैं यह चाहता हूँ कि तुम्हारे खाते में बहुतायत से जमा हो।
50004018	मेरे पास अधिकाई से सब कुछ है। इपफ्रुदितुस के हाथ से जो कुछ तुम ने भेजा, उसको पाकर मैं भरा-पूरा हूँ। वे चीजें खुशबूदार इत्र, परमेश्‍वर को खुश करने वाली और ग्रहण योग्य कुर्बानी हैं।
50004019	मेरे परमेश्‍वर, मसीह यीशु अपनी महिमा में धन-सम्पत्ति के अनुसार ही तुम्हारी ज़रूरतों को पूरा करें।
50004020	अब हमारे परमेश्‍वर पिता को बड़ाई और आदर (महिमा) सदा काल तक मिलता रहे। ऐसा ज़रूर हो।
50004021	मसीह के प्रत्येक पवित्र जन और मेरे साथ जो भाई लोग हैं, वे भी इस में शामिल हैं।
50004022	सभी पवित्र लोग तुम सभी को और विशेष कर कैसर के परिवार के लोगों को सलाम कहते हैं।
50004023	स्वामी यीशु मसीह की कृपा तुम सभी पर बनी रहे। ऐसा ही हो।
51001001	पौलुस, जो परमेश्‍वर की इच्छा से यीशु मसीह का प्रेरित है, और भाई तिमुथियुस की ओर से
51001002	कुलुस्से में रहने वाले मसीह में पवित्र और विश्‍वसनीय लोगों को हमारे स्वर्गिक पिता परमेश्‍वर से असीम कृपा तथा शान्ति मिले।
51001003	हम प्रभु यीशु मसीह और उनके पिता को धन्यवाद देते हैं और तुम्हारे लिए बिनती करने में लगे हुए हैं।
51001004	हम ने तुम्हारे उस प्रेम के विषय जो सब पवित्र लोगों के लिए है और उस विश्‍वास के बारे में जो मसीह यीशु में है, सुना है।
51001005	यह उस आशा के कारण है जो तुम्हारे लिए स्वर्ग में रखी हुयी है। तुम ने इस आशा के विषय में सुसमाचार के सत्य वचन द्वारा पहले ही से सुना था।
51001006	जो वचन पहले तुम्हें दिया गया है, जिसे अन्य लोगों को भी दिया गया, दुनिया में असर दिख रहा है। जब से तुम ने इस सुसमाचार को सुना और सच में परमेश्‍वर की असीम दया को जाना है, यह तुम में भी बढ़ता जा रहा है।
51001007	इस आशा के बारे में तुम ने इपफ़्रास से सुना था, जो हमारा सहकर्मी और विश्‍वास रखने लायक सेवक है।
51001008	उसने पवित्र आत्मा में तुम्हारे प्रेम के विषय हमें बताया है।
51001009	इसी कारणवश, हम ने भी जिस दिन से यह सुना है, तुम्हारे लिए लालसा करने और प्रार्थना में नहीं चूकते, ताकि तुम यीशु की इच्छा की पहिचान जो पूर्ण ज्ञान और आत्मिक समझ के साथ है, भरपूर होते जाओ।
51001010	तुम्हारा चालचलन यीशु को पसन्द आने वाला हो, हर अच्छे काम में फलदायक हो और परमेश्‍वर के ज्ञान में बढ़ते हुए उन्हें हर बात में खुश करो।
51001011	परमेश्‍वर की तेजोमय शक्‍ति से मज़बूती पाकर, आनन्द के साथ पूरी सहनशीलता और धीरज से स्वर्गिक पिता को धन्यवाद देते रहो।
51001012	पिता परमेश्‍वर का धन्यवाद करते रहो जिन्होंने हमें इस लायक बनाया कि पवित्र लोगों के साथ रोशनी में, मीरास में हिस्सेदार हो सकें।
51001013	परमेश्‍वर ही हमें अन्धकार के शिकंजे से छुड़ाकर, अपने प्यारे बेटे के राज्य में लाए हैं
51001014	जिनमें हमें यीशु के खून के द्वारा आज़ादी या अपराधों की क्षमा मिली है।
51001015	वह अदृश्य याहवे के प्रतिरूप और सारी सृष्टि में सर्वश्रेष्ठ हैं।
51001016	उन्हीं के द्वारा सब कुछ, चाहे वह स्वर्ग का है, या पृथ्वी का, दिखने वाला या न दिखने वाला, चाहे सिंहासन या राज्य या प्रधानताएँ या शक्‍ति, सब कुछ उन्हीं के द्वारा और उन्हीं के लिए बना है।
51001017	वह सृष्टि से पहले थे और उन्हीं के द्वारा सब कुछ संभाला जाता है।
51001018	वह देह अर्थात् चर्च के सिर हैं, वही शुरूआत और मरे हुओं में से जी उठने वालों में पहिलौठे (प्रथम) हैं, ताकि हर बात में सर्वश्रेष्ठ हों।
51001019	इसलिए स्वर्गिक पिता को यह पसन्द आया कि सारी भरपूरी यीशु में निवास करे।
51001020	और चाहे पृथ्वी की, चाहे स्वर्ग की, उन्हों ने सब का मेल यीशु के क्रूस पर बहे खून के द्वारा स्वयं से करा लिया।
51001021	तुम भी एक समय अपने बुरे कार्यों द्वारा मन में बिछड़े हुए और दुश्मन थे,
51001022	लेकिन यीशु ने अपने माँस-लोहू की देह में तुम्हें किसी भी बदनामी से बढ़कर अपनी निगाह में पवित्र और निर्दोष प्रस्तुत करने के लिए अब तुम से मेल कर लिया है,
51001023	यदि तुम विश्‍वास में स्थिर होते, जड़ पकड़ते और जो सुसंदेश तुम ने सुना है, उसकी आशा रखते हो, जिसे इस आकाश के नीचे प्रत्येक प्राणी को दिया गया, और जिसका मैं पौलुस सेवक भी बना।
51001024	अब मैं उन दुखों (सताव) के कारण आनन्दित हूँ, जो तुम्हारे लिए मुझे होते हैं और मसीह के दुखों (सताव) की कमी उनकी देह अर्थात् चर्च के लिए अपनी देह में पूरी कर देता हूँ।
51001025	तुम गैर यहूदियों को अपना संदेश पूरी भरपूरी के साथ देने के द्वारा परमेश्‍वर ने मुझे चर्च की सेवा करने की ज़िम्मेदारी दी है।
51001026	ऐसा उस रहस्य के कारण है, जो युगों से छिपा था, लेकिन अब उनके पवित्र लोगों पर प्रगट हुआ है।
51001027	परमेश्‍वर ने बताना चाहा कि गैर-यहूदियों में कीमती महिमामय रहस्य क्या है। वह रहस्य यह है कि मसीह, जो महिमा की आशा हैं, हम में रहते हैं। क्योंकि यह एक भेद हैः यीशु तुम में हैं और तुम्हारा यह भरोसा भी है कि तुम उनकी महिमा के हिस्सेदार बनोगे।
51001028	इसलिए हम उपदेश और चेतावनी देते हैं और सारे ज्ञान सहित हर एक मनुष्य को सिखाते हैं, ताकि प्रत्येक व्यक्‍ति को (परमेश्‍वर के सामने) मसीह यीशु (के साथ रिश्ते) में सिद्ध उपस्थित करें।
51001029	इसी लक्ष्य के कारण उनकी सामर्थ के अनुसार, जो मुझ में शक्‍तिशाली रीति से काम कर रही है, तन मन लगाकर मेहनत करता हूँ।
51002001	जिन्होंने मेरा मुँह नहीं देखा है और जो लौदीकिया में हैं, उन्हें मैं यह बताना चाहता हूँ, कि तुम्हारे लिए मुझे कितना अधिक संघर्ष करना पड़ता है।
51002002	तुम प्रेम से आपस में गठकर अपने मन में प्रोत्साहित हो, ताकि समझ के पूरे आश्‍वासन की दौलत और परमेश्‍वर पिता और यीशु मसीह के रहस्य के पूरे ज्ञान में प्रवेश कर सको।
51002003	यीशु मसीह में बुद्धि और ज्ञान का सारा खज़ाना छिपा हुआ है।
51002004	मैं यह इसलिए कहता हूँ, ताकि भरमा देने वाले शब्दों से तुम्हें कोई धोखा न दे सके।
51002005	हालाँकि मैं देह में तुम्हारे साथ नहीं हूँ, फिर भी मैं आत्मा में तुम्हारे साथ हूँ। मैं मसीह में तुम्हारे मजबूत विश्‍वास की स्थिरता और अनुशासन को देखकर खुश हूँ।
51002006	इसलिए, जैसे तुम ने प्रभु यीशु मसीह को अपना मान कर स्वीकार कर लिया है, उसी तरह आगे बढ़ते जाओ।
51002007	जैसा तुम्हें सिखाया गया है, विश्‍वास में मजबूती पकड़ते, जड़ पकड़कर मज़बूत होते हुए धन्यवाद में उमड़ते चलो।
51002008	सावधान रहना, ताकि तुम्हें कोई दर्शनशास्त्र और खोखले धोखे से, जो मनुष्य की परम्परा और संसार के शुरूआती ज्ञान पर आधारित है परन्तु मसीह पर नहीं, बर्बाद न कर दे।
51002009	मसीह में परमेश्‍वर की सारी भरपूरी दैहिक रीति से वास करती है।
51002010	जो सारी प्रभुसत्ता और अधिकार के प्रधान हैं, उन में तुम पूरे (भरपूर) किए गये हो।
51002011	उन्हीं में तुम्हारा ऐसा खतना हुआ है, जो हाथ से नहीं होता है, यह मसीह द्वारा किया गया आत्मा का खतना है, जिस में अपराधों का शरीर हटा दिया जाता है।
51002012	और तुम बपतिस्मे में मसीह के साथ गाड़े गए, उन्हीं में परमेश्‍वर की सामर्थ के द्वारा विश्‍वास से जिलाए भी गए, जिन्होंने यीशु को मरे हुओं में से जिलाया है।
51002013	तुम अपने अपराधों और अपनी देह की कमियों में मरे हुए थे, उन सारे अपराधों को क्षमा करते हुए परमेश्‍वर ने यीशु के साथ तुम्हें भी जिलाया।
51002014	वह लेखा जिसमें हमारे विरोध में आरोप साबित हो चुके थे, उन सब को यीशु ने क्रूस पर ठोंक कर दूर कर दिया और पूरी तरह से मिटा दिया।
51002015	यीशु ने प्रधानताओं (दुष्ट शासकों) और शक्‍तियों (अधिकारियों) को लूटकर, क्रूस द्वारा उन पर जीत हासिल कर के उन सभी का सरेआम तमाशा बनाया, और क्रूस के कारण उन पर जयजयकार सुनाई।
51002016	इसलिए खाने-पीने, त्यौहार मनाने, या नये चाँद को मानने या सब्त के सम्बन्ध में तुम्हारे लिए कोई दूसरा व्यक्‍ति फैसला न करे।
51002017	ये सभी आने वाली बातों की एक छाया हैं, सब से अधिक महत्व की बात यीशु हैं।
51002018	स्वयं की दीनता, स्वर्गदूतों की उपासना, देखी हुई बातों और अपने शारीरिक मन के द्वारा बेकार में घमण्ड से भरने के द्वारा तुम्हें कोई तुम्हारे ईनाम से अलग न रखे।
51002019	ऐसा व्यक्‍ति उस सिर अर्थात् यीशु को पकड़े नहीं रहता, जिससे सारी देह (चर्च) जोड़ों और तन्तुओं के द्वारा पाली पोसी जाकर एक होकर परमेश्‍वर से उन्नति पाती जाती है।
51002020	क्योंकि यदि शुरुआती बातों के लिए तुम मसीह के साथ मर गये, तो सांसारिक लोगों की आज्ञा और सीख के मुताबिक, उन नियमों के गुलाम क्यों बनते हो?
51002021	जैसे कि यह मत छूओ, वह मत चखो, इन बातों पर अमल मत करो।
51002022	ये सभी बातें जो मनुष्यों की आज्ञाओं और सिद्धान्तों के अनुसार हैं उपयोग के साथ नाश हो जाने वाली हैं।
51002023	इन बातों में ज्ञान के दिखावे के साथ अपने चुने हुए भक्‍ति के तरीके, झूठी दीनता और देह को कष्ट देना है, ये बातें शरीर की लालसाओं को नहीं रोक पाती।
51003001	इसलिए कि तुम मसीह के साथ जिलाए गए हो, तो स्वर्गिक वस्तुओं को चाहो, जहाँ परमेश्‍वर के अधिकार के साथ मसीह हैं।
51003002	दुनिया की नहीं परन्तु स्वर्ग की वस्तुओं पर ध्यान लगाओ।
51003003	क्योंकि तुम पिछले जीवन के लिए मर चुके हो और मसीह द्वारा परमेश्‍वर में तुम्हारा आत्मिक जीवन छिपा हुआ है।
51003004	जब यीशु जो हमारा जीवन हैं दिखाई देंगे, तब तुम भी उनके साथ बड़े तेज में प्रगट होगे।
51003005	इसलिए इस पृथ्वी पर जो तुम्हारी शारीरिक लालसाएँ हैं, जैसे यौन कामुकता, अशुद्धता, बुरी लालसा और लालच (जो मूर्तिपूजा है), इन सब को मार डालो।
51003006	इन्हीं कारणों से स्वर्गिक पिता का क्रोध उनकी आज्ञा न मानने वालों पर आता है।
51003007	एक समय था, जब तुम इन सब में जी रहे थे और अपना सारा समय इन्हीं में गवाँ रहे थे।
51003008	किन्तु अब तुम्हें ये सभी बातें अर्थात् क्रोध, रोष, कड़वाहट, निन्दा, मुँह से निकलने वाली गंदी बातें दूर कर देनी चाहिए।
51003009	एक दूसरे से झूठ मत बोलो, क्योंकि तुम ने अपना पुराना जीवन उसके कामों सहित दूर कर दिया है।
51003010	तुम ने अब नया जीवन शुरू किया है, जो परमेश्‍वर की समानता के ज्ञान में नया होता जाता है।
51003011	जहाँ यूनानी-यहूदी, खतनासहित-खतनारहित, बारबेरियन-स्कूती, गुलाम-आज़ाद में कोई अन्तर नहीं है। मसीह सब बातों में सब से बढ़कर हैं और वह हम सब में रहते हैं।
51003012	इसलिए परमेश्‍वर के चुने हुओं की तरह पवित्र और बहुत प्रिय लोगो, अपने आप को कोमल करूणा, मन की दीनता, नम्रता और धीरज से ढाँक लो।
51003013	यदि किसी से झगड़ा हो जाए, तो एक दूसरे की सह लो और माफ़ करो। जिस तरह से मसीह ने तुम्हें माफ़ किया, तुम्हें भी एक दूसरे को करना चाहिये।
51003014	इन सभी बातों से अधिक, अपने आप को प्रेम से ढाँक लो, जो सिद्धता का कमरबंद है।
51003015	मसीह की शान्ति, जिसके लिए तुम्हें इस देह में निमंत्रण दिया गया है, तुम्हारे मन में शासन करे। उन्हें सदा धन्यवाद देते रहो।
51003016	मसीह का वचन सारी बुद्धिमानी के साथ और बहुतायत से तुम में बना रहे, यीशु के लिए अपने मन में गाते हुए भजन और आत्मिक गीतों द्वारा एक दूसरे को सिखाते और समझाते रहो।
51003017	बोल-चाल और जो काम किया जाए, सब कुछ प्रभु यीशु के नाम में हो और उन्हीं के द्वारा परमेश्‍वर को धन्यवाद देते हुए करो।
51003018	पत्नियो, अपने पतियों की बात मानो, क्योंकि यह यीशु को पसन्द है।
51003019	पतियो, अपनी पत्नियों से प्यार करो और उनके साथ कठोरता का व्यवहार मत करो।
51003020	बच्चो, सभी बातों में अपने माता-पिता का कहना मानो, क्योंकि इस से यीशु को आनंद मिलता है।
51003021	बच्चे वालो, अपने बच्चों को चिढ़ मत दिलाओ, कहीं वे अपनी हिम्मत न खो दें।
51003022	सेवको, सांसारिक रीति से जो तुम्हारे मालिक हैं, हर बात में उनके आदेश का पालन करो। दिखाने के लिए या लोगों को खुश करने के लिए नहीं, लेकिन मन की ईमानदारी से स्वर्गिक पिता का भय रखते हुए,
51003023	जो भी तुम करते हो यह समझकर मन लगाकर यह जानकर करो, कि लोगों के लिए नहीं परन्तु यीशु के लिए कर रह हो।
51003024	क्योंकि तुम यीशु मसीह की सेवा करते हो, यह जान लो, कि तुम्हें मीरास का ईनाम यीशु से ही मिलेगा।
51003025	किन्तु जो व्यक्‍ति गलत करेगा, अपनी गलती के परिणाम को भुगतेगा। परमेश्‍वर लोगों के साथ पक्षपात नहीं करते हैं।
51004001	मालिको यह जानते हुए कि स्वर्ग में तुम्हारे एक स्वामी हैं, अपने सेवकों को सही मजदूरी दो।
51004002	धन्यवाद के साथ प्रार्थना में पूरे मन से लगे रहो।
51004003	हमारे लिए यह बिनती करना कि मसीह के भेद और वचन के लिए परमेश्‍वर एक द्वार खोलें। इसी वचन की सेवा के कारण मैं कैदी हूँ।
51004004	ताकि जैसा वचन मुझे देना चाहिए, मैं साफ तरीके से दे सकूँ।
51004005	समय का सही इस्तेमाल करते हुए बाहर वालों के साथ, बुद्धिमानी के साथ बर्ताव करें।
51004006	तुम्हारा बोलना सदैव मीठा हो, उसमें दया भरी हो ताकि तुम यह जान सको कि लोगों को कैसे जवाब दिया जाए।
51004007	मेरे विषय में तुखिकुस तुम्हें समाचार देगा। मसीह में वह सज्जन भाई और मेरे साथ काम करने वाला विश्‍वासयोग्य सेवक है।
51004008	मैंने इसी उद्देश्य से उसे तुम्हारे पास भेजा है, कि तुम हमारा हाल चाल जान सको, और वह तुम्हारी हिम्मत बढ़ा सके।
51004009	उनेसिमुस विश्‍वसनीय और भला व्यक्‍ति है, उसे भी साथ में भेजा गया है और वह तुम्हीं में से है। ये लोग ही यहाँ पर होने वाली सभी बातों को बतलाएँगे।
51004010	अरर्स्तिखुस, मेरा संगी कैदी और मरकुस (जिसके बारे में तुम्हें बताया गया) जो बरनबास का भाई है, नमस्कार कहते हैं। मैंने बताया था कि यदि मरकुस तुम्हारे पास आता है, उसका स्वागत करो।
51004011	यीशु, जो यूस्तुस भी कहलाता है, तुम्हें सलाम कहता है। ये तीनों यहूदी मत से आए हैं, जिन्होंने स्वर्गिक पिता के राज्य के लिए ईमानदारी से मेहनत की है - वे ऐसे लोग हैं, जिनसे मुझे तसल्ली मिलती है।
51004012	इपफ़्रास भी जो तुम में से एक और मसीह का सेवक है, सलाम कहता है। वह सदा बड़ी लगन से प्रार्थना में मेहनत करता है, ताकि तुम परमेश्‍वर की इच्छा में पूरी तरह स्थिर बने रहो।
51004013	मैं इस बात का गवाह हूँ कि लौदीकिया और हियरापोलिस के लोगों लिए उसके पास बड़ी धुन है।
51004014	प्रिय चिकित्सक लूका और देमास तुम्हें नमस्कार कहते हैं। उन भाइयों को नमस्कार कहना
51004015	जो लौदीकिया में हैं और निम्फ़स के घर में मिलने वाली मण्डली को भी।
51004016	जब यह चिट्ठी तुम्हारे यहाँ पढ़ी जाए, तो यह भी ध्यान रखना कि लौदीकिया के चर्च में भी यह पढ़ी जाए और इसी तरह तुम लोग लौदीकिया को लिखे गए पत्र को पढ़ना।
51004017	अर्खिप्पुस से कहना, कि वह यीशु से मिली हुयी सेवा को पूरा करे।
51004018	यह अभिवादन मैं पौलुस स्वयं अपने हाथों से लिख रहा हूँ। मेरी जंजीरों को याद रखो। तुम पर दया बनी रहे। ऐसा ही हो।
52001001	पौलुस और सिलवानुस और तीमुथियुस की ओर से थिस्सलुनीकियों की कलीसिया (चर्च) के नाम जो परमेश्‍वर पिता और प्रभु यीशु मसीह में है, अनुग्रह और शान्ति तुम्हें मिलती रहे।
52001002	हम अपनी प्रार्थनाओं में तुम्हें याद करते और सदा तुम सब के बारे में परमेश्‍वर का धन्यवाद करते हैं।
52001003	हम अपने परमेश्‍वर और पिता के सामने तुम्हारे विश्‍वास के काम और प्रेम का परिश्रम और हमारे प्रभु यीशु मसीह में आशा के धीरज को लगातार याद करते हैं।
52001004	हे भाइयो और बहनो, परमेश्‍वर के प्रिय लोगो हम जानते हैं, कि तुम चुने हुए हो।
52001005	क्योंकि हमारा सुसंदेश तुम्हारे यहाँ सिर्फ़ शब्दों में नहीं, लेकिन सामर्थ, पवित्र आत्मा और बड़ी निश्चयता के साथ पहुँचाया गया। तुम जानते हो, कि हम तुम्हारे लिये तुम में कैसे बन गए थे।
52001006	तुम बड़े सताव में पवित्र आत्मा के आनन्द के साथ वचन को मानकर हमारी और प्रभु की सी चाल चलने लगे।
52001007	इसलिए तुम मकिदुनिया और अखाया के सब विश्‍वासियों के लिये एक नमूना बन गए थे।
52001008	क्योंकि तुम्हारे यहाँ से न केवल मकिदुनिया और अखाया में प्रभु का संदेश सुनाया गया, लेकिन तुम्हारे विश्‍वास की, जो परमेश्‍वर पर है हर जगह ऐसी चर्चा हो रही है कि हमें कहने की ज़रूरत ही नहीं।
52001009	क्योंकि वे आप ही हमारे विषय में बताते हैं कि तुम्हारे पास हमारा आना कैसा हुआ और तुम क्यों मूरतों से परमेश्‍वर की ओर मुड़ गए ताकि जीवित और सच्चे परमेश्‍वर की सेवा करो।
52001010	और उनके बेटे के स्वर्ग पर से आने की बाट जोहते रहो जिन्हें उन्हों ने मरे हुओं में से जिलाया, अर्थात् यीशु की, जो हमें आने वाले दण्ड से बचाते हैं।
52002001	हे भाइयो-बहनो, तुम आप ही जानते हो कि हमारा तुम्हारे पास आना बेकार न हुआ।
52002002	जैसा कि तुम जानते हो, कि पहिले फ़िलिप्पी में दुःख उठाने और उपद्रव सहने पर भी हमारे परमेश्‍वर ने हमें ऐसी हिम्मत दी, कि हम परमेश्‍वर का अच्छा-संदेश भारी विरोध के होते हुए भी तुम्हें सुनाएँ।
52002003	क्योंकि हमारा उपदेश न भ्रम से है और न अशुद्धता से और न छल के साथ।
52002004	किन्तु जैसा परमेश्‍वर ने हमें योग्य ठहराकर सुसमाचार सौंपा, हम वैसा ही बताते है, और इस में मनुष्यों को नहीं, परन्तु परमेश्‍वर को, जो हमारे मनों को जाँचते हैं, खुश करते हैं।
52002005	जैसा कि तुम जानते हो, कि हम न तो कभी चापलूसी की बातें किया करते थे और न लालच के लिये बहाना बनाया करते थे। परमेश्‍वर हमारे गवाह हैं।
52002006	हालांकि हम मसीह के प्रेरित होने के कारण तुम पर बोझ डाल सकते थे, तौभी हम मनुष्यों से आदर नहीं चाहते थे, और न तुम से, न और किसी से।
52002007	परन्तु जिस तरह माता अपने बालकों का पालन-पोषण करती है, वैसे ही हम ने भी तुम्हारे बीच में रहकर कोमलता दिखाई है,
52002008	और वैसे ही हम तुम्हारी लालसा करते हुए, न केवल परमेश्‍वर का सुसमाचार, पर अपनी जान भी तुम्हें देने को तैयार थे, इसलिये कि तुम हमारे लिए कीमती हो गए थे।
52002009	हे भाइयो बहनो, तुम हमारी मेहनत और कष्ट को याद रखते हो, कि हम ने इसलिये रात दिन मेहनत करते हुए तुम में परमेश्‍वर का सुसमाचार दिया, कि तुम में से किसी पर भार न हो।
52002010	तुम आप ही गवाह हो और परमेश्‍वर भी, कि तुम्हारे बीच में जो विश्‍वास रखते हो हम कैसी पवित्रता और निर्दोषता से रहे।
52002011	तुम जानते हो, कि जैसा पिता अपने बच्चों के साथ बर्ताव करता है, वैसे ही तुम में से हर एक को भी उपदेश करते, और शान्ति देते और समझाते थे।
52002012	कि तुम्हारा चरित्र परमेश्‍वर के योग्य हो, जो तुम्हे अपने राज्य और महिमा में बुलाते हैं।
52002013	इसलिये हम भी परमेश्‍वर का धन्यवाद निरन्तर करते हैं, कि जब हमारे द्वारा परमेश्‍वर के सुसमाचार का वचन तुम्हारे पास पहुँचा, तो तुम ने उसे मनुष्यों का नहीं, परन्तु परमेश्‍वर का वचन समझकर (और सचमुच यह ऐसा ही है) स्वीकार किया। वह वचन तुम में, जो विश्‍वास रखते हो, प्रभावशाली है।
52002014	हे भाइयो बहनो, तुम परमेश्‍वर की उन कलीसियाओं के समान जीवन जीने लगे, जो यहूदिया में मसीह यीशु में हैं, क्योंकि तुम ने भी अपने लोगों से वैसा ही दुःख पाया, जैसा उन्हों ने यहूदियों से पाया था,
52002015	जिन्होंने प्रभु यीशु को और भविष्यवक्‍ताओं को भी मार डाला और हम को भी सताया। परमेश्‍वर उन से खुश नहीं और वे सब मनुष्यों का विरोध करते हैं।
52002016	क्योंकि वे गैर यहूदियों से बातें करने से हमें रोकते हैं, कि सदा अपने पापों को पैमाना भरते रहे, किन्तु उन पर परमेश्‍वर की डरा देने वाली सज़ा आ चुकी है।
52002017	हे भाइयो बहनो, हम थोड़ी देर के लिये मन में नहीं वरन प्रगट में तुम से अलग हो गए थे, इसलिए हम ने बड़ी चाह के साथ तुम्हारा मुँह देखने के लिए और भी अधिक कोशिश की।
52002018	इसलिए हम ने (अर्थात् मुझ पौलुस ने) एक बार नहीं, वरन् दो बार तुम्हारे पास आना चाहा, परन्तु शैतान हमें रोके रहा।
52002019	हमारी आशा या आनन्द या उल्लास का मुकुट क्या है? क्या हमारे प्रभु यीशु के सामने उनके आने के समय तुम ही न होगे?
52002020	हमारी महिमा और आनन्द तुम ही हो।
52003001	-
52003002	इसलिये जब हम से और न रहा गया, तो हम ने यह सोचा कि एथेन्स में अकेले रह जाएँ, और हम ने तीमुथियुस को जो मसीह के सुसमाचार में हमारा भाई और परमेश्‍वर का सेवक है, इसलिये भेजा, कि वह तुम्हें स्थिर करे और तुम्हारे विश्‍वास के विषय में तुम्हें समझाए,
52003003	कि कोई इन मुसीबतों के कारण डगमगा न जाए, क्योंकि तुम आप जानते हो, कि हम इन्हीं के लिये ठहराए गए हैं।
52003004	क्योंकि पहले भी, जब हम तुम्हारे यहाँ थे, तो तुम से कहा करते थे, कि हमें परेशानियाँ उठानी होंगी और ऐसा ही हुआ है और तुम जानते भी हो।
52003005	इस कारण जब मुझ से और न रहा गया, तो तुम्हारे विश्‍वास का हाल जानने के लिए उसे भेजा, कि कहीं ऐसा न हो, कि परीक्षा करने वाले ने तुम्हारी परीक्षा की हो और हमारा परिश्रम बेकार हो गया हो।
52003006	लेकिन अभी तीमुथियुस ने जो तुम्हारे पास से हमारे यहाँ आकर तुम्हारे विश्‍वास और प्रेम का सुसमाचार सुनाया और यह मी बताया कि तुम सदा प्रेम के साथ हमें याद करते हो और हमें देखने की इच्छा रखते हो, जैसा हम भी तुम्हें देखने की चाह रखते हैं।
52003007	इसलिये हे भाइयो बहनो, हम ने अपने सारे कष्टों और सताव में तुम्हारे विश्‍वास से तुम्हारे विषय में शान्ति पाई।
52003008	-
52003009	अब यदि तुम प्रभु में बने रहो तो हम जीवित हैं। जैसी खुशी हमें तुम्हारे कारण अपने परमेश्‍वर के सामने है, उसके बदले तुम्हारे विषय में हम कैसे परमेश्‍वर की बड़ाई करें?
52003010	हम रात दिन बहुत ही प्रार्थना करते रहते हैं, कि तुम्हारा मुँह देखें और तुम्हारे विश्‍वास की कमी पूरा करें।
52003011	अब हमारे परमेश्‍वर और प्रभु यीशु, तुम्हारे यहाँ आने के लिये हमारी अगुवाई करें
52003012	और प्रभु ऐसा करें कि जैसा हम तुम से प्रेम रखते हैं वैसा ही तुम्हारा प्रेम भी आपस में और सब लोगों के लिए बढ़ता जाए।
52003013	ताकि जब हमारे प्रभु यीशु अपने सब पवित्र लोगों के साथ आएँ, तो वह तुम्हारे मनों को हमारे पिता परमेश्‍वर के सामने पवित्रता में दोष-रहित ठहराएँ।
52004001	अन्त में हे भाइयो-बहनो, हम तुम से बिनती करते हैं, और तुम्हें प्रभु यीशु में समझाते हैं, कि जैसे तुम ने हम से खरा जीवन जीना, और परमेश्‍वर को सन्तुष्ट करना सीखा है, और जैसा तुम्हारा जीवन है, वेसे ही और भी बढ़ते जाओ।
52004002	क्योंकि तुम जानते हो, कि हम ने प्रभु यीशु की ओर से तुम्हें कौन कौन सी आज्ञा पहुँचाई।
52004003	क्योंकि परमेश्‍वर की इच्छा यह है, कि तुम पवित्र बनो अर्थात् व्यभिचार से बचे रहो।
52004004	कि तुम में से हर एक पवित्रता और आदर के साथ अपने जीवन साथी को प्राप्त करना जाने।
52004005	और यह काम अभिलाषा से (भावनाओं में बह कर) नहीं, और न उन लोगों की तरह, जो परमेश्‍वर को नहीं जानते,
52004006	कि इस बात में कोई अपने भाई को न ठगे, और न उसका अपराध करे, क्योंकि प्रभु इन सब बातों का बदला लेने वाले हैं, जैसा कि हम ने पहिले तुम से कहा था, और चेतावनी भी दी थी।
52004007	क्योंकि परमेश्‍वर ने हमें अशुद्ध होने के लिये नहीं, परन्तु पवित्र होने के लिये बुलाया है।
52004008	इस कारण जो इसे तुच्छ जानता है, वह मनुष्य को नहीं, परन्तु परमेश्‍वर को तुच्छ जानता है, जो अपना पवित्र आत्मा तुम्हें देते हैं।
52004009	किन्तु भाईचारे के प्यार के बारे में यह ज़रूरी नहीं, कि मैं तुम का कुछ लिखूँ, क्योंकि आपस में प्रेम रखना तुम ने आप ही परमेश्‍वर से सीखा है।
52004010	तुम सारे मकिदुनिया के सब भाई बहनों के साथ ऐसा करते भी हो। हे भाई बहनो, हम तुम्हें समझाते हैं, कि और भी बढ़ते जाओ,
52004011	जैसी हम ने तुम्हें आज्ञा दी, वैसे ही चुपचाप रहने और अपना-अपना काम-काज करने, और अपने-अपने हाथों से कमाने की कोशिश करो,
52004012	ताकि बाहर वालों से तुम्हें आदर (इज़्ज़त) मिले, और तुम्हें किसी वस्तु की कमी न हो।
52004013	हे भाइयो बहनो, हम नहीं चाहते, कि तुम उनके विषय में जो सोते हैं (या मर चुके हैं), अनजान रहो और उन लोगों के समान विलाप करो जिन्हें आशा नहीं।
52004014	क्योंकि यदि हम विश्‍वास करते हैं, कि यीशु मरे और जी भी उठे, तो वैसे ही परमेश्‍वर उन्हें भी जो यीशु में सो गए हैं, उन्हीं के साथ ले आएँगे।
52004015	हम प्रभु के वचन के अनुसार तुम से यह कहते हैं, कि हम जो जीवित है और प्रभु के आने तक बचे रहेंगे तो सोए हुओं (मर चुके लोगों) से कभी आगे न बढ़ेंगे।
52004016	प्रभु आप ही स्वर्ग से उतरेंगे। उस समय ललकार और प्रधान दूत का शब्द सुनाई देगा और परमेश्‍वर की तुरही फूँकी जाएगी और जो मसीह में मरे हैं, वे पहिले जी उठेंगे।
52004017	तब हम जो जीवित और बचे रहेंगे, उनके साथ बादलों पर उठा लिए जाएँगे, ताकि हवा में प्रभु से मिलें और इस तरह से हम सदा प्रभु के साथ रहेंगे।
52004018	तब हम जो जीवित और बचे रहेंगे, उनके साथ बादलों पर उठा लिए जाएँगे, कि हवा में प्रभु से मिलें और तरह से हम सदा प्रभु के साथ रहेंगे। इन बातों से एक दूसरे को शान्ति दिया करो।
52005001	हे भाइयो-बहनो, इसकी ज़रूरत नहीं, कि समयों और युगों के विषय में तुम्हें कुछ सिखाया जाए।
52005002	क्योंकि तुम आप ठीक जानते हो कि जैसे रात को चोर आता है, वैसे ही प्रभु का दिन आने वाला है।
52005003	जब लोग कहते होंगे, कि कुशल है और कुछ डर नहीं, तब उन पर अचानक विनाश आ पड़ेगा। जैसे गर्भवती स्त्री पर अचानक प्रसव की पीड़ा आती है, वैसे ही उन के लिए भी दर्द का समय आएगा, और वे किसी रीति से न बचेंगे।
52005004	परन्तु तुम तो अज्ञानता और बुराई में नहीं हो, कि वह दिन तुम पर चोर की तरह आ पड़े।
52005005	क्योंकि तुम सब ज्योति की संतान और दिन की संतान हो। हम न रात के हैं, न अंधकार के हैं।
52005006	इसलिये हम दूसरों के समान सोते न रहें, पर जागते और सावधान रहें।
52005007	क्योंकि जो सोते हैं, वे रात ही को सोते हैं और जो मतवाले होते हैं, वे रात ही को मतवाले होते हैं।
52005008	परन्तु हम जो दिन के हैं, विश्‍वास और प्रेम की झिलम पहनकर और मुक्‍ति की आशा का टोप पहनकर सावधान रहें,
52005009	क्योंकि परमेश्‍वर ने हमें सज़ा के लिये नहीं, परन्तु इसलिये ठहराया है, कि हम अपने प्रभु यीशु मसीह के द्वारा मुक्‍ति प्राप्त करें।
52005010	वह हमारे लिये इस कारण मरे, कि हम चाहे जागते हों, चाहे सोते हों, सब मिलकर उन्हीं के साथ जियें।
52005011	इस कारण एक दूसरे को शान्ति दो और एक दूसरे की उन्नति के कारण बनो, जैसा कि तुम करते भी हो।
52005012	हम तुम से बिनती करते हैं, कि जो तुम में मेहनत करते है और प्रभु में तुम्हारे अगुवे हैं और तुम्हें शिक्षा देते हैं, उनकी कही बातों पर ध्यान दो।
52005013	उनके काम के कारण प्रेम के साथ उनको बहुत ही आदर के योग्य समझो। आपस में मेल-मिलाप से रहो।
52005014	हे भाइयो बहनो, हम तुम्हें समझाते हैं कि जो ठीक चाल नहीं चलते, उनको समझाओ। डरने वालों को हिम्मत दो, कमज़ोरों को संभालो, सब की ओर सहनशीलता दिखाओ।
52005015	सावधान! कोई किसी से बुराई के बदले बुराई न करे, लेकिन सदा भलाई करने पर तत्पर रहो। आपस में और सब से भी भलाई ही की कोशिश करो।
52005016	सदा खुश रहो।
52005017	निरन्तर प्रार्थना में लगे रहो।
52005018	हर बात में आभार प्रकट करते रहो, क्योंकि तुम्हारे लिये मसीह यीशु में परमेश्‍वर की यही इच्छा है।
52005019	आत्मा को न बुझाओ।
52005020	भविष्यवाणियों को तुच्छ न मानो।
52005021	सब बातों को परखो, जो अच्छी है उसे पकड़े रहो।
52005022	सब प्रकार की बुराई से बचे रहो।
52005023	शान्ति के परमेश्‍वर आप ही तुम्हें पूरी तरह से पवित्र करें और तुम्हारे आत्मा, प्राण और देह हमारे प्रभु यीशु मसीह के आने तक निर्दोष रहें।
52005024	तुम्हारे बुलाने वाले, सच्चे हैं और वह ऐसा ही करेंगे।
52005025	हे भाइयो, हमारे लिये प्रार्थना करो।
52005026	सब भाइयों को सलाम।
52005027	मैं तुम्हें आदेश देता हूँ, कि यह पत्र सब भाइयों को पढ़कर सुनाया जाए।
52005028	हमारे प्रभु यीशु मसीह की असीम कृपा तुम पर बनी रहे।
53001001	पौलुस और सिलवानुस और तीमुथियुस की ओर से थिस्सलुनीकियों की कलीसिया (चर्च) के नाम, जो हमारे पिता परमेश्‍वर और प्रभु यीशु मसीह में है।
53001002	हमारे पिता परमेश्‍वर और प्रभु यीशु मसीह की ओर से तुम्हें अनुग्रह और शान्ति मिलती रहे।
53001003	हे भाइयो-बहनो, तुम्हारे बारे में हमें हर समय परमेश्‍वर की बड़ाई करनी चाहिए और यह उचित भी है, इसलिये कि तुम्हारा विश्‍वास और आपसी प्रेम बहुत बढ़ता जाता है।
53001004	यहाँ तक कि हम खुद परमेश्‍वर की कलीसिया (चर्च) में तुम्हारे विषय में आनन्दित होते हैं, कि जितने सताव तुम सहते हो, उन सब में तुम्हारा धीरज और विश्‍वास दिख रहा है।
53001005	यह परमेश्‍वर के सच्चे न्याय का स्पष्ट सबूत है, कि तुम परमेश्‍वर के राज्य के लायक ठहरो, जिसके लिये तुम दुःख भी उठाते हो।
53001006	क्योंकि परमेश्‍वर के पास यह न्याय है, कि जो तुम्हें दुःख देते हैं, उन्हें बदले में दुःख दें और तुम्हें जो क्लेश पाते हो, हमारे साथ चैन दें।
53001007	तुम जो अभी सताव में से होकर जा रहे हो, परमेश्‍वर तुम्हें हमारे साथ तसल्ली देंगे। उस समय जब कि प्रभु यीशु अपने सामर्थी दूतों के साथ, धधकती हुई आग में स्वर्ग से आयेंगे,
53001008	तब परमेश्‍वर को नहीं पहचानने वालों और हमारे प्रभु यीशु के सुसमाचार को नहीं मानने वालों को सज़ा देंगे।
53001009	वे प्रभु के सामने से और उसकी शक्‍ति के तेज से दूर होकर अनन्त विनाश का दण्ड पाएँगे।
53001010	यह उस दिन होगा, जब वह अपने पवित्र लोगों के महिमा पाने और सब विश्‍वास करने वालों में आश्चर्य का कारण होने के लिए आएँगे, क्योंकि तुम ने हमारी गवाही पर विश्‍वास किया।
53001011	इसलिये हम सदा तुम्हारे लिए प्रार्थना भी करते हैं, कि हमारे परमेश्‍वर तुम्हें इस बुलाहट के लायक समझें और भलाई की हर एक इच्छा और विश्‍वास के हर एक काम को शक्‍ति के साथ पूरा करें,
53001012	कि हमारे परमेश्‍वर और प्रभु यीशु मसीह की कृपा के अनुसार हमारे प्रभु यीशु का नाम तुम में महिमा पाए और तुम उसमें।
53002001	हे भाइयो-बहनो, हम अपने प्रभु यीशु मसीह के आने और उनके पास हमारे इकट्ठे होने के विषय में तुम से बिनती करते हैं,
53002002	कि किसी आत्मा, या संदेश या ऐसी चिट्ठी के द्वारा जो कि मानो हमारी ओर से हो, यह समझकर कि प्रभु का दिन आ पहुँचा है, तुम्हारा मन अचानक अस्थिर न हो जाए और न ही तुम घबराना।
53002003	किसी तरह से किसी के धोखे में न आना क्योंकि वह दिन न आएगा, जब तक विश्‍वास का त्याग न हो ले और वह पाप का पुरुष अर्थात् विनाश का पुत्र दिखायी न दे,
53002004	जो विरोध करता है और परमेश्‍वर, जिसकी इबादत की जाती है, उन से अपने आपको बड़ा ठहराता है, यहाँ तक कि वह परमेश्‍वर के मंदिर (भवन) में बैठकर अपने आपको परमेश्‍वर प्रगट करता है।
53002005	क्या तुम्हें याद नहीं, कि जब मैं तुम्हारे यहाँ था, तो तुम से ये बातें कहा करता था?
53002006	और अब तुम जानते हो, कि उसे क्या रोक रहा है, कि वह अपने ही समय में प्रगट हो।
53002007	क्योंकि अनाचार (अधर्म) का रहस्य अभी भी जारी है, पर अभी एक रोकने वाला है और जब तक वह दूर न हो जाए, वह रोके रहेगा।
53002008	तब वह दुष्ट प्रगट होगा, जिसे प्रभु यीशु अपने मुँह की फूँक से मार डालेंगे और अपने आगमन के तेज से भस्म करेंगे।
53002009	उस अधर्मी का आना शैतान के काम के अनुसार सब तरह की झूठी शक्‍ति, चिन्ह और अद्भुत काम के साथ
53002010	और बर्बाद होने वालों के लिये दुष्टता के सब तरह के धोखे के साथ होगा, क्योंकि उन्हों ने सच्चाई को गले नहीं लगाया, जिससे उन का उद्धार हो गया होता।
53002011	और इसीलिये परमेश्‍वर उन में एक भटका देने वाली शक्‍ति को भेजेंगे ताकि वे झूठ को अपना लें,
53002012	और जितने लोग सच्चाई पर भरोसा नहीं करते वरन बुराई से खुश होते हैं, सब दण्ड पाएँ।
53002013	हे भाइयो बहनो, और प्रभु के प्रिय लोगो, हमें तुम्हारे बारे में सदा परमेश्‍वर का धन्यवाद करते रहना चाहिए, कि परमेश्‍वर ने शुरूआत से तुम्हें चुन लिया, कि आत्मा के द्वारा पवित्र बनकर और सच्चाई पर विश्‍वास करके मुक्‍ति पा जाओ।
53002014	जिसके लिये उन्हों ने (परमेश्‍वर ने) तुम्हें हमारे सुसमाचार के द्वारा बुलाया (बचाया), कि तुम हमारे प्रभु यीशु मसीह की महिमा को हासिल करो।
53002015	इसलिये हे भाइयो-बहनो, अडिग रहो और जो-जो बातें तुम ने क्या वचन, क्या चिट्ठी के द्वारा हमसे सीखी हैं, उन्हें थामे रहो।
53002016	हमारे प्रभु यीशु मसीह आप ही और हमारे पिता परमेश्‍वर जिन्होंने हमसे प्रेम रखा और कृपा से अनन्त शान्ति और उत्तम आशा दी है,
53002017	तुम्हारे मनों में शान्ति दें और तुम्हें हर एक अच्छे काम और बोल-चाल में सयाना बनाएँ।
53003001	अन्त में, हे भाइयो-बहनो, हमारे लिये प्रार्थना किया करो, कि प्रभु का वचन ऐसा जल्दी फैले और महिमा पाए जैसा तुम में हुआ था,
53003002	और हम टेढ़े और दुष्ट मनुष्यों से बचे रहें क्योंकि हर एक में विश्‍वास नहीं है।
53003003	परन्तु प्रभु सच्चे हैं, वह तुम्हें डावाँडोल नहीं होने देंगे, और उस दुष्ट से बचा कर रखेंगे।
53003004	हमें प्रभु ने तुम्हारे ऊपर भरोसा है, कि जो-जो आदेश हम तुम्हें देते हैं, उन्हें तुम मानते हो और मानते भी रहोगे।
53003005	परमेश्‍वर के प्रेम और मसीह के धीरज के साथ इन्तज़ार करने की दिशा में प्रभु तुम्हारे मन की अगुवाई करें।
53003006	हे भाइयो-बहनो, हम तुम्हें अपने प्रभु यीशु मसीह के नाम से आज्ञा देते हैं कि हर एक ऐसे भाई से अलग रहे, जिसका चाल चलन सही नहीं है और जो शिक्षा उसने हमसे पाई उसके अनुसार नहीं करता है।
53003007	तुम स्वयं जानते हो, कि किस तरह तुम्हारा जीवन हमारे जीवन की तरह होना चाहिये था, क्योंकि हम तुम्हारे बीच में अनुचित जीवन नहीं जी रहे थे,
53003008	हम ने किसी की रोटी मुफ़्त में न खाई, पर मेहनत और कष्ट से रात दिन काम धंधा करते थे, कि तुम में से किसी पर बोझ न बनें।
53003009	यह नहीं कि हमें अधिकार नहीं था, लेकिन इसलिए कि अपने आपको तुम्हारे लिये आदर्श ठहराएँ कि तुम हमारी सी चाल चलो।
53003010	जब हम तुम्हारे यहाँ थे, तब भी यह आज्ञा तुम्हें देते थे, कि जो लोग मेहनत नहीं करना चाहते हैं, उन्हें खाना खाने का भी हक़ नहीं है।
53003011	हम सुनते हैं कि कुछ लोग तुम्हारे बीच में अनुचित चाल चलते हैं, और निकम्मे बैठे रहते हैं, पर दूसरों के काम में हाथ डाला करते हैं।
53003012	ऐसों को हम प्रभु यीशु में आज्ञा देते और समझाते हैं, कि चुपचाप काम करके अपना खाना खाया करें।
53003013	हे भाइयो-बहनो, भलाई करने में पीछे न रहो।
53003014	यदि कोई हमारी इस चिट्ठी की बात को न माने, तो उस पर ध्यान देना और उसकी संगति न करो, जिससे वह शर्मिन्दा हो,
53003015	तौभी उसे बैरी मत समझना पर भाई जानकर चेतावनी देना।
53003016	अब प्रभु जो शान्ति के झरने हैं आप ही तुम्हें सदा और हर प्रकार से शान्ति दे। प्रभु तुम सब के साथ रहें।
53003017	मैं पौलुस अपने हाथ से आशीर्वाद के शब्द लिखता हूँ, हर चिट्ठी में मेरा यही सबूत है। मैं इसी तरह से लिखता हूँ।
53003018	हमारे प्रभु यीशु मसीह की असीम कृपा तुम सब पर होती रहे।
54001001	पौलुस की ओर से, जो हमारे मुक्‍तिदाता परमेश्‍वर और हमारी आशा मसीह यीशु की आज्ञा से मसीह यीशु का प्रेरित है,
54001002	तीमुथियुस के, नाम जो विश्‍वास में मेरा सच्चा बेटा है, पिता परमेश्‍वर और हमारे प्रभु मसीह यीशु की ओर से तुम्हें असीम कृपा (अनुग्रह), दया, और शान्ति मिलती रहे।
54001003	मैंने मकिदुनिया को जाते समय तुम्हें समझाया था कि इफ़िसुस में रह कर कुछ लोगों को आज्ञा दो, कि वे दूसरी कोई शिक्षा (सिद्धान्त) न सिखाएँ।
54001004	उन ऐसी झूठी कहानियों और अनगिनित वंशावलियों पर अपना ध्यान न लगाएँ, जिनसे झगड़े होते हैं, जो परमेश्‍वर की उस योजना के अनुसार नहीं हैं, जो विश्‍वास से सम्बन्ध रखती हैं।
54001005	आज्ञा का मकसद् (उद्देश्य) यह है कि शुद्ध मन, अच्छे विवेक और कपट रहित विश्‍वास से प्रेम उत्पन्न हो।
54001006	इन को छोड़कर कई लोग फिरकर बेकार की बातों में भटक गए हैं।
54001007	वे धार्मिक शिक्षक (नियमशास्त्र के सिखाने वाले) तो बनना चाहते हैं, परन्तु जो बातें कहते और जिन पर जो़र‍ ‍डालकर बोलते हैं, उनको समझते भी नहीं।
54001008	लेकिन हम जानते हैं कि यदि कोई नियम शास्त्र (व्यवस्था) को सही तरीके से काम में लाए, तो यह भला है।
54001009	यह जानकर कि नियमशास्त्र विश्‍वासी (सज़ामुक्‍त ठहराए व्यक्‍ति) के लिए नहीं, परन्तु अधर्मियों, मनमाना आचरण करने वालों, भक्‍तिहीनों, पापियों, अपवित्र और अशुद्ध लोगों, माँ-बाप की हत्या करने वालों, हत्यारों,
54001010	व्याभिचारियों, पुरुषगामियों, मनुष्य के बेचने वालों, झूठों, और झूठी शपथ खाने वालों, और इन को छोड़ खरे संदेश के सब विरोधियों के लिए ठहराया गया है।
54001011	यही धन्यवाद के योग्य परमेश्‍वर की महिमा के उस सुसमाचार के अनुसार है, जो मुझे सुपुर्द किया गया है।
54001012	मैं अपने प्रभु मसीह यीशु का जिन्होंने मुझे योग्यता दी है, धन्यवाद करता हूँ कि उन्हों ने मुझे भरोसेमन्द समझकर अपनी सेवा के लिए ठहराया।
54001013	मैं तो पहले निन्दा करने वाला, सताने वाला, और अन्याय करने वाला था, तौभी मुझ पर दया हुई, क्योंकि मैंने मात्र धार्मिक जोश में बिना-समझे-बूझे, अज्ञानता के साथ ये काम किए थे।
54001014	हमारे प्रभु महान् की कृपा उस विश्‍वास और प्रेम के साथ जो मसीह यीशु में है, मुझ पर बहुतायत से हुई।
54001015	यह बात सच और हर प्रकार से स्वीकार करने के योग्य है कि मसीह यीशु अपराधियों को मुक्‍ति देने के लिए दुनिया में आए, जिनमें सब से बड़ा मैं हूँ।
54001016	परन्तु मुझ पर इसलिए दया हुई कि मुझ सब से बड़े अपराधी में यीशु मसीह अपनी पूरी सहनशीलता दिखाएँ, ताकि जो लोग उन (यीशु मसीह) पर अनन्त जीवन के लिए विश्‍वास करेंगे, उनके लिए मैं एक नमूना बनूँ।
54001017	अब सनातन राजा अर्थात् अविनाशी, अनदेखे और बुद्धिमान परमेश्‍वर का आदर और महिमा आने वाले सभी युगों तक होता रहे। ऐसा ही हो।
54001018	हे बेटे, तीमुथियुस, उन भविष्यद्वाणियों के अनुसार जो पहले तुम्हारे विषय में की गयीं थीं, तुम्हारे लिए मेरा आदेश यह है कि तुम उनके अनुसार अच्छी लड़ाई को लड़ते रहो,
54001019	और विश्‍वास और उस अच्छे विवेक को संभाल कर रखो, जिसे दूर करने की वजह से कितनों का विश्‍वास रूपी जहाज़ डूब गया।
54001020	उन्हीं में से हिमुनयुस और सिकन्दर हैं, जिन्हें मैंने शैतान के सुपुर्द कर दिया है, कि उन्हें परमेश्‍वर की निन्दा न करने का पाठ सिखाया जाए।
54002001	अब मैं सब से पहले यह बिनती करता हूँ कि बिनती, प्रार्थना, निवेदन, और धन्यवाद सब मनुष्यों के लिए किए जाएँ।
54002002	राजाओं (नेताओं), अधिकारियों और सब ऊँचे पद वालों के लिए इसलिए कि हम शान्तिपूर्वक और चैन के साथ सारी भक्‍ति और परमेश्‍वर के प्रति भय युक्‍त आदर के साथ जीवन बिता सकें।
54002003	यह हमारे मुक्‍तिदाता परमेश्‍वर को अच्छा लगता, और भाता भी है,
54002004	वह यह चाहते हैं कि सब मनुष्यों को मुक्‍ति मिले और वे सच्चाई को अच्छी तरह पहचान लें।
54002005	क्योंकि परमेश्‍वर एक ही हैं, और परमेश्‍वर और मनुष्यों के बीच में भी एक ही बिचौलिया (मध्यस्थ) हैं, अर्थात् मसीह यीशु जो मनुष्य बने,
54002006	जिन्होंने अपने आपको सब के छुटकारे के दाम में दे दिया, और इसकी गवाही सही समय पर दी गयी।
54002007	मैं सच कहता हूँ, झूठ नहीं बोलता, कि मैं इसी लिए संदेश देने वाला, प्रेरित, अन्यजातियों के लिए ईमान (विश्‍वास) और सच्चाई का उपदेशक ठहराया गया।
54002008	इसलिए मैं चाहता हूँ कि हर कहीं मनुष्य बिना गुस्से और विवाद के पवित्र हाथों को उठाकर प्रार्थना किया करें।
54002009	वैसे ही स्त्रियाँ भी शालीनता और संयम के साथ सुहावने वस्त्रों से अपने आप को संवारे, न कि बाल गूंथने, और सोने, और मोतियों, और कीमती कपड़ों से, लेकिन भले कामों से अपने आप को सजाएँ।
54002010	जो महिलाएँ स्वयं को धर्मी और भले काम करने वाली समझती हैं उनको यह वाजिब भी है।
54002011	महिलाओं को चुपचाप पूरी आधीनता से सीखना चाहिए।
54002012	मैं यह भी कहता हूँ कि महिलाएँ न उपदेश करें, और न पुरुष पर आज्ञा चलाएँ, परन्तु चुपचाप रहें।
54002013	क्योंकि आदम पहले, उसके बाद हव्वा बनाई गई।
54002014	और आदम बहकाया न गया, परन्तु स्त्री बहकाने में आकर अपराधिनी हुई।
54002015	लेकिन यदि वे (स्त्रियाँ) संयम सहित विश्‍वास, प्रेम, और पवित्रता में स्थिर रहें, तो बच्चों को जन्म देने के समय में सुरक्षा पाएँगी।
54003001	यह बात सच है कि जो देख-रेख करने वाला (पासबान) बनना चाहता है, वह भले काम की इच्छा करता है।
54003002	इसलिए चाहिए कि देख-रेख (चरवाही) करने वाला, आरोप मुक्‍त, और एक ही पत्नी का पति, संयमी, सुशील, सभ्य, मेहमान नवाज़ी करने वाला, और सिखाने में निपुण हो।
54003003	शराबी या मारपीट करने वाला न हो, पैसों का लोभी न हो, बल्कि कोमल स्वभाव का हो। वह झगड़ालू और लालची भी न हो।
54003004	वह अपने घर का अच्छा इन्तज़ाम करता हो, और उसके बच्चे पूरी आधीनता के साथ उसका आदर करते हों।
54003005	जब कोई अपने ही घर का प्रबन्ध करना न जानता हो, तो परमेश्‍वर की कलीसिया (चर्च) की देखभाल कैसे करेगा?
54003006	दूसरी बात यह, कि देख रेख करने वाला नया शिष्य न हो, ऐसा न हो, कि घमण्ड से भरकर शैतान के समान सज़ा पाए।
54003007	बाहर वालों के बीच उसकी गवाही अच्छी हो, ऐसा न हो कि निन्दित होकर शैतान के फँदे में फँस जाए।
54003008	वैसे ही सेवकों को भी सम्मानीय होना चाहिए। वे दोरंगी, शराबी और पैसों के लालची न हों,
54003009	लेकिन विश्‍वास के भेद को शुद्ध विवेक से संभालें।
54003010	इन्हें भी पहले परखा जाए, उसके बाद यदि निर्दोष निकलें, तो सेवक का काम करें।
54003011	इसी प्रकार से उनकी पत्नियों को भी आदरणीय होना चाहिए, निन्दा करने वाली नहीं, परन्तु संयमी और सब बातों में विश्‍वासयोग्य हों।
54003012	सेवक एक ही पत्नी के पति हों और अपने बच्चों पर उचित निगरानी रखते हों और अपने घरों की ज़िम्मेदारी निभाना जानते हों।
54003013	क्योंकि जो सेवक का काम अच्छी तरह से कर चुके हैं, वे लोगों से इज़्ज़त पाते हैं और मसीह यीशु में उनके भरोसे के कारण उनका अत्मविश्वास बढ़ता है।
54003014	मैं तुम्हारे पास जल्दी आने की आशा रखने पर भी ये बातें तुम्हें इसलिए लिखता हूँ,
54003015	कि अगर मेरे आने में देर हो, तो तुम जान लो कि परमेश्‍वर के घर में, जो जीवित परमेश्‍वर की कलीसिया (चर्च) है और सत्य का खंभा और नींव है, उसमें कैसा व्यवहार करना चाहिए।
54003016	इस में कोई शक नहीं कि खरे जीवन (भक्‍ति) का भेद गम्भीर है अर्थात् परमेश्‍वर जो देह में आए, उनके वायदे पवित्र आत्मा के दवारा सच ठहरे, स्वर्गदूतों को दिखाई दिए, गैर-यहूदियों में उनका सन्देश सुनाया गया, दुनिया में उन पर विश्‍वास किया गया, और महिमा में ऊपर उठाए गए।
54004001	लेकिन आत्मा स्पष्टता से कहता है, कि आने वाले समयों में बहुत लोग भरमाने वाली आत्माओं और दुष्टात्माओं की शिक्षाओं पर मन लगाकर विश्‍वास से बहक जाएँगे।
54004002	वे पाखण्ड के साथ झूठ बोलेंगे, उनका विवेक मानो जलते हुए लोहे से दागा गया हो।
54004003	वे शादी (विवाह) करने से रोकेंगे और खाने की कुछ वस्तुओं से परहेज़ करने की आज्ञा देंगे, जिन्हें परमेश्‍वर ने इसलिए बनाया कि विश्‍वासी, और सत्य के पहचानने वाले, धन्यवाद के साथ खाएँ।
54004004	इसका कारण यह है कि परमेश्‍वर द्वारा बनायी गयी हर वस्तु अच्छी है और कुछ भी अस्वीकार करने के लायक नहीं, यदि उसे शुक्रगुज़ारी (धन्यवाद) के साथ खाया जाए,
54004005	क्योंकि वह परमेश्‍वर के वचन और प्रार्थना के द्वारा शुद्ध हो जाती है।
54004006	अगर तुम भाइयों को इस बारे में समझाते रहोगे, तो मसीह यीशु के अच्छे सेवक ठहरोगे और विश्‍वास और उस अच्छे उपदेश की बातों से, जो तुम मानते आए हो, तुम्हारा पालन-पोषण और विकास होता रहेगा।
54004007	लेकिन अशुद्ध (परमेश्‍वर रहित) और बूढ़ियों की सी कहानियों से बचे रहो, और पवित्र जीवन की ओर यत्न से बढ़ते जाओ।
54004008	क्योंकि शारीरिक व्यायाम का लाभ सीमित है, पर पवित्र जीवन सब बातों के लिए फ़ायदेमन्द है, क्योंकि इस समय के और आने वाले जीवन का वायदा भी इसी में है।
54004009	और यह बात सच और हर तरह से मानने के योग्य है।
54004010	हम इसीलिये मेहनत करते हैं और निन्दा सहते हैं, क्योंकि हम जीवित परमेश्‍वर पर भरोसा रखते हैं, जो सब लोगों के खासकर विश्‍वासियों के मुक्‍तिदाता हैं।
54004011	इन बातों की आज्ञा दो और उन्हें सिखाते रहो।
54004012	कोई तुम्हारी जवानी को तुच्छ न समझने पाए, लेकिन बातचीत, चाल-चलन, प्रेम, आत्मा में, विश्‍वास और पवित्रता में विश्‍वासियों के लिए नमूना बन जाओ।
54004013	मेरे आने तक पढ़ने, और उपदेश और सिखाने में लगे रहो।
54004014	उस वरदान (ईनाम) के विषय में जो तुम में है, और भविष्यद्वाणी के द्वारा अगुवों के हाथ रखते समय तुम ने पाया था, लापरवाह मत रहो।
54004015	उन बातों को सोचते रहो और उन्हीं में अपना पूरा ध्यान लगाए रहो, ताकि तुम्हारी तरक्की सब पर प्रगट हो। अपने और अपने उपदेश के विषय में सावधान रहो।
54004016	इन बातों में स्थिर बने रहो, क्योंकि अगर ऐसा करते रहोगे तो तुम अपने, और अपने सुनने वालों के लिए भी मुक्‍ति का कारण बनोगे।
54005001	किसी बूढ़े को न डाँटो, लेकिन उन्हें पिता जानकर, जवानों को भाई जानकर
54005002	और बूढ़ी स्त्रियों को माता जानकर समझा दो। जवान महिलाओं को पूरी पवित्रता से बहन जानकर समझा दो।
54005003	उन विधवाओं को इज़्ज़त दो जो सचमुच में विधवा हैं
54005004	यदि किसी विधवा के बच्चे या नाती-पोते हों, तो वे पहले अपने ही खानदान के साथ योग्य बर्ताव करना, और अपने माता-पिता आदि को उचित आदर (हक) देना सीखें, यह परमेश्‍वर को अच्छा लगता है।
54005005	जो सचमुच में विधवा है और उसका कोई नहीं, वह परमेश्‍वर पर आशा रखती है। वह रात-दिन बिनती और प्रार्थना में लवलीन रहती है।
54005006	परन्तु जो भोग विलास में पड़ गई, वह जीते जी मर गई है।
54005007	इन बातों की भी आज्ञा दिया करो ताकि वे निर्दोष रहें।
54005008	यदि कोई अपनों की और विशेष करके अपने घराने की ज़रूरतों पर ध्यान न दे, तो वह विश्‍वास से हट गया है, और अविश्‍वासी से भी अधिक बुरा है।
54005009	उसी विधवा का नाम लिखा जाए, जो साठ वर्ष से कम की न हो, और एक ही पति की पत्नी रही हो,
54005010	और भले काम में उसका अच्छा नाम रहा हो, जिसने बच्चों का पालन-पोषण किया हो, मेहमानों की सेवा की हो, पवित्र लोगों के पाँव धोए हों, दुखियों की सहायता की हो, और हर एक भले काम में मन लगाया हो।
54005011	लेकिन जवान विधवाओं के नाम न लिखना, क्योंकि जब वे मसीह की खिलाफ़त करके सुख-विलास में पड़ जाती हैं, तो विवाह करना चाहती हैं,
54005012	और जीवन भर विधवा रहने के फ़ैसले को तोड़ने की दोषी ठहरती हैं।
54005013	इसके साथ ही साथ वे घर-घर फिरकर आलसी होना सीखती हैं, और केवल आलसी ही नहीं, किन्तु बकवास और बुराई करती रहती और दूसरों के काम में दखलअंदाज़ी करती हैं और अनुचित बातें बोलती हैं।
54005014	इसलिए मैं यह चाहता हूँ कि जवान विधवाएँ विवाह करें और बच्चों को जन्म दें और घर की ज़िम्मेदारियाँ लें, और किसी विरोधी को बदनाम करने का अवसर न दें।
54005015	क्योंकि बहुत सी बहककर शैतान के पीछे हो चुकी हैं।
54005016	यदि किसी विश्‍वासी या विश्‍वासिनी के यहाँ विधवा हो, तो वही उनकी मदद करे, कि चर्च पर भार न हो, ताकि चर्च उनकी सहायता कर सके, जो सचमुच विधवाएँ हैं।
54005017	जो अगुवे अच्छा प्रबन्ध करते हैं, विशेष करके वे जो वचन सुनाने और सिखाने में मेहनत करते हैं, दो गुने आदर के योग्य समझे जाएँ।
54005018	क्योंकि बाइबल में लिखा है कि दाँवने वाले बैल का मुँह न बान्धना, क्योंकि मज़दूर अपनी मजदूरी का हक्कदार है।
54005019	यदि किसी प्राचीन पर दोष लगाया जाता है, तो बिना दो या तीन गवाहों के न सुनो।
54005020	अपराध करने वालों को सब के सामने डाँटो, ताकि और लोग भी डरें।
54005021	परमेश्‍वर, और मसीह यीशु, और चुने हुए स्वर्गदूतों को उपस्थित जानकर मैं तुम्हें चेतावनी देता हूँ कि तुम मन खोलकर इन बातों को माना करो, और कोई काम पक्षपात से न करना।
54005022	किसी पर जल्दी हाथ न रखना और दूसरों के गुनाहों में भागी न होना। अपने आपको पवित्र बनाए रखो।
54005023	भविष्य में केवल पानी ही पीने वाले न रहो, पर अपने पेट के खराब होने और अपने बार-बार बीमार होने के कारण थोड़ा-थोड़ा अंगूर का रस (दाखरस) भी काम में लाया करो।
54005024	कितने मनुष्यों के बुरे काम प्रगट हो जाते हैं, और इन्साफ़ के लिए पहले से पहुँच जाते हैं, लेकिन कुछ के साथ ऐसा नहीं होता, उनकी बुराई बाद में दिखती है।
54005025	वैसे ही कितनों के भले काम भी दिखाई देते हैं, और जो ऐसे नहीं होते, वे भी छिप नहीं सकते।
54006001	जितने लोग गुलामी के बन्धन में हैं, वे अपने-अपने स्वामी को बड़े आदर के योग्य जानें, ताकि परमेश्‍वर के नाम और उपदेश की निन्दा न हो।
54006002	और जिनके स्वामी विश्‍वासी हैं, इन्हें वे भाई होने के कारण तुच्छ न जानें, बल्कि उनकी और भी सेवा करें, क्योंकि जिनकी सेवा की जा रही है, वे यीशु को मानने वाले हैं और यीशु उन को चाहते हैं। इन बातों के बारे में उपदेश दिया करो और समझाते रहो।
54006003	यदि कोई और ही तरह का उपदेश देता है, और खरी बातों को, अर्थात् हमारे प्रभु यीशु मसीह की बातों को और उस उपदेश को नहीं मानता, जिसमें सही चालचलन की खास अहमियत है,
54006004	तो वह व्यक्‍ति घमण्डी हो गया है, और कुछ नहीं जानता, वरन् उसमें विवाद और शब्दों पर तर्क करने का स्वभाव है। इस स्वभाव के कारण डाह, और झगड़े, और निन्दा की बातें, बुरे-बुरे सन्देह
54006005	और उन लोगों में बेकार के लड़ाई-झगड़े होने लगते हैं। ऐसे लोग जिनकी बुद्धि बिगड़ गई है और सत्य से खाली हो गए हैं, वे समझते हैं कि भक्‍ति (मसीही सेवा) कमाई का तरीका है।
54006006	लेकिन शान्ति (सन्तोष) के साथ आत्मिक जीवन बड़ी कमाई है।
54006007	क्योंकि न हम जगत में कुछ लाए हैं और न कुछ ले जा सकते हैं।
54006008	यदि हमारे पास खाने और पहनने को हो, तो इन्हीं पर सन्तोष करना चाहिए।
54006009	लेकिन जो अमीर होना चाहते हैं, वे ऐसी परीक्षा, और फंदे और बहुत सी बेकार की और नुकसानदायक वासनाओं में फँसते हैं, जो मनुष्यों को बिगाड़ देती हैं और बर्बादी के समुद्र में डुबा देती हैं।
54006010	क्योंकि पैसों का लोभ सब तरह की बुराइयों की जड़ है, जिसे पाने की कोशिश करते हुए कई लोग विश्‍वास से भटक गए और अपने आप को तरह-तरह के दुखों से पीड़ित कर दिया है।
54006011	परन्तु हे परमेश्‍वर के जन, तुम इन बातों से भागो और अच्छे चालचलन, आराधना के जीवन, विश्‍वास, प्रेम, धीरज और नम्रता का पीछा करो।
54006012	विश्‍वास की अच्छी कुश्ती लड़ो और उस अनन्त जीवन को थामे रहो, जिसके लिए तुम्हें बुलाया गया, और बहुत गवाहों के सामने अच्छा अंगीकार किया था।
54006013	मैं तुम्हें परमेश्‍वर के जो सब वस्तुओं को जीवन प्रदान करते हैं, और मसीह यीशु के सामने, जिन्होंने पुन्तियुस पीलातुस के सामने अच्छा अंगीकार किया, यह हुक्म देता हूँ,
54006014	कि तुम हमारे स्वामी यीशु मसीह के आने तक इस आज्ञा को निष्कलंक और निर्दोष रखो।
54006015	इसे वह ठीक समयों में दिखाएँगे, जो परमधन्य और एक मात्र शासक और राजाओं के राजा, और अधिकारियों के अधिकारी हैं।
54006016	और अमरता केवल उन्हीं की है, और वह ऐसी रोशनी में रहते हैं, जिन तक कोई भी नहीं पहुँच सकता, न उन्हें किसी इन्सान ने देखा है, और न कभी देख सकता है। उनका मान-सम्मान और राज्य युगानुयुग रहेगा। ऐसा ही हो।
54006017	इस संसार के धनवानों को आज्ञा दो, कि वे अभिमानी न हों और चंचल धन पर आशा न रखें, परन्तु परमेश्‍वर पर आशा रखें, जो हमारे सुख के लिए सब कुछ बहुतायत से देते हैं।
54006018	वे भलाई करें, और भले कामों में अमीर बनें। साथ ही साथ देने के लिए तैयार और सहायता करने में आगे हों;
54006019	इस तरह से भविष्य के लिये वे अपना खज़ाना इकट्ठा करेंगे, जो कि एक मज़बूत बुनियाद होगी, ताकि वे असली ज़िन्दगी का स्वाद ले सकें।
54006020	हे तीमुथियुस, जो शिक्षा तुम्हें सौंपी गयी है, उसकी रखवाली करो, और जिस ज्ञान को ज्ञान कहना ही भूल है, उसके अशुद्ध बकवास और विरोध की बातों से दूर रहो।
54006021	बहुत से लोग इस ज्ञान का अंगीकार करके, विश्‍वास से भटक गए हैं। तुम पर असीम कृपा (अनुग्रह) बनी रहे।
55001001	पौलुस की ओर से जो उस जीवन की प्रतिज्ञा के अनुसार जो यीशु मसीह में है, परमेश्‍वर की इच्छा से यीशु का प्रेरित (भेजा हुआ) है,
55001002	मेरे अति प्रिय बेटे तिमोथी, तुम्हें परमेश्‍वर पिता और यीशु मसीह की ओर से अनुग्रह दया और शान्ति मिले।
55001003	मैं अपने उस परमेश्‍वर का आभारी हूँ, जिसकी सेवा मैं शुद्ध विवेक से करता हूँ जैसी मेरे पूर्वजों ने की। मैं रात-दिन अपनी प्रार्थनाओं में तुम्हें निरन्तर याद करता हूँ।
55001004	तुम्हारे आँसुओं को याद करने पर मेरे भीतर बड़ी लालसा होती है, कि मैं तुम्हें देखकर खुशी से भर जाऊँ।
55001005	जो विश्‍वास पहले तुम्हारी नानी लोइस और माँ यूनिस में था और जिसकी याद मुझे आती है, मैं निश्चित हूँ कि वही सच्चा विश्‍वास तुम में है।
55001006	मेरे हाथों के तुम्हारे सिर पर रखे जाने से जो वरदान तुम्हें मिला था, मैं उसे याद दिलाना चाहता हूँ कि तुम्हें अपने जीवन में परमेश्‍वर के उस वरदान को चमकाने की ज़रूरत है।
55001007	क्योंकि परमेश्‍वर ने हमें डर की नहीं किन्तु शक्‍ति (सामर्थ), प्यार और संयम (ठण्डे दिमाग) की आत्मा दी है।
55001008	यीशु की और मुझ कैदी की गवाही से तुम शर्मिन्दा न हो, किन्तु परमेश्‍वर की ताकत से सुसमाचार सुनाये जाने के कारण आने वाले कष्टों को मेरे साथ सहो।
55001009	उन्हों ने हमें मुक्‍ति दी और पवित्र बुलाहट से बुलाया है। यह बुलाहट हमारे भले कामों के कारण नहीं, किन्तु उनके अपने उद्देश्य और अनुग्रह (शर्तहीन कृपा) के कारण थी, जो सृष्टि के बनाए जाने से पहले मसीह यीशु में हमें मिली थी।
55001010	जिस यीशु मसीह ने सुसमाचार के द्वारा मौत को नाश किया और जीवन एवं अमरता को हमारे सामने रखा, उन्हीं मुक्‍तिदाता यीशु मसीह के पृथ्वी पर आने से यह (मुक्‍ति और पवित्र बुलाहट) अब हमारे सामने रखी है।
55001011	गैर यहूदियों को यही सुसमाचार देने के लिए मैं एक संदेशवाहक, प्रेरित और शिक्षक ठहराया गया हूँ।
55001012	इसी कारणवश मैं इन दुःखों को झेल रहा हूँ, फिर भी मैं शर्मिन्दगी महसूस नहीं करता हूँ, क्योंकि मैं यह जानता हूँ, कि जिन पर मैंने भरोसा किया है जो कुछ मैंने उन्हें सुपुर्द कर दिया है, उसे वह उस दिन तक संभालने के लायक हैं।
55001013	मसीह यीशु में विश्‍वास और प्रेम के साथ जो सही शिक्षा तुम ने मुझ से सुनी थी, उसे मज़बूती से पकड़े रहो।
55001014	जो अच्छी वस्तु तुम्हें सौंपी गयी थी, उसे हमारे भीतर रहने वाले पवित्र आत्मा के द्वारा संभाले रहो।
55001015	तुम्हें मालूम है कि एशिया में सभी, यहाँ तक कि फ़ुगिलुस और हिरमुगिनेस ने भी हमें छोड़ दिया था।
55001016	उनेसिफ़ोरस के परिवार के ऊपर यीशु कृपा करें क्योंकि कई बार उसने मेरी हिम्मत बढ़ायी और मेरे कैदी होने के कारण उसने शर्म महसूस नहीं की।
55001017	जब वह रोम में आया, तो बहुत मेहनत करके मुझे खोजता रहा और मुझे पा भी लिया।
55001018	प्रभु करे कि उस दिन वह परमेश्‍वर की दया को हासिल कर सके। तुम्हें तो मालूम है कि इफ़िसुस में उसने कई तरह से मेरी सेवा की थी।
55002001	इसलिए हे मेरे बेटे, मसीह यीशु में जो अनुग्रह (शर्तहीन कृपा) है, उसमें मज़बूत हो जाओ।
55002002	अनेक गवाहों की उपस्थिति में, तुम ने जो कुछ मुझ से सुना था, उन्हीं बातों को उन विश्‍वास योग्य लोगों को सौंप दो, जो दूसरों को भी सुनाने के योग्य हैं।
55002003	यीशु मसीह के अच्छे सैनिक की तरह मेरे साथ दुखों (मुश्किलों) को सहते रहो।
55002004	ऐसा संभव ही नहीं कि एक व्यक्‍ति सेना में भर्ती होने के बाद आम आदमी (नागरिक) के समान जीवन बिताना चाहे, ऐसे में वह अपने भर्ती करने वाले को खुश नहीं कर सकता है।
55002005	इसी तरह से जो व्यक्‍ति खेल-कूद प्रतियोगिता के नियमों का पालन न करे, तो भाग लेने के बावजूद भी वह पुरस्कार प्राप्त करने के योग्य नहीं होता।
55002006	मेहनती किसान इस बात का अधिकारी है, कि फ़सल का सब से पहला हिस्सा प्राप्त करे।
55002007	जो मैं कह रहा हूँ, उस पर ध्यान दो। सभी बातों में यीशु तुम्हें समझ दें।
55002008	यह याद रखो कि मेरे सु-संदेश के अनुसार दाऊद के वंश के यीशु मसीह मरे हुओं में से जिलाए गए।
55002009	इसी सत्य को दूसरों तक पहुँचाने के कारण मैं एक अपराधी की तरह दुःख उठा रहा हूँ, यहाँ तक कि जंजीरों से बन्धा हुआ हूँ, किन्तु परमेश्‍वर का वचन जंजीरों से बंधा हुआ नहीं है।
55002010	परमेश्‍वर के चुने हुओं के कारण मैं सब कुछ सहता हूँ, ताकि वे भी उस मुक्‍ति को पा सकें जो अनन्त महिमा के साथ मसीह यीशु में है।
55002011	यह सच है कि यदि हम उनके साथ मर चुके (सज़ा भुगत चुके) हैं, तो हम उनके साथ जीवित भी रहेंगे।
55002012	यदि हम सहते रहें, तो उनके साथ शासन भी करेंगे। यदि हम उनका इन्कार करें तो वह भी हमारा इन्कार करेंगे।
55002013	यदि हम भरोसेमन्द न भी रहें, तौभी वह भरोसेमंद हैं, वह स्वयं अपना इन्कार नहीं कर सकते।
55002014	इन बातों को उन्हें याद दिलाओ और गंभीरता से प्रभु यीशु की उपस्थिति में ऐलान करो, कि वे शब्दों के बारे में झगड़ा न करें। क्योंकि उससे कोई लाभ नहीं है और सुनने वालों को बर्बाद करते हैं।
55002015	इस तरह का हर संभव प्रयत्न करो कि खुद को परमेश्‍वर के सामने ऐसे पेश करो जैसा उन्हें कबूल है। एक ऐसे कार्यकर्ता बनो जो सच्चाई के वचन का सही इस्तेमाल करे और इस से शर्मिन्दा न हो।
55002016	बेकार की बकबक से बचो, क्योंकि इस से लोग और अधिक भ्रष्ट होते जाएँगे।
55002017	उनकी शिक्षा कैन्सर के समान फैलती जाएगी। इन्हीं में से हिमुनयुस और फ़िलेतुस भी हैं।
55002018	यह कह कर कि मरे हुए जीवित हो चुके हैं, वे सत्य से दूर हो गए हैं और लोगों के विश्‍वास को डगमगा रहे हैं।
55002019	वे सत्य से दूर हो गए हैं। चाहे कुछ भी हो, परमेश्‍वर की मुहर इस नींव के साथ बनी हुयी है, कि "परमेश्‍वर अपने लोगों को पहचानते हैं "तथा" जो कोई मसीह का नाम लेता है, वह दुष्टता से दूर रहे।"
55002020	एक बड़े घर में मात्र सोने और चान्दी के बर्तन ही नहीं होते हैं, किन्तु लकड़ी और मिट्टी के भी होते हैं। कुछ खास इस्तेमाल के और कुछ मामूली इस्तेमाल के लिए।
55002021	इसलिए जो व्यक्‍ति अपने आपको ऊपर बताए अनादर का पात्र होने से शुद्ध करेगा, वह अपने मालिक के लिए शुद्ध, उपयोगी और हर एक अच्छे काम के लिए तैयार आदर का पात्र होगा।
55002022	अपनी जवानी की इच्छाओं पर लगाम लगाओ और जो लोग शुद्ध मन से यीशु से प्रार्थना करते हैं, उनके साथ मिलकर ईमानदारी, विश्‍वास, प्रेम और शान्ति के पीछे लगे रहो।
55002023	यह जानते हुए कि मूर्खता और नासमझदारी की बकवास से झगड़े होते हैं। इन बातों से बचो।
55002024	मसीह के सेवक को झगड़ालू होने के बजाए दयालु, सिखाने लायक और धीरज वाला होना चाहिए।
55002025	अपने विरोधियों को नम्रता से सिखाना चाहिए कि शायद परमेश्‍वर उन्हें मन बदलने का मौका दें ताकि वे सच्चाई की पूरी पहचान कर सकें।
55002026	हो सकता है अभी वे शैतान की इच्छा पूरी करने के लिए उसके जाल में फँसे हैं, लेकिन वे होश में आकर शैतान के जाल से छूट जाएँ जिसमें उसने उन्हें कैद कर रखा है।
55003001	यह भी जान लो, कि अन्त के दिनों में बहुत परेशानियों के दिन आयेंगे।
55003002	लोग स्वयं से प्रेम करने वाले और धन के लोभी, अपनी ही डींग हाँकने वाले, घमण्डी, परमेश्‍वर के विरोध में कहने वाले, माता-पिता की बात टालने वाले, धन्यवाद न देने वाले और अशुद्ध,
55003003	स्वभाविक प्रेम रहित, क्षमा न करने वाले, बदनामी करने वाले, बिना सयंम के, निर्दयी और अच्छाई के विरोधी होंगे।
55003004	विश्‍वासघाती, ज़िद्दी, घमण्डी और परमेश्‍वर को चाहने के बजाए सुखविलास की खोज करने वाले होंगे।
55003005	धर्मी दिखेंगे, किन्तु इसकी शक्‍ति का इन्कार करने वाले होंगे। ऐसे लोगों से दूर रहना।
55003006	इसी तरह के कुछ लोग उन मूर्ख स्त्रियों के घरों में चालाकी से पहुँच कर उन को अपने वश में कर लेते हैं, जो हर तरह की दुष्टता से लदी और लालसाओं के वश में हैं।
55003007	ये महिलाएँ कुछ न कुछ नया सीखती रहती हैं, लेकिन सत्य को कभी नहीं पहचानती हैं।
55003008	जिस तरह से यन्नेस और जम्ब्रेस ने मूसा का विरोध किया, उसी तरह से ये गंदे मन वाले लोग सच्चाई का विरोध करते हैं और जहाँ तक विश्‍वास का प्रश्न है, किसी काम के नहीं।
55003009	ऐसे लोगों को कोई सफ़लता नहीं मिलेगी और जिस तरह से मूसा के विरोधियों की मूर्खता सब के सामने आ गयी, उनके साथ भी ऐसा ही होगा।
55003010	किन्तु तुम ने मेरी शिक्षा, लक्ष्य, विश्‍वास, धीरज, प्यार और सहनशीलता को देखा है।
55003011	अन्ताकिया, इकुनियम और लुस्त्रा में मुझे किन-किन सताव और कठिनाईयों का सामना करना पड़ा? मैंने क्या-क्या न सहा? लेकिन यीशु ने मुझे उन सब से छुड़ा लिया।
55003012	जो लोग यीशु मसीह के होने के कारण खरा जीवन जीना चाहते हैं, वे सताए जाएँगे।
55003013	लेकिन दुष्ट और धोखेबाज़ लोग बद से बदतर होते जाएँगे, वे खुद धोखा खाते हुए दूसरों को भी उस गड्ढे में ढकेलेंगे।
55003014	परन्तु यह जानते हुए कि तुम ने किससे शिक्षा पायी है, तुम्हें वह सब करते रहना चाहिए, जो तुम ने मुझ से सीखा है और यकीन किया है।
55003015	बचपन से तुम वचन (बाइबल) को जानते हो, जो तुम्हें मसीह यीशु पर विश्‍वास करके मुक्‍ति पाने के लिए अक्लमन्द बनाता है।
55003016	पूरी बाइबल परमेश्‍वर के आत्मा की प्रेरणा से रची गई है। यह सिखाने, कायल करने, गलती सुधारने और सही कार्य करने की दिशा दिखाने के योग्य है,
55003017	ताकि परमेश्‍वर का जन स्वयं मज़बूत हो एवं प्रत्येक अच्छे काम के लायक और तैयार हो।
55004001	परमेश्‍वर, और यीशु मसीह जो दोबारा आकर मरे हुओं और जीवित लोगों का इन्साफ़ करेंगे और राज्य करेंगे, उनकी मौजूदगी में तुम्हें मैं यह आदेश देता हूँ,
55004002	परमेश्‍वर का संदेश (वचन) सुनाओ, हर समय तैयार रहो। गलतियों का मुकाबला करो, लोगों को डाँटो, धीरज के साथ सिखाओ ताकि लोगों की हिम्मत बढ़े।
55004003	एक समय आएगा, जब लोग सही शिक्षा को न सह सकेंगे, किन्तु अपनी पसन्द की बातों को सुनने और उन से सन्तुष्टि पाने के लिए ढेर सारे शिक्षकों को बटोर लेंगे।
55004004	अपने कानों को सत्य से हटाकर वे अपना ध्यान खोखली कहानियों पर लगाएँगे।
55004005	तुम सब बातों में सचेत रहो, दुख उठाओ, दूसरों तक सुसमाचार पहुँचाने का काम करते हुए अपनी सेवा को पूरा करो।
55004006	मैं उण्डेले जाने वाली भेंट की तरह हूँ और इस पृथ्वी पर से मेरे जाने का समय आ गया है।
55004007	मैंने प्रतियोगिता (कुश्ती) में पूरे तन मन से भाग लिया है। मैंने अपनी दौड़ पूरी कर ली है और विश्‍वास की रक्षा की है।
55004008	धार्मिकता का वह मुकुट मेरे और उन सब के लिए रखा है जिसे, सच्चे जज (न्यायी) यीशु मुझे देंगे और केवल मुझे ही नहीं बल्कि यीशु के आने की चाहत रखने वाले सभी लोगों को उस दिन देंगे।
55004009	मेरे पास जल्दी आ जाओ।
55004010	आज की दुनिया की मोह-माया की चाहत की वजह से देमास मुझे छोड़ कर, थिस्सलुनीके चला गया है। क्रेसेंस गलतिया चला गया है तथा तीतुस दलमतिया।
55004011	मात्र लूका मेरे साथ है। मरकुस को अपने साथ ले आओ, क्योंकि सेवकाई में वह मेरे लिए मददगार है।
55004012	तुखिकुस को मैंने इफ़िसुस भेज दिया है।
55004013	त्रोआस में कार्पुस के घर पर मेरा चोगा, किताबें तथा नोट्स (लेख) विशेषकर "पार्चमॅन्ट" छूट गए थे, आते समय वह सब ले आना।
55004014	एलेक्ज़ेन्डर ठठेरे ने मेरी बहुत हानि की थी। उसकी करतूतों को मैंने परमेश्‍वर को सौंप दिया है।
55004015	तुम भी उससे सम्भल कर रहना, क्योंकि उसने हमारे वचन का डट कर विरोध किया था।
55004016	मेरी पेशी के समय, किसी ने मेरा साथ नहीं दिया, मुझे अकेला छोड़ दिया था। मैं प्रार्थना करता हूँ कि परमेश्‍वर उन सभी को माफ़ करें।
55004017	फिर भी यीशु मेरी ओर थे और उन्हों ने मुझे हिम्मत दी, ताकि मेरे द्वारा पूरा-पूरा प्रचार हो, और सभी गैरयहूदियों तक संदेश पहुँचे। मैं शेर के मुँह से छुड़ा लिया गया था।
55004018	यीशु मुझे हर एक बुरे हमले (योजना) से छुड़ाकर अपने स्वर्गिक राज्य के लिए सुरक्षित रखेंगे।
55004019	युगानुयुग उन्हीं को महिमा मिले। ऐसा ही हो। उनेसिफ़ोरस के घराने, प्रिस्का और अक्‍विला को सलाम।
55004020	इरास्तुस कुरिन्थुस ही में रह गया था, लेकिन लेनित्रुफ़िमुस को बीमारी की हालत में मैंने मिलेतुस में छोड़ा है।
55004021	सर्दी शुरू होने से पहले आने की कोशिश करना। यहाँ यूबुलुस, पुदेंस, लायनस, क्लोदिया और दूसरे सभी विश्‍वासी सलाम कहते हैं।
55004022	प्रभु यीशु तुम्हारी आत्मा के साथ हों और परमेश्‍वर की असीम कृपा भी। ऐसा ही हो।
56001001	परमेश्‍वर के सेवक और यीशु मसीह के प्रेरित पौलुस की तरफ़ से मुझे इसलिये भेजा गया ताकि मैं परमेशवर के चुने हुए लोगों को विश्वास और सच्चाई की समझ तक पहुँचा सकूँ जिससे वे एक सही(खरा) जीवन जी सकें।
56001002	उस सदा के जीवन की उस आशा में जिसका वायदा परमेश्‍वर ने जो झूठ नहीं बोल सकते दुनिया के आरम्भ से पहले किया है।
56001003	परमेश्‍वर और मुक्तिदाता के आदेश के अनुसार जिस सुसमाचार को ऐलान करने का काम मुझे दिया गया उसे एक सही समय पर इतिहास में दिया गया।
56001004	तीतुस को जो एक विश्‍वास की सहभागिता में मेरा सच्चा बेटा हैः परमेश्‍वर पिता और हमारे मुक्‍तिदाता मसीह यीशु से कृपा और शान्ति तुम्हें मिलती रहे।
56001005	मैं इसलिए तुम्हें क्रेते में छोड़ आया था कि तुम बाकी बातों को सुधारो और मेरी आज्ञा के मुताबिक हर शहर में अगुवों को ठहराओ।
56001006	अगुवों (प्राचीनों) को बिना किसी आरोप का और एक पत्नी का पति और संयमी होना चाहिए। इन के बच्चों को मुक्‍ति का अनुभव भी होना चाहिए।
56001007	किसी भी रखवाले (अध्यक्ष) को परमेश्‍वर का भण्डारी होने की वजह से निर्दोष होना चाहिए। ज़िद्दी, गुस्सैल, शराबी, झगड़ालू, पैसों का लोभी नहीं होना चाहिए।
56001008	और आवभगत करने वाला भलाई और अच्छाई का चाहने वाला, सही सोच वाला, खरा, पवित्र और संयमी भी।
56001009	उसे विश्‍वसनीय वचन को थामे रहना चाहिए जैसा उसे सिखाया गया है, ताकि सही सिद्धान्त की मदद से, वह लोगों को सिखा सके, और वचन के विरोध में बहस करने वालों को यकीन दिला सके।
56001010	बहुत से अनियन्‍त्रित लोग बहस करने वाले और धोखा देने वाले हैं, खासकर खतना वाले लोगों में से।
56001011	इन के मुँह बंद किये जाने चाहिए। ये लोग अपने फ़ायदे के लिए वह सब सिखाते हैं, जो सिखाना नहीं चाहिए और पूरे के पूरे खानदान बर्बाद कर डालते हैं।
56001012	उन्हीं में से उनके एक भविष्यद्वक्ता ने कहा, "क्रेती लोग हमेशा से झूठे, दुष्ट पशु, आलसी और पेटू होते हैं।"
56001013	यह बात सच है। इसलिए उन्हें अच्छी तरह से डाँटो, ताकि वे अपने विश्‍वास में मज़बूत रहें।
56001014	यहूदी कथा-कहानियों और उन मनुष्यों की आज्ञाओं पर ध्यान न दें, जो सच्चाई से भटक चुके हैं।
56001015	जो लोग शुद्ध हैं, उनके लिए सब कुछ शुद्ध है, लेकिन जो अशुद्ध और अविश्‍वासी हैं, उनके लिए कुछ भी शुद्ध नहीं है। उनकी बुद्धि और विवेक दोनों ही अशुद्ध हैं।
56001016	वे तो मुँह से परमेश्‍वर को जानने का दावा करते हैं लेकिन उनके कामों को देखकर ऐसा नहीं लगता है। वे घिनौने, आज्ञा न मानने वाले और अच्छे कामों के लायक ही नहीं हैं।
56002001	परन्तु जो बातें सही शिक्षा के अनुसार हैं, तुम उन्हीं को कहा करो।
56002002	बुज़ुर्ग लोगों को गंभीर, आदरणीय, संयमी, विश्‍वास, प्रेम और धीरज में मज़बूत होना चाहिए।
56002003	उसी तरह बुज़ुर्ग महिलाएँ भी व्यवहार में आदरणीय, बदनामी न करने वाली, शराब से परे रहने वाली और अच्छी बातें सिखाने वाली हों
56002004	ताकि वे जवान महिलाओं को सिखाएँ कि वे पतियों और बच्चों से प्रेम करने वाली हों।
56002005	संयमी, पवित्र घर का देखभाल करने वाली, भली और पति की आज्ञा मानने वाली बनें, ताकि प्रभु के संदेश की बदनामी न हो।
56002006	इसी तरह से जवान लोगों को संयमी बनने को कहो।
56002007	हर दायरे में दूसरों के लिए अच्छे नमूना बनो। शिक्षा में ईमानदारी, गंभीरता, पवित्रता,
56002008	सही बोलचाल, जिसे कोई खराब न कह सके ताकि तुम्हारे विरोधी शर्मिंदा हों और तुम्हारे खिलाफ़ कहने के लिए उनके पास कुछ भी न हो।
56002009	नौकरों को आदेश दो, कि वे अपने-अपने मालिक की मानें और उन्हें हर बात में पूरी तरह खुश रखें और पलट कर जवाब न दें।
56002010	चोरी न करें लेकिन विश्‍वसनीय हों, ताकि हमारे परमेश्‍वर और मुक्‍तिदाता की शिक्षा की सुन्दरता बढ़े।
56002011	क्योंकि परमेश्‍वरीय कृपा जिसके कारण मुक्‍ति है, सभी लोगों के लिए प्रगट हुई है,
56002012	और हमें सिखाती है कि हम दुष्टता और दुनिया की अभिलाषाओं को छोड़कर, गंभीरता, खराई और परमेश्‍वरीय स्वभाव के साथ वर्तमान युग में जियें,
56002013	और बड़ी आशा अर्थात् परमेश्‍वर और मुक्‍तिदाता यीशु के महिमामय दूसरे आगमन का इन्तज़ार करते रहें।
56002014	जिन्होंने अपने आपको हमारे लिए दे दिया ताकि हमें हर तरह की दुष्टता से छुड़ाएँ और पवित्र करके अपने लिए खास लोगों को तैयार करें जो अच्छे काम करने में सरगर्म हों।
56002015	इन बातों को सिखाया करो, हिम्मत बढ़ाओ और अधिकार के साथ डाँटो। तुम्हें कोई तुच्छ न समझने पाए।
56003001	जो लोग शासन करते हैं या अधिकारी हैं, उनके प्रति आज्ञाकारी होने और अच्छे काम करने को तैयार रहने के लिए लोगों से कहो
56003002	किसी की बुराई न करें, झगड़ालू न हों, लेकिन कोमल स्वभाव रखें और दूसरों के साथ नम्रता से पेश आएँ।
56003003	क्योंकि पुराने जीवन में हम भी बेवकूफ़़, आज्ञा न मानने वाले, धोखे में, तमाम अभिलाषाओं में और सुखविलास की चाह रखते हुए, कड़वाहट, ईर्ष्या और नफ़रत की ज़िन्दगी जीते थे।
56003004	लेकिन जब हमारे परमेश्‍वर और मुक्‍तिदाता की दया और मोहब्बत लोगों के लिए प्रगट हुयी,
56003005	तो उन्हों ने हमें मुक्‍ति दी जो हमारे धर्म-कर्म से नहीं लेकिन उन्हीं की कृपा द्वारा नए जन्म के स्नान और पवित्र आत्मा के नए बनाने से थी।
56003006	जिसे उन्हों ने बहुतायत से हमारे मुक्‍तिदाता यीशु द्वारा हम पर उण्डेली।
56003007	इसलिए कि उनकी कृपा से धर्मी (निर्दोष) ठहराए जाने से हम अनन्त जीवन की आशा के अनुसार वारिस बनें।
56003008	यह बात सच है और मैं चाहता हूँ कि, तुम ये बातें लगातार ऐलान करो ताकि जिन लोगों ने परमेश्‍वर पर भरोसा कर लिया है, वे भले कामों में लगे रहें। ये बातें अच्छी हैं और लोगों के लिए फ़ायदेमंद हैं।
56003009	लेकिन बेवकूफ़ी के विवाद, वंशावलियों और व्यवस्था (नियमशास्त्र) के मतभेद वाले विषयों और झगड़ों से दूर रहें, जो बिना लाभ के और बेकार हैं।
56003010	ऐसे इन्सान से दूर रहो, जो एक दो बार मना किए जाने के बावजूद सच्चाई के साथ झूठ की मिलावट में बना रहता है।
56003011	यह जान लो कि ऐसा व्यक्‍ति टेढ़ा है, गुनाह में है और खुद ही दोषी ठहर चुका है।
56003012	जब मैं अरितिमास या तुखिकुस को तुम्हारे पास भेजूँ, निकापुलिस में मुझ से भेंट करने की हर कोशिश करना, क्योंकि मैंने सर्दियों में वहाँ रहने का इरादा किया है।
56003013	जन्नेस वकील, और अपुल्लोस को उनकी यात्रा पर जल्दी भेजना, ताकि उन्हें किसी चीज़ की कमी न हो।
56003014	हमारे लोगों को भी सीखना चाहिए कि भले कामों में लगे रहें, ज़रूरतों को पूरा करने के लिए सही कामों में लगे रहना सीखें, ताकि उनका जीवन निकम्मा न हो।
56003015	मेरे साथियों का तुम्हें आशीर्वाद, और जो हम से प्रेम करते हैं, उन्हें आशीर्वाद। आमीन
57001001	पौलुस, जो यीशु मसीह के लिये कैदी है और हमारे भाई तीमुथियुस की तरफ़ से हमारे प्रिय भाई और सहकर्मी फ़िलेमोन,
57001002	और हमारे प्रिय अफ़िया और अर्खिप्पुस और संगी फ़ौजी और तुम्हारे घर के चर्च को,
57001003	स्वर्गिक पिता परमेश्‍वर और हमारे स्वामी यीशु मसीह की ओर से कृपा और शान्ति मिले।
57001004	अपनी प्रार्थनाओं में तुम्हें याद करते समय मैं हमेशा परमेश्‍वर के प्रति आभार प्रगट करता हूँ
57001005	मैं तुम्हारे उस प्रेम और विश्‍वास के बारे में सुनता हूँ, जो तुम यीशु और सभी मुक्‍ति पाए लोगों से रखते हो।
57001006	मसीह यीशु के साथ तुम्हारे रिश्ते के कारण हर अच्छी बात जो तुम में है उसको जानने के फलस्वरूप दूसरों के साथ अपने विश्‍वास को बाँटना असरदार हो,
57001007	क्योंकि हे भाई, मुझे तुम्हारे प्रेम से बहुत खुशी मिली और सुकून भी, इसलिए कि मसीही लोगों के मन तरोताज़ा हो गए हैं।
57001008	इसलिए हालांकि मुझे मसीह इस बात की हिम्मत है कि जो कुछ ठीक है, उसकी आज्ञा दूँ,
57001009	फिर भी प्रेम की खातिर मुझ बूढ़े पौलुस को जो अब मसीह यीशु के लिए कैदी है, यह और भी ठीक जान पड़ा कि प्रेम से बिनती करूँ।
57001010	मैं अपने बेटे उनेसिमुस, जिस के लिए मैं जेल ही में पिता बना, अपील करता हूँ।
57001011	पहले वह तुम्हारे किसी काम का नहीं था लेकिन अब मेरे और तुम्हारे काम का है।
57001012	मैंने उसे वापस तुम्हारे पास भेजा है, इसलिए उसे मेरे दिल की तरह अपना लो।
57001013	मैं चाहता तो था कि उसे अपने काम के लिये अपने पास रखूँ ताकि खुशी की खबर सुनाने में तुम्हारी जगह वह मेरी मदद करे,
57001014	लेकिन बगैर तुम्हारी सलाह लिए मैं कुछ नहीं करना चाहता, ताकि तुम्हारा अच्छा काम ज़ोर ज़बरदस्ती (दबाव) से न हो लेकिन तुम्हारी अपनी इच्छा से हो
57001015	शायद इसीलिए उसने तुम्हें थोड़े समय के लिए छोड़ा, जिससे कि तुम उसे हमेशा-हमेशा के लिए अपनाओ
57001016	अभी एक गुलाम की तरह नहीं, लेकिन सेवक से ऊपर एक भाई की तरह, और खासकर मेरे लिए। लेकिन तुम्हारे लिए तो वह इस से बढ़कर होना चाहिए।
57001017	इसलिए यदि तुम मुझे अपना साथीदार मानते हो, तो उसे इस तरह अपना लो, जैसे मुझे अपनाते हो
57001018	यदि उसने तुम्हारा कुछ नुकसान किया है या उस पर कुछ कर्ज़ है, उसे मेरे नाम पर लिख लो
57001019	मैं पौलुस अपने हाथों से यह लिख रहा हूँ कि मैं सब वापस लौटा दूँगा। मुझे तुम को यह बताने की ज़रूरत नहीं कि मेरा कर्ज़ जो तुम पर है, वह तुम ही हो।
57001020	हाँ, भाई तुम्हारे लिए मैं मसीह में खुश हूँ। प्रभु में मेरे मन को तरोताज़ा कर दो
57001021	तुम्हारी आज्ञाकारिता पर मुझे भरोसा है, इसलिए मैं तुम्हें लिखता हूँ, यह जानते हुए कि मैं जो कुछ कहता हूँ, उससे ज्य़ादा तुम करोगे।
57001022	मेरे लिए ठहरने की जगह तैयार करो, क्योंकि मुझे भरोसा है कि तुम्हारी प्रार्थनाओं के द्वारा मैं तुम्हें दे दिया जाऊँगा।
57001023	मसीह यीशु में मेरा कैदी दोस्त इपफ़्रास तुम्हें सलाम कहता है।
57001024	मेरे साथी मारकस, अरिस्तर्खुस, देमास और लूकस का भी सलाम
57001025	मसीह यीशु की कृपा तुम्हारी आत्मा के साथ हो।
58001001	प्राचीन काल में परमेश्‍वर ने पूर्वजों से अलग-अलग समयों में और अलग-अलग तरीकों से भविष्यद्वक्‍ताओं के द्वारा बातें कीं।
58001002	उन्हों ने इन दिनों के आखिर में हम से बेटे के द्वारा बातें की, जिन्हें उन्हों ने सारी वस्तुओं का वारिस ठहराया और जिनके द्वारा परमेश्‍वर ने सारी सृष्टि रची है।
58001003	वह परमेश्‍वर की महिमा का तेज, और उनके व्यक्‍तित्व का स्पष्ट रूप (प्रतिमा) हैं। वही सब वस्तुओं को अपने सामर्थ के शब्द से संभालते हैं। वह पापों, भूल-चूक, अपराधों को धोकर आदर और अधिकार की जगह पर महामहिम के दाहिने जा बैठे।
58001004	वह स्वर्गदूतों से उतने ही बेहतर ठहरे, जितना उन्हों ने उन से बड़े पद का वारिस होकर बेहतर नाम पाया।
58001005	क्योंकि स्वर्गदूतों में से परमेश्‍वर ने कब किसी से कहा, कि "तुम मेरे बेटे हो, आज तुम मुझ से उत्पन्न हुए?" और फिर यह, "कि मैं उसका पिता होऊँगा, और वह मेरा बेटा होगा?"
58001006	और जब सर्वश्रेष्ठ (पहिलौठे) को जगत में फिर लाते हैं, तो कहते हैं कि परमेश्‍वर के सब स्वर्गदूत उन्हें दण्डवत करें।
58001007	और स्वर्गदूतों के विषय में यह कहते हैं "कि वह अपने दूतों को आत्माएँ, और अपने सेवकों को आग की ज्वाला बनाते हैं।"
58001008	परन्तु बेटे से कहते हैं कि, "हे परमेश्‍वर, आपका सिंहासन हमेशा बना रहेगा। आपके राज्य का राजदण्ड धार्मिकता का राजदण्ड है।
58001009	आप ने खराई से प्रेम और बुराई से बैर रखा। इसलिए परमेश्‍वर, आपके परमेश्‍वर ने आपके साथियों से बढ़कर आनन्द के तेल से आपको अभिषेक किया।"
58001010	और यह कि, "हे प्रभु, आदि में आप ने पृथ्वी की नींव डाली, और आसमान आपके हाथों की कारीगरी है।
58001011	वे तो नाश हो जाएँगे, परन्तु आप बने रहेंगे और वे सब कपडो़ं के समान पुराने हो जाएँगे।
58001012	आप उन्हें चादर के समान लपेटेंगे, और वे बदल जाएँगे लेकिन आप वही हैं और आप सदा बने रहेंगे।"
58001013	और स्वर्गदूतों में से उन्हों ने किस से कब कहा, "कि तुम अधिकार के साथ (मेरे दाहिने हाथ पर) विराजमान रहो, जब तक कि मैं तुम्हारे दुश्मनों को तुम्हारे पैरों के नीचे की चौकी न कर दूँ।"
58001014	क्या स्वर्गदूत देख-भाल करने वाली आत्माएँ नहीं, जो मुक्‍ति पाए हुए (उत्तराधिकारी बने हुए) लोगों के लिए मदद करने को भेजी जाती हैं?
58002001	इसलिए चाहिए कि हम उन बातों पर जो हम ने सुनी हैं, और भी मन लगाएँ, ऐसा न हो कि सुनी हुअी बातों से बहक जाएँ।
58002002	क्योंकि जो बातें स्वर्गदूतों के द्वारा कही गयी थीं यदि वे बनी रहीं और हर एक गुनाह और आज्ञा न मानने का ठीक-ठीक बदला मिला,
58002003	तो हम लोग ऐसी बड़ी मुक्‍ति से निश्चिंत रहकर कैसे बच सकते हैं, जिसकी चर्चा पहले पहल यीशु के द्वारा हुई, और सुनने वालों के द्वारा पुष्टि की गयी?
58002004	साथ ही परमेश्‍वर भी अपनी इच्छा के अनुसार चिन्हों, अद्भुत कामों, और अनेक तरह के सामर्थ के कामों, और पवित्र आत्मा के वरदानों के बाँटने के द्वारा इसकी गवाही देते रहे।
58002005	परमेश्‍वर ने उस आने वाले जगत को जिसकी चर्चा हम कर रहे हैं, स्वर्गदूतों के वश न किया,
58002006	लेकिन किसी ने कहीं यह गवाही दी है, कि इन्सान क्या है कि आप उसकी सुधि लेते हैं? या इन्सान क्या है कि आप उस पर निगाह करते हैं?
58002007	आप ने थोड़े समय के लिए यीशु को स्वर्गदूतों से कुछ ही कम किया। आप ने उनके सिर पर महिमा और आदर का मुकुट रखा और उन्हें अपने हाथों के कामों पर अधिकार दिया।
58002008	आप ने "सब कुछ" उनके पाँवों के नीचे कर दिया, इसलिए जब कि परमेश्‍वर ने सब कुछ यीशु के आधीन कर दिया, तो उन्हों ने कुछ भी रख न छोड़ा, जो यीशु के आधीन न हो परन्तु हम अब तक सब कुछ उनके आधीन नहीं देखते।
58002009	परन्तु हम यीशु को जो स्वर्गदूतों से कुछ ही कम किए गये थे, मौत का दुख उठाने के कारण महिमा और आदर का मुकुट पहने हुए देखते हैं, ताकि परमेश्‍वर की कृपा से हर एक मनुष्य के लिए मौत का स्वाद चखें।
58002010	क्योंकि जिस परमेश्‍वर के लिए सब कुछ है, और जिनके द्वारा सब कुछ है, उन्हें यही अच्छा लगा कि जब वह बहुत से बेटों को महिमा में पहुँचाएँ, तो उनका मुक्‍ति देने वाला पूरा दुख (क्रूस की मौत तक) उठाए
58002011	क्योंकि पवित्र करने वाला अर्थात् यीशु और जो पवित्र किए जाते हैं अर्थात् विश्‍वासी, सब एक ही स्त्रोत से हैं, इसी कारण यीशु उन्हें भाई कहने से नहीं शर्माते,
58002012	किन्तु कहते हैं कि "मैं आपका नाम अपने भाइयों को सुनाऊँगा, सभा के बीच में मैं आपका भजन गाऊँगा?"
58002013	और फिर यह कि मैं उस पर भरोसा रखूँगा, और फिर "देखो मुझे और इन बच्चों को, जो परमेश्‍वर ने मुझे दिये हैं।"
58002014	इसलिए जब कि बच्चे मांस और लोहू के हिस्सेदार हुए हैं, तो वह आप भी उसमें सहभागी हुए, ताकि अपनी मौत के द्वारा उसे, अर्थात् शैतान को जिसे मौत पर हक मिला था, कमज़ोर (निकम्मा) कर दे।
58002015	और जितने मौत के डर के कारण जीवन भर गुलामी में फँसे थे, उन्हें छुड़ा ले,
58002016	क्योंकि वह तो स्वर्गदूतों को नहीं, लेकिन अब्राहम के वंश को संभालते हैं।
58002017	इस कारण उनको चाहिए था कि सब बातों में अपने भाइयों के समान हों, जिससे वह उन बातों में जो परमेश्‍वर से सम्बन्ध रखती हैं, एक दयालु और विश्‍वासयोग्य महा-पुरोहित बन सकें, ताकि लोगों के अपराधों के बदले में प्रायश्चित करने के लिए मरें।
58002018	वह उनकी भी मदद कर सकते हैं, जिनकी परख होती है, क्योंकि उन्हों ने भी परखे जाने के समय में दुख उठाया।
58003001	सो हे पवित्र भाइयो, तुम जो ऊपरी बुलाहट में भागी हो, उस प्रेरित और महापुरोहित यीशु पर ध्यान करो, जिसे हम कबूल (अंगीकार) करते हैं।
58003002	वह अपने नियुक्‍त करने वाले के लिए भरोसेमंद थे, जैसा मूसा भी परमेश्‍वर के सारे घराने में था।
58003003	क्योंकि वह मूसा से इतना बढ़कर महिमा के लायक समझे गये हैं, जितना कि घर का बनाने वाला घर से बढ़कर आदर पाता है।
58003004	हर एक घर को कोई न कोई बनाने वाला होता है, परन्तु जिस ने सब कुछ बनाया वह परमेश्‍वर हैं।
58003005	मूसा उनके सारे घर में सेवक के समान विश्‍वासयोग्य रहा, ताकि जिन बातों का बाद में बताया जाने वाला था, उनकी गवाही दे।
58003006	परन्तु मसीह बेटे के समान उनके घर के अधिकारी हैं, और उनका घर हम हैं, अगर हम साहस में, और अपनी आशा के आनन्द में अन्त तक मज़बूती से स्थिर रहें।
58003007	इसलिए जैसा पवित्र आत्मा कहता है कि यदि आज तुम उसका शब्द सुनो,
58003008	तो अपने मनों को कठोर न करो, जैसा जंगल में विद्रोह के समय और परीक्षा के दिनों में इस्राएलियों ने किया था,
58003009	जहाँ तुम्हारे पूर्वजों ने मुझे जाँचकर परखा और चालीस साल तक मेरे काम देखे।
58003010	इस कारण मैं उस समय के लोगों से नाराज़ था, और मैंने कहा, कि इन के मन सदा भटकते रहते हैं, और इन्होंने मेरे रास्तों को नहीं पहचाना।
58003011	तब मैंने गुस्से में आकर शपथ खायी कि वे मेरे आराम में प्रवेश करने न पाएँगे।
58003012	हे भाइयो-बहनो, सावधान रहो, कि तुम में ऐसा बुरा और अविश्‍वासी मन न हो, जो जीवित परमेश्‍वर से दूर हट जाए।
58003013	लेकिन जब तक इसे आज का दिन कहा जाता है, हर दिन एक दूसरे की हिम्मत बढ़ाते रहो, ऐसा न हो, कि तुम में से कोई व्यक्‍ति गुनाह के छल में आकर सख़्त हो जाए।
58003014	क्योंकि हम मसीह के साथ हिस्सेदार हुए हैं, यदि हम अपने शुरू के विश्‍वास से आखिर तक मज़बूती में बने रहें।
58003015	जैसा कि कहा जाता है कि अगर आज तुम उसकी आवाज़ सुनो, तो अपने मनों को कठोर न करो, जैसा कि गुस्सा दिलाने के समय इस्राएलियों ने किया था।
58003016	किन लोगों ने सुनकर गुस्सा दिलाया? क्या उन सब ने नहीं, जो मूसा के द्वारा मिस्र से निकले थे?
58003017	वह चालीस साल तक किन लोगों से नाराज़ रहे? क्या उन्हीं से नहीं, जिन्होंने बलवा किया, और उनके शव जंगल में पड़े रहे?
58003018	उन्हों ने किन से शपथ खाई कि तुम मेरे आराम में प्रवेश करने न पाओगे? क्या केवल उन से नहीं जिन्होंने आज्ञा न मानी?
58003019	इसलिए हम देखते हैं कि वे अविश्‍वास के कारण दाखिल न हो सके।
58004001	इसलिए जब कि परमेश्‍वर के आराम (विश्राम) में प्रवेश करने (दाखिल होने) का वायदा अब तक है, तो हमें सावधानी बरतनी चाहिए, ऐसा न हो कि तुम में से कोई व्यक्‍ति उस वायदे से चूक जाए।
58004002	हमें उन्हीं की तरह खुशी का समाचार सुनाया गया है, लेकिन सुने हुए वचन (संदेश) से उन्हें कुछ फ़ायदा न हुआ, क्योंकि सुनने वालों के मन में विश्‍वास के साथ नहीं बैठा।
58004003	हम जिन्होंने विश्‍वास किया है, उस चैन में दाखिल होते हैः जैसा परमेश्‍वर ने कहा कि, "मैंने अपने क्रोध में प्रतिज्ञा की, कि वे मेरे आराम में प्रवेश करने न पाएँगे।" हालांकि सृष्टि की शुरूआत से पहले परमेश्‍वर के काम पूरे हो चुके थे।
58004004	क्योंकि सातवें दिन के विषय में कहीं इस तरह कहा है "परमेश्‍वर ने सातवें दिन कुछ न बनाया क्योंकि छः दिनों में रचना का कार्य खत्म हुआ।"
58004005	यह भी लिखा है, कि "वे मेरे आराम में प्रवेश न कर पाएँगे।"
58004006	तो जब यह बात बाकी है कि दूसरे और हैं जो उस आराम में प्रवेश करें, और जिन्हें उनका सुसमाचार पहले सुनाया गया, उन्हों ने आज्ञा न मानने के कारण उसमें प्रवेश न किया।
58004007	तो फिर वह किसी विशेष दिन को ठहराकर इतने दिन के बाद दाऊद की पुस्तक में उसे आज का दिन कहते हैं। जैसे पहले कहा गया, "यदि आज तुम उसका शब्द सुनो, तो तुम्हारे मन ढिठाई न दिखाएँ।"
58004008	और यदि यहोशू उन्हें आराम में प्रवेश करा लेता, तो उसके बाद दूसरे दिन की चर्चा न होती।
58004009	इसलिए यह जान लो कि परमेश्‍वर के लोगों के लिए सब्त का आराम बाकी है।
58004010	क्योंकि जिसने उनके आराम में प्रवेश किया है, उसने भी परमेश्‍वर की तरह अपने कामों को खतम (पूरा) किया है।
58004011	इसलिए हम उस आराम में प्रवेश करने की पूरी कोशिश करें, ऐसा न हो कि कोई उन लोगों के समान आज्ञा न मानकर गिर पड़े।
58004012	क्योंकि परमेश्‍वर का वचन जीवित और शक्‍तिशाली, और हर एक दोधारी तलवार से भी बहुत चोखा है, आत्मा और प्राण को, और गाँठ-गाँठ, और गूदे-गूदे को अलग करके, आर पार छेदता है, और मन की इच्छाओं और विचारों को जाँचता है।
58004013	सृष्टि की कोई वस्तु सृष्टिकर्ता से छिपी नहीं है। और ऐसा कोई भी प्राणी नहीं है, जो उनकी दृष्टि से छिपा हो, परन्तु उनकी आँखों के सामने सब वस्तुएँ खुली और बेपरदा हैं, जिन्हें हमें लेखा देना होगा।
58004014	इसलिए जब हमारे ऐसे महापुरोहित हैं, जो स्वर्ग में दाखिल हो चुके हैं, अर्थात् परमेश्‍वर के बेटे यीशु, तो आओ, हम अपने विश्‍वास को मज़बूती से थामे रहें।
58004015	क्योंकि हमारे ऐसे महापुरोहित (याजक) नहीं, जो हमारी कमज़ोरियों में हमारे साथ दुखी न हो सकें, लेकिन वह सब बातों में हमारे समान परखे तो गये, तौभी बेगुनाह निकले।
58004016	इसलिए आओ, हम उस सिंहासन के पास हिम्मत से पहुँचें, जहाँ कृपा मिलती है, ताकि ज़रूरत के वक्त हमें मदद मिल सके।
58005001	क्योंकि हर एक महापुरोहित इन्सानों में से चुना जाता है, और इन्सानों ही के लिए उन बातों के बारे में जो परमेश्‍वर से सम्बन्ध रखती हैं, ठहराया जाता है कि भेंट और बलिदान गुनाहों के लिए चढ़ाया करे।
58005002	यह महापुरोहित कम समझ रखने वालों, और भूले भटकों के साथ नर्मी से व्यवहार कर सकता है, इसलिए कि वह आप भी कमज़ोरी से घिरा है।
58005003	और इसी लिए उसे चाहिए कि जैसे लोगों के लिए, वैसे ही अपने लिए भी पाप-बलि चढ़ाया करे।
58005004	यह आदर का पद कोई अपने आप से नहीं लेता, जब तक कि हारून की तरह परमेश्‍वर की तरफ़ से ठहराया न जाए।
58005005	वैसे ही मसीह ने भी महापुरोहित बनने का बड़प्पन अपने आप से नहीं लिया, परन्तु उन्हें परमेश्‍वर ने दिया, जिन्होंने उन से कहा था कि, "तुम मेरे बेटे हो, मैं ने ही तुम्हें जन्म दिया है।"
58005006	वह दूसरी जगह में भी कहते है, आप मलिकिसिदक की तरह हमेशा के लिए पुरोहित हैं।
58005007	यीशु ने अपनी देह में रहने के दिनों में ऊँचे शब्द से पुकार पुकारकर, और आँसू बहा बहाकर परमेश्‍वर से जो उनको मौत से बचा सकते थे,
58005008	प्रार्थनाएँ और बिनतियाँ की, और उनके समर्पण के कारण उनकी सुनी गई।
58005009	बेटा होने पर भी, यीशु ने दुख उठा-उठा कर आज्ञा माननी सीखी। वह मज़बूत बनकर अपने सब आज्ञा मानने वालों के लिए सदा काल की मुक्‍ति का कारण हो गए।
58005010	और उन्हें (यीशु को) परमेश्‍वर की ओर से मलिकिसिदक की तरह महापुरोहित का पद मिला।
58005011	इस विषय में हमें बहुत सी बातें कहनी हैं, जिनका समझाना भी कठिन है, इसलिए कि तुम ऊँचा सुनने लगे हो।
58005012	समय के विचार से तो तुम्हें गुरु हो जाना चाहिए था, लेकिन ऐसा लगता है, कि तुम्हें अभी भी एक ऐसे इन्सान की ज़रूरत है जो तुम्हें परमेश्‍वर के वचनों (बाइबल) की मूल शिक्षा फिर से सिखाए? तुम ऐसे हो गए हो कि तुम्हें अनाज के बदले अब तक दूध ही चाहिए।
58005013	दूध नए विश्‍वासियों के लिए है जिन्हें परमेश्‍वर के रास्ते का अनुभव नहीं है, क्योंकि वे बच्चे हैं।
58005014	लेकिन ठोस खाना सयानों के लिये है, जिन्होंने अपने मनों को अभ्यास के द्वारा भले बुरे में भेद करने का ज्ञान हासिल किया है।
58006001	इसलिए आओ, मसीह के बारे में शुरुआती शिक्षाओं के ऊपर बहस करना छोड़कर, हम परिपूर्णता की ओर आगे बढ़ते जाएँ, और बुरे कामों से मुड़ने और परमेश्‍वर पर विश्‍वास करने,
58006002	और बपतिस्मों और हाथ रखने, और मरे हुओं के जी उठने, और सनातन न्याय की बुनियाद फिर से न डालें।
58006003	और यदि परमेश्‍वर चाहें, तो हम यही करेंगे।
58006004	क्योंकि जिन्होंने एक बार सच्चाई जान ली है, और जो स्वर्गिक वरदान का स्वाद चख चुके हैं और पवित्र आत्मा के भागी हो गए हैं,
58006005	और परमेश्‍वर की उत्तम शिक्षा का और आने वाले युग की सामर्थ का स्वाद चख चुके हैं
58006006	यदि वे भटक जाएँ, तो उन्हें मन बदलाव के लिए फिर नया बनाना असंभव है क्योंकि वे परमेश्‍वर के बेटे को अपने लिए फिर क्रूस पर चढ़ाते हैं और खुले रूप में उन पर कलंक लगाते हैं।
58006007	क्योंकि जो ज़मीन बरसात के पानी को जो इस पर बार-बार पड़ता है, पी पीकर जिनके द्वारा जोती-बोई जाती है, उनके काम का साग-पात उपजाती है, वह परमेश्‍वर से आशीष पाती है।
58006008	परन्तु यदि वह झाड़ी और ऊँटकटारे उगाती है, तो निकम्मी और सज़ा लायक है, और उसका अन्त जलाया जाना है।
58006009	हे प्रियो, हालांकि हम ये बातें कहते हैं, तौभी तुम्हारे विषय में हम इस से अच्छी बेहतर बातों का भरोसा करते हैं।
58006010	क्योंकि परमेश्‍वर अन्यायी नहीं कि तुम्हारे काम, और उस मेहनत को भूल जाए, जो तुम ने उनके नाम के लिए इस तरह से दिखाया, कि दूसरे पवित्र जनों की सेवा की, और कर भी रहे हो।
58006011	हम बहुत चाहते हैं कि तुम में से हर एक जन आखिर तक पूरी आशा के लिए ऐसी ही समझदारी से काम ले
58006012	ताकि तुम आलसी न हो जाओ वरन् उनको नमूना बनाओे जो विश्‍वास और धीरज के द्वारा वायदों के वारिस होते हैं।
58006013	और परमेश्‍वर ने अब्राहम को प्रतिज्ञा देते समय जब शपथ खाने के लिए किसी को अपने से बड़ा न पाया, तो अपनी ही शपथ खाकर कहा,
58006014	"मैं सचमुच तुम्हें बहुत आशीष दूँगा, और तुम्हारी सन्तान को बढ़ाता जाऊँगा।"
58006015	और इस तरह से उसने धीरज धरकर प्रतिज्ञा के नतीजे को पाया।
58006016	मनुष्य तो अपने से किसी बड़े की शपथ खाया करते हैं, और उनके हर एक विवाद का फ़ैसला शपथ से पक्का होता है।
58006017	इसलिए जब परमेश्‍वर ने प्रतिज्ञा के वारिसों पर और भी साफ़ तरह से प्रगट करना चाहा, कि उनकी मनसा बदल नहीं सकती, तो शपथ को बीच में लाए,
58006018	ताकि दो बे-बदल बातों के द्वारा जिनके विषय में परमेश्‍वर का झूठा ठहरना अनहोना है, हमारा दृढ़ता से ढाढ़स बन्ध जाए, जो शरण लेने को इसलिए दौड़े हैं कि उस आशा को जो सामने रखी हुई है, प्राप्त करें।
58006019	यह आशा हमारे प्राण के लिए ऐसा लंगर है जो स्थिर और मज़बूत है, और परदे के अन्दर तक पहुँचता है,
58006020	जहाँ यीशु मलिकिसिदक की तरह सदा काल के महापुरोहित बनकर हमारे लिए अगुवे के रूप में दाखिल हो चुके हैं।
58007001	इस शालेम के राजा मलिकिसिदक ने, जो परम प्रधान परमेश्‍वर के लिए सदा के लिए पुरोहित है, अब्राहम से भेंट कर के उस समय उसे आशीष दी, जब वह (अब्राहम) राजाओं को मारकर लौट रहा था।
58007002	इसी को अब्राहम ने सब वस्तुओं का दसवां अंश भी दिया। यह पहले अपने नाम के अर्थ के अनुसार, "धार्मिकता का राजा",
58007003	और फिर "शालेम अर्थात् शान्ति का राजा" है। इसका न पिता, न माता, न वंशावली है, न ही इसके जीवन की शुरुआत है, और न जीवन का अन्त है, फिर भी परमेश्‍वर के बेटे के स्वरूप में ठहराये जाने के कारण वह निरन्तर पुरोहित बना रहता है।
58007004	अब इस पर ध्यान करो कि वह कैसा महान था, जिसको कुलपति अब्राहम ने अपनी अच्छी से अच्छी लूट के माल का दसवाँ अंश दिया।
58007005	लेवी की सन्तान में से जो पुरोहित का पद पाते हैं, उन्हें आज्ञा मिली थी कि लोगों, अर्थात् अपने भाइयों से, हालाँकि वे अब्राहम ही की देह से जन्में थे, व्यवस्था (नियमशास्त्र) के अनुसार दसवाँ भाग लें।
58007006	लेकिन उस ने, जो उनकी वंशावली में का भी न था, अब्राहम से दसवाँ अंश लिया और जिसे प्रतिज्ञाएँ मिली थीं उसे आशीष दी।
58007007	इस में संदेह नहीं, कि छोटा बड़े से आशीष पाता है।
58007008	यहाँ तो मरनहार मनुष्य दसवाँ अंश लेते हैं, परन्तु वहाँ वही दसवाँ भाग लेता है, जिसकी गवाही दी जाती है कि वह जीवित है।
58007009	तो हम यह भी कह सकते हैं कि लेवी ने भी, जो दसवाँ लेता है, अब्राहम में होकर दसवाँ हिस्सा दिया।
58007010	क्योंकि जिस समय मलिकिसिदक ने लेवी के पिता से मुलाकात की, उस समय वह अपने पिता की देह में था।
58007011	तब यदि लेवीय पुरोहित पद के द्वारा, सिद्धता हो सकती है (जिसके सहारे से लोगों को नियमशास्त्र मिला था) तो फिर क्या ज़रूरत थी, कि दूसरा पुरोहित मलिकिसिदक की तरह खड़ा हो, और हारून की रीति का न कहलाए?
58007012	क्योंकि जब पुरोहितपन बदला गया है, तो व्यवस्था का भी बदलना अवश्य है।
58007013	क्योंकि जिसके विषय में ये बातें कही जाती हैं कि वह दूसरे गोत्र का है, जिस में से किसी ने वेदी की सेवा नहीं की,
58007014	तो साफ़ है, कि हमारा प्रभु यहूदा के गोत्र में से उदय हुआ है और इस गोत्र के विषय में मूसा ने पुरोहितपन की कुछ चर्चा नहीं की।
58007015	यह बात और भी स्पष्ट हो जाती है, क्योंकि मलिकिसिदक के समान एक और ऐसा पुरोहित उत्पन्न होने वाला था,
58007016	जो शारीरिक आज्ञा की व्यवस्था के अनुसार नहीं, परन्तु अविनाशी जीवन की सामर्थ के अनुसार ठहराया गया, तो हमारा दावा और भी साफ़ तरीके से प्रगट हो गया।
58007017	क्योंकि उसके विषय में यह गवाही दी गई है, "कि तुम मलिकिसिदक की तरह युगानुयुग पुरोहित हो।"
58007018	क्योंकि पहली आज्ञा कमज़ोर और निष्फल होने के कारण खत्म हो गई।
58007019	(इसलिए कि यहूदी नियमों ने किसी बात को सिद्धता प्रदान नहीं की) और उसके स्थान पर एक ऐसी उत्तम आशा रखी गई है, जिसके द्वारा हम परमेश्‍वर के समीप जा सकते हैं।
58007020	और इसलिए कि मसीह की नियुक्‍ति बिना शपथ नहीं हुई,
58007021	वे लोग तो बिना शपथ पुरोहित ठहराए गए, परन्तु यह शपथ के साथ उसकी ओर से नियुक्‍त किया गया जिसने उनके बारे में कहा, "कि प्रभु ने शपथ खाई, और वह उस से फिर न पछताएँगे कि युगानुयुग पुरोहित हैं।
58007022	यीशु एक उत्तम वाचा के जामिन ठहरे।
58007023	बहुत से पुरोहित बनते आए थे, इसका कारण यह था कि मौत उन्हें रहने नहीं देती थी।
58007024	लेकिन यह युगानुयुग हैं, इस कारण यीशु का पुरोहितपन अटल है।
58007025	इसीलिए जो उनके (यीशु के) द्वारा परमेश्‍वर के पास आते हैं, वह उनका पूरा-पूरा उद्धार कर सकते हैं, क्योंकि वह उनके लिए बिनती करने के लिए हमेशा जीवित हैं।
58007026	इसलिए ऐसा ही महायाजक या पुरोहित हमारे योग्य था, जो पवित्र, निष्कपट और निर्मल, और पापियों से अलग, और स्वर्ग से भी ऊँचा किया गया हो,
58007027	और उन महापुरोहितों के समान उन्हें (यीशु को) आवश्यक नहीं कि प्रतिदिन पहले अपने अपराधों और फिर लोगों के अपराधों के लिए बलिदान चढ़ाएँ, क्योंकि यीशु ने अपने आप को बलिदान चढ़ाकर उसे एक ही बार निपटा दिया।
58007028	क्योंकि नियमशास्त्र तो कमज़ोर मनुष्यों को महापुरोहित नियुक्‍त करता है, परन्तु उस शपथ का वचन जो नियमशास्त्र के बाद खाया गया, उस बेटे को नियुक्‍त करता है जो युगानुयुग के लिए सिद्ध किये गये हैं।
58008001	अब जो बातें हम कह रहे हैं, उन में से सब से खास बात यह है, कि हमारा ऐसा प्रधान पुरोहित है, जो स्वर्ग पर महा-महिम के सिंहासन पर अधिकार के साथ है,
58008002	और पवित्र स्थान और उस सच्चे तम्बू का सेवक हुआ, जिसे किसी मनुष्य ने नहीं, किन्तु प्रभु ने खड़ा किया था।
58008003	क्योंकि हर एक प्रधान पुरोहित भेंट, और बलिदान चढ़ाने के लिए ठहराया जाता है, इस कारण ज़रूर है, कि उसके पास भी कुछ चढ़ाने के लिए हो।
58008004	यदि वह पृथ्वी पर होता, तो कभी पुरोहित न होता, इसलिए कि नियमशास्त्र के अनुसार भेंट चढ़ाने वाले तो हैं,
58008005	जो स्वर्ग में की वस्तुओं के प्रतिरूप और प्रतिबिम्ब की सेवा करते हैं, जैसे जब मूसा तम्बू बनाने पर था, उसे यह चेतावनी मिली कि ध्यान से जो नमूना उसे पहाड़ पर दिखाया गया था, उसी के अनुसार सब कुछ बनाए।
58008006	परन्तु यीशु को उसकी सेवकाई से बढ़कर सेवा मिली, क्योंकि वह और भी उत्तम वाचा के मध्यस्थ ठहरे, जो और उत्तम प्रतिज्ञाओं के सहारे बान्धी गई है।
58008007	क्योंकि यदि वह पहली वाचा बिना किसी खोट और कमी की होती, तो दूसरी के लिए अवसर न ढूँढा जाता।
58008008	किन्तु वह उन पर दोष लगाकर कहता है, "कि प्रभु कहता है, देखो, वे दिन आते हैं, कि मैं इस्राएल के घराने के साथ, और यहूदा के घराने के साथ, नई वाचा बान्धूँगा।
58008009	यह उस वाचा के समान न होगी, जो मैंने उनके पूर्वजों के साथ उस समय बान्धी थी, जब मैं उनका हाथ पकड़कर उन्हें मिस्र देश से निकाल लाया, क्योंकि वे मेरी वाचा में बने नहीं रहे, और मैंने उनका ख्याल न रखा,
58008010	फिर प्रभु कहते हैं कि "जो वाचा मैं उन दिनों के बाद इस्राएल के घराने के साथ बान्धूँगा, वह यह है, कि मैं अपने नियमों को उनके मनों में डालूँगा, और उसे उनके आत्मा पर लिखूँगा, और मैं उनका परमेश्‍वर ठहरूँगा, और वे मेरे लोग ठहरेंगे।
58008011	और हर एक अपने देश वासी को और अपने भाई को यह शिक्षा न देगा कि तुम प्रभु को पहचानो, क्योंकि छोटे से बड़े तक सब मुझे जान लेंगे।
58008012	क्योंकि मैं उनकी बुराई के विषय में दयावन्त होऊँगा, और उनकी बुराई को फिर याद न करूँगा।
58008013	नई वाचा की स्थापना से उन्हों ने प्रथम वाचा को रद्द कर दिया, और जो वस्तु पुरानी और कमज़ोर हो जाती है उसका मिट जाना ज़रूरी है।
58009001	उस पहली वाचा में भी सेवा के नियम थे और ऐसा पवित्र स्थान जो इस दुनिया का था।
58009002	इस में एक तम्बू था। तम्बू में पहले दीवट, और मेज़, और भेंट की रोटियाँ थीं। वह पवित्र स्थान कहलाता है।
58009003	दूसरा परदे के पीछे वह तम्बू था, जो परम पवित्र-स्थान कहलाता है।
58009004	उसमें सोने की धूपदानी, और चारों ओर से सोने से मढ़ा हुआ वाचा का बक्सा और इस में मन्ना से भरा हुआ सोने का मर्तबान और हारून की छड़ी, जिसमें फूल निकल आए थे और वाचा की पटियाँ थीं।
58009005	बक्से के ऊपर दोनों तेज से भरे करूब थे, जो प्रायश्चित् के ढक्कन पर छाया किए हुए थे। इन का एक-एक करके वर्णन करने का अभी अवसर नहीं है।
58009006	जब ये वस्तुएँ इस रीति से तैयार हो चुकीं, तब पहले तम्बू में तो पुरोहित कभी भी प्रवेश करके सेवा के काम निभाते लगे।
58009007	परन्तु दूसरे में केवल प्रधान पुरोहित वर्ष भर में एक ही बार जाता था। वहाँ वह खून लेकर जाता था, जिसे वह अपने लिए और लोगों की भूल-चूक के लिए चढ़ाता था।
58009008	इस से पवित्र आत्मा यही दिखाता है, कि जब तक पहला तम्बू और यह जो कुछ दर्शाता है खड़ा है, तब तक महा पवित्र स्थान में प्रवेश नहीं कर सकता।
58009009	और यह तम्बू तो वर्तमान समय के लिए एक दृष्टांत है जिसमें ऐसी भेंट और बलिदान चढ़ाए जाते हैं, जिनसे आराधना करने वालों के विवेक शुद्ध नहीं हो सकते।
58009010	इसलिए कि वे केवल खाने पीने की वस्तुओं, और भांति-भांति के स्नान विधि के आधार पर शारीरिक नियम हैं, जो नए क्रम (नई वाचा) के आने तक थे।
58009011	लेकिन मसीह आने वाली अच्छी-अच्छी वस्तुओं का प्रधान पुरोहित होकर आये, और उन्हों ने और भी बड़े और सिद्ध तम्बू से होकर जो हाथ का बनाया हुआ नहीं, अर्थात् इस दुनिया का नहीं,
58009012	और न ही बकरों और बछड़ों के खून से, किन्तु अपने ही खून के द्वारा एक ही बार हमारे लिए अनन्त आज़ादी प्राप्त करके पवित्र स्थान में प्रवेश किया।
58009013	क्योंकि जब बकरों और बैलों का खून और बछड़े की राख अशुद्ध लोगों पर छिड़के जाने से बाहरी रूप से शुद्ध किए जाते हैं,
58009014	तो मसीह का खून जिसने अपने आप को सनातन आत्मा के द्वारा परमेश्‍वर के सामने निष्कलंक चढ़ाया, तुम्हारे विवेक को मरे हुए कामों से और ज़्यादा क्यों न शुद्ध करेगा, ताकि हम जीवित परमेश्‍वर की सेवा करें?
58009015	इसी कारण वह नई वाचा के मध्यस्थ हैं, ताकि उस मौत के द्वारा जो पहली वाचा के समय के अपराधों से आज़ादी पाने के लिए हुई है, बुलाए हुए लोग वायदे के अनुसार अनन्त मीरास को प्राप्त करें।
58009016	क्योंकि जहाँ वसीयतनामा तैयार किया गया वहाँ वसीयतनामा बनाने वाले की मौत को समझ लेना भी ज़रूरी है।
58009017	क्योंकि ऐसा वसीयतनामा मरने पर ही अमल में आता है, और जब तक वसीयतनामा बनाने वाला ज़िन्दा रहता है, तब तक वह काम का नहीं होता।
58009018	इसीलिए पहली वाचा भी बिना खून के नहीं बान्धी गई,
58009019	क्योंकि जब मूसा सब लोगों को नियमशास्त्र की हर एक आज्ञा सुना चुका, तो उसने बछड़ों और बकरों का खून लेकर, पानी और लाल ऊन, और जूफ़ा के साथ, उस किताब पर और सब लोगों पर छिड़क दिया,
58009020	और कहा, "कि यह उस वाचा का खून है, जिसकी आज्ञा परमेश्‍वर ने तुम्हारे लिए दी है।"
58009021	और इसी तरह से उसने तम्बू और सेवा के सारे सामान पर खून छिड़का।
58009022	नियमशास्त्र के अनुसार प्रायः सब वस्तुएँ खून के द्वारा शुद्ध की जाती हैं। बिना खून बहाए गुनाहों की माफ़ी नहीं है।
58009023	इसलिए ज़रूरी है कि स्वर्ग की चीज़ों के प्रतिरूप इन बलिदानों द्वारा शुद्ध किए जाएँ, परन्तु स्वर्ग में की वस्तुएँ, इन से भी उत्तम बलिदानों के द्वारा शुद्ध की जातीं।
58009024	क्योंकि मसीह ने उस हाथ के बनाए हुए पवित्र स्थान में जो सच्चे पवित्र स्थान का नमूना है, प्रवेश नहीं किया, पर स्वर्ग ही में प्रवेश किया, ताकि हमारे लिए अब परमेश्‍वर के सामने मौजूद हों।
58009025	यह नहीं कि वह अपने आप को बार-बार चढ़ाएँ, जैसा कि प्रधान पुरोहित प्रति वर्ष कुर्बानियों का खून लिए पवित्र स्थान में प्रवेश किया करता था,
58009026	नहीं तो दुनिया की शुरूआत से लेकर यीशु को बार-बार दुख उठाना पड़ता, लेकिन अब युग के आखिर में वह एक बार प्रगट हुए हैं, ताकि अपने ही बलिदान के द्वारा गुनाह की सज़ा को उठा लें।
58009027	जैसे मनुष्यों के लिए एक बार मरना और उसके बाद इन्साफ़ का होना ठहराया गया है,
58009028	वैसे ही मसीह भी बहुतों के गुनाहों की सज़ा को उठा लेने के लिए एक बार बलिदान हुए। जो लोग उनका इंतज़ार करते हैं, उन्हें सज़ा-मुक्ति के बाद की (भविष्य की) आशीषों को देने के लिये वह बादलों में दिखायी देंगे।
58010001	क्योंकि नियमशास्त्र जिसमें आने वाली अच्छी चीज़ों की छाया है, लेकिन उनकी असलियत नहीं, इसलिए उन एक ही तरह के बलिदानों के द्वारा, जो हर साल चढ़ाए जाते हैं, भक्‍ति करने वालों को बिल्कुल पूरी शुद्धता नहीं दे सकते,
58010002	यदि ऐसा हो सकता तो उनका चढ़ाना बन्द क्यों हो जाता? भक्‍ति (सेवा) करने वाले एक ही बार शुद्ध हो जाते, तो फिर उनका विवेक उन्हें दोषी न ठहराता।
58010003	लेकिन उनके द्वारा हर साल पापों का स्मरण हुआ करता है।
58010004	क्योंकि असंभव है, कि बैलों और बकरों का खून पापों को दूर करे।
58010005	इसी कारण वह जगत में आते समय कहते हैं, "बलिदान और भेंट आप ने न चाही, लेकिन मेरे लिए एक देह तैयार की।
58010006	होम-बलियों और पाप-बलियों से आप खुश नहीं हुए।
58010007	तब मैंने कहा, 'देखो, मैं आ गया हूँ, (पवित्र वचन में मेरे विषय में लिखा हुआ है) ताकि हे परमेश्‍वर, आपकी इच्छा पूरी करूँ।'
58010008	वह कहते हैं, कि न आप ने बलिदान और भेंट और होम-बलियों और पाप-बलियों को चाहा, और न उन से खुश हुए, यद्यपि ये बलिदान तो नियमशास्त्र के अनुसार चढ़ाए जाते थे।
58010009	वह यह भी कहते हैं, "देखिए, मैं आ गया हूँ, ताकि आपकी इच्छा पूरी करूँ, " वह पहले को हटा देते हैं, ताकि दूसरे को उस की जगह लाया जा सके।
58010010	उसी इच्छा से हम यीशु मसीह की देह के एक ही बार बलिदान चढ़ाए जाने के द्वारा पवित्र किए गए हैं।
58010011	और हर एक पुरोहित खड़े होकर हर दिन सेवा करता है, और एक ही प्रकार के बलिदान को जो गुनाहों को कभी भी दूर नहीं कर सकते, बार-बार चढ़ाता है।
58010012	परन्तु यह तो पापों के बदले एक ही बलिदान सर्वदा के लिए चढ़ाकर परमेश्‍वर के दाहिने जा बैठे,
58010013	और उसी समय से वह इसका इन्तज़ार कर रहे हैं कि उनके दुश्मन उनके पाँवों के नीचे की चौकी बनें।
58010014	क्योंकि यीशु ने एक ही बलिदान के द्वारा उन्हें जो पवित्र किए जाते हैं, सर्वदा के लिए शुद्ध (सिद्ध) कर दिया है।
58010015	पवित्र आत्मा भी हमें यही गवाही देता है,
58010016	"कि प्रभु कहते हैं कि जो वाचा मैं उन दिनों के बाद उन से बान्धूँगा वह यह है, कि मैं अपने नियमों को उनके मन पर लिखूँगा और मैं उनके मन में डालूँगा।
58010017	फिर वह यह कहते हैं, "मैं उनके अपराधों को, और उनके अधर्म के कामों को कभी याद न करूँगा।
58010018	जब इन की माफ़ी हो गई है, तो फिर पाप का बलिदान न रहा।
58010019	इसलिए हे भाइयो-बहनो, जब कि हमें यीशु के खून के द्वारा उस नये और जीवित रास्ते से पवित्र जगह में दाखिल होने की हिम्मत हो गयी है,
58010020	जो यीशु ने परदे अर्थात् अपनी देह में से होकर, हमारे लिए खोल दिया (अभिषेक किया) है।
58010021	और इसलिए कि हमारा ऐसा महान मध्यस्थ (याजक, पुरोहित) है, जो परमेश्‍वर के घर का अधिकारी है,
58010022	तो आओ हम सच्चे मन, और पूरे ईमान के साथ, और विवेक के कचोटते रहने को दूर करने के लिए मन पर छिड़काव लेकर, और देह को शुद्ध जल से धुलवाकर परमेश्‍वर के पास जाएँ।
58010023	और अपनी आशा के अंगीकार को मज़बूती से थामे रहें, क्योंकि जिसने वायदा किया है वह सच्चे हैं।
58010024	और प्रेम, और भले कामों में दूसरों को बढा़ने के लिए एक दूसरे का ध्यान रखा करो,
58010025	और एक दूसरे के साथ इकट्ठा होना न छोड़ो, जैसे कि बहुत से लोग करते हैं, लेकिन एक दूसरे को समझाते रहो, और जैसे-जैसे उस दिन को पास आते देखो, वैसे-वैसे और भी अधिक यह किया करो।
58010026	क्योंकि सच्चाई की पहचान हासिल करने के बाद यदि हम जान बूझकर गुनाह करते रहें, तो गुनाहों के लिए फिर कोई कुर्बानी बाकी नहीं।
58010027	हाँ, दण्ड की एक भयानक प्रतीक्षा और आग का जलना बाकी है, जो विरोधियों को भस्म कर देगी।
58010028	जब कि मूसा की व्यवस्था का न मानने वाला दो या तीन जनों की गवाही पर, बिना दया के मार डाला जाता है
58010029	तो सोच लो कि वह और कितनी भारी सज़ा के लायक ठहरेगा, जिसने परमेश्‍वर के बेटे को पाँवों से रौंदा, और वाचा के खून को जिसके द्वारा वह पवित्र ठहराया गया था, अपवित्र जाना है, और अनुग्रह की आत्मा का अपमान किया।
58010030	क्योंकि हम परमेश्‍वर को जानते हैं, जिन्होंने कहा, "बदला लेना मेरा काम है, मैं ही दण्ड दूँगा" और फिर यह कि प्रभु अपने लोगों का इन्साफ़ करेंगे।
58010031	जीवित परमेश्‍वर के हाथों में पड़ना भयानक बात है।
58010032	उन पहले दिनों को याद करो, जब तुम सच्चाई को जानने की वजह से दुखों में भी मज़बूत रहे।
58010033	कुछ तो बदनामी, और सताव सहते हुए तमाशा बने, और कुछ इस तरह, कि तुम उनके साझी हुए जिनके साथ बुरा व्यवहार किया जाता था।
58010034	क्योंकि तुम कैदियों के दुख में भी दुखी हुए, और अपनी संपत्ति भी आनन्द से लुटने दी, यह जानकर कि तुम्हारे पास एक और भी उत्तम और हमेशा ठहरने वाली दौलत है।
58010035	इसलिए अपना साहस न छोड़ो क्योंकि उसका परिणाम बड़ा होगा।
58010036	तुम्हें सब्र रखना ज़रूरी है, ताकि परमेश्‍वर की इच्छा को पूरी करके तुम प्रतिज्ञा का फल (परिणाम) पाओ।
58010037	अब बहुत ही थोड़ा समय रह गया है जब कि आने वाला आएगा, और देर न करेगा।
58010038	और मेरा धर्मी जन विश्‍वास से जीवित रहेगा, और यदि वह पीछे हट जाए तो मेरा मन उससे खुश न होगा।
58010039	हम उन लोगों की तरह नहीं हैं,जो विश्वास रखना छोड़ देने की वजह से वापस बर्बाद हो जाते हैं,लेकिन विश्वास में बने रहेंगे ताकि उद्धार (मुक्‍ति) की आशीष में बने रहें।
58011001	अब विश्‍वास आशा की हुई वस्तुओं का आश्‍वासन (निश्चय) और अनदेखी चीज़ों का सबूत है,
58011002	क्योंकि इसी के द्वारा बुजुर्गों (पूर्वजों) की अच्छी गवाही दी गई।
58011003	विश्‍वास ही से हम जान जाते हैं कि सारी दुनिया की रचना परमेश्‍वर के वचन से हुई है। यह नहीं कि जो कुछ दिखाई देता है, वह देखी हुई चीजों से बना हो।
58011004	विश्‍वास ही से हाबिल ने कैन से उत्तम कुर्बानी परमेश्‍वर के लिए चढ़ायी, और उसी के द्वारा उसके विश्‍वासी होने की गवाही भी दी गई, क्योंकि परमेश्‍वर ने उसकी भेंटों के बारे में गवाही दी, और उसी के द्वारा वह मरने पर भी अब तक बातें करता है।
58011005	विश्‍वास ही से हनोक उठा लिया गया कि मौत को न देखे, और उसका पता नहीं चला, क्योंकि परमेश्‍वर ने उसे उठा लिया था, और उसके उठाए जाने से पहले उसके विषय में यह कहा गया था, कि उसने परमेश्‍वर को खुश किया है।
58011006	विश्‍वास बिना उन्हें खुश करना असंभव है, क्योंकि परमेश्‍वर के पास आने वाले को विश्‍वास करना चाहिए कि वह हैं और अपने चाहने वालों को जवाब देते हैं (खोजने वालों को पुरस्कार देते हैं)।
58011007	विश्‍वास ही से नूह ने उन बातों के बारे में जो उस समय दिखाई नहीं देती थीं, परमेश्‍वर से चेतावनी पाकर भक्‍ति के साथ अपने परिवार के बचाव के लिए जहाज बनाया, और उसके द्वारा उसने दुनिया को आरोपी ठहराया, और उस पद का वारिस हुआ, जो विश्‍वास से है।
58011008	विश्‍वास ही से अब्राहम को जब बुलाया गया तो वह आज्ञा मानकर ऐसी जगह चल पड़ा, जिसे विरासत में लेने वाला था, और यह न जानते हुए भी कि कहाँ जा रहा है, वह चल पड़ा।
58011009	विश्‍वास ही से उसने प्रतिज्ञा किए हुए देश में, जैसे पराए देश में परदेशी रहकर इसहाक और याकूब समेत, जो उसके साथ उसी प्रतिज्ञा के वारिस थे, तम्बुओं में वास किया,
58011010	क्योंकि वह उस स्थिर नींव वाले नगर का इंतज़ार करता था, जिसके रचने वाले और बनाने वाले परमेश्‍वर हैं।
58011011	विश्‍वास से सारा ने आप बूढ़ी होने पर भी गर्भ धारण करने की ताकत पायी, क्योंकि उसने वायदा करने वाले को सच्चा जाना था।
58011012	इस कारण एक ही जन से जो मरे हुए के समान था, आकाश के तारों और समुद्र तट की बालू के समान, अनगिनित वंश उत्पन्न हुए।
58011013	ये सब विश्‍वास ही की दशा में मरे, और उन्हों ने प्रतिज्ञा की हुई वस्तुएँ नहीं पायीं, लेकिन उन्हें दूर से देखकर खुश हुए और मान लिया कि हम दुनिया में परदेशी और बाहरी हैं।
58011014	जो ऐसा कहते हैं, वे साफ़ तौर पर प्रगट करते हैं कि वे स्वदेश की चाहत रखते हैं,
58011015	और जिस देश से वे निकल आए थे, यदि उसके विषय में सोचते तो उन्हें लौट जाने का अवसर था।
58011016	परन्तु वे एक उत्तम अर्थात् स्वर्गिक देश की चाह रखते हैं, इसीलिए परमेश्‍वर उन लोगों के परमेश्‍वर कहलाने में उन से नहीं शर्माते, क्योंकि उन्हों ने उन लोगों के लिए एक नगर तैयार किया है।
58011017	विश्‍वास ही से अब्राहम ने परखे जाने के समय में इसहाक को बलिदान चढ़ाया, और जिसने वायदों को सच माना था,
58011018	और जिससे यह कहा गया था, "कि इसहाक से तुम्हारा वंश कहलाएगा" वह अपने एकलौते को चढ़ाने लगा।
58011019	क्योंकि उसने विचार किया (मान लिया) कि परमेश्‍वर सामर्थी हैं, कि मरे हुओं में से जिलाएँ। इसलिए उन्हीं में से दृष्टान्त की रीति पर उसने इसहाक को फिर पा लिया।
58011020	विश्‍वास ही से इसहाक ने याकूब और एसाव को आने वाली बातों के विषय में आशीष दी।
58011021	विश्‍वास ही से याकूब ने मरते समय यूसुफ़ के दोनों बेटों में से एक-एक को आशीष दी, और अपनी लाठी के सिरे पर सहारा लेकर उपासना की।
58011022	विश्‍वास ही से यूसुफ़ ने, अपनी मौत के समय इस्राएलियों के निकल जाने की चर्चा की, और अपनी हड्डियों के बारे में आज्ञा दी।
58011023	विश्‍वास ही से मूसा के माता पिता ने उसके पैदा होने के बाद तीन महीने तक छिपा रखा, क्योंकि उन्हों ने देखा कि बालक सुन्दर है, और वे राजा की आज्ञा से न डरे।
58011024	विश्‍वास ही से मूसा ने बड़े हो जाने पर फ़िरौन की बेटी का बेटा कहलाने से इन्कार किया,
58011025	इसलिए कि उसे बुराई (गुनाह) में थोड़े दिन के सुख भोगने से परमेश्‍वर के लोगों के साथ दुख भोगना और उत्तम लगा,
58011026	और मसीह के कारण निन्दित होने को उसने मिस्र के भण्डार से बड़ा धन समझा, क्योंकि उसकी आँखें फल पाने की ओर लगी थीं।
58011027	विश्‍वास ही से उसने राजा के गुस्से की परवाह न करते हुए, मिस्र को छोड़ दिया क्योंकि वह अनदेखे को मानो देखता हुआ विश्‍वास में बना रहा।
58011028	विश्‍वास ही से उसने फ़सह और खून छिड़कने की विधि मानी, ताकि पहिलौठों का नाश करने वाला इस्राएलियों पर हाथ न डाले।
58011029	विश्‍वास ही से इस्राएली लाल समुद्र के पार ऐसे उतर गए, जैसे सूखी ज़मीन पर से। परन्तु जब मिस्रियों ने वैसा ही करने की कोशिश की, तो सब डूब मरे थे।
58011030	विश्‍वास ही से, सात दिन तक चक्कर लगाने के बाद यरीहो की शहरपनाह गिर पड़ी।
58011031	विश्‍वास ही से राहाब वेश्या आज्ञा न मानने वालों के साथ नाश नहीं हुई, इसलिए कि उसने भेदियों को सुरक्षा दी थी।
58011032	अब और क्या कहूँ? क्योंकि अभी समय नहीं है, कि गिदोन का, बाराक का, शिमशोन का, यिफ़तह का, दाऊद का, शमूएल का, और भविष्यद्वक्‍ताओं का वर्णन करूँ।
58011033	इन्होंने विश्‍वास ही के द्वारा राज्य जीते, सही काम किए, प्रतिज्ञा की हुई चीजें प्राप्त कीं, शेरों के मुँह बन्द किए,
58011034	आग की लपटों को ठंडा किया, तलवार की धार से बच निकले, कमज़ोरी में बलवन्त हुए, लड़ाई में बहादुर निकले, विदेशियों की फ़ौजों को मार भगाया।
58011035	महिलाओं ने अपने मरे हुओं को फिर ज़िन्दा पाया। बहुत से मार खाते-खाते मर भी गए, और आज़ादी न चाही, इसलिए कि उत्तम पुनरुत्थान के भागी हों।
58011036	कई एक ठट्ठों में उड़ाए जाने, और कोड़े खाने, वरन् बान्धे जाने, और कैद में पड़ने के द्वारा परखे गए।
58011037	उन पर पथराव हुआ, वे आरे से चीरे गए, उनकी परीक्षा की गई, तलवार से मारे गए, वे गरीबी में और क्लेश में और दुख भोगते हुए भेड़ों और बकरियों की खालें ओढ़े हुए, इधर उधर मारे-मारे फिरे।
58011038	वे जंगलों, पहाड़ों, गुफ़ाओं, और पृथ्वी की दरारों में भटकते फिरे। संसार उनके लायक न था,
58011039	और इन सभी ने विश्‍वास के द्वारा अच्छी गवाही तो पाई, लेकिन तौभी उन्हें प्रतिज्ञा की हुई वस्तु न मिली।
58011040	क्योंकि परमेश्‍वर ने हमारे लिए पहले से एक बेहतर बात ठहराई थी, कि वे हमारे बगैर सिद्ध न किए जाएँ।
58012001	इस कारण जब कि गवाहों का ऐसा बड़ा बादल हमको घेरे हुए है, तो आओ, हम हर एक बोझ को और उस गुनाह को जो हमें आसानी से जाल में फँसाता है, दूर करें, और वह दौड़ जिसमें हमें दौड़ना है, धीरज से दौड़ें,
58012002	और विश्‍वास की शुरूआत करने वाले और मज़बूत करने वाले यीशु की ओर ताकते रहें, जिन्होंने उस खुशी के लिए जो उनके आगे रखी थी, शर्म की कुछ परवाह न करके, क्रूस का कष्ट सहा, और सिंहासन पर परमेश्‍वर के दाहिने जा बैठे।
58012003	इसलिए उन पर ध्यान करो, जिन्होंने अपने विरोध में गुनाहगारों की इतनी दुश्मनी सह ली, कि तुम निराश होकर हिम्मत न छोड़ दो।
58012004	तुम ने गुनाह से लड़ते हुए उससे ऐसा मुकाबला नहीं किया, कि तुम्हारा खून बहा हो।
58012005	और तुम उस उपदेश को जो तुमको बेटों की तरह दिया जाता है, भूल गए हो, कि "हे मेरे बेटे, प्रभु की डाँट-डपट को तुच्छ न जानो, और जब वह तुम्हें घुड़कें तो धीरज न छोड़ना।
58012006	क्योंकि प्रभु, जिससे प्यार करते हैं, उसको डाँटते-डपटते भी हैं, और जिसे बेटा बना लेते है, उसको छड़ी भी लगाते हैं।"
58012007	तुम दुख को डाँट-फटकार समझकर सह लो। परमेश्‍वर तुम्हें बेटा-बेटी जानकर तुम्हारे साथ बर्ताव करते हैं। वह कौन सा बेटा-बेटी है, जिसकी ताड़ना पिता नहीं करता?
58012008	यदि वह डाँट- डपट जिसके हिस्सेदार सब हुए हैं, तुम्हारी नहीं हुई, तो तुम बेटे-बेटी नहीं, पर व्यभिचार की सन्तान ठहरे!
58012009	फिर जब कि हमारे संसारिक पिता भी हमें डाँटा फटकारा करते थे और हम उन्हें आदर देते थे, तो क्या हम आत्माओं के पिता के और भी आधीन न रहें, जिससे जीते रहें।
58012010	शारीरिक पिता तो अपनी समझ के अनुसार थोड़े दिनों के लिए अनुशासन करते थे, परन्तु परमेश्‍वर तो हमारे फ़ायदे के लिए करते हैं, कि हम भी उनकी पवित्रता के हिस्सेदार हो जाएँ।
58012011	इन दिनों में हर प्रकार की डाँट- फटकार आनन्द की नहीं, परन्तु शोक ही की बात दिखाई पड़ती है, तौभी जो उसको सहते-सहते पक्के हो गए हैं, बाद में उन्हें चैन के साथ सही जीवन जीने का प्रतिफल मिलता है।
58012012	इसलिए ढीले हाथों और कमज़ोर घुटनों को सीधे करो,
58012013	और अपने पाँवों के लिए सीधे रास्ते बनाओ कि लँगड़ा भटक न जाए, परन्तु ठीक हो जाए।
58012014	सब से मेल मिलाप रखो, और उस पवित्रता (सही जीवन) के खोजी हो जिसके बिना कोई प्रभु को बिल्कुल न देखेगा।
58012015	और ध्यान से देखते रहो, ऐसा न हो, कि कोई परमेश्‍वर की कृपा (अनुग्रह) से वंचित रह जाए, या कोई कड़वी जड़ फूटकर दुख दे, और उसके द्वारा बहुत से लोग अशुद्ध हो जाएँ।
58012016	ऐसा न हो, कि कोई जन व्यभिचारी, या एसाव की तरह टेढ़ा हो, जिसने एक निवाले के बदले अपने पहिलौठे होने का पद बेच डाला।
58012017	तुम जानते तो हो, कि बाद में जब उसने आशीष पानी चाही, तो वह अयोग्य गिना गया, और आँसू बहा बहाकर चाहने पर भी मन बदलाव का अवसर उसे न मिला।
58012018	जब परमेश्वर ने सीनै पहाड़ पर नियमशास्‍त्र दिया था, उस समय जलती आग, अन्धेरा, काली घटा और बवन्डर था, ऐसे पहाड़ के पास तुम नहीं आए हो।
58012019	न ही तुम ने बिगुल (तुरही) की सी आवाज़ में डरावना सन्देश सुना, कि तुम्हें परमेश्वर की दोहाई देनी पड़ी हो कि वह तुम से बातें न करें,
58012020	क्योंकि वे उस आज्ञा को न सह सके, "कि यदि कोई पशु भी पहाड़ को छुए, तो उसे पत्थरवाह किया जाए।"
58012021	और वह दर्शन ऐसा डरावना था, कि मूसा ने कहा, "मैं बहुत डरता और काँपता हूँ।"
58012022	परन्तु तुम सिय्योन के पहाड़ के पास, और जीवित परमेश्‍वर के नगर स्वर्गिक यरूशलेम के पास,
58012023	और लाखों स्वर्गदूतों और उन पहिलौठों की साधारण सभा और चर्च (कलीसिया) या जिन लोगों के नाम स्वर्ग में लिखे हुए हैं, और सब के न्यायी परमेश्‍वर के पास, और मुक्ति पाए हुए उन लोगों की आत्माओं के पास जिन्हें निर्दोष ठहराया गया,
58012024	और नई वाचा के मध्यस्थ यीशु, और छिड़काव के उस खून के पास आए हो, जो हाबिल के खून से उत्तम बातें कहता है।
58012025	सावधान रहो, और उस कहने वाले से मुँह न फेरो, क्योंकि वे लोग यदि पृथ्वी पर के चेतावनी देने वाले से मुँह मोड़कर न बच सके, तो हम स्वर्ग पर से चेतावनी देने वाले की अनसुनी करके कैसे बच सकेंगे?
58012026	उस समय तो उनके शब्द ने पृथ्वी को हिला दिया, परन्तु अब परमेश्‍वर ने यह वायदा किया है कि एक बार फिर मैं केवल पृथ्वी को नहीं, वरन् आकाश को भी हिला दूँगा।
58012027	यह वाक्य 'एक बार फिर' इस बात को प्रगट करता है, कि जो वस्तुएँ हिलाई जाती हैं, वे बनायी हुई वस्तुएँ होने के कारण टल जाएँगी, ताकि जो वस्तुएँ हिलाई नहीं जाती, वे अटल बनी रहें।
58012028	इस कारण हम इस राज्य को पाकर जो हिलने का नहीं आभारी हों और उस मौके को हाथ से न जाने दें, जिसके द्वारा हम भक्‍ति, और डर सहित, परमेश्‍वर की ऐसी आराधना कर सकते हैं जिससे वह खुश होते हैं।
58012029	क्योंकि हमारे परमेश्‍वर भस्म करने वाली आग हैं।
58013001	भाईचारे का प्यार बना रहे।
58013002	मेहमान-नवाज़ी करना न भूलना, क्योंकि इसके द्वारा कितनों ने अनजाने स्वर्गदूतों की आवभगत की है।
58013003	कैदियों का ऐसा ध्यान रखो कि मानो उनके साथ तुम भी कैद में हो। जिनके साथ बुरा बर्ताव किया जाता है, उनका भी यह समझकर ध्यान रखा करो कि हमारी भी देह है।
58013004	विवाह सब में इज़्ज़त की बात समझी जाए, और बिछौना निष्कलंक रहे, क्योंकि परमेश्‍वर व्यभिचारियों, और परस्त्रीगामियों का इन्साफ़ करेंगे।
58013005	तुम्हारा स्वभाव बिना लालच का हो, और जो तुम्हारे पास है, उसी पर सन्तोष करो, क्योंकि परमेश्‍वर ने आप ही कहा है, "मैं तुम्हें कभी न छोडूँगा, और न कभी तुम्हें त्यागूँगा।"
58013006	इसलिए हम बिना झिझक के कहते हैं, कि प्रभु मेरे सहायक हैं, मै न डरूँगा। इन्सान मेरा क्या कर सकता है?
58013007	जो तुम्हारे अगुवे हैं, और जिन्होंने तुम्हें परमेश्‍वर का वचन सुनाया है, उन्हें याद रखो और ध्यान से उनके चाल चलन का नतीजा देखकर उनके विश्‍वास की नकल करो।
58013008	यीशु मसीह कल और आज और युगानुयुग एक से हैं।
58013009	अनेक प्रकार के और ऊपरी (अजीब) उपदेशों से न भरमाए जाओ, क्योंकि मन का अनुग्रह से स्थिर रहना भला है, न कि उन खाने की चीजों से जिनसे काम रखने वालों को कुछ फ़ायदा न हुआ।
58013010	हमारी एक ऐसी वेदी है, जिस पर से खाने का हक उन लोगों को नहीं, जो तम्बू की सेवा करते हैं।
58013011	क्योंकि जिन जानवरों का खून महा पुरोहित पाप-बलि के लिए पवित्र स्थान में ले जाता है, उन जानवरों की देह छावनी के बाहर जलाई जाती है।
58013012	इसी कारण, यीशु ने भी लोगों को अपने ही खून के द्वारा पवित्र करने के लिए यरूशलेम के बाहर दुख उठाया।
58013013	इसलिए आओ, उनकी निन्दा अपने ऊपर लिए हुए यहूदी मत के बाहर उनके पास निकल चलें।
58013014	क्योंकि यहाँ हमारा कोई स्थिर रहने वाला शहर नहीं, वरन् हम एक आने वाले शहर की ताक में हैं।
58013015	इसलिए हम यीशु के द्वारा स्तुति रूपी बलिदान, अर्थात् उन होठों का फल जो उनके नाम का अंगीकार करते हैं, परमेश्‍वर के लिए हमेशा चढ़ाया करें।
58013016	भलाई करना, और उदारता न भूलो, क्योंकि परमेश्‍वर ऐसे बलिदानों से खुश होते हैं।
58013017	अपने अगुवों की मानो और उनके आधीन रहो, क्योंकि वे उन लोगों की तरह तुम्हारे लिए जागते रहते हैं, जिन्हें हिसाब देना पड़ेगा, कि वे यह काम आनन्द से करें, न कि दुःख से, क्योंकि इस दशा में तुम्हें कुछ फ़ायदा नहीं।
58013018	हमारे लिए प्रार्थना करते रहो, क्योंकि हमें भरोसा है कि हमारा विवेक शुद्ध है, और हम सब बातों में आदर के साथ जीवन बिताना चाहते हैं।
58013019	और इसके करने के लिए मैं तुम्हें और भी समझाता हूँ, कि मैं जल्दी तुम्हारे पास फिर आ सकूँ।
58013020	अब शान्तिदाता परमेश्‍वर जो हमारे प्रभु यीशु को, जो भेड़ों के महान रखवाले हैं, सनातन वाचा के खून के गुण से मरे हुओं में से जिलाकर ले आए,
58013021	तुम्हें हर एक अच्छी बात में स्थिर करें, जिससे तुम उनकी इच्छा पूरी करो। जो कुछ उनको पसन्द है, उसे यीशु मसीह के द्वारा हम में उत्पन्न करें, जिनकी बड़ाई युगानुयुग होती रहे। ऐसा ही हो।
58013022	हे भाइयो, मैं तुम से बिनती करता हूँ, कि इस शिक्षा की बातों को सह लो, क्योंकि मैंने तुम्हें थोड़ा सा ही लिखा है।
58013023	तुम यह जान लो कि तीमुथियुस हमारा भाई छूट गया है और यदि वह जल्द आ गया, तो मैं उसके साथ तुम से भेंट करूँगा।
58013024	अपने सब अगुवों और सब पवित्र लोगों को सलाम कहो। इटली वाले तुम्हें सलाम कहते हैं।
58013025	तुम सब पर कृपा बनी रहे। ऐसा ही हो।
59001001	परमेश्‍वर और प्रभु यीशु मसीह के दास याकूब की तरफ़ से उन बारह गोत्रों को जो जगह-जगह फैले हुए हैं, शांति।
59001002	हे मेरे भाइयो-बहनो, जब तुम तरह-तरह की परीक्षाओं में पड़ो, तो इसको पूरी खुशी की बात समझो,
59001003	यह जानकर कि तुम्हारे विश्‍वास के परखे जाने से धीरज की शुरूआत होती है।
59001004	लेकिन धीरज को अपना पूरा काम करने दो, कि तुम पूरे और सिद्ध हो जाओ और तुम में किसी तरह की कमी न रहे।
59001005	अगर तुम में से किसी को बुद्धि की कमी हो, तो परमेश्‍वर से माँगे, उसे मिलेगी। वही हैं जो सब को बिना किसी नाराज़गी के उदारता से बुद्धि देते हैं।
59001006	लेकिन बिना शक किए हुए विश्‍वास से माँगे, क्योंकि शक करने वाला समुद्र की लहर की तरह है, जो हवा से बहती और उछलती रहती है।
59001007	शक्की इन्सान यह न समझे, कि उसे प्रभु कुछ देंगे।
59001008	ऐसा व्यक्‍ति शक्की होने की वजह से अपने सारे जीवन में डावाँडोल रहता है।
59001009	निम्न स्तर पर रहने वाला मसीही, अपने ऊँचे पद के लिए खुश रहे।
59001010	जिस तरह से घास का फूल मुर्झा जाता है, अमीर आदमी की भी वही हालत होती है।
59001011	जैसे ही सूरज अपनी तेज़ गर्मी के साथ उदय होता है, वह घास को सुखा देता है, और उसका फूल गिर जाता है, और उसकी खूबसूरती खत्म हो जाती है। इसी तरह अमीर भी अपने रास्ते पर चलते-चलते और अपने तरीके से जिंदगी बिताते हुए एक दिन खत्म हो जाएगा।
59001012	वह इन्सान सच में आशीषित है जो परीक्षा में टिका रहता है, क्योंकि खरा निकलने पर वह जिंदगी का वह मुकुट पाएगा जिस का वायदा यीशु ने अपने प्रेम करने वालों को दिया है।
59001013	जब किसी की परीक्षा हो तो वह यह न कहे, कि परमेश्‍वर मेरी परीक्षा कर रहे हैं। बुरी बातों में परमेश्‍वर किसी की परीक्षा नहीं करते हैं और न ही वे किसी की परीक्षा लेते हैं।
59001014	हर इन्सान अपनी वासना से खिंचकर और फँसकर परीक्षा में पड़ता है।
59001015	फिर वासना गर्भवती होकर पाप को पैदा करती है और जब पाप बढ़ जाता है तो मौत (बर्बादी) तक पहुँचाता है।
59001016	हे मेरे भाइयो-बहनो, गुमराह मत हो जाना।
59001017	हर एक अच्छा और उत्तम ईनाम आसमान की ज्योतियों के बनाने वाले परमेश्‍वर की ओर से है, और वह न बदलने वाले हैं।
59001018	परमेश्‍वर ने अपनी ही इच्छा से सच्चे वचन के द्वारा हमें नया जन्म दिया ताकि हम उनकी बनायी गयी सभी चीजों में से एक तरह से पहले फल (किश्त) हों।
59001019	हे भाइयो-बहनो, यह तुम्हें मालूम है इसलिए हर एक इन्सान सुनने में दिलचस्पी दिखाने वाला और बोलने में धीमा और गुस्से में धीमा हो।
59001020	इसलिए कि जो कुछ परमेश्‍वर की निगाह में ठीक है वह सब तुम्हारे गुस्से में नहीं किया जा सकता है।
59001021	इसलिए तुम्हारी जिंदगी में जो बुराई और सड़ाहट है, उसे दूर करके उस संदेश को नम्रता से अपनाते जाओ जो तुम्हारे मनों में बोया जाता है। यह संदेश तुम्हारे प्राण (बुद्धि, इच्छा शक्‍ति और भावनाओं) के विकास में मददगार साबित हो सकता है।
59001022	बाइबल से सीखी बातों के अनुसार किया करो। सुनकर, उसके हिसाब से न करने वाले अपने आपको धोखा देते हैं।
59001023	क्योंकि जो कोई वचन (बाइबल) की बातों का सुनने वाला है और वैसा करने वाला नहीं, वह उस इन्सान की तरह है जो अपना चेहरा शीशे में देखता है।
59001024	देखकर चले जाने के बाद वह भूल जाता है कि मैं कैसा दिख रहा था।
59001025	लेकिन जो इन्सान परमेश्‍वर की सिद्ध इच्छा के अनुसार करना भूलता नहीं, उसके काम का परिणाम फ़ायदेमंद होगा।
59001026	अगर कोई व्यक्‍ति अपने को धार्मिक समझता है, लेकिन अपनी जीभ पर लगाम नहीं लगाता तो वह धोखे में है और उसका धार्मिकपन बेकार है।
59001027	हमारे परमेश्‍वर पिता की निगाह में शुद्ध स्थायी धार्मिकपन (भक्‍ति) यह है कि अनाथों और विधवाओं की परेशानियों में उनकी मदद करें और दुनिया के भ्रष्टाचार से अपने आप को बचाएँ।
59002001	मेरे भाइयो-बहनो, महान प्रभु यीशु के अनुयायी होने के कारण किसी के साथ पक्षपात न करो।
59002002	उदाहरण के लिए मान लो तुम्हारी सभा में एक व्यक्‍ति महँगे कपड़े और गहने पहनकर और दूसरा गरीब फटेहाल आता है।
59002003	यदि तुम अमीर व्यक्‍ति को बैठने की अच्छी जगह और सम्मान देते हो, लेकिन गरीब को नीचे बैठने को या खड़ा रहने को कहते हो, या कहते हो कि यहाँ मेरे पाँव के पास बैठो,
59002004	तो क्या इस से साफ़-साफ़ पक्षपात नहीं दिखता है कि तुम्हारे विचार कितने खराब हैं?
59002005	मेरे भाईयो-बहनो, ध्यान से सुनो, क्या इस दुनिया में जो गरीब लोग हैं और परमेश्‍वर से प्रेम रखते हैं, परमेश्‍वर ने विश्‍वास में अमीर होने के लिए और प्रतिज्ञा किए हुए राज्य के वारिस होने के लिए नहीं चुना है?
59002006	इसके बावजूद तुम गरीबों की बेइज़्ज़ती करते हो? क्या अमीर लोग तुम्हारा शोषण नहीं करते हैं क्या वे ही तुम्हें अदालत तक घसीट कर नहीं ले जाते हैं?
59002007	क्या जिस महान यीशु के नाम से तुम कहलाते हो, उन्हीं की निन्दा वे नहीं करते हैं?
59002008	हाँ यह सच है कि जब बाइबल की इस महान आज्ञा का शाही आदेश कि दूसरों से अपने बराबर प्रेम करो का पालन तुम सच में करते हो, तो अच्छी बात है।
59002009	लेकिन यदि तुम पक्षपात करते हो, तो गुनाह करते हो, और व्यवस्था तुम्हें गुनाहगार ठहराती है।
59002010	वह इन्सान, जो एक को छोड़कर सभी आज्ञाओं का पालन करता है, उस इन्सान की तरह है जिसने पूरी आज्ञाओं को नहीं माना है।
59002011	वही परमेश्‍वर जिसने कहा था, "व्यभिचार, मत करना", यह भी कहा कि "खून मत करना"। इसलिए यदि तुम ने किसी का खून कर डाला है, लेकिन व्यभिचार नहीं किया है तौभी तुम ने संपूर्ण आज्ञाओं को तोड़ डाला है।
59002012	इसलिए जब कभी तुम कुछ कहते हो या करते हो, यह याद रखना कि तुम्हारा इन्साफ़ प्रेम के उस नियम से होगा, जो तुम्हें बरी करता है।
59002013	इसलिए यदि तुम दूसरों पर दया नहीं दिखाते हो, तुम पर भी दया नहीं की जाएगी। यदि तुम दूसरों के प्रति दयालु रहे हो, तो तुम्हारे खिलाफ़ दिए गए परमेश्‍वर के फ़ैसले के ऊपर परमेश्‍वर की दया की जीत होगी।
59002014	प्यारे भाइयो-बहनो, यदि तुम अपने कामों से अपने विश्‍वास का सबूत न दो, तो तुम्हारे विश्‍वास के दावे की क्या कीमत? उस तरह के विश्‍वास से किसी को कुछ फ़ायदा नहीं हो सकता।
59002015	मान लो, कि किसी भाई या बहन के यहाँ खाने और कपड़े की किल्लत है,
59002016	और तुम उन से कहो अपना ख्याल रखना, जाओ, परमेश्‍वर तुम्हें आशीष दें, अपनी देख-भाल ठीक से करना - लेकिन उनको खाना और कपड़ा न दो, तो ऐसे विश्‍वास से क्या फ़ायदा?
59002017	देखा तुम ने, कि सिर्फ़ विश्‍वास रखना काफ़ी नहीं है। जिस विश्‍वास के साथ काम जुड़े हुए नहीं हैं, वह विश्‍वास नहीं कहलाएगा - वह बेकार और मरा हुआ है।
59002018	कोई कह सकता है - "तुम्हारे पास सिर्फ़ विश्‍वास है लेकिन मैं कर्म को ज़्यादा मानता हूँ। तुम बगैर कर्म के अपना विश्‍वास दिखाओ, मैं अपने कर्म से अपना विश्‍वास दिखाऊँगा।"
59002019	क्या अभी तक तुम यह समझते हो कि 'एक परमेश्‍वर' पर मात्र विश्‍वास काफ़ी है? कौन सी बड़ी बात है दुष्टात्मा भी ऐसा करते हैं और डर से काँपते हैं।
59002020	बेवकूफ़! तुम यह कब सीखोगे कि वह विश्‍वास बेकार है, जिसके साथ अच्छे काम नहीं हैं।
59002021	क्या तुम भूल गए हो कि हमारे पूर्वज अब्राहम ने जब अपने बेटे इसहाक को वेदी पर चढ़ाया, तभी परमेश्‍वर की दृष्टि में खरा ठहराया गया।
59002022	देखो, उसका परमेश्‍वर पर इतना भरोसा था कि, जो कुछ परमेश्‍वर ने कहा, वह सब करने के लिए तैयार हो गया। उसके विश्‍वास को तभी पूरा माना गया जब उसने वह किया जो उसे करने के लिए कहा गया था।
59002023	इसलिए, जैसा बाइबल में लिखा है, वैसा ही हुआ, अब्राहम ने परमेश्‍वर पर विश्‍वास किया और परमेश्‍वर ने उसके धर्मी (खरे) होने का ऐलान किया। यहाँ तक कि उसे 'परमेश्‍वर का दोस्त' कहा गया
59002024	इसलिए तुम देखो, कि हम मात्र अपने विश्‍वास के द्वारा नहीं, लेकिन जो कुछ करते हैं, उसकी वजह से परमेश्‍वर के साथ सही रिश्ते में लाए जाते हैं।
59002025	यौन व्यापारी राहब इस सच्चाई का एक और सबूत है। परमेश्‍वर के साथ उसका रिश्ता उसके कर्मों के द्वारा सुधर गया - जब उसने उन भेदियों को दूसरे रास्ते से सुरक्षित वापस लौटा दिया।
59002026	जिस तरह से बिना आत्मा के देह मरी हुयी है, वैसे ही बिना कामों के विश्‍वास भी मरा हुआ है।
59003001	प्रिय भाइयो और बहनो, चर्च में ज़्यादा लोगों को शिक्षक नहीं बनना चाहिए, क्योंकि हम सिखाने वालों के साथ परमेश्‍वर ज़्यादा सख्ती के साथ पेश आएँगे।
59003002	हम सभी बहुत गलतियाँ करते हैं, लेकिन जो इन्सान अपनी ज़ुबान को वश में कर सकता है, खरा मनुष्य है, और हर दायरे में अपने आपको वश में कर सकता है।
59003003	एक छोटी सी लगाम को घोड़े के मुँह में लगाकर हम जहाँ चाहें, उसे ले जा सकते हैं।
59003004	चाहे हवा कितनी तेज क्यों न हो, एक छोटी सी पतवार से, एक माझी एक बड़े जहाज को कहीं भी मोड़ सकता है।
59003005	जीभ हालांकि छोटा सा अंग है, लेकिन बहुत बड़ी बर्बादी ला सकती है। एक छोटी सी चिंगारी पूरे जंगल को जला सकती है।
59003006	जीभ आग की एक लपट है। यह दुष्टता से भरी है जो तुम्हारे पूरे जीवन को नाश कर सकती है। यह तुम्हारे जीवन की पूरी दिशा को बर्बादी की धधकती लपटों में बदल सकती है, क्योंकि वह खुद नरक से सुलगायी जाती है।
59003007	सब तरह के जानवरों, चिड़ियों, रेंगने वाले जीव और मछलियों को वश में किया जा सकता है।
59003008	लेकिन जीभ को वश में कोई नहीं कर सकता। यह अनियन्‍त्रित बुराई है, जिसमें खतरनाक ज़हर भरा हुआ है।
59003009	कभी-कभी यह हमारे प्रभु और पिता की बड़ाई करती है और कभी परमेश्‍वर की समानता में बनाए गए लोगों के खिलाफ़ ज़हर उगलती है।
59003010	इसलिए आशीष और शाप एक ही मुँह से उमड़कर बाहर आते हैं। मेरे भाइयो-बहनो, यह बिलकुल सही नहीं है।
59003011	क्या पानी के एक झरने में से मीठा और खारा, दोनों तरह का पानी निकलता है?
59003012	क्या अंजीर के पेड़ में जैतून और अंगूर की बेल मे अंजीर निकलते हैं? नहीं, न ही मीठा पानी नमकीन झरने से निकलता है।
59003013	यदि तुम बुद्धिमान हो और परमेश्‍वर के तौर तरीकों को समझते हो, तो भलाई के जीवन को बना रहने दो, ताकि सिर्फ़ अच्छे काम किए जाएँ। और बिना डींग मारे इन कामों को करने में सच्ची बुद्धिमानी है।
59003014	लेकिन यदि तुम्हारे मन में कड़वी ईर्ष्या और स्वार्थमय कामना है तो घमण्डी होकर सच्चाई का माखौल मत करवाना।
59003015	ऐसी बुद्धि का स्रोत परमेश्‍वर नहीं हैं यह दुनियावी है, शारीरिक और शैतानी है।
59003016	इसलिए कि जहाँ ईर्ष्या और स्वार्थी आकांक्षा है वहीं सब तरह की गड़बड़ी और बुराई है।
59003017	लेकिन जो बुद्धि परमेश्‍वरीय है वह पवित्र मिलनसार, कोमल, दूसरों की आधीनता स्वीकार करने वाली है। यह दया और अच्छे काम से भरी है।
59003018	इस में कभी पक्षपात नहीं है, ईमानदारी है। जो लोग मेल करवाते हैं, वे शान्ति बोते हैं और भलाई की फ़सल काटते हैं।
59004001	तुम्हारे बीच लड़ाइयों और झगड़ों का कारण क्या है? क्या तुम्हारे भीतर बुरी इच्छाओं के संघर्ष के कारण से नहीं?
59004002	तुम लालसा करते हो, और तुम्हें मिलता नहीं। तुम हत्या और लालच करते हो और जो चाहते हो वह हासिल नहीं कर पाते। क्योंकि तुम्हें मिलता नहीं इसलिए दूसरों से छीना झपटी करते हो। तुम्हारे पास है नहीं, क्योंकि तुम परमेश्‍वर से माँगते नहीं हो।
59004003	माँगने पर पाते इसलिए नहीं हो, क्योंकि गलत इरादे से माँगते हो, ताकि सिर्फ़ अपनी इच्छाओं को पूरा करो।
59004004	हे व्यभिचारी लोगो क्या तुम्हें यह नहीं मालूम कि इस दुनिया की दोस्ती तुम्हें परमेश्‍वर का दुश्मन बनाती है? मैं फिर कहता हूँ कि यदि तुम्हारा मकसद इस दुनिया का मज़ा लूटना है, तुम परमेश्‍वर के दोस्त नहीं हो सकते।
59004005	क्या तुम बाइबल में लिखी इस बात को बेकार समझते हो, परमेश्‍वर जिसने हमारे भीतर पवित्र आत्मा को रखा है, इस बात के लिए लालायित रहता है, कि हम विश्‍वासयोग्य बने रहें?
59004006	बुरी इच्छाओं का डटकर मुकाबला करने के लिए वह ज्य़ादा से ज्य़ादा अनुग्रह देते हैं। जैसा कि बाइबल कहती है, परमेश्‍वर घमण्डी इन्सान का मुकाबला करते हैं, लेकिन नम्र पर कृपा करते हैं।
59004007	इसलिए परमेश्‍वर के प्रति आधीन बन जाओ। शैतान का मुकाबला करो और वह तुम्हारे पास से भाग खड़ा होगा।
59004008	परमेश्‍वर की नज़दीकी हासिल करो, तुम्हें भी उनकी नज़दीकी का अनुभव हो जाएगा। गुनाहगारों अपने हाथों को शुद्ध करो, दो मन वालो अपने मन को पवित्र करो।
59004009	दुखी होओ, विलाप करो और रोओ। तुम्हारी हँसी रोने मे बदल जाए और खुशी निराशा में।
59004010	परमेश्‍वर की निगाह में अपने आपको नम्र करो, तो वह तुम्हें आदर देंगे।
59004011	एक दूसरे की बुराई मत करो। जो अपने भाई-बहन के खिलाफ़ में बोलता है और दोष लगाता है वह परमेश्‍वरीय नियम (व्यवस्था) की बदनामी करता है। यदि तुम परमेश्‍वरीय नियम पर दोष लगाते हो, तो नियम पर चलने वाले नहीं, लेकिन उसको दोषी ठहराने वाले हो गए,
59004012	नियम (व्यवस्था) देने वाले एक ही हैं, जिन्हें बचाने और बर्बाद करने का अधिकार है। तुम किसी को अपराधी ठहराने वाले कौन हो?
59004013	तुम जो कहते हो कि इन्हीं दिनों में और आने वाले दिनों में हम किसी दूसरे शहर जाकर एक साल व्यापार कर के कुछ कमाएँगे।
59004014	सच्चाई तो यह है कि तुम्हें नहीं मालूम कि कल क्या होगा, तुम्हारा जीवन है ही क्या? यह भाप की तरह है कुछ पल दिखती है, फिर गायब हो जाती है।
59004015	इसके बजाए तुम्हें यह कहना चाहिए कि अगर यीशु चाहें तो हम ज़िन्दा रहेंगे और यह या वह काम करेंगे।
59004016	लेकिन तुम तो अपनी योजनाओं के सिलसिले में घमण्ड करते हो। हर तरह का घमण्ड बुरा है।
59004017	इसलिए जो भलाई करना जानता है, लेकिन करता नहीं, यह गुनाह है।
59005001	हे अमीर लोगो सुनो, तुम्हारे भविष्य में तुम्हारे ऊपर जो भयंकर परेशानियाँ आने वाली हैं, उनकी वजह से रोओ और विलाप करो।
59005002	तुम्हारी दौलत बर्बाद हो गयी और तुम्हारे कपड़े कीड़े खा गए।
59005003	तुम्हारा सोना-चाँदी खराब हो चुका है। उसका खराब होना ही तुम्हारे खिलाफ़ गवाही देगा, वही तुम्हारी देह को आग की तरह खा डालेगी। जो खज़ाना तुम ने इकट्ठा कर लिया है, इन्साफ़ के दिन वही तुम्हारे खिलाफ़ गवाही देगा।
59005004	देखो, जिन मज़दूरों ने तुम्हारी फ़सल काटी, उनकी मज़दूरी तुम ने हथिया ली। उनकी मज़दूरी तुम्हारे खिलाफ़ चिल्ला रही है। फ़सल काटने वालों की पुकार सर्वशक्‍तिमान प्रभु के कान तक पहुँच चुकी है।
59005005	इस पृथ्वी पर तुम ने अपनी हर एक इच्छा को पूरा करने और विलासिता में अपना जीवन गवाँ दिया। तुम ने अपने मन को वध के दिन के लिए मोटा ताज़ा कर लिया है।
59005006	जो लोग अपना बचाव खुद नहीं कर सकते थे, उन लोगों को तुम ने दोषी ठहराया और मार भी डाला।
59005007	प्रिय भाइयो-बहनो, यीशु के आने तक धीरज रखो। देखो किसान ज़मीन की कीमती उपज के लिए तब तक धीरज के साथ इन्तज़ार करता है जब तक वह शुरू की और आखिरी बारिश नहीं देख लेता है।
59005008	इसलिए कि यीशु का आना नज़दीक है, तुम भी धीरज रखने के साथ अपने मन में मजबूत रहो।
59005009	एक दूसरे के खिलाफ़ मत कुड़कुड़ाओ, नहीं तो परमेश्‍वर भी तुम्हें सज़ा देंगे। देखो, जज दरवाजे पर ही खड़े हैं।
59005010	मेरे भाइयो-बहनो, धीरज से दुख उठाने के सम्बन्ध में उन नबियों को याद करो, जिन्होंने प्रभु की तरफ़ से चेतावनी दी थी।
59005011	उन लोगों को हम काफ़ी आदर देते हैं, जो धीरज से सहते रहते हैं। धीरज से सहने वालों में अय्यूब एक नमूना है। उसके अनुभव से हम सीखते हैं, कि परमेश्‍वर की योजना का अन्‍त किस तरह से भलाई में होता है, इसलिए कि प्रभु कोमल हैं और कृपालु भी।
59005012	मेरे भाइयो-बहनो, सब से ज्य़ादा यह कि न तो स्वर्ग (आसमान), न धरती और न किसी और की कसम खाओ। साफ़-साफ़ 'हाँ' कहो या 'नहीं', ताकि तुम से गुनाह न हो और सज़ा से बच सको।
59005013	क्या तुम में से कोई दुखों में से होकर गुज़र रहा है? वह परमेश्‍वर से कहे। क्या कोई खुश है? वह भजन गाए।
59005014	क्या तुम में से कोई बीमार है वह चर्च के बुजुर्ग अगुवों को बुलाए? वे तेल मल कर यीशु के नाम से उसके लिए प्रार्थना करें।
59005015	विश्‍वास में की गयी उनकी प्रार्थना से बीमार ठीक हो जाएगा। यीशु उसे उठा खड़ा करेंगे और अगर उसने गुनाह भी किए हों, वे माफ़ किए जाएँगे।
59005016	दूसरों के विरोध में किए गए गुनाहों को मान लो, एक दूसरे के लिए परमेश्‍वर से माँगो, ताकि तुम स्वस्थ हो जाओ। पाप क्षमा प्राप्त व्यक्‍ति की प्रार्थना से बहुत लाभ होता है।
59005017	एलिय्याह भी तो हमारी तरह एक इन्सान था। उसने लौ लगाकर माँगा कि बरसात न हो और ऐसा ही हुआ। लगभग साढ़े तीन साल तक पानी नहीं बरसा।
59005018	जब फिर से उसने प्रार्थना की, तो बारिश हुयी और उपज भी।
59005019	भाइयो-बहनो, यदि तुम में से कोई सच्चाई से बहक जाता है और दूसरा कोई उसे वापस रास्ते पर ले आता है,
59005020	तो वह यह जाने कि जो कोई किसी भटके हुए को वापस लाता है, वह उसकी आत्मा को मौत (नरक) से बचाता है और असंख्य गुनाहों को ढाँपता है।
60001001	पतरस की तरफ़ से जो यीशु मसीह का प्रेरित है उन परदेशियों के नाम जो पुन्तुस, गलातिया, कप्पदुकिया, एशिया और बिथुनिया में परदेशी हैं।
60001002	परमेश्‍वर पिता तुम्हें बहुत पहले ही से जानते थे और उन्हों ने दूसरे लोगों से तुमको अलग किया है। इसलिये तुम ने उनकी बात मानी और यीशु मसीह के खून से तुम शुद्ध किये जा चुके हो। परमेश्‍वर की ढेर सी कृपा और शान्ति तुम्हें मिले।
60001003	हमारे प्रभु यीशु मसीह के परमेश्‍वर और पिता का धन्यवाद हो, जिन्होंने यीशु मसीह के मरे हुओं में से जी उठने के द्वारा अपनी बड़ी दया से हमें जीवित आशा में नया जन्म दिया है।
60001004	अर्थात् एक न मिटने वाली और अमर विरासत के लिए जो तुम्हारे लिए स्वर्ग में रखी है।
60001005	जो परमेश्‍वर की ताकत (सामर्थ) से विश्‍वास के द्वारा उस मुक्‍ति के लिए सुरक्षित रखे गए हैं, जो आने वाले समय में प्रगट होने वाली है।
60001006	इस वजह से तुम मगन होते हो हालांकि ज़रूर है कि तुम इस समय तरह-तरह की परीक्षाओं (परेशानियों) की वजह से उदास हो।
60001007	यह इसलिए कि तुम्हारा परखा हुआ विश्‍वास जो आग से तपाए हुए बर्बाद न होने वाले सोने से भी कहीं ज्य़ादा कीमती है, यीशु मसीह के लौटने पर बड़ाई, इज़्ज़त और महिमा का कारण ठहरे।
60001008	तुम बिना यीशु को देखे उन से मोहब्बत रखते हो और बिना देखे विश्‍वास करके ऐसे खुश और मगन होते हो, जो बयान से बाहर और महिमा से भरा हुआ है।
60001009	क्योंकि अपने विश्‍वास का नतीजा अर्थात् गुनाहों की माफी (मुक्ति) हासिल करते हो।
60001010	इसी मुक्‍ति के बारे में उन भविष्यद्वक्‍ताओं ने होशियारी से जाँच पड़ताल की थी।
60001011	उन्हों ने इस बात की खोज की, कि मसीह का आत्मा जो उन में था और पहले ही से मसीह के दुखों की और उसके बाद आने वाली महिमा की गवाही देता था, वह कौन से और कैसे समय की ओर इशारा करता था।
60001012	भविष्यद्वक्‍ताओं पर यह प्रगट किया गया था कि वे अपनी नहीं, लेकिन तुम्हारी सेवा के लिए ये बातें कहा करते थे उन बातों की खबर अब तुम्हें उन से मिली जिन्होंने स्वर्ग से भेजे हुए पवित्र आत्मा की मदद से तुम्हें खुशी की खबर सुनायी। इन बातों को स्वर्गदूत भी ध्यान से देखने की इच्छा रखते हैं।
60001013	इस वजह से अपने मन को काम करने के लिए तैयार रखते हुए, सचेत होकर यीशु मसीह के लौटने के समय मिलने वाली कृपा की पूरी आशा रखो।
60001014	आज्ञा मानने वाले बच्चों की तरह अपनी नासमझी के समय की पुरानी चाह मत रखो,
60001015	लेकिन जैसे तुम्हारे बुलाने वाले पवित्र हैं वैसे ही तुम भी अपने सारे चालचलन में पवित्र बनो।
60001016	लिखा है कि पवित्र बनो, क्योंकि मैं पवित्र हूँ।
60001017	इसलिए कि तुम हे पिताजी कहकर उन से प्रार्थना करते हो जो बिना तरफ़दारी किए हर एक के काम को देखकर इन्साफ़ करते हैं, अपने परदेशी होने के समय को परमेश्‍वर के डर में बिताओ।
60001018	क्योंकि तुम जानते हो कि तुम्हारा निकम्मा चालचलन जो पूर्वजों से चला आ रहा है उससे तुम्हारी आज़ादी चाँदी, सोने या बर्बाद होने वाली चीजों से नहीं हुयी।
60001019	लेकिन निर्दोष और निष्कलंक मेम्ने अर्थात् मसीह के खून से हुयी।
60001020	उनका (परमेश्‍वर का) ज्ञान तो दुनिया को बनाए जाने से पहले ही से जाना गया था, लेकिन अब इस आखिरी ज़माने में तुम्हारे लिए सामने लाया गया।
60001021	जो उनके द्वारा उस परमेश्‍वर पर भरोसा करते हो, जिन्होंने यीशु को मरे हुओं में से जिलाया और इज़्ज़त दी, ताकि तुम्हारा भरोसा और उम्मीद परमेश्‍वर पर हो।
60001022	सत्य की आज्ञा मानने से तुम ने अपनी आत्मा को पवित्र (शुद्ध) कर लिया है, ताकि आपस में एक दूसरे से सच्चा प्रेम कर सको। अपने पूरे मन से दूसरों से प्रेम रखो।
60001023	क्योंकि तुम ने बर्बाद हो जाने वाले नहीं लेकिन बर्बाद न होने वाले बीज से परमेश्‍वर के ज़िन्दा और हमेशा ठहरने वाले शब्द से नया जन्म पाया है।
60001024	क्योंकि हर एक इन्सान घास की तरह है और उसकी सारी खूबसूरती घास के फूल की तरह है। घास सूख जाती है और फूल झड़ जाता है,
60001025	लेकिन प्रभु का वचन सदा काल तक रहेगा और यह वही खुशी का संदेश है जो तुम्हें सुनाया गया।
60002001	इसलिए हर तरह की दुश्मनी, चालाकी, कपट, डाह और बदनामी को दूर रखते हुए,
60002002	नए जन्मे हुए बच्चों की तरह निर्मल आत्मिक दूध की चाह रखो ताकि उससे मुक्‍ति (उद्धार) में बढ़ते जाओ।
60002003	क्योंकि तुम ने सचमुच यीशु की कृपा का स्वाद चख लिया है।
60002004	उनके पास आकर जिन्हें लोगों ने फ़ालतू समझा, लेकिन परमेश्‍वर की निगाह में चुने हुए और कीमती जीवित पत्थर हैं
60002005	तुम भी खुद जीवित पत्थरों की तरह आत्मिक घर बनते जाते हो जिससे पुरोहितों का पवित्र झुंड बनकर ऐसी आत्मिक भेंटें लाओ जो यीशु मसीह के नाम से परमेश्‍वर को कबूल हो सकें।
60002006	इसीलिए बाइबल में भी लिखा हैः देखो, मैं सिय्योन में नींव का चुना हुआ और कीमती पत्थर धरता हूँ और जो कोई उस पर विश्‍वास लाएगा, वह किसी तरह से शर्मिन्दा नहीं होगा।
60002007	इसलिए तुम विश्‍वास करने वालों के लिए वह कीमती हैं, लेकिन जो लोग आज्ञा नहीं मानते, उनके लिए जिस पत्थर को राजमिस्त्रियों ने बेकार साबित किया वह नींव का पत्थर हो गया है।
60002008	ऐसे लोग सच्चाई को कबूल न करने की वजह से केवल ठोकर खाते ही नहीं, लेकिन ठोकर खाने के लिए ठहराए भी गए थे।
60002009	लेकिन तुम एक चुना हुआ वंश, शाही पुरोहित, पवित्र राष्ट्र और परमेश्‍वर के लोग हो, इसलिए जिसने तुम्हें अँधेरे में से अपनी अनोखी रोशनी में नेवता दिया है, उनकी अच्छाइयाँ दिखलाओ।
60002010	पहले तुम उनके लोग नहीं थे लेकिन अब परमेश्‍वर की प्रजा हो, तुम पर दया नहीं हुयी थी, लेकिन अब हुयी है।
60002011	हे प्रियो मैं तुम से निवेदन करता हूँ कि तुम अपने आपको परदेशी और मुसाफिर समझकर उन दुनियावी अभिलाषाओं से जो आत्मा से युद्ध करती हैं, बचे रहो।
60002012	दूसरे लोगों के बीच तुम्हारा चालचलन अच्छा हो, इसलिए कि जिन बातों में वे तुम्हें बुरा समझकर बदनाम करते हैं, तुम्हारे भले कामों की वजह से कृपादृष्टि के दिन परमेश्‍वर की बड़ाई करें।
60002013	यीशु की खातिर नागरिकों के लिए बनाए गए हर इन्तज़ाम (कानून) के आधीन रहो। राजा के आधीन इसलिए कि वह सब के ऊपर शासन करता है।
60002014	अधिकारियों के आधीन इसलिए क्योंकि वे गलत करने वालों को सज़ा देने और सही करने वालों को सम्मानित करने के लिए परमेश्‍वर द्वारा ठहराए गए हैं।
60002015	परमेश्‍वर की इच्छा यह है कि तुम भले काम करने से बेअकल लोगों की अज्ञानता की हरकतों को बन्द कर दो।
60002016	अपने आपको आज़ाद जानो, लेकिन अपनी इस आज़ादी को बुराई के लिए, आड़ न बनाओ और अपने आपको परमेश्‍वर के सेवक, समझकर रहो।
60002017	सब की इज़्ज़त करो, भाई बहनों से प्यार रखो, परमेश्‍वर से डरो और राजा को सम्मान दो।
60002018	हे सेवको, पूरे आदर के साथ अपने स्वामियों के आधीन रहो, न सिर्फ़ भले और नम्र लोगों के, लेकिन निर्दयी लोगों के भी।
60002019	अगर कोई परमेश्‍वर का ध्यान रखते हुए बेइन्साफ़ी की वजह से दुख उठाता है, तो यह बड़ी प्रशंसा की बात है।
60002020	क्योंकि अगर तुम ने अपराध करके घूसे खाए और धीरज धरा तो इस में कौन सी बड़ी बात? लेकिन यदि भला काम करके दुख उठाते हो और धीरज धरते हो, तो इस से परमेश्‍वर को खुशी होती है।
60002021	तुम ऐसे जीवन के लिए ही बुलाए भी गए हो, क्योंकि मसीह भी तुम्हारे लिए दुख उठाकर तुम्हारे सामने एक नमूना छोड़ गए हैं कि तुम उनकी तरह बनो।
60002022	यीशु ने न कोई गुनाह किया और न ही उनके मुँह से छल की कोई बात निकली।
60002023	उन्हों ने गाली सुनकर गाली नहीं दी और दुख उठाकर किसी को भी धमकी नहीं दी। उन्हों ने बिना तरफ़दारी के इन्साफ़ करने वाले परमेश्‍वर के हाथों में सब कुछ सुपुर्द कर दिया।
60002024	वह खुद ही हमारे गुनाहों को अपनी देह पर लिए क्रूस पर चढ़ गए, जिससे हम उन गुनाहों से किनारा कर⁠ के अच्छे कामों के लिए⁠ जीएँ। उन के घायल किए जाने की वजह से परमेश्‍वर के साथ तुम्हारा रिश्ता सुधर चुका⁠ है (या माफ़ी मिल चुकी है)।
60002025	पहले तुम भटकी हुई भेड़ों की तरह थे, लेकिन अब अपने प्राणों के चरवाहे और देख-रेख करने वाले के पास वापस आ चुके हो।
60003001	हे पत्नियो, इसी तरह तुम भी अपने पति के अधिकार को स्वीकार करो, उन के भी जो परमेश्‍वर को मानने के लिए तैयार नहीं हैं।
60003002	तुम्हारे बिना कुछ कहे सिर्फ़ तुम्हारे चालचलन ही से वे यीशु को मानने वाले हो जाएँगे।
60003003	बाहरी खूबसूरती के बारे में ज्य़ादा मत सोचो जो तरह-तरह के बालों की स्टाइल महँगे जेवरात और सुन्दर कपड़ों से आती है।
60003004	शान्त स्वभाव की एक भीतरी खूबसूरती है जो परमेश्‍वर की निगाह में बहुत कीमती है, वही तुम्हारी पहचान होनी चाहिए।
60003005	पुराने समयों में परमेश्‍वर से प्यार करने वाली महिलाएँ इसी तरह से अपने आपको संवारती थीं। वे परमेश्‍वर पर भरोसा रखती और पति की आधीनता में रहा करती थीं।
60003006	उदाहरण के लिए साराह, अब्राहम को 'मेरे मालिक' कहकर बुलाया करती थी। अगर तुम उसी की तरह वही करो जो ठीक है और किसी बात से भयभीत न हो तो उसी की बेटियाँ ठहरोगी।
60003007	इसी तरह से तुम पतियो, अपनी पत्नियों की इज़्ज़त करो। उसके साथ समझदारी के साथ पेश आओ। वह कमज़ोर हो सकती है, लेकिन तुम दोनों परमेश्‍वर के नए जीवन के वरदान में बराबरी के साथी हो। ऐसा करने से तुम्हारी प्रार्थनाओं के उत्तर में रूकावट नहीं आएगी।
60003008	निचोड़ की बात यह है कि तुम सभी को एक मन, सहानुभूति और प्यार से भरा, दयालु और नम्र होना चाहिए।
60003009	बुराई के बदले बुराई और बेइज़्ज़ती के बदले बेइज़्ज़ती न करो, लेकिन आशीर्वाद दो क्योंकि ऐसी ही तुम्हारी बुलाहट है और तभी तुम आशीष पाओगे।
60003010	क्योंकि जो अपनी भलाई की सोचता है और अच्छे दिन देखना चाहता है, उसे चाहिए कि वह अपनी जीभ को बुराई और होठों को झूठ से बचाए।
60003011	उसे दुष्टता से मुड़कर भला करना चाहिए। उसे दूसरों के साथ मेल से रहना चाहिए।
60003012	इसलिए कि यीशु मसीह की आँखें माफ़ किए हुए लोगों और उनके कान उनकी दुआओं की तरफ़ लगे रहते हैं। बुरा करने वाले लोगों से वह अपना मुँह मोड़ लेते हैं।
60003013	अगर तुम सही और भला करने का मन बना चुके हो तो कौन तुम्हारा कुछ बिगाड़ सकता है।
60003014	लेकिन सच तो यह है कि अगर तुम जायज़ काम करने पर तकलीफ़ उठाते हो तो तुम्हें इसका फल मिलेगा। इसलिए न ही घबराओ और न चिन्तित हो।
60003015	बजाए इसके यीशु को अपने जीवन का मालिक समझकर उपासना करो। अगर कोई तुम से तुम्हारी उम्मीद के बारे में पूछे तो उसे समझाने के लिए हमेशा तैयार रहो।
60003016	लेकिन यह भी इज़्ज़त, दीनता और शुद्ध विवेक के साथ करना, ताकि जो लोग तुम्हारे मसीही चालचलन की खिलाफ़त करते हैं, तुम पर आरोप लगाते समय शर्मिन्दगी महसूस करें।
60003017	यदि परमेश्‍वर को यह मन्ज़ूर है तो हम सही काम करें और तकलीफ़ उठाएँ बजाए इसके कि गलत करने की सज़ा पाएँ।
60003018	क्योंकि बेगुनाह यीशु मसीह ने भी गुनाहों के लिए एक बार दुख उठाया। ताकि परमेश्‍वर के खिलाफ़ बलवा करने वालों के साथ परमेश्‍वर का मेल हो सके। उन्हों ने देह में तो मौत सह ली, परन्तु पवित्र आत्मा से जिलाए गए।
60003019	तभी उन्हों ने जाकर न्यायिक हिरासत में बंद आत्माओं को खुशी की खबर सुनायी।
60003020	नूह के जहाज़ बनाए जाने के समय परमेश्‍वर इन्हीं अनाज्ञाकारियों का इन्तज़ार करते रहे थे, कि वे अपना मन बदलें। लेकिन ऐसा नहीं हुआ और जल प्रलय के बाद केवल आठ ही लोग बच पाए
60003021	यह बप्तिस्मे की तरफ़ इशारा है जो खुद मुक्‍ति पाने को दिखाता है - यह देह की गंदगी साफ़ नहीं करता है लेकिन यह परमेश्‍वर के आगे शुद्ध विवेक की अपील है। यीशु मसीह के मरे हुओं में से जी उठने की वजह से
60003022	जो स्वर्ग पहुँचकर परमेश्‍वर के साथ सारे अधिकार के साथ विराजमान हैं स्वर्गदूत, प्रधानताएँ एवं ताकतें उनके आधीन हैं।
60004001	इसलिए जब कि मसीह ने देह में होकर दुख उठाया, तो तुम भी इसी रवैये (मन) को हथियार की तरह ले लो। इसलिए कि जिसने देह में दुख उठाया है, वह गुनाह से आज़ाद हो गया है।
60004002	इसलिए इस देह में अपनी बाकी ज़िन्दगी मनुष्यों की अभिलाषाओं में नहीं, लेकिन परमेश्‍वरीय इच्छा के अनुसार बिताओ।
60004003	क्योंकि दुनियावी लोगों की शैली - जैसे कामुकता, पियक्कड़पन, रंगरेलियाँ, मद्यपान गोष्ठियाँ तथा घृणित मूर्तिपूजा में जो तुम ने समय गँवाया, वही बहुत हुआ।
60004004	इन सब बातों में उनको आश्चर्य होता है कि तुम ऐसे भारी बुरे कामों में अब उनका साथ नहीं देते हो, इसलिए वे तुम्हारी निन्दा करते हैं।
60004005	लेकिन यीशु जो जीवित और मरे हुओं का न्याय करेंगे, उन्हीं यीशु के सामने उन लोगों को अपनी करनी का हिसाब देना पड़ेगा।
60004006	क्योंकि मर चुके लोगों को भी खुशी की खबर इसलिए सुनायी गयी ताकि देह में तो उनका न्याय मनुष्यों के अनुसार हो, लेकिन आत्मा में वे परमेश्‍वर के मुताबिक जीएँ।
60004007	सब कुछ जल्दी (अचानक) खत्म होने वाला है इसलिए समझदार होकर प्रार्थना में लगे रहो।
60004008	प्रेम अनगिनित गुनाहों को ढाँप देता है, इसलिए एक दूसरे से प्रेम रखना सब से बड़ी बात होगी।
60004009	एक दूसरे की पहुनाई बिना कुड़कुड़ाए करो
60004010	जिसको जो वरदान मिला है, वह उसे परमेश्‍वर की तरह-तरह की कृपा के भले भण्डारियों के समान एक दूसरे की सेवा में लगाए।
60004011	जिसको सिखाने का काम मिला है वह ऐसा बोले जैसे कि परमेश्‍वर ही उसके माध्यम से बोल रहे हैं। यदि तुम्हें दूसरों की मदद करने की योग्यता मिली है, तो परमेश्‍वर से प्राप्त सारी शक्‍ति से ऐसा करो। तब यीशु मसीह के द्वारा परमेश्‍वर को हर बात में प्रशंसा और सम्मान मिलेगा। सारी महिमा (शान) और अधिकार उन्हीं का है। ऐसा ही हो।
60004012	प्रियो, दुख रूपी आग-परीक्षा जिसमें से होकर तुम्हें जाना पड़ रहा है, उसके कारण यह समझकर आश्चर्यचकित न हो कि तुम्हारे साथ कुछ अजीब बातें हो रही हैं।
60004013	इसके बजाए, तुम्हें खुश होना चाहिए, क्योंकि इन मुश्किल परिस्थितियों में से गुज़रने से तुम मसीह के साथ उनके दुखों में हिस्सेदार बनोगे। बाद में सारी दुनिया के सामने उनकी अनोखी महिमा के प्रगट होने पर तुम्हें बड़ी खुशी होगी।
60004014	यदि यीशु मसीह के कहलाए जाने की वजह से तुम्हें शर्मिन्दा किया जाए, तो खुश होना क्योंकि महिमा का आत्मा जो परमेश्‍वर का आत्मा है तुम में रहता है।
60004015	किसी भी तरह से तुम में कोई खूनी, चोर, दुष्टता का काम करने वाला और दूसरों के कामों में दखल देने वाला होने की वजह से दुख न उठाए।
60004016	लेकिन यदि कोई मसीही होने के कारण दुख उठाए, तो शर्मिन्दा न हो, लेकिन अपने इस नाम के लिए परमेश्‍वर की महिमा करे।
60004017	समय आ चुका है कि परमेश्‍वर के घर से ही इन्साफ़ शुरू हो। इसलिए अगर इन्साफ़ की शुरूवात ही हम से होगी तो उन लोगों का क्या होगा जिन्होंने परमेश्‍वर के सुसमाचार को नहीं अपनाया?
60004018	यीशु के लोगों के लिए उनके विश्‍वास के कारण इस दुनिया के जीवन को खतम करके भविष्य के जीवन में दाखिल होने तक बहुत दुख हैं तो मसीह का इन्कार करने वाले भविष्य के जीवन के दुख (न्याय) को कैसे सह पाएँगे?
60004019	इसलिए वे भी जो परमेश्‍वर की इच्छानुसार दुख उठाते हैं, सही चाल चलते हुए अपने आपको विश्‍वासयोग्य सृजनहार के सुपुर्द कर दें।
60005001	तुम्हारे यहाँ के बुजुर्ग अगुवों के समान मैं भी मसीह की पीड़ाओं का गवाह रहा हूँ, और आने वाली महिमा का भी हिस्सेदार हूँ, तुम्हारे अगुवों को दिलासा दिलाना चाहता हूँ,
60005002	कि वहाँ के परमेश्‍वर के लोगों की रखवाली करो। यह भी इसलिए नहीं कि करना है या इस से कुछ आमदनी हो जाएगी लेकिन परमेश्‍वर के मार्गदर्शन में खुशी से।
60005003	जिन लोगों की देख-रेख करनी है, उन पर ज़ोर ज़बरदस्ती न करो, लेकिन सभी के लिए नमूना बनो।
60005004	जब प्रधान रखवाले का आना होगा, तुम्हें इतना शानदार ताज दिया जाएगा, जो कभी मुरझाता नहीं है।
60005005	इसी तरह से नवजवानो, तुम भी अपने अगुवों की मानो। तुम सभी एक दूसरे के प्रति दीनता और नम्रता का बर्ताव करो, इसलिए कि "परमेश्‍वर घमण्डी का मुकाबला करते हैं, लेकिन नम्र इन्सान के पक्ष में काम करते हैं।"
60005006	इसलिए शक्‍तिशाली परमेश्‍वर की आधीनता में नम्रता से जीना सीखो ताकि सही समय पर वह तुम्हें बढ़ाएँ।
60005007	अपनी सारी चिन्ताओं को उन्हीं पर डाल दो, क्योंकि तुम्हारी देखभाल वही करते हैं।
60005008	अपने आपको काबू में रखो और सचेत रहो, क्योंकि तुम्हारा दुश्मन शैतान गर्जने वाले शेर की तरह इस तलाश में रहता है, कि किसको अपना निशाना बनाए।
60005009	अपने विश्‍वास में मज़बूत रहकर उसका मुकाबला करो और यह जान लो कि तुम्हारे भाई जो इस दुनिया में हैं, इसी तरह की पीड़ा सह रहे हैं।
60005010	तुम्हारी थोड़ी देर के कष्ट सहने के बाद सारी कृपा के परमेश्‍वर जिन्होंने तुम्हें मसीह में अपनी युगानुयुग की महिमा के लिए बुलाया है, खुद ही तुम्हें सिद्ध, मजबूत, बलवन्त और स्थिर कर देंगे।
60005011	उन्हें महिमा और प्रभुता सदा मिलती रहे। ऐसा ही हो!
60005012	मैंने सिलवानुस के हाथ, जिसे मैं विश्‍वसनीय भाई समझता हूँ, थोड़ा सा लिखकर तुम्हें समझाया है और यह गवाही दी है कि परमेश्‍वर की सच्ची कृपा यही है, इसी में बने रहो।
60005013	वह जो तुम्हारे साथ चुनी गई है और बेबिलोन (इराक) में है, और मेरा बेटा मरकुस तुम्हें नमस्कार कहते हैं
60005014	प्रेम और आदर से एक दूसरे से मिलो। तुम सभी को जो, यीशु को अपना चुके हो, शान्ति मिले।
61001001	शमौन पतरस की ओर से जो यीशु मसीह द्वारा भेजा गया प्रेरित और सेवक है, उन लोगों के नाम जिन्होंने हमारे परमेश्‍वर और मुक्‍तिदाता यीशु मसीह की विश्वासयोग्यता के द्वारा हमारे समान कीमती विश्‍वास हासिल किया है।
61001002	परमेश्‍वर और यीशु मसीह को जानने से तुम में अपरम्पार कृपा और शान्ति बढ़ती जाए।
61001003	परमेश्‍वरीय सामर्थ ने हमें वह सब दिया है, जिसकी हमें जीवन में और पवित्रता (खरे जीवन) के लिए ज़रूरत है। यह हमें उन्हीं के ज्ञान के द्वारा दिया गया है, जिन्होंने हमें अपनी महिमा और भले गुणों के लिए बुलाया है।
61001004	ताकि तुम्हें दी गयी इन बड़ी और कीमती प्रतिज्ञाओं के द्वारा बुरी इच्छाओं के कारण इस संसार में पाई जाने वाली सड़ाहट से बचकर परमेश्‍वरीय स्वभाव के हिस्सेदार हो जाओ।
61001005	इसी के साथ कोशिश कर के तुम विश्‍वास में अच्छा चाल-चलन और अच्छे चाल-चलन में समझ,
61001006	और समझ पर संयम, संयम पर धीरज, धीरज पर भक्‍ति,
61001007	भक्‍ति पर भाईचारे का प्रेम बढ़ाते रहो
61001008	अगर ये बातें तुम में बने रहने के साथ-साथ ज़्यादा बढ़ती जाएँ, तब तुम यीशु मसीह को पहचानने में बेकार और बेअसर नहीं होंगी।
61001009	लेकिन जिस इन्सान में ये बातें नहीं हैं, वह धुँधला देखने वाला और अन्धा है और दूर की बातों को नहीं देख सकता। वह आने वाली बातों को समझ नहीं सकता और यह भी भूल चुका है कि उसके पुराने गुनाह माफ़ हो चुके हैं।
61001010	इसलिए भाइयो-बहनो अपनी बुलाहट और चुने जाने को निश्चित करने की कोशिश करो, क्योंकि अगर तुम ये सब बातें करते रहोगे तो कभी भी गिरोगे नहीं।
61001011	यही एक तरीका है जिससे तुम्हें मुक्‍तिदाता यीशु मसीह के अनन्त राज्य में शान से दाखिला मिलेगा।
61001012	हालांकि तुम्हें और दूसरों को यह सच्चाई ठीक से सिखायी गयी है, फिर भी मैं इन बातों को याद दिलाने में कोई लापरवाही नहीं बरतना चाहता हूँ।
61001013	जब-तक मैं इस दुनिया में हूँ तब-तक तुम्हें याद दिलाकर जोश दिलाना चाहता हूँ और यह सही भी है।
61001014	जैसा प्रभु यीशु ने मुझे दिखाया है, और मुझे पता है, कि इस दुनिया से मेरे चले जाने का समय नज़दीक आ गया है।
61001015	इसके साथ ही साथ मैं यह चाहूँगा, कि मेरी यहाँ की ज़िन्दगी खत्म होने के बाद भी तुम इन बातों को याद करते रहो।
61001016	जब हम ने तुम्हें परमेश्‍वर यीशु मसीह की सामर्थ और उनके आने की बात बतलाई, तो यह चालाकी से बनायी हुयी झूठी कहानी नहीं थी, लेकिन हम तो उनकी महिमा (तेज) के चश्मदीद गवाह थे।
61001017	क्योंकि जब ये आसमानी आवाज़ सुनी गयी थी कि "यह मेरा प्यारा बेटा है, जिससे मैं बहुत ज़्यादा खुश हूँ", तो इस से यीशु ने परमेश्‍वर पिता से आदर और बड़ा नाम पाया था।
61001018	हम ने यह आवाज़ पवित्र पहाड़ से सुनी थी, जब हम उस पहाड़ पर उनके साथ थे।
61001019	यह भविष्यवाणी ऐसी है जैसे कि अँधेरे में रोशनी का चमकना, जब तक यीशु मसीह लौटते नहीं और उनकी तेज़ रोशनी हमारे दिलों में नहीं चमकती।
61001020	इन सब से बढ़कर जान लो, कि बाइबल में पायी जाने वाली कोई भी भविष्यद्वाणी भविष्यद्वक्‍ता की अपनी सोच नहीं है।
61001021	क्योंकि बीतें दिनों में कोई भी भविष्यद्वाणी इन्सान की इच्छा से नहीं हुयी, लेकिन भक्‍त (परमेश्‍वर के लिए अलग किये गए लोग) पवित्र आत्मा के उभारे जाने के बाद बोला करते थे।
61002001	जैसे उनके बीच में झूठे भविष्यद्वक्‍ता थे, वैसे ही तुम्हारे बीच में भी झूठे शिक्षक होंगे, जो बड़ी चालाकी से पाखंड की बातें पेश करने के साथ-साथ उस परमेश्‍वर का इन्कार करेंगे जिन्होंने विश्‍वासियों को मोल लिया है। इस कारणवश वे अपने ऊपर बहुत जल्दी बर्बादी को लाएँगे।
61002002	बहुत से लोग उन की नुकसान पहुँचाने वाले चालचलन को अपना लेंगे और उनकी वजह से सच्चाई के रास्ते की बदनामी की जाएगी।
61002003	अपने फ़ायदे के लिए वे अपनी बनाई हुयी शिक्षा से तुम्हें अपने व्यापार का साधन बनाएँगे। उनकी सज़ा बहुत पहले ठहरा दी गयी थी और यह उन्हें बहुत जल्दी मिल भी जाएगी।
61002004	क्योंकि अगर परमेश्‍वर पिता ने अपने खिलाफ़ बलवा करने वाले स्वर्गदूतों को नहीं छोड़ा, बल्कि नरक में डालकर अन्धेरे की जंजीरों से बान्ध दिया, ताकि वे आखिरी फ़ैसले तक वहीं रहें।
61002005	और धार्मिकता के संदेशवाहक नूह और सात लोगों को छोड़कर, बलवा करने वाली पीढ़ी को जल-प्रलय से नाश करके उस पुरानी दुनिया को भी नहीं छोड़ा।
61002006	अगर उन्हों ने सदोम-अमोरा का नामों-निशां मिटा कर राख बना दिया ताकि भविष्य में बुरा करने वालों के लिये एक नमूना छोड़ दें।
61002007	तथा धर्मी लूत को छुड़ा लिया, जो गंदा जीवन जीने वालों की वजह से बहुत परेशान था।
61002008	वह उनके बीच में रहते हुए जो कुछ देखता और सुनता था, उसकी वजह से बहुत पीड़ित था।
61002009	तो यीशु जानते हैं कि मुक्ति पाए हुए व्यक्‍ति को परख के समय से कैसे छुड़ाया जाए और दुष्ट व्यक्‍ति को न्याय के दिन तक सज़ा दिए जाने के समय तक कैसे रखा जाए।
61002010	खासकर जो अशुद्ध करने वाली चाह में लिपटे रहते हैं और अधिकार को तुच्छ जानते हैं। वे घमण्डी और ज़िद्दी हैं और इज़्ज़तदार स्वर्गदूतों के खिलाफ़ में बातें करने से पीछे नहीं हटते।
61002011	हालांकि स्वर्गदूत अधिकार और शक्‍ति में अधिक बलवान होते हैं, फिर भी उन लोगों के खिलाफ़ में परमेश्‍वर के सामने गन्दे इल्ज़ाम नहीं लगाते।
61002012	लेकिन ये लोग नासमझ जानवर की तरह हैं जो पकड़े जाने और नाश किए जाने के लिए पैदा हुए हैं, जिन बातों की समझ उन्हें नहीं है, ये लोग उसी की बुराई करते हैं, और वे अपने बर्बादी में ही मिट जाएँगे।
61002013	इन्हें बुराई का बदला ज़रूर मिलेगा। वे दिन की रोशनी में मज़ा लेना चाहते है वे दाग और धब्बा हैं। वे तुम्हारे साथ खाना तो खाते हैं, लेकिन उन्हें अपने धोखे में ही पड़ा रहना अच्छा लगता है।
61002014	उनकी आँखें व्यभिचार से भरी हुयी हैं और वे गुनाह करने से रूक नहीं सकते। वे चंचल मन वाले लोगों को फँसा लेते हैं। उनका मन लालच का आदी हो गया है। वे शापित लोग हैं। वे सही रास्ते को छोड़कर गुमराह हो गए हैं।
61002015	बओेर के बेटे बिलाम, जिसने बेईमानी के लाभ से प्यार किया था, उन्हों ने उसी के रास्ते को अपना लिया है।
61002016	बालाम से गधी ने इन्सान की जुबान में बोलकर उस के बलवापन के लिए उसे डाँटकर उसके पागलपन को रोकना चाहा था।
61002017	ये लोग ऐसे कुओं के समान हैं, जो सूखे होते हैं। ऐसे बादल जिन्हें हवा उड़ा ले जाती है। उनके लिए अँधियारे का कालापन हमेशा के लिए आरक्षित है।
61002018	जब वे बढ़ा-चढ़ा कर बेकार की बातें करते हैं, वे बड़ी बेशर्मी के साथ शरीर की इच्छा से उन लोगों को फँसा लेते हैं, जो इन बुराई में रहने वालों से बच निकले हैं।
61002019	वे दूसरों को आज़ादी का वायदा करते हैं, लेकिन खुद गुनाह के गुलाम हैं। जिस बात से एक आदमी हार जाता है, वही उसको गुलामी में लाती है।
61002020	इसलिए कि अगर वे मुक्‍तिदाता यीशु मसीह को जानने के बाद इस दुनिया की सड़ाहट से बच गए हैं, और वे फिर से उसमें फँसते हुए घिर जाते हैं, तो उनका अन्त उनकी शुरूआत से बदतर है।
61002021	उनके लिए यह भला होता कि उन्हों ने धार्मिकता के रास्ते को जाना ही नहीं होता, बजाए इसके कि पवित्र आज्ञा को जानने के बाद उससे मुड़ जाएँ।
61002022	लेकिन वे एक सच्ची कहावत के जैसे हैं: "कुत्ता अपनी उल्टी को फिर चाटता है और धुला-धुलाया सूअर फिर से कीचड़ में जाता है।"
61003001	प्यारे दोस्तो, मैं तुम्हें यह दूसरी चिट्ठी लिख रहा हूँ। मैं याद दिलाने के लिए तुम्हारे शुद्ध मनों को उभार रहा हूँ,
61003002	ताकि हम प्रेरितों से मुक्‍तिदाता यीशु द्वारा दी गयी आज्ञा और पवित्र भविष्यद्वक्‍ताओं द्वारा पहले से दिए गए वचनों को तुम याद करो।
61003003	सब से पहले तुम यह जान लो, कि आखिरी दिनों में ठट्ठा करने वाले अपनी चाह के आधार पर जीवन जीने वाले होंगे।
61003004	और ऐसा बोलने वाले आएँगे कि यीशु के आने का वायदा कहाँ है? क्योंकि जब से हमारे पूर्वज मर गए, सभी बातें वैसी ही हैं, जैसी दुनिया के शुरूआत से हैं?
61003005	वे जान-बूझकर इस सच्चाई का इंकार करेंगे कि आसमान की रचना बहुत पहले सृष्टिकर्ता के कहने से हुयी थी। यह भी कि ज़मीन जल में से निकली और जल ही में स्थिर है।
61003006	उस समय की दुनिया पानी से ढँक गयी थी और बर्बाद हो गयी थी।
61003007	लेकिन उसी परमेश्‍वर के वचन से वर्तमान के आसमान और ज़मीन, आग से बर्बाद किए जाने के लिए रखे गए हैं, जब तक इन्साफ़ का दिन और बुरे लोगों की बर्बादी का वक्‍त न आ जाए।
61003008	लेकिन प्यारे भाइयो-बहनो, इस बात से अनजान न रहो कि यीशु के लिए एक दिन, हज़ार साल के बराबर है और हज़ार साल एक दिन की तरह हैं।
61003009	परमेश्‍वर अपने वायदों को पूरा करने में धीमे नहीं हैं, जैसा कि कुछ लोग समझते हैं। लेकिन वह हमारे लिए धीरज रखने वाले हैं, क्योंकि वह नहीं चाहते कि कोई इन्सान बर्बाद हो, लेकिन यह कि सभी का मन बदल जाए।
61003010	लेकिन परमेश्‍वर का दिन रात में चुपके से आने वाले चोर के आने की तरह होगा। उस दिन आसमान एक बड़ी आवाज़ के साथ गायब हो जाएगा और बड़ी गर्माहट के साथ ही सभी चीजें पिघल जाएँगी। दुनिया और इस पर के सभी काम जल जाएँगे।
61003011	जब ये सभी वस्तुएँ इस तरह पिघलने वाली हैं, तुम लोगों को चाल-चलन और खरे जीवन में कैसे लोग होना चाहिए?
61003012	तुम प्रभु के दिन का इन्तज़ार करते और यीशु के जल्दी आने का इन्तज़ार करते हो, जब आसमान और इसके सभी तारे जलते हुए बर्बाद हो जाएँगे।
61003013	लेकिन हम उनके वायदों के अनुसार एक नए आसमान और नयी पृथ्वी का इंतज़ार कर रहे हैं, जहाँ केवल ईमानदारी, सच्चाई, इन्साफ़ और नैतिकता ही रहेगी।
61003014	प्यारे दोस्तो जब कि तुम इन सब बातों के इन्तज़ार में हो, प्रयत्न करो कि आपस में मेल जोल से रहते हुए और बेदाग और निर्दोष हालत में पाए जाओे।
61003015	यह भी जानो कि हमारे प्रभु का धीरज ही हमारे लिए कल्याणकारी और सुरक्षा है, जैसा कि हमारे प्यारे भाई पौलुस ने प्राप्त हुए ज्ञान के आधार पर तुम्हें लिखा है।
61003016	जैसा कि उसकी सभी चिट्ठियों में ये सभी बातें लिखी हैं, उन में कुछ समझने में कठिन हैं। जो लोग ना समझ हैं और डावाँडोल होते हैं, इन बातों को उसी तरह से तोड़-मरोड़ देते हैं जैसे वे अपने नुकसान के लिए पवित्र वचन के साथ करते हैं।
61003017	हे भाइयो-बहनो, क्योंकि तुम पहले से इन सभी बातों को जानते हो, इसलिए सावधान रहो कहीं दुष्ट की दुष्टता के कारण गुमराह होकर सच्चाई से सरक न जाओ।
61003018	लेकिन हमारे मुक्‍तिदाता यीशु मसीह की असीम कृपा और उनकी पहचान में बढ़ते जाओ। उन्हीं की बड़ाई अब से लेकर सदा तक होती रहे।
62001001	जो सदा से थे, जिन्हें हम ने सुना, अपनी आँखों से देखा, ध्यान से देखा और अपने हाथों से छुआ। वही जीवन के वचन थे।
62001002	इसलिए कि जीवन प्रगट हुआ और हम ने देखा भी और साक्षी देने के साथ तुम्हारे सामने ऐलान भी करते हैं, वही अनन्त जीवन, जो पिता के साथ था और हम पर प्रगट हुआ।
62001003	उन्हें हम ने देखा-सुना और उसका बयान करते हैं, ताकि तुम भी हमारे साथ संगति कर सको। सच में हमारी सहभागिता पिता और बेटे यीशु मसीह के साथ है।
62001004	ये बातें हम तुम्हें इसलिए लिखते हैं ताकि तुम खुशी से भर जाओ।
62001005	जो सु-संदेश हमें यीशु से मिला और तुम्हें बताते हैं वह यह है कि परमेश्‍वर रोशनी हैं और उन में किसी तरह का अँधेरा नहीं है।
62001006	यदि हम कहें कि हमारी उन के साथ सहभागिता है और अँधेरेपन का जीवन जियें, तो हम झूठे हैं और सच्चाई की ज़िन्दगी नहीं जी रहे हैं।
62001007	लेकिन यदि हम रोशनी की ज़िन्दगी जियें, जैसे वह खुद रोशनी में हैं, तो एक दूसरे के साथ हमारी सहभागिता है और परमेश्‍वर के बेटे यीशु मसीह का खून हमें हमारे सभी गुनाहों से साफ़ करता है।
62001008	अगर हम कहें कि हम में गुनाह नहीं है, तो हम अपने आपको धोखा देते हैं, और हमारे जीवन में सच्चाई नहीं है।
62001009	यदि हम अपने पापों (गुनाहों) को मान लें, यीशु हमें माफ़ करने में विश्‍वासयोग्य और ईमानदार हैं और मलिनता को पूरी तरफ़ साफ़ कर डालते हैं।
62001010	यदि हम कहें कि हम में कोई गुनाह नहीं है, तो हम यीशु को झूठा ठहरा रहे हैं और उनका वचन हमारे पास नहीं है।
62002001	मेरे बच्चो, मैं ये बातें तुम्हें इसलिए लिख रहा हूँ, ताकि तुम किसी बात में बलवा न करे। लेकिन यदि कोई इसका शिकार हो जाता है, तो हमारे पास सच्चे यीशु मसीह पिता के साथ एक निष्कलंक वकील हैं।
62002002	यीशु स्वयं ही हमारे अपराधों के लिए प्रायश्चित हैं, सिर्फ़ हमारे ही नहीं लेकिन सारी दुनिया के लोगों के लिए।
62002003	इसी से हमें मालूम है कि हम यीशु को जानते हैं, यदि हम उनकी आज्ञाओं को मानते हैं।
62002004	जो कहता है, "मैं यीशु को जान गया हूँ और उनकी आज्ञाओं का पालन नहीं करता, वह झूठा है और उसमें सच्चाई नहीं है।
62002005	लेकिन जो उनकी बात मानता है, उसी में परमेश्‍वर के प्रेम का सबूत दिखता है, इसी से हम जान पाते हैं कि हम यीशु में हैं।
62002006	जो कहता है कि मैं यीशु में हूँ, उसका जीवन वैसा ही होना चाहिए, जैसा यीशु का था।
62002007	भाइयो बहनो, मैं तुम्हें कोई नयी आज्ञा नहीं दे रहा हूँ, लेकिन वही पुरानी आज्ञा जो तुम्हें शुरू में दी गयी थी। पुरानी आज्ञा वही परमेश्‍वर का वचन है जो तुम ने शुरू से सुना था।
62002008	मैं फिर से तुम्हें एक नयी आज्ञा दे रहा हूँ, यह यीशु और तुम में सच है क्योंकि अँधेरा खत्म हो रहा है और सच्ची रोशनी पहले ही से चमक रही है।
62002009	जो कहता है कि वह रोशनी में है और अपने भाई से घृणा करता है, वह अभी तक अँधेरे में है।
62002010	जो अपने भाई से प्रेम रखता है, उसका जीवन रोशनी में है, इसलिए उसमें ठोकर का कोई कारण नहीं है।
62002011	लेकिन जो अपने भाई से घृणा करता है वह अँधेरे में है और अंधकारमय जीवन जी रहा है, उसे मालूम ही नहीं कि वह किस दिशा में जा रहा है, क्योंकि उस अँधेरे ने उसकी आँखों को अँधा बना दिया है।
62002012	छोटे बच्चो, मैं तुम्हें इसलिए लिख रहा हूँ क्योंकि यीशु मसीह की वजह से हमारे अपराध माफ़ हो चुके हैं।
62002013	हे पिताओ, मैं तुम्हें इसलिए लिख रहा हूँ क्योंकि जो शुरुआत से हैं, उन्हें तुम ने जान लिया है। जवानो, मैं तुम्हें इसलिए लिख रहा हूँ क्योंकि तुम ने दुष्ट (शैतान) पर जीत हासिल कर ली है। छोटे बच्चो, मैं तुम्हें इसलिए लिख रहा हूँ, क्योंकि तुम ने पिता को जान लिया है।
62002014	पिता लोगो, मैं तुम्हें इसलिए लिख रहा हूँ क्योंकि जो शुरू से हैं, उन्हें तुम ने जान लिया है। नौजवानो, मैं तुम्हें इसलिए लिख रहा हूँ क्योंकि तुम लोग मज़बूत हो, और परमेश्‍वर की बातें, तुम में बनी रहती हैं और तुम ने दुष्ट (शैतान) को जीत लिया है।
62002015	इस दुनिया से लगाव मत रखो न ही इस की चीज़ों से। अगर कोई दुनिया से लगाव रखता है, तो उसमें पिता का प्रेम नहीं है।
62002016	जो कुछ भी इस दुनिया में है - पुराने स्वभाव की चाहत, आँखों की अभिलाषा और ज़िन्दगी (जीविका) का घमण्ड, पिता की ओर से नहीं है, लेकिन इस संसार की ओर से है।
62002017	यह दुनिया भी खत्म हो रही है और उसकी अभिलाषाएँ भी, लेकिन जो कोई परमेश्‍वर की इच्छा को पूरी करता है, वह बना रहेगा।
62002018	छोटे बच्चो, आखिरी समय आ चुका है और जैसा तुम ने सुना था कि मसीह विरोधी आएगा, वह सच था, क्योंकि मसीही विरोधी अभी भी बहुत से हैं। इसी से हम जान पाते हैं, कि ये आखिरी समय है।
62002019	वे हम में से निकल गए, लेकिन उन में से कोई भी हम में का नहीं था। क्योंकि यदि वे हम में के होते, बेशक वे हमारे साथ ही रहे होते। लेकिन वे हम में से निकल गए, ताकि यह मालूम हो जाए कि वे सभी हम में के नहीं थे।
62002020	तुम्हारे पास उस पवित्र की तरफ़ से अभिषेक है और तुम सब कुछ जानते हो
62002021	मैंने तुम्हें इसलिए नहीं लिखा, क्योंकि तुम सच्चाई जानते नहीं हो, लेकिन इसलिए कि जानते हो, और कोई भी झूठ, सच में से नहीं निकलता है।
62002022	झूठा है कौन? वही जो इस बात का इन्कार करता है कि यीशु छुड़ाने वाले हैं। जो पिता और बेटे को नहीं मानता, वही मसीह विरोधी है।
62002023	जो बेटे को नहीं मानता उसके पास पिता नहीं, लेकिन जो बेटे को मान लेता है, उसके पास पिता भी है।
62002024	इसलिए, जो तुम ने आरम्भ से सुना है, उसे अपने भीतर बना कर रखो। जो तुम ने शुरूआत से सुना है, यदि तुम में बना रहे, तब तुम भी पुत्र और पिता में बने रहोगे।
62002025	और जो वायदा उन्हों ने किया है, वह सदा काल का जीवन है।
62002026	मैंने तुम्हें ये बातें उन लोगों के बारे में लिखी हैं, जो तुम्हें गुमराह करते हैं
62002027	लेकिन तुम ने जो अभिषेक उन से पाया है तुम में बना है। इस बात की ज़रूरत नहीं कि कोई इन्सान तुम्हें सिखाए। जिस तरह से तुम्हारे भीतर का अभिषेक सभी विषयों पर तुम्हें सिखाता है, यह सच्चाई है और झूठ नहीं है। जो कुछ इस अभिषेक से तुम ने सीखा है, वैसा ही करते रहो।
62002028	अब छोटे बच्चो, यीशु में बने रहो, ताकि जब वह प्रगट हों, हमें भरोसा हो और उन के आने पर उनके सामने शर्मिन्दा न होना पड़े।
62002029	यदि तुम्हें मालूम है कि वह निर्दोष और सच्चे हैं तो यह भी सच है कि हर एक जो सही जीवन जीता है उन से पैदा हुआ है।
62003001	देखो, पिता ने कैसा प्रेम हम पर उण्डेला है, कि हम परमेश्‍वर के बेटे बेटियाँ कहलाएँ, इसलिये दुनिया हमें नहीं पहचानती है क्योंकि उसने परमेश्‍वर को नहीं पहचाना है।
62003002	प्रियो, अभी हम परमेश्‍वर के बेटे-बेटियाँ हैं, अभी यह नहीं पता है कि हम भविष्य में क्या होंगे, लेकिन हमें इतना मालूम है कि जब यीशु आएँगे, हम उनकी तरह होंगे, क्योंकि हम यीशु को वैसा ही देखेंगे जैसे वह हैं।
62003003	हर एक जिसके पास यह आशा है, वह अपने आपको वैसा ही पवित्र करता है, जैसा यीशु पवित्र हैं।
62003004	जो कोई उचित करने से चूक जाता है, वह व्यवस्था (परमेश्‍वर के मापदण्ड) को तोड़ता है, क्योंकि चूक जाना (बलवा करना) व्यवस्था के खिलाफ़ जाना है।
62003005	तुम्हें मालूम है कि यीशु इसलिए आए ताकि गुनाहों (पापों) को उठा ले जाएँ और उन में कोई पाप नहीं है।
62003006	जो कोई उन में बना रहता है, वह गुनाह करना ज़ारी नहीं रखता है। जो गुनाह करना ज़ारी रखता है उसने न तो यीशु को देखा है और न जाना है।
62003007	छोटे बच्चो, तुम्हें कोई धोखे में न रखे। मुक्ति पाया हुआ इन्सान ही ऐसा सही जीवन जीता है, जिस तरह का जीवन यीशु का है।
62003008	जो गुनाह करता रहता है, वह शैतान से है। क्योंकि शैतान शुरू से गुनाह करता आया है। परमेश्‍वर के बेटे (यीशु) इसलिए आए, ताकि वह शैतान के कामों को बर्बाद कर डालें।
62003009	जो कोई परमेश्‍वर से पैदा हुआ है, वह गुनाह करना ज़ारी नहीं रखता, क्योंकि उनका बीज उसमें बना रहता है और वह गुनाह में बना नहीं रह सकता, क्योंकि वह परमेश्‍वर से पैदा हुआ है।
62003010	इसी बात से परमेश्‍वर की संतान और शैतान की संतान के बीच अन्तर देखा जा सकता है। जो सही चाल चलन को बनाकर नहीं रखता है, वह परमेश्‍वर से नहीं है, न ही वह जो अपने भाई-बहन से प्रेम नहीं करता है।
62003011	जो संदेश तुम ने शुरूआत से सुना है, वह यही है, कि हम एक दूसरे से स्नेह रखें।
62003012	हम कैन की तरह न बनें, जो उस दुष्ट से था जिसने अपने भाई का खून कर डाला। उसने अपने भाई का खून क्यों किया? क्योंकि उसके काम बुरे थे और उसके भाई के काम अच्छे।
62003013	मेरे भाइयो-बहनो, यदि दुनिया तुम से नफ़रत करती है, तो अचम्भा न करना।
62003014	हम जानते हैं कि हम मौत से गुज़र कर ज़िन्दगी में दाखिल हो चुके हैं, क्योंकि हम भाइयों से प्रेम करते हैं जो अपने भाई से प्रेम नहीं करता वह मौत की दशा में रहता है।
62003015	जो अपने भाई से नफ़रत करता है, वह हत्यारा है और तुम्हें मालूम है कि किसी भी हत्यारे में सदा का जीवन (परमेश्‍वरीय जीवन) नहीं रह सकता।
62003016	इसी से हम परमेश्‍वर के प्रेम को जानते हैं, क्योंकि उन्हों ने अपने जीवन को हमारे लिए कुर्बान कर दिया। हमें भी अपना जीवन अपने भाइयो-बहनों के लिए देना चाहिए।
62003017	लेकिन जिस किसी के पास इस दुनिया की चीज़ें हैं, और वह अपने भाई को ज़रूरत में देखने के बावजूद अपने मन को, सख्त कर लेता है, तो परमेश्‍वर का प्रेम (या अगापे) उसके अंदर कैसे रह सकता है?
62003018	मेरे छोटे बच्चो, हमारा प्रेम शब्द का नहीं, लेकिन काम में और सच्चाई में दिखे।
62003019	उसी से हम जान जाते हैं, कि हम सत्य के हैं और यीशु के सामने अपने मनों को आश्‍वासन दे सकते हैं।
62003020	इसलिए कि यदि हमारा मन (विवेक) हमें दोषी ठहराए, तो परमेश्‍वर हमारे मन से बढ़कर हैं और सब कुछ जानते हैं।
62003021	प्रियो, यदि हमारा मन हमें दोषी न ठहराए, तो हमें परमेश्‍वर पर भरोसा होता है।
62003022	और हम जो कुछ माँगते हैं, हमें उन से मिलता है, क्योंकि हम उनकी आज्ञाएँ मानते हैं और वही करते हैं, जो उन्हें पसंद है।
62003023	यह उनकी आज्ञा है, कि हमें परमेश्‍वर के बेटे यीशु मसीह के नाम पर विश्‍वास करना चाहिए और जैसी उनकी आज्ञा है, एक दूसरे से प्रेम करना चाहिए।
62003024	जो उनकी आज्ञाओं को मानता है उन में बना रहता है और वह उस में। इसी से (पवित्र आत्मा से) हम जानते हैं, कि वह अपनी आत्मा के द्वारा जो उन्हों ने हमें दिया है हम में रहते हैं।
62004001	प्रिय भाइयो बहनो, किसी भी आत्मा पर विश्‍वास मत कर लेना, लेकिन परखना कि वे परमेश्‍वर से हैं या नहीं, क्योंकि इस दुनिया में बहुत से झूठे (जाली) भविष्यद्वक्‍ता हैं।
62004002	परमेश्‍वर की आत्मा की पहचान यह हैः हर एक आत्मा जो यह मान लेती है कि यीशु मसीह देह में आए, परमेश्‍वर की ओर से है।
62004003	प्रत्येक वह आत्मा जो यह स्वीकार नहीं करती कि यीशु देह में आए, परमेश्‍वर की ओर से नहीं है। यह यीशु विरोधी आत्मा है, जिसके आने के बारे में तुम ने सुन रखा था। यह आत्मा इस समय दुनिया में है।
62004004	छोटे बच्चो, तुम परमेश्‍वर के हो और तुम ने उन पर जीत हासिल की है, इसलिए कि जो इस संसार में है उससे बढ़कर वह हैं जो तुम में हैं।
62004005	वे संसार के हैं इसलिए संसार के बारे में बोलते हैं और संसार उनकी सुनता है।
62004006	हम परमेश्‍वर के हैं। जो परमेश्‍वर को जानता है, हमारी सुनता है, लेकिन जो परमेश्‍वर का नहीं है, हमारी नहीं सुनता है। इसी से हमें सही और गलत की पहचान होती है।
62004007	प्रियो, हम एक दूसरे से प्रेम रखें, इसलिए कि प्रेम परमेश्‍वर से है और हर एक जो प्रेम रखता है, परमेश्‍वर से उत्पन्न हुआ है और परमेश्‍वर को जानता है।
62004008	जो प्रेम नहीं करता है, वह परमेश्‍वर को नहीं जानता है क्योंकि परमेश्‍वर प्रेम हैं।
62004009	परमेश्‍वर का प्रेम इस तरह से प्रगट हुआ, कि परमेश्‍वर ने अपने प्रिय एकलौते बेटे को इस दुनिया में भेजा, ताकि हम उनके द्वारा जिंदा रहें (जीवन पाएँ)।
62004010	प्रेम इस में नहीं कि हम ने परमेश्‍वर पिता से प्रेम किया है, लेकिन यह कि उन्हों ने हम से प्रेम किया और हमारे गुनाहों को मिटाने के लिए अपने बेटे को कुर्बान होने के लिए भेज दिया।
62004011	प्रिय दोस्तो, इसलिए कि परमेश्‍वर ने हमसे इतना प्रेम किया, हमें भी एक दूसरे से प्रेम करना चाहिए।
62004012	किसी ने भी परमेश्‍वर को नहीं देखा है, लेकिन यदि हम एक दूसरे से प्रेम रखते हैं, तो परमेश्‍वर हम में रहते हैं और हमारे द्वारा उनका प्रेम हम में पूरी तरह से दिखाई दिया है।
62004013	परमेश्‍वर ने अपने आत्मा को इस सबूत के रूप में दिया है, कि हम उन में रहते हैं और वह हम में।
62004014	इसके साथ ही हम ने अपनी आँखों से देखा है और गवाही देते हैं कि पिता ने अपने बेटे को दुनिया का मुक्‍तिदाता होने के लिए भेजा है।
62004015	जितने लोग यह ऐलान करते हैं कि यीशु परमेश्‍वर के बेटे हैं, उन में परमेश्‍वर निवास करते हैं और वे परमेश्‍वर में।
62004016	हमें मालूम है कि परमेश्‍वर हमसे कितना प्रेम करते हैं, और हम ने अपना भरोसा उन पर रखा है। परमेश्‍वर प्रेम हैं, और वे सभी जिनकी ज़िन्दगियों में प्रेम है, वे परमेश्‍वर में जी रहे हैं और परमेश्‍वर उन में।
62004017	जैसा हम परमेश्‍वर में रह रहे हैं, हमारा प्रेम दिन ब दिन बढ़ता ही रहता है। और तब हम न्याय के दिन डरेंगे नहीं, लेकिन बड़ी हिम्मत से उनके सामने खड़े रह सकेंगे, क्योंकि यहाँ इस दुनिया में हम मसीह की तरह हैं।
62004018	ऐसे प्रेम में किसी तरह का डर नहीं पाया जाता है, क्योंकि सच्चा (परिपक्‍व) प्रेम सब तरह के डर को निकाल फेंकता है। यदि हम डरते हैं, तो यह इन्साफ़ के दिन का डर है। यह दिखाता है कि उन के प्रेम ने हमारे जीवन में जड़ नहीं पकड़ी
62004019	इसलिए कि उन्हों ने हम से पहले प्रेम किया, हम उन से प्रेम करते हैं।
62004020	यदि कोई कहता है, "मैं परमेश्‍वर से प्रेम करता हूँ, लेकिन अपने मसीही भाई या बहन से नफ़रत करता है, वह इन्सान झूठ बोलता है, इसलिए कि यदि हम जिन लोगों को देखते हैं, उन से प्रेम नहीं करते, तो हम परमेश्‍वर से प्रेम कैसे कर सकते हैं, जिन्हें हम ने नहीं देखा है।
62004021	स्वयं परमेश्‍वर ने यह आदेश दिया है कि जो परमेश्‍वर से प्रेम रखता है, वह अपने भाइयों और बहनों से भी प्रेम रखे।
62005001	जो व्यक्‍ति यह मान लेता है कि यीशु ही मसीह हैं, वही परमेश्‍वर से जन्मा है। हर वह जन जो उत्पन्न करने वाले से प्रेम करता है, वह उन से भी प्रेम रखता है जो परमेश्‍वर से उत्पन्न हुए हैं।
62005002	जब हम परमेश्‍वर से प्रेम रखते हैं और उनकी आज्ञाओं को मानते हैं उसी से सिद्ध होता है, कि हम परमेश्‍वर के बेटे-बेटियों से प्रेम करते हैं।
62005003	परमेश्‍वर की आज्ञाओं को मानना, परमेश्‍वर से प्रेम रखना है और परमेश्‍वर की आज्ञाएँ मुश्किल (बोझ) नहीं हैं।
62005004	जो व्यक्‍ति परमेश्‍वर से पैदा हुआ है, वह संसार पर जीत प्राप्त करता है। और संसार पर जीत हासिल करने वाला है हमारा विश्‍वास।
62005005	कौन है जो संसार पर जीत हासिल करता है? वही जो यह मान चुका है कि यीशु परमेश्‍वर के पुत्र (देहधारी परमेश्‍वर) हैं।
62005006	यह वही हैं जिनका आना 'पानी' और 'खून' से हुआ केवल पानी से नहीं, बल्कि पानी और खून से। इस बात की गवाही पवित्र आत्मा देता है, क्योंकि यह आत्मा सत्य है।
62005007	स्वर्ग में तीन हैं, जो गवाही देते हैं - पिता, उनका वचन (यीशु) और पवित्र आत्मा। ये तीनों एक हैं।
62005008	इस धरती पर भी तीन हैं जो गवाही देते हैः पवित्र आत्मा, पानी और खून (यीशु मसीह की कुर्बानी)। ये तीनों भी एक हैं।
62005009	यदि हम लोगों की गवाही मान लेते हैं, तो परमेश्‍वर की गवाही क्यों न मान लें, उनकी गवाही तो बड़ी है, क्योंकि परमेश्‍वर ने अपने बेटे के बारे में गवाही दी है।
62005010	जो परमेश्‍वर के बेटे पर भरोसा रखता है, उसके भीतर ही एक गवाही है। जो परमेश्‍वर पर भरोसा नहीं रखता, उसे परमेश्‍वर झूठा ठहराते हैं, क्योंकि उसने परमेश्‍वर के बेटे के बारे में दी गयी गवाही पर विश्‍वास नहीं किया।
62005011	गवाही यह हैः परमेश्‍वर ने हमें हमेशा का जीवन दिया है और यह जीवन उनके बेटे में है।
62005012	जिसके पास बेटा है, उसके पास ज़िन्दगी है जिसके पास बेटा नहीं है, उसके पास हमेशा की ज़िन्दगी भी नहीं है।
62005013	मैंने ये बातें तुम सभी को जिन्होंने परमेश्‍वर के बेटे के नाम पर विश्‍वास किया है लिखी हैं, ताकि तुम यह जान लो कि अनन्त जीवन तुम्हें मिल चुका है।
62005014	उनके सम्बन्ध में हमें यह हिम्मत है, कि यदि हम उनकी योजना (इच्छा) के अनुसार कुछ माँगते हैं, वह हमारी सुनते हैं।
62005015	यदि हमको मालूम है कि जो कुछ हमारी बिनती होती है, वह सुनते हैं तो हमें यह भी मालूम है कि जो कुछ हम ने माँगा, हमें मिल चुका है।
62005016	यदि कोई इन्सान अपने भाई को ऐसा गुनाह करते देखे, जिससे वह मरेगा नहीं तो प्रार्थना करे, प्रभु उसे जीवन देंगे। लेकिन ऐसा गुनाह भी है, जो मौत तक पहुँचाता है मैं नहीं कहता कि ऐसा गुनाह करने वालों के लिए प्रार्थना की जाए।
62005017	हर तरह की दुष्टता गुनाह है। ऐसा गुनाह भी है जिसकी सज़ा मौत नहीं है।
62005018	हम जानते हैं कि जो परमेश्‍वर से जन्मा है, वह गुनाह करना जारी नहीं रखता, लेकिन वह जो परमेश्‍वर से जन्मा है, गुनाह करने से बचता है। और ऐसे व्यक्‍ति को शैतान छू भी नहीं सकता।
62005019	हमें मालूम है कि हम परमेश्‍वर के हैं और सारी दुनिया उस दुष्ट के शिकंजे में है।
62005020	हमें यह पता है कि परमेश्‍वर के पुत्र, यीशु आ चुके हैं और परमेश्‍वर ने हमें समझ दी है, ताकि हम उस यीशु को जो सच्चे हैं, अपना सकें। उनके बेटे यीशु मसीह जो सच्चे हैं, हम उन्हीं में हैं। वही सच्चे परमेश्‍वर और अनन्त जीवन हैं।
62005021	छोटे बच्चो, अपने आप को मूरतों से बचाओ। ऐसा ही हो।
63001001	मुझ प्राचीन के तरफ़ से चुनी हुई महिला और उसके बच्चों के नाम, जिनसे मैं दिल से प्रेम करता हूँ, सिर्फ़ मैं ही नहीं, लेकिन वे भी जिन्होंने सच्चाई को पहचान लिया है।
63001002	उस सच्चाई के कारण जो हम में वास करती है और हमेशा हमारे साथ रहेगी,
63001003	उसी की खातिर पिता परमेश्‍वर के पुत्र प्रभु यीशु मसीह की कृपा, करूणा और शांति, सत्य और प्रेम में सदैव तुम्हारे साथ रहेंगे।
63001004	मुझे इस बात की खुशी है कि मैंने तुम्हारे कुछ बच्चों को उस आज्ञा के अनुसार जो हमें पिता परमेश्‍वर से मिली थी सच्चाई पर चलते पाया।
63001005	अब हे महिला मैं तुम से बिनती करते हुए कोई नयी आज्ञा नहीं, केवल वही जो शुरूआत से हमारे पास है, लिखता हूँ और वह यह कि हम एक दूसरे से प्रेम रखें।
63001006	प्रेम यह है कि हम यीशु की आज्ञाओं के अनुसार जियें। यह वही आज्ञा है जिसे तुम ने शुरू से सुना है और जिस पर तुम्हें चलना चाहिए।
63001007	क्योंकि दुनिया में बहुत से गुमराह करने वाले उठ खड़े हुए हैं। वे यह नहीं कबूल करते हैं कि यीशु देह में इस धरती पर आए थे। ये ही भरमाने वाले और मसीह विरोधी हैं।
63001008	अपने बारे में सावधान रहो, ऐसा न हो कि जो मेहनत हम ने की है, उसे तुम गवाँ दो, लेकिन यह कि पूरा प्रतिफल पाओ।
63001009	जो कोई मसीह की सिखायी बातों से दूर भटक जाता है और उसमें बना नहीं रहता उसके पास परमेश्‍वर नहीं हैं। लेकिन जो मसीह की सिखायी बातों में बना रहता है, उसके पास पिता और पुत्र दोनों ही हैं।
63001010	अगर तुम्हारे घर आने वाला इन्सान यही शिक्षा न दे, तो न अपने घर में उसका स्वागत करो और न नमस्कार।
63001011	क्योंकि जो ऐेसे मनुष्य की आवभगत करता है, वह उसके बुरे कामों में हाथ बटाता है।
63001012	मैं तुम्हें और बहुत कुछ लिखना चाहता हूँ लेकिन कागज़ पर स्याही से नहीं लिखना चाहता हूँ। मेरी ऐसी उम्मीद है कि मैं आमने सामने बात करूँ, ताकि तुम्हारी खुशी पूरी हो जाए
63001013	तुम्हारी चुनी हुई बहन के बच्चे तुम्हें सलाम कहते हैं।
64001001	मुझ प्राचीन की ओर से अति प्रिय गयुस को जिसे मैं दिल से चाहता हूँ।
64001002	प्रिय दोस्त, सब बातों से बढ़कर मैं यह चाहता हूँ कि जैसे तुम्हारी आत्मिक तरक्की हो रही है, तुम सभी दायरों में और स्वास्थ्य में भी तरक्की करते जाओ।
64001003	मुझे उस समय बड़ी खुशी हुई जब भाईयों ने आकर इस सच्चाई के बारे में बताया जो तुम में है और यह भी कि उसी सच्चाई में तुम बने रहते हो।
64001004	मुझे इस बात से बढ़कर और किसी बात में खुशी नहीं होती है कि मेरे बच्चे सच्चाई के साथ जीवन बिता रहे हैं।
64001005	प्रिय दोस्त, भाईयों और अपरिचित लोगों के लिए जो कुछ तुम करते हो, वह सब ईमानदारी से करते हो।
64001006	मसीही लोगों (चर्च) के सामने उन लोगों ने तुम्हारे प्रेम की गवाही दी है। यदि तुम उनकी आगे की यात्रा में उनकी मदद कर सको, तो अच्छा होगा।
64001007	इसलिए कि यीशु के नाम की खातिर वे निकल पड़े हैं और अविश्‍वासियों से कुछ मदद नहीं लेते हैं।
64001008	इसलिए हमें ऐसे लोगों का स्वागत करना चाहिए, ताकि सत्य के फैलाने में मददगार हों।
64001009	मैंने वहाँ के लोगों (चर्च) को लिखा है, लेकिन दियुत्रिफ़ुस जो उन सब में अपने आपको ऊँचा करना माँगता है, हमें अपनाने के लिए तैयार नहीं है।
64001010	इसलिए मेरे आने पर मैं उसके कामों को याद कराऊँगा जो वह बुरे शब्दों के साथ हमारे खिलाफ़ करता है। वह इतने में ही सन्तुष्ट नहीं रहता है, परन्तु वह तो स्वयं भी भाईयों का स्वागत नहीं करता और न ही करने वालों को करने देता है, बल्कि उन्हें चर्च से बाहर कर देता है।
64001011	प्रिय दोस्त, बुरा नहीं, लेकिन भला करो। जो भला करता है, वह परमेश्‍वर की ओर से है, लेकिन जो बुरा करता है उसने परमेश्‍वर का अनुभव नहीं किया है।
64001012	देमेत्रियुस की सभी बड़ाई करते हैं और हाँ, हम भी उसके गवाह हैं। तुम्हें मालूम भी है कि हमारी गवाही सच है।
64001013	मुझे तुमको काफ़ी कुछ लिखना था, लेकिन पेन और स्याही से नहीं लिखना चाहता।
64001014	मेरी आशा है कि मैं जल्दी ही तुम से मिलूँगा और आमने-सामने हमारी बातचीत होगी। तुम्हें शान्ति मिले। हमारे मित्र तुम्हें सलाम कहते हैं। तुम भी नाम लेकर वहाँ के मित्रों को सलाम करो।
65001001	यीशु मसीह के सेवक और याकूब के भाई यहूदा की तरफ़ से उन बुलाए हुओं के नाम जो परमेश्‍वर पिता के द्वारा पवित्र किये गए हैं तथा यीशु मसीह के लिए सुरक्षित हैं,
65001002	तुम्हें कृपा, शान्ति और प्रेम बहुतायत से मिलता रहे।
65001003	हे प्रियो, जब मैं उस मुक्‍ति के बारे में तुम्हें लिखने की हर कोशिश कर रहा था जिसमें हम सब शामिल हैं, तो मैंने यह लिखना और बिनती करना ज़रूरी समझा कि तुम उस विश्‍वास के लिए बड़़ी गर्मजोशी से कोशिश करते रहो जो हमेशा के लिए यीशु के लोगों को सौंपा गया था।
65001004	क्योंकि तमाम लोग जो इस गुनाह के पहले ही से दोषी ठहराए जा चुके हैं, चुपके से हमारे बीच घुस गए हैं। वे दुष्ट हैं और परमेश्‍वर की कृपा को, अनियन्‍त्रित वासना में बदल चुके हैं। वे हमारे एक मात्र मालिक परमेश्‍वर और प्रभु यीशु मसीह का इन्कार करते हैं।
65001005	मैं तुम्हें याद दिलाना चाहता हूँ यद्यपि तुम पहले से जानते थे कि मिस्त्र देश की गुलामी से निकाले हुए लोगों में से, भरोसा न रखने वालों को प्रभु ने बर्बाद कर डाला था।
65001006	जिन स्वर्गदूतों ने अपने पहले पद को संभाल कर न रखा और अपने निवास को छोड़ डाला, उन्हें परमेश्‍वर ने सदा काल के लिए बेड़ियों से जकड़कर भयंकर इन्साफ़ के दिन के लिए अँधेरे में रखा है।
65001007	जिस तरह से सदोम, अमोरा और उनके आस पास के इलाके, जो अस्वाभाविक यौन सम्बन्धों में डूबकर पराए लोगों की देह के पीछे पड़ गए थे, कभी न बुझने वाली आग की सज़ा पाकर एक नमूना ठहरे थे।
65001008	ये स्वप्नदर्शी, उसी तरह देह को अशुद्ध करते, अधिकार का अनादर करते और प्रतिष्ठित लोगों की बुराई करते हैं।
65001009	लेकिन प्रधान स्वर्गदूत मीकाईल ने जब मूसा की लाश के बारे में शैतान से बहस की, तो उसने बेइज़्ज़त करने वाले शब्दों का इस्तेमाल करने की हिम्मत न की, लेकिन कहा, "प्रभु तुम्हें डाँटें।"
65001010	लेकिन ये लोग जिन बातों को समझते नहीं, उनके विरोध में बोलते हैं। और बेसमझ जानवरों की तरह जिन बातों को स्वभाव ही से जानते हैं, उन्हीं के द्वारा बर्बाद हो जाते हैं।
65001011	धिक्कार उन पर, क्योंकि उन्हों ने कैन की जीवन शैली अपनायी, अपने लाभ के लिए बिना सोचे समझे बिलाम की सी गलती कर बैठे और कोरह की तरह बलवा करके बर्बाद हो गए।
65001012	ये लोग तुम्हारी प्रेम सभाओं में तुम्हारे साथ शामिल तो होते हैं। ये बिना हिचकिचाहट अपना ही पेट भरने वाले रखवाले हैं। ये बिना पानी वाले बादल हैं, जिन्हें हवा उड़ा ले जाती है। पतझड़ के बिना फल वाले पेड़ हैं, जो दो बार मर चुके हैं और जड़ से उखड़ गए हैं।
65001013	ये समुद्र की तेज़ लहरें हैं, जो अपनी बेशर्मी का झाग उछालते हैं। ये डावाँडोल तारे हैं, जिनके लिए सदा का गहरा अन्धेरा ठहराया गया है।
65001014	हनोक ने भी जो आदम से सातवीं पीढ़ी में था, इन के बारे में यह भविष्यवाणी की थी, "देखो, प्रभु अपने लाखों पवित्र लोगों के साथ आए,
65001015	ताकि सब दुष्टों का उनकी दुष्टता के कामों के लिए न्याय करें। इसलिए भी कि उन लोगों को दोषी ठहराएँ जिन्होंने यीशु के विषय अनाप-शनाप कहा था।
65001016	ये कुड़कुड़ाने वाले, असंतुष्ट, अपनी वासनाओं के गुलाम, घमण्ड से भरकर बात करने वाले और अपने फ़ायदे के लिए लोगों की चापलूसी करने वाले लोग हैं।
65001017	लेकिन हे प्रियो, तुम उन बातों को ज़रूर याद रखो जिन्हें हमारे प्रभु यीशु मसीह के प्रेरित पहले ही से कह चुके हैं।
65001018	वे तुम से कहा करते थे, "अन्‍त के दिनों में ऐसे ठट्ठा करने वाले होंगे, जो अपनी दुष्टता से भरी अभिलाषाओं के अनुसार जीवन जीएँगे।"
65001019	वे फूट डालने वाले, पवित्र आत्मा रहित और सांसारिक हैं।
65001020	लेकिन हे प्रियो, तुम अपने अति पवित्र विश्‍वास में बढ़ते और पवित्र आत्मा में प्रार्थना करते हुए
65001021	अपने आपको परमेश्‍वर के से प्रेम में बनाए रखो, तथा अनन्त (सदा काल के) जीवन के लिए बड़ी तत्परता से हमारे प्रभु यीशु मसीह की दया का इन्तज़ार करते रहो।
65001022	जो शक करते हैं उन पर तरस खाओ
65001023	झपटकर बहुतों को आग में से निकाल लो और दूसरों पर दया करो। यहाँ तक कि देह द्वारा दूषित कपड़ों से भी घृणा करो।
65001024	अब जो तुम्हें ठोकर खाने से बचा सकते हैं और अपनी महिमा के समय तुम्हें निर्दोष और प्रसन्न हालत में खड़ा कर सकते हैं,
65001025	उन एक मात्र परमेश्‍वर हमारे मुक्‍तिदाता की महिमा, गौरव, प्रभुता और अधिकार हमारे प्रभु यीशु मसीह के द्वारा जैसा हमेशा से है, अब भी हो और भविष्य में भी रहे। ऐसा ही हो।
66001001	यीशु मसीह का अलौकिक ज्ञान, जिसे परमेश्‍वर पिता ने उन्हें (यीशु को) इसलिए दिया कि वे, अपने सेवकों को उन बातों को दिखाएँ जो जल्द और अचानक होने वाली हैं। उन्हों ने अपना स्वर्गदूत भेजकर इन्हें अपने सेवक यूहन्ना को बताया,
66001002	जिसने परमेश्‍वर पिता के जिस वचन को सुना और यीशु मसीह के बारे में जो कुछ देखा उसके बारे में गवाही दी।
66001003	आशीषित वह व्यक्‍ति है जो इन भविष्यद्वाणी की बातों को पढ़ता, सुनता और मानता है, क्योंकि समय निकट है।
66001004	यूहन्ना की ओर से, एशिया की सात चर्चों को, जो थे, जो हैं, और जो आने वाले हैं, तथा उन सात आत्माओं की तरफ़ से जो उनके सिंहासन के सामने हैं, तुम पर कृपा और शान्ति हो।
66001005	साथ ही ये तुम्हें यीशु मसीह से मिलें जो सच्चे गवाह, मरे हुओं से जी उठने वालों में पहिलौठे, तथा पृथ्वी के सभी शासकों के प्रधान हैं। वह हम से प्रेम करते हैं और उन्हों ने अपने खून से हमारे गुनाहों धो दिया,
66001006	उन्हों ने हमें राजा और अपने परमेश्‍वर पिता के लिए याजक (पुरोहित) बनाया, उन्हें महिमा और प्रभुता सदा सर्वदा मिलती रहे। ऐसा ही हो।
66001007	देखो! वह बादलों के साथ आ रहे हैं। हर एक आँख उन्हें देखेगी, यहाँ तक कि वे लोग भी जिन्होंने उन्हें मार डाला था। दुनिया के सभी लोग उनके कारण बिलख-बिलख कर रोएँगे। हाँ, ऐसा ही होगा।
66001008	स्वामी परमेश्‍वर, जो हैं, जो थे, जो आने वाले हैं और जो सर्वशक्‍तिमान हैं, यह कहते हैं, "मैं अल्फ़ा और ओमेगा हूँ, पहला और आखिरी हूँ"।
66001009	मैं यूहन्ना, तुम्हारा भाई यीशु मसीह की वजह से दुख, और धीरज में तुम्हारे साथ भागीदार हूँ। मैं पतमुस नामक टापू में परमेश्‍वर के वचन और यीशु की गवाही देने की वजह से कैदी था।
66001010	मैं सप्ताह के पहले दिन आत्मा से भर गया और मैंने अपने पीछे तुरही की आवाज़ के समान एक बड़ा शब्द सुना।
66001011	जो कह रहा था कि मैं अल्फ़ा और ओमेगा, पहला और आखिरी हूँ और जो कुछ तुम देखते हो, उसे किताब में लिखकर आशिया की सातों मण्डलियों - इफ़िसुस, स्मुरना, पिरगमुन, थुआतीरा, सरदीस, फ़िलादेलफ़िया और लौदीकिया को भेज दो।
66001012	तब मैंने पलट कर बोलने वाले को देखना चाहा। जैसे ही मैं मुड़ा, मैंने सोने के सात दीपदानों को देखा।
66001013	उन सात दीपदानों के बीच मैंने 'मनुष्य के पुत्र' की तरह किसी को देखा, जो पैरों तक चोगा पहिने और छाती पर एक सुनहरा पट्टा बाँधे हुए थे।
66001014	उनका सिर और बाल बर्फ़ की तरह सफ़ेद और ऊन की तरह थे। उनकी आँखें आग की लपटों की तरह थीं।
66001015	उनके पैर भट्टी में तपाकर चमकाए हुए पीतल की तरह थे। उनकी आवाज़ महासागर की लहरों की तरह थी।
66001016	वह अपने दाहिने हाथ में सात तारों को लिए हुए थे और उनके मुँह से दोधारी तेज़ तलवार निकल रही थी। उनका चेहरा दोपहर के सूरज की तरह चमक रहा था।
66001017	जब मैंने उन्हें देखा तो मुर्दे की तरह उनके पैरों पर गिर पड़ा। तब उन्हों ने अपना दाहिना हाथ मेरे ऊपर रख कर मुझ से कहा, "डरो मत, मैं ही पहला और आखिरी हूँ।
66001018	मैं वह हूँ जो मर गया था, लेकिन अब हमेशा-हमेशा तक ज़िन्दा हूँ। ऐसा ही हो! मौत और अधोलोक की चाभियाँ मेरे पास हैं।
66001019	इसलिए जो बातें तुम ने देखी हैं, जो बातें हो रही हैं और जो इसके बाद होने वाली हैं, उन सभी को लिख लो। अर्थात् उन सात तारों का भेद जो तुम ने मेरे दाहिने हाथ में देखे थे और
66001020	उन सात दीपदानों का मतलब वे सात तारे सातों मण्डलियों (चर्च) के दूत हैं, और वे सात दीपदान सात मण्डलियाँ हैं।"
66002001	इफ़िसुस की मण्डली के स्वर्गदूत (संदेशवाहक) को यह लिखोः वह जो अपने दाहिने हाथ में सात तारे लिए है और वह जो सात सोने के दीपदानों के बीच चलते-फिरते हैं, यह कहते हैः
66002002	'मैं तुम्हारी मेहनत के कामों, और धीरज को जानता हूँ और यह भी कि तुम दुष्टों को सहन नहीं कर सकते। तुम ने उन लोगों को परखा और झूठा पाया है जो प्रेरित होने का दावा करते हैं, लेकिन हैं नहीं।
66002003	तुम में धीरज रखने की ताकत है और तुम ने मेरे नाम के लिए मेहनत की और निराश नहीं हो गए।
66002004	लेकिन मुझे तुम्हारे खिलाफ़ यह शिकायत है कि तुम ने मेरे लिए अपना पहला प्यार छोड़ दिया है।
66002005	इसलिए याद करो कि तुम अपने पहले प्यार से कितनी दूर चले गए हो। मन बदलो और पहले कामों को करो - नहीं तो मैं जल्द ही तुम्हारे पास आऊँगा। अगर तुम मन न बदलो तो मैं तुम्हारे दीपदान को उसकी जगह से हटा दूँगा।
66002006	लेकिन अच्छी बात है कि तुम नीकुलइयों के कामों से नफ़रत करते हो, जिनसे मैं भी नफ़रत करता हूँ।
66002007	जो सुनना चाहे, वह सुने कि पवित्र आत्मा मण्डलियों से क्या कहता हैः जो जीत हासिल करे उसे मैं ज़िन्दगी के पेड़ में से, जो परमेश्‍वर पिता के स्वर्गलोक के मध्य में है, खाने को दूँगा।
66002008	स्मुरना की मण्डली के संदेशवाहक को यह लिखोः जो पहले और आखिरी हैं, जो मर गए थे और अब जी उठे हैं, यह कहते हैं,
66002009	"मैं तुम्हारे काम, और दुख और गरीबी को जानता हूँ - लेकिन तुम अमीर हो। वे जो अपने आपको यहूदी कहते हैं, लेकिन हैं नहीं, लेकिन शैतान की जमायत हैं, उनकी निन्दा को भी मैं जानता हूँ।
66002010	जो दुख तुम सहने वाले हो, उन से मत डरना। देखो, शैतान तुम में से कुछ लोगों को जेल में डाल देगा, ताकि तुम परखे जाओ; और तुम्हें 'दस दिनों' तक क्लेश सहना पड़ेगा। जान देने तक अपने विश्‍वास में बने रहना - तब मैं तुम्हें ज़िन्दगी का ताज (जीवन का मुकुट) दूँगा।
66002011	जो सुनना चाहे वह सुन ले कि आत्मा मण्डलियों से क्या कहता है। जो जीत हासिल करे, उसे दूसरी मौत से कोई नुकसान नहीं पहुँचेगा।
66002012	पिरगमुन की मण्डली के संदेशवाहक को यह लिखोः यह संदेश उनकी तरफ़ से है जिनके पास तेज़ दोधारी तलवार है।
66002013	मैं तुम्हारे कामों को जानता हूँ, और मुझे यह मालूम है कि तुम वहाँ रहते हो जहाँ शैतान का अड्डा है। तुम ने मेरे नाम पर विश्‍वस रखना जारी रखा है। जब मेरा विश्‍वासयोग्य गवाह अन्तिपास तुम्हारे बीच में मारा गया, जहाँ शैतान का निवास है, तब भी तुम ने मेरा इन्कार नहीं किया।
66002014	फिर भी मेरे पास तुम्हारे खिलाफ़ कुछ शिकायतें हैं। तुम्हारे बीच में कुछ ऐसे लोग हैं जो बालाम की तरह हैं। क्योंकि बालाम ने बालाक को यह सिखाया था कि इस्राएली लोग मूरतों का प्रसाद खाने और व्यभिचार करने से ठोकर खाएँ।
66002015	इसी तरह तुम्हारे बीच कुछ लोग नीकुलइयों की शिक्षा मानने वाले हैं जिससे मुझे नफ़रत है।
66002016	इसलिए अपना मन बदलो, नहीं तो मैं जल्द ही आकर अपने मुँह की तलवार से उनके खिलाफ़ लड़ूँगा।
66002017	जो सुनना चाहे वह सुने कि आत्मा मण्डली (चर्च) से क्या कहना चाहता है। जो जीत हासिल करे, उसे मैं छुपे हुए मन्ने में से दूँगा। एक सफ़ेद पत्थर भी दूँगा जिस पर एक नया नाम खुदा हुआ होगा। इस नाम को पाने वाले के अलावा उसे और कोई नहीं जानेगा।"
66002018	थुआतीरा की मण्डली के संदेशवाहक को लिखोः परमेश्‍वर के बेटे जिन की आँखें आग की लपट और पैर चमकते पीतल के समान हैं, यह कहते हैः
66002019	"मैं तुम्हारे काम, प्यार, विश्‍वास, सेवा और धीरज को जानता हूँ और यह कि तुम्हारे अभी के काम - पुराने कामों से बढ़कर हैं।
66002020	लेकिन तुम्हारे खिलाफ़ मुझे यह शिकायत है कि तुम उस स्त्री इज़ेबेल को अपने बीच में रहने देते हो। वह अपने आपको भविष्यद्वक्‍तिन कह कर मेरे लोगों को व्यभिचार करने और मूरतों का प्रसाद खाने के लिए सिखाते हुए भटकाती है।
66002021	मैंने उसे मन बदलने का मौका दिया, लेकिन वह अनैतिक चाल-चलन छोड़ना नहीं चाहती।
66002022	देखो, अगर वह अपने सारे बुरे कामों को नहीं छोड़ेगी, तो मैं उस औरत को बीमारी के बिस्तर पर डालूँगा और जो उसके साथ व्यभिचार करते हैं, उन सब को भारी पीड़ा में डालूँगा।
66002023	मैं उसके सभी बच्चों को महामारी से मारूँगा और सारी मण्डलियाँ जान जाएँगी, कि मनों और दिलों को जाँचने वाला मैं ही हूँ। मैं तुम में से हर एक को उसके कामों के मुताबिक बदला दूँगा।
66002024	लेकिन मैं थुआतीरा के बाकी लोगों से कहता हूँ, जो इस शिक्षा को नहीं मानते और उन बातों को जिन्हें शैतान की गहरी बातें कहते हैं, नहीं समझते। मैं तुम पर और अधिक भार नहीं डालता,
66002025	फिर भी जो कुछ तुम्हारे पास है, उसे मेरे आने तक मज़बूती से थामे रहो।
66002026	जो जीत हासिल करे और जो मेरे कामों को आखिर तक करता रहे, उसे मैं तमाम देशों पर अधिकार दूँगा।
66002027	वह उन पर लोहे के राजदण्ड से शासन करेगा उन्हें कुम्हार के मिट्टी के बर्तन के समान चकनाचूर करेगा, जैसे कि मैंने भी ऐसा ही अधिकार अपने पिता से पाया।
66002028	उसे मैं सुबह का तारा दूँगा।
66002029	जो सुनना चाहे वह आत्मा की सुन ले और समझ ले कि आत्मा मण्डलियों से क्या कहता है।"
66003001	सरदीस की मण्डली के संदेशवाहक को लिखोः जिसके पास परमेश्‍वर की सात आत्माएँ और सात तारे हैं, वह यह कहते हैः मैं तुम्हारे कामों को जानता हूँ, कि तुम ज़िन्दा तो कहलाते हो, लेकिन हो मरे हुए।
66003002	जाग जाओ, और जो बातें बाकी बच गई हैं, और मिटने पर हैं उन्हें मज़बूत करो, क्योंकि मैंने तुम्हारे किसी काम को परमेश्‍वर की दृष्टि में सही (संपूर्ण) नहीं पाया।
66003003	इसलिए याद करो कि तुम ने किस रीति से शिक्षा प्राप्त की और सुनी थी, उसी में बने रहो और मन बदलो। इसलिए अगर तुम न जागो तो मैं चोर की तरह आऊँगा और तुम जान भी न पाओगे, कि मैं किस वक्‍त तुम्हारे पास आ जाऊँगा।
66003004	लेकिन सरदीस में तुम्हारे पास थोड़े लोग ऐसे भी हैं जिन्होंने अपने कपड़े गंदे नहीं किए हैं। वे सफ़ेद कपड़े पहने हुए मेरे साथ चलेंगे, क्योंकि वे इस लायक हैं।
66003005	जो जीत हासिल करे, उसे इसी तरह के कपड़े पहिनाए जाएँगे। मैं उसका नाम जीवन की पुस्तक में से न मिटाऊँगा, लेकिन अपने पिता और उनके स्वर्गदूतों के सामने उसका नाम मान लूँगा।
66003006	जो सुनना चाहे वह सुन ले कि आत्मा मण्डलियों से क्या कहता है।
66003007	फ़िलादेलफ़िया की मण्डली के संदेशवाहक को लिखोः जो पवित्र और सच्चे हैं और जिनके पास दाऊद की चाभी है - जिसे वह खोलते हैं उसे कोई बन्द नहीं कर सकता - वह यह कहते हैः
66003008	मैं तुम्हारे कामों को जानता हूँ। देखो, मैंने तुम्हारे लिए एक दरवाज़ा खोला हुआ है जिसे कोई बन्द नहीं कर सकता। हालाँकि तुम्हारी ताकत कम है फिर भी तुम ने मेरे वचन (संदेश) को माना है और मेरे नाम का इन्कार नहीं किया।
66003009	देखो! जो शैतान की जमायत हैं और अपने आपको यहूदी कहते हैं जब कि हैं नहीं, वे झूठ बोलते हैं। मैं उन्हें मजबूर करूँगा कि वे आकर तुम्हारे पैरों पर झुकें और जानें कि मैंने तुम से प्यार किया है।
66003010	इसलिए कि तुम ने मेरे धीरज के वचन को माना है, मैं भी तुम्हारे परखे जाने के समय में तुम्हें बचा रखूँगा, अर्थात् वह न्याय का समय जो सारी दुनिया पर आने वाला है, ताकि इस में सभी रहने वाले परखे जाएँ।
66003011	मैं अचानक आने वाला हूँ, जो कुछ तुम्हारे पास है उसमें बने रहो कि कोई तुम्हारा ताज तुम से छीन न ले।
66003012	जो जीत जाए उसे मैं अपने परमेश्‍वर के भवन में एक खम्भा बनाऊँगा, वहाँ से वह कभी बाहर नहीं निकलेगा। मैं अपने परमेश्‍वर का नाम और अपने परमेश्‍वर के शहर अर्थात् नए यरूशलेम का नाम, जो परमेश्‍वर की तरफ़ से स्वर्ग से उतरने वाला है, और अपना नया नाम भी इस पर लिखूँगा।
66003013	जो सुनना चाहे, वह सुन ले कि आत्मा मण्डलियों से क्या कहता है।"
66003014	लौदीकिया की मण्डली के संदेशवाहक को यह लिखोः जो आमेन, विश्‍वासयोग्य, सच्चे गवाह और परमेश्‍वर की सृष्टि की शुरूआत का कारण हैं, वह यह कहते हैः
66003015	मैं तुम्हारे कामों को जानता हूँ कि तुम न ठण्डे हो, न गर्म। अच्छा होता कि तुम ठण्डे या गर्म होते।
66003016	इसलिए कि तुम गुनगुने (न ठण्डे, न गर्म) हो, मैं तुम्हें अपने मुँह से उगलने पर हूँ।
66003017	तुम कहते हो कि मैं अमीर हूँ, मेरे पास सब कुछ है और मुझे किसी चीज़ की ज़रूरत नहीं है। लेकिन तुम नहीं जानते कि तुम अभागे, तुच्छ, कंगाल, अँधे और नंगे हो।
66003018	इसलिए मैं तुम्हें सलाह देता हूँ कि मुझ से चोखा सोना मोल लो, ताकि तुम अमीर हो जाओ और सफ़ेद कपड़े ले लो, जिसे पहन कर तुम्हारे नंगेपन की शर्म ढँक जाए और अपनी आँखों में लगाने के लिए सुरमा ले लो, ताकि तुम साफ़-साफ़ देख सको।
66003019	मै जिनसे प्यार करता हूँ, उन्हें सुधारता और अनुशासित करता हूँ - इसलिए जोशीले हो और मन बदलो।
66003020	देखो, मैं दरवाज़े पर खड़ा खटखटाता हूँ। अगर कोई मेरी आवाज़ सुनकर दरवाज़ा खोले तो मैं उसके पास अन्दर आकर उसके साथ खाना खाऊँगा और वह मेरे साथ।
66003021	जो जीत हासिल करे उसे मैं अपने साथ मेरा सिंहासन पर बैठाऊँगा, जिस तरह से मैं भी जीत हासिल कर के अपने पिता के साथ सिंहासन पर बैठा हुआ हूँ।
66003022	जो कोई सुनना चाहे, वह सुन ले कि आत्मा मण्डलियों से क्या कहता है।
66004001	इन बातों के बाद मैंने नज़र डाली और देखो, स्वर्ग में एक खुला दरवाज़ा था। तुरही की सी आवाज़ जो मैंने पहले सुनी थी, उसने मुझ से कहा, यहाँ ऊपर आओ, और मैं तुम्हें वे बातें दिखाऊँगा जो आगे होने वाली हैं।
66004002	मैं तुरन्त पवित्र आत्मा से भर गया, और मैंने देखा कि स्वर्ग में एक सिंहासन रखा था और उस पर ऐसा जन बैठा हुआ था,
66004003	जो यशब और माणिक्य के समान दिखता था, और सिंहासन के चारों तरफ़ पन्ना की तरह एक मेघ-धनुष दिखाई देता था।
66004004	इस सिंहासन के चारों तरफ़ चौबीस सिंहासन थे। उन सिंहासनों पर मैंने चौबीस बुज़ुर्गों को सफ़ेद कपड़े पहने बैठे हुए देखा, जो सिरों पर सोने के ताज पहने हुए थे।
66004005	उस सिंहासन से बिजली की रोशनी, गर्जन और बादलों की गड़गड़ाहट निकलती थी, और सिंहासन के सामने आग के सात दीप जल रहे थे, जो परमेश्‍वर की सात आत्माएँ हैं।
66004006	सिंहासन के सामने चमकते काँच सा सफ़ेद समुद्र था, और सिंहासन के बीच और चारों तरफ़ जीवित प्राणी थे, जिनके आगे पीछे आँखें ही आँखें थीं।
66004007	पहला प्राणी शेर की तरह, दूसरा प्राणी बछड़े की तरह, तीसरे प्राणी का चेहरा मनुष्य की तरह और चौथा प्राणी उकाब की तरह था।
66004008	इन चारों जीवित प्राणियों में से हर एक के छः-छः पँख थे। उनके चारों तरफ़ और बीच में आँखें ही आँखें थीं। वे दिन-रात यह कहते नहीं थकते थे, "पवित्र, पवित्र, पवित्र! परमेश्‍वर सर्वशक्‍तिमान हैं, जो थे, जो हैं और जो आने वाले हैं।
66004009	जब ये जीवित प्राणी उनको जो सिंहासन पर बैठे हैं और हमेशा तक जीवित हैं, महिमा, इज़्ज़त और धन्यवाद देते हैं,
66004010	तब ये चौबीसो बुज़ुर्ग जो सिंहासन पर बैठे हैं, उनके सामने गिरते हुए इबादत करते हैं और अपने ताज रखते हुए कहते हैः
66004011	'हे हमारे प्रभु और परमेश्‍वर, आप ही महिमा, इज़्ज़त और अधिकार के लायक हैं, क्योंकि आप ही ने सब चीज़ों को बनाया और आप ही की इच्छा से उनकी रचना हुयी और वे अभी तक बनी हुयी हैं।'
66005001	जो सिंहासन पर बैठे हुए थे, उनके दाहिने हाथ में मैंने एक स्क्रौल देखा। यह किताब अन्दर-बाहर दोनों ओर से लिखी हुयी थी। इसे सात मुहरें लगाकर बन्द कर दिया गया था।
66005002	फिर मैंने एक ताकतवर स्वर्गदूत को देखा, जो बुलन्द आवाज़ में यह कहता था, कि इस किताब को खोलने और उसकी मुहरें (सील) तोड़ने के लायक कौन है?
66005003	न स्वर्ग में, न पृथ्वी पर, न पृथ्वी के नीचे कोई उस किताब को खोलने या उस पर निगाह डालने के लायक निकला।
66005004	इसलिए कि कोई व्यक्‍ति उस पुस्तक को खोलने या उस पर निगाह डालने के योग्य नहीं था, मैं बिलख-बिलख कर रोने लगा।
66005005	तब उन बुज़ुर्गों में से एक मुझ से बोला, "मत रो। देखो, यहूदा के कबीले का वह सिंह, जो दाऊद का मूल है, उस किताब को खोलने और उसकी सातों मुहरें (सील) खोलने के लिए जीत चुका है।"
66005006	मैंने उस सिंहासन और चारों प्राणियों और उन बुज़ुर्गों के बीच में मानो एक घात किया हुआ मेम्ना खड़ा देखा। उसके सात सींग और सात आँखें थीं - ये परमेश्‍वर की सात आत्माएँ हैं, जो सारी धरती पर भेजी जाती हैं।
66005007	उसने पास आकर जो सिंहासन पर बैठे हुए थे, उनके दाहिने हाथ से वह पुस्तक ले ली।
66005008	ऐसा होते ही वे चारों प्राणी और चौबीस बुज़ुर्ग उस मेम्ने के सामने गिर पड़े। हर एक के हाथ में वीणा और धूप से भरे हुए सोने के कटोरे थे। ये पवित्र लोगों की बिनतियाँ हैं।
66005009	वे यह नया गीत गाने लगे कि आप इस किताब को लेने और उस की मुहरें खोलने के लायक हैं, क्योंकि आप ने वध होकर अपने रक्‍त से हर एक कुल, भाषा, लोग और राष्ट्र में से परमेश्‍वर के लिए हमें खरीद लिया है।
66005010	और हमें हमारे परमेश्‍वर के लिये एक राज्य और पुरोहित (याजक) बनाया और हम पृथ्वी पर राज्य करेंगे।
66005011	जब मैंने देखा, तो उस सिंहासन और उन प्राणियों और उन बुज़ुर्गों के चारों तरफ़ बहुत से स्वर्गदूतों की आवाज सुनी, जिन की गिनती लाखों, करोड़ों में थी।
66005012	वे ऊँची आवाज़ से कहते थे, कि वध किया हुआ मेम्ना ही सारे अधिकार, धन, ज्ञान, शक्‍ति, आदर, महिमा और धन्यवाद के लायक है।
66005013	फिर मैंने स्वर्ग में और पृथ्वी पर और पृथ्वी के नीचे और समुद्र की सब बनायी हुयी चीज़ों को और सब कुछ को जो उन में है, यह कहते हुए सुना, कि जो सिंहासन पर बैठे हैं, उनका और मेम्ने का धन्यवाद, आदर और महिमा और शासन हमेशा-हमेशा तक रहे।
66005014	तब चारों प्राणियों ने कहा, ऐसा ही हो, और बुज़ुर्गों ने साष्टांग प्रणाम (गिरकर दण्डवत्) किया।
66006001	मैंने देखा जब मेम्ने ने उन सात मुहरों में से एक को खोला, तब उन चार प्राणियों में से एक को गरज के समान आवाज़ करते हुए सुना, "आओ"।
66006002	जब मैंने नज़र डाली तो एक सफ़ेद घोड़े को देखा और जो उस पर बैठा हुआ था, उसके पास एक धनुष था और उसे एक ताज दिया गया। वह युद्ध जीतने के लिए निकला कि जीत हासिल करे।
66006003	जब उसने दूसरी मुहर तोड़ी, तो मैंने दूसरे, जीवित प्राणी को यह कहते सुना, "आओ"।
66006004	तब लाल रंग का एक घोड़ा निकला। उसके सवार को पृथ्वी पर से शान्ति उठा लेने का अधिकार (हक) दिया गया। साथ ही यह भी कि लोग एक दूसरे को मारें और उसे एक बड़ी तलवार दी गयी।
66006005	जब उसने तीसरी मुहर खोली, तो मैंने तीसरे जीवित प्राणी को यह कहते सुना, "आओ"। तब मैंने नज़र डाली, तो एक काले घोड़े को देखा। उस पर सवार व्यक्‍ति के हाथ में एक तराजू था।
66006006	मैंने उन चारों जीवित प्राणियों के बीच में से एक आवाज़ मानो यह कहते सुनी, "एक दीनार का एक चौथाई भाग गेहूँ, और एक दीनार का तीन चौथाई जव, लेकिन तेल और अंगूर का रस को नुकसान मत पहुँचाना"।
66006007	जब उसने चौथी मुहर तोड़ी, तो मैंने चौथे जीवित प्राणी को यह कहते सुना, 'आओ'।
66006008	मैंने नज़र डाली और एक हल्के पीले रंग का घोड़ा देखा। उसके सवार का नाम "मौत" था। और अधोलोक उसके पीछे-पीछे चला जा रहा था। उन्हें प्राणियों के एक चौथे हिस्से पर यह हक दिया था, कि तलवार, भुखमरी, महामारी और धरती के वन पशुओं द्वारा लोगों को मार डालें।
66006009	जब मेम्ने ने पाँचवीं मुहर तोड़ी, तो मैंने वेदी के नीचे उन लोगों के प्राणों को देखा, जो परमेश्‍वर के वचन और अपनी गवाही बनाए रखने की वजह से वध किए गए थे।
66006010	वे ऊँची आवाज़ से पुकार कर कह रहे थे, "हे पवित्र और सच्चे परमेश्‍वर आप कब तक इन्साफ़ न करेंगे? और दुनिया में रहने वाले लोगों से हमारे खून का पलटा कब तक नहीं लेंगे?"
66006011	उन में से हर एक को सफ़ेद चोगा दिया गया और उन से कहा गया, "कुछ देर और आराम करो, जब तक कि तुम्हारे संगी साथी और विश्‍वासियों की, जो तुम्हारी तरह वध होने वाले हैं, गिनती पूरी न हो जाए।
66006012	जब मैंने मेम्ने को छठवीं मुहर तोड़ते हुए देखा, तब एक बड़ा भूकम्प हुआ और ऊन से बने कम्बल की तरह सूरज काला, और चाँद खून की तरह हो गया।
66006013	आसमान के तारे ज़मीन पर इस तरह गिर पड़े जैसे बड़ी आँधी के आने से अंजीर के पेड़ से कच्चे फल गिर जाते हैं।
66006014	आसमान फटकर चटाई की तरह लपेटा गया, और हर एक पहाड़ और टापू अपनी जगह से हटाया गया।
66006015	पृथ्वी के बादशाह, प्रधान, सेनाधिकारी, अमीर, शक्‍तिशाली, हर एक दलित दास और हर एक आज़ाद इन्सान पहाड़ों की गुफ़ाओं और चट्टानों में जा छ़ुपे।
66006016	वे पहाड़ों और चट्टानों से कहने लगे, "हमारे ऊपर गिर पड़ो और हमें उनकी निगाह से जो सिंहासन पर बैठे हैं, तथा मेम्ने के गुस्से से बचा लो।
66006017	क्योंकि उनके गुस्से का डरावना समय आ गया है, और कौन है जो उनका सामना कर सकता है?"
66007001	इसके बाद मैंने चार स्वर्गदूतों को पृथ्वी के चारों कोनों में खड़े देखा। वे पृथ्वी की चारों हवाओं को रोके हुए थे कि पृथ्वी, समुद्र या किसी पेड़ पर हवा न चले।
66007002	फिर मैंने एक और स्वर्गदूत को जीवित परमेश्‍वर की मुहर लिए हुए पूरब से ऊपर आते हुए देखा। उसने उन चारों स्वर्गदूतों को जिन्हें पृथ्वी और समुद्र को नुकसान पहुँचाने का अधिकार दिया गया था, बुलन्द आवाज़ से कहा,
66007003	"जब तक हम अपने परमेश्‍वर के दासों के माथों पर मुहर न लगा दें, तब तक पृथ्वी और समुद्र और पेड़ों को नुक्सान न पहुँचाना।"
66007004	मैंने मुहर लगे हुओं की गिनती सुनी, जो 1,44,000 थी। इस्राएली सन्तानों के हर एक गोत्र में से इन पर मुहर लगाई गयी थी।
66007005	यहूदा के गोत्र में से बारह हज़ार पर मुहर दी गई। रूबेन के गोत्र में से बारह हज़ार पर, गाद के गोत्र में से बारह हज़ार पर,
66007006	आशेर के गोत्र में से बारह हज़ार पर, नप्ताली के गोत्र में से बारह हज़ार पर, मनश्शिह के गोत्र में से बारह हज़ार पर,
66007007	शमौन के गोत्र में से बारह हज़ार पर, लेवी के गोत्र में से बारह हज़ार पर, इस्साकार के गोत्र में से बारह हज़ार पर,
66007008	ज़बूलून के गोत्र में से बारह हज़ार पर, यूसुफ़ के गोत्र में से बारह हजार पर, और बिन्यामीन के गोत्र में से बारह हज़ार पर मुहर दी गई।
66007009	तब मैंने नज़र डाल कर एक अनगिनित लोगों की बड़ी भीड़ देखी। ये लोग जो हर एक देश, गोत्र, जाति और भाषा बोलने वाले थे, सिंहासन और मेम्ने के सामने सफ़ेद चोगे पहने, हाथ में खजूर की डालियाँ लिए हुए खड़े थे।
66007010	ये लोग बुलन्द आवाज़ में चिल्ला-चिल्ला कर कह रहे थे, "सिंहासन पर विराजमान हमारे याहवे परमेश्‍वर और मेम्ने से ही मुक्‍ति है!"
66007011	सिंहासन, बुज़ुर्ग और चार जीवित प्राणियों को घेरे सारे स्वर्गदूत जो खड़े हुए थे, वे सभी अपने मुँह के बल गिरकर परमेश्‍वर की इबादत कर रहे थे।
66007012	"ऐसा ही हो! हमारे परमेश्‍वर की स्तुति, महिमा, ज्ञान, धन्यवाद, इज़्ज़त और अधिकार युगानुयुग है। ऐसा ही हो!"
66007013	इसके बाद बुज़़ुर्गों में से एक ने मुझ से पूछा, "ये सफ़ेद कपड़े पहने हुए लोग कौन हैं और कहाँ से आए हैं?"
66007014	मैंने जवाब में कहा, "महाशय, यह तो आप ही जानते हैं।" उन्हों ने मुझ से कहा, "ये वे लोग हैं जो बड़ी तकलीफ़ (यातना) से निकल कर आए हैं। इन्होंने अपने कपड़ों को मेम्ने के खून में धोकर सफ़ेद किया है।
66007015	इस वजह से ये परमेश्‍वर के सिंहासन के सामने हैं और उनके भवन में दिन-रात उनकी खिदमत (सेवा) करते हैं। जो सिंहासन पर बैठे हैं, वह अपने लोगों के बीच रहकर उनकी देखभाल करेंगे, और अपने तम्बू से ढाँक कर अपनी उपस्थिति से रक्षा करेंगे।
66007016	उन्हें भूख प्यास नहीं लगेगी। सूरज उन्हें अपनी भयंकर गर्मी से जला नहीं पाएगा।
66007017	क्योंकि मेम्ना जो सिंहासन के बीच में है, उन को चराएगा (रक्षा करेगा), और उन्हें जीवन रूपी जल के सोतों के पास ले जाया करेगा, और परमेश्‍वर उन की आँखों से सब आँसू पोंछ डालेंगे।"
66008001	जब मेम्ने ने सातवीं मुहर तोड़ी तब स्वर्ग में आधे घन्टे तक सन्नाटा छा गया।
66008002	तब मैंने सात स्वर्गदूत देखे जो परमेश्‍वर के सामने खड़े रहते हैं, और उन्हें सात तुरहियाँ दी गयीं।
66008003	फिर एक और स्वर्गदूत सोने का धूपदान लिए वेदी के पास खड़ा हो गया। उसे बहुत धूप (लोबान जैसा खुशबूदार पदार्थ) दिया गया, कि वह उसे सिंहासन के सामने रखी सोने की वेदी पर पवित्र लोगों की बिनती के साथ चढ़ाए।
66008004	और धूप का धुआँ पवित्र लोगों की बिनतियों के साथ स्वर्गदूत के हाथ से ऊपर परमेश्‍वर के सामने पहुँचा।
66008005	तब स्वर्गदूत ने धूपदान में वेदी की आग भरकर पृथ्वी पर फेंक दी। इसके बाद शोर, बादल का गर्जन, बिजली का चमकना और भूकम्प हुआ।
66008006	तब सातों स्वर्गदूत सात उन तुरहियों को, जो उनके पास थीं, फूँकने के लिए तैयार हो गए।
66008007	पहले स्वर्गदूत के फूँकते ही खून से मिले ओले व आग पृथ्वी पर फेंक दिए गए। इस से पृथ्वी का एक तिहाई हिस्सा जल गया, तथा एक तिहाई पेड़ और सारी हरी घास भी जल गयी।
66008008	दूसरे स्वर्गदूत के तुरही फूँकते ही मानो आग से जलते हुए बड़े पहाड़ की तरह कोई चीज़ समुद्र में डाल दी गयी, जिस से समुद्र का एक तिहाई भाग खून बन गया।
66008009	समुद्र के एक तिहाई जलचर मर गए और एक तिहाई पानी के जहाज़ भी बर्बाद हो गए।
66008010	तीसरे स्वर्गदूत के तुरही फूँकते ही एक बड़ा तारा मशाल की तरह जलता हुआ आसमान से नदियों और झरनों के एक तिहाई पर गिरा।
66008011	वह तारा नागदौना कहलाता है। इस से पानी का एक तिहाई नागदौना सा कड़वा हो गया। इस पानी के कड़वे हो जाने की वजह से बहुत से लोगों की मौत हो गयी।
66008012	चौथे स्वर्गदूत के तुरही फूँकते ही सूरज का एक तिहाई, चन्द्रमा का एक तिहाई तथा तारों के भी एक तिहाई के तेज को नाश किया गया, जिससे इन का एक तिहाई हिस्सा अँधेरा हो गया, जिससे दिन के एक तिहाई की रोशनी जाती रही।
66008013	जब मैंने फिर देखा तो आसमान के बीच में एक स्वर्गदूत को उड़ते और बुलन्द आवाज़ में यह कहते सुना, "उन तीनों स्वर्गदूतों की तुरही की आवाज़ की वजह से जिनका फूँका जाना अभी बाकी है, धरती पर रहने वालों पर हाय, हाय, हाय!"
66009001	जब पाचवें स्वर्गदूत ने तुरही फूँकी तो मैंने स्वर्ग से पृथ्वी पर एक तारा गिरता हुआ देखा। उस स्वर्गदूत को अथाह कुण्ड की चाभी दी गयी।
66009002	उसने अथाह कुण्ड को खोला और उसमें से बड़ी भट्टी का सा धुआँ उठा। सूरज और वायुमण्डल दोनों उस धुएँ से अंधकारमय हो गए।
66009003	इस धुएँ में से पृथ्वी पर टिड्डियाँ छा गयीं। इन टिड्डियों को पृथ्वी के बिच्छुओं की तरह ताकत दी गयी।
66009004	उन्हें यह आज्ञा भी दी गयी कि वे पृथ्वी की घास, पेड़ या किसी हरी चीज़ को नुकसान न पहुँचाएँ, लेकिन सिर्फ़ उन्हीं लोगों को जिनके माथे पर परमेश्‍वर की मुहर नहीं थी।
66009005	उन्हें जान से मारने का हक नहीं दिया गया था। लेकिन पाँच महीने तक पीड़ा पहुँचाने का आदेश था। यह पीड़ा बिच्छू के डंक मारने जैसी थी।
66009006	उन दिनों में लोग मौत खोजेंगे, लेकिन पाएँगे नहीं। वे मरना चाहेंगे लेकिन मौत उन से दूर भागेगी।
66009007	ये टिड्डियाँ देखने में उन घोड़ों की तरह थीं जो युद्ध के लिए तैयार होते हैं। उनके सिरों पर मानो सोने के ताज थे। उनके चेहरे मनुष्यों के चेहरों की तरह थे।
66009008	उनके बाल औरतों के बाल की तरह और उनके दाँत सिंह के दाँत की तरह थे।
66009009	उनके कवच लोहे के कवच की तरह थे। उनके पंखों की आवाज़ लड़ाई के लिए दौड़ने वाले बहुत से घोड़े वाले रथों के शोर की तरह थी।
66009010	उनकी पूँछें बिच्छुओं की तरह थीं। उन में ऐसे डंक थे, जिनमें लोगों को पाँच माह तक पीड़ा देने की ताकत थी।
66009011	एक अथाह कुण्ड का दूत उनके ऊपर राजा था। यहूदी भाषा में उसका नाम अबद्दोन और यूनानी में अपुल्लयोन है।
66009012	पहिली विपत्ति खत्म हुयी। देखो, इन सब बातों के बाद दो और विपत्तियाँ आने वाली हैं।
66009013	छठवें स्वर्गदूत के तुरही फूँकते ही, मैंने परमेश्‍वर के सामने की सोने की वेदी के चार सींगों में से एक आवाज़ सुनी।
66009014	वह छठवें स्वर्गदूत से जिसके पास तुरही थी, कह रहा था, "उन चार स्वर्गदूतों को जो फ़रात महानदी के पास रोके गए हैं, आज़ाद कर दो।"
66009015	वे चार स्वर्गदूत जो इस पल, दिन, माह और साल के लिए रखे गए हैं, आज़ाद कर दिए गए ताकि वे पृथ्वी की सारी जनसंख्या की एक तिहाई को मार डालें।
66009016	मैंने सेना के घुड़सवारों की गिनती सुनी जो बीस करोड़ थी।
66009017	मुझे दर्शन में घोड़े और उनके सवार इस तरह दिखाई दिएः वे सवार कवच पहिने थे जो धधकती आग,नीले और पीले रंग के थे, और उन घोड़ों के सिर सिंहों के सिरों के समान थे और उन के मुँह से आग, और धुआँ और गंधक निकलता था।
66009018	इन तीन महामारियों अर्थात् - उन के घोड़ों के मुँह से निकलने वाली आग, धुआँ और गन्धक से मानव जाति की एक तिहाई मार दी गयी।
66009019	उन घोड़ों की ताकत उनके मुँह और पूँछ में थी, क्योंकि उनकी पूँछ साँपों की तरह थी, जिनमें सिर थे। इन्हीं से वे नुकसान पहुँचाते थे।
66009020	फिर भी महामारियों से बचे लोग जो नहीं मारे गए थे, अपने बुरे कामों में बने रहे - यह कि उन्हों ने बेजान - सोने, चाँदी, पीतल, पत्थर और लकड़ी की मूर्तियों की पूजा बन्द नहीं की और उन्हों ने पश्चाताप नहीं किया। ये मूर्तियाँ न तो देख सकती, न सुन सकती और न चल सकती थीं।
66009021	महामारी से बचे हुए लोगों में हत्या करने, जादू टोने, व्यभिचार, और चोरी करने से मन नहीं फिराया।
66010001	फिर मुझे एक और ताकतवर स्वर्गदूत बादल ओढ़े हुए स्वर्ग से उतरता दिखाई दिया। उसके सिर पर मेघ-धनुष था। उसका चेहरा सूरज की तरह और पाँव आग के खम्भे की तरह ये।
66010002	उसके हाथ में एक खुली हुयी छोटी सी किताब थी। उसने अपना दाहिना पाँव समुद्र पर और बायाँ पृथ्वी पर रखा।
66010003	वह बुलन्द आवाज़ से ऐसा चिल्लाया जैसे शेर दहाड़ रहा हो। उसके चिल्लाने से गर्जन के सात शब्द सुनायी दिए।
66010004	गर्जन के सातों शब्द खत्म हो जाने पर मैं लिखने वाला ही था लेकिन मुझे आसमान में से एक शब्द यह कहते हुए सुनाई दिया, "जो बातें गर्जन के सातों शब्दों ने कही हैं, उन पर मुहर लगा दो और उन्हें मत लिखो।"
66010005	तब जिस स्वर्गदूत को मैंने समुद्र और पृथ्वी पर खड़ा देखा था, उसने अपना दाहिना हाथ स्वर्ग की तरफ़ उठाया।
66010006	उसने परमेश्‍वर जो हमेशा-हमेशा जीवित हैं और जिन्होंने स्वर्ग और उसकी सब चीज़ों, पृथ्वी और उसकी सब चीज़ों तथा समुद्र और उसकी सब चीज़ों को बनाया है उनकी शपथ खाकर कहा, "अब और देर नहीं होगी।"
66010007	सातवाँ जब तुरही फूँकने वाला होगा, तो उसकी आवाज़ से परमेश्‍वर की छिपी बात पूरी हो जाएगी, जिसकी सूचना उन्हों ने पहले से अपने सेवक भविष्यद्वक्‍ताओं को दी थी।
66010008	और स्वर्ग से बोलने वाला व्यक्‍ति फिर मेरे साथ बातें करने लगा। उसने मुझ से कहा कि जा, जो स्वर्गदूत समुद्र और पृथ्वी पर खड़ा है, उसके हाथ में की खुली हुई पुस्तक ले ले।
66010009	तब मैंने उस स्वर्गदूत के पास जाकर कहा, "यह छोटी किताब मुझे दे दो।" उसने मुझ से कहा, "लो और इसे खा लो। यह तुम्हारे पेट को कड़ुवा कर देगी, लेकिन मुँह में शहद की तरह मीठी लगेगी।"
66010010	मैंने उस किताब को स्वर्गदूत के हाथ से लेकर खा लिया। वह मेरे मुँह में शहद जैसी मीठी लगी। लेकिन उसके खाने के बाद मेरा पेट कड़ुवा हो गया।
66010011	इसके बाद मुझ से कहा गया कि तुम्हें बहुत से लोगों, राष्ट्रों, भाषाओं और राजाओं के सामने फिर भविष्यवाणी करनी पड़ेगी।
66011001	इसके बाद किसी ने नरकट के समान एक छड़ी देते हुए मुझ से कहा, "उठो, परमेश्‍वर के भवन और वेदी और उसमें आराधना करने वालों को नाप लो।
66011002	लेकिन भवन का बाहरी आँगन छोड़ दो। उसे मत नापो, क्योंकि वह गैरयहूदियों के लिए है। वे बयालीस महीने तक पवित्र नगर को रौदेंगे।
66011003	मैं अपने दो गवाहों को अधिकार दूँगा और वे टाट ओढ़े हुए एक हज़ार दो सौ साठ दिनों तक भविष्यवाणी करेंगे।
66011004	ये जैतून के दो पेड़ और दो दीपदान हैं जो पृथ्वी के स्वामी (प्रभु) के सामने खड़े रहते हैं।
66011005	अगर उन्हें कोई नुकसान पहुँचाना चाहता है, तो उनके मुँह से आग निकलकर उनके दुश्मनों को भस्म करती है। अगर कोई उनको नुकसान पहुँचाना चाहेगा, तो ज़रूर इस तरह से मार डाला जाएगा।
66011006	उन्हें यह हक है कि आसमान को बन्द कर दें कि उनकी भविष्यवाणी के दिनों में बरसात न हो। उन्हें सब पानी पर अधिकार है, कि उसे खून बना डालें। यह भी कि जब चाहें तब पृथ्वी पर हर तरह की विपत्तियाँ लाएँ।
66011007	जब वे अपनी गवाही दे चुकेंगे, तो वह पशु जो अथाह कुण्ड में से निकलेगा, उन से युद्ध करेगा और उन पर जीत हासिल करके उन्हें मार डालेगा।
66011008	उनकी लाशें उस बड़े शहर के चौराहे में पड़ी रहेंगी। यह शहर आत्मिक रूप से सदोम और मिस्र कहलाता है। वहीं उनके प्रभु यीशु क्रूस पर चढ़ाए गए थे।
66011009	सभी राष्ट्रों, कुलों, भाषाओं और राज्यों के लोग साढ़े तीन दिन तक उनकी लाशों को देखते रहेंगे, लेकिन उन लाशों को कब्रों में रखने न देंगे।
66011010	पृथ्वी के रहने वाले उनकी मौत से खुश होंगे और जश्न मनाएँगे। वे एक दूसरे को ईनाम भेजेंगे, क्योंकि इन दोनों भविष्यद्वक्‍ताओं ने पृथ्वी के रहने वालों को सताया था।
66011011	साढ़े तीन दिन के बाद परमेश्‍वर की तरफ़ से ज़िन्दगी की साँस उन में समा गयी। वे अपने पैरों पर खड़े हो गए और उनके देखने वालों पर भारी डर छा गया।
66011012	उन्हें स्वर्ग से एक बुलन्द आवाज़ सुनाई दी, कि यहाँ ऊपर आओ। यह सुनकर वे बादल पर सवार होकर अपने दुश्मनों के देखते-देखते स्वर्ग पर चढ़ गए।
66011013	फिर उसी क्षण एक बड़ा भूकम्प आया जिससे शहर का दसवाँ भाग गिर पड़ा। उस भूकम्प से सात हज़ार लोग मर गए। बाकी बचे लोग डर गए और स्वर्ग के बनाने वाले की बड़ाई की।
66011014	दूसरी विपत्ति खत्म हुयी, अभी, तीसरी विपत्ति जल्दी आने वाली है।
66011015	जब सातवें दूत ने तुरही फूँकी, तो स्वर्ग में बुलन्द आवाज़ उठ रही थी, लोग कह रहे थे, "दुनिया का राज्य हमारे स्वामी और उनके मसीह का राज्य बन गया है और वह हमेशा-हमेशा तक राज्य करेंगे।"
66011016	तब चौबीस बुज़ुर्ग जो परमेश्‍वर के सामने अपने-अपने सिंहासनों पर बैठे थे, मुँह के बल गिर पड़े। उन्हों ने यह कहते हुए आराधना की,
66011017	"हे सर्वशक्‍तिमान स्वामी परमेश्‍वर, जो हैं, जो थे, और जो आने वाले हैं, हम आपका धन्यवाद करते हैं, कि आप अपने बड़े अधिकार को लेकर शासन करने लगे हैं।
66011018	गैरयहूदियों ने गुस्सा किया और आपका प्रकोप उन पर आ पड़ा। वह समय आ पहुँचा है, कि मरे हुओं का न्याय किया जाए। साथ ही आपके सेवक भविष्यद्वक्ताओं और पवित्र लोगों को और उन छोटों-बड़ों को जो आपके नाम से डरते हैं, प्रतिफल दिया जाए। यह भी कि पृथ्वी के बिगाड़ने वाले बर्बाद कर दिए जाएँ।
66011019	परमेश्‍वर का भवन जो स्वर्ग में है, वह खोला गया और उनके भवन में उन की वाचा का बक्सा दिखाई दिया। तभी बिजलियाँ, शब्द, गर्जन और भूकम्प हुए और बड़े ओले गिरे।
66012001	फिर स्वर्ग पर (या आसमान) एक बड़ा निशान दिखायी दिया - एक महिला सूरज को ओढ़े हुए थी, चाँद उसके पैरों के नीचे और सिर पर बारह तारों का ताज था।
66012002	वह गर्भवती थी, और बच्चे को जन्म देने से पहले जच्चा की पीड़ा के कारण से चिल्ला रही थी।
66012003	एक और चिन्ह स्वर्ग में दिखाई दियाः देखो, लाल रंग का एक बड़ा सा अजगर था। उसके सात सिर, दस सींग थे और सभी सिरों पर एक-एक ताज था।
66012004	उसने अपनी पूँछ से आकाश के तारों का एक तिहाई भाग खींचकर पृथ्वी पर फेंक दिया। वह अजगर उस महिला के सामने खड़ा हो गया जो बच्चे को जन्म देने वाली थी। वह बच्चे को उसके जन्म होते ही खा लेना चाहता था।
66012005	महिला ने एक बेटे को जन्म दिया जो लोहे के राजदण्ड से सभी देशों पर शासन करने वाला था। उस महिला का बच्चा अचानक ही परमेश्‍वर और उनके सिंहासन के पास उठाकर पहुँचा दिया गया।
66012006	लेकिन वह महिला भागकर उस जंगल में चली गयी, जहाँ परमेश्‍वर की तरफ़ से उसके लिए जगह तैयार की गयी थी, ताकि वहाँ एक हज़ार दो सौ साठ दिनों तक पाली जाए।
66012007	फिर स्वर्ग में एक युद्ध हुआ। मीकाईल और उसके स्वर्गदूत अजगर से लड़ने के लिए निकले और अजगर तथा उसके दूतों के साथ उनका घमासान युद्ध छिड़ गया।
66012008	अजगर और उसके दूतों को मुँह की खानी पड़ी और वहाँ उनके लिए कोई जगह न रही।
66012009	तब वह बड़ा अजगर नीचे गिरा दिया गया - वही पुराना साँप जो इबलीस और शैतान कहलाता है और सारी दुनिया को बहकाता है। वह पृथ्वी पर अपने दूतों समेत गिरा दिया गया।
66012010	तब मैंने स्वर्ग में बुलन्द आवाज़ में किसी को यह कहते सुना, "अब हमारे परमेश्‍वर की मुक्‍ति, शक्‍ति, शासन और उनके मसीह का अधिकार दिखायी दिया है, क्योंकि विश्‍वासियों पर दोष लगाने वाला, जो हमारे परमेश्‍वर के सामने रात-दिन उनको दोषी ठहराता था, नीचे गिरा दिया गया है।
66012011	लेकिन उन्हों ने मेम्ने के खून और अपनी गवाही के वचन की वजह से उस पर जीत पायी है, क्योंकि मरते दम तक उन्हों ने अपनी जान की परवाह नहीं की।
66012012	इसलिए हे स्वर्ग और उस में रहने वालो, खुश हो। पृथ्वी और समुद्र पर हाय! क्योंकि शैतान बहुत गुस्से से तुम्हारे पास उतर आया है, क्योंकि वह जानता है कि उस का समय थोड़ा ही है।
66012013	जब अजगर ने देखा कि मैं पृथ्वी पर फेंक दिया गया हूँ, तो वह उस महिला को जिस ने बेटे को जन्म दिया था, सताने लगा।
66012014	लेकिन उस महिला को बड़े उकाब के दो पंख दिए गए, कि वह अजगर के सामने से जंगल में अपनी जगह पहुँच जाए, जहाँ वह 1260 दिनों तक पाली जाए।
66012015	फिर अजगर ने महिला के सामने अपने मुँह से नदियों का सा पानी बहाया ताकि वह महिला को पानी के बहाव में बहा ले जाए,
66012016	लेकिन धरती ने उस महिला की मदद की। ज़मीन ने अपना मुँह खोलकर उस नदी को निगल लिया, जो अजगर के मुँह से निकली थी।
66012017	अजगर को महिला पर गुस्सा आया और उसकी बची हुयी सन्तान से जो परमेश्‍वर की आज्ञाओं को मानते और यीशु की गवाही देने पर स्थिर हैं, लड़ने को गया। और समुद्र के किनारे की रेत पर अजगर खड़ा रहा।
66013001	मैंने एक ऐसे पशु को समुद्र में से निकलते देखा, जिसके दस सींग और सात सिर थे। उसके सींगों पर दस राजमुकुट थे। उसके सिरों पर बेइज़्ज़ती के नाम लिखे हुए थे।
66013002	जिस पशु को मैंने देखा, वह चीते की तरह था, लेकिन इसके पैर भालू की तरह और मुँह शेर की तरह था। अजगर ने इस पशु को अपनी ताकत, सिहांसन और ज़बरदस्त अधिकार दिया।
66013003	उस पशु के तमाम सिरों में से एक बुरी तरह से ज़ख्मी होने की वजह से वह मरने की हालत में लग रहा था, लेकिन वह जानलेवा ज़ख्म ठीक हो गया। और सारी दुनिया के लोग आश्चर्य के साथ इस पशु को मानने लग गए। इसलिए कि अजगर ने उन्हें शासन करने का अधिकार दिया था,
66013004	वे लोग उस अजगर की इबादत (पूजा) यह कहते हुए करने लगे, "इस पशु की तरह कौन है? और उसके खिलाफ़ कौन लड़ सकता है?"
66013005	उस पशु को डींग मारने और बेइज़्ज़ती करने का मुँह दिया गया। उसे बयालीस महीनों तक शासन चलाने की इज़ाज़त दी गयी।
66013006	इसलिए पशु ने मुँह खोलकर परमेश्‍वर की बेइज़्ज़ती की - ताकि परमेश्‍वर के नाम, स्वर्ग और वहाँ रहने वालों की बदनामी करे।
66013007	इस पशु को इज़ाज़त दी गयी कि वह परमेश्‍वर के पवित्र लोगों के खिलाफ़ लड़ाई छेड़े और उन्हें जीत ले। उसे सभी जनजाति, लोग, अलग-अलग भाषा बोलने वाले लोगों और देशों के ऊपर शासन करने का हक दिया गया।
66013008	और दुनिया में रहने वाले सभी लोग इस पशु की इबादत करेंगे, अर्थात् वे लोग जिनका नाम उस जीवन की किताब में, जो कुर्बान किए गए मेम्ने की है, नहीं लिखे गए हैं। यह मेम्ना दुनिया की शुरूआत के समय से ही मारा गया था।
66013009	जो सुनना चाहे वह सुन ले,
66013010	कि जो कैदी होने के लिए बुलाया गया है, वह कैदखाने में डाला जाएगा। जो तलवार से मारता है वह तलवार से मारा जाएगा। पवित्र लोगों का धीरज और विश्‍वास इसी में है।
66013011	फिर मैंने पृथ्वी में से एक और पशु को निकलते देखा। एक मेम्ने की तरह इसके दो सींग थे, लेकिन यह एक अजगर की तरह बोलता था।
66013012	उस पहिले पशु की मौजूदगी में यह दूसरा पशु सब अधिकार काम में लाता है। यह दूसरा पशु, उस पहले पशु की जिसका खतरनाक ज़ख्म अच्छा हो चुका था, उसकी उपासना सारी दुनिया के लोगों से करवाता है।
66013013	वह बड़े-बड़े अजीब काम दिखाता है, यहाँ तक कि आसमान से पृथ्वी पर आग बरसा देता है।
66013014	इन, अजीब कामों से जिन्हें उस पशु के सामने दिखाने का अधिकार उसे हासिल था, वह पृथ्वी पर रहने वालों को धोखा देता था। वह उन से यह कहता था कि उस पशु की मूरत को बनाओ, जिसकी देह पर तलवार का घाव था और जो फिर से ज़िन्दा हो गया था।
66013015	उसे पशु की मूरत में जान डालने का अधिकार दिया गया, जिससे वह मूरत बोल सके। यह भी कि जितने लोग उस मूरत को पूजने से इन्कार करें, उन्हें मरवा डाले।
66013016	उसने छोटे-बड़े, अमीर-गरीब, आज़ाद-गुलाम, सभी के दाहिने हाथ या माथे पर एक छाप लगा दी।
66013017	उसने ऐसा भी किया, कि जिसके पास उस पशु का नाम था उसके नाम की संख्या की छाप न हो, उसको छोड़ और कोई इन्सान लेन देन न कर पाए।
66013018	जिसे समझ हो वह उस पशु की संख्या का हिसाब लगा ले, क्योंकि यह संख्या इन्सान की है। यह है छः सौ छियासठ।
66014001	मैंने जब वहाँ एक नज़र डाली तो मेम्ने को सिय्योन पहाड़ पर खड़ा देखा। उनके साथ 1,44,000 लोग थे। उनके माथे पर मेम्ने का और उसके पिता का नाम लिखा था।
66014002	फिर मैंने स्वर्ग से ऐसी आवाज़ सुनी, जो पानी की बहुत धाराओं और गर्जन की सी थी, यह वीणा की आवाज़ की तरह थी।
66014003	वे सिंहासन के सामने और चारों ज़िन्दा प्राणियों और प्राचीनों (बुज़ुर्गों) के सामने एक नया गीत गा रहे थे। पृथ्वी से मोल लेकर छुड़ाए गए 1,44,000 लोगों को छोड़कर कोई उस गीत को सीख नहीं सकता था।
66014004	ये वे लोग हैं जिन्होंने कभी किसी से यौन सम्बन्ध नहीं रखा और कुँवारे हैं। ये वे लोग हैं जो मेम्ने के पीछे, जहाँ-जहाँ वह जाता है, जाते हैं। परमेश्‍वर और मेम्ने के लिए एक खास भेंट के रूप में उन्हें पृथ्वी पर रहने वालों में से खरीदा गया है।
66014005	उन्हों ने कभी भी झूठ नहीं बोला और निर्दोष हैं।
66014006	फिर मैंने एक और स्वर्गदूत को आकाश में उड़ते देखा। उसके पास सुनाने के लिए अनन्त खुशी की खबर थी।
66014007	यह खबर हर देश, हर कुल, तथा हर भाषा के लोगों के लिए थी। उसने चिल्ला कर कहा, "परमेश्‍वर को इज़्ज़त दो, उनकी इबादत (उपासना) करो, क्योंकि उनके इन्साफ़ करने का समय आ गया है। उन्हीं की आराधना करो, जिन्होंने आसमान, ज़मीन, समुद्र और जल के सोते बनाए।"
66014008	तब एक और स्वर्गदूत यह कहता हुआ आया, "गिर पड़ा, विशाल बाबुल गिर पड़ा, जिसने अपने बुरे काम की वासनामय शराब सब देशों को पिलायी थी।"
66014009	इन के बाद एक तीसरा स्वर्गदूत ऊँची आवाज़ से यह कहता आया, "अगर कोई इस पशु और उसकी मूरत की पूजा करे और अपने माथे या हाथ पर उसकी छाप लगाए,
66014010	उसे भी परमेश्‍वर के क्रोध रूपी शराब, जो उनके गुस्से के कटोरे में भरपूर उँडेली गयी है, पीएगा। उसे पवित्र स्वर्गदूतों और मेम्ने की मौजूदगी में आग और गन्धक की भयंकर पीड़ा सहनी पड़ेगी।
66014011	उनकी पीड़ा का धुआँ हमेशा-हमेशा तक उठता रहेगा। जो लोग उस पशु और उसकी मूरत की उपासना करेंगे और उसके नाम की छाप लेंगे, उन्हें दिन और रात चैन नहीं मिलेगा।
66014012	यहाँ पर परमेश्‍वर के लोगों की बात आती है, यहाँ वे लोग हैं जो परमेश्‍वर की आज्ञाओं को मानते हैं, और विश्‍वास में बने हैं।
66014013	फिर मैंने स्वर्ग से सुना, "लिखो, वे धन्य हैं, जो विश्‍वास करने के बाद मरेंगे। पवित्र आत्मा कहता है, हाँ, क्योंकि वे अपनी मेहनत से आज़ाद हो जाएँगे और उनके कामों का हिसाब रखा जाएगा।"
66014014	मैंने निगाह डाली और देखो, एक उजला बादल है। उस बादल पर मनुष्य के पुत्र के समान कोई बैठा है। इसके सिर पर सोने का मुकुट और हाथ में चोखा हँसुआ है।
66014015	फिर एक और स्वर्गदूत ने प्रार्थना भवन में से निकलकर, बादल पर बैठे हुए व्यक्‍ति से ऊँची आवाज़ में कहा, "हँसुआ लगाकर फ़सल काटो। क्योंकि पृथ्वी की फ़सल पूरी तरह से तैयार है, क्योंकि फ़सल के इकट्ठा करने का समय आ पहुँचा है"।
66014016	इसलिए जो बादलों पर बैठा हुआ था उसने अपने हँसुए से पृथ्वी की फ़सल को काटा।
66014017	तब एक और स्वर्गदूत स्वर्ग के प्रार्थना भवन में से बाहर निकला, जिसके हाथ में भी एक तेज हँसुआ था।
66014018	एक और स्वर्गदूत वेदी से बाहर आया, जिसे आग पर अधिकार था। उसने जिस स्वर्गदूत के पास तेज़ हँसुआ था, उसे ऊँची आवाज़ से कहा, "इसलिए कि अंगूर पूरी तरह से पक चुके हैं, उनके गुच्छों को हँसुए से काट लो।"
66014019	इसलिए स्वर्गदूत ने अपने हँसुए को पृथ्वी पर घुमाकर, पृथ्वी के अंगूर के बगीचे में से अंगूर काट लिए और उसे परमेश्‍वर के गुस्से के रसकुण्ड में फेंक दिया।
66014020	शहर के बाहर रस कुण्ड में अंगूर को रौंदा गया और रस कुण्ड से लगभग सौ कोस तक खून का झरना बह कर घोड़े की लगाम तक पहुँच गया।
66015001	फिर मैंने स्वर्ग में एक बड़ा और अजीब निशान देखा। वह यह कि सात स्वर्गदूतों के पास सातों आने वाली मुसीबतें थीं। उनके हो जाने पर परमेश्‍वर के ज़बरदस्त गुस्से का अन्त है।
66015002	मैंने आग से मिले हुए काँच का सा एक समुद्र देखा। जिन लोगों ने उस जानवर, उसकी मूरत और उसके नाम के अंक पर जीत हासिल की थी, उन्हें उस काँच के समुद्र के पास परमेश्‍वर की वीणाओं को लिए हुए खड़े देखा।
66015003	वे परमेश्‍वर के दास मूसा का गीत और मेम्ने का गीत गा गाकर कहते थे, "हे सब से ज़्यादा ताकतवर प्रभु परमेश्‍वर, आपके काम बड़े और अजीब हैं। हे पवित्र सन्तों के राजा, आपके काम न्यायपूर्ण और सच्चे हैं।
66015004	हे प्रभु, आप से कौन न डरेगा और आपके नाम की इज़्ज़त न करेगा? क्योंकि आप ही पवित्र हैं। सभी देश आकर आपकी आराधना करेंगे, क्योंकि आपके इन्साफ़ के काम दिखाए जा चुके हैं।"
66015005	इसके बाद मैंने यह देखा कि स्वर्ग में प्रार्थना भवन (मन्दिर) जो कि गवाही का तम्बू है, खोला गया।
66015006	उस प्रार्थना भवन (मन्दिर) में से सात स्वर्गदूत सात विपत्तियों को लेकर निकले। वे मलमल के साफ़ कपड़े पहने और छाती पर सुनहरा पटुका लिए हुए थे।
66015007	तब उन चार जीवित प्राणियों में से एक ने हमेशा-हमेशा तक जीवित रहने वाले परमेश्‍वर के गुस्से से भरे हुए सात कटोरों को सात स्वर्गदूतों को दे दिया।
66015008	प्रार्थना भवन (मन्दिर) परमेश्‍वर की शान और उनकी शक्‍ति के धुएँ से भर गया। और जब तक सात स्वर्गदूतों की सात मुसीबतें खत्म नहीं हुयीं, तब तक प्रार्थना भवन (मन्दिर) में कोई भी जा न सका।
66016001	तब मैंने प्रार्थना भवन में से किसी को स्वर्गदूतों से ऊँची आवाज़ में यह कहते सुना, "जाओ और परमेश्‍वर के गुस्से के सात प्यालों को पृथ्वी पर उण्डेल दो"।
66016002	पहले स्वर्गदूत ने जाकर अपना कटोरा पृथ्वी पर उण्डेल दिया। इस वजह से उन लोगों पर जिन्होंने पशु की छाप ली थी और जो उसकी मूर्ति की पूजा करते थे, बहुत तकलीफ़ देने वाले फोड़े निकल आए।
66016003	दूसरे स्वर्गदूत ने जब अपना कटोरा समुद्र पर उण्डेला तो सारा पानी मरे हुए इन्सान के खून की तरह हो गया और उसमें का हर एक प्राणी मर गया।
66016004	तीसरे ने अपना कटोरा नदियों और पानी के सोतों पर उण्डेल दिया और वे सब खून बन गए।
66016005	फिर मैंने पानी के स्वर्गदूत को यह कहते सुना, "हे पवित्र जो हैं और जो थे, आप इन्साफ़ करने वाले हैं और आप ने यह इन्साफ़ किया है।
66016006	क्योंकि इन लोगों ने पवित्र लोगों और नबियों का खून बहाया था, इसलिये आप ने उन्हें पीने के लिए खून दिया है। वे इसी के लायक भी हैं।
66016007	फिर मैंने वेदी से यह आवाज़ सुनी, "हाँ, हे सर्वशक्‍तिशाली प्रभु परमेश्‍वर, आपके फ़ैसले ठीक और सच्चे हैं।
66016008	और चौथे ने अपना कटोरा सूरज पर उण्डेल दिया, और उसे मनुष्यों को आग से झुलसा देने का हक दिया गया।
66016009	बहुत भयंकर गर्मी से लोग झुलस गए और उन्हों ने परमेश्‍वर के नाम की जिन्हें इन विपत्तियों पर अधिकार है, निन्दा की। उन्हों ने अपने बुरे कामों को न छोड़ा और न ही परमेश्‍वर की बड़ाई की।
66016010	तब पाँचवे स्वर्गदूत ने अपने कटोरे को पशु के सिंहासन पर उण्डेल दिया और उसका राज्य अँधेरे में डूब गया। उसके मानने वाले अपने दाँतों को पीसने लगे।
66016011	अपनी पीड़ा और ज़ख्मों की वजह से वे परमेश्‍वर को बुरा कहने लगे। लेकिन उन्हों ने अपने गंदे कामों को न छोड़ा और न परमेश्‍वर की ओर मुड़े।
66016012	तब छठे स्वर्गदूत ने बड़ी नदी फ़रात (यूफ़्रेटीज़) पर अपना कटोरा उण्डेल दिया। वह सूख गई ताकि पूर्व दिशा के राजा अपनी फ़ौजों को बिना किसी रुकावट पश्चिम दिशा की तरफ़ ले जा सकें।
66016013	फिर मैंने मेंढक की तरह दिखने वाली तीन दुष्ट आत्माओं को अजगर, उस पशु और झूठे भविष्यद्वक्‍ता के मुँह से निकलते देखा।
66016014	वे दुष्टात्माएँ हैं जो अजीब काम करने के साथ दुनिया के शासकों के पास जाती हैं। वे सब से शक्‍तिशाली परमेश्‍वर के बड़े इन्साफ़ (न्याय) के दिन प्रभु के खिलाफ़ युद्ध करने के लिए उन्हें अरमेगादोन नाम के स्थान में इकट्ठा करती हैं।
66016015	"देखो, मैं चोर की तरह अचानक आ जाऊँगा। वे लोग आशीषित हैं जो मेरा इन्तज़ार करते हैं। जो अपने कपड़ों को तैयार रखते हैं, ताकि उन्हें नंगेपन और शर्मिन्दगी का सामना न करना पड़े।"
66016016	फिर दुष्टात्माओं ने शासकों और उनकी फ़ौजों को, इब्रानी में आरमेगादोन कहलाने वाली जगह पर इकट्ठा किया।
66016017	तब सातवें स्वर्गदूत ने अपने कटोरे को हवा में खाली कर दिया। और स्वर्ग के पवित्र स्थान में परमेश्‍वर के सिंहासन से एक ज़ोरदार आवाज़ यह कहते हुए सुनी गयी, "सब कुछ पूरा हो चुका है।"
66016018	फिर बिजलियाँ, शब्द, गर्जन और एक भूकम्प हुआ। यह ऐसा ज़बरदस्त भूकम्प था, जैसा पृथ्वी पर इन्सान के रखे जाने के समय से कभी भी नहीं हुआ था।
66016019	बड़ा शहर तीन हिस्सों में बँट गया और देशों के शहर नाश हो गए। परमेश्‍वर के सामने 'बेबिलोन महान' को याद किया गया ताकि परमेश्‍वर के गुस्से की शराब उसे (बाबेल को) पिलायी जाए।
66016020	हर एक टापू अपनी-अपनी जगह से सरक गया, पहाड़ों का तो पता ही नहीं चला।
66016021	आसमान से लोगों पर मन-मन भर के ओले गिरे। यह विपत्ति बहुत दुखदायी होने की वजह से लोगों ने परमेश्‍वर को बुरा कहा।
66017001	जिन सात स्वर्गदूतों के पास सात कटोरे थे, उन में से एक ने आकर मुझ से कहा, आओ, जो बड़ी वेश्या बहुत से पानी के ऊपर बैठी हुयी है, मैं उसके दण्ड को तुम्हें दिखाऊँगा।
66017002	इसी के साथ दुनिया के राजाओं ने व्यभिचार किया था और दुनिया के लोग उस औरत के साथ व्यभिचार की शराब से मतवाले हो गए थे।"
66017003	इसके बाद स्वर्गदूत मुझे पवित्र आत्मा में एक जंगल ले गया। वहाँ मैंने सात सिर और दस सींगों वाले एक लाल जानवर को देखा। निन्दा भरे नामों से ढँके इस पशु पर एक औरत बैठी हुयी थी।
66017004	यह औरत बैंजनी और लाल कपड़े पहने हुयी थी। वह सोने, मोती और हीरे के गहनों से सजी हुयी थी। उसके हाथ में एक सोने का प्याला था, जो घिनौनी चीज़ों और व्यभिचार की गंदगी से भरा हुआ था।
66017005	उसके माथे पर उसका भेद भरा नाम लिखा था; "भेद, बड़ा बेबिलोन, वेश्याओं और पृथ्वी के घिनौनेपन की माता।"
66017006	मैंने उस औरत को पवित्र लोगों और यीशु के गवाहों का खून पीकर मतवाला देखा। उसे देखकर मैं आश्चर्य से भर गया।
66017007	उस स्वर्गदूत ने मुझ से कहा, "तुम्हें आश्चर्य क्यों हो रहा है? मैं सात सिरों और उस सींगों वाले जानवर और उस पर बैठी औरत के भेद को तुम पर प्रगट करूँगा।
66017008	जो पशु तुम ने देखा है, वह पहिले था, पर अभी नहीं है। वह अथाह कुण्ड से निकल कर विनाश में पड़ जाएगा। दुनिया की शुरूआत से तमाम लोग जिनके नाम जीवन की किताब में नहीं लिखे गए, इस जानवर को जो पहले था और अब नहीं है, लेकिन आने वाला है, देखकर अचम्भा करेंगे।
66017009	यहाँ पर बुद्धि की बात है कि जो सातों सिर हैं वे सातों पहाड़ हैं जिन पर वह औरत बैठी है।
66017010	वे सात राजा भी हैं। जिनमें से पाँच का राज्य खत्म हो गया है, एक राज्य कर रहा है और एक अभी तक नहीं आया है। जब वह आएगा, थोड़े समय के लिए ज़रूर बना रहेगा।
66017011	वह जानवर जो पहले था और अब नहीं है, वह खुद आठवाँ राजा है। हालाँकि वह सातों में से एक है जो नाश होने वाला है।
66017012	दस सींग जो तुम ने देखे थे, वे दस राजा हैं जिन्हें अब तक राज्य नहीं मिला है। लेकिन इन राजाओं को एक घंटे के लिए पशु के साथ राज्य करने का अधिकार मिलेगा।
66017013	इन राजाओं का एक ही मकसद है। वे अपनी ताकत और अधिकार पशु को देंगे।
66017014	वे सभी मेम्ने (यीशु) से लड़ेंगे, लेकिन मेम्ना उनको जीत लेगा। वही प्रभुओं का प्रभु और राजाओं का राजा है। जो मेम्ने के साथ हैं, उन्हें चुना हुआ और विश्‍वासयोग्य कहा जाता है।
66017015	तब स्वर्गदूत ने मुझ से कहा, कि जिस पानी पर तुम ने व्यभिचारिन को बैठे देखा है, वह भीड़ अलग-अलग देश और अलग ज़ुबान के लोग हैं।
66017016	जिन दस सींगों और जानवर को तुम ने देखा था - वे और पशु व्यभिचारिन से नफ़रत करके उसे नंगा और बर्बाद कर देंगे। वे उसे खाएँगे और जला डालेंगे।
66017017	परमेश्‍वर ने अपने मकसद को पूरा करने के लिए उनको एक मन दिया, ताकि जब तक परमेश्‍वर की कही बात पूरी न हो जाए तब तक पशु को अपनी हुकूमत का हक सौंप दें।
66017018	यह स्त्री जिसे तुम ने देखा था, वह बड़ा नगर है जो इस दुनिया के राजाओं पर राज्य करता है।
66018001	इसके बाद मैंने एक और स्वर्गदूत को स्वर्ग से उतरते हुए देखा जिसे बड़ा अधिकार था। उसके तेज से पृथ्वी चमक उठी।
66018002	उसने ऊँची बुलन्द आवाज़ से पुकार कर कहा, "महानगर बाबुल ढह गया, ढह गया! वह प्रेतात्माओं का निवास और सब तरह की गंदी आत्माओं का अड्डा, एक अशुद्ध और घिनौने पक्षी का अड्डा हो गया था।
66018003	क्योंकि उसके व्यभिचार की वासना की शराब सभी देशों ने पी है। इस दुनिया के राजाओं ने उसके साथ व्यभिचार किया है। उसकी विलासिता की वजह से व्यापारी अमीर हो गए हैं।
66018004	मैंने स्वर्ग से आने वाली एक और आवाज़ को यह कहते हुए सुना, मेरे लोगो, उसमें से निकल आओ, ताकि तुम उसके अपराधों में हिस्सेदार न बनो और उस पर आने वाली विपत्तियों से बच सको।
66018005	क्योंकि उसके अपराध स्वर्ग तक पहुँच गए हैं और परमेश्‍वर ने उसके गलत कामों को याद किया है।
66018006	जैसा उसने तुम्हारे साथ किया है, वैसा ही उसके साथ करो और उसके कामों के मुताबिक उसे दोगुना बदला दो। जिस प्याले से उसने उण्डेला है, उस के बदले में उसके प्याले में दो गुना दे दो।
66018007	जिस तरह से उसने अपने आप को इज़्ज़त दी है और विलासिता में जीवन बिताया है, उसी अनुपात में उसको पीड़ा और दुख दो। क्योंकि वह अपने मन में कहती है, "मैं रानी की तरह बैठी हूँ और विधवा नहीं हूँ, मुझे कभी भी कुछ दुख नहीं होगा।
66018008	इसलिए एक ही दिन में उस पर विपत्तियाँ आ पड़ेंगीः मौत, विलाप और अकाल। वह आग से भस्म हो जाएगी, क्योंकि इन्साफ़ करने वाले प्रभु परमेश्‍वर ताकतवर हैं।
66018009	इस दुनिया के जिन राजाओं ने उससे व्यभिचार किया है और उसके साथ शान शौकत में रहे हैं, वे उसके जलने का धुआँ देखकर उसके लिए रोएँगे और विलाप करेंगे,
66018010	उसकी पीड़ा की वजह से वे डर कर दूर खड़े रह कर कहेंगे, 'हाय, हाय, बड़े शहर बाबुल! ताकतवर शहर। एक घण्टे ही में तुम्हें सज़ा मिल गयी।'
66018011	इस दुनिया के राजा उसके लिए रोएँगे और दुख मनाएँगे, क्योंकि उन से कोई भी कुछ खरीदेगा नहीं।
66018012	सोना चाँदी, कीमती पत्थर और मोती, बढ़िया मलमल, बैंजनी कपड़े, रेशम और लाल कपड़े, हर तरह की लकड़ी और हाथी दाँत की बनायी चीजें, महँगी लकड़ी, पीतल, लोहे और मार्बल क़ी चीजें।
66018013	दालचीनी, इत्र, सुगंधित पदार्थ, लोबान, शराब, तेल, ऊँची किस्म का आटा, जानवर, भेड़, घोड़े, रथ, लोगों की आत्मा और देह।
66018014	जिन अच्छी चीज़ों की तुम्हारी आत्मा कामना करती रही, वह तुम्हें मिल नहीं पायीं। तुम्हारी विलासिता और शान तुम से जाती रही और तुम उसे कभी नहीं देखोगे।
66018015	'जो व्यापारी उसकी वजह से अमीर बन गए थे, वे उसकी पीड़ा के डर से बहुत दूर खड़े बिलख-बिलख कर रोएँगे।
66018016	वे कहेंगे "हाय! हाय! वह बड़ा शहर जो बढ़िया मलमल, बैंजनी और लाल कपड़े और सोने, कीमती पत्थर और मोतियों से सजा हुआ था,
66018017	एक घण्टे ही में उसकी दौलत सम्पत्ति गायब सी हो गयी। जहाज का हर एक कप्तान और वे जो जहाज़ से यात्रा करते हैं, मल्लाह और जो समुद्री व्यापार करते हैं, दूर खड़े रहे।
66018018	जब लोगों ने उसके जलने का धुआँ देखा, तो चिल्ला कर कहा, "क्या इस बड़े शहर की तरह कोई शहर था!
66018019	उन्हों ने अपने सिर पर धूल डालते हुए ऊँची आवाज़ में रोते-बिलखते हुए कहा, "हाय! हाय! वह बड़ा शहर जहाँ पर पानी जहाज के मालिक, उस औरत की दौलत से अमीर बन गए थे। क्योंकि एक ही घण्टे में वह बर्बाद हो गयी।'
66018020	हे स्वर्ग, पवित्र प्रेरितों और भविष्यद्वक्‍ताओं, इस बात से खुश हो, क्योंकि परमेश्‍वर ने उसको सज़ा दी है।"
66018021	एक ताकतवर स्वर्गदूत ने एक चक्की के पत्थर के समान एक बड़े पत्थर के चक्के को समुद्र में डाल दिया और कहा, "इस तरह से बड़ा शहर बाबुल बहुत ज़ोर से ऐसा फेंक दिया जाएगा कि उसका नामो-निशान नहीं मिलेगा।
66018022	वीणा बजाने वालों, संगीतज्ञों, बाँसुरी बजाने वालों, तुरही फूँकने वालों की आवाज़ फिर कभी तुझ में सुनायी नहीं देंगी। चक्की चलने की आवाज़ उसमें सुनाई नहीं देगी, किसी भी काम को करने वाला कोई व्यक्‍ति तुम में फिर कभी पाया नहीं जाएगा।
66018023	किसी दिए की रोशनी फिर कभी दिखायी नहीं देगी। दुल्हे और दुल्हन की आवाज़ तुम्हारे यहाँ नहीं सुनायी देगी। दुनिया के बड़े लोग और सभी देशों के व्यापारी तुम्हारे जादू टोने से भरमाए गए थे।
66018024	इस पृथ्वी पर जो लोग मार डाले गए थे उनका, पवित्र लोगों का और भविष्यद्वक्‍ताओं का खून तुम में पाया गया था।"
66019001	इन सब बातों के बाद, स्वर्ग में बहुत से लोगों की एक बुलन्द आवाज़ मैंने सुनी, "हालेलूयाह! मुक्‍ति, महिमा (शान, इज़्ज़त) और ताकत हमारे प्रभु परमेश्‍वर के पास हैं।
66019002	इसलिये कि उनका इन्साफ़ सच्चा और ठीक है, बड़ी वेश्या को सज़ा मिली है, जिसने सारी दुनिया को अपने व्यभिचार से गुमराह किया था। उसके द्वारा बहाये खून का भी उसे बदला मिल गया।
66019003	उन्हों ने फिर से कहा, "हालेलूयाह! और हमेशा-हमेशा के लिए उसके जलने का धुआँ उठता रहेगा।"
66019004	और चौबीसों बुज़ुर्गों और चार जीवित प्राणियों ने परमेश्‍वर को जो सिंहासन पर बैठे हुए थे, साष्टांग प्रणाम किया और आराधना करते हुए कहा, "आमीन, हालेलूयाह!"
66019005	तब सिंहासन से आती हुयी यह आवाज़ सुनायी दी, "तुम सभी जो सेवक हो, चाहे छोटे हो या बड़े और उन से डरते हो, परमेश्‍वर की बड़ाई करो।"
66019006	फिर मुझे भीड़ का सा शोर सुनायी दिया। यह बहुत ढेर पानी और ज़बरदस्त गड़गड़ाहट की तरह शब्द था, “हालेलूयाह, हमारे शक्‍तिमान प्रभु परमेश्‍वर शासन कर रहे हैं।
66019007	आओ, हम खुश हों और परमेश्‍वर की बड़ाई करें, क्योंकि मेम्ने के विवाह का समय आ गया और उसकी दुल्हिन ने अपने आपको तैयार किया है।
66019008	पहनने के लिए उसे अच्छे किस्म की साफ़ और चमकती हुयी मलमल दी गयी। यह अच्छी किस्म की मलमल सन्तों के धार्मिकता के काम हैं।"
66019009	और उसने कहा, "लिखो, वे आशीषित लोग हैं जिन्हें मेम्ने के विवाह के खाने पर बुलाया गया है।" उसने मुझे से यह भी कहा, "यह परमेश्‍वर की कही गयी सच्ची बात है"।
66019010	और मैंने उसके पाँवों पर गिरकर उसकी आराधना की। उसने मुझ से कहा, "देखो, ऐसा मत करो! क्योंकि मैं तुम्हारे और तुम्हारे भाइयों के समान, जिनके पास गवाही है एक सेवक ही हूँ। केवल परमेश्‍वर की आराधना करो। क्योंकि यीशु मसीह की गवाही भविष्यद्वाणी की आत्मा है।"
66019011	और मैंने स्वर्ग को खुलते हुए देखा। मैंने एक सफ़ेद घोड़ा देखा, जिस पर कोई बैठे हुए थे। वह विश्‍वासयोग्य और सच्चे कहलाते हैं। वह धार्मिकता से इन्साफ़ और युद्ध करते हैं।
66019012	उनकी आँखें आग की लपट की तरह थीं और उनके सिर पर बहुत से ताज थे। उनके माथे पर एक नाम लिखा हुआ था, जिसे उनको छोड़ और कोई नहीं जानता था।
66019013	वह ऐसे कपड़े पहने हुए थे जो खून में डुबाए गए थे। उनका नाम परमेश्‍वर का वचन था।
66019014	स्वर्ग की सेनाएँ-सफ़ेद घोड़ों पर सफे़द, साफ़ और बढ़िया किस्म की मलमल पहने हुए मेम्ने के पीछे-पीछे चली जा रही थीं।
66019015	मेम्ने के मुँह से तेज़ धार वाली तलवार निकल रही थी, जिससे वह देशों को मारते थे। वह उनके ऊपर लोहे के राजदण्ड से शासन करेंगे। वह सर्वशक्‍तिमान परमेश्‍वर के गुस्से की जलजलाहट से शराब के कुण्ड में अंगूर को रौदेंगे।
66019016	उनके चोगे और जाँघ पर एक नाम लिखा हुआ थाः "राजाओं के राजा और प्रभुओं के प्रभु।"
66019017	फिर मैंने सूरज में एक स्वर्गदूत को खड़े हुए देखा। उसने बुलन्द आवाज़ में चिल्लाकर आसमान में उड़ने वाले पक्षियों से कहा, "आओ और महान परमेश्‍वर के भोज में इकट्ठे हो।
66019018	ताकि तुम राजाओं, प्रधानों, ताकतवर लोगों, घोड़ों, उनके सवारों और सब तरह के लोग-आज़ाद, गुलाम, छोटों और बड़ों का मांस खा सको।"
66019019	फिर मैंने पशु और दुनिया के राजाओं और उनकी सेनाओं को घोड़े पर बैठे व्यक्‍ति और उसकी सेना से लड़ने के लिए इकट्ठा देखा।
66019020	उस पशु और झूठे भविष्यद्वक्‍ता को जो उसके सामने चिन्ह दिखाता था, पकड़ लिया गया। इन चिन्हों से वह उनको धोखा देता था, जिन्होंने पशु का चिन्ह लिया था और जो मूरत की आराधना करते थे। दोनों ही को गंधक से जलती हुयी आग में ज़िन्दा डाल दिया गया।
66019021	बाकी लोगों को घोड़े पर बैठे व्यक्‍ति के मुँह से निकलती तलवार से खत्म कर डाला गया। उनके माँस से सभी पक्षी तृप्त हो गए।
66020001	मैंने स्वर्ग से उतरते हुए एक स्वर्गदूत को देखा, जिसके पास अथाह कुंड की चाभी और बड़ी जंजीर थी।
66020002	उसने अजगर, उस पुराने साँप को, जो कि शैतान है, उसे एक हज़ार साल के लिए बाँध दिया।
66020003	उसने उसे अथाह कुंड में ताले से बंद करके एक मुहर लगा दी ताकि जब तक हज़ार साल न बीतें, वह देशों को, अर्थात् लोगों को भरमा न सके। उसके बाद उसे थोड़ी देर के लिए आज़ाद किया जाएगा।
66020004	फिर मैंने सिहासनों और उनके ऊपर बैठे लोगों को देखा। उन्हें यह अधिकार दिया गया कि वे लोगों का इन्साफ़ करें और सजा दें। फिर मैंने उन लोगों की आत्माओं को देखा जिनके सिर यीशु की गवाही देने की वजह से और परमेश्‍वर के वचन के कारण धड़ से अलग किए गए थे। उन्हों ने पशु या मूरत की पूजा नहीं की थी, न ही अपने माथे या हाथ पर उसका चिन्ह लिया था। वे जीवित होकर मसीह के साथ एक हज़ार साल तक शासन करते रहे।
66020005	बाकी लोग तब तक जी न उठे जब तक एक हज़ार साल खत्म न हुए। यह पहला जी उठना था।
66020006	आशीषित और पवित्र व्यक्‍ति वह है जो पहले जी उठने में शामिल होगा। ऐसे लोगों पर दूसरी मौत का अधिकार नहीं होगा, लेकिन वे परमेश्‍वर और यीशु के याजक (पुरोहित) होंगे और एक हज़ार साल तक उनके साथ शासन करेंगे।
66020007	जब हज़ार साल पूरे हो जाएँगे, तब शैतान को कैद से आज़ादी दी जाएगी।
66020008	वह युद्ध के लिए गोग-मागोग और पृथ्वी के चारों तरफ़ के तमाम देशों को इकट्ठा करने के बारे में धोखा देगा। उनकी गिनती समुद्र की रेत के बराबर होगी।
66020009	वे पृथ्वी की सभी दिशाओं से निकलकर प्रिय शहर और सन्तों के डेरे को चारों तरफ़ से घेर लेंगे। लेकिन स्वर्ग में से परमेश्‍वर की तरफ़ से आग निकलेगी और इस सेना को भस्म कर डालेगी।
66020010	और शैतान जो उन्हें धोखे में रखता था आग और गंधक की झील में डाला गया, जहाँ वह पशु और झूठा भविष्यद्वक्‍ता थे। वे वहाँ पर हमेशा-हमेशा के लिए दिन और रात पीड़ित किए जाएँगे।
66020011	फिर मैंने एक बड़ा सफ़ेद सिंहासन और उस पर बैठे हुए को देखा। उनके सामने से पृथ्वी और आकाश भाग खड़े हुए औेर उनके लिए कोई जगह नहीं मिली।
66020012	और मैंने उन मरे हुओं को जो छोटे या बड़े थे, परमेश्‍वर के सामने खड़े देखा और किताबें खोली गयीं। उसके बाद जीवन की किताब खोली गयी। मरे हुओं का इन्साफ़ उन कामों के आधार पर हुआ जिनका बयान इन किताबों में था।
66020013	समुद्र ने उन मरे हुओं को उगल दिया जो उसमें थे। मौत और कब्र ने अपने में समाए मृतकों को उगल दिया और प्रत्येक का इन्साफ़ उसके कामों के अनुसार हुआ।
66020014	मौत तथा अधोलोक आग की झील में डाल दिए गए। यह दूसरी मौत है।
66020015	जिस किसी का नाम जीवन की किताब में लिखा हुआ नहीं पाया गया, वह आग की झील में डाल दिया गया।
66021001	फिर मैंने एक नए स्वर्ग (आसमान) और नयी पृथ्वी को देखा। पहला स्वर्ग और पहली पृथ्वी खतम हो चुके थे। और समुद्र भी दिखायी नहीं दिया।
66021002	मुझ यूहन्ना ने पवित्र शहर नए यरूशलेम को अपने दूल्हे के लिए तैयार दुल्हन के रूप में स्वर्ग से नीचे उतरते देखा।
66021003	मैंने स्वर्ग से आती हुयी एक बुलन्द आवाज़ को सुना, "देखो, परमेश्‍वर का निवास लोगों के बीच में है, और वह उनके साथ रहेंगे, और वे उनके लोग होंगे। परमेश्‍वर स्वयं उनके साथ रहेंगे और उनके परमेश्‍वर होंगे।"
66021004	परमेश्‍वर उनकी आँखों से सब आँसू पोंछ डालेंगे। इसके आगे मौत, दुख और रोना नहीं रहेगा। दर्द भी खतम हो जाएगा, क्योंकि पुरानी बातें बीत गयी हैं।”
66021005	सिंहासन पर बैठे हुए ने कहा, "देखो, मैं सभी बातों को नया कर देता हूँ।" उसने मुझ से कहा, "यह लिख लो, क्योंकि ये बातें सच्ची और मानने के लायक हैं।"
66021006	उसने मुझ से कहा, "पूरा हुआ। मैं अल्फ़ा और ओमेगा, शुरुआत और आखिर हूँ। जो प्यासा है, उसे मैं जीवन के सोते में से मुफ़्त दूँगा।
66021007	जो जीत पाए वह इन चीज़ों का वारिस होगा। मैं उसका परमेश्‍वर होऊँगा और वह मेरा बेटा होगा।
66021008	कायर, अविश्‍वासी, दुष्ट, हत्यारों, व्यभिचारियों, जादूगरों, मूर्तिपूजकों और झूठों का हिस्सा उस झील में होगा, जो आग और गंधक से जलती रहती है। यही दूसरी मौत है"।
66021009	सात स्वर्गदूतों में से एक, जिसके पास आखिरी सात मुसीबतों से भरे सात कटोरे थे, उसने मेरे पास आकर मुझ से कहा, "यहाँ आओ, मैं तुम्हें दुल्हन, अर्थात् मेम्ने की पत्नी, दिखाऊँगा"।
66021010	तब वह मुझे पवित्र आत्मा में एक बड़े और ऊँचे पहाड़ पर ले गया और मैंने एक बड़े शहर पवित्र यरूशलेम को स्वर्ग में से परमेश्‍वर की तरफ़ से परमेश्‍वर की महिमा से भरे हुए उतरते देखा।
66021011	परमेश्‍वर की शान (महिमा) उसमें थी और उसकी रोशनी बहुत ही कीमती पत्थर अर्थात् बिल्लौर की तरह, यशब के समान साफ़ थी।
66021012	इस शहर की बड़ी और ऊँची दीवारों में बारह दरवाज़े थे। इन बारह दरवाज़ों पर बारह स्वर्गदूत थे। इन दरवाज़ों पर इस्राएल के बारह गोत्रों के नाम लिखे हुए थे।
66021013	पूर्व दिशा के तरफ़ तीन दरवाज़े, उत्तर दिशा की तरफ़ तीन दरवाज़े, दक्षिण दिशा की तरफ़ तीन दरवाज़े और पश्चिम दिशा की तरफ़ तीन दरवाज़े थे।
66021014	इस शहर की दीवार की बारह नींवें थीं। इन के ऊपर मेम्ने के बारह प्रेरितों के नाम थे।
66021015	जो मुझ से बातचीत कर रहा था, उसके पास शहर, दरवाज़ों और दीवार को नापने के लिए सोने की छड़ थी।
66021016	शहर चौकोर आकार का था। इसकी लम्बाई, चौड़ाई एक ही थी। उसने उस छड़ से शहर को नापा जो कि बारह हज़ार फ़र्लांग थी। इसकी लम्बाई, चौड़ाई और ऊँचाई बराबर थी।
66021017	तब उसने दीवार को नापा और उन्हें छह फ़ुट मोटा पाया (यह उस इन्सानी पैमाने के मुताबिक था, जिसे स्वर्गदूत ने इस्तेमाल किया)।
66021018	दीवार यशब की बनी थी और शहर साफ़ काँच के समान शुद्ध सोने का था।
66021019	उस शहर की नींव के पत्थर सब तरह के कीमती पत्थरों से सजे थे। नींव का पहला पत्थर यशब, दूसरा नीलम, तीसरा स्फटिक, चौथा मरकत,
66021020	पाँचवाँ गोमेद, छठवाँ माणिक्य, सातवाँ पीतमणि, आठवाँ पेरोज़, नवाँ पुखराज, दसवाँ लहसनिया, ग्यारहवाँ धूम्रकान्त और बारहवाँ चंद्रकान्त था।
66021021	बारह फाटक बारह मोती के थे। प्रत्येक फाटक एक ही मोती से बना था। शहर की सड़क पारदर्शी शीशे की तरह शुद्ध सोने की थी।
66021022	मैंने शहर में कोई मन्दिर नहीं देखा क्योंकि सर्वशक्‍तिमान प्रभु परमेश्‍वर और मेम्ना ही मंदिर हैं।
66021023	उस शहर को सूरज और चाँद की रोशनी की ज़रूरत नहीं, क्योंकि परमेश्‍वर की मौजूदगी ने उसे रोशनीमय कर दिया है और मेम्ना उसका दीया हैं।
66021024	उन राष्ट्रों के लोगों ने उद्धार पाया है वे उनकी रोशनी में चलेंगे और दुनिया के राजा अपने प्रताप को उसमें लाएँगे।
66021025	उसके फाटक दिन के समय कभी बन्द नहीं होंगे, क्योंकि वहाँ रात नहीं होगी।
66021026	वे देशों की शान और इज़्ज़त को उसमें लाएँगे।
66021027	किसी भी तरह की कोई गंदी चीज़ इस में आ नहीं पाएगी। अशुद्ध या झूठ बोलने वाले भी नहीं, केवल वही जिनके नाम जीवन की किताब में लिखे हैं।
66022001	फिर उसने मुझे ज़िन्दगी के पानी की एक शुद्ध नदी दिखायी। यह नदी उस नगर के सड़क के बीचों बीच बहती थी। यह बिल्कुल साफ़ पानी की नदी परमेश्‍वर और मेम्ने के सिंहासन से निकलती थी।
66022002	सड़क के बीचों बीच और नदी की दोनों तरफ़ जीवन के पेड़ थे। हर महीने इन पेड़ों में बारह तरह के फल निकलते थे। इन पेड़ों की पत्तियाँ देशों के स्वास्थ्य के लिए थीं।
66022003	अब और कोई सज़ा नहीं रहेगी, लेकिन शहर में मेम्ने का और परमेश्‍वर का सिंहासन होगा और उनके सेवक उनकी सेवा करेंगे।
66022004	वे उनकी उपस्थिति में रहेंगे और उनके माथों पर उनका (यीशु का) नाम लिखा होगा।
66022005	वहाँ कभी रात नहीं होगी। वहाँ किसी तरह की रोशनी, दीपक या सूरज की ज़रूरत भी नहीं होगी, क्योंकि प्रभु परमेश्‍वर उन्हें रोशनी देंगे। और वे हमेशा-हमेशा के लिए शासन करेंगे।
66022006	और उसने कहा, "ये बातें भरोसेमन्द और सच्ची हैं। पवित्र भविष्यद्वक्‍ताओं के प्रभु परमेश्‍वर ने अपने सेवक के पास स्वर्गदूत को इसलिए भेजा है, कि जल्द (अचानक) ही होने वाली बातों को बताए।
66022007	देखो, मैं अचानक आने वाला हूँ। आशीषित व्यक्‍ति वह है जो इस किताब की भविष्यद्वाणी की बातों का पालन करता है"।
66022008	और मुझ यूहन्ना ने ये सब बातें देखीं और सुनी। इन सब बातों को सुनने और देखने के बाद जिस स्वर्गदूत ने मुझे ये सब बातें दिखायीं, उसकी उपासना करते हुए मैं उसके पैरों पर गिर पड़ा।
66022009	लेकिन उसने मुझ से कहा, "देखो, ऐसा मत करो। मैं भी तुम्हारे साथ सेवक और भविष्यद्वक्‍ता भाइयों का साथी हूँ, सिर्फ़ परमेश्‍वर ही को दण्डवत् करो।"
66022010	फिर उस ने मुझ से कहा, "इस किताब की बातों पर मुहर मत लगाओ, क्योंकि समय पास आ चुका है।
66022011	जो बेइन्साफ़ी करने वाला है वह वैसा ही बना रहे, जो दुष्ट है वह दुष्ट, जो धर्मी है वह धर्मी बना रहे और जो पवित्र है वह पवित्र बना रहे।
66022012	देखो, मैं अचानक ही आने वाला हूँ और लोगों के कामों के अनुसार उनको दिया जाने वाला प्रतिफल मेरे पास है।
66022013	मैं अल्फ़ा और ओमेगा हूँ, शुरुआत और अन्त हूँ, पहला और आखिरी हूँ।
66022014	आशीषित वे हैं, जो अपने वस्त्र धोकर शुद्ध हो जाते हैं, ताकि उन्हें जीवन के पेड़ के पास और शहर में जाने के लिए द्वार में से जाने का हक मिले।
66022015	कुत्ते, जादूगर, व्यभिचारी, हत्यारे, मूर्ति पूजने वाले और जो झूठ से प्यार करते और झूठी बातें बनाते हैं, वे बाहर होंगे।
66022016	मुझ यीशु ने स्वर्गदूत को इसलिए भेजा है ताकि कलीसियाओं में वह गवाही दे सके। मैं दाऊद का मूल और चमकता हुआ सुबह का तारा हूँ।
66022017	पवित्र आत्मा और दुल्हन का कहना है, "आओ! जो सुनता है वह कहता है, 'आओ', और जो प्यासा है वह भी आए। जो ऐसा करेगा, वह जीवन का पानी मुफ़्त में पीएगा।
66022018	हर एक जो इस किताब की भविष्यद्वाणी को सुनता है उसके लिए मेरी यह गवाही हैः अगर कोई इन बातों में जोड़ेगा, तो परमेश्‍वर इस किताब में लिखी विपत्तियों को उसके लिए बढ़ाएगा।
66022019	जो इस किताब की भविष्यद्वाणी में से कुछ निकाले, परमेश्‍वर जीवन के पेड़, पवित्र शहर और इस किताब में लिखी बातों में से भी उसका नाम निकाल देंगे।
66022020	जो इन बातों की गवाही देते हैं, कहते हैं, "मैं ज़रूर जल्दी आने वाला हूँ।" ऐसा ही हो। हाँ, प्रभु यीशु जल्दी आइए।
66022021	प्रभु यीशु मसीह की शर्तहीन असीमित कृपा तुम सब के साथ बनी रहे। ऐसा ही हो।
