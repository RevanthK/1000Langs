40001001	Wuj chpa' tz'ib'talwa' uxe'na'al Jesucristo, Uk'ijol knaq David xoq'je' uk'ijol knaq Abraham.
40001002	Re' Abraham uqaw knaq Isaac, re' Isaac uqaw knaq Jacob, re' Jacob uqaw knaq Judá ch'il rixlal Judá.
40001003	Re' Judá ch'il Tamar chir rixiqil, kiqaw knaq Fares ch'il Zara. Re' Fares uqaw knaq Esrom, re' Esrom uqaw knaq Aram.
40001004	Ruk'ut Aram uqaw knaq Aminadab, re' Aminadab uqaw knaq Naasón, re' Naasón uqaw knaq Salmón.
40001005	Ruk'ut Salmón ch'il Rahab chir rixiqil uqaw knaq Booz, re' Booz ch'il Rut chir rixiqil uqaw knaq Obed, re' Obed uqaw knaq Isaí,
40001006	Re' Isaí uqaw knaq David, chir nimlaj ajtaqnel. Re' David ch'il Urías chir rixiqil uqaw knaq Salomón.
40001007	Ruk'ut Salomón uqaw knaq Roboam, re' Roboam uqaw knaq Abías, re' Abías uqaw knaq Asa.
40001008	Re' Asa uqaw knaq Josafat, re' Josafat uqaw knaq Joram, re' Joram uqaw knaq Uzías.
40001009	Re' Uzías uqaw knaq Jotam, re' Jotam uqaw knaq Acaz, re' Acaz uqaw knaq Ezequías.
40001010	Re' Ezequías uqaw knaq Manasés. Re' Manasés uqaw knaq Amón, re' Amón uqaw knaq Josías.
40001011	Re' Josías uqaw knaq Jeconías ch'il ni'jchik rixlal, ptaq uq'ijal re'chir xye'sesb'ik pe kitilimit wnaq aj Israel ruk' choq'ab' je xik'amb'ik pe tilimit Babilonia.
40001012	Re'chir wnaq aj Israel ik'ochik pe tilimit Babilonia, Jeconías uqaw knaq Salatiel, re' Salatiel uqaw knaq Zorobabel.
40001013	Re' Zorobabel uqaw knaq Abiud, re' Abiud uqaw knaq Eliaquim, re' Eliaquim uqaw knaq Azor.
40001014	Re' Azor uqaw knaq Sadoc. Re' Sadoc uqaw knaq Aquim, re' Aquim uqaw knaq Eliud.
40001015	Re' Eliud uqaw knaq Eleazar. Re' Eleazar uqaw knaq Matán, re' Matán uqaw knaq Jacob.
40001016	Re' Jacob uqaw knaq José, chir richijil María, re'k'ut María chir uchuch Jesús, chir kb'ix Cristo che.
40001017	Xa' k'ut jla' nejel xe'na'al chir kmajtajlaq ruk' Abraham suk'te' ruk' David, xub'an kajlajuj (14) xe'na'al, kmajtajlaq ruk' David, suk'te' re'chir xik'amb'ik wnaq aj Israel pe tilimit Babilonia, kub'an kajlajuj (14) xe'na'al, kmajtajlaq re'chir xik'amb'ik aj Israel pe tilimit Babilonia suk'te' ruk' Cristo kub'an kajlajuj (14) xe'na'al.
40001018	Jri' ra'lexb'al Cristo: Ruk'ut María, chir uchuch Jesús, uyo'omchik utzij che José rech k'le' ruk', re'chir María xelknaq yab'wnaq rimal Loq'laj Usantil Qajwal Dios.
40001019	Ruk'ut José, chir richijil María, re' suk' uk'aslemal, krajt re' kuya' uk'ix María chikiwach wnaq, xuchomaj re' kuxutuj knaq María po'wle'kil.
40001020	Pumul re'chir tijen kchoman chirij ri', xk'utun puwram jn utaqo'n Qaqjaw chir petnaq pkaj kub'ij che: José, uk'ijol David, maxij awib' chuk'amik María che awixiqil, mpa' kux uk'omomlaq che tyoxil, rimal Loq'laj Usantil Qajwal Dios chir xuk'amwa'.
40001021	María kije'na jn Ral laj, kakojna ub'i' che Jesús, mpa' re' k'e usolna utilimit che kimak.
40001022	Ruk'ut nejel ri' xraqtejek, rech kb'antajna chpa' ub'im knaq Qajwal Dios che uchi' ajq'axal uyoloj, Isaías, re'chir kub'ij:
40001023	Chiwla'much, chir jn q'apoj lij yab' wnaqchik kije'na jn Ral laj chir kikojna ub'i' che Emanuel (jri' kub'ij; 'Qajwal Dios k'o quk'').
40001024	Re'chir xk'astaj uwach José che wuram, xu'no chpa' taqnik chir xya' che nab'e rimal utaqo'n Dios chir petnaq pkaj, xuk'am k'ut María che rixiqil.
40001025	María xwartena ruk' richijil suk'te' xrilna uwach Ral, re'k'ut chir José xukoj ub'i' che Jesús.
40002001	Xk'ise' k'ut Jesús pe tilimit Belén, pujuyb'al Judea, ptaq uq'ijal nimlaj ajtaqnel Herodes. Xyo'pen k'ut pe tilimit Jerusalén ni'j chijab' chir sub'laj kich'omb'al, je' ipetnaq pe jn juyb'al chir k'o prelb'al q'ij,
40002002	xkita' k'ut: "¿Jalchi' k'owa' jn nimlaj ajtaqnel kech wnaq aj Israel chi' chir xa'lexek? Mpa' xqil uch'imilal prelb'al q'ij, xojpe k'ut chunimersik uq'ij."
40002003	Xuta' k'ut ri', jn nimlaj ajtaqnel Herodes xsach uk'u'x, xoq'je' nejel wnaq aj Jerusalén xsach kik'u'x.
40002004	Xumuluj nejel kajwal ajnimnel rech loq'laj jaj xoq'je' ajtyojnel chirij pixab' Rech tilimit. kuk'otij chke jalchi' ka'lexwa' Cristo chi'.
40002005	Ruk'ut ire' xkib'ij che: "Pe tilimit Belén chir k'o pujuyb'al Judea; mpa' jla' tz'ib'tal rimal ajq'axal uyoloj Dios:
40002006	'Ruk'ut at, Belén, chir atk'o pujuyb'al Judea, at, at ta sub'laj ch'iti'n chikixo'l nimaqtaq tilimit chir ik'o pujuyb'al Judá, mpa' awuk' at kelwe'laq jn ajyuq' chir kuk'amna kib'ej entilmit Israel."'
40002007	Ruk'ut Herodes po'wle'kil xye usik'ij ni'j chijab' chir sub'laj kino'jb'al, xub'an uta'ik chi'ntere chke, chirij jan qas xk'uten jn ch'imil.
40002008	Xyutaq b'ik pe tilimit Belén, xub'ij chke: "Jixb'la', chib'ana' jn utzlaj uta'ik chirij jn k'ale', re'chir kiroqo, cha'nim kitaqlaq ub'ixik chwe, rechwa' xoq'je' en kimb'e chunimersik uq'ij."
40002009	Ruk'ut ire', xo'w xkito'o chir kux xub'ij nimlaj ajtaqnel Herodes chke, xib'ek. Ruk'ut jn ch'imil chir xkil ire' prelb'al q'ij nab'e chikiwach, suk'te' xwab' chpa' k'owa' k'al ne'.
40002010	Re'chir xkil jn ch'imil sub'laj xiki'ktek.
40002011	Xyo'pen ruk' xyok pajaj, xkil k'al ne' k'o ruk' María, chir uchuch, xixuke' xkiya' kiplaj pu'lew, xkinimirsaj uq'ij. Xkite'b'a' kolb'al kimib'i'l, xkijit kisip: Q'an pwaq, ch'il pom, ch'il mirra.
40002012	Xb'ix chke pkiwram: Mixtzalaj ruk' Herodes, xitzalaj k'ut pe kitilimit che jnchik b'ej.
40002013	Xo'w xitzalaj ni'j chijab' chir sub'laj kichomb'al, re'chir jn utaqo'n Dios chir petnaq pkaj xk'utun puwram José, xub'ij: Katwa'ljaq, k'ama' k'al Ne' ch'il uchuch, wanij awib' jat Egipto. Katkojo'q tla' suk'te' kimb'ijna chaw, mpa' Herodes kutzukuj k'al Ne' rechwa' kukamsaj.
40002014	Xwa'laj k'ut José, xuk'am k'al Ne' ch'il uchuch, chaq'ab' xumaj ub'ej xye pujuyb'al Egipto,
40002015	xikije' tla' suk'te' xkamna Herodes, rechwa' kb'antejek chpa' ub'im knaq Qajwal Dios che uchi' ajq'axal uyoloj, chir xub'ij: "Pe Egipto xinsik'ijlaq Enk'ijol."
40002016	Xrilk'ut Herodes ni'j chijab'e' chir sub'laj kichomb'al chir xa' xkitze'j uwach sub'laj xpe uk'anal, xutaq kikamsesik nejel ne' laj chir maja' kyeb' (2) kijanab' pe tilimit Belén, xoq'je' ptaq nejel uq'ab' tilimit chir isutennaq chirij Belén, jla' chpa' q'ij chir xkib'ij ni'j chijab' chir sub'laj kichomb'al.
40002017	Xa'k'ut jla' xb'antejek chpa' ub'im Jeremías ajq'axal uyoloj Dios re'chir xub'ij:
40002018	"Xta'taj jn sik' pe tilimit Ramá, sub'laj q'ej xoq'je' sub'laj b'is. Raquel, chir kreq'ej ral, krajt k'ut re' kjorob'ses ranme' mpa' xikam ral."
40002019	Pumul re'chir xkam Herodes jn utaqo'n Qajwal Dios chir petnaq pkaj xk'uten puwram José, pujuyb'al Egipto, xub'ij che:
40002020	Katwa'ljaq k'ama' k'al Ne' ch'il uchuch, maja' ab'ej jat pujuyb'al Israel, mpa' xikam ni'j chir kaj kikamsaj k'al Ne'.
40002021	Xwa'laj José, xuk'am k'al Ne' ch'il uchuch xumaj ub'ej xpe pujuyb'al Israel.
40002022	Pumul xuta' k'ut chir re'chik nimlaj ajtaqnel Arquelao ktaqan Judea puk'exwach Herodes chir uqaw, xuxij rib' k'e tla'; pumul xb'i'x che puwram, xumaj k'ut ub'ej je xye pujuyb'al Galilea.
40002023	Re'chir xo'pnek, je' xjaqe' pe tilimit Nazaret. Tla' xb'antajwa' chir kux xkib'ij ajq'axal uyoloj Dios: "Chir Mesías ko'kesna ub'i' che Nazareno."
40003001	Che ni'j q'ijla', xo'pen Juan Bautista pe chiqi'j jib' rech Judea, chub'ixik uyoloj Qajwal Dios.
40003002	Kub'ij: "Chitzalq'amij iwanme', mpa' xqetlaq jn nimlaj uq'atb'atzij kaj."
40003003	Mpa' re' june' xub'ij knaq ajq'axal uyoloj Qajwal Dios re'chir xub'ij: "Uch'ab'al jun chir ksik'en pe chiqi'j jib': Chib'ana' ukiji'k ub'ej Qajwal Dios, chib'ana' suk' che ub'ej."
40003004	Ruk'ut uq'u' Juan Bautista je' b'onom che rismal camello, xoq'je' ukojom jun pas tz'um sutennaq xe' upam, xa' taq sak', ch'il kab' rech jib' kutij che uwa'b'al.
40003005	Xipe k'ut ruk' Juan, wnaq aj Jerusalén, xoq'je' wnaq rech nejel ujuyb'al Judea, xoq'je' wnaq chir isutennaq chirij nejel b'inel ja' Jordán.
40003006	Xqases kija' pa b'inel ja' Jordán rimal Juan, xoq'je' xkijach kimak chwach Qajwal Dios.
40003007	Re'chir Juan xrilo chir sub'laj che Fariseos ch'il Saduceos ipetnaq chuqasesik kija', xub'ij chke: "¡Ix reja'l tzeltaq kmatz! ¿Naq xuk'ut chiwach chir kiwanij iwib' chwach jn nimlaj uk'anal Qajwal Dios chir petnaq chqawach?
40003008	Chpa' naq che' chir kwachnek, jla' chib'ana' ix, chiya' iwach chir kuk'utu chir xitzalq'amij iwanme'.
40003009	Mib'ij piwanme' ix: 'Re' Abraham qaqaw oj,' mpa' kimb'ij en chiw chir Dios k'o kownem ruk' rechwa' kuwa'lsaj rilk'wa'l Abraham che ni'j b'aje'.
40003010	Qajwal Dios janam chpa' jn chij chir uyo'om chik rikej ruk' ra'taq che', nejel che' chir utzt uwach kuyo'oj, kuk'uru, kuparij paq'a'.
40003011	"En, qatzij, tijen kinqasaj ija' ruk' ja' rechwa' kitzalq'amij iwanme'. Pumul jun chir petnaq chuwij, nimna ukownem Re' chinwach en, re'k'ut kuqasaj ja' ruk' Loq'laj Usantil Qajwal Dios ch'il q'a'.
40003012	Ruk'ut pub'ul utrig uk'omomlaq puq'ab', kumes k'ut uwach u'era, kumol utrig kuya' chpam chet, ruk'ut upisperib', kuparij paq'a' chir mijumul kchupek."
40003013	Jesús je upetik Galilea, xo'pen chi' b'inel ja' Jordán, chpa' k'owa' Juan Bautista rechwa' qases uja' rimal Juan.
40003014	Pumul Juan Bautista krajt re' kuqasaj uja' Jesús, xub'ij: "Rajwixik chwe en chir At kaqasaj enja', ¿ruk'ut At, re' kawaj chir en kinqasaj aja'?"
40003015	Ruk'ut Jesús xuk'ulb'a' uwach xub'ij che: Nimaj chinime', mpa' rajwixik chir oj qab'ono chir kux qaj chwach Qajwal Dios. Xunimaj k'ut Juan.
40003016	Re'chir xqastaj uja' Jesús, xel laq paja' pa'nim. Xoq'je' xteb' kaj, xril k'ut Jesús Loq'laj Usantil Dios chir tijen qajlaq puwi' chpa' jn pum.
40003017	Cha'nim k'ut xta'taj jn ch'a'wem pkaj, chir kub'ij: Re' june' Enk'ijol chir loq' kwilo, chir sub'laj kinki'ket rimal.
40004001	Xk'amb'ik Jesús pe chiqi'j jib', rimal Loq'laj Usantil Qajwal Dios rechwa' ktaqchi'x chub'anik mak rimal tzel.
40004002	Xmojen k'ut ka'wnaq (40) q'ij xoq'je' ka'wnaq (40) q'ab', re'chir xb'antaj moj rimal xuna' numek.
40004003	Xpek'ut jn tzel kutaqchi'j Jesús chub'anik mak, xub'ij: "Wa qatzij At Uk'ijol Dios b'i'j chke ni'j b'aje' chir kik'exa' kib' che kixlinwaj."
40004004	Pumul Jesús xub'ij che: Tz'ib'tal knaq chpam tyox wuj: "Chir xo'wt ruk' kixlinwaj k'se'wa' naq wnaq, xa'ne' che nejel yoloj chir kel laq che uchi' Dios."
40004005	Tere' xk'amb'ik Jesús rimal tzel pa nimlaj tilimit Jerusalén, xupeqesaj suk'te' che ub'oq' loq'laj jaj.
40004006	Ruk'ut jn tzel xub'ij che Jesús: "Wa qatzij At Uk'ijol Dios, toqo'b'ik awib' kem; mpa' tz'ib'tal knaq chpam tyox wuj chir: 'Dios kyutaqlaq utaqo'n kaj awuk' rechwa' katkichijij, kichap aq'ab', rechwa' katop tewa' awuqan chu'taq b'aj."'
40004007	Ruk'ut Jesús xub'ij: Xoq'je' tz'ib'tal knaq chpam tyox wuj: "Chir mataqchi'j chub'anik mak Qaqjaw chir a Dios."
40004008	Jn tzel xuk'amb'ik Jesús jumulchik suk'te' che ub'oq' jn jib', xuk'ut nejel nimaqtaq tilimit rech uwach lew chwach xoq'je' xuk'ut chwach Jesús jn unimal kiq'ij ire',
40004009	xub'ij che Jesús: "Nejel ri' kinya'na chaw, wa kat xuke' chinwach xoq'je' kanimersaj enq'ij."
40004010	Ruk'ut Jesús xuk'ulb'a' uwach: Telaqb'ik chi', tzel, mpa' tz'ib'tal chpam tyox wuj: "Xo'w Qaqjaw chir a Dios, kanimersaj uq'ij, xoq'je' xo'w re' kanimaj."
40004011	Tere' xya' knaq rimal jn tzel, xa't qe'n xipe utaqo'n kaj, kinimaj k'ut Jesús.
40004012	Xuta' k'ut Jesús chir Juan xqaj pche', xumaj ub'ej xye Galilea.
40004013	Xuya' k'ut knaq Nazaret, je' xo'pen Capernaum, chichi' ja' rech mar pujuyb'al Zabulón ch'il Neftalí,
40004014	rechwa' kb'antejek chir kux xutz'ib'aj knaq Isaías ajq'axal uyoloj Qajwal Dios chir xub'ij:
40004015	"Ix wnaq chir kixpe pujuyb'al Zabulón xoq'je' ix wnaq chir kixpe pujuyb'al Neftalí, b'ej rech mar; ch'qa' b'inel ja' Jordán. Galilea, kijuyb'al wnaq chir it Rilk'wa'l Israel.
40004016	Ix wnaq chir k'o ik'aslemal chpam qu'mal, xiwil jn loq'laj saqil; xoq'je' ix wnaq chir k'o ik'aslemal pub'ej kamikal, jn loq'laj saqil xo'pen iwuk'," xcha' ajq'axal uyoloj Qajwal Dios, Isaías.
40004017	Wralk'ut xumaj Jesús ub'ixik jn k'ak' yoloj kub'ij: Chitzalq'amij iwanme', mpa' xqetlaq jn nimlaj uq'atb'asltzij kaj.
40004018	Re'chir b'inem kub'an Jesús chichi' tik'lek ja', chir Galilea ub'i', xril kyeb' (2) chijab' chir kixlal kib': Simón chir kb'ix Pedro che, ch'il Andrés chir uchaq', re'chir kitzaq kik'at chpam tik'lek ja', mpa' i'aj chapal kar.
40004019	Jesús xub'ij chke: Kixtarjaq chuwij, kimb'anna ajchapal wnaq chiw rech nimlaj uq'atb'altzij Dios.
40004020	Pa'nim k'ut xkiya' knaq kik'at ire' xitaraj chirij Jesús.
40004021	Xb'in k'ut qe'nchik Jesús, xril pnaq kyeb' (2) uk'ijol Zebedeo, Santiago ch'il Juan, ik'o chpam ch'ich' chir kib'in puwi' ja', ch'il kiqaw chir Zebedeo ub'i', tijen kik'ojij kik'at. Xisik'ix pnaq rimal Jesús,
40004022	ruk'ut ire' cha'nim xkiya' knaq jn ch'ich' chir kib'in puwi' ja', xoq'je' xkiya' knaq kiqaw, xitaraj chirij Jesús.
40004023	Ruk'ut Jesús xub'insaj nejel ujuyb'al Galilea, k'e utyojij wnaq ptaq uq'ab' loq'laj jaj kech ire'. Xoq'je' chub'ixik jn k'ak' yoloj chir kch'a'w chirij jn nimlaj uq'atb'altzij Dios xoq'je' kukunuj nejel uwach che ya'b'il xoq'je' kukunuj nejel uwach che q'oxom chke wnaq.
40004024	Xelk'ut uyolik ub'i' Jesús ptaq nejel ujuyb'al Siria, xik'am k'utlaq ruk' Jesús kinejel wnaq chir k'iy uwach ya'b'il k'o chke, ik'olek chir k'o k'axlajtaq q'oxom chke, ik'olek chir oknaq tzeltaq santil pkik'aslemal, ik'olek chir kuya' k'u'm chke, ik'olek chir kamnaq kiqan kiq'ab'. Kinejel xikunux knaq rimal Jesús.
40004025	Xitaraj k'ut sub'laj wnaq chirij Jesús, ik'o ipetnaq Galilea, xoq'je' ik'o ipetnaq Decápolis, xoq'je' ik'o ipetnaq Jerusalén, ik'o ipetnaq Judea, xoq'je' ik'o ipetnaq chq'a b'inel ja' Jordán.
40005001	Jesús re'chir xril sub'laj che wnaq, xaq'an puwi' jn jib' xkub'e'k. Ruk'ut ajtarnel rech xiqet ruk'.
40005002	Xumaj k'ut kityojxik, xub'ij:
40005003	Sub'laj utz kech naqpla' chir mub'a' kisantil, mpa' kech ire' jn nimlaj uq'atb'altzij kaj.
40005004	Sub'laj utz kech naq chir kyoq'ek, mpa' ire' kjorob'sesna kanme'.
40005005	Sub'laj utz kech naq chir al kanme', mpa' ire' kechb'ejna uwach lew.
40005006	Sub'laj utz kech naq chir kinumek xoq'je' kcheqej kichi' chub'anik chir kux qaj chwach Dios, mpa' ire' kinajsesna.
40005007	Sub'laj utz kech ni'j wnaq chir k'axk'ab' kik'u'x chke ni'jchik wnaq, mpa' ire' kik'amna jn k'axk'ab'al uk'u'x Qajwal Dios.
40005008	Sub'laj utz kech naq chir saqlo'loj kanme', mpa' ire' kilna uwach Qajwal Dios.
40005009	Sub'laj utz kech naq chir kichakan chirij jn loq'laj uxunem rech anme', mpa' ire' kb'ixna rilk'wa'l Dios chke.
40005010	Sub'laj utz kech naq chir tijen kitzukxik rechwa' kb'an k'ax chke xa' rimal chir kib'ono chir kux qaj chwach Dios, mpa' kech ire' jn nimlaj uq'atb'altzij kaj.
40005011	Sub'laj utz iwech ix, chir xa' wumal En kixyoq'ek, xoq'je' kixtzukxek rechwa' kb'an k'ax chiw, xoq'je' kb'ix nejel uwach che tzeltaq tzij ruk' jo'sb'al tzij chiw.
40005012	Kixki'ktaq, xoq'je' kixtze'naq, mpa' nim jn isip k'o pkaj; mpa' jla' kitromb'exik ajq'axal uyoloj Qajwal Dios xb'anek chir inab'e chiwach ix.
40005013	Ix, ix ritz'amil uwach lew, pumul wa tz'am k'otchik utzayil, ¿kux k'utchik ruk' ktza'yexwa'? K'otchik kchakanwa' xa'ne' kt'oq pnaq jla' rech kpitz' cha'qan kimal wnaq.
40005014	Ix, ix usaqil uwach lew, jn nimlaj tilimit chir k'o puwi' jn jib' kowant krewaj rib'.
40005015	Xoq'je' ktz'ijt jn kindele tere' kya' chixe' jn salmin, xa'ne' je' kya' puwi' kolb'al q'a', rechwa' kuya' kiq'a' kinejel naq chir ik'o pajaj.
40005016	Jla' iwech ix, kayaqb'la' iq'a' chikiwach wnaq, rechwa' kil jn utzlaj ichak, xoq'je' kinimersaj uq'ij iqaw chir k'o pkaj.
40005017	Michomaj ix chir ximpe chusachik uwach pixab', chusachik lewa' uwach chir kux xkitz'ib'aj knaj ajq'axal uyoloj Qajwal Dios; xa'ne' ximpe chub'anik chir kux kub'ij pixab'.
40005018	Mpa' qatzij En kimb'ij chiw, suk'te' q'atenna kaj xoq'je' q'atenna uwach lew, k'ot naq tz'ib' xoq'je' k'ot naq juch' q'aten che loq'laj uyoloj Qajwal Dios suk'te' kb'antajna nejel.
40005019	Rechi', chir xa' naqpla' kuq'ap jun chke ni'j taqnike' rech pixab' tne' ch'iti'n, xoq'je' jla' kityojxik chijab' ku'no, xoq'je' sub'laj ch'iti'n ko'keswa' chpam jn nimlaj uq'atb'altzij kaj, pumul naqpla' chir ku'no chpa' kub'ij pixab' xoq'je' jla' kuk'utu, june' nim ko'keswa' chpam jn nimlaj uq'atb'altzij kaj.
40005020	Mpa' En kimb'ij chiw wa jn suk'laj ik'aslemal q'atent chwach jn suk'laj kik'aslemal ajtyojnel chirij pixab' ch'il chikiwach aj Fariseos, loq't kixok chpam jn nimlaj uq'atb'altzij kaj.
40005021	Xita' ix chir kb'ix chke jertaq wnaq: "Mab'an kamik, naqpla' kamsenek re' qaj xe' mak."
40005022	Pumul En kimb'ij chiw chir naqpla' ke'ywar chirij rixlal, june' qaj xe' mak pe jn q'ataj tzij. Xoq'je' naqpla' chir kub'ij sub'laj at tak che rixlal, ajmak re' chikiwach aj Sanedrín; xoq'je' naqpla' kub'ij "ch'u'j" che rixlal, re' ajmak, k'e k'ut pk'axk'ol rech q'a'.
40005023	Rechi', wa ak'omomlaq asip rechwa' kaya' chu' altar, tla'k'ut k'unwa' pak'u'x chir awixlal k'o k'ax pranme' chawij at.
40005024	Ya' knaq asip tla' chu' altar jatna nab'e ktu'tzraq ruk' awixlal tere' katpe chujachik asip.
40005025	Chib'ana' xa' janam iwach ruk' awajch'oj, cha'nim re'chir at k'o ruk' pub'ej, wene' awajch'oj kat ujach puq'ab' ajq'atal tzij, ruk'ut ajq'atal tzij kat ujach pe kiq'ab' ajch'imi'y rechwa' kto'kes pche'.
40005026	Qatzij En kimb'ij chaw chir loq' te'chik ktel laq pche' suk'te' katojna uk'isb'al centavo.
40005027	Xato'o chir kux xb'i'x chke jertaq wnaq: "Mat makan chirij k'le'b'al."
40005028	Pumul En kimb'ij chiw chir naqpla' kutuyuj naq xaq rech kurij uwach, xqaj chpam mak chirij k'le'b'al ruk' jn xaqe' pranme'.
40005029	Wa use'b'al ab'aq'wach ktuqasaj chpam mak, wesaj pnaq jla'; mpa' utzna chir xa' jun praj che akuerp ksach uwach, chwach chir nejel akuerp ktzaq pk'ixk'ol.
40005030	Wa use'b'al aq'ab' ktuqasaj chpam mak, k'uru' pnaq jla'; mpa' utzna chir xa' jun praj che akuerp ksach uwach, chwach chir nejel akuerp k'e pk'ixk'ol.
40005031	Xub'ij Jesús: Xoq'je' xb'i'xek, "Naqpla' kraqtajb'ik rixiqil, uya'b'la' che jn xaqe' jn wuj rech jachb'al ib'."
40005032	Pumul En kimb'ij chiw, naq chij kraqtajb'ik rixiqil, xo'wa' chirwa jn xaqe' xqaj chpam mak rech tyo'jil, pumul wa xa' che jla' kraqtajb'ik kub'an che rixiqil chir qaj chpam mak chirij k'le'b'al. Xoq'je' naq chij wa k'le' ruk' naq xaq chir tzoqom knaq, kmaken chirij k'le'b'al.
40005033	Ito'om ix xb'i'x chke jertaq wnaq: "Mib'ij jo'staq tzij chwach Qajwal Dios, xa'ne' chib'ana' chir kux xijit che Qajwal Dios."
40005034	Pumul En kimb'ij chiw ix, mat' k'o jnaq kik'am pnaq puwi' ijitnem. Mik'am pnaq kaj, mpa' kaj re' loq'laj ukub'ulb'al Qajwal Dios;
40005035	mik'am pnaq uwach lew, mpa' tla' kuya'wa' raqan Qajwal Dios; mik'am pnaq tilimit Jerusalén, mpa' re' utilimit jn nimlaj ajtaqnel.
40005036	Mik'am pnaq iwi' puwi' ijitnem, mpa' kixkont chub'anik saq, xoq'je' kixkont chub'anik q'aq che jun rismal iwi'.
40005037	Xa'ne' chib'ij, "jla', jla', jla'ta, jla'ta, mpa' wa kya' uwi', ruk' chik tzel petnaqwa'."
40005038	Xita' ix chir xb'i'xek: "Jn b'aq'wach puk'exwach jn b'aq'wach, jn ey puk'exwach jn ey."
40005039	Pumul En kimb'ij chiw: Mipaj ichoq'ab' ruk' jun chir sub'laj tzel; xa'ne' naq chir ktuch'ay che jn k'ex aplaj, ya' jnchik praj che.
40005040	Wa k'o jnaq ktusik'ij pq'atb'altzij kraj re' kumaj akoton, ya' knaq achikete che xoq'je'.
40005041	Xoq'je' wa k'o jnaq ktuminb'ik xe' eqa'n rech jn lewa' b'ej, k'ma'b'ik kyeb' (2) lewa'.
40005042	Naqpla' k'o naq kuta' chaw, ya' che; xoq'je' naq kuta' naq qojom chaw, mak'aywaj uya'ik.
40005043	Xito'o chir xb'i'xek: "Loq'oj awijil atz'aqat, witzlaj uwach awajch'oj."
40005044	Pumul En kimb'ij chiw chiloq'oj iwajch'oj, chitewchi'j naq chir kiya' mixq'ab' piwi' chib'ana' utzil kuk' naq chir kixkitzlaj, xoq'je' chich'ab'ej Qajwal Dios pikiwi' naq chir kixkiyoq'o xoq'je' kixkitzukuj rechwa' kib'an k'ax chiw,
40005045	rechwa' chir kxok che rilk'wa'l Iqaw chir k'o pkaj; mpa' Re' kub'ono chir kel laq q'ij pikiwi' tzeltaq wnaq xoq'je' pikiwi' utzlaj taq wnaq, xoq'je' kub'ono chir qajlaq jab' pikiwi' wnaq chir suk' kik'aslemal xoq'je' pikiwi' wnaq chir suk't kik'aslemal.
40005046	Mpa' wa ix xo'w kiloq'oj naq chir kixkiloq'oj, ¿kux che rijil uk'ixel kya' chiw? ¿Wa jla' tuk'ut kib'an ajmolel tojb'al rech Roma?
40005047	Xoq'je' wa xo'wa' kiya' ritzil kiwach iwixlal, ¿kux uwi' kix tijen chub'anik? ¿Wa jla' tuk'ut kib'an wnaq chir it Rilk'wa'l Israel?
40005048	Rechi' chir chisuk'b'a' ik'aslemal, chpa' Iqaw chir k'o pkaj, re' suk' uk'aslemal.
40006001	Chichijij iwib' chub'anik chir kux kraj Qajwal Dios, mib'ono chir xa' rech kixkil wnaq. Wa jla' ki'no, kya't rijil uk'ixel chiw rimal Iqaw chir k'o pkaj.
40006002	Rechi', re'chir kib'an naq sip chke mub'a', miwesaj ub'ixik chpa' jnaq chir kub'an usu' rechwa' kta' kimal wnaq, mib'an jla' chpa' kib'an wnaq chir kyeb' (2) kiplaj ptaq uq'ab' loq'laj jaj, xoq'je' ptaq b'ej rechwa' knimerses kiq'ij kimal wnaq. Qatzij kimb'ij chiw chir xa' qe'nchik kraj kik'am rijil uk'ixel.
40006003	Pumul re'chir kib'an naq sip che naq mub'a', mrit'maj umax iq'ab' chir kux kub'an use'b'al iq'ab',
40006004	rechwa' chir jn sip chir kiyo'oj kelknaq po'wle'kil ruk'ut Iqaw chir kxutuyuj po'wle'kil, kuya' rijil uk'ixel chiw.
40006005	Re'chir kib'an loq'laj ich'awem ruk' Qajwal Dios mib'ono chpa' kib'an wnaq chir kyeb' (2) kiplaj, chir sub'laj utz kina' ire' ch'a'wem ruk' Qajwal Dios ptaq' uq'ab' loq'laj jaj xoq'je' kuk'ul kik'u'x iwa'lek kich'a'w ruk' Qajwal Dios ptaq uxukut k'iyb'al, rechwa' ki'il kimal wnaq. Qatzij kimb'ij chiw chir nik'ije' xa' qe'nchik kraj kik'am rijil uk'ixel.
40006006	Pumul ix, re'chir kixch'aw ruk' Qajwal Dios, kixokaq piwichoj, chitz'apij uchi' jaj, chich'ab'ej Iqaw chir k'o po'wle'kil, ruk'ut Iqaw, chir kixril po'wle'kil, kuya' rijil uk'ixel chiw.
40006007	Re'chir tijen kixch'aw ruk' Qajwal Dios mib'ij yoloj chir k'ot uchak chpa' kib'an wnaq chir ket'amt uwach Qajwal Dios, kib'ij ire' chir rimal sub'laj yoloj kta' kech rimal Qajwal Dios.
40006008	Rechi' chir mib'ono chpa' kib'an wnaq chir ket'amt uwach Qajwal Dios, mpa' Dios chir Iqaw, re' ret'am chik kux irajwixik, tne' maja' kib'ij che.
40006009	Rechi' re'chir kixch'aw ruk' Qajwal Dios chib'ij: Qaqjaw chir Atk'o pkaj, b'ana' tyox che ab'i'.
40006010	K'unaq quk' nimlaj aq'atb'altzij. B'antajaqb'la' ajwerem awech chpa' pkaj, jla' xoq'je' chwach lew.
40006011	Ya'laq chqe kux rajwixik qatij poq'ij.
40006012	Xoq'je' kuyu' qamak, chpa' oj xoq'je' qakuy kimak naq chir kib'onom k'ax chqe.
40006013	Maya' chqe chir qojtzaq putaqchi'b'al tzel, xa'ne' jawesaj puq'ab' tzel, mpa' awech at jn nimlaj q'atb'altzij xoq'je' jn kownem xoq'je' jn unimal q'ij. Bantajaq b'la'.
40006014	Mpa' wa ix kikuy kimak wnaq chir kib'onom naq k'ax chiw, xoq'je' Iqaw chir k'o pkaj kukuyna imak;
40006015	pumul wa kikuyt kimak wnaq xoq'je' Iqaw kukuytna imak ix.
40006016	Xoq'je' re'chir kixmojnek, mib'ono chpa' kib'an wnaq chir kyeb' (2) kiplaj, b'is kiwach mpa' kik'ex kiplaj, rechwa' kik'ut chikiwach wnaq chir kimojnek. Qatzij kimb'ij chiw chir tijen kik'am rijil uk'ixel chinime'.
40006017	Pumul ix, re'chir kixmojnek, chixa' iwi' ruk' k'ok'laj kumb'al, xoq'je' chich'aja' iplaj,
40006018	rechwa' kik'ut ta chikiwach wnaq chir kixmojnek, xa'ne' chwach Iqaw chir k'o po'wle'kil, ruk'ut Iqaw chir kxutuyuj po'wle'kil kuya'na rijil uk'ixel chiw.
40006019	Xa' mib'an mib'i'l wural chwach lew, mpa' wural xa' kipok'rek xoq'je' xa' kixaqer chpa'kux, xoq'je' xa' kyelq'ax kimal elq'om.
40006020	Re' chib'ana' imib'i'l pkaj, mpa' tla' k'ot pok' xoq'je' k'ot xaq, xoq'je' tla' elq'om kikont chub'anik laq'.
40006021	Mpa' chpa' k'owa' imib'i'l, xoq'je' tla' k'owa' iwanme'.
40006022	Re' ib'aq'wach uq'a' ikuerp, rechi' wa utz ib'aq'wach, nejel ikuerp k'o saqil;
40006023	Pumul wa utzt ib'aq'wach, xa'ne' kuya' ikuerp chpam qu'mal. Rechi' wa jn q'a' chir kuya' ib'aq'wach xa' kxuya' chpam qu'mal, ¡sub'laj qu'm b'are' ixk'owa'!
40006024	K'ot naq wnaq kownek k'e unimaj kyeb' (2) tata'ib', mpa' kritzlaj lewa' jun, re' kuloq'oj jnchik, kik'am lewa' kib' ruk' jun, ruk'ut jnchik kritzlaj uwach, jn wnaq kowant chunimxik Qajwal Dios wa b'enaq ranme' chirij umib'i'l.
40006025	Rimal ri', En kimb'ij chiw: Mix k'achi'n chirij ik'aslemal, chirij kux iwaj kitijo, xoq'je' kux iwik'e' kitijo, mix k'achi'n chirij ikuerp chir kux iq'u' kikojo. ¿Wa suk' nimt k'utna ik'aslemal chwach iwaj xoq'je' nimt k'utna ikuerp chwach iq'u'?
40006026	Chiwla'much taq chokop chir k'o kixik', ire' k'ot tiko'n ki'no, xoq'je' k'ot uwach tiko'n kiwa'lsaj, xoq'je' k'ot uwach tiko'n kikol pchet; re' Iqaw, chir Qajwal Dios k'o pkaj re' ktzuquw kech. ¿Wa nim tuk'ut ib'anik ix chikiwach ni'j taq chokope'?
40006027	Naq chiw ix sub'laj k'achi'nek, ¿chir kowan chunimersik qe'nchik che raqan uq'ab'?
40006028	¿Kuxk'ut rech chir sub'laj kixk'achi'n chirij iq'u'b'al? Chiwla'much taq ukotz'e'jal jib', kux ub'anik kik'iyek chir kichakanta xoq'je' kikementa.
40006029	Pumul En kimb'ij chiw chir Salomón, tne' sub'laj umib'i'l, jla't uweqik rib' xu'no chpa' ni'j kotz'e'je'.
40006030	Wa Qajwal Dios jla' uweqik jn chaj rech jib' ku'no, chir k'o poq'ij pumul chwaq' kparex paq'a'. ¡Mat' sub'laj utz iweqik ix ku'no, ix wnaq chir nimt ikojb'al!
40006031	Rechi' chir mixk'achi'n, chub'ixik: ¿Kux qawaj qatijo, kux lewa' qakiye' qatijo, kux lewa' qaq'u' qakojo?
40006032	Mpa' nejel ni'j chpa'kuxla' wnaq chir ket'amt uwach Dios kik'achi'n chutzukxik, pumul Iqaw chir k'o pkaj chir Re' ret'am chir kchakan nejel ni'j chpa'kuxla' chiw.
40006033	Pumul re' chitzukuj nab'e jn nimlaj uq'atb'altzij Qajwal Dios xoq'je' chib'ana' chir kux suk' chwach Dios, kya' k'utna chiw nejel chpa'kux chir kchakan chiw.
40006034	Rechi' chir mixk'achi'n poq'ij chirij jn q'ij chwaq', mpa' jn q'ij chwaq' suk' kub'lek k'o kb'an chpam, mpa' wa kixk'achi'n chirij jn q'ij chwaq', sub'laj che k'ax kmoltaj chiwij.
40007001	Miq'at tzij pikiwi' ni'jchik wnaq, rechwa' Qajwal Dios kuq'at ta tzij piwi' ix.
40007002	Mpa' chpa' uq'atik tzij kib'an ix jla' uq'atik tzij kub'an Qajwal Dios piwi' ix, xoq'je' chpa' kipajik ni'jchik wnaq ki'no, jla' ipajik ix kub'an Qajwal Dios.
40007003	¿Kuxk'ut rech, re' kawil jn mes chir k'o pub'aq'wach awixlal, ruk'ut jn kuta'm che' chir k'o pab'aq'wach kawulta?
40007004	¿Kux rech kab'ij che awixlal? Wiyejna kwesajna jn k'al ch'iti'n mes chir k'o pab'aq'wach. ¡Re' wula' jn tem chir k'o pab'aq'wach at!
40007005	¡At wnaq chir kyeb' (2) aplaj! Re' wesaj nab'e jn tem chir k'o pab'aq'wach at tere' katkon chresik jn k'al mes chir k'o pub'aq'wach awixlal.
40007006	Miya' tyoxtaq chpa'kux chke tz'e', xoq'je' miya' b'aj chir kipoqpetek chke aq mpa' kiyaq' tne' cha'qan xoq'je' kitzalajlaq kimuchuj.
40007007	Chita', kya' k'utna chir kux rajwixik chiw, chitzukuj, kiraq k'utna chir kux rajwixik chiw, chik'ark'aj uchi' jaj, kteb' k'utna uchi' jaj chiwach.
40007008	Mpa' nejel naq kuto'o, chir kux rajwixik che, kya' che chir kux rajwixik che rimal Qajwal Dios, xoq'je' naq chir kutzukuj chir kux rajwixik che, kuroqoj chir kux kutzukuj, xoq'je' naq chir kuk'ark'aj uchi' jaj, kteb'axna uchi' jaj chwach.
40007009	¿Wa k'o k'ut naq chij chixo'l chir kta' naq kixlinwaj che rimal uk'ijol ruk'ut Re' kuk'am naq b'aj kuya' che uk'ijol?
40007010	Xoq'je' kuta' lewa' naq kar che uqaw, ¿wa naq tzel kmatz k'ut kuya' che uk'ijol?
40007011	Rechi' wa ix chir ix tzeltaq wnaq, kiraq uya'ik utzlaj sip chke iwilk'wa'l, ¡pa'tlo Iqaw chir k'o pkaj, re' kuya' utzlajtaq sip chke naq chir kita' che!
40007012	Rechi' nejel chir kux kiwaj ix kib'an wnaq chiw, chib'ana' ix xoq'je' chke ire', mpa' jla' tz'ib'tal knaq chpam pixab' chir xutz'ib'aj Moisés xoq'je' re' ri' xityojen ajq'axal uyoloj Qajwal Dios chirij.
40007013	Kixokaq che jn uchi' jaj chir ch'iti'n uwach. Mpa' nim uwach uchi' jaj xoq'je' nim uwach b'ej chir k'amemb'ik chpam kamikal chb'e q'ij chb'e saq, sub'laj ik'iy k'ut chir k'e okb'ik tla'.
40007014	Mpa' ch'iti'n uwach uchi' jaj, xoq'je' latz' uwach b'ej chir k'amen b'ik chpam jn jelik k'aslemal, ik'iy tuk'ut kiroqo.
40007015	Chichijij iwib' chke' jo'slaj taq ajq'axal uyoloj Dios, ire'k'ut chir kik'un suk' te' iwuk'. Janam kilik chpa' taq kirnere pumul kanme' janam chpa' tiw chir kaj kikamsaj taq kirnere.
40007016	Chpa' naq che' chirij uwach q'aljenek kux che che', jla' k'ut ire' chirij kiwach kich'ob'wa' ix chir naq ire'. ¿Wa che k'ix k'ut ktzukexwa' uva, xoq'je' wa che k'ixlaj taq chaj kyakwa' wikix?
40007017	Rechi', nejel utzlajtaq che' utz kiwach kiyo'oj, pumul jn che' chir utzta xoq'je' utzt uwach kuyo'oj.
40007018	Jn utzlaj che' kumajta chir utzt uwach kuyo'oj, jn che' chir utzta kowanta chir utz uwach kuyo'oj.
40007019	Rechi' nejel che' chir utzt kiwach kiyo'oj, kik'urek xoq'je' kik'yaq paq'a'.
40007020	Rechi' chir ix, xa' rimal kiwach kiwet'maj naq ire'.
40007021	Nejelt wnaq chir kib'ij, "Tat, Tat, chwe," k'e ok chpam jn nimlaj uq'atb'altzij kaj, xa'ne' xo'w k'e ok naqpla' chir kib'an rajwerem Enqaw chir k'o pkaj.
40007022	Sub'laj wnaq kib'ijna chwe che jn uk'isb'al q'ij, "Tat, Tat, ¿pab'i' tuk'ut at xqaq'axajwa' ayoloj, xoq'je' pab'i' xqesajb'ik tzeltaq santil pkik'aslemal wnaq, xoq'je' pab'i' xqab'an sub'laj che mayjab'al?"
40007023	Pumul En kimb'ij chke: "Wet'amt iwach; ¡kixelaq b'ik, ix ajb'anal tzeltaq mak!"
40007024	Rechi', xa' naqpla' kuta' Enyoloj, xoq'je' ku'no chir kux kimb'ij, xa' janam ub'anik chpa' jn wnaq chir nim uno'jb'al chir xuyak richoj puwi' jn nimlaj b'aj.
40007025	Xqaj sub'laj jab', xinimer b'inel ja' xoq'je' xpe kiq'i' xq'osb'an chirij jn jajla'; pumul jn jajla' xtzaqta, mpa' chu' jun nimlaj b'aj kub'ulwa'.
40007026	Pumul naqpla' kuta' ni'j yoloje' chir kimb'ij, pumul kub'anta, xa' janam ub'anik chpa' jn wnaq chir tak ruk' uno'jb'al chir xuwa'lsaj richoj puwi' seneb'.
40007027	Xqaj k'ut sub'laj jab', xinimer b'ineltaq ja', xoq'je' xpe kiq'i' xq'osb'an chirij jn jaj la' ruk'ut jn jajla' xtzaqek. ¡Sub'laj che k'ax k'ut xuraq jn jaj la'! Jla' k'ut xub'ij Jesús.
40007028	Re'chir Jesús xtene' che yoloj kuk' wnaq, kinejel ire' xtzaq kik'u'x chirij utyojnem,
40007029	mpa' tijen k'e utyojij ruk' nejel uq'atb'altzij Dios, janamta chpa' kityojnik ajtyojel pixab' chir xutz'ib'aj Moisés.
40008001	Re'chir xqajlaq Jesús chu' jib', xitaraj sub'laj wnaq chirij.
40008002	Xqet ruk' Jesús jn chij chir lo'tajnaq rij che tzel ch'a'k, xuke' chwach Jesús kub'ij che: "Tat, wa kawaj, knakunuj, nakunuj b'la' che jn ya'b'ile'," xcha' che.
40008003	Ruk'ut Jesús xuyuq uq'ab', xuchap pnaq jn chije' xub'ij che: Kwaj, ktu'tzraq. Pa'nim k'ut, xu'tzer knaq jn chije'.
40008004	Xub'ij k'ut Jesús che: Ta'much, k'o mab'ijwa', re' jat ak'utu' awib' chwach ajnimnel rech loq'laj jaj, xoq'je' k'ma'b'ik asip chpa' kub'ij taqnik chir xutz'ib'aj Moisés, rechwa' q'aljenek chir xatkuntaj knaq.
40008005	Re'chir xok Jesús pe tilimit Capernaum, xqet ruk' Re', jn chij chir kajwal jn ok'al (100) ajxolta't aj Roma, xuta' toq'ob' che.
40008006	Xub'ij: "Tat, entaqo'n chir k'o chwichoj qajnaq chu' uch'at; kamnaq raqan uq'ab' sub'laj nimtajnaq."
40008007	Jesús xub'ij che: En kimb'ek, k'e Enkunuj.
40008008	Pumul jn kajwal ajxolta't xub'ij che Jesús: "Tat, retalt chwe en chir ktok pwichoj; pumul xo'w b'i'j ayoloj, wet'am en chir jaqlel ajnimnel wech kuntejek.
40008009	Mpa' xoq'je' en, enk'o xe' taqnik, xoq'je' ik'o ajxolta't xe' entaqnik. kimb'ij che jun "katb'inaq," kb'inek, wa kimb'ij che jnchik "saj," re' kpetek; xoq'je' wa kimb'ij che jaqlel ajnimnel wech "b'ana' jri'," xoq'je' ku'no. Xcha' jn kajwal ajxolta't che Jesús.
40008010	Xuta'k'ut Jesús, xtzaq uk'u'x, xub'ij chke wnaq chir itaran chirij: Qatzij kimb'ij chiw chir k'ot naq wnaq xinraq chikixo'l wnaq aj Israel chir k'o ukojb'al chpa' jn chije'.
40008011	Kimb'ij chiw chir kipena sub'laj che wnaq rech tilimit chir ik'o pusuk'mal relb'al q'ij xoq'je' kipena sub'laj wnaq rech tilimit chir ik'o pusuk'mal uqajb'al q'ij, kikub'e'na chi' mexe ruk' Abraham, xoq'je' ruk' Isaac ch'il Jacob chpam jn nimlaj uq'atb'altzij kaj,
40008012	pumul ni'j wnaq chir kech ire' jn nimlaj uq'atb'atzij Dios, ire' kikyaq' b'ik chpam qu'mal, tla' k'ut kyoq'wa' xoq'je' kiqitz'wa' key.
40008013	Xub'ij k'ut Jesús che jn kajwal ajxolta't: Jat chawchoj, mpa' xakojo chir kinkunuj ataqo'n, rechi' b'antajaq b'la' chir kux xato'o. Ruk'ut utaqo'n xkuntaj knaq re'chir Jesús xub'ij ni'j yolojla'.
40008014	Xk'un k'ut Jesús chirchoj Pedro, xrilk'ut Jesús chir uji' xaq Pedro qajnaq chuch'at, yab', sub'laj q'a' chirij.
40008015	Jesús xuchap uq'ab' uji' Pedro, xelk'ut q'a' chirij re', xwa'lejek xok chkinimxik.
40008016	Re'chir xok q'ab' xik'amlaq ruk' Jesús sub'laj che wnaq chir oknaq tzeltaq santil pkik'aslemal; xa' k'ut jun che tzij xub'ij xyelb'ik tzeltaq santil pkik'aslemal xoq'je' xye ukunuj knaq kinejel.
40008017	Rechwa' kb'antejek chpa' xub'ij knaq Isaías ajq'axal uyoloj Dios, re'chir xub'ij: "Re' xuya' qachoq'ab' xoq'je' rimal ukamikal xuk'amb'ik nejel uwach qaq'oxom".
40008018	Xril k'ut Jesús, chir sub'laj che wnaq imulun chirij, xyutaq ajtarnel rechwa' kiq'ax che jnchik praj che nimlaj tik'lek ja'.
40008019	Xqeb' k'ut ruk' Jesús jun ajtyojel pixab', xub'ij che: "Ajtyojnel, kwaj kintaraj chawij xa' jalchi'pla' katb'ewa' chi'."
40008020	Xub'ij Jesús che: Taq par k'o kijul xoq'je' taq chokop chir kiripep pkaj k'o kisok, pumul En chir, En Uk'ijol Chij k'ot kotz'ewa' Enwi'.
40008021	K'o k'ut jnchik ajtarnel rech, xub'ij che: "Tat, ya' chwe chir nab'ena kimb'e chumuqik enqaw tere' kintaraj chawij."
40008022	Pumul Jesús xub'ij che: At kat tarjaq chuwij, ya'knaq kamnaqib' kimuqu'na kikamnaq ire' chikiwach.
40008023	Tere' Jesús xok chpam ch'ich' chir kib'in puwi' ja', xoq'je' xitaraj ajtarnel rech chirij.
40008024	Chri' k'ut chir xwa'laj jn nimlaj kiq'i' chu' nimlaj tik'lek ja', sub'laj k'ut kb'alq'a'ten uwi' ja' chir q'aten urep ja' puwi' ch'ich' chir kib'in puwi' ja', pumul Jesús wuram ku'no.
40008025	Xiqet ajtarnel ruk' Jesús xkik'usuj, xkib'ij che: "¡Tat, jawesaj che jn kaxe'! ¡Kamem qa'no!"
40008026	Ruk'ut Jesús xub'ij chke: ¿Kux rech kixij iwib'? ¡Chijab' chir nimt ikojb'al! Tere' xwa'lejek, xuq'atuj kiq'i', xoq'je' xuq'atuj urep ja' chir kb'alq'a'tenek, tere' xtene' kiq'i' xoq'je' xtene' che b'alqa'tenem ja'.
40008027	Ruk'ut ajtarnel rech Jesús xtzaq kik'u'x, xkib'ij: "¿Kux k'ut che chij june', chir nimaqtaq kiq'i' ch'il mar kinimaj kux kub'ij?"
40008028	Xo'pen k'ut Jesús che jnchik praj mar, pkijuyb'al wnaq aj Gadarenos, xyel k'utlaq kyeb' (2) chijab' chir oknaq tzel santil pkik'aslemal, je' xyel laq ptaq muqb'al kech kamnaqib'. Ni'j chijab'e' kawulpa' tzeltaq awaj kilik, rechi' chir k'ot jnaq kowan che q'axem che jn b'ejla'.
40008029	Xisik'in pa'nim xkib'ij: "¡Kux kab'an quk' wural, At, Uk'ijol Dios! ¿Xatpe quk' wural qoj k'un aya' chpam nimlaj q'oxom chir maja' ko'pen uq'ijal?"
40008030	Naj k'ut qe'n chke ire', ik'o jun mulaj che aq chir tijen kitij kecha',
40008031	ruk'ut ni'j tzeltaq santil kib'oychi'j Jesús, kib'ij che': "Wa qoj awesajb'ik, jataqa' b'ik kuk' ni'j aqla'."
40008032	Ruk'ut Jesús xub'ij chke: Jix b'la'. Xyel k'utb'ik ni'j tzeltaq santil xib'e kuk' ni'j aq; cha'nim k'ut xyel b'ik nejel jun mulaj che aqla' xkik'yaqb'ik kib' che jnuwach b'aj xiqaj k'ut paja' rech nimlaj tik'lek ja', xijeq' k'ut kinejel tla'.
40008033	Ruk'ut ajyuq'al kech ni'j aqe' xkanij kib', xib'e pe tilimit chuyolik nejel chir kux xkik'iwsaj ni'j chijab', chir oknaq tzeltaq santil pkik'aslemal.
40008034	Nejel wnaq rech tilimit xyel laq chuk'ulik Jesús, re'chir xkilo kib'oychi'j rechwa' kelb'ik pkijuyb'al ire'.
40009001	Xok Jesús chpam jn ch'ich' chir kb'in puwi' ja', xq'aten chq'a ja' xk'un putilimit.
40009002	Xkik'amlaq ruk' re' jn chij kamnaq raqan uq'ab', ko'tz'el puwi' jn telb'al; re'chir xril Jesús kikojb'al ire', xub'ij che jn chij chir kamnaq raqan uq'ab': K'olaq anme' chaw, wilk'wa'l, xkuytaj amak.
40009003	Xkib'ij k'ut jujun ajtyojel pixab' chikiwach ire': "June' wastzij xub'ij."
40009004	Ret'am k'ut Jesús chir kux kichomnik ire', xuta' chke: ¿Kux uxlaj kib'an tzeltaq chomb'al piwanme'?
40009005	¿Mpa' naq che k'axt, ub'ixik: "Sachtaj amak", re' lewa' kb'ix: "Kat wa'ljaq xoq'je' kat b'inaq?"
40009006	Pumul rechwa' kiwet'maj ix chir Uk'ijol Chij k'o uq'atb'altzij chwach lew chukuyik mak, tere' Jesús xub'ij che jn chij chir kamnaq raqan uq'ab': Kat wa'ljaq, k'ama' atelb'al jat chawchoj.
40009007	Xwa'laj k'ut xye chirchoj.
40009008	Re'chir xkil sub'laj che wnaq xtzaq kik'u'x, xoq'je' xkinimirsaj ub'i' Qajwal Dios rimal chir uyo'om q'atb'altzij chke chijab'.
40009009	Re'chir xelb'ik Jesús tla' xril jn chij Mateo ub'i', kub'ul tla' chpa' kmolwa' tojb'al rech q'atb'altzij Roma, Jesús xub'ij che: Kat tarjaq chuwij. Xwa'laj k'ut Mateo xtaraj chirij Jesús.
40009010	Re'chir kub'ul Jesús chichi' mexe chirchoj Mateo, sub'laj che ajmolel tojb'al rech q'atb'altzij Roma xoq'je' ajmakib', xipetek xikub'e' chi'mexe ruk' Jesús ch'il ajtarnel rech.
40009011	Re'chir xkil aj Fariseos xkib'ij chke ajtarnel rech Jesús: "¿Kux rech ajtyojel iwech kutij waj kuk' ajmolel tojb'al xoq'je' kuk' ajmakib'?"
40009012	Pumul re'chir Jesús xuto'o xub'ij: Naq chir iyab'taj, rajwixikt ajkun chke ire' xa'ne' naq chir iyab' kchakan ajkun chke ire'.
40009013	Pumul jix chiwet'maj kux kub'ij tyox wuj chir kub'ij: Re' kwaj En chir k'axk'ab' ik'u'x chke wnaq, tne' kumajt chke, xoq'je' kwajt En chir ix kinimersaj Emb'i' ruk' uparxik awaj chu' altar, mpa' ximpet En chkisik'xik naq chir kichomaj ire' chir suk' kik'aslemal, xa'ne' re' k'e Ensik'ij ajmak rechwa' kitzalq'amij kanme'.
40009014	Tere' xipe ajtarnel rech Juan Bautista ruk' Jesús xkib'ij che: "Kux uxlaj oj ch'il aj Fariseos qojmojnek, ¿pumul ajtarnel awech kimojenta?"
40009015	Xub'ij Jesús chke: ¿Wa kikon k'ut rixlal rajaw tz'on kib'isen pe jn q'ij chir k'ona rajaw tz'on kuk'? Pumul kpena jn q'ij chir ke'ses rajaw tz'on chikixo'l, te' chi' kimojnek.
40009016	Xoq'je' xub'ij Jesús chke: K'ot jnaq kuk'ojij jun q'el k'ul ruk' jn chaqap k'ak' k'ojb'al, mpa' jn k'ak' k'ojb'al k'oltejek kurich' jn q'el k'ul, nimna chik kurich' che.
40009017	Xoq'je' loq'ta ktzaq k'ak' vino chpam jn q'el kolb'al tz'um, mpa' wa ktzaq chpam krich'tejek, ruk'ut vino ktixek, xoq'je' kolb'al tz'um kub'an k'ax. Xa'ne' ktzaq jn k'ak' vino chpam jn k'ak' kolb'al tz'um, xoq'je' che ikyeb' (2) kib'ant k'ax.
40009018	Re'chir tijen kub'ij ni'j yoloje' chke, xo'pen jn chij chir nim ub'anik chikixo'l Judíos, xuke' chwach Jesús xub'ij che: "Chinime' xkam enmi'al, pumul katpetaq ya' aq'ab' puwi', k'se'nare'."
40009019	Xwa'laj k'ut Jesús, xye ruk' jn chije' ch'il ajtarnel rech.
40009020	K'o k'ut jn xaq chir b'enaq chik kab'lajuj (12) janab' chir kutij k'ax, tijen kel ukik'el, xqet k'ut chirij Jesús xuchap uchi' uq'u'.
40009021	Xub'ij k'ut putike'lam: "Xo'w tne' kinchap uchi' uq'u' Jesús, knu'tzer knaq."
40009022	Pumul Jesús xutzalq'amij rib', xril jn xaqe' xub'ij che: K'olaq anme' chaw, Enmi'al, re' akojb'al xtukunuj. Ruk'ut jn xaqe' xu'tzer knaq che jn hora la'.
40009023	Xo'pen k'ut Jesús chirchoj jn chij chir nim ub'anik chikixo'l Judíos, re'chir xril aj su' xoq'je' sub'laj che wnaq chir sachnaq kik'u'x.
40009024	Xub'ij k'ut chke: Jix, mpa' k'al lij kamnaqta, xa'ne' wuram ku'no, ruk'ut ire' xa' xkitze'j uwach Jesús.
40009025	Pumul Jesús xresajlaq nejel wnaq chwach jaj, cha'nim xokb'ik xuchap uq'ab' jn lije'. Xwa'laj k'ut jn lije'.
40009026	Xel k'ut uyolik chir kux xraqtejek che nejel jn luwarla'.
40009027	Re'chir xq'aten Jesús tla', xitaraj kyeb' (2) moy chirij, sub'laj kisik'in chub'ixik: "¡K'axk'ab'aq ak'u'x chqe, At Rilk'wa'l David!"
40009028	Re'chir Jesús xo'pen chirchoj, xik'un suk'te' ruk' re' ni'j moye', xub'ij Jesús chke: ¿Kikoj ix chir kinkon chikunxik? Xkib'ij che: "Katkownek, Tat."
40009029	Tere' xuchap kib'aq'wach ire', xub'ij chke: Chpa' ikojb'al, b'anaqb'la' chiw ix chir kux kito'o.
40009030	Xteb' k'ut kib'aq'wach ire', Jesús sub'laj xuchilb'ej chke xub'ij: Chiwla'much mat' k'o jnaq kib'ijwa'.
40009031	Pumul ire', xyelb'ik, xkimaj ub'ixik chir kux xub'an Jesús chke che nejel jn luwarla'.
40009032	Re'chir xyelb'ik kyeb' (2) moye' tla', xk'amlaq suk'te' ruk' Jesús jun mem chir oknaq tzel puk'aslemal.
40009033	Re'chir xelb'ik jn tzel jla', xch'a'w jn chije' chir mem. Ruk'ut kinejel wnaq sub'laj xtzaq kik'u'x, xkib'ij: "¡B'nomt ni'j mayjab'ale' pqatilimit Israel!"
40009034	Pumul aj Fariseos xkib'ij: "Pub'i' kajwal tzeltaq santil kresajwa' tzeltaq santil."
40009035	K'e usalij Jesús nejel tilimit xoq'je' nejel uq'ab' tilimit, ktyojen ptaq uq'ab' loq'laj jaj kech ire'. Chub'ixik jn k'ak' yoloj rech jn nimlaj uq'atb'altzij Dios, xoq'je' ukunxik nejel uwach che ya'b'il xoq'je' nejel uwach che q'oxom.
40009036	Re'chir xril sub'laj che wnaq, xk'axk'ab' uk'u'x chke, rimal chir q'axew kanme' xoq'je' kikont kib'inek, kawulpa' kirnere chir k'ot ajyuq'el kech.
40009037	Tere' xub'ij chke ajtarnel rech: Qatzij chir sub'laj uwach tiko'n, pumul ajchak ik'iyta.
40009038	Rechi', chich'ab'ej rajaw tiko'n rechwa' kyutaqlaq ajchak rech kimol uwach tiko'n.
40010001	Jesús xye usik'ij kab'lajuj (12) ajtarnel, xuya' q'atb'altzij chke rechwa' kesaj tzeltaq santil pkik'aslemal wnaq, xoq'je' xuya' q'atb'altzij chke rechwa' kikunuj nejel uwach che ya'b'il xoq'je' nejel uwach che q'oxom.
40010002	Jri kib'i' kab'lajuj (12) ajtarnel: Nab'e Simón, chir kb'ix Pedro che, ch'il uchaq' chir Andrés ub'i'; Santiago chir uk'ijol Zebedeo ch'il uchaq' chir Juan ub'i';
40010003	Felipe ch'il Bartolomé; Tomás ch'il Mateo, chir ajmolel pwaq rech q'atb'altzij Roma; ch'il Santiago, uk'ijol Alfeo, ch'il Tadeo;
40010004	Simón aj Cananista, ch'il Judas Iscariote, chir xujach Jesús pe kiq'ab' ajmakib'.
40010005	Ire'k'ut ri' kab'lajuj (12) ajtarnel chir xitaqb'i'k rimal Jesús, xuchilb'ej chke, xub'ij: Mixb'e ptaq kitilimit wnaq chir it aj Israel, xoq'je' mixok ptaq kitilimit aj Samaria;
40010006	xa'ne' jix ptaq tilimit chpa' ik'owa' wnaq aj Israel chir isachnaq chpa' kib'an kirnere chir kisach kib'ej.
40010007	Re'chir kixb'inek chiya' ub'ixik uyoloj Qajwal Dios chib'ij: "Naqaj chik k'owelaq jn nimlaj uq'atb'altzij kaj."
40010008	Chikunuj knaq yab', chik'asb'a' kamnaqib', chisaqab'saj kij naq chir lo'tajnaq kij che tzel ch'a'k, chiwesaj pnaq tzeltaq santil chke kik'aslemal wnaq. Mpa' xa' sipix chiw ix; chisipaj ix xoq'je'.
40010009	Mik'amb'ik q'an pwaq xoq'je' saq pwaq ch'il kyaq pwaq.
40010010	Xoq'je' mik'amb'ik chim rech ib'ej. Xoq'je' mik'amb'ik jalb'al iq'u', xoq'je' mik'amb'ik jalb'al ixajab', xoq'je' mik'amb'ik jalb'al ich'imi'y, mpa' jun ajchak kumaj che re' ktzuqek.
40010011	Xa' jalchi'pla' che naq tilimit, naq aldey lewa', kxo'penwa' chitzukuj naq wnaq chir kumojo kixjaqe' chirchoj, kixkojo'q chirchoj suk'te' kxelnelaq che jn luwarla'.
40010012	Re'chir kxok chpam jn jajla', chiya' ritzil kiwach naq chir ik'o tla'.
40010013	Wa qatzij chir ni'j wnaqla' chir ik'o chpam jn jajla' kumaj chke kixkije' kuk' petaqb'la' jn uxunem rech anme' chir k'o iwuk' pikiwi' ire', pumul wa utzt kib'anik ni'j wnaqla' chir ik'o chpam jn jajla' jn uxunem rech anme' iwech ix, ktzalajlaq iwuk' jumulchik.
40010014	Xoq'je' naqpla' chir kxuk'ulujta xoq'je' kuta'ta chir kux xib'ij che, re'chir kxelaq che jun jajla' che naq tilimit lewa', chitowtoj knaq paqlaj chir k'o che iweqan.
40010015	Qatzij kimb'ij chiw chir che jn q'ij re'chir q'at tzij, kch'ijtajna jn nimlaj k'ax chir xpe pikiwi' aj Sodoma ch'il wnaq aj Gomorra chwach jn k'ax chir kpena pikiwi' ni'j wnaqe'.
40010016	¡Chiwula' much! En kxintaqb'ik chpa' kitaqik kirnere chikixo'l tiw. Rechi', chichijij iwib', chpa' uchajxik rib' jn kmatz ku'no, xoq'je' chib'ana' ch'uch'uj che iwanme' chpa' jn pum.
40010017	Xoq'je' chikolo' iwib' chke wnaq, mpa' kixkijachna pe kiq'ab' q'atb'altzij, xoq'je' kixkich'ayna ptaq uq'ab' loq'laj jaj.
40010018	Xoq'je' xa' wumal En kixk'amb'ik chikiwach ukaptaq ajtaqnel xoq'je' chikiwach nimaqtaq ajtaqnel, mpa' rajwixik chir kniq'aljansaj chikiwach ire' xoq'je' rajwixik kniq'aljansaj chikiwach wnaq chir it Rilk'wa'l Israel.
40010019	Pumul re'chir kixjach pe kiq'ab' q'atb'altzij, mix k'achi'nek rimal chir kux kib'ij, mpa' Qajwal Dios kuya' chiw che jn hora la' chir kux kib'ij.
40010020	Mpa' ixt kixch'a'wek, xa'ne' Re' Loq'laj Usantil Qajwal Dios chir Iqaw kch'a'w chichi' ix.
40010021	Ik'o alxik chir kijachna jnchik pe kamikal, xoq'je' ik'o chuch qajaw chir kijachna kilk'wa'l pe kamikal; xoq'je' ik'o alk'wa'lxel chir kiwa'lajna chikij kichuch kiqaw xoq'je' kiya'na kichuch kiqaw pe kamikal.
40010022	Xoq'je' xa' rimal Emb'i' ke'tzlexna iwach kimal kinejel wnaq; pumul naq kuch'ijo suk'te' che uk'isb'al, june' ksoltajna.
40010023	Re'chir kixtzukex che jn tilimit, chiwanij iwib' che jnchik tilimit; mpa' qatzij kimb'ij chiw chir kixkont chusalxik nejel tilimit chir ik'o pujuyb'al Israel xe'taq kimpe jumulchik En chir En Uk'ijol Chij.
40010024	K'ot naq ajtarnel nimna chwach ajtyojel rech, xoq'je' k'ot naq jaqlel ajnimnel nimna ub'anik chwach rajaw.
40010025	Sub'laj nim che jn ajtarnel kub'an janam chpa' ajtyojel rech, xoq'je' sub'laj nim che jn jaqlel ajnimnel kub'an chpa' rajaw. Wa rajaw jaj kb'ix Beelzebú che, ¿mat'lo jla' kb'ix chke naq ik'o chirchoj?
40010026	Rechi', chir mixij iwib' chke wnaq chir kib'an k'ax chiw. Mpa' k'ot naq chpa'kux tz'aptelek mat' kteb'ax uwi', xoq'je' k'ot naq chpa'kux owtelek chemat' ktamt'exek.
40010027	Kuxpla' kimb'ij chiw paqu'mal, chib'ij ix chke wnaq pasaqil; xoq'je' kuxpla' kimb'ij chiw po'wle'kil, kixsik'naq ix chub'ixik chu'taq jaj.
40010028	Xoq'je' mixij iwib' chke naq chir kikamsaj ikuerp, pumul kikont chukamsesik iwanme'. Pumul re' chixij iwib' chwach Jun chir kowan chutzaqik iwanme' ch'il ikuerp pk'axk'ol.
40010029	¿Mpa' k'ayex te'k'ut kyeb' (2) tz'unun xa' che jun centavo? Pumul, k'ot jnaq chke taq tz'unune' qaj pu'lew chemat' Re' Dios chir Iqaw kuya' luwar chke.
40010030	Jla' ix xoq'je', nejel rismal iwi' ajlam rimal Qajwal Dios.
40010031	Rechi' chir ix mixij iwib', mpa' nimna ib'anik ix chikiwach sub'laj che tz'unun.
40010032	Naqpla' knuq'aljansaj chikiwach wnaq, En xoq'je' kinq'aljansaj chwach Enqaw re'k'ut Qajwal Dios chir k'o pkaj;
40010033	pumul naqpla' chir kub'ij chke wnaq chir ret'amt Enwach, En xoq'je' kimb'ij chwach Enqaw chir k'o pkaj chir wet'amt uwach.
40010034	Michomaj ix chir Empetnaq chuya'ik jn uxunem rech anme' chikixo'l wnaq chwach lew; En Empetnaqt chuya'ik uxumb'al rech anme', xa'ne' Empetnaq chuya'ik ch'oj chikixo'l wnaq chir ik'o chwach lew.
40010035	Mpa' Empetnaq chuya'ik jachb'al ib' chikixo'l jn elk'wa'lxel laj ch'il uqaw, xoq'je' Empetnaq chuya'ik jachb'alib' chikixo'l jun xaq ch'il uchuch, xoq'je' Empetnaq chuya'ik jachb'al ib' chikixo'l jun lib'xel ch'il rilib' xaq;
40010036	mpa' rajch'oj naq wnaq, ire' naq chir ik'o chirchoj.
40010037	Naqpla' sub'laj kuloq'ojna uchuch uqaw chinwach En, kumajta ktaraj chuwij, xoq'je' naqpla' chir sub'laj kuloq'ojna rilk'wa'l chinwach En, kumajta ktaraj chuwij;
40010038	xoq'je' naqpla' ktaraj chuwij chirwa kuk'amt ucruz, june' kumajta ktaraj chuwij.
40010039	Naqpla' kraj kukol uk'aslemal, jn k'aslemal la' kutzaqna, pumul naqpla' kusach uwach uk'aslemal xa' wumal En, re' kuraqna jn k'aslemal chir k'istechik.
40010040	Naq wnaq chir kxuk'uluj ix, En xoq'je' knuk'uluj, xoq'je' naq wnaq chir knuk'uluj En, xoq'je' kuk'uluj naq xtaqawlaq wech.
40010041	Naqpla' kuk'uluj jun ajq'axal uyoloj Qajwal Dios rimal chir ajq'axal uyoloj Dios, utojb'al ajq'axal uyoloj Qajwal Dios kya'na che xoq'je' naq chir kuk'uluj naq wnaq chir suk' uk'aslemal, rimal chir suk' uk'aslemal, utojb'al jun chir suk' uk'aslemal kya'na che.
40010042	Xoq'je' naqpla' chir kuya' naq mulul joron ja' che naq chke ni'j ch'iti'ne' xa' rimal chir ajtarnel wech, qatzij kimb'ij chiw chir suk' kub'lek ktojna che, xcha' Jesús chke.
40011001	Re'chir xb'antaj Jesús chuya'ik taqnik chke kab'lajuj (12) ajtarnel rech, xelb'ik tla' xye pe tyojnem xoq'je' chub'ixik jun k'ak' yoloj ptaq kitilimit Rilk'wa'l Israel.
40011002	Xuta' k'ut Juan Bautista, re'chir k'o pche', chirij chak xoq'je' chirij kux tijen kub'an Cristo. Xutaq ajtarnel rech chuta'ik che Cristo,
40011003	xub'ij chke: "Wa At k'ut chir b'im chqe chir petnaq, qayi'ej lewa' jnchik."
40011004	Ruk'ut Jesús xub'ij chke: Jix chib'ij che Juan chir kux kito'o xoq'je' kux kiwulo.
40011005	Chib'ij che Juan, wnaq chir imoy nab'e knaq chinime' kika'y chik, xoq'je' wnaq chir k'ax kiqan nab'e knaq chinime' kib'in chik, xoq'je' wnaq chir lo'tajnaq kij che tzel ch'a'k saq chik kij chinime', xoq'je' naq chir tak kixikin nab'e knaq, chinime' kita' chik, xoq'je' kamnaqib' k'astaj kiwach xoq'je' chke mub'a' kya' ub'ixik jn k'ak' yoloj.
40011006	¡Xoq'je' sub'laj utz rech naq wnaq chir kuya't knaq ukojb'al xa' wumal En!
40011007	Re'chir xitzalajb'ik ajtarnel rech Juan, Jesús xumaj yoloj kuk' sub'laj wnaq, kyolow k'ut chirij Juan Bautista, kub'ij chke wnaq: ¿Kux k'ut xixelb'ik chirilik pe chiqi'j jib'? ¿Re' xiwila' jn aj chir kujub'ex rimal kiq'i'?
40011008	¿Pumul wa re'taj? ¿Kux k'ut xixelb'ik chirilik? ¿Re' xiwila' jn chij chir ukojom sub'laj utzlajtaq k'ul? Iwet'am ix naq qas kikoj utzlaj taq k'ul, ire' je' ik'o pkichoj nimaqtaq ajtaqnel.
40011009	Pumul kux k'ut xixelb'ik chirilik, ¿re' xiwila' jn ajq'axal uyoloj Qajwal Dios? Qatzij k'ut, xoq'je' En kimb'ij chiw, chir re' nimna ub'anik chikiwach nejel ajq'axal uyoloj Qajwal Dios.
40011010	Mpa' chirij Juan tz'ib'tal knaq chpam tyox wuj, chir xub'ij: "Kintaqb'ik jn ajq'axal Enyoloj knab'aj chawach, rechwa' kub'an ukiji'k ab'ej, xcha' Qajwal Dios."
40011011	Qatzij kimb'ij chiw, chir k'ot naq chij wa'lsam chikixo'l kilk'wa'l ixiqib' chir nimna ub'anik chwach Juan Bautista. Pumul jun chir ch'iti'n chpam nimlaj uq'atb'altzij Dios sub'laj nimna ub'anik chwach re'.
40011012	Suk'te' xmajtajlaq ptaq uq'ijal Juan Bautista suk' te' chinime', jn nimlaj uq'atb'altzij kaj kutij sub'laj k'ax; ruk'ut wnaq kikoj sub'laj kichoq'ab' rechwa' k'e ok chpam.
40011013	Mpa' pixab' chir xutz'ib'aj Moisés xch'a'w chirij jn loq'laj utaqnik Qajwal Dios xoq'je' ajq'axal uyoloj Qaqjaw xich'a'w chirij jn loq'laj utaqnem Qajwal Dios, suk'te' xk'unna Juan Bautista.
40011014	Wa, kiwaj ix kik'omo, Juan Bautista re'k'ut jn Elías chir kpetek.
40011015	Naq k'o uxikin, chuta'b'la'.
40011016	Pumul, ¿naq ruk' k'e Enjunumsajwa' jn xe'na'ale'? Ire' xa' janam kib'anik chpa' k'la'b' chir ikub'ul ptaq k'iyb'al chir kisik'in pnaq kuk' ni'jchik k'la'b',
40011017	kib'ij: "Xqasu'j kison ajk'le'k chiw, pumul ix xix xojowta, xoq'je' xqab'ixaj son rech b'is chiw, pumul ix xixoq'ta."
40011018	Mpa' xk'un Juan chir xutijt waj xoq'je' xutijt ja' chpa' ix, ruk'ut wnaq kib'ij chir tzel santil k'o ruk' Juan Bautista.
40011019	Xoq'je' xink'un En chir, En Uk'ijol Chij, chir kintij waj xoq'je' kintij ja' chpa' ix, ruk'ut wnaq kib'ij: Chiwla'much jn ajwi'il laj wnaq xoq'je' aj tijel vino, xoq'je' jink'isik kuk' ajmolel tojb'al rech q'atb'altzij Roma xoq'je' jink'isik kuk' ajmakib', pumul En kimb'ij chiw chir jn loq'laj no'jb'al chir xuya' Qajwal Dios che Juan ch'il chwe En je k'uten uwach ptaq qachak chir xqa'no, xcha' Jesús.
40011020	Tere' Jesús xumaj kiyajik wnaq chir ik'o ptaq tilimit chpa' xub'anwa' sub'laj che mayjab'al, mpa' kajt kitzalq'amij kanme'. Xub'ij chke:
40011021	¡K'ax iwech ix, ajtilimit Corazín! ¡K'ax iwech ix, ajtilimit Betsaida! Mpa' xa't kuk' wnaq ajtilimit Tiro ch'il tilimit Sidón xb'anwa' ni'j mayjab'ale' chir xb'an chixo'l ix, xetre' q'ij che chir xkitzalq'amij kanme', xoq'je' xetre' q'ij che chir kikoj k'ul rech b'is chikij xoq'je' xya'tajtre' chaj chikij rimal chir q'aljenwa' chir kib'isen rimal mak chir kib'onom.
40011022	Pumul En kimb'ij chiw chir che jn q'ij re'chir Qajwal Dios kuq'at tzij piwi' ix qatzij k'ut chir k'ona chwach jn nimlaj k'ax chir kpe pikiwi' wnaq ajtilimit Tiro ch'il wnaq ajtilimit Sidón chwach jn k'ax chir kpena piwi' ix.
40011023	Ruk'ut ix wnaq ajtilimit Capernaum, ¿ix kichomaj chir suk'te' pkaj kixwa'lseswa'? ¡Pumul jla'ta mpa' suk'te' pk'axk'ol kixtaqwa'! Mpa' cha't chikixo'l wnaq aj Sodoma xb'anwa' ni'j mayjab'ale' chir xb'an chixo'l ix, k'otnere' jn tilimitla' chwach lew chinime'.
40011024	Pumul En qatzij kimb'ij chiw chir che jn q'ij re'chir Qajwal Dios kuq'at tzij piwi' ix, kch'ijtajna qe'n jn k'ax chir kpena pikiwi' wnaq ajtilimit Sodoma chwach jn k'ax chir kpe piwi' ix, xcha' Jesús.
40011025	Che jn q'ijla', xub'ij Jesús: Kintyoxij chaw, At chir At Enqaw, chir At rajaw kaj xoq'je' At rajaw uwach lew, mpa' xawawaj ajwerem awech chikiwach wnaq chir nimaq kino'jb'al xoq'je' chikiwach wnaq chir sak'al kiwi', re' xaq'aljansaj chikiwach taq k'la'b'.
40011026	Jla', xa'no Qajawxel, mpa' jla' xqaj chawach At.
40011027	Nejel xjach chwe En rimal Enqaw, chir Qaqaw. K'ot jnaq ret'am Enwach chir En K'ijolxel, xo'w Qajawxel chir Enqaw ret'am Enwach; k'ot jnaq ret'am uwach Qajawxel xo'w En wet'am uwach, xoq'je' kink'ut Enqaw chikiwach naqpla' chir kwaj En uk'utik.
40011028	Kixpetaq wuk' iwenejel chir sub'laj ix kosnaq xoq'je' al iweqa'n, En kimb'an chiw chir kxu'xnek.
40011029	Chik'ama' taqnik chir kinya' En chiw chpa' taq wakix chir kik'am kiyuke xoq'je' chiwet'maj wuk' En, chir En nim wanme', xoq'je' nimt kinya'wa wib'; wa jri' ki'no kiraqna jn uxunem rech iwanme'.
40011030	Re'k'ut la' Entaqnik, jn eqa'nla' ch'il jn yuke chir kinya' chiwij, ire' k'axt kik'amik.
40012001	Chpam jn q'ij sábado chir tyox q'ij rech uxunem, xq'aten Jesús ch'il ajtarnel rech ptaq tikomb'al trig. Kinum chik ajtarnel rech, xkimaj uch'upik uwi'taq trig, xyok chutijik ub'aq' trig.
40012002	Xkil k'ut aj Fariseo chir jla' kib'an ajtarnel rech Jesús, xkib'ij che Jesús: "Wula'much, ajtarnel awech re' ki'no chir kux k'le'lent ruk' pixab' chir kb'an pe jn q'ij sábado chir tyox q'ij."
40012003	Ruk'ut Jesús xub'ij chke: ¿Inik'im tuk'ut ix chir kux xub'an David re'chir xnumek xoq'je' kux xkib'an naq chir ik'o ruk'?
40012004	Chir kux ub'anik xok chpam loq'laj jaj xoq'je' xkitij tyox kixlinwaj, chir uxlajt ktijek; xoq'je' uxlajt kitij naq chir ik'o ruk', chir xo'w ajnimnel rech loq'laj jaj yo'om chke utijik.
40012005	Xoq'je' xub'ij Jesús: ¿Wa inik'im tuk'ut ix pixab' chir xutz'ib'aj Moisés chir ajnimnel chpam richoj Qajwal Dios ire' kichakan chpam loq'laj richoj Qajwal Dios ptaq sábado chir tyox q'ij, qatzij chir ire' kijap uwach pixab' pumul kimakentaj?
40012006	Pumul kimb'ij chiw chir k'o Jun wural chir sub'laj nimna ub'anik chwach loq'laj richoj Qajwal Dios.
40012007	Pumul cha't iwet'am kux kub'ij tyox wuj, Re' kwaj En chir k'axk'ab' ik'u'x chke wnaq tne' kumajt chke, xoq'je' kwajt En chir kinimersaj Emb'i' ruk' uparxik awaj chu' altar. Mpa' xa't iwet'am ri', kiya'b'alo mak chikij wnaq chir k'ot kimak.
40012008	Rechi' En chir, En Uk'ijol Chij, En rajaw q'ij sábado chir tyox q'ij rech uxunem, xcha' Jesús chke.
40012009	Xelb'ik Jesús tla' xok puq'ab' loq'laj jaj chpa' kiraqwa' kib' wnaq aj Israel.
40012010	K'o k'ut tla' jn chij chir kamnaq jn k'ex uq'ab'; xkita' aj Fariseo che Jesús, xkib'ij: "¿Uxlaj k'ut chwach pixab' chir kunex naq wnaq pe jn q'ij sábado chir tyox q'ij?" Jri' xkita' che rechwa' kib'an tzij chirij.
40012011	Pumul Jesús xub'ij chke: ¿Wa k'o naq chij chixo'l ix, chirwa k'o naq ukirnere ktzaq chpam naq jul pe q'ij sábado chir tyox q'ij, kresaj tk'utlaq chpam jul?
40012012	¡Nim tuk'ut ub'anik jn chij chwach jn kirnere! Rechi', chir kumaj che pixab' ub'anik jn utzlaj chak pe jn q'ij sábado chir tyox q'ij.
40012013	Xub'ij k'ut Jesús che jn chij chir kamnaq jn k'ex uq'ab': Suk'b'a' aq'ab'. Ruk'ut re' xusuk'b'a' uq'ab', xu'tzer knaq uq'ab' jla' chpa' jnchik uq'ab'.
40012014	Ruk'ut aj Fariseo xyelb'ik, pa'nim xkimuluj kib' chuchomxik ukamsesik Jesús.
40012015	Xrit'maj k'ut Jesús, chir kux kichomnik aj Fariseos, xyelb'ik tla', xitaraj k'ut sub'laj wnaq chirij xye ukunuj knaq kinejel yab'.
40012016	Xub'ij Jesús chke wnaq chir xyukunuj, chir mat' k'o kib'ijwa' chirwa Re' xkunun kech.
40012017	Rech kb'antejek chir kux xub'ij Isaías chir ajq'axal uyoloj Qajwal Dios, re'chir xub'ij:
40012018	"Re' june' ajnimnel wech, chir xincha'oj, re'k'ut chir kinloq'oj, chirij k'ut Re' sub'laj xki'ket wanme'. Kinya'na Loq'laj Ensantil puwi' xoq'je' kuya'na ub'ixik jn q'ataj tzij chke wnaq chir it aj Israel,
40012019	Kch'ojent Re' xoq'je' ksik'ent Re'; xoq'je' k'ot jnaq kta'w usik' ptaq b'ej.
40012020	Xoq'je' kuq'apt jn aj xoq'je' kuchupsajt Re' naq uchijal candele chir chupem ku'no suk'te' kch'akanna uq'ataj tzij pikiwi' kinejel.
40012021	Pub'i' Re' kiyi'ejwa' wnaq chir it aj Israel," jla' xub'ij ajq'axal uyoloj Qajwal Dios.
40012022	Xk'amb'ik ruk' Jesús jn chij chir k'o tzel santil puk'aslemal, chir ub'onom moy xoq'je' ub'onom mem che, ruk'ut Jesús xresajb'ik jn tzel santil puk'aslemal jn chije' xoq'je' xub'an che chir xka'yek xoq'je' xch'awek.
40012023	Xtzaq k'ut kik'u'x sub'laj che wnaq chir ik'o tla' kib'ij: "¿Wa re' lo june' Rilk'wa'l knaq David jertaq tzij chir kb'ix Cristo che?"
40012024	Pumul aj Fariseo, re'chir xkito'o chir kux tijen kub'an Jesús xkib'ij: "Jn chije' kresaj tzeltaq santil, xa' rimal Beelzebú chir kajwal tzeltaq santil."
40012025	Pumul Jesús, ret'am chik kux kichomnik ire', xub'ij chke: Wa jn nimlaj q'atb'altzij kub'an kyeb' (2) che rib', ksachna uwach xoq'je' nejel wnaq rech jn nimlaj tilimit ch'il wnaq chir ik'o chpam naq jaj chirwa kijochom kib' chikiwach, ksachna kiwach.
40012026	Wa, jn tzel kresajb'ik tzeltaq santil, chir irich'il, kub'an kyeb' (2) che rib', ¿kux ub'anik kwab' jn nimlaj uq'atb'altzij chu' raqan?
40012027	Wa ix kib'ij chir pub'i' tzel kwesajwa' tzeltaq santil pkik'aslemal wnaq, ¿ruk'ut naq chir itaran chiwij naq k'utlo pub'i' kesajwa' tzeltaq santil? Rimal k'ut ri', ire' kiq'atna tzij piwi' ix.
40012028	Pumul mpa' En, rimal Loq'laj Usantil Dios kwesajwa' tzeltaq santil, qatzij k'ut chir jn nimlaj uq'atb'altzij Dios xo'pen iwuk'.
40012029	¿Kux ub'anik kub'an naq elq'om chir kok chpam richoj naq chij chir sub'laj uchoq'ab' rechwa' krelq'aj umib'i'l, wa nab'e tuk'ut kuxim rajaw jaj? Tere' krelq'ajb'ik kuxpla' k'o pajaj.
40012030	Naq wnaq chir k'ot uwach wuk', jun wnaqe' wajch'oj, xoq'je' naq wnaq chir kumolt wuk' En, jn wnaqla' kujub'uj.
40012031	Rimal ri' kimb'ij chiw, nejel mak xoq'je' nejel wastzij chir kib'ij wnaq kuytajna, pumul wastzij chir kb'ix chirij Loq'laj Usantil Qajwal Dios, jn makla' kuytaj te'chik.
40012032	Naq wnaq chir knuyoq' En chir En, Uk'ijol Chij kuytajna umak, pumul naq wnaq chir kuyoq' Loq'laj Usantil Qajwal Dios, kuytaj te'chik umak chinime' xoq'je' kuytaj te'chik umak che jnchik k'aslemal, xcha' Jesús.
40012033	Ix chib'ana' chpa' naq utzlaj che', jn utzlaj che' utz uwach kuyo'oj, re'lewa' kib'an ix jn che' chir utzta xoq'je' utzt uwach kuyo'oj; mpa' rimal uwach naq che' q'aljenek kux che che'.
40012034	¡Ix janam ib'anik chpa' kilk'wa'l tzeltaq kmatz! ¿Kux ub'anik kib'ij ix chir kixkon chub'ixik utzlajtaq yoloj, chir ix tzeltaq wnaq? Mpa' kux t'ub'ul ruk' qanme', re' la' kel laq che qachi'.
40012035	Mpa' jn utzlaj wnaq che jn utzlaj mib'i'l chir k'o ruk' ranme' kresajlaq utzlajtaq yoloj, pumul jn tzel wnaq che jn tzel mib'i'l chir k'o ruk' ranme' kresajlaq tzeltaq yoloj.
40012036	Pumul kimb'ij En chiw chir nejel yoloj chir k'ot uchak qatzij k'ut chir che jn q'ij re'chir kuq'at tzij Qajwal Dios xoq'je' q'atna tzij pikiwi' ni'j wnaqe' chir xkib'ij ni'j yoloje' chir k'ot uchak.
40012037	Mpa' rimal ayoloj ksuk'b'a'x ak'aslemal, xoq'je' rimal ayoloj kat tzaq chpam k'ax.
40012038	Jujun chke ajtz'ib'al pixab' ch'il jujun chke aj Fariseo xkib'ij che Jesús: "Ajtyojnel, qaj oj chir kak'ut naq k'utumb'al chqawach."
40012039	Pumul Jesús xub'ij chke: Ix jn xe'na'al che tzeltaq wnaq xoq'je' ix wnaq chir k'ot ikojb'al, ix tijen kitzukuj jun k'utumb'al; pumul k'ot k'utumb'al kya' chiw xa'ne' re' kya' chiw jn k'utumb'al chir xuq'axaj Jonás chir ajq'axal uyoloj Dios.
40012040	Mpa' jla' chpa' Jonás chir xkije' xub' (3) q'ij ch'il xub' (3) q'ab' chupam jn oyin, jla' xoq'je' En chir En Uk'ijol Chij kinkije'na xub' (3) q'ij ch'il xub' (3) q'ab' chixe' lew.
40012041	Che jn q'ij re'chir Qajwal Dios kuq'at tzij pikiwi' nejel wnaq, kiwa'lajna wnaq aj Nínive ruk' jn xe'na'ale', kib'anna tzij chikij jn xe'na'ale'; mpa' wnaq aj Nínive ire' xkitzalq'amij kanme' xitzalaj ruk' Qajwal Dios, re'chir xkita' uch'ab'al Qajwal Dios chir xya' ub'ixik rimal Jonás, ruk'ut wural k'o jun chir nimna ub'anik chwach Jonás.
40012042	Xoq'je' che jn q'ij re'chir Qajwal Dios kuq'at tzij pikiwi' nejel wnaq, jn chuchu' chir nimlaj ajtaqnel chir petnaq pumax q'ij kwa'laj chub'anik tzij chikij jn xe'na'ale'; mpa' re' sub'laj naj kpewa' chuta'ik nimaqtaq no'jb'al rech Salomón, ruk'ut wural k'o jun chir nimna ub'anik chwach Salomón.
40012043	Re'chir naq tzel santil kelb'ik chpam ranme' naq wnaq, kib'in ptaq luwar chpa' ik'otwa' wnaq rechwa' kutzukuj luwar rech ku'xnek; pumul kuraqta.
40012044	Kub'ij k'ut jn tzel santil: "Kintzalaj jumulchik chpa' enk'owa' nab'e knaq, xpek'ut chpa' k'owa' nab'e knaq." Xuraq k'ut ranme' jn wnaqe' jamtel chik xoq'je' mesom chik xoq'je' b'onom chik ukiji'k.
40012045	K'e k'ut chkik'amik wuqub' (7) santil chir sub'laj itzelna chwach re'. K'e ok k'ut ni'j santile' chpam ranme' jn chije', kijaqe' tla', ruk'ut uk'aslemal jn chije' sub'laj k'axna chik chwach nab'e knaq. Jla'k'ut kuraq jn tzel xe'na'ale', xcha' Jesús chke.
40012046	Tijinna Jesús che yoloj kuk' sub'laj che wnaq, ruk'ut uchuch ch'il rixlal ik'o chixjaj, kaj ire' kiyolow ruk' Jesús.
40012047	K'o k'ut jun chke wnaq chir ik'o tla' xub'ij che Jesús: "Wula'much achuch ch'il awixlal iwa'l chixjaj, kaj ire' kiyolow awuk'."
40012048	Pumul Jesús xub'ij che jun chir xb'inew rech: ¿Naq k'ut Enchuch, xoq'je' naq k'ut wixlal kab'ij at?
40012049	Ruk'ut Jesús, xuk'ut pnaq ajtarnel rech, xub'ij: Ni'j chir ik'o tala' re' Enchuch xoq'je' ire' wixlal.
40012050	Mpa' naqpla' kub'ono chir kux kraj Enqaw chir k'o pkaj, re' jun la' wixlal, xoq'je' re' winab' xoq'je' re' Enchuch.
40013001	Che jn q'ijla' xel laq Jesús chirchoj xkub'e' chichi' nimlaj tik'lek ja'.
40013002	Xoq'je' mpa' sub'laj wnaq xkiraq kib' chi' tik'lek ja', Jesús xaq'an puwi' jn ch'ich' chir kib'in puwi' ja'. Xkub'e chpam, ruk'ut wnaq xikije' knaq chichi' ja'.
40013003	Tere' xok chub'ixik sub'laj tyojnem ruk' k'amb'al no'jb'al, xub'ij chke wnaq: K'o jn ajb'anal tiko'n xelb'ik chutikik trig.
40013004	Re'chir tijen kujub'uj reja', k'o eja' xiq'aj chichi' b'ej, xipe chokop chir k'o kixik' xkitijo.
40013005	Jnchik tanaj eja' je xiqaj chu'taq b'aj, chpa' k'otwa' sub'laj lew; jn eja' la' xel laq cha'nim, mpa' nimt lew k'o xe',
40013006	pumul re'chir xel laq q'ij, xik'atek, rimal chir k'ot ka', xitz'umrek.
40013007	Jn tanaj chik eja' je xiqaj ptaq k'ix, xik'iy ni'j k'ixe' xkijeq'saj tiko'n.
40013008	Ni'jchik eja' je xiqaj chpam utzlaj lew, xiwochnek, jun xuya' jun ok'al (100) ub'aq'; jnchik xuya' oxk'al (60) ub'aq', jnchik xuya' jn wnaq lajuj (30) ub'aq'.
40013009	Naq k'o uxikin, chuta'b'la, xcha' Jesús chke.
40013010	Ajternel rech Jesús xiqet ruk', xkib'ij che: "¿Kux uxlaj ruk' k'amb'al no'jb'al k'e ach'ab'ej wnaq?"
40013011	Ruk'ut Jesús xub'ij chke: Mpa' chiw ix, k'utumwa' jn rajwerem rech jn nimlaj uq'atb'altzij kaj; owtlelek pumul chke ire' yo'omt chke chir kit'maj.
40013012	Mpa' jnaq chir k'o k'o ruk', sub'lajna kya'na che, knimer k'ut chir kux k'o ruk', pumul jnaq chir k'ot k'o ruk', tne' xa' qe'n k'o ruk' ke'sne che.
40013013	Rimal k'ut ri' chir ruk' k'amb'al no'jb'al k'e Ench'ab'ejwa'; mpa' kirip kib'aq'wach chirilik, pumul kilta; xoq'je' kiya' kixikin chuta'ik, pumul kita'taj xoq'je' kich'ob'ta chir kux kb'ix chke.
40013014	Chikij k'ut ire', kb'antajwa' chir kux ub'im knaq Isaías chir ajq'axal uyoloj Qajwal Dios re'chir xub'ij: "Kiya' kixikin chuta'ik, pumul kich'ob'ta kux kito'o, xoq'je' kirip kib'aq'wach chirilik, pumul kilta.
40013015	Mpa' ni'j wnaqe' sub'laj xkowar kanme', xoq'je' sub'laj xtakab' kixikin chuta'ik xoq'je' xkitz'apij kib'aq'wach chirilik, chemat' jla' ki'no, kile' ruk' kib'aq'wach xoq'je' kita're' ruk' kixikin xoq'je' kich'ob'e ruk' kanme', xoq'je' kik'exe' kanme', ruk'ut en k'e enkunuj knaq."
40013016	Pumul sub'laj utz iwech ix mpa' ka'y ib'aq'wach chi'ntere xoq'je' kuta' ixikin chi'ntere.
40013017	Mpa' qatzij kimb'ij chiw, chir ik'iy ajq'axal uyoloj Qaqjaw xoq'je' ik'iy wnaq chir suk' kik'aslemal chwach Dios xkirij rilik ri' chir tijen kiwil ix chinime', pumul ire' xkilta; xoq'je' xkirij uta'ik ri' chir tijen kita' ix chinime', pumul ire' xkita'taj, xcha' Jesús chke ajtarnel rech.
40013018	Chita' b'la', ix chinime', chir kux kukir jn k'amb'al no'jb'al chirij jn ajb'anal tiko'n.
40013019	Naqpla' tijen kuta' yoloj chirij jn loq'laj utaqnik Qajwal Dios pumul kuta't uxlaj, kpe tzel kresajb'ik chir kux tikom knaq chpam ranme'; janam chpa' jn eja' chir xqaj chi'b'ej.
40013020	Ruk'ut eja' chir xqaj chu'taq b'aj xa' janam chpa' naq wnaq chir kuta' uyoloj Qajwal Dios xoq'je' ruk' ki'kte'mal kuk'omo.
40013021	Pumul b'enaqt ra' utzij Qajwal Dios pranme'; rechi' chir xa' kyeb'xub' q'ij kuch'ijo, mpa' re'chir kpe q'oxmal anme' ktzukex lewa' rech kb'an k'ax che rimal uyoloj Qajwal Dios, cha'nim kuya' knaq ukojb'al.
40013022	Ruk'ut jn eja' chir xtik ptaq k'ix xa' janam chpa' jn wnaq chir kuta' uyoloj Qajwal Dios, pumul jn k'ach'inem chirij chpa'kux rech uwach lew xoq'je' jn uriyxik sub'laj mib'i'l rech uwach lew, re'k'ut la' kok pranme' kujeq'saj uyoloj Qajwal Dios rechi' kuya't chik uwach.
40013023	Pumul eja' chir xtik chpam utzlaj lew xa' janam chpa' ni'j chir kita' uyoloj Qajwal Dios xoq'je' kich'ob'o, re' ni'je' chir qatzij kiya' kiwach. Chpa' ni'j reja' trig chir jun kuya' jn ok'al (100) ub'aq', jnchik kuya' oxk'al (60) ub'aq' jnchik kuya' jun wnaq lajuj (30) ub'aq'.
40013024	Jesús xub'ij jun chik k'amb'al no'jb'al: Jn nimlaj uq'atb'altzij kaj xa' janam chpa' jun chij chir xutik utzlaj eja' rech trig putikomb'al;
40013025	pumul re'chir xiwar ajchak, xpe rajch'oj rajaw tiko'n xok chutikik tzel chaj chixo'l trig tere' xyek.
40013026	Pumul re'chir xel laq trig xoq'je' xwachnek, xk'uten xoq'je' jn tzel chaje'.
40013027	Ruk'ut jaqlel ajnimnel xiqet ruk' rajaw tiko'n xkib'ij che: "Tat, wa utzlaj eja' tuk'ut xatiko, ¿jalchi' k'ut xpewa' jn tzel chaj chi'?"
40013028	Ruk'ut re' xub'ij chke: "Naq wajch'oje' jri' xub'an chwe." Ruk'ut jaqlel ajnimnel xkib'ij che: "¿Kawaj qab'uq ni'j tzel chaje'?"
40013029	Ruk'ut rajaw tiko'n xub'ij chke: "Mib'ono, mpa' wa kib'uq jn tzel chaje' kib'uq tne' trig ruk'.
40013030	Chiya' knaq tla' kik'iyaqna janam ruk' trig, suk'te' re'chir ko'pen uq'ijal chir q'atek; kimb'ij chke wajchak: Chimolo' nab'e ni'j tzel chaj chixima' ptaq b'or rechwa' kparex nejel, ruk'ut trig chik'ma'b'ik nejel pchet."
40013031	Jesús xub'ij jun chik k'amb'al no'jb'al chke: Jn nimlaj uq'atb'altzij kaj xa' janam chpa' jn eja' rech mostaza chir xutik jn chij putikomb'al.
40013032	Jn eja' la' sub'laj ch'ti'n, chikiwach nejel eja'; pumul re'chir k'iyek kub'an nimlaj che' chikiwach ni'jchik tiko'n, chir kipe taq chokop chir kiripep pkaj kib'an kisok chu'taq uq'ab', xcha' Jesús chke.
40013033	Jesús xub'ij jun chik k'amb'al no'jb'al chke: Jn nimlaj uq'atb'altzij kaj xa' janam chpa' ch'amq'or chir xuyuj jn xaq ruk' xub' (3) pajb'al k'aj, xcha'merk'ut nejel uq'or.
40013034	Nejel ri' xub'ij Jesús ruk' k'amb'al no'jb'al chke sub'laj wnaq, k'ot naq tyojnem kub'ij chemat' ruk' k'amb'al no'jb'al kub'ijwa'.
40013035	Rechwa' kb'antejek chpa' xub'ij knaq ajq'axal uyoloj Dios re'chir xub'ij: "Re'chir kinch'a'w ruk' k'amb'al no'jb'al kimb'ij tyojnem chir owamlaq suk'te' re'chir xtiktajlaq uwach lew."
40013036	Re'chir xye uya' knaq wnaq xok pajaj, xiqet ajtarnel rech ruk' kib'ij che: "Kira' chqawach kux uxlaj jn k'amb'al no'jb'al chirij jn tzel chaj chir kel laq chixo'l trig."
40013037	Ruk'ut Jesús xub'ij chke: Jun chir kutik jn utzlaj eja', En, chir En Uk'ijol Chij.
40013038	Jn tikomb'al ire' wnaq rech uwach lew. Ruk'ut jn utzlaj eja' ire' wnaq chir ik'o xe' jn nimlaj uq'atb'altzij Dios, ruk'ut jn tzel chaj, ire' wnaq chir ik'o xe' utaqnik tzel,
40013039	ruk'ut jun chir xutik tzel chaj, re' tzel. Ruk'ut molaj uwach tiko'n re' k'isb'al uwach lew, ruk'ut ajmolel uwach tiko'n ire' utaqo'n kaj.
40013040	Rechi' chir jla' chpa' umolik xoq'je' chpa' uparxik jn tzel chaj kb'anek. Jla' xoq'je' kb'an pk'isb'al uwach lew.
40013041	Ruk'ut En chir En Uk'ijol Chij kintaqlaq utaqo'n kaj chumolik chpam jn nimlaj q'atb'altzij, nejel wnaq chir kich'ik'mij ni'jchik chpam mak xoq'je' wnaq chir kimaknek.
40013042	Kitzaq chpam jn nimlaj q'a' tla' k'ut kyoq'wa' xoq'je' kiqitz'ij key.
40013043	Ruk'ut naq chir suk' kik'aslemal chwach Dios kipoqpetna chpa' q'ij chpam jn nimlaj uq'atb'altzij Qajwal Dios chir Kiqaw ire'. Naq k'o uxikin, chuta'.
40013044	Jn nimlaj uq'atb'altzij Qajwal Dios xa' janam chpa' jn mib'i'l chir muqtel pu'lew, jn chij chir xuraq jn mib'i'le', xriwaj knaq; rimal uki'kte'mal, xpetek xuk'ij nejel chir kux k'o ruk', tere' xuloq' jn chaqap jib' chpa' k'owa' jn mib'i'le'.
40013045	Xoq'je' jn nimlaj uq'atb'altzij kaj xa' janam chpa' jn ajyaklob' chir kutzukuj b'aj chir kipoqpetek.
40013046	Xuraq k'ut jn b'aj chir kpoqpetek, tere' xyek xuk'ij nejel chir kux k'o ruk', xuloq' k'ut jn b'aje'.
40013047	Xoq'je' jn nimlaj uq'atb'altzij kaj, xa' janam chpa' jn k'at chapal kar chir t'oqom b'ik paja' nejel uwach kar kumol laq.
40013048	Re'chir knaj jn k'at che kar, ke'seslaq chichi' ja', ikub'ul k'ut ajchapal kar; kimol ritzil taq kar ptaq chikach ruk'ut taq utze'tzlil, xkit'oq pnaq jla'.
40013049	Jla' k'ut kb'an puk'isb'al uwach lew; k'yel laq utaqo'n kaj kitos tzeltaq wnaq xoq'je' kitos wnaq chir suk' kik'aslemal chwach Dios,
40013050	kitzaq k'ut tzeltaq wnaq paq'a', tla' k'ut kyoq'wa' xoq'je' kiqitz' key.
40013051	Jesús xuta' chke ajtarnel xub'ij: ¿Xich'ob' ix nejel ri'? Ruk'ut ire' xkib'ij: "Qach'ob'o, Tat."
40013052	Xub'ij k'ut Jesús chke: Rechi' nejel ajtz'ib'al pixab' chir xb'an ajtarnel rech jn nimlaj uq'atb'altzij kaj chke, xa' janam chpa' jn chij rajaw jaj, chir kresajlaq che umib'i'l k'ak'taq chpa'kux xoq'je' kresajlaq q'eltaq chpa'kux.
40013053	Re'chir xtene' Jesús chub'ixik ni'j k'amb'al no'jb'al, xelb'ik tla'
40013054	xo'pen pe tilimit chpa' xk'iywa', k'e utyojij wnaq ptaq uq'ab' loq'laj jaj chpa' kiraqwa' kib' ire'. Sub'laj k'ut xtzaq kik'u'x wnaq, kib'ij: "¿Jalchi'lo xrit'majwa' jn chije' ni'j nimaqtaq chomb'ale'? ¿Xoq'je' kux ub'anik chir Re' kowan chub'anik ni'j mayjab'ale'?
40013055	¿Re't k'ut June' Uk'ijol jn aj josel che', re't k'ut June' chir María ub'i' uchuch? ¿Re't k'ut rixlal June', Santiago, ch'il José, ch'il Simón ch'il Judas?
40013056	¿Janam tuk'ut ojk'owa' kuk' rinab'? ¿Kux ub'anik chir re' kowan chub'anik nejel ri'?"
40013057	Utzt xkita' ire' chir kux xub'ij xoq'je' utzt xkilo chir kux xu'no. Pumul Jesús xub'ij chke: Che nejel tilimit knimerses uq'ij jn ajq'axal uyoloj Dios, pumul putilimit ch'il chirchoj kwichixt uq'ij, xcha' chke.
40013058	K'iyt qas mayjab'al xub'an tla' rimal chir ire' k'ot kikojb'al chirij Jesús.
40014001	Che ni'j q'ijla', nimlaj ajtaqnel Herodes, xuto'o chir sub'laj uyolik Jesús kb'anek rimal chir kux tijen ku'no.
40014002	Ruk'ut Herodes xub'ij chke utaqo'n: "June' re' Juan Bautista, chir xk'astaj chikixo'l kamnaqib'. Rechi' chir ruk' nimlaj kownem kub'anwa' mayjab'al," xcha' Herodes chke.
40014003	Mpa' re' Herodes chir xutaq uchapik Juan Bautista xoq'je' xutaq uximik ruk' ximb'al ch'ich' xoq'je' xutaq pche'. Xa' rimal chir Herodes uk'omom rixnam che rixiqil, chir Herodías ub'i', Herodías rixiqil knaq Felipe chir rixlal Herodes,
40014004	jri'k'ut xub'ij Juan che' Herodes: "At xaq'ap pixab' mpa' xak'am Herodías che awixiqil."
40014005	Ruk'ut Herodes, kurij ukamsesik Juan Bautista, pumul xuxij rib' chke wnaq, mpa' wnaq kikojom Juan Bautista che ajq'axal uyoloj Qajwal Dios.
40014006	Re'chir Herodes xuk'ul uq'ij ra'lexb'al jn ral lij Herodías xel laq pixojwem chikixo'l nejel wnaq, sub'laj utz k'ut xril Herodes jn lije' chir xojow chikiwach wnaq,
40014007	rimal ri' chir Herodes xujit che jn lije' pub'i' Qajwal Dios xub'ij che: "Xa' kuxpla' kata' chwe, en kinya' chaw."
40014008	Yo'om k'utchik, uno'oj jn lije' rimal uchuch, rechi' jri' xub'ij che Herodes: "Kwaj en chir kaya' uwi' Juan Bautista chwe chpam naq laq."
40014009	Sub'laj k'ut xpe ub'is Herodes; pumul mpa' jla' xujit pub'i' Qajwal Dios xoq'je' chikiwach naq ikub'ul ruk' chi' mexe, xutaq k'ut jn ajxolta't chuya'ik uwi' Juan Baustista che jn lije'.
40014010	Xutaq k'ut, uk'urik uwi' Juan Bautista chpa' tz'aptelwa' pche'.
40014011	Xk'am k'utlaq uwi' Juan Bautista chpam jn laplek laq xya' che jn lije', ruk'ut jn lije' xuk'amb'ik xuya' che uchuch.
40014012	Re'chir xyo'pen ajtarnel rech Juan Bautista, xkiwa'lsaj ukuerp xkik'amb'ik xkimuqu; xipe k'ut xkib'ij che Jesús.
40014013	Re'chir xuta' Jesús chir kux xb'an che Juan Bautista, xaq'an chpam jn ch'ich' chir kib'in puwi' ja', xelb'ik tla' xye utikel che jn luwar chpa' ik'otwa' wnaq. Pumul kita' k'ut sub'laj che wnaq xyelb'ik ptaq kitilimit xitaraj chirij Jesús chkiqan.
40014014	Re'chir xel laq Jesús chpam jn ch'ich' chir kib'in puwi' ja', xril sub'laj che wnaq; xk'axk'ab' uk'u'x chke, xyukunuj knaq yab' chir ik'o chikixo'l ire'.
40014015	Re'chir xqaj q'ij, xiqet ajtarnel ruk' Jesús xkib'ij che: "Ojk'o che jn jib', chpa' k'otwa' jaj, xoq'je' xqaj q'ij, taqa'b'ik nejel wnaq ptaq aldey rechwa' kiloq' kiwaj."
40014016	Pumul Jesús xub'ij chke: Rajwixikt kib'e ptaq aldey; chiya' kiwaj ix.
40014017	Ruk'ut ajtarnel rech xkib'ij: "Pumul xa'ne' job' (5) kixlinwaj ch'il kyeb' (2) kar k'o quk'."
40014018	Jesús xub'ij chke: Chik'ama'laq wural.
40014019	Ruk'ut Jesús xyutaq kikub'ixik wnaq ptaq k'im. Xuk'am k'ut job' (5) kixlinwaj ch'il kyeb' (2) kar, xuwa'lsaj uwach pkaj, xutyoxij che Qajwal Dios xupiro tere' xuya' chke ajtarnel rech, ruk'ut ajtarnel xkijach chikiwach wnaq.
40014020	Xiwa' k'ut kinejel, sub'laj xinajek, xmoltaj k'ut kab'lajuj (12) chikach najnaq che uqax kixlinwaj.
40014021	Kraj xiwa' job' mil (5,000) chijab', ik'ot prajlal ixiqib' ch'il k'la'b'.
40014022	Ruk'ut Jesús, xyutaqb'ik ajtarnel rech, chpam jn ch'ich' chir kib'in puwi' ja', rechwa' kina'b'aj pnaq chqa ja' mpa' Re' kyujachnib'ik wnaq.
40014023	Xo'w xyujachb'ik wnaq, Jesús xaq'en utikel chu' jib', che ch'a'wem ruk' Qajwal Dios. Xok q'ab', xa' utikel Jesús k'o tla' chu' jib',
40014024	ruk'ut jn ch'ich' chir kib'in puwi' ja' chpa' ib'enaqwa' ajtarnel rech Jesús je k'ochik punik'jal mar. Sub'laj k'ut kb'alq'a'ten uwi' ja', jn nimlaj kiq'i' je' petnaq chwach ch'ich' chir kib'in puwi' ja'.
40014025	Re'chir saqrem ku'no, xo'pen Jesús chkinaqaj ajtarnel, b'inem kub'an chu' ja'.
40014026	Ruk'ut ajtarnel rech xkilo chir b'inem kub'an Jesús chu' ja', xkixij kib', xkib'ij: "¡Chiwla'much jn xib'nel!" Rimal uxib'il kib' xisik'nek.
40014027	Pumul cha'nim xich'ab'ex rimal Jesús, xub'ij chke: ¡K'olaq anme' chiw!, En Jesús, ¡mixij iwib'!
40014028	Ruk'ut Pedro xub'ij che Jesús: "Tat, wa At Jesús, b'ana' chwe chir xoq'je' en kimb'in chu' ja' kno'pen awuk'."
40014029	Ruk'ut Jesús xub'ij che: Tanlaq. Xqajlaq Pedro chpam ch'ich' chir kib'in puwi' ja' xb'imb'ik chu' ja' xye chpa' k'owa' Jesús.
40014030	Pumul re'chir xril kiq'i' chir kjumem puwi' ja', xuxij rib'; xumaj k'ut qajem xe' ja', sik'nik xub'ij: "¡Jesús knato', kinkamek!"
40014031	Ruk'ut Jesús, pa'nim xuchap pnap xub'ij che: ¡Chij chir nimt ukojb'al! ¿Kux rech xub'an kyeb' (2) akojb'al?
40014032	Re'chir xpeqe' Jesús ch'il Pedro chpam ch'ich' chir kib'in puwi' ja', xtene' kiq'i'.
40014033	Ruk'ut naq chir ik'o chpam ch'ich' xixuke' chwach Jesús, xkib'ij: "¡Qatzij chir At Uk'ijol Dios!"
40014034	Xyo'pen k'ut Jesús ch'il ajtarnel rech chq'e ja' pujuyb'al Genesaret.
40014035	Re'chir wnaq xkich'ob' uwach Jesús, wnaq chir i'aj tla' xkiya' ub'ixik chke kinejel wnaq. Ruk'ut wnaq xkik'amlaq nejel kiyab' ruk' Jesús.
40014036	Ruk'ut yab' kib'oychi'j Jesús rechwa' kikunex knaq tne' xo'w kichab' uchi' uq'u' Jesús; kinejel k'ut yab' chir xkichap uchi' uq'u' Jesús, pa'nim xikuntaj knaq.
40015001	Ik'o jujun chke aj Fariseo ch'il jujun chke ajtyojel pixab' chir ipetnaq Jerusalén, xiqeb' ruk' Jesús xkib'ij che:
40015002	"¿Kux rech ajtarnel awech kiq'ab' kux kinoq'sam jertaq qachuch qaqaw? Mpa' xqilo chir kich'ajt kiq'ab' re'chir kitij waj."
40015003	Pumul Jesús xub'ij chke: ¿Kux rech ix xoq'je' kiq'ab' utaqnik Qajwal Dios ruk' kux inoq'sam ub'anik?
40015004	Mpa' xub'ij Qajwal Dios: "Nim chiya'wa ichuch iqaw," xoq'je' xub'ij: "Naq chir kuyoq' uchuch, naq chir kuyoq' uqaw june' rech kamikal."
40015005	Pumul ityojnik kub'ij: "Kumaj che naq wnaq kub'ij chke uchuch uqaw: Loq't kxinto'o, mpa' nejel chir kux k'o wuk' ensip chwach Qajwal Dios; wa jla' kub'an naq wnaq."
40015006	Loq't kunimersaj uq'ij uchuch uqaw, ix xijap uwach uyoloj Dios rimal kux inoq'sam ub'anik.
40015007	¡Ix wnaq chir kyeb' (2) iplaj! Qatzij chir kux xub'ij Dios chiwij ix, re'chir xch'a'w che uchi' ajya'l na'tb'al Isaías, re'chir xub'ij:
40015008	"Ni'j wnaqe' xa' che kichi' kinimersaj Enq'ij, pumul kanme' naj k'owa' chwe.
40015009	Xoq'je' xa'loq' kinkinimaj; jn taqnik chir kityojen chirij xa' kitaqnik chijab'."
40015010	Tere' Jesús xye usik'ij wnaq ruk', xub'ij chke: Chita'b'la' chir kux kimb'ij chiw xoq'je' chich'ob'o'.
40015011	Reta' chir kux kok puchi' naq wnaq kutz'ilib'saj ranme'. Re'ne', chir kux kel laq puchi' naq wnaq, re' la' chir kutz'ilib'saj ranme'.
40015012	Ruk'ut ajtarnel rech xiqet ruk' Jesús, xkib'ij che: "¿Awet'am At chir aj Fariseo k'ax xki'na' che ni'j yoloje' chir xab'ij?"
40015013	Pumul Jesús, xub'ij chke: Xa' kuxpla' che tiko'n chirwa re't Enqaw chir k'o pkaj tikiwnaq rech, jn tikone' kb'uqna.
40015014	Chiya' knaq tla', ire' imoy chir kik'am kib'ej ni'jchik moy, naq moy chir kuk'am ub'ej jnchik moy, che ikyeb' (2) kitzaqna pusuwan.
40015015	Ruk'ut Pedro xub'ij che Jesús: "Kira' chqawach kux kub'ij jn k'amb'al no'jb'ale'."
40015016	Ruk'ut Jesús xub'ij: ¿Xoq'je' ix kich'ob'ta chir kux kukir jn k'amb'al no'jb'ale'?
40015017	¿Kich'ob't ix nejel chir kok pe qachi' k'e chqapam, xoq'je' ktzaqb'ik pe b'amb'al chul?
40015018	Pumul chir kux kel laq che uchi' naq wnaq ruk' ranme' kelwe'laq; re' la' chir kutz'ilib'saj uk'aslemal naq wnaq.
40015019	Mpa' ruk' kanme' wnaq kelwe'laq tzeltaq chomb'al, tla' kelwe'laq ub'anik kamik, tla' kelwe'laq ub'anik mak rech tyo'jil chirij k'le'b'al, tla' kelwe'laq ub'anik mak rech tyo'jil xe'taq k'le'b'al, tla' kelwe'laq ub'anik laq', xoq'je' tla' kelwe'laq tz'aqaj tzij ch'il ub'ixik wastzij.
40015020	Re' ri' chir kutz'ilib'saj uk'aslemal naq wnaq; pumul naq chir kuch'ajt uq'ab' re'chir kutij waj, re't la' kutz'ilib'saj uka'slemal naq wnaq, xcha' Jesús chke ajtarnel rech.
40015021	Xelb'ik Jesús tla' je xye pujuyb'al Tiro ch'il Sidón.
40015022	Xqet k'ut ruk' Jesús jn xaq aj Cananea chir jaqal che jn luwarla', ksik'en, chub'ixik: "¡Qajwal Jesús, chir Rilk'wa'l knaq David, jertaq tzij k'axk'ab'aq ak'u'x chwe! ¡Jn wal lij oknaq tzel santil puk'aslemal! ¡Sub'laj k'ax kutijo!"
40015023	Pumul Jesús xuk'ulb'a't uwach. Xiqeb' ajtarnel rech ruk' kib'oychi'j kib'ij che: "Jesús, b'i'j che jn xaqe' chir mtarajchik chiqi'j, sub'laj ksik'nek taran chiqij."
40015024	Ruk'ut Jesús xub'ij chke: Dios xnutaqlaq xo'w kuk' wnaq aj Israel chir jla' kib'onom chpa' kirnere chir isachnaq.
40015025	Pumul jn xaqe' xo'pen ruk' Jesús, xuke' chwach xub'ij che: "¡Qajwal Jesús, nato'!"
40015026	Ruk'ut Jesús xub'ij che: Utzta chir k'am kiwaj alk'wa'lxel kt'oq pnaq chikiwach tz'e', xcha' che.
40015027	Pumul jn xaqe' xub'ij che Jesús: "Qatzij kab'ij, Jesús, pumul xoq'je' taq tz'e' kitij taq uxel kixlinwaj chir ktzaq xe' umexe kajaw."
40015028	Ruk'ut Jesús xub'ij che: ¡At xaq, qatzij chir sub'laj nim akojb'al! B'antajaq b'la' chir kux kawaj. Ruk'ut jn lije' xu'tzer knaq che jn hora la'.
40015029	Xelb'ik Jesús tla', xo'pen chi' ja' rech mar chir Galilea ub'i' xaq'an k'ut chu' jib' xkub'e' tla'.
40015030	Xiqet ruk' Jesús sub'laj che wnaq chir kik'omomlaq kiyab', ik'olek chir k'oltajnaq kiqan, xoq'je' ik'olek chir k'oltajnaq kiq'ab', xoq'je' ik'olek chir imoy, xoq'je' imem, ch'il ni'jchik yab', xiya' k'ut chwach Jesús, ruk'ut Re' xyukunuj.
40015031	Rechi' sub'laj xtzaq kik'u'x wnaq chirilik chir kich'a'w chik wnaq chir imem nab'e knaq, xoq'je' kib'in chik naq chir k'oltajnaq kiqan, ch'il kiq'ab' nab'e knaq, xoq'je' moy kika'y chik. Ruk'ut wnaq xkinimirsaj ub'i' Dios rech Israel.
40015032	Ruk'ut Jesús xye usik'ij ajtarnel rech, xub'ij chke: K'axk'ab' Enk'u'x chke wnaq, mpa' b'antaj xub' (3) q'ij ik'o wuk' wural, k'ot kitijo. Kwajt En k'e Entaqb'ik chir kitijomt waj, mpa' kituqertne' ptaq b'ej.
40015033	Ruk'ut ajtarnel xkib'ij che: "¿Jalchi' k'e qamawa' sub'laj che kixlinwaj chi', pe jn luware' chir ik'ot jaj, rechwa' kiqatzuq sub'laj che wnaq?"
40015034	Xuta' k'ut Jesús chke: ¿Jnik' kixlinwaj k'o iwuk'? Ire' xkib'ij: "Wuqub' (7) kixlinwaj, ch'il kyeb'xub' kar."
40015035	Xyutaq Jesús chkikub'ixik nejel wnaq pu'lew,
40015036	xuk'am wuqub' (7) kixlinwaj ch'il kar; xutyoxij che Qajwal Dios, xupiro tere' xuya' chke ajtarnel rech, ruk'ut ajtarnel xkijach chke wnaq.
40015037	Xiwa'k'ut kinejel sub'laj xinajek, xkimol k'ut wuqub' (7) chikach najnaq che uqax kixlinwaj.
40015038	Kraj xiwa' naq kijab' mil (4,000) chijab'; xiya't ixiqib' ch'il k'la'b' prajlal.
40015039	Jesús xo'w xyujachb'ik wnaq, xpeqe' chpam ch'ich' chir kib'in puwi' ja', tere' xye pujuyb'al Magadán.
40016001	Xipe ruk' Jesús aj Fariseo ch'il aj Saduceo, xkita' che chir kub'an naq k'utumb'al chir kpe pkaj, re' kaj ire' qaj Jesús pe kiq'ab',
40016002	Pumul Jesús xub'ij chke: Re'chir qaj q'ij ix kib'ij: "Qus q'ij chwaq', mpa' kyaq uxe' kaj,"
40016003	ruk'ut ksaqrek ix kib'ij: "Poq'ij k'o kyaqlajaw, mpa' kyaqarnaq uxe' kaj, xoq'je' k'o sutz'." Ix kiraq uch'ob'ik uxe' kaj, ¿pumul k'utumb'al chir kiwil chinime' kich'ob'ta kux kub'ij?
40016004	Ix jn xe'na'al che tzeltaq wnaq xoq'je' ix wnaq chir kyeb' (2) kikojb'al ix tijen kitzukuj k'utumb'al; pumul kya't k'utumb'al chiw re'ne kya' chiw jn k'utumb'al chir xuq'axaj Jonás. Jesús xyuya' knaq ni'j chijab'e', xelb'ik tla'.
40016005	Xyo'pen Jesús ch'il ajtarnel rech che jnchik chaqap ja', sach k'ut uk'amik kiwaj chke,
40016006	ruk'ut Jesús xub'ij chke: Chichijij iwib', xoq'je' chikolo' iwib' che kich'amq'or aj Fariseo ch'il aj Saduceo.
40016007	Ruk'ut ajtarnel, xichomen chikiwach xkib'ij: "Jla' xub'ij chqe mpa' k'ot qawaj xqak'amlaq."
40016008	Xrit'maj k'ut Jesús chir kux kichomaj chikiwach, xub'ij chke: ¡Ix chijab' chir ch'iti'n kikojb'al! ¿Kux rech k'elaj tzij tijen kib'an chiwach rimal chir k'ot iwaj ik'omomlaq?
40016009	¿Wa maja' kich'ob'o, k'untechik pik'u'x chir xa' ruk' job' (5) kixlinwaj xiwa' job' mil (5,000) chijab' xoq'je' k'untechik pik'u'x jnik' chikach uqax kixlinwaj ximolo?
40016010	¿K'untechik pik'u'x chir xa' ruk' wuqub' (7) kixlinwaj xiwa' kijab' mil (4,000) chijab', xoq'je' k'untechik pik'u'x jnik' chikach uqax kixlinwaj ximolo?
40016011	¿Kux rech kich'ob'ta chir re't kixlinwaj ximb'i'j En chiw? Re'chir ximb'i'j chichijij iwib' che kich'amq'or aj Fariseo ch'il aj Saduceos.
40016012	Tere' xkich'ob'o chir xub'ijt chke chir kikol kib' che uch'amq'oril kixlinwaj, xa'ne' xch'a'w chirij kityojnik aj Fariseo ch'il aj Saduceo.
40016013	Re'chir xo'pen Jesús ptaq ujuyb'al Cesarea rech Filipo, xuta' chke ajtarnel xub'ij: ¿Naq En kib'ij wnaq, En chir En Uk'ijol Chij?
40016014	Ruk'ut ire' xkib'ij: "K'o ni'j kib'ij chir At Juan Bautista; ni'jchik kib'ij chir At Elías, ni'jchik kib'ij chir At Jeremías, naq ajq'axal uyoloj Qaqjaw lewa'."
40016015	Ruk'ut Jesús xub'ij chke: ¿Ruk'ut ix, naq En kib'ij ix?
40016016	Ruk'ut Simón Pedro xub'ij che: "At, At Cristo, Uk'ijol jn k'aslek Dios."
40016017	Ruk'ut Jesús xub'ij che Pedro: K'otchik k'owa' awech, Simón, uk'ijol Jonás, mpa' wnaqt xuq'aljensaj chawach, xa'ne' Re' Enqaw chir k'o pkaj xuk'ut chawach.
40016018	Xoq'je' En kimb'ij chaw chir at, at Pedro, puwi' k'ut jn b'ajla' kinwa'lsaj jn ch'ob' che ajkojnel chir kikojenna chuwij; ruk'ut uchoq'ab' kixk'ol kowant chusachik kiwach.
40016019	Chaw at kinya'wa jn lawe rech torb'al uchi' jn nimlaj uq'atb'altzij kaj; nejel chir kayut chwach lew, kyutna pkaj, xoq'je' nejel chir kakir chwach lew, kirtajna pkaj, xcha' Jesús che Pedro.
40016020	Tere' xuchilb'ej chke ajtarnel rechwa' chir mat' k'o kib'ijwa' chirwa Re' Cristo.
40016021	Suk'te' chi' xumaj Jesús uq'aljensik chikiwach ajtarnel rech chir rajwixik k'e pe tilimit Jerusalén, xub'ij, mpa' tla' kinq'axajwa' sub'laj che q'oxom pe kiq'ab' ajwab' kech wnaq aj Israel, xoq'je' pe kiq'ab' kinimal ajnimnel rech loq'laj jaj ch'il pe kiq'ab' ajtz'ib'al pixab' xoq'je' kinkamsesna, pumul che urox (3) q'ij kink'astajna chikixo'l kamnaqib'.
40016022	Ruk'ut Pedro xuk'amb'ik Jesús utikel, xumaj ub'ixik che: "¡Suk' jla'ta, Tat! ¡Mat' jla' karqo!"
40016023	Pumul Jesús xutzalq'amij rib' xub'ij che Pedro: ¡Telaqb'ik chinwach, at tzel! At kaya' latz' pimb'ej. Mpa' at re't kachomaj chir kux kuchomaj Qajwal Dios, xa'ne' at xo'w kachomaj chir kux kichomaj chijab', xcha' che.
40016024	Tere' Jesús xub'ij chke ajtarnel rech: Wa k'o jnaq kraj ktaraj chuwij mub'an chik kux kraj re', xoq'je' uk'ama' ucruz rech q'oxom tarjaq chuwij nejel q'ij.
40016025	Mpa' naqpla' chir kuya't uk'aslemal pe kamikal xa' wumal En, ksachna uwach uk'aslemal. Pumul naq chir ksach uwach uk'aslemal xa' wumal En, kuraqna jn k'aslemal chir k'istechik.
40016026	¿Mpa' kux kuch'ak naq wnaq chir krechb'ej nejel uwach lew, pumul ranme' ksach uwach? ¿Kux lewa' kuya' naq wnaq puk'exwach ranme'?
40016027	Mpa' xaqe'n chik kraj chir kimpe En, chir En Uk'ijol Chij pe jn unimal uq'ij Enqaw, xoq'je' kipe wuk' En taqo'n rech kaj; te'k'ut chi' kinya' rijil uk'ixel chke wnaq ptaq kijujnal chirij kux kichak xkib'an pikitke'lam.
40016028	Qatzij kimb'ij chiw chir ik'o jujun chqaxo'l chinime' chir kikamtena suk'te' kilna empetb'al chir En Uk'ijol Chij, kimpe k'ut pe jn nimlaj Enq'atb'altzij.
40017001	Xq'atan waqib' (6) q'ij, Jesús xaq'an chu' jun jib' xyuk'amb'ik ruk': Pedro, ch'il Santiago, ch'il Juan, uchaq' Santiago.
40017002	Xk'extaj, ukayb'al Jesús, kpoqpet chik uplaj chpa' q'ij, ruk'ut uq'u', sub'laj kpoqpetek chpa' saqil.
40017003	Xik'uten chikiwach ire' Moisés ch'il Elías yoloj kib'an ruk' Jesús.
40017004	Ruk'ut Pedro xub'ij che Jesús: "Tat, ¡sub'laj utz chqe oj kije'm wural! Wa kawaj At, kimb'an xub' (3) wokom jaj, jun awech At, jnchik rech Moisés, jnchik rech Elías," xcha' che.
40017005	Re'chir tijen kch'a'w Pedro, jn saqlaj sutz' chir kpoqpetek sutun chikij, chpam jn sutz'e' xel laq jn ch'a'wem, chir kub'ij: Re' June' Enk'ijol chir kinloq'oj, re'k'ut chir sub'laj kinki'ket rimal, chita' chir kux kub'ij Re'.
40017006	Xo'w xkita' ajtarnel, xixuke' xkichuqb'a' kiplaj pu'lew, sub'laj xkixij kib'.
40017007	Xqeb' Jesús kuk', xyuchap pnaq xub'ij chke: Kixwa'ljaq; mixij iwib'.
40017008	Xkiwa'lsaj kib'aq'wach ire', pumul k'ot jnaq xkilo, xo'w Jesús utikel k'o kuk' tla'.
40017009	Re'chir xiqajlaq ire' chu' jib', Jesús xuchilb'ej chke, xub'ij: Mk'o jnaq kib'ijwa' chir kux xiwulo, suk'te' re'chir En, chir En Uk'ijol Chij kink'astaj chikixo'l kamnaqib'.
40017010	Xkita' k'ut ajtarnel rech xkib'ij che: "¿Kux k'ut uxlaj kib'ij ajq'axal uyoloj Dios chir nab'e kpe Elías?"
40017011	Ruk'ut Jesús xub'ij chke: Qatzij chir re' Elías kpe nab'e, rechwa' k'un ub'ana' ukiji'k nejel.
40017012	Pumul kimb'ij chiw chir Elías xk'unek, xoq'je' xkich'ob't uwach, re'ne xkib'an nejel kuxpla' che chir kux xkaj ire'. Jla' xoq'je' En chir En Uk'ijol Chij kinraqna k'ax pe kiq'ab' ire'.
40017013	Tere' xkich'ob' ajtarnel rech chir Jesús chirij Juan Bautista kyolowwa'.
40017014	Re'chir xo'pen Jesús kuk' wnaq, xqet jn chij ruk' Jesús xuke' chwach xub'ij che:
40017015	"Tat, k'axk'ab'aq ak'u'x che enk'ijol, mpa' uroqom ya'b'il k'u'm, sub'laj kutij k'ax; mpa' sub'laj k'iy rajlab'al qaj paq'a' xoq'je' k'iy rajlab'al qaj paja'.
40017016	Xink'amlaq kuk' ajtarnel awech, pumul ire' xikont chrutzirxik."
40017017	Ruk'ut Jesús xub'ij: ¡Ix jn xe'na'al che wnaq chir k'ot kikojb'al xoq'je' sachnaq ik'u'x! ¿Suk'te' jan kiwaj ix kinkije' iwuk'? ¿Suk'te' jan kiwaj ix kxinch'ijo? Chik'ama'laq jn ya'b'la' wural.
40017018	Tere' Jesús kow xuk'ul uwach jn tzel santil chir oknaq puk'aslemal jn laje', xelb'ik jn tzel santil, xu'tzer knaq jn laje' che jn hora la'.
40017019	Tere' xiqeb' ajtarnel ruk' Jesús pikitke'lam, xkib'ij che: "¿Kux rech oj xojkont chresik jn tzel santile'?"
40017020	Jesús xub'ij chke: Rimal chir ix, xa'qe'n ikojb'al. Mpa' qatzij kimb'ij chiw cha't ikojb'al jla' chpa' jn reja' mostaza, kib'ije' che jn uwi' jib'e': "Telaqb'ik chi', jat jla'," ruk'ut jn uwi' jib'e' kelb'ik tla'. Nejel k'ut kixkowan chub'anik.
40017021	Pumul jn puq che utaqo'n tzele' kyelta, kyelek pumul ruk' ch'a'wem ruk' Qajwal Dios ch'il mojnem.
40017022	Re'chir kiroqom kib' Jesús ch'il ajtarnel rech pujuyb'al Galilea, Jesús xub'ij chke ajtarnel rech: En chir En Uk'ijol Chij xa' qe'nchik kraj kinjach pe kiq'ab' chijab',
40017023	kinkamsesna; pumul che urox (3) q'ij kink'astajna chikixo'l kamnaqib'. Ruk'ut ajtarnel rech sub'laj xib'isnek.
40017024	Re'chir xyo'pen Jesús ch'il ajtarnel rech Capernaum, ajmolel tojb'al rech loq'laj jaj xiqet ruk' Pedro, xkita' che: "¿Ajtyojel iwech kutoj re' jn tojb'aj rech loq'laj jaj?" Pedro xub'ij: "Kutojo."
40017025	Re'chir, xokb'ik Pedro pajaj, Re' Jesús xuta' che nab'e: ¿Kux achomnik at Simón? Nimaqtaq q'atb'altzij rech uwach lew. ¿Naq chke kita'wa' tojb'al chir kimol ire'; chke kilk'wa'l ire' chke jlantaq wnaq lewa'?
40017026	Ruk'ut Pedro xub'ij: "Chke jlantaq wnaq kita'wa' tojb'al." Ruk'ut Jesús xub'ij che Pedro: K'elaq chir, kilk'wa'l ire' k'ot tojnem ki'no.
40017027	Rechwa', kpet kiywal chiqij, jat pe mar, tzaqa'b'ik jn chapal kar ruk'ut nab'e kar chir kel laq k'ama' teb'a' uchi' karaq jn pwaq puchi', k'ama' aya' chke ajmolel tojb'al rech loq'laj jaj pimb'i' En, ch'il pab'i' at.
40018001	Che jn hora la' xiqet ajtarnel ruk' Jesús, xkib'ij che: "¿Naq k'ut nim ub'anik chpam jn nimlaj uq'atb'altzij kaj?"
40018002	Jesús xusik'ij pnaq jn k'al laj, xuya' chikixo'l ajtarnel rech,
40018003	xub'ij chke: Qatzij kimb'ij chiw, wa kik'ext ik'aslemal, wa kik'ext ino'jb'al chpa' uno'jb'al naq k'al, loq't kxok chpam jn nimlaj uq'atb'altzij kaj.
40018004	Xa'k'ut jla' naqpla' chir kub'an ch'iti'n che rib' chpa' jn k'ale', re' june' nimna ub'antejik chpam jn nimlaj uq'atb'altzij kaj.
40018005	Xoq'je' naqpla' kuk'am naq k'al pimb'i', En knuk'omo.
40018006	Pumul naqpla' chir kuchomaj uqasesik chpam mak, jnaq chke ni'j ch'iti'ne' chir ikojennaq chuwij, sub'laj utz che june' kxim jn ka' rech ke'b'al trig chuqul tere' kt'oq'b'ik chpam mar.
40018007	¡K'ax kech wnaq rech uwach lew chir kiya' che' pkib'ej ni'jchik wnaq rechwa' kimaknek! Mpa' rajwixik chir ik'o ajtzaqnel, pumul ¡k'ax rech naq wnaq chir kuya' che' pkib'ej ni'jchik rechwa' kimaknek!
40018008	Rechi', chirwa naq k'ex aq'ab', naq k'ex awuqan lewa' ktuqasaj chpam mak, k'uru' t'oqo' pnaq jla', sub'laj utzna chir ktok chpam jn k'aslemal k'ot jn k'ex awuqan k'otlewa' jn k'ex aq'ab', chwach chir ruk' kyeb' (2) awuqan ch'il kyeb' (2) aq'ab' kat t'oq chpam jn q'a' chir kchupta.
40018009	Xoq'je' wa naq k'ex ab'aq'wach ktuqasaj chpam mak, wesaj, t'oqo'pnaq jla'; sub'laj utzna chir ktok chpam jn k'aslemal chir k'ot jun k'ex ab'aq'wach, chwach chir ruk' kyeb' (2) ab'aq'wach kat t'oq paq'a'.
40018010	Chiwla'much miwitzlaj jnaq chke ni'j ch'iti'ne'. Mpa' kimb'ij chiw chir ire' ichajtel kimal utaqo'n kaj chir suk' kub'lek kituyuj pkaj Enqaw.
40018011	Mpa' En chir En Uk'ijol Chij En ximpe chkisolik naq chir ik'o chpam mak.
40018012	¿Kux kel chiwach ix? Wa k'o naq chij chir k'o jn ok'al (100) ukirnere wa ksach jnaqaq, ¿kuya't knaq ni'j jumuch' b'elelajuj (99) chu'taq jib', tere' k'e chutzukxik jun chir sach knaq?
40018013	Xoq'je' wa kuroqoj, qatzij kimb'ij chiw chir sub'lajna ki'ket chirij june' chir sachnaq chwach ni'jchik chir xkisaxt kib'ej.
40018014	Jla' xoq'je', uriyb'al ranme' Iqaw chir k'o pkaj, chir mat' k'o jnaq chke ni'j ch'iti'ne' qaj chpam mak.
40018015	Xoq'je' kimb'ij, wa naq awixlal xub'an naq k'ax chaw, jat ruk' atikel suk'b'a' uno'jb'al. Wa xuta' awech, xatkon chuch'akik awixlal.
40018016	Pumul wa kuta't awech, k'ama'b'ik awuk' jun, kyeb' (2) lewa' ajkojnel, rechwa' chir chikiwach kyeb'xub' lewa' testig kb'ix nejel yoloj.
40018017	Pumul wa krajt kuk'omo chir kux kib'ij ire', b'i'j che jn ch'ob' ajkojnel re'chir kiraq kib'; pumul wa suk' kuta't kech ajkojnel, elaqb'la' chawach at chpa' naq ajmolel tojb'al chpa' naq wnaq lewa' chir ret'amt uwach Dios.
40018018	Qatzij kimb'ij chiw chir jnik'pla' kixim chwach lew, kiximtajna pkaj, xoq'je' nejel naqpla' chir kirtaj chwach lew, kirtajna pkaj.
40018019	Kimb'ij jumulchik chiw: Chirwa ik'o kyeb' (2) chixo'l ix chir xa' janam kichomb'al chirij kuxpla' kitz'onoj, kb'anna rimal Enqaw chir k'o pkaj.
40018020	Mpa' chpa' ik'owa' kyeb' (2) xub' (3) lewa' ajkojnel chir kimulum kib' pimb'i', tla' chikixo'l Enk'owa' En.
40018021	Xqet k'ut Pedro ruk' Jesús, xub'ij che: "Qajwal Jesús, ¿wa k'onaq wixlal chir xa' tijnek kub'an k'ax chwe, jnik' rajlab'al kinkuy umak? ¿Suk'te' wuqub' (7) rajlab'al kinkuy umak?"
40018022	Ruk'ut Jesús xub'ij che: Kimb'ijt En chir suk'te' wuqub' (7) rajlab'al, xa'ne' suk'te' oxk'al lajuj (70) rajlab'al wuqub' (7), xcha' che.
40018023	Rechi', chir jn nimlaj uq'atb'altzij kaj xa' janam ub'anik chpa' jn nimlaj ajtaqnel chir xye usik'ij jaqlel ajnimnel rech rechwa' krixmaj wa k'o kik'as ruk' k'ot lewa' kik'as ruk'.
40018024	Re'chir xok chub'anik rixmal kuk' jaqlel ajnimnel, xk'amlaq jun taqo'n chwach chir lajuj mil (10,000) talentos uk'as ruk'.
40018025	Ruk'ut jn taqo'ne' k'ot upwaq rechwa' kutoj uk'as, jn nimlaj ajtaqnel xtaqnek chir k'ayexb'ik re' ch'il rixiqil, ch'il rilk'wa'l xoq'je' k'ayex nejel chir kux k'o ruk', rech tojb'al uk'as.
40018026	Ruk'ut jn jaqlel ajnimnele' xuke' chwach jn nimlaj ajtaqnele', xub'oychi'j xub'ij: "Tat, b'ana' toq'ob' chwe knawiyejna qe'naq wet'am kintoj nejel enk'as chaw," xcha' che.
40018027	Ruk'ut jn nimlaj ajtaqnele' xk'axk'ab' uk'u'x che jn jaqlel ajnimnele'; xuchupsaj uk'as, xoq'je' xutzaqapsaj.
40018028	Pumul re'chir xelb'ik jn jaqlel ajnimnel, xuraq pnaq jnchik rich'il jaqlel ajnimnel chir k'o jun ok'al (100) denario uk'as ruk'. Xuchap chuqul, xub'ij che: "¡Tojo' ak'as wuk', katoj tlewa'!"
40018029	Xuke' k'ut, jn rich'il jaqlel ajnimnel chwach, kub'oychi'j xub'ij che: "B'ana' toq'ob' chwe knawiyejna qe'naq, wet'am kintoj nejel enk'as chaw."
40018030	Pumul re' xunimajta, xa'ne' xye ujacha' pche', suk'te' ktojtajna nejel uk'as.
40018031	Re'chir xkil ni'jchik kich'il jaqlel ajnimnel chir kux xub'an jn ajnimnele' sub'laj xib'isnek, xib'e k'ut chub'ixik che jn nimlaj ajtaqnel chir kux xraqtejek.
40018032	Tere' xtaq usik'xik rimal jn nimlaj ajtaqnele', xub'ij che: "¡At tzel jaqlel ajnimnel! Xinchup nejel ak'as mpa' xata' toq'ob' chinwach.
40018033	"¿Kux uxlaj chir k'axk'ab't ak'u'x che jnchik jaqlel ajnimnel chir janam ub'anik chpa' at, chpa' xk'axk'ab' enk'u'x en chaw at?"
40018034	Ruk'ut jn nimlaj ajtaqnel sub'laj xpe uk'anal, chir xutaq jn taqo'ne' pche' xoq'je' xutaq uch'ayik, keltelaq pche' suk'te' ktojtajna nejel uk'as.
40018035	Xoq'je' Enqaw chir k'o pkaj, jla' kub'an chiw ix wa ix pijujnal kikuyt kimak iwixlal ruk' nejel iwanme', xcha' Jesús chke.
40019001	Jesús re'chir xb'i'taj ni'j yoloje' rimal, xelb'ik che Galilea xk'un pujuyb'al Judea chqa' b'inel ja' Jordán.
40019002	Xitaraj k'ut sub'laj che wnaq chirij, xyukunuj knaq wnaq chir iyab'.
40019003	Xiqeb' ruk' Jesús jujun chke aj Fariseos, rechwa' kiqasaj chpam mak, xkib'ij che: "¿Wa kumojo chir naq chij kutzaq pnaq rixiqil jla' chir xa' kuxpla' umak?"
40019004	Jesús xub'ij chke: ¿Inik'imt ix chpam tyox wuj re'chir xmajtajlaq uwach lew, Qajwal Dios xub'an che xaq xub'an che chij?
40019005	Xub'ij Dios: "Rimal k'ut ri', naq chij re'chir k'le'k rajwixik kuya' knaq uchuch uqaw, re' kujunuj rib' ruk' rixiqil, jn chij ch'il rixiqil che ikyeb' (2) kib'an jun che tyo'jil."
40019006	Xa' k'ut jla' ikyeb' (2) te'chik, xa'ne' ijun che kuerp chik. Rechi' chir re' Dios kujunuj jn chij ch'il jn xaq, mjachb'la' kiwach rimal jnchik wnaq, xcha' Jesús chke aj Fariseos.
40019007	Xkib'ij k'ut aj Fariseos: "¿Kux k'ut uxlaj Moisés xuya' taqnik chke chijab' chir kumojo ktz'ib'ix wuj rech jachb'alib', xoq'je' ktzaq pnaq jn xaq jla'?"
40019008	Jesús xub'ij chke: Xunimaj Moisés chir ix kitzaq pnaq iwixiqil jla', mpa' xa' rimal ukowil iwanme' ix, pumul jla't taqnik xuya' Qajwal Dios re'chir xmajtajlaq uwach lew.
40019009	Pumul En kimb'ij chiw, naqpla' kutzaq pnaq rixiqil jla', tere' k'le' ruk' jun chik xaq, kmaken chirij k'le'b'al. Xo'w chirwa rixiqil xmaken chirij tyo'jil ruk' jnchik chij, xoq'je' naq chij chir k'le' ruk' jn xaq chir tzoqom knaq, kmaken chirij k'le'b'al xcha' Jesús chke aj Fariseos.
40019010	Xkib'ij k'ut ajtarnel che Jesús: "Wa kmaken jn chij chir kutzaq pnaq rixiqil, sub'laj utzna chir mat' kutzukuj rixiqil," xicha' che.
40019011	Ruk'ut Jesús xub'ij chke: Nejelt kikonek kik'am jn saqlaj tzije' chir ximb'i'j, xo'w naqpla' chir yo'om chke rimal Dios.
40019012	Mpa' ik'o jujun chir k'ot kixiqil chir suk' jla' ipetnaq ruk' kichuch che tyoxil, xoq'je' ik'olek chir k'ot kixiqil chir xa' xb'an jla' chke kimal chijab', xoq'je' ik'olek chir k'ot kixiqil chir pikitke'lam xkib'an jla' che kib' xa' rimal jn nimlaj uq'atb'altzij kaj. Naq chir kowan chuk'amik, chuk'ama'.
40019013	Xik'amb'ik kyeb'xub' k'la'b' ruk' Jesús, rechwa' kuya' uq'ab' pikiwi', xoq'je' rechwa' kch'a'w ruk' Qajwal Dios pikiwi'; pumul xiyaj kichuch kiqaw kimal ajtarnel rech Jesús.
40019014	Pumul Jesús xub'ij chke ajtarnel: Miq'atuj kib'ej taq k'la'b', ipetaqna wuk', mpa', jn nimlaj uq'atb'altzij kaj kech ni'j chir xa' janam kib'anik chpa' taq k'la'b', xcha' chke.
40019015	Xuya' k'ut uq'ab' Jesús pikiwi' taq k'la'b', tere' xelb'ik tla'.
40019016	Xqet jn laj ruk' Jesús, xub'ij che: "Ajtyojnel, ¿naq che utz kimb'ono rechwa' kinraq jn k'aslemal chir k'istechik?"
40019017	Jesús xub'ij che: ¿Kux rech kata' chwe En chirij naq che utz ka'no? Xa' jun utz k'olek xo'w Qajwal Dios, wa kawaj ktok chpam jn k'aslemal chir k'istechik, b'ana' b'la' chpa' kub'ij taqnik chir xuya' Qajwal Dios che Moisés.
40019018	Xub'ij k'ut jn laje' che Jesús: "¿Kux k'ut che taqnik?" Ruk'ut Jesús xub'ij che: Mat kamsenik, mat maken chirij k'le'b'al, mab'an laq', mab'ij jo'sb'al tzij chirij awijil atz'aq'at,
40019019	nimersaj kiq'ij achuch aqaw, xoq'je' loq'oj awijil atz'aq'at chpa' uloq'xik awib' at ka'no, xcha' Jesús che.
40019020	Xub'ij k'ut jn laje' che Jesús: "Nejel ri' emb'onomlaq suk'te' che enk'ak'lil. ¿Kux k'ut kraj chwe?"
40019021	Jesús xub'ij che: Wa kawaj kab'an suk' che ak'aslemal, jat, ak'ij nejel kux k'o awuk', ruk'ut pwaq chir kamoloj ya' chke mub'a' jla' kije'na amib'i'l pkaj. Tere' tanlaq kat tarjaq chuwij.
40019022	Pumul jn laje' re'chir xuta' jn yoloje', sub'laj xb'isnek xyek mpa' sub'laj umib'i'l.
40019023	Xub'ij k'ut Jesús chke ajtarnel: Qatzij kimb'ij chiw chir sub'laj k'ax kok naq wnaq chir k'o umib'i'l chpam jn nimlaj uq'atb'altzij kaj.
40019024	Xoq'je' kimb'ij chiw chir k'axtana q'aten jn camello puwrel jn kuxe, chwach rok'b'al jn wnaq chir k'o umib'i'l chpam jn nimlaj uq'atb'altzij kaj.
40019025	Ajternel re'chir xkito'o, sub'laj xtzaq kik'u'x xkib'ij: "Wa jri', ¿naq k'ut kowan chusolik rib'?"
40019026	Ruk'ut Jesús xyutuyuj xub'ij: Chkiwach wnaq loq'ta, pumul che Qajwal Dios nejel loq'.
40019027	Ruk'ut Pedro xub'ij che Jesús: "Wula'much qe'oj xqaya'kan nejel xoq'je' xojtaraj chawij. ¿Kux k'utlo kya' chqe oj rimal ri'?"
40019028	Ruk'ut Jesús xub'ij chke: Qatzij kimb'ij chiw ix chir xixtaraj chuwij, re'chir kojok chpam jn k'ak' k'aslemal, re'chir kinkub'e' En chir En Uk'ijol Chij pe jn loq'laj kub'ulb'al rech jn loq'laj unimal Enq'ij, xoq'je' kixkub'e' ix puwi' kab'lajuj (12) nimaq taq kub'ulb'al rechwa' kiq'at tzij pikiwi' kab'lajuj (12) ch'ob' che wnaq Rilk'wa'l Israel.
40019029	Kinejel naqpla' chir xkiya' knaq kichoj, xkiya' knaq kixb'al, xkiya' knaq kinab', xkiya' knaq kichuch kiqaw, xkiya' knaq kilk'wa'l, xkiya' knaq kijib', xa' wumal En, sub'lajna k'iy kya'na chke, xoq'je' kechb'ejna jn k'aslemal chir k'istechik.
40019030	Pumul ik'iy chir inab'e chinime', kyelna knaq che uk'isb'al; xoq'je' naq chir i'uk'isb'al chinime', ire' kinab'ajna, xcha' chke ajtarnel rech.
40020001	Mpa' jn nimlaj uq'atb'altzij kaj xa' janam chpa' jn chij rajaw jaj, chir sub'laj q'ab' xelb'ik chkitzukxik ajchak rechwa' kichakan chpam utikomb'al.
40020002	Re'chir xyuraq kyeb'xub' rajchak xuchomaj chir kutoj jun denario kiq'ij mpa' jla' rijil jn q'ij chak, xyutaqk'ut putikomb'al.
40020003	Xelb'ik jumulchik ptaq b'elejeb' (9:00) hora, xril ni'jchik chijab' chir iwa'l pk'iyb'al k'ot kichak.
40020004	Xub'ij chke: "Jix xoq'je' pintikomb'al, kix entojk'ut chpa' uxlaj." Ruk'ut ire' xib'e ruk' putikomb'al.
40020005	Ruk'ut rajaw chak xel laq jumulchik ptaq kab'lajuj (12:00), xoq'je' ptaq urox (3:00) hora rech qajb'al q'ij, chkitzukxik ni'jchik ajchak.
40020006	Xoq'je' re'chir xuraq job' (5:00) hora rech qajb'al q'ij xelb'ik rajaw chak, xyuraq ni'jchik chir k'ot kichak; xub'ij chke: "¿Kux uxlaj xa' kiq'axaj q'ij wural?"
40020007	Ruk'ut ire' xkib'ij che: "Mpa' k'ot jnaq kmokew qech." Xub'ij k'ut re' chke: "Jix xoq'je' ix pintikomb'al," xcha' chke.
40020008	Re'chir xok q'ab', rajaw chak xub'ij che ajchajel kech mokom: "Sik'ijlaq nejel ajchakib', ya'b'ik kijil je kamaj kuk' naq chir xik'un che uk'isb'al je kak'is kuk' naq chir xik'un na'b'e."
40020009	Xyo'pen k'ut, naq chir xkimaj chak, ptaq job' (5:00) hora rech qajq'ij, xkik'am jun denario, chir rijil jn q'ij chak.
40020010	Re'chir, xyo'pen naq chir nab'e xkimaj chak, xkib'ij ire' chir nimna kitojek; te' xkilo chir xa' jun denario xya' chke chir rijil jn q'ij chak.
40020011	Re'chir xkik'am kijil, xkichap che tzij rajaw chak,
40020012	xkib'ij che: "Ni'j ajchakib', chir te' xyo'pen puk'isb'al, xa' jun hora xichaknek, pumul at rijil jn q'ij chak xaya' chke, ruk'ut oj chir xoxchaken juntere q'ij xqach'ij uk'atnal q'ij xoq'je' xa' rijil jn q'ij chak xaya' chqe."
40020013	Ruk'ut rajaw chak xub'ij che jun chke ajchakib': K'ot at, katwelq'aj. ¿Xa nimaj tuk'ut chir jun denario rijil jn q'ij chak kinya' chaw?
40020014	K'ama' awijil jat. En kwaj chir jn ajchake' chir xa' jun hora xchaknek kintojo chpa' xinya' chaw at.
40020015	¿Wa kub'ij tuk'ut pixab' chir loq' kimb'ono chir kux kwaj en ruk' empwaq? ¿Kna kontrij lewa' rimal chir en utzlaj wnaq?"
40020016	Jla' k'ut pe jn nimlaj utaqnem Qajwal Dios, naq chir i'uk'isb'al chinime', kina'b'ajna; xoq'je' naq chir inab'e chinime', kyelna knaq che uk'isb'al, xcha' Jesús chke ajtarnel rech.
40020017	Re'chir paqalb'ik Jesús, pe tilimit Jerusalén, xusik'ij kab'lajuj (12) ajtarnel pikitke'lam xub'ij chke:
40020018	Chiwla'much, tijen kjaq'an Jerusalén, ruk'ut En chir En Uk'ijol Chij kinjachna pe kiq'ab' kinimal ajnimnel rech loq'laj jaj xoq'je' kinjachna pe kiq'ab' ajtyojel pixab', kiq'atna tzij pinwi' xoq'je' kinkamsesna.
40020019	Xoq'je' kinkijachna pe kiq'ab' wnaq chir it aj Israel, rechwa' kitz'emb'ej Enwach, xoq'je' kinkich'ayna xoq'je' kinkiripna chwach cruz; pumul che urox (3) q'ij kink'astajna chikixo'l kamnaqib', xcha' Jesús chke ajtarnel.
40020020	Xiqet k'ut ruk' Jesús kyeb' (2) uk'ijol Zebedeo Santiago ch'il Juan ch'il kichuch, xuke' kichuch chwach Jesús chuta'ik jn toq'ob'.
40020021	Ruk'ut Jesús xub'ij che jn xaqe': ¿Kux kawaj? Ruk'ut re' xub'ij: "Qajwal Jesús taqa' chir kikub'e' kyeb' (2) wal awuk' chpam jn nimlaj aq'atb'altzij, jun pase'b'al jnchik pamax."
40020022	Ruk'ut Jesús xub'ij chke Santiago ch'il Juan: Ix iwet'amta kux kito'o. ¿Kixkon k'ut kiq'axaj jn q'oxom chir kinq'axaj En? Ruk'ut ire' xkib'ij: "Qojkownek."
40020023	Xub'ij Jesús chke: Qatzij jn q'oxom chir kinq'axaj En kiq'axajna ix xoq'je', pumul jn kub'lem pinse'b'al ch'il jn kub'lem pnmax wecht En uya'ik, xa'ne' kech ni'j chir icho'om rimal Enqaw chir qa Dios.
40020024	Re'chir xkita' lajuj (10) chik ajtarnel, xpe kiywal chikij Santiago ch'il Juan.
40020025	Ruk'ut Jesús xye usik'ij ajtarnel rech, xub'ij chke: Iwet'am ix chir nimaqtaq ajtaqnel kech wnaq chir it aj Israel, kinimersaj kib' pikiwi' wnaq, xoq'je' naq chir k'o keqle'n kib'an kiq'atb'altzij pikiwi'.
40020026	Pumul chixo'l ix jla'ta. Xa'ne' naqpla' chir kraj kub'an nim chixo'l ix, june' kokna che ajnimnel iwech,
40020027	xoq'je' naq chir kraj kub'an nab'e chixo'l ix, kub'anna jaqlel ajnimnel iwech.
40020028	Jla', chpa' En, chir En Uk'ijol Chij ximpet En rechwa' kinnimxek, xa'ne' xink'un En chkinimxik ni'jchik wnaq xoq'je' xk'un Enya' Enk'aslemal rimal kisolik sub'laj che wnaq, xcha' Jesús chke ajtarnel rech.
40020029	Re'chir xelb'ik Jesús ch'il ajtarnel rech pe tilimit Jericó, sub'laj che wnaq xitaraj chirij.
40020030	Ik'o kyeb' (2) moy iku'b'ul chi'b'ej, xkito'o chir tijen q'aten Jesús, xisik'nek, xkib'ij: "¡Qajwal Jesús, Rilk'wa'l knaq David jertaq tzij, k'axk'ab'aq ak'u'x chqe!"
40020031	Pumul kow xiyaj kimal wnaq rechwa' kitene' che sik', pumul ire' sub'lajna kisik'nik kib'ij: "¡Qajwal Jesús Rilk'wa'l knaq David jertaq tzij, k'axk'ab'aq ak'u'x chqe!"
40020032	Xwab' k'ut Jesús che b'inem, xye usik'ij ni'j moye' xuta' chke: ¿Kux kiwaj ix kimb'an chiw?
40020033	Xkib'ij ire': "Qajwal Jesús, re' qaj oj kteb' qab'aq'wach," xicha' che.
40020034	Xk'axk'ab' uk'u'x Jesús chke xuchap kib'aq'wach. Cha'nim k'ut xika'yek, xoq'je' xitaraj chirij Jesús.
40021001	Xoq'je' re'chir xiqet pnaq Jesús ch'il ajtarnel rech pe tilimit Jerusalén xyo'pen k'ut Betfagé, chwach jn jib' chir Olivos ub'i', ruk'ut Jesús xyutaqb'ik kyeb' (2) chke ajternel rech,
40021002	xub'ij chke: Jix pe jn aldey chir k'o chqawach. Pa'nim k'ut kiraq tla' jn ti't b'ur ximtelek, xoq'je' k'o ral ruk'. Chikira'laq kik'amlaq wuk'.
40021003	Wa k'o jnaqaq k'o kub'ij chiw chib'ij che chir kichakan che Qajwal Jesús, pa'nim k'ut kutzilijlaq chiw.
40021004	Jri' k'ut xraqtejek rechwa' kb'antejek chir kux xub'ij knaq ajq'axal uyoloj Qajwal Dios, re'chir xub'ij:
40021005	"Chib'ij chke wnaq ajtilimit Sión: 'Chiwla'much, jn nimlaj ajtaqal iwech, petnaq je' k'un iwuk', ch'uch'uj ranme', xoq'je' ukyejem jn b'ur, ukyejem jn k'al ral ti't b'ur, ral jn ti't b'ur rech eqa'n."'
40021006	Xib'e k'ut kyeb' (2) ajtarnel chub'anik kitajkil jla' chpa' taqnik chir xuya' Jesús chke.
40021007	Xkik'amlaq jn ti't b'ur ch'il ral, xkitzaq k'ut kiq'u' chirij, xaq'an k'ut Jesús chirij.
40021008	Xoq'je' sub'laj che wnaq. Xkilik' kiq'u' pub'ej, k'o k'ut ni'jchik xkik'ur uq'aptaq che' xkiya' pub'ej.
40021009	Ruk'ut wnaq chir inab'e chwach Jesús xoq'je' wnaq chir itaran chirij, kisik'nik kib'ij: "¡Nim aq'ij Qajwal Jesús chir At Rilk'wa'l knaq David jertaq tzij! ¡Xoq'je' te'wchi'm naq chir petnaq pub'i' Qajwal Dios chir k'o pkaj!" kicha' kinejel wnaq.
40021010	Re'chir xok Jesús pe tilimit Jerusalén, nejel wnaq xituktejek, xkib'ij: "¿Naq k'ut june'?"
40021011	Pumul ik'o jujun wnaq xkib'ij: "June' Re' Jesús chir ajq'axal uyoloj Dios, aj Nazaret rech Galilea."
40021012	Xok k'ut Jesús chpam loq'laj jaj, xyeresajb'ik naq chir kik'ayen tla' xoq'je' naq chir kiloq'en tla' chpam loq'laj jaj, xoq'je' xuch'ik'mij pnaq kimexe ajk'exel pwaq, ch'il kitem ajk'aytaq pum.
40021013	Xub'ij chke wnaq: Tz'ib'am knaq chpam tyox wuj: "Chir wichoj kb'ixna jaj rech ch'a'wem ruk' Dios che," pumul ix tijen kib'an kijul elq'om che.
40021014	Xiqet ruk' Jesús naq chir imoy xoq'je' naq chir k'oltajnaq jn k'ex kiqan, xikunux knaq rimal Jesús chpam loq'laj jaj.
40021015	Pumul re'chir kinimal ajnimnel chpam loq'laj jaj ch'il ajtz'ib'al pixab' xkil sub'laj mayjab'al chir xub'an Jesús, xoq'je' xkil k'la'b' chir kisik'in rech loq'laj jaj chir kib'ij: "¡Nim uq'ij Rilk'wa'l David jertaq tzij knaq!" Sub'laj xpe kiywal.
40021016	Xkib'ij che Jesús: "¿Tijen kato'o chir kux kib'ij nik'ije'?" Ruk'ut Jesús xub'ij: Kinto'o. Pumul inik'im tuk'ut ix chpam tyox wuj chir kub'ij: "Qajwal Dios xuya' b'ixnik chke taq k'la'b' xoq'je' xuya' chke taq ne' chir kitu'nek chir qasqatzij kinimersaj uq'ij Qajwal Dios."
40021017	Ruk'ut Jesús xyuya' knaq kinimal ajk'amal b'ej ch'il ajtz'ib'al pixab', xelb'ik che tilimit Jerusalén xye Betania, tla' k'ut xwarwa' knaq.
40021018	K'olaq kraj chukab' q'ij, re'chir xpeqe' Jesús pe tilimit Jerusalén, xuna' numek.
40021019	Ruk'ut chir xril jn uche'al wikix chir k'o chi' b'ej xye ruk', k'ot uwach xuroqo, xo'wa' uxaq k'olek, xub'ij che: ¡Mijumul chik katwachnek! Pa'nim k'ut xcheqej jn uche'al wikix.
40021020	Re'chir xkil ajtarnel, xtzaq kik'u'x xkib'ij che Jesús: "¿Kux ub'anik chir pa'nim xcheqej jn uche'al wikix?"
40021021	Ruk'ut Jesús xuk'ulb'a' kiwach xub'ij chke: Qatzij kimb'ij chiw wa k'o ikojb'al xoq'je' wa kub'ant kyeb' (2) ikojb'al, xo'wta chir kux kuraq jn uche'al wikix kixkon chub'anik, xoq'je' chirwa kib'ij che jn uwi' jib'e': "Telaqb'ik t'oqo'b'ik awib' chpam mar," jla' k'ut kb'antajna.
40021022	Xoq'je' jnik'pla' kita' chpam ich'awem ruk' Qajwal Dios wa kita' ruk' kojb'al, kya'na chiw rimal Qajwal Dios chir kux kito'o.
40021023	Re'chir Jesús xok chpam loq'laj jaj, re'chir tijen k'e utyojij wnaq, xiqet ruk' re' kinimal ajnimnel rech Loqlaj jaj ch'il ajwab' rech tilimit, xkib'ij che: "¿Ruk' kux che q'atb'altzij chir jri' ka'no? ¿Xoq'je' naq xuya' q'atb'altzij chaw?"
40021024	Pumul Jesús xub'ij chke: En xoq'je' k'o jn kinta' chiw: Wa ix kik'ulb'a', chir kux kinta' chiw: En xoq'je' kimb'ij chiw chir ruk' kux che q'atb'altzij kimb'anwa' ni'j mayjab'ale'.
40021025	Jn qasnik ja' chir kub'an Juan Bautista, ¿jalchi' petnaqwa' chi'? ¿Je' petnaq pkaj, je' lewa' petnaq kuk' chijab'? Pumul ire' xichomen chikiwach kib'ij: "Wa qab'ij je' petnaq pkaj, kub'ije' Jesús chqe: '¿Kux k'ut rech, xikojta?'
40021026	Pumul wa qab'ij je' petnaq kuk' chijab', qaxij k'ut qib' chke wnaq, mpa' kinejel wnaq kikojom Juan che ajq'axal uyoloj Dios."
40021027	Tere' xkib'ij che Jesús: "Qet'amta." Jesús xoq'je' xub'ij chke: En xoq'je' kimb'ijt chiw ruk' kux che q'atb'altzij kimb'anwa' ni'j mayjab'ale'.
40021028	¿Pumul kux kel chiwach ix? K'o jn chij ik'o kyeb' (2) uk'ijol, xqet k'ut ruk' nab'e al xub'ij che: "Enk'ijol, jat pchak poq'ij pqatikomb'al."
40021029	Ruk'ut re' xub'ij: Kwajt kimb'e pchak, pumul re' xutzalq'amij ranme' xyena pchak.
40021030	Xqet k'ut ruk' ukab' (2) al xa' janam xub'ij che: Ruk'ut re' xub'ij che uqaw: "Utze' tat, kimb'e pchak pqatikomb'al poq'ij." Pumul xyetaj.
40021031	¿Naq k'ut che chke ikyeb' (2) xu'no chpa' kraj kiqaw? xcha' Jesús chke. Xkib'ij ire': "Re' nab'e al." Xub'ij Jesús chke: Qatzij kimb'ij chiw chir aj molel tojb'al, ch'il ixiqib' chir re' kichak maknem chirij tyo'jil, kina'b'aj chiwach chpam jn nimlaj uq'atb'altzij kaj.
40021032	Mpa' suk'te' iwuk' xk'un Juan Bautista, re'k'ut chir xuk'ut b'inem chiwach pe jn suk'laj b'ej rech Qajwal Dios, ruk'ut ix xikojta chir kux xub'ij chiw; pumul, ajmolel tojb'al kech q'atb'altzij Roma xoq'je' ixiqib' chir kimaken ruk' tyo'jil xkikojo chir kux xub'ij Juan Bautista chke. Pumul ix, tne' xiwul nejel ri', xitzalq'amijt iwanme' rechwa' kixkojnek.
40021033	Chita' jnchik k'amb'al no'jb'al: K'o jn chij rajaw jn jib' xutik uva pujib', xukoj kral chirij utikomb'al; xoq'je' xub'an jn yatz'b'al uva xoq'je' xuwa'lsaj jn nimlaj ch'uk'che'; xuya' k'ut knaq poqojom chke ajchakib'. Tere' xye naj che jnchik tilimit.
40021034	Re'chir xqetlaq uq'ijal ktzukex uwach tiko'n, jn rajaw jib'e' xyutaqlaq jaqlel utaqo'n kuk' ni'j ajchakib' rechwa' kikamb'ik uwach tiko'n rijil qajb'al ujib'.
40021035	Ruk'ut ni'j ajchakib' xkichap ni'j jaqlel ajnimnele': Jun xkich'ayo, jnchik xkikamsaj jnchik xkib'an cha'b'aj.
40021036	Ruk'ut rajaw jib' xyutaqlaq jumulchik ni'jchik jaqlel ajnimnel ik'iy k'utna chikiwach ni'j nab'e; xa' k'ut janam xb'an chke kimal ni'j ajchakib'.
40021037	Xk'isb'enek jn rajaw jib' xutaqlaq uk'ijol kuk' ire', xuchomaj re'. Xub'ij: "Kimeje' kib' chwach mpa' enk'ijol."
40021038	Pumul ni'j ajchake' re'chir xkil uk'ijol, xkib'ij chikiwach ire': "Re' june' rajaw jn echb'al; kix xenlaq qakamsaj jn chije' rechwa' qak'am knaq rechb'al."
40021039	Xkichap k'ut, xkesajlaq chpam tikomb'al uva tere' xkikamsaj.
40021040	Ruk'ut rajaw tikomb'al uva, ¿kuxlo kub'an chke ni'j ajchake'?
40021041	Xkib'ij k'ut wnaq che: "Ni'j tzeltaq chijab'la' kikamsesna rimal rajaw jib', ruk'ut utikomb'al kuya' chke ni'jchik ajchak, ire' k'ut chir kiraq utojik qajb'al tikomb'al ruk' uwach tiko'n puq'ijal."
40021042	Xub'ij k'ut Jesús chke: ¿Wa inik'im tuk'ut chpam tyox wuj chir tz'ib'telek? "Jn b'aj chir xe'tzlex uwach kimal aj yakal jaj, re'k'ut jn b'ajla' rajwixik che utz'u'k jaj, jla' xub'an Qajwal Dios che, chqawach oj k'otchik k'owa' rilik."
40021043	Rmalk'ut ri' kimb'ij chiw chir ke'sesna chiw ix jn nimlaj uq'atb'altzij Qajwal Dios, rechwa' kya' chke ni'jchik wnaq, ire' k'ut chir kiwachenna che re'.
40021044	Naq chir qaj puwi' jn b'aje' kmucherna; pumul nejel naqpla', chir qaj jn b'aje' puwi' quturna.
40021045	Re'chir kinimal ajk'amal b'ej ch'il aj Fariseos, xkita' k'amb'al no'jb'al chir xub'ij Jesús chke, xkit'maj k'ut chir chikij ire' kyolowwa'.
40021046	Rimal k'ut ri' kaj ire' kichopo, pumul xkixij kib' chke wnaq, mpa' wnaq kikojom Jesús che ajq'axal uyoloj Dios.
40022001	Xch'a'w k'ut Jesús jumulchik ruk' k'amb'al no'jb'al, xub'ij chke:
40022002	Jn nimlaj uq'atb'altzij kaj janam ub'anik chpa' jn nimlaj ajtaqnel, chir xub'an jn nimq'ij rech uk'le'b'al uk'ijol.
40022003	Xutaq k'ut jaqlel ajnimnel chkisik'xik wnaq chir isik'im pe k'le'k, pumul ire' xkajt xipetek.
40022004	Xutaqb'ik ni'jchik jaqlel ajnimnel jumulchik, xub'ij chke: "Chib'ij chke wnaq chir ensik'im pe nimq'ij rech k'le'b'al chir xb'antaj ukiji'k tib'lil xoq'je' xikamstaj enwakix ch'il ni'jchik awaj chir ichomchik, xoq'je' nejel xb'antaj ukiji'k; kinxenlaq pe nimq'ij rech k'le'b'al."
40022005	Pumul ire' xki'nta chir kux xb'i'x chke, xib'ek, jun xye putikomb'al, jnchik xye pk'aynek.
40022006	Ruk'ut ni'jchik xkichap jaqlel ajnimnel k'ax xich'a'w chke, xoq'je' xyekikamsaj.
40022007	Ruk'ut jn nimlaj ajtaqnel sub'laj xeywerek, xyutaq k'ut ajxolta't chkikamsesik ni'j ajb'anel kamik xoq'je' xparix kitilimit.
40022008	Xub'ij chke jaqlel ajnimnel: "Qatzij chir nimq'ij rech k'le'k, chomtajnaq chik pumul naq chir xisik'ix pe nimq'ij kumajt chke ire' kipe pe nimq'ij rech k'le'b'al.
40022009	Rechi' chir jix ptaq b'ej rech tza'mtaq jaj, xa' jnik'pla' kiroqo chisik'ijlaq pe nimq'ij rech k'le'b'al."
40022010	Xyelb'ik ni'j jaqlel ajnimnele' ptaq b'ej xkimuluj kinejel chir xkiraq ptaq b'ej, xo'wt utzlajtaq wnaq xoq'je' tzeltaq wnaq; xnajk'ut che wnaq jn jaj rech k'le'b'al.
40022011	Xok k'ut jn nimlaj ajtaqnel pajaj chkilik wnaq chir isik'im pe nimq'ij rech k'le'b'al, wi'im ki'no, xrilk'ut chir k'o jn chij tla' chir k'ot uq'u' rech k'le'b'al.
40022012	Xub'ij che: "At la, ¿kux ub'anik xtoklaq wural chir k'ot aq'u' rech k'le'b'al?" Pumul jn chije' xch'a'wta.
40022013	Ruk'ut jn nimlaj ajtaqnel xub'ij chke utaqo'n: "Chiyutu' raqan uq'ab' chik'iqa'b'ik pqu'mal tla' k'ut koq'na xoq'je' tla' kuqitz'na rey."
40022014	Mpa' sub'laj ik'iy isik'im, pumul ik'iyt icho'om.
40022015	Xib'e k'ut, aj Fariseos chub'anik kikomon rechwa' kichomaj uqasesik Jesús chpam mak chirij naq uyoloj chir kub'ij.
40022016	Ruk'ut aj Fariseos xkitaq ajtarnel kech ire' ch'il jujun chir itaran chirij Herodes, chub'ixik che Jesús: "Ajtyojnel, qet'am chir qatzij chir kux kab'ij, xoq'je' xo'w ruk' saqlaj tzij kak'ut ub'ej Qajwal Dios, xoq'je' k'ot jnaq kana' awib' chwach, mpa' chawach At xa' janam kib'anik nejel wnaq.
40022017	Rechi' b'i'j chqe, kux kel chawach At: ¿Wa uxlaj chwach pixab' chir xutz'ib'aj Moisés chir qojtojen puq'ab' Qatb'altzij César, uxlaj tewa'?"
40022018	Xrit'maj k'ut Jesús, jn tzel kichomnik ire', xub'ij chke: Ix wnaq chir kyeb' (2) iplaj, ¿kux rech tijen knipajo?
40022019	Chikutu'laq chinwach jn pwaq rech tojb'al puq'ab' nimlaj ajtaqnel César. Ruk'ut ire' xkik'amlaq jun denario che,
40022020	ruk'ut Jesús xub'ij chke: ¿Naq k'ut uwachb'al k'o chwach jn pwaqe' xoq'je' naq ub'i' tz'ib'tal chwach? xcha' chke.
40022021	Ruk'ut ire' xkib'ij che Jesús: "Uwachb'al César k'o chwach." Rechi' Jesús xub'ij chke: Chitojo' che César naq che rech César, xoq'je' chitojo' che Qajwal Dios naq che rech Qajwal Dios.
40022022	Re'chir xkito'o chir kux xub'ij Jesús, xtzaq kik'u'x; xkiya' knaq Jesús xib'ek.
40022023	Che jn q'ijla', xyo'pen jujun chke aj Saduceos ruk' Jesús. Ire k'ut aj Saduceos chir kikojta chirwa k'o k'astajb'al kech kamnaqib', xkib'ij che Jesús,
40022024	"Ajtyojnel, Moisés xub'ij knaq, 'Wa kam naq chij k'le'naq xoq'je' wa k'ot naq rilk'wa'l xuya' knaq, rajwixik k'le' rixiqil ruk' richam chir uchaq' jn chije' chir xkamek, rechwa' kya' rilk'wa'l rimal uchaq'.'
40022025	Xikije' k'ut chqaxo'l oj, wuqub' (7) che ixlal. Ruk'ut nab'e al tene' maja' naj uk'le'k', re'chir xkamek. K'ot k'ut rilk'wa'l xkije' ruk' rixiqil, xk'le' k'ut jn xaqe' ruk' richam, chir uchaq' knaq jn chije' chir xkamek.
40022026	Jla' xoq'je' xub'an ukab' (2) al, jla' xoq'je' xub'an urox (3) al, suk'te' uwuq (7) al jla' xki'no xkije' jn xaqe' che kixiqil.
40022027	Xk'isb'enek jn xaqe' xoq'je' xkamek.
40022028	Rechi', re'chir kik'astaj kamnaqib', ¿naq k'ut che chke wuqub' (7) al kub'an rixiqil che jn xaqe', mpa' kinejel che wuqub' (7) al xkik'am che kixiqil?" xicha' che Jesús.
40022029	Ruk'ut Jesús xub'ij chke: Jla't uxlaj, mpa' iwet'amta kux kub'ij tyox wuj xoq'je' iwet'amt jn loq'laj ukownem Qajwal Dios.
40022030	Mpa' re'chir kik'astaj kamnaqib', ire' kik'le't chik xoq'je' kiya't chik kilk'wa'l pe k'le'k, xa'ne' jla' chik kib'anik chpa' utaqo'n kaj.
40022031	Chirij k'astajb'al kech kamnaqib', ¿wa inik'imt k'ut kux b'im knaq chiw rimal Qajwal Dios re'chir xub'ij:
40022032	"En, En Dios rech Abraham, xoq'je' En, En Dios rech Isaac xoq'je' En Dios rech Jacob?" ¡Dios kecht kamnaqib', xa'ne' Dios kech naq chir ik'aslek! xcha' Jesús chke.
40022033	Re'chir xkita' wnaq, sub'laj xtzaq kik'u'x rimal utyojnik.
40022034	Pumul aj Fariseos re'chir xkito'o chir Jesús xutz'apij kichi' aj Saduceos, xkiraq kib' ire' chikiwach.
40022035	K'o k'ut jn aj Fariseo, chir sub'laj ret'am pixab', kraj re' kuqasaj Jesús chpam mak, xuta' che Jesús.
40022036	"Ajtyojnel, ¿naq che taqnik xuya' Qajwal Dios chir k'o chpam pixab' chir nim ub'anik?"
40022037	Ruk'ut Jesús xub'ij che: "Chiloq'oj Qajwal Dios ruk' nejel iwanme', xoq'je' ruk' nejel ik'u'x xoq'je' ruk' nejel ichomb'al."
40022038	Re'k'ut june' nim xoq'je' nab'e taqnik.
40022039	Ruk'ut ukab' (2) taqnik xa' janam ub'anik chpa' nab'e taqnik: Kub'ij: "Chiloq'oj iwijil itz'aq'at chpa' uloq'xik iwib' ix ki'no."
40022040	Mpa' che kyeb' (2) taqnike' chaptal nejel upixab' Qajwal Dios ch'il nejel chir kux xkitz'ib'aj knaq ajq'axal uyoloj Qajwal Dios.
40022041	Re'chir aj Fariseo kiroqom kib' Jesús xuta' chke,
40022042	xub'ij: ¿Kux kib'ij ix chirij Cristo? ¿Naq Uk'ijol Re'? Ire' xkib'ij: "Cristo uxe'na'al knaq David jertaq tzij."
40022043	Jesús xub'ij chke: ¿Kux k'ut ub'anik chir David, rimal Loq'laj Usantil Qajwal Dios kub'ij Qaqjaw che Cristo? Kub'ij k'ut:
40022044	"Qajwal Dios xub'ij che Qaqjaw: Katkob'oq pinse'b'al, suk'te' kinya'na awajch'oj xe' awuqan."
40022045	¿Wa David Qaqjaw xcha' che Cristo, kuxk'ut ub'anik chir Cristo uxe'na'al knaq David? xcha' Jesús chke aj Fariseo."
40022046	K'ot jnaqaq kowan chuk'ulb'axik Jesús xa'tne' naq yoloj, xoq'je' xmajtajb'ik che jn q'ijla' k'ot jnaqaq kub'an anme' kuk'otij uchi' Jesús.
40023001	Jesús xub'ij chke wnaq, xoq'je' chke ajtarnel:
40023002	Ajtyojnel chirij pixab' ch'il aj Fariseos ire' kityojen ruk' q'atb'altzij chir petnaq ruk' pixab' chir xutz'ib'aj Moisés.
40023003	Rechi' nejel jnik'pla' kib'ij chiw, chib'ana' xoq'je' chikolo'; pumul mib'ono chpa' kichak ire', mpa' ire' kinta chpa' kib'ij.
40023004	Kixim k'ut al laj eqa'n, xoq'je' kiya' chu' kitlob' wnaq, pumul ire' xa'ne' ruk' jun uwi' kiq'ab' kajt kisilib'saj.
40023005	Mpa' nejel kichak ire' kib'ono xa' rech kituyex kimal wnaq. Kuk'ul kik'u'x unimersesik taq kolb'al tz'um chir k'o chqaptaq utzij Qajwal Dios chpam chir kik'omom xoltaq kiplaj ch'il chkiq'ab' xoq'je' kuk'ul kik'u'x roksik k'ul chir nimaq ritz'emb'al uchi'.
40023006	Sub'laj kuk'ul kik'u'x nab'etaq kub'ulb'al ptaq nimaqtaq wi'im xoq'je' kuk'ul kik'u'x nab'etaq kub'ulb'al ptaq uq'ab' loq'laj jaj,
40023007	xoq'je' kuk'ul kik'u'x ire' chir nim ub'anik ritzil kiwach kya' ptaq k'iyb'al xoq'je' kuk'ul kik'u'x chir kb'ix ajtyojnel chke kimal wnaq.
40023008	Pumul ix mik'omo kb'ix ajtyojnel chiw, mpa' xa' jun ajtyojnel chir k'o chixo'l ix, ruk'ut iwenejel iwixlal iwib' chiwach.
40023009	Xa' mikoj che iqaw naq chij rech uwach lew, mpa' xa' jun Iqaw k'olek, re'k'ut k'o pkaj.
40023010	Mik'omo chir kb'ix ajtyojnel chiw; mpa' xa' jun Ajtyojnel iwech k'olek re'k'ut Cristo.
40023011	Naq chir nimna ub'anik chixo'l ix june' ajnimnel iwech.
40023012	Mpa' naq chir kunimersaj rib' prechwa' kb'anna ch'iti'n che rimal Qajwal Dios, ruk'ut naq chir kub'an ch'iti'n che rib' prechwa', kb'anna nim che rimal Qajwal Dios.
40023013	¡Pumul k'ax iwech ix, ajtz'ib'al pixab' xoq'je' ix aj Fariseo chir kyeb' (2) iplaj! Mpa' tijen kitz'apij uwach jn nimlaj uq'atb'altzij kaj chikiwach wnaq, mpa' kxoktne' ix. Xoq'je' kiya't kokb'al naq chir kaj kyokek.
40023014	¡K'ax iwech ix ajtz'ib'al pixab' xoq'je' ix aj Fariseos kyeb' (2) iplaj! Mpa' kimaj kichoj malka'ntaq ixiq'ib', tere' xa' chub'anik kinimersaj raqan ich'awem ruk' Qajwal Dios rimal ri' kya'na jn nimlaj k'ajse'b'al wach chiw.
40023015	¡K'ax iwech ix ajtz'ib'al pixab', xoq'je' k'ax iwech ix Fariseos, chir kyeb' (2) iplaj! Mpa' kib'insaj uwi' mar xoq'je' kib'insaj uwach lew xa' rimal uch'akik naq wnaq rechwa' kojen iwuk', pumul re'chir kok iwuk' kib'an rilk'wa'l k'axk'ol che kyeb' (2) rajlab'al chiwach ix.
40023016	¡K'ax iwech ix! Moylajtaq ajtyojnel chir kib'ij: "Wa jnaq kuk'am pnaq ub'i' loq'laj jaj chirij chir kux kujito, k'ot kub'iyaj chir kux xujito, pumul naq chir kuk'ampnaq q'an pwaq chir k'o chpam loq'laj jaj chirij chir kux kujito, june' ajk'as, kuya'na chir kux xujito."
40023017	¡K'ot ino'jb'al xoq'je' ix moy! Mpa' ¿naq che nimna ub'anik: Wa re' q'an pwaq chir k'o chpam loq'laj jaj re' lewa' loq'laj jaj, chir re' xub'an tyox che q'an pwaq?
40023018	Xoq'je kib'ij: "Wa jnaq kuk'am pnaq ub'i' altar chirij chir kux kujito, kot kub'iyaj chir k'u'x xutijo pumul wa k'o jnaq kuk'am pnaq pwaq kisip rilk'wa'l Qajwal Dios chir k'o puwi' altar chirij chir kux xujito june' ajk'as, re' kuya'na chir kux xujito."
40023019	¡Ix moy! Mpa' ¿naq che nimna ub'anik wa re' kisip rilk'wa'l Dios chir k'o puwi' altar, re' lewa' altar chir re' kub'an tyox che sip?
40023020	Naqpla' chir kuk'am pnaq altar chirij kux xujito, xo'wt altar xuk'am pnaq, xoq'je' xuk'am pnaq chirij kux xujito, nejel chir kux k'o puwi' altar.
40023021	Jnaq chir kuk'am pnaq ub'i' loq'laj jaj chirij chir kux xujito, xo'wt ub'i' loq'laj jaj kuk'am pnaq xoq'je' kuk'am pnaq Qajwal Dios chir jaqal chpam richoj.
40023022	Xoq'je' jnaq chir kuk'am pnaq ub'i' kaj chirij kux xujito, xo'wt ub'i' kaj kuk'am pnaq xoq'je' kuk'am pnaq jn loq'laj ukub'ulb'al Dios chir k'o pkaj, xoq'je' kuk'am pnaq Dios, chir kub'ul puwi' jn loq'laj kub'ulb'al.
40023023	¡K'ax iwech ix ajtz'ib'al pixab' xoq'je' k'ax iwech ix Fariseos, chir kyeb' (2) iplaj! Mpa' ix re' kiya' ulajujil iwech che Dios chirij menta, xoq'je' chirij eneldo xoq'je' chirij comino, pumul re' iyo'om knaq ub'anik kux qas rajwixik kub'ij pixab' chir kb'anek, chpa' jn suk'laj k'aslemal, xoq'je' jn toq'ob'seb'al k'u'x xoq'je' jn kojb'al. Ri' sub'laj rajwixik kb'anek, xoq'je' kya't knaq ub'anik ni'j chir kixtijen chub'anik.
40023024	¡Ix, moytaq ajk'amal b'ej! Janam ib'anik chpa' jn chij chir re' kucha' knaq jn k'al us chir sub'laj ch'iti'n, pumul re' kub'eq' b'ik jn camello.
40023025	¡K'ax iwech ix ajtz'ib'al pixab' xoq'je' k'ax iwech ix aj Fariseos, kyeb' (2) iplaj! Mpa' xa' janam chpa' jn chij chir xo'w kuch'aj rij umulul xoq'je' xo'w kuch'aj rij ulaq, pumul upam najnaq che tz'il, jla' xoq'je' iwanme' ix najnaq che tzeltaq riyb'al, xoq'je' najnaq che laq' ch'il che jn nojb'al chir kotlek.
40023026	¡Ix moytaq aj Fariseos re' chich'aja' nab'e upam imulul, rechwa' chir ksaqab' rij xoq'je'!
40023027	¡K'ax iwech ix, ajtz'ib'al pixab' chir kyeb' (2) iplaj xoq'je' k'ax iwech ix aj Fariseos, chir kyeb' (2) iplaj! Chir janam ib'anik chpa' muqb'al chir saq lo'loj kij, qatzij chir qus ka'y kij, pumul kipam najnaq che ub'aqil kamnaq xoq'je' najnaq che chuwlaj tz'il.
40023028	Jla'k'ut ib'anik ix, qatzij suk' rilik ik'aslemal chikiwach wnaq, pumul iwanme' najnaq che tzeltaq mak xoq'je' iwanme' najnaq che kyeb' (2) plaj.
40023029	¡K'ax iwech ix ajtz'ib'al pixab' xoq'je' k'ax iwech ix aj Fariseos, chir kyeb' (2) iplaj! Mpa' kib'an ukiji'k uwi'taq muqb'al kech ajq'axal uyoloj Qajwal Dios, xoq'je' kiweq kiwi' muqb'al chpa' imuqtelwa' naq chir suk' kik'aslemal chwach Qajwal Dios,
40023030	tere' kib'ij ix: "Cha't xojkijelaq che nij q'ij kech qachuch qaqaw jer keqato'b'alo ire' chikikamsesik ajq'axal uyoloj Dios."
40023031	Rechi' chir ix kixb'in rech chir ire' ichuch iqaw jertaq tzij xkikamsaj ajq'axal uyoloj Dios.
40023032	¡Ix chir xa' janam ib'anik chpa' ichuch iqaw, chik'isa'b'la' chir kux xkimaj knaq ub'anik ichuch iqaw!
40023033	¡Ix chir ix tzeltaq wnaq! ¡Xa' janam ib'anik chpa' tzeltaq kmatz, xoq'je' janam ib'anik chpa' kilk'wa'l tzeltaq kmatz! ¿Kux ub'anik kiwanij iwib' che jn k'ajse'b'al wach rech k'ixk'ol?
40023034	Rimal k'ut ri' kintaqb'ik iwuk' ix ajq'axal uyoloj Qajwal Dios, xoq'je' kintaqb'ik iwuk' chijab' chir k'o kinawal, xoq'je' kintaqb'ik iwuk' ajtyojel Enpixab'. Pumul jujun chke ire' kikamna piq'ab' ix xoq'je' jujun chke ire' k'e iripna chwach cruz, jujun chke ire' xoq'je' k'e ich'ayna ptaq uq'ab' loq'laj jaj xoq'je' k'e itromb'ejna che jn tilimit ruk' jnchik tilimit.
40023035	Chiwij k'ut ix qajwa' mak rech kikamikal xoq'je' rech kikik'el ni'j wnaqe' chir suk' kik'aslemal chwach Qajwal Dios kmajtajlaq ruk' Abel, chij chir suk' uk'aslemal chwach Dios suk'te' ruk' ukamikal Zacarías uk'ijol Berequías chir xikamsaj chixo'l santuario ch'il altar.
40023036	Qatzij kimb'ij chiw chir nejel ri' kpena pikiwi' ni'j wnaq rech ni'j q'ije'.
40023037	¡At tilimit Jerusalén, chir k'e akamsaj ajq'axal uyoloj Qajwal Dios, xoq'je' kab'an cha'b'aj naq chir itoqomlaq awuk' rimal Qajwal Dios! ¡Jnik' che rajlab'al xwaj En kimulxik awilk'wa'l jla' chpa' jn ti't ak' k'e umuluj taq ral xe' uxik', pumul at xawajta!
40023038	Chita'much, iwichoj k'otchik naq wnaq kelknaq chpam;
40023039	mpa' kimb'ij chiw chir, xa qe'nchik kraj kiwil te'chik enwach chinime', suk'te' ko'penna jn q'ij re'chir kib'ijna ix: "¡Te'wchi'm jun chir petnaq pub'i' Qajwal Dios!"
40024001	Re'chir xelb'ik Jesús chpam loq'laj jaj xiqet ajtarnel rech ruk', kik'ut jn loq'laj jaj chwach Jesús.
40024002	Xub'ij Jesús chke ajtarnel rech: ¿Kiwil nejel jn loq'laj jaj? Qatzij kimb'ij chiw chir k'otnaq b'aj kelknaq puwi' jnchik b'aj. Mpa' nejel ri' kt'ub'klixna, xcha' chke.
40024003	Kub'ul Jesús chu' jib' chir Olivos ub'i'. Re'chir xiqet ajtarnel rech, xa' pikitke'lam xkib'ij che; "B'ij chqe, ¿jan kb'antaj ni'j chpa'kuxe' chir xab'ij chirij loq'laj jaj, xoq'je' kux retal apetb'al xoq'je' kux retal k'isb'al uwach lew?"
40024004	Ruk'ut Jesús xub'ij chke: Chichijij iwib' mat' k'o jnaq kxusokaj.
40024005	Mpa' ik'iy kipena kelq'aj Emb'i', kib'ij k'ut: "En, En Cristo," ik'iy k'ut wnaq kisokaj.
40024006	Xoq'je' ix kita'na ch'oj chikixo'l nimaqtaq tilimit xoq'je' kita'na uyolik ch'oj chikixo'l nimaqtaq tilimit; pumul mixij iwib', mpa' rajwixik chir q'atanna ri', pumul re't la' k'isb'al uwach lew.
40024007	Mpa' kch'ojenna jn tilimit ruk' jnchik tilimit xoq'je' kch'ojenna jn nimlaj tilimit ruk' jnchik nimlaj tilimit; xoq'je' kpena wi'ij xoq'je' q'atanna nimaqtaq kab'raqan ptaq sub'laj tilimit.
40024008	Pumul nejel ri' xa' nab'etaq q'oxom chpa' uq'oxom jn xaq chir utzrem ku'no.
40024009	Te'k'ut chi' kixtzukxek xoq'je' kixkamsesek; xoq'je' ke'tzlex iwach kimal nejel tilimit amaq' xa' rimal Emb'i'.
40024010	Che ni'j q'ijla' sub'laj ik'iy ksach kikojb'al, ik'iy kitzlaj kib' chikiwach xoq'je' ik'iy kik'ijkib' chikiwach.
40024011	Kiwa'lajna sub'laj che jo'slajtaq ajq'axal uyoloj Qajwal Dios, kisokajna sub'laj che wnaq.
40024012	Sub'laj che mak kb'anna, chir sub'laj che wnaq kiloq'oj te'chik kib' chikiwach.
40024013	Pumul naq chir kuch'ijo suk'te' che uk'isb'al, june' ksoltajna.
40024014	Xoq'je' kya'na ub'ixik chke wnaq rech nejel uwach lew jn k'ak' yoloj chir kch'a'w chirij jn nimlaj uq'atb'altzij Qajwal Dios, rechwa' k'uten chikiwach wnaq rech nejel tilimit; tere' kpe k'isb'al uwach lew.
40024015	Rechi' re'chir kiwul jn xub'ilib' laj japnek chir kb'an chpam loq'laj jaj chir xub'ij knaq Daniel ajq'axal uyoloj Qajwal Dios. Re'chir wa'l tla' ptyox luwar, naqpla' kunik'ij, chuch'ob'o',
40024016	re' naq chir ik'o Judea, kanijb'la' kib' chu'taq jib';
40024017	xoq'je' naq chir k'o puwi' jaj, mqajlaq chresik uchpa'kux prichoj, xa'ne' ranij rib';
40024018	xoq'je' naq chir chak kub'an putikomb'al, mtzalajlaq chirchoj chuk'amik uchikete.
40024019	¡Rechi' k'ax kech ixiqib' chir iyab' wnaq xoq'je' k'ax kech ixiqib' chir kiya' tu' che ni'j q'ijla'!
40024020	Chita'b'la' che Qajwal Dios re'chir kixa'lmejek kuraqt pnaq uq'ijal jab' xoq'je' mat' kuraq pnaq qij sábado chir tyox q'ij;
40024021	mpa' kpe k'ut jn nimlaj kitzukxik ajkojnel chuwij En, chir mijunuj ilom re'chir xmajtajlaq uwach lew suk'te' chinime', mijunuj k'ut kpechik.
40024022	Mat' k'ol upam ni'j q'ijla' rimal Qajwal Dios, k'ob'alo jnaq ksoltejek; pumul xa' kimal naq chir icha'tel rimal Qajwal Dios k'olna upam ni'j q'ijla'.
40024023	Che ni'j q'ijla' wa k'o jnaq kub'ij chiw: "Chiwla'much, wural k'owa' Cristo," chiwla'much, "jla' k'owa' Cristo," mikoj rech.
40024024	Mpa' kipena jo'slajtaq wnaq chir kikoj kib' che Cristo, xoq'je' kiwa'lajna jo'slajtaq ajq'axal uyoloj Qajwal Dios; xoq'je' kib'anna nimaqtaq k'utumb'al xoq'je' kib'amna nimaqtaq mayjab'al, chir suk' kikoj kichoq'ab' chkisokxik ni'j chir icha'tel rimal Qajwal Dios pumul kikonta.
40024025	Ri' Emb'i'm chik chiw nab'e knaq.
40024026	Rechi' wa kb'ix chiw: "Chiwla'much, pe chiqi'j jib' k'owa' Cristo," mixelb'ik chirilik; xoq'je' wa kb'ix chiw: "Chiwla'much Cristo je k'o wural pajaj ptaq warb'al," mikoj kech.
40024027	Mpa' jla' chpa' kuypa' chir kpoqpetek kel laq prelb'al q'ij ko'pen suk'te' puqajb'al q'ij, jla' k'ut Empetb'al En, chir En Uk'ijol Chij.
40024028	Sub'laj q'alaj k'ut chpa' t'oqomwa' naq kamnaq, tla' kimulujwa' kib' k'uch, xcha' Jesús chke ajtarnel rech.
40024029	Pumul pa'nim xo'w q'aten jn nimlaj q'oxom che ni'j q'ijla', qu'mur k'ut uwach q'ij, ruk'ut ik' kuya't chik usaqil, kitzaq k'utlaq ch'imil pkaj, ruk'ut nimaqtaq choq'ab' chir ik'o pkaj kiyikixna rimal loq'laj uchoq'ab' Qajwal Dios.
40024030	Te'k'ut chi' k'uten pkaj retal Empetb'al En, chir En Uk'ijol Chij, te'chi' kyoq'na nejel wnaq rech uwach lew, kilk'utna Enwach En, chir En Uk'ijol Chij chir Empetnaq puwi' sutz' pkaj ruk' loq'laj Enkownem ch'il loq'laj unimal Enq'ij.
40024031	Kyutaqlaq utaqo'n kaj, ruk' jn su' chir k'ow kcha'wek k'e umuluj naq chir Encho'om che nejel uwach lew che kijab' (4) kiq'i', kmajtajlaq che jn uxukut kaj suk'te' che jnchik uxukut kaj.
40024032	Chiwet'maj jn k'amb'al no'jb'al chir kcha'w chirij jn uche'al wikix: re'chir kub'a'n k'ak'al uq'ab'taq, xoq'je' kel laq uxaq, iwet'am chir naqaj chik k'owalaq uq'ijal b'amb'al tiko'n.
40024033	Jla' xoq'je' ix, re'chir kiwil nejel ri' chir ximb'i'j chiw, chiwet'maj chir naqaj chik k'owe'laq chi'taq uchi' jaj.
40024034	Qatzij kimb'ij chiw chir nab'e q'atanna nejel ri' tere' kikam wnaq rech ni'j q'ije'.
40024035	Xoq'je' kaj ch'il uwach lew ksachna kiwach ire', pumul Entzij ksacht uwach.
40024036	Pumul jn q'ijla' rech Empetb'al xoq'je' jn hora la', k'ot jnaq ret'am, xoq'je' utaqo'n kaj ket'amt ire', xo'wa' Enqaw ret'am.
40024037	Mpa' jla' chpa' xkib'an wnaq ptaq uq'ijal Noé, jla' xoq'je' kib'an wnaq pimpetb'al En, chir En Uk'ijol Chij.
40024038	Mpa' che ni'j q'ijla' xe'taq qaj nimlaj jab' nejel wnaq kiwa'ik xoq'je' kik'le'k xoq'je' kiya' kilk'wa'l pk'le'k suk'te' che jn q'ij re'chir xok Noé chpam arca.
40024039	Ruk'ut ire' kinab'ej te'chik re'chir xpe jn nimlaj jab' chikij, xikam k'ut kinejel, jla' kraqtejek xoq'je' re'chir kimpe En, chir En Uk'ijol Chij.
40024040	Che ni'j q'ijla' ik'o kyeb' (2) chijab' kichakan pujib', k'am k'ut jun chke ruk'ut jnchik kya' knaq.
40024041	Ik'o kyeb' (2) ixiq'ib' kike'n pe molino, k'am k'ut jun chke ruk'ut jnchik kya' knaq.
40024042	Rechi' chir xa' kixchajnaq, mpa' iwet'amta kux che q'ij kimpe En chir En Iwjaw.
40024043	Chich'ob'o' k'ut, cha't ret'am rajaw jaj jnik' rajlab'al upam q'ab' ko'pen elq'om chirchoj, kuchjije' richoj mpa' krajt kteb'ax richoj rimal jn elq'om.
40024044	Rechi', chir ix xa' kixchajnaq, mpa' En chir En Uk'ijol Chij kimpe che jn hora chir kichomajta.
40024045	¿Naq k'ut chir xa' janam chpa' jn jaqlel ajnimnel chir suk' ukojb'al xoq'je' suk' uchomb'al, chir xo'kes che ajchajnel rimal rajwal pikiwi' naq ik'o chirchoj, rechwa' kuya' kiwaj re'chir ko'pen hora?
40024046	K'ot chik k'owa' rech jn jaqlel ajnimnele', mpa' re'chir kpe rajwal, kuroqoj chir tijen ku'no chir kux kraj rajwal.
40024047	Qatzij kimb'ij chiw chir jn jaqlel ajnimnele' puwi' nejel umib'i'l kukub'awa'.
40024048	Pumul wa kub'ij naq taklaj jaqlel ajnimnel, mraje' kpe wajaw.
40024049	Re' kumaj kich'ayik rich'il jaqlel ajnimnel, xoq'je' xa' wi'im ch'il xa' q'ab'rek kub'an kuk' wnaq chir i'ajtzam,
40024050	kpe rajwal jn taklaj jaqlel ajnimnele' che jn q'ij chir kunab'ejtaj, kpek'ut che jn hora chir ret'amta.
40024051	Kyeb' (2) k'ut xb'an che utyo'jil xoq'je' xutaq chikixo'l wnaq chir kyeb' (2) kiplaj. Tla' k'ut koq'wa' xoq'je' kuqitz'wa' rey.
40025001	Jn nimlaj uq'atb'altzij kaj xa' janam chpa' lajuj (10) q'apoj eltom ire' chir xkik'am ki lámpara pkijujnal, xyelb'ik chuk'ulik xoq'je' chreyb'ixik rajaw tz'on.
40025002	Ijob' (5) chke ire' sachnaq kino'jb'al xoq'je' ijob' (5) chir suk' kino'jb'al.
40025003	Ruk'ut ni'j job' (5) q'apoj eltom chir sachnaq kino'jb'al, re'chir xkik'am ki lámpara xkik'amt b'ik utzaq'at ki aceite.
40025004	Pumul ni'j job' (5) q'apoj eltom chir suk' kino'jb'al, xkik'amb'ik ki lámpara ch'il kik'olb'al chir k'o aceite chpam.
40025005	Pumul xb'oytaj k'ut jn rajaw tz'on ruk'ut ni'j lajuj (10) che q'apojtaq eltom xichuqmaynek kinejel xoq'je' xiwarek.
40025006	Ruk'ut xnik'jer q'ab' xta'taj jn sik' chir kub'ij: "Chiwla'much xpe rajaw tz'on kixelaqlaq chuk'ulik."
40025007	Tere' xiwa'laj kinejel ni'j q'apojtaq eltome' xkib'an ukiji'k ki lámpara pkijujnal.
40025008	Pumul ni'j q'apojtaq eltom chir sachnaq kino'jb'al xkib'ij chke ni'j q'apojtaq eltom chir suk' kino'jb'al: "Chiya' qe'naq qa aceite, mpa' qa lámpara tijen kichupek."
40025009	Pumul ni'j q'apojtaq eltom chir suk' kino'jb'al xkib'ij: "Qaya'taj, mpa' wene' kub'ant qe'oj ch'il iwech ix, utzna chir kixb'e kuk' ajk'ay kiloq' iwech pitike'lam."
40025010	Pumul re'chir xib'e chuloq'ik ki aceite, xk'un rajaw tz'on, naqpla' kib'onom kib'anik xyok ruk' rajaw tz'on pe nimq'ij rech k'le'b'al, xtz'apix k'ut uchi' jaj.
40025011	Mrajna xyo'pen ni'j q'apoj eltom chir sachnaq kino'jb'al, kib'ij k'ut: "¡Tat, tat, teb'a' uchi' jaj chqawach!"
40025012	Pumul rajaw tz'on xub'ij chke: "Qatzij kimb'ij chiw, wet'amt iwach."
40025013	Rechi' ix kixchajnaq, xutz'aqatsaj Jesús, mpa' iwet'amta naq che q'ij xoq'je' naq che hora kimpetek.
40025014	Jn nimlaj utaqnik Qajwal Dios xa' janam chpa' jn chij, re'chir k'e naj che jnchik tilimit, xye usik'ij k'ut jaqlel ajnimnel rech, xujach k'ut umib'i'l pe kiq'ab'.
40025015	Che jun xuya' job' (5) talento, ruk'ut che jnchik xuya' kyeb' (2), ruk'ut che jnchik xuya' jun, jla' xuya' chke chpa' kikon chuchakxik pkijujnal; tere' xye naj che jnchik tilimit.
40025016	Jn taqo'n chir xuk'am job' (5) talento, xelb'ik pa'nim xchaken chirij, xuch'ak k'ut job' (5) talento puwi' uchuch pwaq chir xya' che.
40025017	Jla' xoq'je', jun chir xuk'am kyeb' (2) talento, xuch'ak kyeb' (2) chik puwi' uchuch pwaq chir xya' che.
40025018	Pumul jun chir xuk'am jun talento, xyek'ut xuk'ot jn jul pu'lew, xumuq k'ut upwaq rajaw pu'lew.
40025019	Xq'aten sub'laj q'ij, xtzalajlaq kajwal ni'j jaqlel ajnimnel, xoq'je' xrixmaj pwaq chir xujach pe kiq'ab'.
40025020	Xqetk'ut ruk' rajwal jun chir xuk'am job' (5) talento, xuk'amlaq job' (5) chik puwi' uchuch pwaq, xub'ij k'ut: "Tat, job' (5) talento xaya' chwe, wula'much xinch'ak job' (5) talento chik puwi'."
40025021	Xub'ij k'ut rajwal che: "Utz xa'no, at utzlaj jaqlel ajnimnel xoq'je' suk' akojb'al; puwi' qe'n xakol akojb'al, ktinya' k'ut puwi' nim, tokaq pe jn ki'kte'mal wuk' en, chir en awjaw."
40025022	Xoq'je' xqet ruk' rajwal jun chir xuk'am kyeb' (2) talento, xub'ij: "Tat, kyeb' (2) talento xaya' chwe, wula'much xinch'ak kyeb' (2) chik puwi' uchuch pwaq chir xaya' chwe."
40025023	Xub'ij k'ut rajwal che: "Utz xa'no, at utzlaj jaqlel ajnimnel xoq'je' suk' akojb'al, puwi' qe'n xakol akojb'al, ktinya' k'ut puwi' nim; tokaq pe jn ki'kte'mal wuk' chir en awjaw."
40025024	Xoq'je' xqet ruk' rajwal jun chir xa' jun talento xuk'omo, xub'ij: "Tat en wet'am, chir at, at kowlaj chij, chir kawa'lsaj uwach tiko'n chpa' xatik tewa' xoq'je' kamol uwach tiko'n chpa' xajub'uj tewa' eja'.
40025025	Rechi' xinxij wib', ximb'ek, xink'ot jn jul pu'lew xwuwaj apwaq pu'lew, wula'much apwaq uwach xink'amlaq."
40025026	Xub'ij k'ut rajaw re': "At, at ta utzlaj jaqlel ajnimnel xoq'je' at saq'or awet'am chir kinwa'lsaj uwach tiko'n chpa' xintik tewa' xoq'je' kinmol uwach tiko'n chpa' xinjub'uj tewa' eja'.
40025027	Rechi' kumojo cha't xak'amb'ik empwaq kuk'taq ajkolel pwaq, jla' re'chir kink'un en kink'am empwaq, ch'il ral.
40025028	" Xub'ij k'ut chiwesaj che jn chije' jn talento chir xinya' che, chiya' che jun chir k'o lajuj (10) talento ruk'.
40025029	Mpa' naq chir k'o k'o ruk' kya'na utzaq'at che xoq'je' kpaxna uwach ruk', pumul naq chir xa' qe'n k'o ruk' ke'sesna che re' qe'nla' chir k'o ruk'.
40025030	Ruk'ut jn jaqlel ajnimnel chir k'ot kb'antaj rimal, toqo' pnaq ptaq qu'm, tla' koq'wa' xoq'je' tla' kuqitz'itz'ij rey."
40025031	Pumul re'chir kpe Uk'ijol Chij ruk' unimal uq'ij xoq'je' kipe nejel utaqo'n kaj ruk', xoq'je' kub'e' puwi' jn loq'laj kub'ulb'al, ruk' unimal uq'ij.
40025032	Kimulux k'ut wnaq rech nejel tilimit amaq' chwach Re', kyutos k'ut ni'j chke ni'jchik, chpa' jn ajyuq' kyutos taq kirnere chke k'isik'.
40025033	Kuya' k'utna taq kirnere puse'b'al, pumul taq k'isik' je' kuya' pumax.
40025034	Tere kub'ij jn nimlaj ajtaqnel chke naq ik'o puse'b'al: "Kixenlaq ix, chir ix te'wchi'm rimal Enqaw, chik'ama' iwechb'al, jn echb'ale' re'k'ut jn nimlaj uq'atb'altzij Dios chir b'onom knaq ukiji'k chiw ix, xe'taq ktiktajlaq uwach lew.
40025035	Mpa' re'chir xinna' numek, ix xnitzuqu, re'chir xinna' chiqij chi', ix xiya' wik'e', re'chir xa' ximb'inek kot wichoj, ix xnik'uluj chiwchoj.
40025036	Re'chir k'ot Enq'u', ix xiya' Enq'u', re'chir xinyab'nek, ix xnisiqij, re'chir xinkije' pche', ix ximb'e iwla'."
40025037	Ruk'ut ni'j wnaqe' chir suk' kik'aslemal kik'ulb'a' uwach kib'ij: "Tat, ¿jan xatqilo chir xana' numek, ruk'ut oj xatqatzuquj xana' lewa' chiqij chi', ruk'ut oj xqaya' awik'e'?
40025038	¿Xoq'je' jan xatqilo chir k'ot awuchoj xa' at ajb'inel wnaq, ruk'ut oj xat qak'uluj chqachoj, jan lewa' xatqilo chir k'ot aq'u', ruk'ut oj xqaya' aq'u'?
40025039	¿Jan xatqilo chir at yab', xatqil lewa' chir atk'o pche' ruk'ut oj xojpe chawilik?"
40025040	Ruk'ut jn nimlaj ajtaqnel kub'ij chke: "Qatzij kimb'ij chiw chir jla' chpa' xib'an chke ni'j wixlal chir nimt kib'anik xoq'je' k'ot keqle'n, chwe En xinb'anwa'."
40025041	Kub'ij k'ut chke naq chir ik'o pumax: "Kixelaq b'ik chinwach, iwech ix jn nimlaj k'ax, jix paq'a' chb'e q'ij chb'e saq chir b'onom ukiji'k rech tzel xoq'je' kech utaqo'n tzel.
40025042	Mpa' xinna' numek ruk'ut ix xnitzuqta, xoq'je' xinna' cheqij chi' ruk'ut ix xiya't wik'e',
40025043	ximb'an ajb'inel wnaq, ruk'ut ix xnik'ulujt chiwchoj, k'ot Enq'u' ruk'ut ix xiya't Enq'u', xinyab'nek xoq'je' xink'ije' pche' ruk'ut ix xnisiqijtaj."
40025044	Ruk'ut ire' kib'ij che: "Tat, ¿jan xatqilo chir katnumek, kcheqij lewa' achi', At ajb'inel wnaq lewa', k'ot lewa' aq'u', At yab' lewa', atk'o lewa' pche' ruk'ut oj xat qanimajtaj?"
40025045	Ruk'ut jn nimlaj ajtaqnel kuk'ulb'a' kiwach kub'ij chke: "Qatzij kimb'ij chiw chir jla' chpa' chir k'ot xib'an chke jnaqaq chke ni'je' chir nimt kib'anik xoq'je' k'ot keqle'n xoq'je' k'ot xib'an chwe En."
40025046	Kib'e k'ut nik'ije' pe k'ajseb'al wach chb'e q'ij chb'e saq. Pumul naq chir suk' kik'aslemal chwach Qajwal Dios kib'e pe jn k'aslemal chb'e q'ij chb'e saq, xcha' Jesús.
40026001	Re'chir xtene' Jesús chub'ixik nejel ni'j yoloje' xub'ij chke ajtarnel rech:
40026002	Iwet'am ix chir pe kyeb' (2) q'ij k'ul nimq'ij chir ktij Kixlinwaj chir k'ot Ch'amq'or ruk', ruk'ut En, chir En Uk'ijol Chij kinjachek rechwa' kinrip chwach cruz.
40026003	Xkimuluj kib' kinimal ajnimnel rech loqlaj jaj ch'il ajtz'ib'al pixab' xoq'je' ajwab' rech tilimit chwach richoj Caifás chir ajwab' kech ajnimnel rech loq'laj jaj.
40026004	Xkichomaj k'ut uchapik Jesús ruk' jo'sb'al rechwa' kikamsaj.
40026005	Xkib'ij k'ut: "Pumul kumajt qachap pe nimq'ij rech kituktaj tewa' wnaq chiqi'j."
40026006	K'o k'ut Jesús pe tilimit Betania chirchoj Simón jun chir xuya'b'ij tzel ch'a'k nab'e knaq.
40026007	Xqeb' k'ut ruk' Jesús jn xaq chir k'o jn kolb'al ruk' chir b'onom ruk' alabastro, chir k'o k'ok'laj kumb'al chpam chir paqal rijil, xutix puwi' Jesús re'chir k'o chi' mexe rech wi'im.
40026008	Pumul re'chir xkil ajtarnel rech xub'an k'ax kanme', xkib'ij: "¿Kux rech chir xa' xtix jn k'ok'laj kumb'ale'?
40026009	Utzna cha't xk'ayex jn k'ok'laj kumb'ale' paqal xk'ayexwa', ruk'ut rijil kya' chke mub'a'."
40026010	Pumul xrit'maj Jesús, xub'ij chke: ¿Kux rech kitzur jn xaqe'? Mpa' jn xaqe' utzlaj chak xub'an chwe.
40026011	Mpa' mub'a' suk' kub'lek ik'o iwuk', xa' kuxpla' q'ij kumojo kib'an toq'ob' chke, pumul En nejel q'ijt Enk'o iwuk'.
40026012	Mpa' jn xaqe' chir xutix jn k'ok'laj k'umb'al chuwij, jla' xub'an chwe rechwa' xub'an ukiji'k Enkuerp rech muqb'al wech.
40026013	Qatzij kimb'ij chiw chir xa' jalchi'pla' kb'i'xwa' jn k'ak' yoloj che nejel uwach lew, xoq'je' kya' ub'ixik chir kux xub'an jn xaqe' rech kna'texwa' chir kux xu'no.
40026014	Jun chke kab'lajuj (12) ajtarnel rech Jesús Judas Iscariote ub'i' xye kuk' kajwal ajnimnel rech loq'laj jaj,
40026015	xub'ij k'ut chke: "¿Kux k'ut kiwaj kiya' chwe rechwa' kinjach Jesús piq'ab'?" Ruk'ut ire' xkiya' jn wnaq lajuj (30) saq pwaq che.
40026016	Ruk'ut Judas Iscariote xumaj utzukxik kux ujachik Jesús kub'an pe kiq'ab' ire'.
40026017	Xo'pen k'ut nab'e q'ij rech nimq'ij chir ktij Kixlinwaj chir k'ot Ch'amq'or ruk', xiqet ajtarnel ruk' Jesús xkib'ij che: "¿Jalchi' kawaj At chir qab'anwa' ukiji'k snar rech Pasc chi'?"
40026018	Pumul Jesús xub'ij chke: Jix pe tilimit chirchoj jn chij, chib'ij che: "Kub'ij ajtyojnel naqaj chik k'owalaq uq'ijal Enkamikal, chawchoj k'ut kink'ulwa' nimq'ij chir ktij Kixlinwaj chir k'ot Ch'amq'or ruk', kuk' ajtarnel wech."
40026019	Xkib'an k'ut ajtarnel chpa' taqnik chir xuya' Jesús chke, xkib'an k'ut ukiji'k snar rech Pasc.
40026020	Xqaj k'ut q'ij, xkub'e' Jesús chi'mexe chikixo'l kab'lajuj (12) ajtarnel rech.
40026021	Re'chir wi'im ki'no xub'ij Jesús chke ajtarnel rech: Qatzij kimb'ij chir jun chiw ix knujachna pe kiq'ab' wnaq chir utzt kinkilo.
40026022	Sub'laj k'ut kib'isnek, xkimaj ub'ixik che Jesús ptaq kijujnal: "¿Wa entlo Tat?"
40026023	Ruk'ut Jesús xub'ij chke: Re' jun chir kukoj uq'ab' wuk' pinlaq', re' junla' kjachaw wech pe kiq'ab' wnaq chir utzt kinkilo.
40026024	Qatzij kimb'ij chiw, En, chir En Uk'ijol Chij kinkamek chpa' tz'ib'tal knaq chuwij chpam tyox wuj, pumul k'ax rech jn chij, jun chir knujach En, chir En Uk'ijol Chij, utz che jn chijla' mat' xa'lexna.
40026025	Ruk'ut Judas chir aj jachnel, xub'ij che Jesús: "¿Ajtyojnel enk'ut?" Xub'ij Jesús che: At xatb'in rech.
40026026	Re'chir wi'im kib'an Jesús ch'il ajtarnel rech, xuk'am pnaq jn kixlinwaj xutyoxij che Qajwal Dios, xupiro tere' xuya' chke ajtarnel rech: Chik'ama', chitija'; re' ri', Enkuerp.
40026027	Tere' xuk'am pnaq jn mulul chir k'o vino chpam xutyoxij che Qajwal Dios, xuya' chke ajtarnel rech, xub'ij: Chitija' chichi' jn mulul iwenejel,
40026028	mpa' re' ri' Enkik'el chir kujaqb'a' jn k'ak' jitenem, chir xub'an knaq Qajwal Dios kuk' wnaq xoq'je' re' Enkik'el chir ktixek rech kuyb'ul mak.
40026029	Kimb'ij chiw chir kintij te'chik vino, suk'te' che jn q'ij re'chir kintij iwuk' ix jumulchik chpam jn nimlaj uq'atb'altzij Enqaw.
40026030	Xo'wa' xkib'ixaj jn Salmo, Jesús ch'il ajtarnel rech xyelb'ik xib'e chu' jn jib' chir Olivos ub'i'.
40026031	Tere' xub'ij Jesús chke: Iwenejel ix kixijna iwib' che jn q'ab'e' re'chir kiwulo chir kinchapek, mpa' tz'ib'tal knaq putzij Qajwal Dios: Kikamsajna ajyuq' ruk'ut kirnere kijub'ujna kib',xcha' Qajwal Dios.
40026032	Pumul re'chir Enk'astajnaq chik chikixo'l kamnaqib' nab'e kno'pen chiwach Galilea.
40026033	Ruk'ut Pedro xub'ij che Jesús: "Wa kinejel kixij kib' rimal chir katchapek, en kinxijt wib'."
40026034	Xub'ij k'ut Jesús che Pedro: Qatzij kimb'ij chaw chir chow q'ab'e' xe'taq koq' ajtzo', xub' (3) rajlab'al ab'im chik chir awet'amt Enwach.
40026035	Ruk'ut Pedro xub'ij che: "Wa suk' rajwixik kimb'e pe kamikal awuk', mijunuj kimb'ij chir wet'amt awach." Xoq'je' jla' xkib'ij kinejel ajtarnel rech.
40026036	Xo'pen Jesús ch'il ajtarnel rech che jn jib' chir Getsemaní ub'i' xub'ij k'ut chke ajtarnel rech: Kixkob'o'q knaq wural, kimb'ena jla' che cha'wem ruk' Qajwal Dios.
40026037	Jesús xuk'amb'ik Pedro ruk' re' ch'il kyeb' (2) uk'ijol Zebedeo Santiago ch'il Juan, xumaj b'isnem xoq'je' xumaj q'axwem ranme'.
40026038	Xub'ij k'ut Jesús chke: Sub'laj q'axew wanme' knukamsaj jn b'is kinna' En, kixkojo'q knaq wural, kixchajnaq wuk'.
40026039	Xqeb' pnaq qe'n, xuke'k kch'a'w ruk' Qajwal Dios xub'ij: At Enqaw, wa loq' chir kawesaj jn mulul rech q'oxom chinwach pumul b'anaq chir chpa' kawaj At, re'ta chir kux kwaj En.
40026040	Xtzalajlaq Jesús kuk' ajtarnel rech, xyurqo chir wuram ki'no, xub'ij che Pedro: ¿Xat kont che chajnik wuk' xa'tne' naq hora?
40026041	Kixchajnaq xoq'je' kixch'awaq ruk' Qajwal Dios rechwa' kixtzaqta re'chir jn tzel kxutaqchi'j chub'anik mak, qatzij chir isantil k'o anme' che pumul ikuerp, tuqa'r.
40026042	Xye k'ut jumulchik che ch'a'wem ruk' Qajwal Dios xub'ij: At Enqaw, wa loq'ta chir kawesaj jn q'oxome' chinwach, b'anaqb'la' chir kux kawaj At.
40026043	Xpe k'ut jumulchik kuk' ajtarnel rech, xyuraq k'ut jumulchik chir wuram ki'no, mpa' kib'aq'wach ire' kutz'apij rib' rimal wuram.
40026044	Xyuya' knaq ajtarnel rech, xye jumulchik che ch'a'wem ruk' Qajwal Dios che uroxmul (3), xub'ij k'ut jumulchik che Qajwal Dios chpa' xub'ij nab'e.
40026045	Xpe jumulchik kuk' ajtarnel rech, xub'ij chke: ¿Kixtijenna che wuram xoq'je' che uxunem? Chiwla'much xqetlaq hora chir kinjach En, chir En Uk'ijol Chij pe kiq'ab' ajmakib'.
40026046	¡Kixwa'ljaq! ¡Jo'! Kixpetaq wuk' chiwla'much xqetlaq jun chir kjachaw wech.
40026047	Tijenna che yoloj Jesús re'chir petnaq Judas jun chke kab'lajuj (12) ajtarnel ch'il sub'laj wnaq kik'omom kimichit xoq'je' kik'omom che' itoqomlaq kimal kinimal ajnimnel rech loq'laj jaj xoq'je' kimal ajwab' rech tilimit.
40026048	Ruk'ut Judas aj jachal Jesús xuya' jn retal chke wnaq chir ipetnaq ruk' re', xub'ij chke: "Jun chir kintz'ub'uj uplaj, Re' junla' Jesús, chichipa'."
40026049	Xqeb'k'ut Judas ruk' Jesús xub'ij che: "Ajtyojnel k'ama' jn ritzil awach." Tere' xutz'ub'uj uplaj Jesús.
40026050	Ruk'ut Jesús xub'ij che: At chir at jink'isik wuk'. ¿B'ana' kux atajkil? Tere' xiqet wnaq ruk' Jesús xkichopo, xkik'amb'ik.
40026051	Ko' k'ut jun chke ajtarnel rech Jesús chir xresajlaq umichit xuk'ur jn k'ex uxikin jn jaqlel ajnimnel rech ajwab' kech ajnimnel rech loq'laj jaj.
40026052	Ruk'ut Jesús xub'ij che: Kojo' amichit prichoj mpa' kinejel chir kikoj michit chub'anik kamik xoq'je' ruk' michit kikamseswa'.
40026053	¿Kab'ij lewa' at chir kinkont che ch'a'wem ruk' Enqaw, rechwa' kyutaqlaq chinime' kab'lajuj legiones (12 × 6,000 = 72,000) che utaqo'n kaj rechwa' kinkito'?
40026054	¿Kux k'ut ub'anik, kb'antejek chir kux tz'ib'tal chpam tyox wuj chir kub'ij chir rajwixik jla' kinroqo?
40026055	Xub'ij k'ut Jesús chke wnaq: ¿Kawulpa' En elq'om xixel laq chuwij ruk' michit ch'il che' chinchapik? Nejel q'ijmuch xinkub'e' chkityojxik wnaq chpam loq'laj jaj, xnichap tmuch.
40026056	Pumul nejel ri' kraqtejek rechwa' kb'antejek chir kux kitz'ib'am knaq ajq'axal uyoloj Dios chpam tyox wuj. Tere' kinejel ajtarnel rech xkiya knaq Jesús xkanij kib'.
40026057	Ruk'ut ni'j chir xkichap Jesús je xkik'amb'ik ruk' Caifás chir ajwab' kech ajnimnel rech loq'laj jaj chpa' kimulumwa' kib' ajtz'ib'al pixab' ch'il ajwab' rech tilimit.
40026058	Ruk'ut Pedro naj taran knaq chirij Jesús suk'te' chwach richoj ajwab', xokb'ik kuk' ajchajal loq'laj jaj, xkub'e' kuk', rech krilwa' kux kuraq Jesús.
40026059	Pumul ni'j kinimal ajnimnel rech loq'laj jaj ch'il kinejel aj Sanedrín kitzukuj wnaq chir kib'ij jo'sb'al tzij chirij Jesús rech kijachwa' pe kamikal.
40026060	Ik'iy k'ut jo'slajtaq ajb'anal tzij xyo'pnek pumul xuraqt rib' chir kux kib'ij, che uk'isb'al xyo'pen kyeb' (2) chik.
40026061	Xkib'ij: "Jn chije' xub'ij: En, kint'ub'klij richoj Qajwal Dios, che xub' (3) q'ij kinwa'lsaj jumulchik. "
40026062	Xwab' k'ut kajwal ajk'amal b'ej xub'ij che Jesús: "¿Ruk'ut At, k'ot kab'ij rech to'b'al awib'? ¿Kux ri' chir tijen kib'ij ni'je' chawij?"
40026063	Pumul Jesús tne' k'ot umak, re' k'ot xub'ij ruk'ut ajwab' kech ajnimnel rech loq'laj jaj xub'ij che Jesús: "Pub'i' jn k'aslek Dios kinya' jn taqnik chaw, b'i'j chqe wa qas At, At Cristo Uk'ijol Dios."
40026064	Xub'ij k'ut Jesús che: En, En Cristo chpa' xab'ij at. Xoq'je' kimb'ij En chiw chir suk' kmajtajb'ik chinime', kniwul En, chir En Uk'ijol Chij Enkub'ul puse'b'al Qajwal Dios chir k'o nejel ukownem, xoq'je' kniwulo kimpe puwi' sutz' rech kaj.
40026065	Ruk'ut ajwab' kech ajnimnel rech loq'laj jaj rimal uk'anal xurich' uq'u' chirij, xub'ij: "Wastzij xub'ij jn chije' chirij Qajwal Dios, rajwixik te'chik qatzukuj naq kub'an tzij chirij, ¿xita' jn wastzij chir xub'ij?
40026066	¿Kux kel chiwach ix?" Ruk'ut q'atb'altzij chir kiroqom kib' tla', xkib'ij: "June' ajmak rajwixik kamsesek."
40026067	Xkichub'aj uplaj Jesús xoq'je' xkib'an chqab', ruk'ut ni'jchik xkipaq'ij uplaj chq'ab'.
40026068	Kib'ij che: "Cristo b'ijb'la' chqe, ¿naq xch'ayew awech?"
40026069	Ruk'ut Pedro kub'ul chwach jaj, xqet ruk' re' jn lij ajnimnel, xub'ij che: "At xoq'je' at rich'il Jesús aj Galilea."
40026070	Pumul Pedro xukojt rib' chpam chikiwach kinejel, xub'ij: "Wet'amt en kux kab'ij."
40026071	Re'chir xelb'ik chi'jaj xi'il rimal jnchik lij ajnimnel, xub'ij jn lije' chke naq chir ik'o tla': "June rich'il Jesús aj Nazaret."
40026072	Ruk'ut Pedro xukojt rib' chpam jumulchik, xuk'am pnaq ub'i' jn k'aslek Dios chpam uyoloj xub'ij: "Wet'amt uwach jn chijla'."
40026073	Xa' q'en chpnaq, ni'j wnaq chir iwa'l tla', xiqet ruk' Pedro xkib'ij che: "Qatzij chir at, at jun chke ajtarnel rech Jesús mpa' xa' janam katch'a'w kuk' wnaq aj Galilea."
40026074	Ruk'ut Pedro xok chub'ixik wastzij. "Pub'i' Qajwal Dios kimb'ij chiw chir: wet'amt uwach jn chijla'." Jla' k'ut xub'ij re'chir pa'nim xoq' jn ajtzo'.
40026075	Xna'taj k'ut che Pedro uyoloj Jesús chir xub'ij: Xe'taq koq' jn ajtzo' xub' (3) rajlab'al ab'im chik chir awet'amt Enwach, xelk'ut b'ik Pedro tla' sub'laj xuyatz' rib' che q'ej.
40027001	Re'chir saqrek kinejel kinimal ajnimnel rech loq'laj jaj ch'il ajwab' rech tilimit xkimuluj kib' chuchomxik ukamsesik Jesús.
40027002	Re'chir ximtaj uq'ab' kimal, xkik'amb'ik xkijach che Pilato chir ukab' (2) nimlaj ajtaqnel aj Roma.
40027003	Ruk'ut Judas chir xujach Jesús pe kiq'ab' ajmakib', xrilo chir Jesús xreqaj mak chir rexta, xutzalq'amij ranme' rimal chir utzt xu'no, xyek xutzilij k'ut jun wnaq lajuj (30) saq pwaq chke kinimal ajnimnel ch'il chke ajwab' rech tilimit.
40027004	Xub'ij chke: "Xinmaken rimal chir xinjach Jesús piq'ab', jn chije' k'ot umak," xcha' chke. Pumul ire' xkib'ij che Judas: "¿Kot qech oj che la'? ¡At rajaw at!"
40027005	Xukirij pnaq ni'j saq pwaq chpam loq'laj jaj, tere' xelb'ik xye ujitz'aj uqul.
40027006	Ruk'ut kinimal ajnimnel rech loq'laj jaj xkik'am ni'j saq pwaqla' xkib'ij: "Uxlajt chwach qapixab' chir kya' jn pwaqe' chpam kolb'al pwaq rech loq'laj jaj mpa' jn pwaqe' rijil ukik'el jn chij chir kamsesik," xicha' kinimal ajnimnel rech loq'laj jaj.
40027007	Re'chir xb'antaj ch'ob'nem chirij jn pwaqla' kimal, xkiloq' k'ut ruk' jn pwaqla' jn taq'aj jib' chpa' k'owa' lew rech tz'aqb'al b'oj rechwa' kimuq tla' wnaq chir kipe che jnchik najlaj tilimit.
40027008	Rechi' chir xo'kes ub'i' jn taq'aj jib' la' che, "Taq'aj jib' rech kik'," jla' k'utna ub'i' suk'te' poq'ij.
40027009	Chri k'ut kb'antejek chir kux ub'im knaq Jeremías ajq'axal uyoloj Dios jertaq tzij re'chir xub'ij: "Xkik'am k'ut jn wnaq lajuj (30) che saq pwaq, re'k'ut la' rijil jn chij chir xo'kes kimal wnaq aj Israel.
40027010	Ruk' k'ut jn pwaqla' xkiloq' jn taq'aj jib' chpa' k'owa' lew rech tz'aqb'al b'oj, jla' chpa' taqnik chir xuya' Qaqjaw chwe," xcha' knaq ajya'l na'tb'al Jeremías.
40027011	Xo'pen k'ut Jesús chwach Pilato chir ukab' (2) nimlaj ajtaqnel aj Roma; ruk'ut Pilato xuta' che Jesús xub'ij: "¿At k'ut jn nimlaj ajtaqnel kech wnaq aj Israel?" Ruk'ut Jesús xub'ij: En, En jn nimlaj ajtaqnel kech wnaq aj Israel chpa' xab'ij at, xcha' Jesús che Pilato.
40027012	Re'chir ni'j kinimal ajnimnel rech loq'laj jaj ch'il ajwab' rech tilimit kib'an tzij chirij Jesús, ruk'ut Jesús tne' k'ot umak, re' k'ot xuk'ulb'a'.
40027013	Xub'ij Pilato che Jesús: "¿Wa kata't k'ut chir sub'laj mak kiq'ab'a' chawij?"
40027014	Pumul Jesús tne' k'ot umak xuk'ulb'a't uwach Pilato, k'ot naq tzij xub'ij, rimal ri' Pilato sub'laj xtzaq uk'u'x.
40027015	Ru'k'ut ptaq nimq'ij chir ktij Kixlinwaj chir k'ot Ch'amq'or ruk', jn uk'ab' (2) ajtaqnel uk'amensam chke wnaq chir kub'lek kutzqapsaj jun chke chijab' chir ik'o pche' xa' naqpla' che chir kaj wnaq.
40027016	Che ni'j q'ijla' k'o jun pche' Barrabás ub'i' t'amt'el k'ut chir jn chije' nimlaj ajb'anal k'ax.
40027017	Kiroqom kib' wnaq, xub'ij Pilato chke: "¿Naq chke kiwaj ix kintzqapsaj? ¿Re' kintzqapsaj Barrabás re' lewa' kintzqapsaj Jesús, chir kb'ix Cristo che?"
40027018	Ret'am k'ut Pilato chir xa' rimal kontrenik xkijach Jesús.
40027019	Re'chir kub'ul Pilato puq'atb'altzij, xtaq k'ut ub'ixik che rimal rixiqil: "Mamin awib' ruk' jn suk'laj chijla' mpa' ximb'an jn k'axlaj wichik' chirij Re' chaq'ab'."
40027020	Pumul ni'j kinimal ajnimnel rech loq'laj jaj xoq'je' ajwab' rech tilimit xkikoj kik'u'x wnaq rechwa' kita' che Pilato chir re' utzqapsaj Barrabás xoq'je' kita' ukamikal Jesús.
40027021	Xuta' k'ut jumulchik ukab' (2) ajtaqnel xub'ij chke: "¿Naq chke che ikyeb' (2) kiwaj ix kintzqapsaj?" Ruk'ut ire' xkib'ij: "¡Re' tzqapsajlaq Barrabás!"
40027022	Xub'ij Pilato chke wnaq: "¿Kuxk'ut kimb'an che Jesús chir kb'ix Cristo che?" Kinejel wnaq xkib'ij: "Ripa' chwach cruz."
40027023	Ruk'ut Pilato xub'ij: "¿Kux rech krip chwach cruz? ¿Kux che k'axlaj b'onoj xu'no?" Pumul ire' sub'laj kisik'in chub'ixik: "¡Ripa' chwach cruz!"
40027024	Xril Pilato chir kowant kukoj kik'u'x wnaq xa'ne' kich'aktij kib', xuk'am pnaq ja', xuch'aj uq'ab' chikiwach wnaq xub'ij: "En k'ot enmak chirij ukamikal jn suk'laj chije', qajaqb'la' jn make' chiwij ix."
40027025	Xich'a'w k'ut kinejel wnaq xkib'ij: "¡Qajaqb'la' ukamikal jn chije' pqawi' oj xoq'je' pikiwi' qalk'wa'l!"
40027026	Ruk'ut Pilato xutzqapsajlaq Barrabás., re' xutaq uch'ayik Jesús xoq'je' xujachb'ik pe kiq'ab' ajxolta't rechwa' krip chwach cruz.
40027027	Ruk'ut ajxolta't rech uk'ab' (2) ajtaqnel xkik'amb'ik Jesús kuk' suk'te' chpam kiq'atb'altzij ire', xkimuluj kib' kinejel ajxolta't chirij Jesús.
40027028	Xkesaj uq'u' tere' xkikoj jn kyaq k'ul chirij.
40027029	Xkikem k'ut jn ketkik k'ix xkikoj puwi' Jesús, xoq'je' xkiya' jn chaqap aj puse'b'al uq'ab', tere' kixuke' chwach kitz'emb'ej uwach kib'ij: "¡At nimlaj ajtaqnel kech wnaq aj Israel k'ama' jn ritzil awach!"
40027030	Kichub'aj k'ut, xkesaj k'ut jn chaqap aj puq'ab', xkiq'asij puwi'.
40027031	Xo'wa' xitene' chutzexik uwach xkesaj jn kyaq k'ul chirij, tere' xkikoj qas uq'u' re' chirij, tere' xkik'amb'ik rechwa' kirip chwach cruz.
40027032	Re'chir xyelb'ik pe tilimit Jerusalén xkil jn chij aj Cirene, Simón ub'i', xkipuersijb'ik chuk'amik ucruz Jesús.
40027033	Re'chir xyo'pen che jn luwar Gólgota ub'i', chir kub'ij pkich'ab'al wnaq aj Israel, "Luwar rech ub'aqil uwi' kamnaq."
40027034	Tere' xkiya' che Jesús vino yujtel uwach ruk' k'aylaj tz'alek, xuna' k'ut re' chir kux xya' che, xutijta.
40027035	Re'chir xriptaj Jesús kimal chwach cruz, ajxolta't xkitzaq suerte chirij uq'u' rechwa' kijach chikiwach.
40027036	Xikub'e'k'ut ajxolta't chuchajxik Jesús.
40027037	Xkitz'ib'aj rajsik uwi' Jesús, mak chir xq'ab'ax chirij, kub'ij: "Re' june' Jesús, jn nimlaj ajtaqnel kech wnaq aj Israel."
40027038	Xoq'je' xirip kyeb' (2) elq'om ruk' Jesús, jun puse'b'al jnchik pumax.
40027039	Ruk'ut wnaq chir kiq'atan chunaqaj chpa' riptelwa' Jesús, kiyikij kiwi' xoq'je' kib'ij pnaq wastaq tzij che Jesús,
40027040	kib'ij: "At kab'ij chir kat'ub'klij richoj Qajwal Dios xoq'je' che xub' (3) q'ij kawa'lsaj jumulchik. ¡Solo'b'la' awib' tikel, wa qatzij At Uk'ijol Dios, xoq'je' katqajaqlaq chwach cruz!"
40027041	Jla' xoq'je' kinimal ajnimnel rech loq'laj jaj ch'il ajtz'ib'al pixab' ch'il ajwab' rech tilimit kitz'emb'ej uwach Jesús kib'ij,
40027042	"Nik'ij chik xyusolo, ruk'ut Re' kowant chusolik rib' putike'lam. ¡Wa qatzij chir Re' nimlaj ajtaqnel kech wnaq aj Israel! ¡Qajaq b'alaq chwach cruz chinime' rechwa' qakoj rech!
40027043	Xukub'a' uk'u'x chirij Qajwal Dios, solaqb'la' rimal Qajwal Dios wa qatzij chir loq' ki'il rimal Qajwal Dios. Mpa' Re' xub'ij: En, En Uk'ijol Qajwal Dios."
40027044	Xoq'je' ni'j elq'om chir xirip chwach cruz ruk' Jesús kiyoq' Jesús.
40027045	Ptaq kab'lajuj (12:00) xqu'mtaj nejel uwach lew suk'te' che urox (3:00) hora che qajb'al q'ij.
40027046	Kraj ptaq xub' (3:00) hora rech qajb'al q'ij, kow sik'en Jesús xub'ij: ¡Eli, Eli! ¿Lama sabactani? Chir kub'ij pkich'ab'al wnaq aj Israel: ¡At En Dios, At En Dios! ¿Kux rech xnatakb'a' knaq?
40027047	Ruk'ut jujun chir iwa'l tla'; xkita' k'ut chir kux xub'ij Jesús xkib'ij: "Chita'much tijen kusik'ij Elías chir ajq'axal uyoloj Qajwal Dios."
40027048	Pa'nim k'ut jun chke ire' xye anim xuk'am jn chaqap potzpo'y xumub'a' chpam vinagre xuya' puwi' jn aj tere' xuya' pnaq chichi' Jesús rechwa' kutijo.
40027049	Pumul ni'jchik xkib'ij: "Ya'qen tla' qela'na chirwa kpe Elías chusolik."
40027050	Ruk'ut Jesús kow sik'en jumulchik, xujach ranme' che Qajwal Dios, xkamek.
40027051	Te'k'ut chi' jn nimlaj k'ul chir k'o chpam loq'laj jaj kyeb' (2) xu'no xrichtejek te' ajsik suk'te' xk'un kem xoq'je' xyiken uwach lew, xipax k'ut nimaqtaq b'aj.
40027052	Xiteb' muqb'al sub'laj ik'iy tyoxtaq wnaq chir imuqtel tla' xik'astejek.
40027053	Chirij uk'astajb'al Jesús xyel laq ptaq muqb'al, xyok ptyox tilimit Jerusalén, xkik'ut kib' chikiwach sub'laj ik'iy che wnaq.
40027054	Ruk'ut jn kajwal ajxolta't ch'il ni'jchik chir kichijim Jesús, re'chir xkina' kab'raqan xoq'je' xkil nejel chir kux xraqtejek, sub'laj xkixij kib', xkib'ij: "Qatzij chir June' Uk'ijol Dios."
40027055	Ik'o k'ut tla' sub'laj che ixiqib' chir kika'y pnaq che naj, ire' k'ut chir itaran chirij Jesús xoq'je' kinimamlaq Jesús re'chir xel laq Galilea suk'te' Jerusalén.
40027056	Ik'o k'ut chikixo'l ni'j ixqib'e' María Magdalena ch'il María kichuch Santiago ch'il José xoq'je' k'o tla' kichuch uk'ijol Zebedeo.
40027057	Re'chir xqaj q'ij xo'pen jn chij jun chke ajtarnel rech Jesús, jn chije' k'o umib'i'l, ajtilimit Arimatea, José ub'i'.
40027058	Xo'pen k'ut José ruk' Pilato, xuta' ukuerp Jesús che. Ruk'ut Pilato xutaq ujachik ukuerp Jesús che José.
40027059	Ruk'ut José xuk'am ukuerp Jesús xupis chpam jn saq sawna.
40027060	Je' k'ut xuya' chpam jn k'ak' muqb'al chir uk'otom chpam jn b'aj, xub'alq'atijlaq jn nimlaj b'aj xuya' chichi' muqb'al, tere' xyek.
40027061	Ik'o k'ut tla' María Magdalena ch'il jnchik María ikub'ul chwach muqb'al.
40027062	Ruk'ut chukab' (2) q'ij sábado chir tyox q'ij, ni'j kinimal ajnimnel rech loq'laj jaj xoq'je' aj Fariseo xkimuluj kib' ruk' Pilato.
40027063	Xkib'ij che Pilato: "Tat xk'un pe qak'u'x chir jn ajsoknele' xub'ij re'chir k'asal laq: 'Chir che xub' (3) q'ij k'astaj chikixo'l kamnaqib'.'
40027064	Taqa' uchajxik umuqb'al Jesús che xub' (3) nab'etaq q'ije', mpa' kipetne' ajtarnel rech k'un kelq'aj ukuerp Jesús tere' kib'ij chke wnaq, 'Chir xk'astaj Jesús chikixo'l kamnaqib',' qatzij k'ut chir nimna ub'anik jn jo'sb'ale' chwach jn jo'sb'al chir xkib'ij nab'e."
40027065	Xub'ij Pilato chke: "Chikma'b'ik jun puq che ajchajnel iwuk', jix chichijij umuqb'al chpa' iwet'am ix ub'anik."
40027066	Xib'e k'ut ire', xkib'an ukiji'k uchi' muqb'al, xkikoj retal jn b'aj chichi' muqb'al, xoq'je' xkikoj ajchajal rech.
40028001	Xq'aten k'ut sábado chir tyox q'ij, re'chir saqer pe domingo chir nab'e q'ij rech smana, xpe María Magdalena ch'il jnchik María chirilik umuqb'al Jesús.
40028002	Xpe jn nimlaj kab'raqan mpa' jn utaqo'n kaj chir toqomlaq rimal Qajwal Dios xqajlaq pkaj xqeb' ruk' muqb'al, xub'alq'atij jn b'aj chir k'o chi' muqb'al xkub'e' puwi'.
40028003	Rilik kawulpa' kuypa', saq lo'loj uq'u' chpa' chuntew.
40028004	Sub'laj k'ut xkixijkib' ni'j ajchajnel che utaqo'n kaj, sub'laj kib'irb'i'tnek, xyelknaq chpa' kamnaq.
40028005	Pumul jn utaqo'n kaj xub'ij chke: Ix ixiqib' mixij iwib' mpa' wet'am En chir ix re' kitzukuj ukuerp Jesús chir xrip chwach cruz.
40028006	K'otchik Re' wural; Jesús xk'astaj chikixo'l kamnaqib' chpa' xub'ij knaq Re'; kixenlaq, chiwla'much chpa' xya'wa'.
40028007	Jix cha'nim chib'ij chke ajtarnel rech, chir Jesús xk'astaj chikixo'l kamnaqib' chiwla'much nab'e ko'pen chiwach Galilea, tla' k'ut kiwilwa' uwach, jla' chpa' ximb'i'j chiw.
40028008	Ruk'ut ni'j ixqib'e' xyel laq pa'nim chi'muqb'al sub'laj xkixij kib' xoq'je' sub'laj xiki'ktek, xib'ek'ut chub'ixik chke ni'jchik ajtarnel rech Jesús chir kux xraqtejek.
40028009	Re'chir ni'j ixqib'e' ib'enaq pub'ej pa'nim k'ut xel laq Jesús chkik'ulik xub'ij chke: Chik'ama' jn ritzil iwach. Xiqeb' k'ut ni'j ixqib'e' ruk' Jesús, xixuke' chwach xkiq'aluj raqan, xkinimirsaj uq'ij.
40028010	Ruk'ut Jesús xub'ij chke: Mixij iwib', jix chib'ij chke wixlal chir i'oj Galilea tla'k'ut kinkilwa'.
40028011	Re'chir ib'enaq ni'j ixqib'e' pub'ej xipe jujun chke ajxolta't chir xkichijij umuqb'al Jesús pe tilimit Jerusalén xkib'ij chke kinimal ajnimnel rech loq'laj jaj chirij nejel chir kux xraqtejek.
40028012	Ruk'ut kinimal ajk'amal b'ej xkimuluj kib' kuk' ajwab' rech tilimit, xqaj k'ut chikiwach xkiya' sub'laj pwaq chke ajxolta't chir xkichijij umuqb'al Jesús.
40028013	Xkib'ij chke ajxolta't: "Chib'ij chir ajtarnel rech Jesús xyo'pen chaq'ab' xkelq'aj b'ik ukuerp re'chir wuram qa'no.
40028014	Xoq'je' wa xuta' ukab' (2) ajtaqnel, chir wuram ki'no re'chir xk'amb'ik utyo'jil Jesús, mixij iwib' oj qakoj uk'u'x xoq'je' qesaj jn eqa'nla' chiwij."
40028015	Ruk'ut ni'j ajxolta't chir xkichijij umuqb'al Jesús xkik'am pwaq, xkib'ono chpa' xb'i'x chke. Rek'ut ri' kb'ix chikixo'l wnaq aj Israel suk'te' poq'ij.
40028016	Ruk'ut junlajuj (11) ajtarnel rech Jesús xib'e Galilea, chu' jib' chpa' xitaqwa' rimal Jesús.
40028017	Re'chir xkil Jesús xkinimirsaj uq'ij. Pumul ik'o jujun xub'an kyeb' (2) kikojb'al.
40028018	Xqeb' k'ut Jesús kuk' ajtarnel rech xyuch'ab'ej, xub'ij chke: Nejel q'atb'altzij xya' pinq'ab' rimal Qajawxel, k'o Enq'atb'altzij pkaj xoq'je' k'o Enq'atb'altzij chwach lew.
40028019	Rechi' kixb'ena kuk' wnaq ptaq nejel tilimit rech uwach lew chib'ana' ajtarnel wech chke xoq'je' chiqasaj kija' pub'i' Qajwal Dios, pub'i' K'ijolxel, xoq'je' pub'i' Loq'laj Usantil Qajwal Dios.
40028020	Xoq'je' chik'utu' chikiwach ub'anik nejel taqnik chir xinya' chiw, na'tjaq chiw chir En, Enk'o iwuk' nejel q'ij, suk'te' che uk'isb'al uwach lew. B'antajaq b'la'.
41001001	Re' ri' majb'al jn k'ak' yoloj rech Jesucristo, Uk'ijol Qajwal Dios.
41001002	Jla' chpa' tz'ib'tal rimal ajq'axal uyoloj Dios, Isaías, chir xub'ij: "Wula'much kintaqb'ik entaqo'n chawach, re'k'ut ku'b'an ukiji'k ab'ej.
41001003	Re'k'ut uch'ab'al jun chir ksik'en pe chiqi'j jib' chir kub'ij: 'Chib'ana' ukiji'k ub'ej Qajwal Dios,' suk' chib'ana' che."
41001004	Tijen k'ut Juan Bautista chuqasesik ja' pe chiqi'j jib', kch'a'w chirij jn qasnik ja' rech utzalq'amixik anme' rech kuyb'ul mak.
41001005	Xyel laq kinejel wnaq aj Judea xik'un ruk' Juan, xoq'je' kinejel wnaq aj Jerusalén chuta'ik, qases k'ut kija' rimal Juan Bautista pe b'inel ja' Jordán re'chir tijen kijach kimak.
41001006	Ruk'ut Juan ub'onom uq'u' che rismal camello, xoq'je' ukojom jn pas tz'um sutennaq xe' upam, xa' taq sak' ch'il kab' rech jib' kutij che uwa'b'al.
41001007	Jri' k'ut kub'ij chke wnaq: "Petnaq jun chuwij chir sub'lajna kownem ruk' chinwach en, chir retalt chwe en kinkir uwach uxajab'.
41001008	Qatzij en xinqasaj ija' ruk' ja', ruk'ut Re' kuqasajna ija' ruk' Loq'laj Usantil Qajwal Dios."
41001009	Re' ni'j q'ijla' xelb'ik Jesús pe tilimit Nazaret chir k'o pujuyb'al Galilea, xo'pen ruk' Juan; xqases uja' rimal Juan pe b'inel ja' Jordán.
41001010	Re'chir Jesús kaq'anlaq chi' ja' pa'nim xrilo chir xteb' kaj xoq'je' xril Loq'laj Usantil Qajwal Dios qajlaq ruk' Re', janam rilik chpa' jn pum.
41001011	Tére' xpe jn ch'a'wem pkaj chir kub'ij: At Enk'ijol, chir ktinloq'oj, xa'no chir kux uriyb'al wanme'.
41001012	Pa'nim Loq'laj Usantil Qajwal Dios xutaq Jesús pe chiqi'j jib'.
41001013	Xkije' k'ut tla' pe chiqi'j jib' ka'wnaq (40) q'ij, ktaqchi'x k'ut chub'anik mak rimal tzel, je k'o chikixo'l tzeltaq awaj, ruk'ut utaqo'n kaj kinimaj Jesús.
41001014	Chirij rok'b'al Juan Bautista pche', Jesús xk'un Galilea. Tijen kuya' ub'ixik jn k'ak' yoloj rech jn nimlaj uq'atb'altzij Qajwal Dios.
41001015	Kub'ij k'ut Jesús chke wnaq: Xtz'aqat q'ij xoq'je' xqetlaq jn nimlaj uq'atb'altzij Dios, chitzalq'amij iwanme' xoq'je' kixkojnaq chirij jn k'ak' yoloj.
41001016	B'inem kub'an Jesús chichi' ja' rech mar Galilea, re'chir xril Simón ch'il uchaq' Andrés chir i'aj chapal kar; tijen kitzaq kik'at pe mar.
41001017	Xub'ij Jesús chke: Kixtarjaq chuwij kimb'an chiw chir kib'anna ajchapal wnaq rech jn nimlaj uq'atb'altzij Qajwal Dios.
41001018	Pa'nim k'ut xkiya' knaq kik'at xitaraj chirij Jesús.
41001019	Xb'in pnaq qe'nchik Jesús, xrilpnaq kyeb' (2) uk'ijol Zebedeo, Santiago ch'il Juan chir uchaq', chir ik'o chpam jn ch'ich' chir kib'in puwi' ja' tijen kik'ojij kik'at.
41001020	Tere' Jesús xye usik'ij pnaq, ruk'ut ire' xkiya' knaq kiqaw Zebedeo pch'ich' chir kib'in puwi' ja', xitaraj chirij Jesús.
41001021	Xyo'pen Capernaum, pa'nim k'ut che jn q'ij sábado chir tyox q'ij, Jesús xok puq'ab' loq'laj jaj xumaj tyojnem.
41001022	Ruk'ut wnaq xtzaq kik'u'x chirij utyojnem Re' mpa' tijen kyutyoji ruk' q'atb'altzij janamta chpa' kityojen ajtyojnel chirij pixab'.
41001023	K'o k'ut puq'ab' loq'laj jaj jn chij chir oknaq tzel santil puk'aslemal chir pa'nim sik'nik.
41001024	Xub'ij che Jesús: "¿Kux k'un ab'ana' quk' wural Jesús aj Nasaret? ¿At petnaq chub'anik k'ax chqe? Wet'am naq At, At Tyoxlaj Uk'ijol Dios."
41001025	Ruk'ut Jesús xuyojo, xub'ij che: ¡K'at teno'q, re' katelaq b'ik!
41001026	Jn tzel santil sub'laj kow xukirij jn chije', kow k'ut sik'nik xelb'ik che re'.
41001027	Kinejel sub'laj xtzaq kik'u'x chir kib'ij chikiwach: "¿Kux k'ut ri'? ¿Jn k'ak' tyojnem? ¡Chir kya' taqnik chke tzeltaq santil ruk' q'atb'altzij! Ruk'ut ire' kiya'kib' ptaqek."
41001028	Cha'nim k'ut xel uyolik Jesús ptaq nejel tilimit, ptaq nejel ujuyb'al Galilea.
41001029	Pa'nim k'ut xyelb'ik puq'ab' loq'laj jaj, je xib'e chirchoj Simón, ch'il Andrés, echb'lamb'ik Jesús rimal Santiago ch'il Juan.
41001030	Ruk'ut chuchu' chir uji' Simón qajnaq chu' uch'at che jn nimlaj q'a'. Cha'nim k'ut xkib'ij che Jesús chir yab' chichure'.
41001031	Xqeb' Jesús ruk', xuchap uq'ab', xuwa'lsaj. Xchupk'ut q'a' chirij, ruk'ut chuchu're' xok chkinimxik.
41001032	Ruk'ut chir xqaj q'ij, re'chir xok q'ab' xik'amb'ik ruk' Jesús kinejel yab', ch'il wnaq chir oknaq tzel santil pkik'aslemal.
41001033	Kinejel wnaq aj tilimit xkiraq kib' chi' richoj Simón.
41001034	Jesús xukunuj knaq nejel uwach ya'b'il chke sub'laj wnaq, xoq'je' xresajb'ik tzeltaq santil pkik'aslemal sub'laj chke wnaq xoq'je' kuya't luwar chke tzel santil kich'awek mpa' ni'j tzel santil ket'am uwach Jesús.
41001035	K'olaq kraj, re'chir maja' ksaqrek, Jesús xwa'lejek xelb'ik che tilimit je' xye chub'ixik loq'laj uch'awem ruk' Dios che jn luwar chpa' ik'otwa' wnaq.
41001036	Simón ch'il rich'il xich'ujer chutzukxik Jesús.
41001037	Re'chir xkiraqo xkib'ij che: "Kinejel tijen kat kitzukuj."
41001038	Ruk'ut Jesús xub'ij che: Jo' che ni'jchik tilimit chir naqaj ik'owa' rechwa' chir xoq'je' tla' kinya'wa' ub'ixik jn k'ak' yoloj mpa' rimal ri' xink'un chwach lew.
41001039	Petnaq k'ut chub'ixik jn k'ak' yoloj ptaq uq'ab' loq'laj jaj kech wnaq aj Israel, che nejel ujuyb'al Galilea, xoq'je' tijen k'e resajb'ik tzel santil.
41001040	K'o jn chij lo'tajnaq rij che tzel ch'a'k, xo'pen ruk' Jesús; xuta' toq'ob' che, xuke' chwach, xub'ij che: "Tat, wet'am en chir katkon chinkunxik, wa kawaj nakunuj."
41001041	Ruk'ut Jesús xkaxkab' uk'u'x che. Xuyuq uq'ab' xuchap pnaq, xub'ij che: Kwaj, ktu'tzraq.
41001042	Cha'nim k'ut xelb'ik jn tzel ch'a'k che jn chije', ch'ojch'oj xelknaq ukuerp.
41001043	Tere' sub'laj xuchilb'ej che, xutaqk'ut b'ik.
41001044	Xub'ij: ¡Wula'much! Mk'o jnaq kab'ijwa' xa'ne' jat, ak'utu' awib' chwach ajnimnel rech loq'laj jaj, xoq'je' k'ma'b'ik asip rech ch'ajb'al awij chpa' taqnik xutz'ib'aj Moisés, rechwa' q'aljenek chir xatkuntaj knaq.
41001045	Pumul jn chije' xo'w xelb'ik xumaj sub'laj ub'ixik chir kux xrik'iwsaj. Rechi' chir Jesús loq' te'chik kok chpam naq tilimit chikiwach wnaq xa'ne' kelknaq chirij tilimit chpa' ik'otwa' jaj, kipe k'ut ruk' Re' wnaq rech nejel tilimit.
41002001	Re'chir xo'pen Jesús jumulchik pe tilimit Capernaum, q'axnaq chik kyeb'xub' q'ij xta'tejek chir k'o chpam jun jaj pe tilimit.
41002002	Xkimuluj kib' sub'laj che wnaq chpa' k'owa' Jesús, k'otchik kikije'wa', xa'tne' chichi' jaj k'otchik luwar. Ruk'ut Jesús k'e utyojij chirij uyoloj Qajwal Dios.
41002003	Xyo'pen kijab' (4) chijab' ruk' jaj chpa' k'owa' Jesús, kitalem jn chij kamnaq raqan uq'ab'.
41002004	Loq' tuk'ut kyokb'ik chpa' k'owa' Jesús rimal chir sub'laj che wnaq, xkesaj pnaq xot puwi' jaj pusuk'mal chpa' k'owa' Jesús; xkib'an jn wurel tla', tere' xkiqasajlaq telb'al chir katz'el jn chije' chir kamnaq raqan uq'ab' puwi'.
41002005	Xrilk'ut Jesús kikojb'al ni'j chija'b'e', xub'ij che jn chij chir kamnaq raqan uq'ab': Wilk'wa'l, sachtaj amak.
41002006	Ikub'ul tla' jujun chke ajtyojnel chirij pixab' tijen kichomaj pe kanme':
41002007	"¿Kux rech june' jri' kub'ij? Wastzij kub'ij. ¿Naq kowan chusachik mak? Xa' jun kowan chusachik mak; re'k'ut Dios."
41002008	Cha'nim xuna'b'e Jesús pranme', ret'am chik Re' kux tijen kichomaj, xub'ij chke: ¿Kux rech jla' kichomaj ix piwanme'?
41002009	¿Naq che chir k'axtana ub'ixik che jn chij chir kamnaq raqan uq'ab': "Sachta amak," re' lewa' kb'ix che: "Katwa'ljaq, k'ma'b'ik atelb'al, katb'inaq?"
41002010	Pumul rechwa' kiwul ix chir En, chir En Uk'ijol Chij k'o Enq'atb'altzij chusachik mak chwach lew, xub'ij k'ut che jn chije' chir kamnaq raqan uq'ab':
41002011	Kimb'ij chaw: ¡Kat waljaq! K'ma'b'ik atelb'al jat chawchoj.
41002012	Xwa'laj k'ut re' pa'nim, xutalejb'ik utelb'al; xelb'ik chikiwach kinejel, xa'k'ut jla' kinejel xtzaq kik'u'x rimal kux xkilo xoq'je', xkinimirsaj uq'ij Qajwal Dios xkib'ij: "¡Mijumul qilom oj jn mayjab'ale' chpa' ri'!"
41002013	Xelb'ik Jesús jumulchik chichi' ja' rech mar sub'laj wnaq k'yo'pen ruk', ruk'ut Re' k'e utyojij.
41002014	Re'chir xq'ax Jesús xril pnaq Leví, uk'ijol Alfeo je' kub'ul pajaj chpa' kmolwa' pwaq rech q'atb'altzij Roma, ruk'ut Jesús xub'ij che: Kat tarjaq chuwij. Xwa'laj k'ut Leví, xtaraj chirij.
41002015	Xuraq pnaq chir kub'ul Jesús chi' mexe chirchoj Leví xoq'je' sub'laj ajmolel tojb'al rech q'atb'altzij Roma ch'il ajmakib', ikub'ul chi' mexe ruk' Jesús xoq'je' kuk' ajtarnel rech, ik'iy k'ut itaran chirij.
41002016	Ruk'ut ajtz'ib'al pixab' kech aj Fariseos kilk'ut chir kutij waj kuk' ajmakib' ch'il ajmolel pwaq rech q'atb'altzij Roma, xkib'ij chke ajternel rech Jesús: "¿Kux rech chir ajtyojel iwech kwa' kuk' ajmolel pwaq xoq'je' kuk' ajmakib'?"
41002017	Xuta' k'ut Jesús, xub'ij chke: Naq chir utz kik'u'x kchakent ajkun chke, naq chir iyab' kchakan ajkun chke. En ximpet chkisik'xik wnaq chir kichomaj ire' chir suk' kik'aslemal xa'ne' ximpe chkisik'xik ajmakib' rech kik'exwa' kik'aslemal.
41002018	Ik'o k'ut pe moj ajtarnel rech Juan Bautista, xoq'je' ajtarnel kech aj Fariseos. Ik'o k'ut jujun chke wnaq xipe ruk' Jesús, xkib'ij che: "¿Kux rech ajtarnel rech Juan Bautista xoq'je' aj Fariseos kimojnek, pumul ajtarnel awech kimojenta?"
41002019	Xub'ij k'ut Jesús chke: ¿Wa kikowen k'ut naq chir ik'o pe jn nimq'ij rech k'le'b'al kimojnek chir k'o rajaw tz'on kuk'? Jnik'pla' q'ij chir k'o rajaw tz'on kuk' kumajta kimojnek.
41002020	Pumul ko'penna jn q'ij chir ke'sb'ik rajaw tz'on k'amb'ik naj chke ire' te'chi' kimojenna che jn q'ijla', xcha' chke.
41002021	K'ot jnaq kuk'ojij naq q'el k'ul ruk' jn k'ak' k'ojb'al. Mpa' jn k'ak' k'ojb'al k'oltejek kurich' jn q'el k'ul, nimnachik kute'b'a' che.
41002022	Xoq'je' k'ot jnaq kutzaq k'ak' vino chpam jn q'el kolb'al tz'um, mpa' jn k'ak' vino kurich' jn q'el kolb'al tz'um, ktix vino xoq'je' kub'an k'ax kolb'al tz'um; xa'ne' jn k'ak' vino je' kya' chpam jn k'ak' kolb'al tz'um, xcha' Jesús chke.
41002023	Xuraq pnaq jn q'ij sábado chir tyox q'ij, Jesús xq'aten chpam jn jib' chpa' tikomwa' trig ruk'ut ajtarnel rech xkimaj uch'upik uk'ixal trig.
41002024	Ruk'ut aj Fariseos xkib'ij che Jesús: "Wula'much, ¿kux rech jri' kib'an ajtarnel awech pe jn q'ij sábado chir tyox q'ij, pixab' kub'ij chir jn q'ije' tyox, kumajta kb'an naq chak?"
41002025	Ruk'ut Jesús xub'ij chke: ¿Suk' inik'imt ix chir kux xub'an David, re'chir xuraq rajwixik xoq'je' xuraq numek, re' ch'il rich'il chir ik'o ruk'?
41002026	¿Kux ub'anik xok David chpam loq'laj jaj puq'ijal Abiatar chir ajwab' kech ajnimnel rech loq'laj jaj. Xutij kixlinwaj chir jitom che Qajwal Dios, xoq'je' xuya' chke rich'il chir k'ot chpam pixab' utijik xo'w ajnimnel rech loq'laj jaj kumojo kitijo. Chirij urajwixik David makt ri' chwach Qajwal Dios.
41002027	Jesús xoq'je' xub'ij chke: Xoq'je' jn q'ij sábado chir tyox q'ij xb'anek xa' toqob'seb'al kiwach wnaq, xib'ant wnaq rech toqob'seb'al uwach jn q'ij sábado chir tyox q'ij.
41002028	Jla' k'ut En, chir En Uk'ijol Chij k'o Enq'atb'altzij puwi' jn q'ij sábado chir tyox q'ij.
41003001	Xok jumulchik Jesús puq'ab' loq'laj jaj, k'o jn chij tla' kamnaq jn k'ex uq'ab'.
41003002	Sub'laj k'ut utz uchajxik Jesús kib'an jujun chke aj Fariseos chir ik'o tla' rech chirwa kub'an kunenek psáb'ado chir tyox q'ij, rech kib'anwa' tzij chirij.
41003003	Xub'ij k'ut Jesús che jn chij chir kamnaq jn k'ex uq'ab': ¡Katwa'ljaq, katwa'b'aq chqaxo'l!
41003004	Xub'ij k'ut Jesús chke aj Fariseos chir ik'o tla': ¿Kux kub'ij pixab' chir kb'an chpam jn q'ij sábado chir tyox q'ij, re' kb'an utzil re' lewa' kb'an k'ax? ¿Ksol uk'aslemal naq wnaq re' lewa' ke's uk'aslemal naq wnaq? Pumul ire' xich'a'wta.
41003005	Tere' xituyix rimal Jesús ruk' k'a'nal, xpe ub'is rimal ukowil kanme' ire' xub'ij che jn chij: Suk'b'a' aq'ab'. Ruk'ut re' xusuk'b'a' uq'ab', xu'tzer knaq.
41003006	Xyelb'ik aj Fariseos pa'nim xkiraq kib' kuk' herodianos xichomen chikiwach chirij ukamsesik Jesús.
41003007	Ruk'ut Jesús xye chichi' ja' rech mar ch'il ajtarnel rech, xoq'je' sub'laj wnaq aj Galilea ch'il aj Judea itaran chirij.
41003008	Xoq'je' wnaq aj Jerusalén, xoq'je' wnaq aj Idumea, xoq'je' wnaq chir kipe che jnchik praj che b'inel ja' Jordán, xoq'je' wnaq chir isutennaq chirij Tiro xoq'je' chirij Sidón, sub'laj che wnaq, kita' k'ut kux kub'an Jesús, xipe ruk' re'.
41003009	Rimal chir sub'laj wnaq, Jesús xuchilb'ej chke ajtarnel rechwa' kib'an pnaq ub'anik jn ch'ich' chir kib'in puwi' ja' rechwa' chir kjet'ext kimal wnaq chichi' ja' rech mar.
41003010	Ik'iy k'ut yab' xye ukunuj, rechi' chir kinejel yab' kitzaq kib' chirij Jesús rechwa' kichopo.
41003011	Re'chir tzeltaq santil kil uwach Jesús kixuke' chwach, kow kisik'in chub'ixik: "At, At Uk'ijol Dios."
41003012	Pumul Jesús ruk' uq'atb'altzij ktaqanwa' chke tzeltaq santil chir mich'aw chirij Re' chikiwach wnaq.
41003013	Xo'w xq'aten ri' xpeqe' Jesús chu' jn jib' xye usik'ij naqpla' chir xiqaj chwach Re', xipek'ut ruk' Re'.
41003014	Xyucha' kab'lajuj (12) ajtarnel, rechwa' kikije' ruk', xoq'je' rechwa' kyutaq chub'ixik utzij.
41003015	Xoq'je' xuya' q'atb'altzij chke rechwa' kesaj tzeltaq santil.
41003016	Re' ri' kib'i': Simón xukoj che Pedro,
41003017	Santiago ch'il Juan chir uchaq' chir i'uk'ijol Zebedeo, ire' k'ut chir xyukoj che Boanerges chir kub'ij chpa' rilk'wa'l kyaqlajaw,
41003018	Andrés, ch'il Felipe, ch'il Bartolomé, xoq'je' Mateo, xoq'je' Tomás, ch'il Santiago chir uk'ijol Alfeo, ch'il Tadeo, xoq'je' Simón aj cananista,
41003019	xoq'je' Judas Iscariote, chir xujach Qajwal Jesús pk'ax.
41003020	Xpek'ut Jesús che jn jaj xoq'je' xkimuluj kib' jumulchik sub'laj che wnaq rimal chir Jesús loq'techik kutij naq uwaj.
41003021	Re'chir xkita' rixlal Jesús xyel laq chuchapik mpa' kib'ij ire' chir utz te'chik uwi'.
41003022	Ruk'ut ajtyojnel chirij pixab' chir ipetnaq Jerusalén kib'ij: "Belsebú k'o ruk' Jesús rechi' chir pub'i' kajwal tzel santil kresajwab'ik tzeltaq santil."
41003023	Ruk'ut Jesús xye usik'ij ruk' Re' ni'j ajtz'ib'al pixab', pk'amb'al nojb'al xub'ij chke: ¿Kux ub'anik kowan tzel chresikb'ik tzel?
41003024	Wa jn nimlaj q'atb'altzij ub'onom kyeb' (2) che rib' putike'lam, jn nimlaj q'atb'altzije' kije't chu' raqan.
41003025	Xoq'je' wnaq chir ik'o chpam naq jaj chirwa kyeb' (2) kin che kib', ni'j wnaq rech jn jaje' kikije't chukiqan.
41003026	Xoq'je' wa jn tzel ch'il tzeltaq santil kib'an kyeb' (2) che kib', loq' te'chik kikije' chukiqan, xa'ne' tla' k'iswa' kiq'ij.
41003027	Xoq'je' k'ot jnaq kowan che okem chpam richoj naq chij chir sub'laj uchoq'ab', rech krelq'aj umib'i'l chemat' kuximtena nab'e jn chije' chir sub'laj uchoq'ab' xa'k'ut jla' kowan chrelq'exik umib'i'l prichoj, xcha' Jesús chke.
41003028	Qatzij kimb'ij chir nejel kimak wnaq sachel xoq'je' sachel wastzij xa' jnik'pl'a kib'ij.
41003029	Pumul naqpla' chir kub'ij wastzij chirij Loq'laj Usantil Qajwal Dios xa't q'alaj kuytaj umak, xa'ne' ajmak chirij jn q'atajtzij chb'e q'ij chb'e saq.
41003030	Jla' xub'ij mpa' kib'ij ire' chir tzel santil k'o puk'aslemal Jesús.
41003031	Xipe k'ut uchuch ch'il rixlal Jesús xyel knaq chixjaj chpa' k'owa' Jesús, xkitaq usik'xik.
41003032	Ruk'ut wnaq chir ikub'ul ruk' Jesús, xkib'ij che: "Wula'much, achuch ch'il awixlal xoq'je' awinab' ik'o chixjaj katkitzukuj."
41003033	Ruk'ut Jesús xuk'ulb'a' kiwach xub'ij chke: ¿Naq enchuch xoq'je' naq iwixlal?
41003034	Xyutyuj naq isutennaq chirij chir ikub'lek xub'ij chke: Chiwla'much re' ni'jla' Enchuch ch'il wixlal.
41003035	Naqpla' chir kub'an rajwerem Qajwal Dios re' junla' wixlal xoq'je' winab' xoq'je' Enchuch.
41004001	Jesús xumaj k'ut tyojnem jumulchik chichi' ja' rech mar, xkimolkib' sub'laj che wnaq ruk' re', chichi' ja' rech mar, sub'laj ik'iy chir xub'an che Jesús xaq'an chpam jn ch'ich' chir kib'in puwi' ja', xkub'e' chpam, ruk'ut kinejel wnaq ik'o chichi' ja' rech mar, kika'y pnaq ruk' Jesús.
41004002	Kub'ij k'ut sub'laj tyojnem chke ruk' k'amb'al nojb'al:
41004003	Chita'much, xelb'ik jn ajtiko'nel chutikik reja'.
41004004	Re'chir tijen kujub'uj reja', k'o eja' xitzaq chi' b'ej, xipe chokop chir k'o kixik' xkitijb'ik.
41004005	Ruk'ut jn tnajchik je' xqaj chu'taq b'aj chpa' k'otwa' sub'laj lew cha'nim k'ut xtuxnek mpa' nimt lew.
41004006	Re'chir xel laq q'ij xik'atek, rimal chir k'ot ka' xitz'umrek.
41004007	Ruk'ut jnchik tanaj eja' je' xiqaj ptaq k'ix, ruk'ut ni'j k'ixe' xik'iyek xkijeq'saj, ruk'ut tiko'n xkiya't chik kiwach.
41004008	Ruk'ut ni'jchik eja' je' xiqaj chpam utzlaj lew, xik'iy k'ut xoq'je' xkiya' kiwach xoq'je' xichomrek xkiya' kiwach suk' che jn wnaq lajuj (30) ub'aq', xoq'je' che oxk'al (60) ub'aq', xoq'je' che jn ok'al (100) ub'aq'.
41004009	Xub'ij chke wnaq: Naq k'o uxikin, chuta'b'la'.
41004010	Re'chir xib'e nejel wnaq xelknaq utikel, wnaq chir itaran chirij ch'il kab'lajuj (12) ajtarnel rech, xkita' che Jesús chir kux kukir jn k'amb'al no'jb'ale'.
41004011	Xch'a'w Jesús, xub'ij chke: Chiw ix xq'aljenseswa' jn rajwerem jn nimlaj utaqnem chir owtelek rech jn nimlaj q'atb'altzij, pumul chke ni'jchik ruk' k'amb'al nojb'al kb'ixwa' nejel chke ire'.
41004012	Rechwa' chir kirip kib'aq'wach chirilik pumul kich'ob'ta chir kux kilo, xoq'je' kite'b'a' kixikin chuta'ik pumul kich'ob'ta kux kito'o rechwa' kitzalajt ruk' Qajwal Dios xoq'je' rechwa' kuytajt kimak.
41004013	Xub'ij Jesús chke: ¿Kich'ob't ix jn k'amb'al no'jb'ale', kux ub'anik kich'ob' nejel ni'jchik k'amb'al no'jb'al?
41004014	Jn ajtikel trig re' ajtikel uyoloj Qajwal Dios.
41004015	Ik'o wnaq chir janam kib'anik chpa' eja' chir xiqaj chi'b'ej, kita' utzij Dios, pumul pa'nim kpe tzel chresik utzij Dios chir xtik knaq pe kanme'.
41004016	K'o ni'jchik wnaq chir janam kib'anik chpa' eja' chir xqaj chu'taq b'aj, kita' utzij Dios xoq'je' kik'am ruk' ki'kte'mal.
41004017	Pumul utzij Qajwal Dios b'enaqt ra' pe kanme' rechi' chir xa' irech kyeb'xub' q'ij, mpa' re'chir kpe jn nimlaj q'oxom rech anme' kpe lewa' kitzukxik rech kb'an k'ax chke rimal uyoloj Dios, pa'nim kitop kiqan kitzaqek.
41004018	Ruk'ut ni'jchik wnaq janam chpa' eja' chir xtik ptaq k'ix, re'k'ut nik'ije' chir kita' utzij Qajwal Dios.
41004019	Pumul sub'laj k'achi'n kanme' chirij chpa'kux rech uwach lew xoq'je' kisokex rimal mib'i'l xoq'je' rimal ni'jchik riyb'al, re'k'ut la' kok pe kanme' ire', kujeq'saj uyoloj Dios, k'otchik kchakanwa'.
41004020	Ruk'ut ni'j eja' chir xitik chpam utzlaj lew ijnam chpa' wnaq chir kita' uyoloj Dios, kik'omo xoq'je' kiya' kiwach chpa' jn eja' chir kuya' jn wnaq lajuj (30) uwach, ptaq oxk'al (60) uwach, ptaq jn ok'al (100) uwach.
41004021	Xoq'je' xub'ij Jesús chke: ¿Wa ktzij k'ut naq kindele tere' kya' chixe' naq salmin, je' lewa' kya' xe' ch'at? ¿Je't k'ut kya' puwi' naq mexe?
41004022	Mpa' k'otnaq chpa'kux chir k'o paqu'mal mat' kel laq che saqil xoq'je' k'otnaq chpa'kux chir tz'apim uwi' mat' q'aljen chwach saq.
41004023	Naq chir k'o uxikin chuta'b'la'.
41004024	Xoq'je' xub'ij Jesús chke: Chiya' ixikin che chir kux kito'o chpa' unimal pajb'al chir kikoj che pajnek, jla' unimal pajb'al kokes chiw ix, xoq'je' kya'na uwi' iwech ix.
41004025	Mpa' naq chir k'o, k'o ruk' kya'na jn tnajchik che, pumul naq chir xa' qe'n k'o ruk', qe'n chir k'o ruk', ke'sna che.
41004026	Xub'ij Jesús chke: Jn nimlaj uq'atb'altzij Qajwal Dios jla' chpa' jn chij chir kutik reja' pu'lew.
41004027	Kwarek xoq'je' kwa'lejek, kok q'ab' xoq'je' ksaqrek; ruk'ut jn eja' k'el laq xoq'je' k'iyek, ret'amt jn chije' kux ub'anik kub'an uk'iyb'al tiko'n.
41004028	Mpa' lew prechwa' kuya' uwach, nab'e kub'an chaj tere' kub'an k'ix, tere' knaj uk'ixal che ub'aq'.
41004029	Re'chir q'aneb' uwach pa'nim ktaq uk'urik ruk' k'urb'al mpa' xo'pen q'ij rechwa' kmol uwach.
41004030	Xub'ij Jesús: ¿Kux k'ut ruk' qajunumsaj jn nimlaj uq'atb'altzij Qajwal Dios, kux che k'amb'al nojb'al qajunumsajwa'?
41004031	Jla' chpa' jn reja' mostaza, chir ktik pu'lew, sub'laj ch'iti'n chikiwach nejel eja' rech uwach lew.
41004032	Re'chir ktikek k'iyek, xoq'je' sub'lajna k'iy chikiwach nejel chaj, xoq'je' sub'laj kik'iy uq'ab'taq, chir chokop chir kiripep pkaj kib'an kisok xe' umuj.
41004033	Sub'laj che k'amb'al no'jb'al xukoj Jesús chuya'ik uyoloj chke wnaq rechwa' kich'ob'o.
41004034	Suk' xo'wa' ruk' k'amb'al no'jb'al kyuch'ab'ej, pumul kuk' ajtarnel rech, nejel kukir chke pikitke'lam.
41004035	Che jn q'ij la' re'chir xqaj q'ij Jesús xub'ij chke ajtarnel rech: Qojq'axaq chqaja'.
41004036	Ajternel rech xkiya' knaq wnaq, re' xkik'amb'ik Jesús pch'ich' chir kib'in puwi' ja'; xyechb'lexb'ik kimal ni'jchik ch'ich' chir kib'in puwi' ja'.
41004037	Xpek'ut jn nimlaj kiq'i' puwi' ja'. Ruk'ut urep ja' k'e chirij ch'ich' xa' qe'nchik kraj kunajsaj upam ch'ich' che ja'.
41004038	Ruk'ut Jesús k'o chpam ch'ich' chir kib'in puwi' ja' suk'te' chirij wuram ku'b'an puwi' jn uche'al ch'ich', xipe k'ut ajtarnel, xkik'usuj, xkib'ij che: "¡Ajtyojnel! ¿K'ot kub'ij ak'u'x chqe chir tijen qojkamek?"
41004039	Xk'astaj k'ut Jesús, kow xuyaj kiq'i', xub'ij che mar: ¡Kat tono'q! ¡Katmotzo'q! Ruk'ut kiq'i' xqaj uchoq'ab', xoq'je' nejel xmatze'k.
41004040	Tere' xub'ij Jesús chke ajternel rech: ¿Kux rech ixib'im iwib'? ¿K'ot ikojb'al?
41004041	Ruk'ut ajtarnel sub'laj xtzaq kik'u'x kib'ij chikiwach: "¿Naq k'ut jn chije' chir kiq'i', ch'il mar kiya' kib' ptaqek che'?"
41005001	Xyo'pen jnchik praj che mar pkijuyb'al wnaq aj gerasenos.
41005002	Ruk'ut xqajlaq Jesús chpam ch'ich' chir kb'in puwi' ja' pa'nim xel laq jn chij chir k'o tzel santil puk'aslemal chuk'ulik. Je' xel laq chpamtaq muqb'al kech kamnaqib'.
41005003	Je'k'ut jaqal ptaq muqb'al kech kamnaqib', k'ot jnaqaq kowan chuximik, xa'tne' ruk' ximb'al ch'ich'.
41005004	Mpa' sub'laj rajlal ximom che k'iy uwach ximb'al ch'ich'; kuq'atz pnaq ximb'al ch'ich' jla', xoq'je' k'ot jnaqaq chir k'o uchoq'ab' kowan chumejik jn chije'.
41005005	Nejel q'ij, chaq'ab', che paq'ij ksik'en ptaq muqb'al xoq'je' chu'taq jib' xoq'je' sub'laj kusok rib' che b'aj.
41005006	Ruk'ut xril pnaq Jesús che naj, xutzaq ranim xuke' chwach.
41005007	Sub'laj k'ut ksik'nek, xub'ij: "¿Kux rech knatzukuj, At chir At Uk'ijol jn Nimlaj Dios, jita' chwe pub'i' Dios? chir kab'ant k'ax chwe."
41005008	Jla' xub'ij jn tzel santil, mpa' Jesús ub'im chik: ¡Tzel santil, telaqb'ik che jn chij la!
41005009	Xuta' Jesús che' jn tzel santile': ¿Kux ab'i'? Jn tzel santil xub'ij: "Legión emb'i' en, (6,000), jla' emb'i' rimal chir sub'laj oj k'iy."
41005010	Sub'laj xuta' toq'ob' che Jesús rechwa' chir mat' ke'sb'ik che jn chaqap jib'la'.
41005011	K'o k'ut pnaq jn mulaj che aq chunaqaj jn luwarla', tla' k'ut kiyuq'exwa'.
41005012	Xkita' toq'ob' ni'j tzeltaq santil che Jesús, kib'ij: "Jataqa'b'ik kuk' ni'j aqla' rechwa' qojok chkipam."
41005013	Ruk'ut Jesús xuya' chke chir xyelb'ik. Xyel k'utb'ik ni'j tzeltaq santil, je xyok chkipam ni'j aq, kraj ík'o kyeb' mil (2,000) che aq, xkik'yaqb'ik kib' ni'j aqe' che jn uwach b'aj je xiqaj chpam mar, tla' xijeq'wa'.
41005014	Ruk'ut ni'j ajyuq'el kech ni'j aqe' xkanij kib', xkiya' ub'ixik pe tilimit, xoq'je' ptaq jib', xipe k'ut wnaq chirilik kux xraqtejek.
41005015	Xyo'pen k'ut wnaq ruk' Jesús, xkil jn chij chir xkije'na tzel santil puk'aslemal kub'ul chik ruk' Jesús ukojom chik uq'u', xoq'je' k'ochik pasaqil, xkixij kib'.
41005016	Ruk'ut wnaq chir xkilo chir xe'ses tzeltaq santil puk'aslemal jn chije' xoq'je' chir kux xkiraq ni'j aqe', xkiya' ub'ixik chke ni'jchik wnaq chir xyo'pen chirilik.
41005017	Xkimaj k'ut uta'ik toq'ob' che Jesús rechwa' k'e che jnchik luwar.
41005018	Re'chir kaq'an Jesús chpam ch'ich' chir kb'in puwi' ja', jn chije' chir xe'ses tzel santil puk'aslemal kuta' toq'ob' che Jesús rechwa' k'e ruk'.
41005019	Pumul Jesús xunimajta, xa'ne' xub'ij che: Jat chawchoj kuk' awnaq, ayolo' chke ire' chir sub'laj nimaqtaq mayjab'al xub'an Qajwal Dios pak'aslemal, xoq'je' chir xk'axk'ab' uk'u'x chaw.
41005020	Xyek'ut jn chije' xumaj ub'ixik pujuyb'al Decápolis chir sub'laj che nimaqtaq mayjab'al xub'an Jesús puk'aslemal, kinejel wnaq xtzaq kik'u'x.
41005021	Re'chir Jesús xuram uwi' mar pch'ich' chir kb'in puwi' ja' xo'pen jumulchik chqaja', xkiraq kib' sub'laj che wnaq chirij Re', ruk'ut Re' je' k'o chi' ja' rech mar.
41005022	Xpek'ut chpa' k'owa' Jesús jun chke ajwab' rech uq'ab' loq'laj jaj, Jairo ub'i'; xo'w xril Jesús, xuke' chwach.
41005023	Sub'laj xub'oychi'j Jesús, xub'ij che: "¡K'al enmi'al kamem ku'no! ¡Jo' wuk'! Aya' aq'ab' puwi' rechwa' ku'tzrek, xoq'je' k'se'k."
41005024	Xyek'ut Jesús ruk' Jairo, xoq'je' ik'iy wnaq xkichb'laj Jesús chir xa' kijet'ej chik Jesús pub'ej.
41005025	K'o k'ut jn xaq chir kab'lajuj (12) janab' ketene't kik' che.
41005026	Sub'laj k'ax utijom pe kiq'ab' sub'laj che ajkun, xoq'je' xusach nejel upwaq, k'ot xkuntaj che, xa'ne' xnimtejek.
41005027	Re'chir xuta' uyolik Jesús, xoklaq chirij Jesús chikixo'l sub'laj che wnaq xuchap uq'u'.
41005028	Kub'ij k'ut pranme': "Xo'wtne' kinchap uq'u', knu'tzer knaq."
41005029	Pa'nim k'ut xcheqej knaq jn ya'b'il kik' che, xuna' k'ut jn xaqe' chir xkuntaj knaq ukuerp che jn k'axlaj ya'b'il la'.
41005030	Pa'nim k'ut xuna' Jesús chir k'o jn loq'laj kownem xel laq che Re', xusutuj rib' chikixo'l wnaq, xub'ij: ¿Naq xuchap Enq'u'?
41005031	Xkib'ij k'ut ajtarnel rech: "Kawlo chir katkijet'ej wnaq, tere' kab'ij: ¿Naq xnuchupo?"
41005032	Ruk'ut Jesús tijenna kutuyuj ptaq uxukut chir naq xchapaw rech.
41005033	Ruk'ut jn xaqe' uxib'im rib' xoq'je' kb'irb'itnek ret'am re' chir kux xuroqo, xpetek xuke' chwach Jesús xub'ij nejel saqlaj tzij che.
41005034	Jesús xub'ij che: Emmi'al akojb'al xkunow awech, jatb'la' ruk' jn uxumb'al rech anme' katu'tzraq xa' jumul che jn k'axlaj ya'b'il la'.
41005035	Tíjenna che yoloj Jesús re'chir xyo'pen jujun chke wnaq, chir ipetnaq chirchoj Jairo chir ajwab' rech uq'ab' loq'laj jaj, xkib'ij che Jairo: "¡Xkam ami'al Jairo! ¿Kux rech kaya' latz' che ajtyojnel?"
41005036	Pumul Jesús xuta't kech chir kux xkib'ij ire', xub'ij che Jairo: Maxij awib', xo'w katkojnaq.
41005037	Xraj tek'ut Jesús kitaraj wnaq chirij, xo'w xipe ruk' Re' Pedro, ch'il Santiago, xoq'je' Juan uchaq' Santiago.
41005038	Xik'un chirchoj Jairo, ruk'ut Jesús xril wnaq chir ituktajnaq xoq'je' kik'is kib' che q'ej.
41005039	Xokb'ik Jesús pajaj, xub'ij chke: ¿Kux rech sub'laj ixtuktajnaq xoq'je' sub'laj kik'is iwib' che q'ej? K'al lije' kamnaqta, xa'ne' wuram ku'no.
41005040	Ruk'ut ire' xa' kitze'j uwach Jesús, pumul xyeresaj b'ik kinejel wnaq, xelknaq xo'w ruk' uq'aw ch'il uchuch jn lije' xoq'je' ajtarnel rech, xokb'ik tla' chpa' k'owa' jn lije'.
41005041	Jesús xuchap uq'ab' k'al lije', xub'ij che: ¡Talita, kum! (chir jri' kub'ij:) ¡Li kimb'ij chaw, katwa'ljaq!
41005042	Pa'nim k'ut xwa'laj jn lije', chir kab'lajuj (12) ujanab', xb'inek; ruk'ut wnaq sub'laj xtzaq kik'u'x.
41005043	Xoq'je' Jesús sub'laj xuta' toq'ob' chke chir mat' k'o jnaq kb'ixwa'; xyutaq k'ut chuya'ik uwaj jn lije'.
41006001	Xelb'ik Jesús tla', xo'pen pujuyb'al Nazaret chpa' xk'iywa', itaran ajtarnel rech chirij.
41006002	Xo'pen k'ut sábado chir tyox q'ij, Jesús xumaj tyojnem puq'ab' loq'laj jaj, ik'iyk'ut tijen kito'o, xtzaq kik'u'x xkib'ij: "¿Jalchi' xrit'majwa' jn chije' ni'j tyojneme', xoq'je' kux che nimaqtaq no'jb'al yo'om che? ¿Xoq'je' kux ni'j k'utumb'al rech ukownem Qajwal Dios, chir kub'an ruk' uq'ab'?
41006003	¿Re't k'ut June' chir aj josel che' chir ral María, rotz Santiago ch'il José, xoq'je' rotz Judas xoq'je' rotz Simón? ¿Ik'ot k'ut rinab' chqawach chinime'?" Kik'amt k'ut ire' chir kux kub'ij Jesús chke.
41006004	Xub'ij Jesús chke: Che nejel tilimit nim ub'antejik jn ajq'axal uyoloj Qajwal Dios, pumul putilimit kwichixt uq'ij, xoq'je' chikixo'l rixlal ch'il chikixo'l wnaq chir ik'o chirchoj kwichixt uq'ij.
41006005	Xkowan tuk'ut Jesús chub'anik naq k'utb'al rech loq'laj ukownem Qajwal Dios tla', xo'w jujun yab' chir xyo'pen ruk' xuya' uq'ab' pikiwi' xyukunuj knaq.
41006006	Xtzaq uk'u'x Jesús rimal chir k'ot kikojb'al ire' xoq'je' xb'in ptaq aldey chir isutennaq chirij jn tilimite', chkityojxik wnaq.
41006007	Jesús xye usik'ij kab'lajuj (12) ajtarnel rech xumaj kitaqik b'ik ptaq kaka'b'il (2 en 2), xoq'je' xuya' q'atb'altzij chke rechwa' kesaj tzeltaq santil pkik'aslemal wnaq.
41006008	Xuchilb'ej chke: Mk'o kik'amb'ik rech ib'ej, xo'wa' ich'imi'y, k'ot waj kik'amb'ik xoq'je' k'ot chim kik'amb'ik, xoq'je' mik'amb'ik pwaq xe' ipas.
41006009	Xoq'je' xo'w chik'ama'b'ik ixajab' chir k'o chiwqan xoq'je' mik'amb'ik jalb'al iq'u'.
41006010	Xoq'je' xub'ij Jesús chke: Xa' naqpla' che jaj kixokwa' kixjoqo'q tla' suk'te' re'chir kxel laq che jn tilimitla'.
41006011	Xa' naqpla' che tilimit chir kixk'ulux tewa', kaj tlewa' kito'o chir kux kib'ij, re'chir kxel laq tla', chitowtoj knaq paqlaj chir k'o chiwqan tla'k'ut q'aljenwa' chir ire' kik'amt uyoloj Qajwal Dios.
41006012	Xyelb'ik chub'ixik uyoloj Qajwal Dios chke wnaq rechwa' kitzalq'amij kik'aslemal.
41006013	Sub'laj che tzel santil kesaj pnaq jla', xoq'je' kikoj knaq aceite chke sub'laj yab' xoq'je' kyu'tzer knaq.
41006014	Xuta' k'ut nimlaj ajtaqnel Herodes chir kux kb'ix chirij Jesús, mpa' sub'laj xel uyolik Jesús, kib'ij k'ut wnaq: "Chir re' Juan Bautista xk'astaj chikixo'l kamnaqib' rechi' chir ruk' nimaqtaq kownem kub'an mayjab'al."
41006015	K'o k'ut ni'jchik kib'ij: "Re' Elías chir ajq'axal uyoloj Qajwal Dios." K'o ni'jchik kib'ij: "Jn ajq'axal uyoloj Qajwal Dios chpa' jun chke kik'laj ajq'axal uyoloj Qajwal Dios rech jer."
41006016	Pumul re'chir xuta' Herodes, xub'ij: "Re' Juan chir xink'ur uwi', xk'astajlaq chikixo'l kamnaqib'."
41006017	Mpa' re' Herodes chir xutaq uchapik Juan xoq'je' xutaq uximik pche', rimal Herodías chir rixiqil Felipe rixlal Herodes, mpa' Herodes xk'le' ruk' Herodías chir rixnam.
41006018	Jri' xuraq Juan mpa' xub'ij che Herodes: "Xaq'ab' pixab' mpa' xak'am awixnam che awixiqil."
41006019	Ruk'ut Herodías sub'laj uk'anal pranme' chirij Juan. Kraj re' kukamsaj pumul kowenta.
41006020	Mpa' Herodes kuxij rib' chwach Juan, ret'am re' chir Juan suk'laj chij chwach Dios xoq'je' tyoxlaj chij rechi' uto'om rij, kuraq tuk'ut kux kub'an Herodes chirij chir kux kub'ij Juan. Pumul utz kuto'o.
41006021	Pumul xo'pen qas uq'ijal che Herodías, re'chir Herodes kuk'ul q'ij rech uk'se'b'al, kuya' k'ut jn nimlaj snar chke uk'ab'taq (2) ajtaqnel xoq'je' chke kajwal ajxolta't xoq'je' chke kinimal wnaq aj Galilea.
41006022	Re'chir xokb'ik jn ral lij Herodías xok che xojoj, sub'laj k'ut utz xril Herodes ch'il wnaq chir ik'o ruk' chi' mexe, ruk'ut Herodes, xub'ij che jn lije': "Ta' chwe kux kawaj, en kinya' chaw."
41006023	Ruk'ut Herodes xub'an jn nimlaj jitenem chwach Dios, che jn lije' xub'ij: "Kuxpla' kata' chwe kinya' chaw: Suk' kinya' pnik'aj jn nimlaj enq'atb'altzij chaw."
41006024	Xel laq jn lije', xub'ij che uchuch: "¿Kuxnaq kinta' che?" Ruk'ut uchuch xub'ij che: "¡Ta' uwi' Juan Bautista che!"
41006025	Pa'nim xokb'ik jn lije' chwach nimlaj ajtaqnel Herodes xub'ij: "Re' kwaj en chir suk' chinime' kaya' uwi' Juan Bautista chwe chpam jn laplek laq."
41006026	Ruk'ut Herodes sub'laj xb'isnek, pumul rimal chir uk'omom chik uq'ab'il, chwach Dios xoq'je' kimal naq chir ik'o ruk' tla' chi' mexe rechi' xunimaj uya'ik.
41006027	Pa'nim nimlaj ajtaqnel Herodes xutaqb'ik jn ajxolta't, chuk'amik uwi' Juan Bautista. Xyek'ut chuk'urik uwi' pche'.
41006028	Xuk'amlaq uwi' Juan Bautista chpam jn laplek laq xuya' che jn lije', ruk'ut jn lije' xuya' che uchuch.
41006029	Re'chir xkita' ajtarnel rech Juan, xipetek xkik'amb'ik ukuerp Juan xkimuqu.
41006030	Xkimuluj kib' Apóstoles ruk' Jesús xkiyol k'ut nejel che chir kux xki'no, xoq'je' chir kux tyojnik xkiya' chke wnaq.
41006031	Xub'ij k'ut Jesús chke: Kixpetaq wuk' pitike'lam jo' che jn chaqap jib' chpa' ik'otwa' wnaq, kix uxnaq qe'naq. Jla' xub'ij Jesús mpa' sub'laj wnaq kyo'pnek xoq'je' kipetek, xa'ne' ktijtajt chik kiwaj.
41006032	Xib'e k'ut chpam jn ch'ich' chir kib'in puwi' ja' che jn chaqap jib' chpa' ik'otwa' wnaq.
41006033	Ik'iy k'ut wnaq xkilo re'chir xib'ek, xoq'je' xkit'maj chir jalchi' xib'ewa' chi'; xib'e k'ut wnaq chkiqan chir kipe che nejel tilimit, rech jn luwarla', xa' janam xkitzaq kanim, tla' chpa' ib'enaqwa' Jesús, nab'e k'ut xyo'pen wnaq tla' chikiwach Jesús ch'il ajtarnel rech.
41006034	Re'chir xqajlaq Jesús chpam q'axb'al uwi' ja', xril sub'laj che wnaq. Xk'axk'ab' uk'u'x chke, mpa' ichpa' kirnere chir k'ot ajyuq'el kech, Jesús xok chkityojxik, xuk'ut sub'laj tyojnem chikiwach.
41006035	Xoq'je' re'chir xqaj q'ij xiqet ajtarnel rech ruk' Re' xkib'ij che: "Ojk'o chpam jn jib' chpa' k'otwa' jaj xoq'je' marajchik.
41006036	Chataqa'b'ik wnaq rechwa' kib'ej chi'taq jaj chir isutennaq chiqi'j, xoq'je' ptaq aldey rechwa' kiloq' kiwaj, mpa' k'ot k'o kuk' rech kitijo."
41006037	Pumul Jesús xuk'ulb'a' kiwach, xub'ij chke: Chiya' kiwaj ix. Xkib'ij k'ut ajtarnel che: "¿Kux k'ut qa'no? ¿K'e qaloq'o' kyeb' ok'al (200) denarios che kixlinwaj rechwa' k'e qatzuquj?"
41006038	Ruk'ut Jesús, xub'ij chke: ¿Jnik' kixlinwaj k'o iwuk'? ¡Jix, iwla'much! Re'chir xkit'maj xkib'ij: "Job' (5) kixlinwaj, ch'il kyeb' (2) kar."
41006039	Jesús xutaq kikub'ixik kinejel, ptaq puq puwi' rox k'im.
41006040	Xikub'e' k'ut ptaq ch'ob', che jn ok'al (100), ptaq nik'ajtaq ok'al (50).
41006041	Jesús xuk'am pnaq job' (5) kixlinwaj xoq'je' kyeb' (2) kar, xuwa'lsaj uwach pkaj, xutyoxij che Qajwal Dios. Xupiro xuya' pnaq chke ajtarnel rech, rechwa' kiya' chikiwach wnaq, ch'il kyeb' (2) kar xujach chikiwach kinejel.
41006042	Xiwa' k'ut kinejel, sub'laj xinajek.
41006043	Ruk'ut ajtarnel xkimol uqax kixlinwaj ch'il uqax kar, xnajk'ut kab'lajuj (12) chikach najnaq che uchqapil kixlinwaj, xoq'je' che kar chir xqaxnek.
41006044	Xiwa' k'ut job' mil (5,000) chijab'.
41006045	Ruk'ut Jesús xub'an chke ajternel rech, chir kyok chpam ch'ich' chir kib'in puwi' ja' rechwa' kina'b'aj pnaq chqaja' pe tilimit Betsaida. Ruk'ut Jesús xelna knaq kuk' sub'laj wnaq rechwa' k'yujachb'ik.
41006046	Xo'wa' xyujachb'ik, xpeqe' Re' chu' jib' chub'ixik loq'laj uch'awem ruk' Qajwal Dios.
41006047	Re'chir tijen kok q'ab', ch'ich' chir kib'in puwi' ja' je' k'ochik punik'jal mar. Ruk'ut Jesús xa' utikel k'o knaq chu' jib'.
41006048	Xril k'ut Jesús chir ajtarnel rech kitij k'ax chub'insesik kich'ich', mpa' chikiwach petnaqwa' kiq'i'. Xa' qe'nchik kraj ksaqrek tere' xo'pen Jesús kuk', b'inem kub'an ruk' raqan puwi' ja'. Uchomam k'ut Jesús knab'aj chikiwach.
41006049	Pumul ire' re'chir xkilo chir b'inem kub'an Jesús ruk' raqan puwi' mar, xkichomaj ire' chir xib'nel, xisik'nek.
41006050	Mpa' kinejel xkilo, sub'laj xkixij kib'. Pumul Jesús pa'nim xyuch'ab'ej xub'ij chke: ¡K'olaq anme' chiw, En Jesús mixij iwib'!
41006051	Xaq'en Jesús kuk' ire' chpam ch'ich' chir kib'in puwi' ja', xtene' k'ut kiq'i'. Sub'lajk'ut xtzaq kik'u'x ajtarnel rech.
41006052	Mpa' xkich'ob't mayjab'al re'chir Jesús xuk'iyersaj uwach kixlinwaj mpa' ire' kowarnaq kanme'.
41006053	Xkik'is uramik uwi' mar xyo'pen pujuyb'al Genesaret, xkixim k'ut q'axb'al uwi' ja'.
41006054	Re'chir xyel laq ire' chpam ch'ich' chir kib'in puwi' ja', wnaq pa'nim xkich'ob' uwach Jesús.
41006055	Xkita' k'ut jalchi' k'owa' Jesús chi', anim kib'an wnaq pkijuyb'al, xkimaj uk'amiklaq kiyab' chu'taq telb'al suk'te' ruk' Jesús.
41006056	Xa' jalchi'pla' kokwa' Jesús, ptaq aldey, ptaq tilimit lewa', ptaq jib' lewa', kiya' kiyab' ptaq b'ej, kita' toq'ob' che Jesús, rechwa' kichap cha'tne' uchi' uq'u', kinejel naq chir kichap uq'u' kyu'tzer knaq.
41007001	Xkiraq kib' aj Fariseos ruk' Jesús ch'il jujun chke ajtz'ib'al pixab' chir ipetnaq Jerusalén.
41007002	Kilk'ut jujun chke ajtarnel rech Jesús kitij waj pumul kich'ajt kiq'ab' chpa' kinoq'b'al aj Fariseos.
41007003	Mpa' aj Fariseos xoq'je' kinejel wnaq Rilk'wa'l Israel, kitijt waj chirwa kich'ajt kiq'ab' nab'e, kimojomnelaq kinoq'b'al jertaq kichuch kiqaw.
41007004	Xoq'je' re'chir kitzalajlaq pk'iyb'al k'ot kitijo chirwa kich'ajt kiq'ab' nab'e, xoq'je' sub'laj ni'jchik chpa'kux ki'no chpa' uch'ajik kimulul, ch'il uch'ajik kixara, xoq'je' uch'ajik ch'ich'taq kolb'al.
41007005	Xkita' k'ut aj Fariseos ch'il ajtz'ib'al pixab' che Jesús: "¿Kux rech kib'ant ajtarnel awech chpa' kinoq'b'al jertaq qachuch qaqaw xa'ne' kitij waj chir kich'ajt kiq'ab'?"
41007006	Ruk'ut Jesús, xub'ij chke: Qatzij xub'ij Qajwal Dios che uchi' ajya'l na'tb'al Isaías chiwij ix chir ix wnaq kyeb' (2) iplaj chpa' tz'ib'telek: "Jn tilimite' xa' che' uchi' kunimersaj Enq'ij, pumul kanme' ire' naj k'owa' chwe En,
41007007	k'ot uchak kinimnik chir kib'an chinwach, tyojnem chir kiya' ire' xa' kipixab' chijab' xcha' ajya'l na'tb'al."
41007008	Xiya' knaq utaqnik Qajwal Dios, re' xye ik'u'x chirij kinoq'b'al chijab'.
41007009	Xoq'je' xub'ij chke: Ix kiya' pnaq jla' utaqnik Dios, rechwa' ki'nna chir kux inoq'sam ub'anik ix.
41007010	Mpa' Moisés xub'ij: "Nim ya'wa' aqaw xoq'je' nim ya'wa' achuch," xoq'je' "naq kuyoq' uchuch uqaw kamsesaq."
41007011	Pumul ix kib'ij: "Kumojo chir naq chij kub'ij che uqaw, che uchuch lewa' loq't ktinto'oj mpa' nejel chir kux k'o wuk' korban, chir ensip che Dios."
41007012	Xoq'je' kikub'a' ub'ixik ix chir naqpla' chir jri' kub'ij rech te'chik re' uto'ik uchuch uqaw.
41007013	Chiri'k'ut chir kiqasajwa' uq'ij uyoloj Dios, chir kik'ut k'u'x inoq'sam ub'anik xoq'je' chpa' ni'je' k'iy uwach ni'jchik chir kixtijen chub'anik.
41007014	Jesús xye usik'ij sub'laj wnaq ruk' Re' jumulchik, xub'ij chke: Ix iwenejel chita'b'la' kux kimb'ij chiw xoq'je' chich'ob'o'.
41007015	-
41007016	K'otnaq chpa'kux, kutij naq wnaq kub'an tz'il che uk'aslemal, pumul chir kux kel laq puchi' naq wnaq; re' la' kub'an tz'il che uk'aslemal.
41007017	Re'chir Jesús xyuya' knaq wnaq xok pajaj, xkita' ajtarnel che Jesús chirij jn k'amb'al no'jb'ale'.
41007018	Ruk'ut Jesús xub'ij chke: ¿Xoq'je' ix kich'ob'ta chir kux kub'ij k'amb'al nojb'al? ¿Kich'ob'ta chir kuxpla' kutij naq wnaq kub'ant tz'il che uk'aslemal?
41007019	Mpa' ruk't qanme' ko'penwa' chir kux qatijo, je' ko'pen chqapam, kelb'ik pe b'amb'al chul. Jri' kub'ij rechwa' qach'ob'o chir saq nejel chir kux ktijek.
41007020	Xoq'je' xub'ij: Pumul kux chir kel laq ruk' ranme' naq wnaq, re' la' chir kub'an tz'il che uk'aslemal.
41007021	Mpa' ruk' kanme' wnaq kelwe'laq tzeltaq chomb'al xoq'je' ruk' kanme' wnaq kelwe'laq tzeltaq uriyb'al tyo'jil xe'taq k'le'b'al xoq'je' tla' kelwe'laq ub'anik laq' xoq'je' ruk' anme' kelwe'laq ub'anik kamik.
41007022	Xoq'je' ruk' kanme' wnaq kelwe'laq ub'anik mak chirij k'le'b'al, xoq'je' uriyxik uwach chpa'kux rech uwach lew, tzeltaq mak, soknem, tzeltaq uriyb'al tyo'jil, xoq'je' kontrenik, ub'ixik wastaq tzij, xoq'je' nimal, xoq'je' ruk' kanme' wnaq kelwe'laq jn takil.
41007023	Kinejel ni'j tzeltaq make' je' k'yel laq ruk' kanme' wnaq re'k'ut la' chir kub'an tz'il chke, xcha' chke.
41007024	Xel laq Jesús tla' je' xk'un pujuyb'al Tiro. Xok chpam jn jaj, krajt re' kit'maj wnaq, pumul xkowanta xruwaj rib'.
41007025	K'o jn xaq chir k'o jn ral lij oknaq tzel santil puk'aslemal, xuto'o chir k'o Jesús tla' pa'nim xpe ruk' xuke' chwach.
41007026	Jn xaqe' aj Grecia, je' k'se'naq Sirofenicia, kuta' toq'ob' che Jesús, rechwa' kresaj jn tzel santil puk'aslemal ral.
41007027	Xub'ij k'ut Jesús che: Wiyi'ejna chir kiwo'oqna nab'e alk'wa'lxel, mpa' utzta chir k'am kikixlinwaj alk'wa'lxel kt'oq pnaq chikiwach tz'e'.
41007028	Xub'ij k'ut jn xaqe' che Jesús: "Qatzij, Tat, pumul xoq'je' taq tz'e' kitij uk'aj kikixlinwaj taq k'la'b' chir ktzaq xe' mexe."
41007029	Xub'ij k'ut Jesús che jn xaqe': Qatzij chir kux xab'ij, chinime' jat, mpa' xelb'ik jn tzel santil che uk'aslemal awal lij.
41007030	Re'chir jn xaqe' xo'pen chirchoj, xuroqo chir ral lij katz'el chuch'at elnaqchik jn tzel santil puk'aslemal.
41007031	Xelb'ik Jesús pujuyb'al Tiro, xq'aten Sidón, xk'un chichi' ja' rech mar chir Galilea ub'i' chixo'l ujuyb'al Decápolis.
41007032	Xk'amb'ik ruk' Jesús, jn chij chir tak uxikin xoq'je' kelt uch'ab'al kita' k'ut toq'ob' che Jesús; rechwa' kuya' uq'ab' puwi'.
41007033	Ruk'ut Jesús xresajb'ik chikixo'l wnaq putike'lam. Xumin uwi' uq'ab' ptaq uxikin jn chije', xoq'je' ruk' uwa'l uchi' xuchap raq'.
41007034	Tere' xuwa'lsaj uwach pkaj xjeq'jetek, xub'ij che: ¡Efata! (chir jri' kub'ij: ¡Kat teb'aq!)
41007035	Xiteb' k'ut uxikin jn chije', xoq'je' pa'nim xtzqaptaj raq' sub'laj utzchik kyolwek.
41007036	Ruk'ut Jesús xuya' taqnik chke wnaq chir mat' k'o jnaq kb'ixjwa' jn mayjab'ale'. Pumul tne' utz ub'ixik kub'an chke wnaq chir mat' k'o kb'ixwa', wnaq xkita'taj sub'laj xkiya' ub'ixik.
41007037	Sub'laj k'ut xtzaq kik'u'x wnaq, kib'ij: "Nejel utz ub'anik xu'no, naq chir tak kixikin xub'an chke chir kita'chik xoq'je' naq chir imem xub'an chke chir kich'a'wek."
41008001	Che ni'j q'ijla', sub'laj che wnaq xkiraqkib' ruk' Jesús, k'otchik kitijo; Jesús xye usik'ij pnaq ajtarnel rech xub'ij chke:
41008002	Sub'laj k'axk'ab' Enk'u'x chke wnaq mpa' xb'antaj xub' (3) q'ij ik'o wuk', k'ot k'utchik kitijo.
41008003	Wa k'e entaqb'ik chkichoj chir k'ot waj kitijom kituqertne' pub'ej, ik'o k'ut jujun chke chir naj kipewa'.
41008004	Ruk'ut ajtarnel rech xkik'ulb'a' uwach xkib'ij: "¿Naqt kowan chkitzuqik ni'j wnaqe', ruk' kixlinwaj wural pe chiqi'j jib' chpa' ik'otwa' jaj?"
41008005	Xuta' k'ut Jesús chke: ¿Jnik' k'ut kixlinwaj k'o iwuk'? Ruk'ut ire' xkib'ij: "¡Wuqub'! (7)"
41008006	Xtaqen k'ut Jesús chkikub'ixik nejel wnaq pu'lew, xuk'am k'ut wuqub' (7) kixlinwaj, xutyoxij, xupiro xuya' chke ajtarnel rech, rechwa' kiya' chke wnaq, ruk'ut ire' xkiya' chke.
41008007	Xoq'je' k'o kyeb'xub' kar, xutyoxij xub'ij chke ajtarnel rech, xoq'je' chik'ama' ri' chiya' chke wnaq.
41008008	Xiwa' k'ut wnaq, sub'laj xinajek, xkimol k'ut uchqapil kixlinwaj chir xqaxnek, wuqub' (7) chikach xmoltejek.
41008009	Kraj kijab' mil (4,000) che wnaq xiwa'ik tere' xijachb'ik rimal Jesús.
41008010	Pa'nim k'ut xaq'en Jesús pch'ich' chir kib'in puwi' ja' ch'il ajtarnel rech, je xk'un pujuyb'al Dalmanuta.
41008011	Xipek'ut aj Fariseo xkimaj k'elaj tzij ruk' Jesús, re' kaj ire' chir Jesús kub'an naq uk'utumb'al kaj chikiwach, rech kipajwa'.
41008012	Sub'laj k'ut xjeq'jet Jesús ruk' nejel ranme', xub'ij: ¿Kux rech jn xe'na'ale' kutzukuj k'utumb'al? Qatzij kimb'ij chiw chir k'otnaq k'utumb'al kya' che jn xe'na'ale'.
41008013	Xyuya' knaq aj Fariseos, xok jumulchik chpam ch'ich' chir kb'in puwi' ja', xye che jnchik chaqap uchi' ja'.
41008014	Sach k'ut chke ajtarnel rech uk'amikb'ik kikixlinwaj, xa'k'ut jun che kixlinwaj k'o kuk' chpam q'axb'al uwi' ja'.
41008015	Jesús xuchilb'ej chke, xub'ij: ¡Chiwla'much! Chichijij iwib' che kich'amq'or aj Fariseo, xoq'je' che uch'amq'or Herodes.
41008016	Ajternel rech xichomen chikiwach, xkib'ij: "Jla' kub'ij chqe mpa' k'ot qakixlinwaj qak'omomlaq."
41008017	Xrit'maj k'ut Jesús chir kux kib'ij chikiwach, xub'ij chke: ¿Kux rech kixchomen chiwach chir k'ot ikixlinwaj ik'omomlaq? ¿Suk' maja' kich'ob'o? Kowarnaq iwanme'.
41008018	¿K'o ib'aq'wach pumul kixka'ytaj xoq'je' k'o ixikin pumul kita'taj, xoq'je' kna'tajt chiw chir kux iwulom?
41008019	Re'chir ximpir job' kixlinwaj chikiwach job' mil (5,000) che wnaq, ¿Jnik' k'ut chikach najnaq che uchqapil, ximolo? Ruk'ut ire' xkib'ij: "Kab'lajuj (12)."
41008020	Jesús xub'ij chke: Ruk'ut chir ximpir wuqub' (7) che kixlinwaj chikiwach kijab' mil (4,000) che wnaq, ¿jnik' k'ut chikach najnaq che uchqapil ximolo? Ruk'ut ire' xkib'ij: "Wuqub' (7)," xicha' che.
41008021	Xub'ij k'ut Jesús chke: ¿Suk' maja' kich'ob'o?
41008022	Xo'pen k'ut Jesús ch'il ajtarnel rech, pe tilimit Betsaida, xk'am k'ut laq ruk' Re' jun chij moy, kib'oychi'j Jesús rechwa' kuya' uq'ab' puwi'.
41008023	Xuchapk'ut uq'ab' jun moye' xresajb'ik chirij tilimit, xuchub'aj ub'aq'wach che uwa'l uchi', xuya' uq'ab' puwi', xuta' che: ¿K'o kawulo?
41008024	Xuwa'lsaj b'aq'wach jn moye', xub'ij: "K'e wil chijab' pumul kawulpa' che' chir kib'inek."
41008025	Ruk'ut Jesús xuya' uq'ab' jumulchik ruk' ub'aq'wach jn moye', xteb'k'ut ub'aq'wach jn moye', nejel chik kril chi'ntere, xu'tzer knaq ub'aq'wach.
41008026	Ruk'ut Jesús xutaqb'ik jn chije' chirchoj, xub'ij che: Mtok pe tilimit.
41008027	Xelb'ik Jesús ch'il ajtarnel rech, ptaq aldey rech Cesarea rech Filipo ruk'ut chir ib'enaq pub'ej xuta' chke ajtarnel rech: ¿Naqk'ut En kib'ij wnaq?
41008028	Ruk'ut ire' xkik'ulb'a' uwach xkib'ij che: "K'o jujun kib'ij chir at Juan Bautista, ni'jchik kib'ij chir at Elías chir ajq'axal uyoloj Qajwal Dios, k'o ni'jchik kib'ij chir at jun chke ajq'axal uyoloj Dios."
41008029	Ruk'ut Jesús xub'ij chke: ¿Naq k'ut En kib'ij ix? Ruk'ut Pedro xuk'ulb'a' uwach, xub'ij che: "¡At Cristo!"
41008030	Ruk'ut Jesús sub'laj xuchilb'ej chke chir mat' k'o jnaqaq kb'ixwa' chir Re', Re' Cristo.
41008031	Jesús xumaj kityojxik ajtarnel rech: Rajwixik chir Uk'ijol Chij kuq'axajna sub'laj che k'ax xoq'je' ke'tzlexna kimal ajwab', xoq'je' kimal kinimal ajnimnel rech loq'laj jaj xoq'je' kimal ajtz'ib'al pixab' kamsexna xoq'je' k'astajna uwach che urox (3) q'ij.
41008032	Sub'laj q'alaj ub'ixik xu'no, ruk'ut Pedro xuk'amb'ik Jesús putike'lam, xumaj uyajik.
41008033	Pumul Jesús xutzalq'amij rib' xye utuyuj ajtarnel rech kow xuyaj Pedro, xub'ij che: ¡Telaq chinwach, Satanás! Mpa' at re't kaya' awach chirij chir kux rech Dios, xa'ne' re' kaya' awach che chir kux kech wnaq.
41008034	Jesús xye usik'ij kinejel wnaq xoq'je' ajtarnel rech, xub'ij chke: Wa k'o jnaq kraj ktaraj chuwij mub'anchik chir kux kraj re', re' chuk'ama' ucruz rech q'oxom, tarjaq chuwij.
41008035	Mpa' naqpla' chir sub'laj kuloq'oj uk'aslemal, kusachna uwach, pumul naqpla' chir kusach uk'aslemal, xa' wumal En, xoq'je' rimal jn k'ak' yoloj, ksoltajna.
41008036	¿Mpa' kux kuch'ak naq wnaq chirij uch'akik nejel uwach lew, chirwa ranme' k'e patzaqel?
41008037	¿Mpa' kux kuya' naq wnaq puk'exwach ranme'?
41008038	Mpa' naqpla' chir k'ix chuwij En, xoq'je' k'ix chirij Entyojnik chikixo'l jn xe'na'al chir kimaken chirij k'le'b'al xoq'je' i'ajmak; En xoq'je' chir En Uk'ijol Chij kink'ix chirij re' re'chir kimpe pe jn unimal uq'ij Enqaw xoq'je' kipe wuk' tyoxtaq utaqo'n kaj.
41009001	Xub'ij Jesús chke: Qatzij kimb'ij, ik'o jujun wural chir kikamtena suk'te' kilna uwach nimlaj uq'atb'altzij Dios re'chir kpe ruk' nimlaj kownem.
41009002	Xq'aten waqib' (6) q'ij, Jesús xye chu' jn jib', xyuk'amb'ik ruk' Re' Pedro ch'il Santiago ch'il Juan, xo'w ire', re'chir ik'o tla', xk'extaj ukayb'al chikiwach ire'.
41009003	Ruk'ut uq'u' sub'laj kpoqpetek, sub'laj saqlo'loj, chir k'ot jnaq ajch'ajo'n chwach lew, kowan chub'anik jla' che.
41009004	Xik'utun chikiwach ire' Elías ch'il Moisés, yoloj kib'an ruk' Jesús.
41009005	Ruk'ut Pedro xub'ij che Jesús: "Ajtyojnel, utz chqe oj qojkije' wural, xoq'je' qab'an xub' (3) k'aj, jun awech At, jun rech Moisés, jun rech Elías chir ajq'axal uyoloj Qajwal Dios."
41009006	Jla xub'ij Pedro rimal chir ret'amt kux kuk'ulb'a' mpa' kixb'im kib'.
41009007	Tere' xpe jun sutz', xuya' kimuj; chpam sutz' xpe jun yoloj chir kub'ij: Re' june' Enk'ijol chir kinloq'oj, Re'k'ut chita' chir kux kub'ij.
41009008	Cha'nim k'ut xika'y ptaq kixkut, k'ot jnaq xkilo, xo'w Jesús chir utikel k'o kuk'.
41009009	Ruk'ut chir xiqajlaq ire' chu' jib', Jesús sub'laj xuchilb'ej chke: Xa' k'o mib'ijwa' chir kux xiwulo, suk'te' kib'ij re'chir En chir En Uk'ijol Chij Enk'astajnaq chik chikixo'l kamnaqib'.
41009010	Xkikol k'ut pkechwa' jn yoloje', re' k'elaj tzij kib'an chirij chir kux uxlaj jn k'astajb'al chikixo'l kamnaqib'.
41009011	Xkita' che Jesús, xkib'ij: "¿Kux k'ut uxlaj kib'ij ajtyojel pixab' chir re' Elías kpe nab'e?"
41009012	Ruk'ut re' xub'ij chke: Qatzij chir re' Elías kpe nab'e, xoq'je' chir re' k'un ub'ana' ukiji'k nejel. ¿Kux k'ut uxlaj chir kub'ij tyox wuj, chir En chir En Uk'ijol Chij sub'laj kintijna k'ax xoq'je' ke'tzlexna Enwach?
41009013	Pumul En kimb'ij chiw chir qatzij Elías chir ajq'axal uyoloj Qajwal Dios xk'unek, xoq'je' xkib'an che chir kux xkaj ire', chpa' tz'ib'tal chirij Re'.
41009014	Re'chir xtzalaj Jesús ch'il xub' (3) ajtarnel chpa' ik'owa' ni'jchik ajtarnel, xkilo chir sub'laj che wnaq isutennaq chikij ire', ik'o k'ut jujun chke ajtyojel pixab' k'elaj tzij kib'an kuk' ire'.
41009015	Pa'nim k'ut nejel wnaq re'chir xkil Jesús xtzaq kik'u'x, xkitzaq kanim chuk'ulik xkiya' ritzil uwach.
41009016	Ruk'ut Jesús xuta' chke: ¿Kux k'ut che k'elaj tzij kib'an ix kuk'?
41009017	K'o jun chikixo'l wnaq chir xuk'ulb'a' uwach Jesús: "Ajtyojnel, xink'amlaq jn enk'ijol awuk' chir k'o jun tzel santil puk'aslemal chir ub'onom mem che.
41009018	Xa' jalchi'pla' k'owa' chi', jn tzel santile' kuchopo, xoq'je' kutzaq pu'lew, xoq'je' sub'laj kwotzew uwa'l uchi', xoq'je' kuqitz' rib' rey, xoq'je' kuche'rib' ukuerp. Ximb'ij chke ajtarnel awech chir kesajb'ik jn tzel santile', pumul ire' xikowenta."
41009019	Ruk'ut Jesús xuk'ulb'a' kiwach xub'ij chke: ¡Ix jn xe'na'al chir k'ot kikojb'al! ¿Suk'te jan rajwixik kinkije' iwuk'? ¿Suk'te jan kxinch'ijna? Chik'ma'laq wuk' jn laje' chir oknaq tzel santil puk'aslemal.
41009020	Xkik'amlaq jn laje' ruk' Jesús, pumul jn tzel santile' re'chir xril Jesús, pa'nim kow xukirij jn laje' xoq'je' xutzaq pu'lew, kub'alq'atij rib' pu'lew, xoq'je' kwoqow uwa'l uchi'.
41009021	Xuta' k'ut Jesús che uqaw jn laje': ¿Jan k'ut xok jn tzel santile' che ak'ijol? Ruk'ut uqaw jn laje' xub'ij: "Suk' ch'iti'nlaq chi' re'chir xok che,
41009022	k'iy rajlab'al jn tzel santile' kutzaq enk'ijol paq'a' xoq'je' kutzaq paja' rechwa' kukamsaj, pumul wa k'o katkon chub'anik, k'axk'ab'aqb'la' ak'u'x chqe, jato'."
41009023	Ruk'ut Jesús xub'ij che: Chirwa' katkojnek, nejel kb'antaj che jnaq wa k'o ukojb'al.
41009024	Pa'nim k'ut kow sik'en uqaw jn laje' xub'ij: "Kinkojo, nato' chunimersik enkojb'al."
41009025	Xrilk'ut Jesús chir xkiraq kib' sub'laj che wnaq, kow uyajik jn tzel santil xu'no, xub'ij che: Tzel santil chir ab'onom mem che jn laje', xoq'je' chir ab'onom tak che uxikin, En kintaqaw awech, telaq che jn laje', mtokchik jumulchik che uk'aslemal.
41009026	Ruk'ut jn tzel santile' kow sik'nik, kow ukirxik jn laje' xu'no, tere' xelb'ik, ruk'ut jn laje' xelknaq chpa' naq kamnaq, ik'iy k'ut wnaq kib'ij chir kamnaq chik.
41009027	Pumul Jesús xuchap uq'ab' xuwa'lsaj, ruk'ut jn laje' xwab'ek.
41009028	Re'chir xok Jesús chpam jn jaj, ajtarnel rech xkita' che putike'lam: "¿Kux rech chir oj xojkont chresik jn tzel santile'?"
41009029	Xub'ij k'ut Jesús chke: Jn tzel santile' k'ot ke'sen rech, xa'ne' xo'w ruk' ch'a'wem ruk' Dios kelwa'.
41009030	Re'chir xyel laq tla', xib'imb'ik pujuyb'al Galilea, krajt Jesús chir kit'maj wnaq.
41009031	Mpa' k'e utyojij ajtarnel rech kub'ij chke: En chir En Uk'ijol Chij kinjachna pe kiq'ab' chijab', xoq'je' kinkamsesna, xoq'je' kink'astajna chikixo'l kamnaqib' che urox (3) q'ij.
41009032	Pumul ire' kich'ob't uxlaj ni'j yoloje', kixij k'ut kib' chuta'ik che.
41009033	Xyo'pen Capernaum, re'chir Jesús k'ochik pajaj, xuta' chke ajtarnel rech, xub'ij chke: ¿Kux k'ut puwi' xichapwa' iwib' che tzij re'chir oj petnaq pub'ej?
41009034	Pumul ire' xich'awta, mpa' xkichapkib' che tzij chikiwach re'chir ipetnaq pub'ej, puwi' chir naq nimna ub'anik chke ire'.
41009035	Xkub'e' k'ut Jesús, xye usik'ij pnaq kab'lajuj (12) ajtarnel rech, xub'ij chke: Wa k'o jnaq kraj kub'an nab'e chikixo'l kinejel, june' kub'anna uki'sb'al xoq'je' kyunimajna kinejel.
41009036	Ruk'ut Jesús xuk'am pnaq jn k'al laj, xuya' chikixo'l, xuq'aluj xub'ij chke:
41009037	Naqpla' kuk'am naq k'al pimb'i' En, En knuk'omo, xoq'je' naqpla' knuk'am En xo'wt En knuk'omo, kuk'am xoq'je' naq xtaqawlaq wech.
41009038	Xub'ij Juan che Jesús: "Ajtyojnel, xqil k'ut jun chij chir kresajb'ik tzeltaq santil pab'i' chir tarant chiqij, oj xqaq'atuj, mpa' tarant chiqij."
41009039	Pumul Jesús xub'ij: Miq'atuj, mpa' k'ot jnaq kub'an naq k'utumb'al pimb'i' En, tere' cha'nim kok chinyoq'ik.
41009040	Mpa' naq chir qajch'ojta, quk' oj k'owa'.
41009041	Mpa' saqlaj tzij kimb'ij chiw naqpla' kuya' naq mulul iwik'e' pimb'i', mpa' ix rech Cristo, kya'na rijil uk'ixel che.
41009042	Xoq'je' naqpla' kuya' che' pub'ej jun chke ni'j ch'iti'ne', chir kikojen chuwij En, utz che june' chir kya' jn ka' jok'b'al k'aj chuqul, tere' kt'oq'b'ik chpam mar.
41009043	-
41009044	Wa aq'ab' ktuqasaj chpam mak k'uru'pnaq jla', mpa' utzna chir kut jn k'ex aq'ab' ktok chpam jn k'aslemal chir kistechik, chwach chir kyeb' (2) aq'ab' katb'e pk'axk'ol, chpam jn q'a chir kchupta.
41009045	-
41009046	Xoq'je' wa awuqan ktuqasaj chpam mak, k'uru'pnaq jla', utzna chir kut jn k'ex awuqan ktok pe jn k'aslemal chir k'istechik, chwach chir kyeb' (2) awuqan, kat t'oq pk'axk'ol, chpam jn q'a' chir kchupta.
41009047	Xoq'je' wa naq k'ex ab'aq'wach ktuqasaj chpam mak wesaj pnaq jla', utzna chir xa' jun k'ex ab'aq'wach ktok chpam jn nimlaj uq'atb'altzij Qajwal Dios, chwach chir kyeb' (2) ab'aq'wach, kat t'oq paq'a'.
41009048	Tla' pe jn q'a'la' kikamt ixpok'pen rech kuerp, xoq'je' jn q'a'la' kchupta.
41009049	Mpa' nejel wnaq kpajna kichak paq'a'.
41009050	Utzk'ut jn tz'am; pumul wa ktza'yen te'chik, ¿kux ruk' kixtzayinwa'? Rechi' chir k'olaqb'la' tz'am iwuk', xoq'je' kixkojo'q pe jn uxunem rech anme' chiwach.
41010001	Xelb'ik Jesús tla', xo'pen pujuyb'al Judea, xoq'je' chqaja' rech b'inel ja' Jordán, xkimuluj kib' sub'laj che wnaq ruk' Jesús jumulchik; ruk'ut re' chpa' k'amannaq che xok chkityojxik jumulchik.
41010002	Xiqet ruk' Jesús, jujun chke aj Fariseo, rechwa' kipajo xkita' che: "¿Wa kumojo chir naq chij kraqtajb'ik rixiqil?"
41010003	Ruk'ut Jesús xuk'ulb'a' kiwach, xub'ij chke: ¿Kux k'ut taqnik xuya' Moisés?
41010004	Ruk'ut ire' xkib'ij: "Moisés xuya' chke chijab' chir kitz'ib'aj wuj rech jachb'alib', xoq'je' kaqtajb'ik naq xaq."
41010005	Ruk'ut Jesús, xub'ij chke: Rimal ukowil iwanme' chir Moisés xutz'ib'aj knaq jn taqnike'.
41010006	Pumul re'chir xtiktajlaq uwach lew, Dios xub'an che chij, xoq'je' xub'an che xaq.
41010007	Rimal k'ut ri' chir jn chij re'chir k'le'k rajwixik kuya' knaq uchuch uqaw, kujunujrib' ruk' rixiqil.
41010008	Jn xaq ch'il jn chij chir xik'le'k che ikyeb' (2) kib'an xa' jun che kuerp, mpa' itechik kyeb' (2) xa'ne' ijun kuerp chik.
41010009	Rechi' chir kuxpla' xjunex rimal Dios mjachb'la' uwach rimal naq wnaq.
41010010	Re'chir Jesús ch'il ajtarnel rech xyo'pen pajaj, ruk'ut ajtarnel xkita' jumulchik che Jesús chirij jn tyojneme'.
41010011	Xub'ij k'ut Jesús chke: Naqpla' chir kraqtajb'ik rixiqil te're k'le' ruk' jnchik xaq, kmaken chirij k'le'b'al.
41010012	Xoq'je' wa naq xaq kuya' knaq richijil, tere' k'le' ruk' jnchik chij, kmaken chirij k'le'b'al.
41010013	Xik'amlaq k'la'b' ruk' Jesús rechwa' kuya' uq'ab' pikiwi', pumul ajtarnel rech kiq'atuj kiwach kichuch kiqaw taq k'la'b'.
41010014	Xituyix k'ut rimal Jesús, xpe uk'anal, xub'ij chke: Chiya' chke taq k'la'b' kipe wuk', miq'atuj, mpa' jn nimlaj uq'atb'altzij Qajwal Dios kech naqpla' chir ijanam chpa' taq k'la'b'.
41010015	Qatzij kimb'ij chiw naq chir kuk'amt jn nimlaj uq'atb'altzij Qajwal Dios chpa' naq k'al, kokt chpam.
41010016	K'yuq'aluj taq k'la'b', kuya' uq'ab' pikiwi', k'yutewchi'j.
41010017	Re'chir b'inem kub'an Jesús xk'un jn chij ruk' anim ku'no, xuke' chwach xuta' che: "¿Utzlaj ajtyojnel kux kimb'ono rechwa' kwechb'ej jn k'aslemal rech chb'e q'ij chb'e saq?"
41010018	Xub'ij k'ut Jesús che: ¿Kux rech utzlaj ajtyojnel katcha' chwe? ¡K'ot jun utz xo'wa' Qajwal Dios!
41010019	Awet'am kux kub'ij utaqnik Moisés mat kamsenek, mat makan chirij k'le'b'al, mat elq'enik, mab'ij jo'slaj tzij chirij jnchik wnaq, masokaj jnchik wnaq, nim ya'wa' achuch aqaw.
41010020	Ruk'ut re' xuk'ulb'a' uwach Jesús xub'ij: "Ajtyojnel, nejel ri' emb'nomlaq che enk'ak'lil."
41010021	Ruk'ut Jesús xutuyuj, sub'laj loq' xrilo, xub'ij che: Xa' jun kraj chaw chir maja' ka'no; jat k'iyij nejel chir kux k'o awuk', ya' pwaq chke mub'a', tere' kije'na amib'i'l pkaj, te're katpetaq Wuk', kat tarjaq chuwij.
41010022	Pumul re' xpe ub'is rimal jn yoloje' xoq'je' xyek. Xpe ub'is mpa' sub'laj umib'i'l.
41010023	Te're Jesús, xka'y ptaq uxukut, xub'ij chke ajtarnel rech: ¡Sub'laj k'ax kitij che okem chpam jn nimlaj uq'atb'altzij Dios wnaq chir sub'laj kimib'i'l!
41010024	Ajternel rech Jesús xtzaq kik'u'x chirij uyoloj, ruk'ut Jesús xch'a'w jumulchik xub'ij chke: Ix wilk'wa'l, sub'laj k'ax kitij che okem chpam jn nimlaj uq'atb'altzij Qajwal Dios naq chir kub'ul kik'u'x chirij mib'i'l.
41010025	Re'ne' k'axt q'aten jn camello puwrel jn k'uxe' chwach rok'b'al naq wnaq chir k'o umib'i'l chpam jn nimlaj uq'atb'altzij Qajwal Dios.
41010026	Pumul ajtarnel sub'laj xtzaq kik'u'x, xkib'ij chikiwach: "¿Wa jri', naq k'utlo kowan chusolik rib'?"
41010027	Ruk'ut Jesús xyutyuj, xub'ij chke: Chkiwach wnaq loq'ta, pumul jla't chwach Dios; mpa' chwach Dios nejel loq'.
41010028	Ruk'ut Pedro xumaj ub'ixik che Jesús: "Wula'much oj xqaya' knaq nejel, xoq'je' ojtaran chawij."
41010029	Xub'ij Jesús: Qatzij kimb'ij chiw chir naqpla' kuya' knaq richoj, kuya' lewa' knaq rixlal chijab', kuya' lewa' knaq rinab', kuya' lewa' knaq uchuch uqaw, kuya' lewa' knaq rilk'wa'l, kuya' lewa' knaq ujib', xa' wumal En, xoq'je' xa' rimal jn k'ak' yoloj,
41010030	chemat' ktzilix jun ok'al (100) rajlab'al uk'ixel che chinime' che ni'j q'ije', richoj, rixlal chijab', rinab', uchuch, rilk'wa'l, ujib', tne' ktzukxek rech kb'an k'ax che, xoq'je' che ni'jchik q'ij chir petnaq chqawach, kya'na jn k'aslemal che chir k'istechik.
41010031	Pumul ik'iy chir inab'e, k'yelna knaq che uk'isb'al, ruk'ut naq chir i'uk'isb'al chinime', ire' kinab'ajna.
41010032	Ib'enaq pub'ej, ipaqelb'ik Jerusalén, nab'ajnaq Jesús chikiwach ajtarnel rech, ruk'ut ire' xtzaq kik'u'x, kixb'imkib' itaran chirij. Xyusik'ij k'ut pikitke'lam kab'lajuj (12) ajtarnel rech, xumaj k'ut ub'ixik chke chir kux krik'ewsajna.
41010033	Xub'ij chke: Chiwla'much chir tijen qoj peqe' pe tilimit Jerusalén, ruk'ut En chir En Uk'ijol Chij, kinjachna pe kiq'ab' kinimal ajnimnel rech loq'laj jaj, xoq'je' pe kiq'ab' ajtyojel pixab', xoq'je' kiq'at tzij pinwi' rechwa' kinkitaq pe kamikal, xoq'je' kinkijachna pe kiq'ab' wnaq chir it aj Israel.
41010034	Xoq'je' kitze'jna enwach, xoq'je' kichub'ajna emplaj, xoq'je' kinkich'ayna, xoq'je' kinkikamsajna, pumul kink'astajna chikixo'l kamnaqib' che urox (3) q'ij.
41010035	Xiqeb' ruk' Jesús, Santiago ch'il Juan, ikyeb' (2) che rilk'wa'l Zebedeo, xkib'ij che: "Ajtyojnel, qaj oj chir kaya' chqe chir kux qata' chaw."
41010036	Ruk'ut Jesús xub'ij chke: ¿Kux k'ut kiwaj ix kinya' chiw?
41010037	Ruk'ut ire' xkib'ij che: "Ya' chqe chir qojkub'e' awuk' pe jn nimlaj ataqnik, jun pase'b'al, jnchik pamax."
41010038	Xub'ij k'ut Jesús chke: ¡Iwet'amt ix kux kito'o! ¿Kixkon k'ut chutijik jn umulul q'oxom chir kintijna En, kixkon lewa' chuk'amik jn qasnik ja' rech q'oxom chir xqaseswa' enja' En?
41010039	Xkib'ij k'ut ire' che Jesús: "Qojkownek." Xub'ij Jesús chke: Jn umulul q'oxom chir kintijna En, kitijna ix, ruk' jn qasnik ja' rech q'oxom chir xqaseswa' enja' En, qasesna ija' ix.
41010040	Pumul jun kub'lem pe Ense'b'al xoq'je' jn kub'lem pe Enmax, wecht En uya'ik, xa'ne' kech ni'j chir icho'omlaq jertzij.
41010041	Re'chir xkita' ni'jchik lajuj (10) ajtarnel rech, xpe kiywal chikij Santiago ch'il Juan.
41010042	Pumul xisik'ex rimal Jesús, xub'ij chke: Ix iwet'am naq kib'an q'atb'altzij pikiwi' wnaq chir it Rilk'wa'l Israel, kinimersaj kib' pikiwi', xoq'je' naq chir nim kib'anik, kujalchik kib'an che kiq'atb'altzij pikiwi' ire'.
41010043	Pumul jla't chixo'l ix, xa'ne' naq chir kraj kub'an nim chixo'l ix, kub'anna ajnimnel iwech.
41010044	Xoq'je' naq kraj chir kub'an nab'e chixo'l ix, kub'anna jaqlel ajnimnel kech kinejel.
41010045	Mpa' En chir En Uk'ijol Chij, ximpet En rech kinnimxek, xa'ne' xink'un chinimxik, xoq'je' rechwa' kintoj ruk' Enk'aslemal jn solb'alib' kech sub'laj che wnaq.
41010046	Xik'un k'ut Jesús ch'il ajtarnel rech pe tilimit Jericó. Re'chir xyelb'ik tla', Jesús ch'il ajtarnel rech xoq'je' sub'laj wnaq itaran chikij. Kub'ul k'ut chi'b'ej jn chij moy, Bartimeo ub'i', uk'ijol Timeo, tijen kuta' ulimosna chke wnaq.
41010047	Xuta' k'ut chir re' Jesús Nazareno, tijen q'atnek xumaj sik'nem, kub'ij: "Jesús Rilk'w'al knaq David, k'axk'ab'aq ak'u'x chwe."
41010048	Ik'iy wnaq sub'laj kow kiyojo rechwa' k'tene' che ch'a'wem, pumul re' sub'laj kow ksik'en che ch'a'wem, "Rilk'wa'l David k'axk'ab'aq ak'u'x chwe."
41010049	Ruk'ut Jesús xwab'ek, xutaq usik'xik; xkisk'ij k'ut jn moye' xkib'ij che: "K'olaq anme' chaw, katwa'ljaq ktusik'ij Jesús."
41010050	Ruk'ut re', xut'oq pnaq uch'iket jla' xik'penek xk'un ruk' Jesús.
41010051	Ruk'ut Jesús, xub'ij che: ¿Kux kawaj at kimb'an chaw? Ruk'ut jn moye' xub'ij che: "Ajtyojnel re' kwaj en chir kinka'y jumulchik."
41010052	Xub'ij Jesús che: Jat, akojb'al xtukunuj. Cha'nim k'ut xka'y jumulchik, xtaraj k'ut chirij Jesús pub'e j.
41011001	Re'chir Jesús ch'il ajtarnel rech tijen kiqetlaq pe tilimit Jerusalén, xoq'je' chunaqaj Betfagé ch'il Betania, chwach uwi' jib' chir Olivos ub'i', Jesús xyutaqb'ik kyeb' (2) chke ajtarnel rech.
41011002	Xub'ij chke: Jix pe jn aldey chir k'o chqawach. Re'chir kxok tla', kiraq jn b'ur chir ximtelek, jn b'ure' k'ot jnaq kejewnaq rech, chikira', chik'ama'laq.
41011003	Wa k'o jnaq kub'ij chiw, "¿Kux rech jri' ki'no?," chib'ij che chir kchakan che Qajwal Jesús, cha'nim k'ut kutaqlaq utzalxik.
41011004	Xib'e k'ut kyeb' (2) ajtarnel, xkiraq jn b'ur pub'ej, ximtel chi' jn jaj. Xkikir k'utlaq.
41011005	Ik'o k'ut jujun chir ik'o tla' xkib'ij: "¿Kux rech kikirb'ik k'al b'ur?"
41011006	Ruk'ut ire' xkib'ij chke chir re' Jesús xtaqaw kech, tere' xkiya'laq.
41011007	Xkik'am k'utlaq jn b'ur ruk' Jesús, xkitzaq kiq'u' chirij k'al b'ur, ruk'ut Jesús xukyejej.
41011008	Sub'laj wnaq xkilik' kiq'u' pub'ej, ruk'ut ni'jchik xkik'ur uq'ab'taq che' ptaq jib' rechwa' kiya' pub'ej.
41011009	Wnaq chir inab'e chwach Jesús, xoq'je' wnaq chir itaran chirij, kisik'in chub'ixik: "¡Nim uq'ij (Hosana), xoq'je' te'wchi'm naq chir petnaq pub'i' Qaqjaw!
41011010	¡Te'wchim jn nimlaj uq'atb'altzij qaqaw David chir petnaq. Nim uq'ij Qajwal Dios chir k'o pkaj!"
41011011	Jesús xok pe tilimit Jerusalén, xoq'je' xok chpam loq'laj jaj, xo'w xutuyuj nejel chpa'kux ptaq uxukut, qajq'ij chik xye Betania, kuk' kab'lajuj (12) ajtarnel rech.
41011012	Ruk'ut chukab' q'ij re'chir xyel laq Betania Jesús xnumek.
41011013	Xrilpnaq che naj jn uche'al wikix chir k'o uxaq, xk'un ruk' jn che're', chirilik chirwa k'o uwach kuraqb'ik, ruk'ut xo'pen ruk', k'ot uwach xuroqo, xo'w uxaq k'olek, mpa' maja' uq'ijil kiwachen wikix.
41011014	Ruk'ut Jesús, xub'ij che jn uche'al wikix: Mijumul jnaqaq kutij awach. Xkita k'ut ajtarnel rech.
41011015	Xyo'pen k'ut Jerusalén, Jesús ch'il ajtarnel rech, xok chpam loq'laj jaj, xumaj kesikb'ik naqpla' chir kik'ayen tla', xoq'je' chkesikb'ik naqpla' chir kiloq'en chpam loq'laj jaj, xuch'ik'mij pnaq jla' kimexe, ajk'exel pwaq, xoq'je' kitem ajk'ay taq pum.
41011016	Xoq'je' kuk'lujta chir kiram upam loq'laj jaj ruk' chpa'kux kech.
41011017	Kyutyojij wnaq, kub'ij chke: ¿Tz'ib'talt pe upixab' Qajwal Dios chir wichoj, kb'ixna: "Jaj rech ch'a'wem ruk' Dios kimal nejel tilimit?" Pumul ix xib'an kijul elq'om che.
41011018	Xkita' k'ut kinimal ajnimnel chpam loq'laj jaj xoq'je' ajtyojel pixab', kitzukuj k'ut kux ukamsesik Jesús ki'no, mpa' kixij kib' che, mpa' kinejel wnaq xtzaq kik'u'x chuta'ik utyojnem.
41011019	Re'chir xqaj q'ij xelb'ik Jesús ch'il ajtarnel rech chirij tilimit.
41011020	Re'chir xiq'atan q'ab', te' xkilo chir jn uche'al wikix xcheqejek suk'te' ruk' ra'.
41011021	Xna'taj che Pedro, xub'ij che Jesús: "Ajtyojnel, wula'much jn uche'al wikix chir xaya' mixqab' puwi' xcheqejek."
41011022	Ruk'ut Jesús, xub'ij chke ajtarnel rech: K'olaq ikojb'al chirij Qajwal Dios.
41011023	Mpa' qatzij kimb'ij chiw, chir naqpla' kub'ij che jn uwi' jib'e' telaqb'ik chi', t'oqo'b'ik awib' chpam mar, wa kub'ant kyeb' (2) che ukojb'al, xa'ne' kukojo chir kub'ij re' chir kb'antejek, kb'antajna.
41011024	Rimal ri' kimb'ij chiw chir nejel chir kux kita' pich'awem che Qajwal Dios, chikojo' chir kya' chiw, kpek'ut chir kux kito'o.
41011025	Xoq'je' re'chir kib'an ich'awem ruk' Qajwal Dios chisacha' umak chirwa k'o jnaq ub'onom k'ax chiw, rechwa' chir Qajwal Dios chir k'o pkaj kusach imak ix xoq'je'.
41011026	Mpa wa ix kisacht kimak iwijil itz'aq'at xoq'je' Iqaw chir k'o pkaj kusacht imak ix.
41011027	Xitzalaj k'ut jumulchik Jerusalén, xok Jesús che b'inem chpam loq'laj jaj, xik'un ruk' Re'; kinimal ajnimnel rech loq'laj jaj xoq'je' ajtyojel pixab' ch'il ajwab' kech tilimit.
41011028	Xkib'ij k'ut che: "¿Ruk' kux che q'atb'altzij kab'anwa' ri'? ¿Naq xuya' q'atb'altzij chaw, chir kab'an ni'j chpa'kuxe'?"
41011029	Xub'ij Jesús chke: En xoq'je' kimb'an jn k'otb'al chi' chiw, re' kwaj En knik'ulb'a', tere' kimb'ij chiw naq ya'wnaq q'atb'altzij chwe, chir jri' kimb'ono.
41011030	Chib'ij chwe, naq xtaqaw Juan Bautista chuqasesik ja': ¿Wa re' Dios? ¿wnaq lewa' xtaqawlaq rech? Nik'ulb'a' b'la'.
41011031	Xichomen chikiwach, xkib'ij: "Wa qab'ij re' Dios xtaqawlaq rech, kub'ije' Jesús, '¿kux k'ut uxlaj xixkojenta?'
41011032	Pumul wa qab'ij, wnaq xtaqawlaq laq rech. Pumul kixij kib' chke wnaq,' mpa' kinejel wnaq kikojom chir qatzij Juan Bautista re' ajq'axal uyoloj Qajwal Dios.
41011033	Xkik'ulb'a uwach Jesús, xkib'ij che: "¡Qet'amta!" Ruk'ut Jesús xub'ij chke: Xoq'je' En kimb'ijt chiw ruk' kux che q'atb'altzij chir jri' kimb'ono.
41012001	Jesús xumaj kich'ab'xik chirij k'amb'al no'jb'al: K'o jn chij xutik uva chwach jn tikomb'al, xusutuj pekral, xub'an jn pitz'b'al uva, xoq'je' xub'an jn nimlaj ch'uk'che' rech chajb'al tiko'n, xuya' k'ut knaq pqojom chke ni'j ajtikel uva, tere' xye che jnchik tilimit.
41012002	Re'chir xo'pen uq'ijal molaj uwach tiko'n, xutaqlaq jn jaqlel ajnimnel chuta'ik chke ni'j ajchake' chqapaq uwach tiko'n, rech tojb'al uchak re'.
41012003	Ruk'ut ire' xkichap jn taqo'ne' xkich'ayo, xkitaqb'ik; k'ot xkiya' b'ik che.
41012004	Xutaqlaq jnchik jaqlel ajnimnel, kuk' ni'j ajchake', pumul ire' xkib'an cha'b'aj, xkisok uwi', xoq'je' k'ax xich'a'w che.
41012005	Xutaqlaq jnchik jaqlel taqo'n, kuk' ire' xoq'je' xkikamsaj, xoq'je' ik'iy chir xyutaqlaq, xikamsesek. Ik'o k'ut xich'ayek, ik'o k'ut xikamsesek.
41012006	Xk'isb'enek k'o jun uk'ijol re' chir loq' krilo, xoq'je' xutaqlaq kuk' ni'j ajchake', xub'ij: "Kimeje' kib' chwach mpa' enk'ijol."
41012007	Pumul ni'j ajchakib' xkib'ij chikiwach: "Re' june' rajaw echb'al, kixenlaq qakamsaj, ruk'ut rechb'al re' qech oj."
41012008	Xak'ut jla' chir xkichapo, xkikamsaj, xkesajb'ik ukuerp chirij tikomb'al.
41012009	¿Kux k'ut kub'an rajaw tiko'n? Chinime' kpek'ut chkikamsesik ni'j ajchake', tere' kuya' utikomb'al chke ni'jchik ajchak.
41012010	¿Mat inik'imt ix jn chqape' rech pixab' chir tz'ib'telek? Chir kub'ij: "Jn b'aj chir xe'tzlex kimal ajyakel jaj, re' qas jn b'aje' sub'laj rajwixik, mpa' jn b'aje' rech nab'e utz'u'k tz'aq'.
41012011	Re'k'ut Qajwal Dios xb'anew rech, k'otchik k'owa' rilik chwach qab'aq'wach oj," xcha' Jesús.
41012012	Ni'j chijab' chir xkita' jn k'amb'al no'jb'ale' xkichomaj uchapik Jesús, mpa' xkich'ob'o chir chikij ire' xub'ijwa' jn k'amb'al no'jb'ale'. Pumul xkixij kib' chke wnaq, xkiya' knaq Jesús xib'ek.
41012013	Ruk'ut ni'j chijab'e' xkitaqb'ik jujun chke aj Fariseo, xoq'je' jujun chke Herodianos, rechwa' kiya' che' pub'ej Jesús, xa' ruk' naq yoloj chir kub'ij Re'.
41012014	Xipe k'ut ruk' Jesús, xkib'ij che: "Ajtyojnel, qet'am oj chir At chij chir k'o saqlaj tzij awuk', mpa' kanta chpa' kib'ij chijab', mpa' re't kinimal chijab' kawul At. Xa'ne' ruk' saqlaj tzij kak'utwa' ub'ej Dios. ¿Wa kumojo qaya' tojb'al puq'ab' César, kumaj tlewa'?"
41012015	Pumul re' xuno'o chir ire' kyeb' (2) kiplaj, xub'ij chke: ¿Kux rech knipajo? Chik'ama'laq jn pwaq rech kwilo.
41012016	Xkik'amlaq ire' jn saq pwaq xkiya' che, ruk'ut Jesús xub'ij chke: ¿Naq k'ut uwachb'al ri' xoq'je' naq ub'i' ri'? Ruk'ut ire' xkib'ij che: "Ub'i' xoq'je' uwachb'al César."
41012017	Xub'ij k'ut Jesús chke: Chitojo' b'la' che César, chir kux rech César; xoq'je' chiya' che Dios chir kux rech Dios. Xtzaq kik'u'x che uyoloj Jesús.
41012018	Xyo'pen ruk' Jesús jujun chke Saduceos, ire' k'ut kityojen chirij chir k'ot k'astajb'al chikixo'l kamnaqib', kita' k'ut che Jesús, xkib'ij:
41012019	"Ajtyojnel, Moisés xutz'ib'aj knaq chqe oj; chir wa k'o jnaq chqe chir kamnaq naq rixlal, kelknaq rixiqil, xoq'je' wa k'ot rilk'wa'l xuya' knaq, rajwixik k'am jn xaqe' rimal uchaq' jun chir xkamek, rechwa' kije' rilk'wa'l ruk' rixnam, pub'i' rixlal chir xkamek.
41012020	Ik'o k'ut wuqub' (7) che ixlal, jn nab'e al xutzukuj rixiqil, xkamek; k'ot rilk'wa'l xuya' knaq.
41012021	Xoq'je' ukab' (2) al xuk'am che rixiqil jn xaqe' chir xkije' che rixiqil rotz, xoq'je' xkam jn ukab' (2) ale', k'ot rilk'wa'l xkije' ruk'. Xoq'je' urox (3) al jla' xu'no.
41012022	Che iwuqub' (7) al xik'le' ruk' jn xaqe', k'ot kilk'wa'l xkiya' ruk'. Xk'isb'enek xkam xoq'je' jn xaqe'.
41012023	Ruk'ut pe k'astajb'al re'chir kik'astaj kamnaqib', naq k'ut rixiqil chke ire', mpa' che iwuqub' (7) al jn xaqe' xkije' che kixiqil."
41012024	Ruk'ut Jesús xub'ij chke: ¿Uxlajt ki'no? Mpa' kich'ob't tyox wuj chir tz'ib'telek, xoq'je' iwet'amt uchoq'ab' Qajwal Dios.
41012025	Re'chir kik'astaj kamnaqib', ire' kik'le't chik xoq'je' kiya't chik pe k'le'b'al; xa'ne' ijla'chik chpa' taqo'n chir ik'o pkaj.
41012026	Pumul chikij kamnaqib' chir kik'astajna, ¿inik'im tuk'ut ix chpam wuj chir xutz'ib'aj knaq Moisés, re'chir xch'ab'ex rimal Dios chpam jn k'ix, xub'ij che: "En, En Dios rech Abraham, xoq'je' En Dios rech Isaac, xoq'je' En Dios rech Jacob?"
41012027	Dios kecht kamnaqib', xa'ne' kech naq chir ik'aslek, sub'laj uxlajt ki'no.
41012028	Xqeb' jun chke ajtyojnel rech pixab' ruk' Jesús, xuto'o chir kichap kib' che tzij Jesús ch'il jujun chke aj Saduceos xrilk'ut chir utz kik'ulb'exik xib'an rimal Jesús, jn ajtz'ib'al pixab'e' xuta' che Jesús: "¿Naq k'ut nab'e chke taqnik?"
41012029	Ruk'ut Jesús xub'ij che: Re' nab'e taqnik june': "Ta'k'ut tilimit Israel, Qaqjaw chir qa Dios, xa' jun Re'.
41012030	Xoq'je' lo'q'oj Qaqjaw chir aDios ruk' nejel awanme', ruk' nejel ak'u'x, xoq'je' ruk' nejel achomb'al, xoq'je' ruk' nejel achoq'ab'." Re' june' qas uk'u'x taqnik.
41012031	Ukab' (2) taqnik re' ri': "Lo'q'oj awijil atz'aq'at chpa' uloq'xik awib' ka'no. K'otchik naq taqnik nimna ub'anik chwach nik'ije'."
41012032	Xub'ij jn ajtz'ib'al pixab' che Jesús: "Utz xab'ij ajtyojnel, saqlaj tzij xab'ij, xa' jun che Dios k'olek, k'ot jnaqchik.
41012033	Rechi' chir jn uloq'xik Dios ruk' nejel qanme', xoq'je' ruk' nejel qachomb'al, xoq'je' ruk' nejel qachoq'ab', xoq'je' uloq'xik qajil qatz'aq'at, chpa' uloq'xik qib' qa'no, ri' nimna ub'anik chwach nejel awaj chir kparex kityo'jil chwach Dios, xoq'je' nimna ub'anik chikiwach nejel awaj chir kiparex che enteril chwach Dios."
41012034	Xril Jesús, chir jn chije' utz uk'ulb'axik xu'no, xub'ij che: Najt atk'owa' che nimlaj uq'atb'altzij Qajwal Dios. Tere' k'otchik jnaq xub'an anme' kuk'atij uchi' Jesús.
41012035	Tijen k'ut ktyojen Jesús chpam loq'laj jaj, xub'ij: ¿Kux uxlaj kib'ij ajtyojel pixab' chir Cristo uxe'na'al knaq David?
41012036	Mpa' Loq'laj Usantil Qajwal Dios xch'a'w che uchi' David xub'ij: "Xub'ij Dios che Qaqjaw: 'Katkub'o'q pinse'b'al, suk'te' k'e Enya'na awajch'oj xe' awuqan."'
41012037	David re' misme Qaqjaw cha'che Cristo. ¿Kux ub'anik chir Cristo uxe'na'al knaq David? Ruk'ut sub'laj che wnaq chir itaran chirij sub'laj utz xkito'o.
41012038	Jesús re'chir k'e utyojij kub'ij chke: Chichijij iwib' chke ajtyojel pixab', re' kaj ire' kib'in ruk' nimaq taq k'ul ptaq b'ej, xoq'je' kaj ire' chir kya' ritzil kiwach ptaq k'iyb'al.
41012039	Xoq'je' re' kaj ire' kikub'e' puwi' nab'e taq kub'ulb'al ptaq uq'ab' loq'laj jaj; xoq'je' re' kaj ire' kikub'e' chu' kikub'ulb'al ajwab' ptaq nimaqtaq wi'im.
41012040	Ire' chir kesaj kichoj malka'ntaq ixiqib', xoq'je' xa' chub'anik ki'no naj raqan ki'nche kich'awem ruk' Qajwal Dios; ni'j wnaqe' kitaqna pe nimlaj k'ax.
41012041	Kub'ul Jesús puxuk'ut kaxe rech kolb'al pwaq chpam loq'laj jaj, k'e rilk'ut wnaq kiya' kisip chpam kolb'al pwaq. Ik'iy k'ut wnaq chir k'o kimib'i'l, nim kisip kiyo'oj.
41012042	Xpek'ut jn malka'n xaq mub'a', xutzaq k'ut kyeb' (2) ch'iti'n q'an pwaq, chir xa' janam chpa' jun centavo.
41012043	Tere' Jesús xusik'ij pnaq ajtarnel rech xub'ij chke: Qatzij kimb'ij chiw chir jn malka'n xaqe' chir mub'a', nimna usip xutzaq chikiwach kinejel chir kitzaqom kisip chpam k'olb'al pwaq.
41012044	Mpa' kinejel xkiya' che kisip kux xqaxen chke, pumul jn malka'n xaqe' ruk' umub'a'il, chir kux k'o ruk' nejel xutzoqo, nejel tzuqb'al rech xutzoqo.
41013001	Re'chir tijen kel laq Jesús chpam loq'laj jaj, jun chke ajtarnel rech xub'ij che: "Ajtyojnel, wula'much sub'laj che nimaqtaq b'aj xoq'je' sub'laj che nimaqtaq jaj chir utz ub'anik b'onom."
41013002	Ruk'ut Jesús, xub'ij che: ¿Kiwul ni'j nimaqtaq jaje'? Kelt knaq naq b'aj puwi' jnchik b'aj chemat' kt'oq pnaq jla'.
41013003	Xkub'e' k'ut Jesús chu' jib' chir Olivos ub'i', chwach usuk'mal loq'laj jaj, ruk'ut Pedro, ch'il Santiago, ch'il Juan, ch'il Andrés xkita' che Jesús putike'lam:
41013004	"B'ij chqe jan kraqtaj ni'j chpa'kuxe', xoq'je' kux retal kpena re'chir ko'pen uq'ijal."
41013005	Ruk'ut Jesús xumaj ub'ixik: Chiwla'much mat' k'o jnaq kxusokaj,
41013006	mpa' ik'iy kipe pimb'i' En, kib'ij, "En, En Cristo," xoq'je' sub'laj che wnaq kisokajna.
41013007	Re'chir kita' nimaqtaq ch'oj, chir kib'an nimaqtaq tilimit ruk' jnchik tilimit xoq'je' kita' uyolik nimaq taq ch'oj, mixij iwib'; mpa' rajwixik chir suk' jla' kraqtejek, pumul re't uk'isb'al uwach lew.
41013008	Mpa' kwa'lajna jn nimlaj tilimit chirij jnchik nimlaj tilimit, xoq'je' kwa'lajna jn nimlaj q'atb'altzij chirij jnchik nimlaj q'atb'altzij, che sub'laj luwar rech uwach lew q'atanwa' nimaqtaq kab'raqan, xoq'je' kraqtajna nimaqtaq wi'ij, ri' xa' janam chpa' nab'etaq uq'oxom naq xaq re'chir ka'lnek.
41013009	Pumul chiwula' iwib' ix, mpa' kixjachna pe kiq'ab' uq'atb'altzij tilimit, xoq'je' ptaq uq'ab' (2) loq'laj jaj kixch'ayna xoq'je' kixk'amnab'ik chikiwach ukab' ajtaqnel ch'il nimaqtaq ajtaqnel, xa' wumal En; rechwa' kniq'aljansaj chikiwach ire'.
41013010	Rajwixik chir nab'e kya'na ub'ixik jn k'ak' yoloj chke nejel tilimit rech uwach lew.
41013011	Re'chir kixk'amb'ik kixjach chikiwach q'atb'altzij xa' miq'axewsaj iwanme' rimal chir kux kib'ij, xa'ne' chir kux kuya' Loq'laj Usantil Qajwal Dios chiw che jn hora la'; re' la' kib'ij, mpa' ixt kixch'a'wek xa'ne' re' Loq'laj Usantil Qajwal Dios kch'a'wek.
41013012	Ik'o chijab' chir kijachna kixlal pe kamikal, xoq'je' ik'o tat chir kijachna kik'ijol pe kamikal xoq'je' alk'wa'lxel chir kinimaj te'chik uq'atb'altzij kichuch kiqaw; xoq'je' k'e kitaq pe kamikal.
41013013	Xoq'je' kixetzlexna kimal kinejel wnaq, rimal Emb'i' En, pumul naq chir kuch'ijo suk'te' che uk'isb'al, june' ksoltajna.
41013014	Pumul re'chir kiwil jn japnek chir kb'anna chpam loq'laj jaj; chpa' xub'ij Daniel chir ajq'axal uyoloj Qajwal Dios (naq chir kunik'ij, chuta'b'la'). Naq ik'o Judea iyalmajaq chu'taq jib',
41013015	xoq'je' naq k'o puwi' jaj, mqajlaq chuk'amik naq uchpa'kux,
41013016	xoq'je' naq chir k'o pujib' putikomb'al mtzalaj chelaq chuk'amik uq'u'.
41013017	Xoq'je' k'ax kech ixiqib' chir iyab' wnaq, xoq'je' naq chir kiya' tu' che ni'j q'ijla'.
41013018	Pumul chich'ab'ej Qajwal Dios rechwa' kuraqt pnaq, re'chir qaj chun tew.
41013019	Mpa' ni'j q'ijla' rech nimaqtaq q'oxom, chir mijunuj ilom, re'chir xmajtajlaq uwach lew chir xb'an rimal Qajwal Dios, suk'te' chinime'; xoq'je' suk' k'otchik q'oxom chpa' june' kraqek.
41013020	Mat' Qajwal Dios, xuk'ol upam ni'j q'ijla', kisoltajt nejel wnaq che jn q'oxomla'. Pumul mpa' xa' kimal naq chir icha'tlek, Qajwal Dios xuk'ol upam ni'j q'ijla'.
41013021	Rechi' wa k'o jnaq kub'ij chiw chiwla'much wural k'owa' Cristo, chiwla'much tla' k'owa' Cristo, mikojo.
41013022	Mpa' kipena, jo's lajtaq chijab' chir kikoj kib' che Cristo, xoq'je' kiwa'lajna jo's lajtaq ajq'axal uyoloj Qajwal Dios, chir kib'anna nimaqtaq k'utumb'al rechwa' kisokaj wnaq, wa loq' naq chir icha'tel rimal Qajwal Dios.
41013023	Pumul ix chiwula' iwib', mpa' nejel ri' ximb'i'j chiw nab'e knaq.
41013024	Pumul che ni'j q'ijla'; re'chir q'atannaq chik jn nimlaj k'ax, q'ij qu'mer uwach; xoq'je' ik' kuya't chik usaqil,
41013025	xoq'je' ch'imil kitzaqnelaq pkaj, xoq'je' uchoq'ab' kaj kyikexna.
41013026	Te' chi' kinkil En chir En Uk'ijol Chij chir kimpe psutz' ruk' jn nimlaj kownem ch'il jn unimal q'ij.
41013027	Te' chi' k'e entaqlaq utaqo'n kaj rechwa' kimuluj wnaq chir icha'tel wumal En, che nejel uwach lew che kijab' (4) kiq'i' che jn uxukut uwach lew suk' te' che jnchik uxukut kaj.
41013028	Chiwet'maj chirij jn uche'al wikix jn k'amb'al no'jb'al re'chir kroxeb' uq'ab' xoq'je' kel laq uxaq iwet'am chir naqajchik k'owelaq uq'ijal b'amb'al tiko'n.
41013029	Jla' xoq'je' ix re'chir ki'wulo chir q'aten ni'j chpa'kuxe', chiwet'maj chir naqajchik k'owelaq Empetb'al, Enk'ochik chi' jaj.
41013030	Qatzij kimb'ij chiw chir q'atent jn xe'na'al che wnaqe', suk' te' kb'antajna nejel ri'.
41013031	Kaj ch'il uwach lew kiq'atenna pumul Enyoloj qatanta xa'ne' kb'antajna chir kux Emb'i'm.
41013032	Pumul chirij jn q'ijla' chirij lewa' jn hora la', k'ot jnaq ret'am, xoq'je' utaqo'n kaj ket'amta xoq'je' En chir En Uk'ijol Chij wet'amta, xo'wa' Enqaw ret'am.
41013033	Chiwula' iwib', kixchajnaq; mpa' iwet'amta jan ko'pen jn q'ijla'.
41013034	Janam chpa' naq chij chir xuya' knaq richoj, xye naj. Xoq'je' xuya' knaq q'atb'altzij pe kiq'ab' jaqlel ajnimnel rech, xoq'je' xuya' knaq kichak pkijujnal, xoq'je' xub'ij che ajchajnel katchajnaq.
41013035	Rechi' chir kixchajnaq mpa' iwet'amta jan k'un rajaw jaj, wa k'unek re'chir kok q'ab'; te'lewa' nik'aj q'ab' k'unek, te' lewa' pe roq'b'al ajtzo' k'unek, te'lewa' pusaqarb'al k'unek,
41013036	wene' pinab'alta re'chir k'unek, kxurqo chir wuram ki'no.
41013037	Kuxpla' chir kimb'ij chiw; kimb'ij chke kinejel, chir kichajnaq, xcha' Jes ús.
41014001	Kyeb' (2) q'ij kraj k'ul nimq'ij Pasc chir kitij Kixlinwaj chir k'ot Ch'amq'or ruk'. Ruk'ut kinimal ajnimnel chpam loq'laj jaj ch'il ajtyojnel rech pixab', kitzukuj uchapik Jesús, ruk' sokb'al rechwa' kikamsaj.
41014002	Mpa' kib'ij ire': "Kumajta chir qakamsaj pe nimq'ij, mpa' kiwa'laj tne' wnaq chiqi'j."
41014003	Pumul re'chir k'o Jesús pe tilimit Betania, chirchoj Simón; chir xkije'na tzel ch'a'k chirij. Kub'ul Jesús chichi' mexe; xpe jn xaq uk'omomlaq jn kolb'al chir b'onom ruk' alabastro chir k'o k'ok' laj kumb'al chpam chir b'onom ruk' nardo, chir sub'laj paqal rijil; xupaxij jn k'olb'ale' xujam jn k'ok'laj kumb'al puwi' Jesús.
41014004	Pumul ik'o jujun xpe kiywal, kib'ij chikiwach: "¿Kux uxlaj chir xa' xtix jn k'ok'laj kumb'ale'?
41014005	Mpa' utzna chir xa'tne' xk'ayex jn k'ok'laj kumb'ale', chir qatanaqna rijil chwach xub' ok'al (300) che denarios, rech kjachwa' jn pwaqe' chke mub'a'." Sub'laj xkiyaj jn xaqe'.
41014006	Pumul Jesús xub'ij chke: Chiya' knaq tla'. ¿Kux rech kiyojo? Jn xaqe' k'otchik k'owa' jn chak xub'an chwe.
41014007	Mpa' mub'a' suk' kub'lek ik'o iwuk' jampla' kiwaj ix kib'an utzil chke, pumul En nejel q'ijt Enk'o iwuk'.
41014008	Jn xaqe' xu'no chir kux ko'wan chub'anik, xuna'b'asaj ub'anik ukiji'k Enkuerp ruk' k'ok'laj kumb'al, rech muqb'al wech.
41014009	Qatzij k'ut kimb'ij chiw chir xa' jalchi'pla' che nejel uwach lew; kb'ixwa' jn k'ak' yoloj xoq'je' kna'tixna chir kux xub'an jn xaqe', rech na'tb'al rech re'.
41014010	Ruk'ut Judas Iscariote, jun chke kab'lajuj (12) Apóstoles rech Jesús; xye suk' te' kuk' kinimal ajnimnel rech loq'laj jaj rech kujachwa' Jesús chke.
41014011	Ruk'ut ire' xkito'o chir kux xub'ij Judas, sub'laj xiki'ktek, xoq'je' xkijit pwaq che, ruk'ut Judas kutzukuj uq'ijal rechwa' kujach Jesús pe kiq'ab' ire'.
41014012	Ruk'ut nab'e q'ij rech nimq'ij, re'chir ktij Kixlinwaj chir k'ot Ch'amq'or ruk' re'chir kparex ral kirnere rech Pasc, xkib'ij ajtarnel che Jesús: "¿Jalchi' kawaj at chir qojb'e chub'anik ukiji'k rechwa' katij jn snar rech Pasc?"
41014013	Xyutaqb'ik kyeb' (2) chke ajtarnel rech; xub'ij chke: Jix pe tilimit, kel laq chik'ulik jn chij chir uk'omom jn q'ab'al ja', kixtarjaq chirij.
41014014	Chpa' kokwa'; chib'ij che rajaw jaj: "Jn ajtyojnel jri' kub'ij: 'Jalchi' k'owa' jn nimjaj chi' chpa' kintijwa' snar rech Pasc ch'il ajtarnel wech."'
41014015	Ruk'ut re' kuk'ut jn nimjaj chiwach je' k'o che ukab' (2) tos jaj, chir b'onomchik ukiji'k upam, tla'k'ut kib'anwa' ukiji'k qasnar.
41014016	Xyelb'ik ajtarnel rech Jesús, xyo'pen pe tilimit, xkiraq k'ut chpa' xb'i'x chke rimal Jesús, tla' k'ut xkib'anwa' ukiji'k snar rech Pasc.
41014017	Re'chir xok q'ab' xpe Jesús echb'lam kimal kab'lajuj (12) ajtarnel rech.
41014018	Re'chir ikub'ul chichi' mexe kitijen che wi'im, Jesús xub'ij chke: Qatzij kimb'ij chiw chir jun chiw ix knujachna, re' jun chir tijen kwa' wuk'.
41014019	Ruk'ut ajtarnel rech Jesús xkichap b'is, xoq'je' xkib'ij che Jesús pkijujnal: "¿Ajtyojnel, wa entlo?"
41014020	Ruk'ut Jesús xub'ij chke: Jun chiw ix kab'lajuj (12) ajtarnel wech, chir xa' janam kumu' ukixlinwaj wuk' plaq.
41014021	Mpa' qatzij En, chir En Uk'ijol Chij kimb'ek, chpa' tz'ib'tal chuwij pumul k'ax rech jn chij chir kjachaw wech En, chir En Uk'ijol Chij, sub'laj utzna chemat' xk'se'na.
41014022	Re'chir kitijen che wi'im ire', Jesús xuk'am jn kixlinwaj; xutyoxij che Qajwal Dios, xupiro xuya' chke ajtarnel rech xub'ij chke: Chik'ama', re'k'ut ri' Enkuerp.
41014023	Xoq'je' xuk'am pnaq jn mulul; xutyoxij che Qajwal Dios, xuya' chke ire', kinejel xkitijo.
41014024	Xub'ij Jesús chke: Re' ri' Enkik'el, rech kujaqb'a' jn k'ak' pacto chir ub'onom Qajwal Dios kuk' wnaq, rek'ut la' Enkik'el chir ktixna rechwa' kuya' utzil chke sub'laj wnaq.
41014025	Qatzij kimb'ij chiw chir suk' kintij te'chik uwa'l uva, suk'te' che jn q'ij re'chir kintij jn k'ak' uwa'l uva chpam nimlaj uq'atb'altzij Dios.
41014026	Te'qas xb'antaj b'ixnik rech jn salmo kimal xyelb'ik xib'e chu' jib' chir Olivos ub'i'.
41014027	Xub'ij Jesús chke: Iwenejel kya'na che' pib'ej, tz'ib'tal knaq chpam tyox wuj chir, "Kinkamsesna En chir En ajyuq', ruk'ut taq kirnere kijub'ujna kib'."
41014028	Pumul re'chir Enk'astaj naqchik chikixo'l kamnaqib', kin nab'ajna chiwach re'chir kixb'e Galilea.
41014029	Pumul Pedro xub'ij che Jesús: "Tne' kinejel kya' che' pkib'ej, pumul en kya't che' pimb'ej."
41014030	Xub'ij k'ut Jesús che: Qatzij kimb'ij chaw chir at chow q'ab'e' xe'taq koq' ajtzo' che uka'mul (2), xub' (3) rajlab'al ab'imchik chir awet'amt Enwach.
41014031	Pumul Pedro xukoj uchoq'ab' chub'ixik: "Wa suk' rajwixik chir kimb'e pe kamikal awuk', mijunuj kimb'ij chir wet'amt awach." Xoq'je' jla' xkib'ij kinejel ajtarnel.
41014032	Xyo'pen k'ut che jn chaqap jib' chir Getsemaní ub'i', xub'ij Jesús chke ajtarnel rech: Kixkub'o'q knaq wural En kimb'e ch'awaq ruk' Qajwal Dios.
41014033	Xuk'amb'ik ruk' Re', Pedro, ch'il Santiago ch'il Juan, xumaj k'ut una'ik jn q'axmal anme'.
41014034	Xub'ij chke: Sub'laj kb'isen wanme', kel wanme' kinna' En, kixkojo'q wural, kixchajnaq.
41014035	Xqeb' pnaq qe'nchik chikiwach ire', xuke' pu'lew, kub'ij che Qajwal Dios chir wa loq' q'ax jn hora la' che Re'.
41014036	Xoq'je' kub'ij: ¡At Enqaw! At nejel loq' chawach, wesaj jn q'oxome' chir petnaq pink'aslemal, pumul re'ta chir kux kwaj En, re' chir kux kawaj At.
41014037	Re'chir xtzalaj Jesús kuk' ajtarnel rech xyurqo chir wuram ki'no, xub'ij che Pedro: ¿Wram ka'no Simón? ¿Xach'ijt qe'naq chajnem wuk' xa'tne' naq hora?
41014038	Kixchajnaq xoq'je' chita' che Qajwal Dios rechwa' kixqajt putaqchi'b'al tzel, qatzij chir santil sub'laj kraj re', pumul jn tyo'jil tuqa'r re'.
41014039	Xye jumulchik che ch'a'wem ruk' Qajwal Dios xuka'muluj ub'ixik jumulchik.
41014040	Xpe kuk' ajtarnel rech jumulchik xyurqo chir wuram ki'no, mpa' kib'aq'wach kuch'ij te'chik wuram, xoq'je' kiraq tuk'ut uk'ulb'axik.
41014041	Xye k'ut che uroxmul (3) che ch'a'wem ruk' Qajwal Dios, re'chir xtzalajlaq xub'ij chke ajtarnel rech: ¿Tijenna kixwarek xoq'je' tijenna kixu'xnek? ¡Xu'ne' la'! Xo'pen hora, chiwula'much kinjach En, chir En Uk'ijol Chij pe kiq'ab' ajmakib'.
41014042	¡Kixwa'ljaq, jo'! chiwula'much jun chir knujacho k'ochik wural.
41014043	Tijenna Jesús che yoloj, re'chir cha'nim xo'pen Judas, jun chke kab'lajuj (12) ajtarnel, ib'enaq ruk' Judas sub'laj che wnaq chir kik'omom michit xoq'je' kik'omom che', itoqomb'ik kimal kinimal ajnimnel rech loq'laj jaj xoq'je' kimal ajtyojel pixab', xoq'je' kimal ajwab' rech tilimit.
41014044	Ruk'ut Judas, uyo'om chik retal chke; ub'im k'ut chke: "Naq chir kintz'ub'uj uplaj, Re' june' Jesús; chichipa' xoq'je' chik'ma'b'ik utz uchajxik ki'no."
41014045	Xyo'pen k'ut tla', Judas xqet ruk' Jesús xub'ij: "¡Ajtyojnel!" Xoq'je' xutz'ub'uj uplaj.
41014046	Ruk'ut ire' xkichap Jesús.
41014047	Pumul k'o jn ajtarnel rech Jesús; chir xresajlaq umichit prichoj xuk'ur pnaq jn k'ex uxikin jn jaqlel ajnimnel rech jn ajwab' kech ajnimnel rech loq'laj jaj.
41014048	Ruk'ut Jesús, xub'ij chke wnaq chir ib'enaq chuchapik: ¿Kux rech kixel laq ruk' michit xoq'je' ruk' che' chuwij, rech knichopo', kawulpa' En elq'om?
41014049	Nejel q'ijmuch kintyojen chiwach chpam loq'laj jaj, mpa' xnichapta, pumul jri' kb'anek rech chir kb'antejek chpa' tz'ib'tal knaq chuwij chpam tyox wuj.
41014050	Kinejel ajtarnel xkiya' knaq Jesús xkanij kib'.
41014051	K'o k'ut jn laj taran chirij Jesús, ub'otz'om rib' chpam jn sawna ch'anelek, kichopo kaj ire'.
41014052	Pumul re' xuya' knaq jn sawna pe kiq'ab' kch'anketek xranij rib'.
41014053	Xk'amb'ik Jesús chwach ajwab' kech ajnimnel rech loq'laj jaj; xoq'je' xkiraqkib' kinejel kinimal ajnimnel rech loq'laj jaj; xoq'je' ajwab' rech tilimit xoq'je' ajtyojel pixab'.
41014054	Ruk'ut Pedro, naj taran chirij Jesús suk'te' chixjaj rech richoj ajwab' kech ajnimnel rech loq'laj jaj, xkub'e' knaq kuk' ajchajnel, kumaq' rib' chirij q'a kuk'.
41014055	Pumul kinimal ajnimnel rech loq'laj jaj, xoq'je' kinejel aj Sanedrín kitzukuj ub'anik tzij chirij Jesús rechwa' kitaq pe kamikal, pumul kiraqt kux kiq'ab'a' chirij.
41014056	Mpa' sub'laj ik'iy chir kijuluj tzij chirij Jesús pumul k'le'lent kiyoloj chikiwach.
41014057	Xiwa'laj k'ut jujun chir kijuluj tzij chirij Jesús; xkib'ij:
41014058	"Qato'om oj chir ub'im: Kint'ub'klijna En loq'laj jaj, chir kichak chijab', kinwa'lsaj k'ut jnchik che xub' (3) q'ij chir kichakt chijab'."
41014059	Pumul xa'ne' ruk' la' k'le'lent kiyoloj chikiwach.
41014060	Xwa'laj k'ut ajwab' kech ajnimnel rech loq'laj jaj chikixo'l kinejel xuta' che Jesús, xub'ij: "¿K'ot kab'ij at chirij chir kux kiq'ab'a' ni'je' chawij?"
41014061	Pumul Re' xch'a'wta xoq'je' xuk'le'lajt kiwach, ruk'ut jn ajwab' kech ajnimnel rech loq'laj jaj, xuta' jumulchik che Jesús: "¿At k'ut Cristo chir Uk'ijol Qajwal Dios chir te'wchi'm?"
41014062	Ruk'ut Jesús xub'ij: En, En Cristo, xoq'je' kniwilna En chir En Uk'ijol Chij Enkub'ul puse'b'al Qajwal Dios chir k'o nimlaj uchoq'ab', xoq'je' kniwilna re'chir kimpe psutz' rech pkaj.
41014063	Ruk'ut jn ajwab' kech ajnimnel rech loq'laj jaj, xurich' uq'u' re', xub'ij: "¿Rajwixik techik k'e qatzukuj wnaq chir kib'ij tzij chirij june'?
41014064	Xita' jn wastzij chir xub'ij. ¿Kux kel chiwach ix?" Kinejel k'ut ire' kitzaq mak chirij Jesús, kib'ijk'ut: "Jun chije' kumojo k'e pe kamikal."
41014065	Xkimaj k'ut jujun uchub'xik uplaj Jesús xoq'je' kikuch uplaj, tere' kikoj q'ab' che, kib'ij che: "¿B'ijb'la' naq xch'ayew awech?" Xoq'je' ajchajnel rech loq'laj jaj, xkikoj q'ab' chuplaj Jesús.
41014066	K'o k'ut Pedro kem chixjaj re'chir xo'pen jun chke eltom chir kinimen ruk' ajwab' kech ajnimnel rech loq'laj jaj.
41014067	Xril Pedro chir tijen kumaq' rib' chirij q'a', kow utuyxik xu'no, tere' xub'ij che: "At xoq'je' xatkije' ruk' Jesús aj Nazaret."
41014068	Pumul Pedro xresaj rib' chixe', xub'ij: "Wet'amt en xoq'je' kinch'ob'ta kux kab'ij." Pedro xelb'ik chi' jaj, xoq'k'ut jn ajtzo'.
41014069	Ruk'ut jn lije' xril Pedro, xumaj ub'ixik jumulchik chke naq ik'o tla': "Jn chije', Re' rich'il Jesús."
41014070	Pumul Pedro xresaj rib' jumulchik chixe'. Xa' k'ut qe'n uxo'l, ni'j chir ik'o tla' xkib'ij jumulchik che Pedro: "Qatzij chir awich'il ni'je' mpa' at xoq'je' at Galileo."
41014071	Pumul Pedro xok chuya'ik mixq'ab' rimal chir kokesta chir kux kub'ij xoq'je' xok chub'anik jurar pub'i' Qajwal Dios, xub'ij: "En wet'amt uwach jn chijla' chir kib'ij."
41014072	Cha'nim k'ut xoq' jn ajtzo' che uka'mul (2), xna'taj k'ut che Pedro chir kux ub'im knaq Jesús che: Xe'taq koq' jn ajtzo' che uka'mul (2), xub' (3) rajlab'al ab'im chir awet'amt Enwach." Xok k'ut Pedro che q'e j.
41015001	Xo'wa saqrek xkimuluj kib' kinimal ajnimnel chpam loq'laj jaj kuk' ajwab', xoq'je' kuk' ajtyojnel rech pixab' xoq'je' kuk' kinejel aj Sanedrín. Xkixim Jesús xkik'amb'ik xkijach puq'ab' Pilato.
41015002	Xuta' k'ut Pilato che Jesús xub'ij: "¿At jn nimlaj ajtaqnel kech wnaq aj Israel?" Ruk'ut Jesús xuk'ulb'a' uwach, xub'ij: Jla' chpa' kab'ij at.
41015003	Ruk'ut kinimal ajnimnel rech loq'laj jaj sub'laj kiq'ab'a' tzij chirij Jesús.
41015004	Xuta' k'ut jumulchik Pilato che Jesús, xub'ij che: "¿K'ot kab'ij? Wula'much sub'laj che tzij kiq'ab'a' chawij."
41015005	Pumul Jesús tne' k'ot umak, Re' k'ot xuk'ulb'a', rimal ri' chir sub'laj xtzaq uk'u'x Pilato.
41015006	Ruk'ut Pilato ptaq nimq'ij Pasc, kub'lek kutzqapsaj jun chke chijab' chir ik'o pche', naq chir kuta' tilimit.
41015007	K'o k'ut tla' pche' jun chir Barrabás ub'i', janam k'o pche' kuk' ni'j chir i'aj oksel ch'oj chikij q'atb'altzij, ire' k'ut chir xich'ojen kuk' q'atb'altzij xkib'an k'ut kamik.
41015008	Xipqe' k'ut sub'laj wnaq, xkimaj uta'ik che Pilato chir ub'ana' chir kux uk'amensam chke.
41015009	Ruk'ut Pilato xuk'ulb'a' kiwach xub'ij chke': "¿Kiwaj ix chir kintzqapsaj jn nimlaj ajtaqnel iwech ix wnaq Rilk'wa'l Israel?"
41015010	Jla' xub'ij Pilato mpa' ret'am re' chir xa' rimal kontrenik chir xjachwa' Jesús kimal kinimal ajnimnel rech loq'laj jaj.
41015011	Pumul kinimal ajnimnel rech loq'laj jaj xkiyoj kik'u'x ni'j wnaqe' rechwa' kita' che Pilato chir utzqapsajb'ik' Barrabás.
41015012	Ruk'ut Pilato xuta' chke ire', xub'ij: "¿Kux k'ut kimb'an che jn chije' chir ix kib'ij chir re' nimlaj ajtaqnel iwech chir ix Rilk'wa'l Israel?"
41015013	Ruk'ut wnaq xisik'en jumulchik, kib'ij: "Ripa' chwach cruz."
41015014	Pumul xch'a'w Pilato, xub'ij chke: "¿Kux rech krip chwach cruz? ¿Kux k'ut che k'ax ub'onom jn chije'?" Pumul ire' ruk' sub'laj choq'ab' kisik'nik: "¡Ripa' chwach cruz!"
41015015	Ruk'ut Pilato kraj re' kelknaq utz chikiwach wnaq, xutzqapsaj b'ik Barrabás, ruk'ut Jesús nab'e xutaq uch'ayik te're xujachb'ik chke ajxolta't rechwa' krip chwach cruz.
41015016	Tere' ajxolta't xkik'amb'ik Jesús, suk'te' chwach kichoj ajxolta't, xoq'je' ximulux kinejel ajxolta't.
41015017	Xkikoj k'ut jn k'ul jiklit uwach chirij Jesús xoq'je' xkikem jn sutum k'ix, xkiya' puwi'.
41015018	Xkimaj uya'ik ritzil uwach, kib'ij: "K'ama' ritzil awach at nimlaj ajtaqnel kech wnaq Rilk'wa'l Israel."
41015019	Kich'ay k'ut puwi' ruk' jn aj, xoq'je' kichub'aj uplaj, xoq'je' kixuke' chwach, xoq'je' xa' chub'anik kiq'aj kib' chwach.
41015020	Re'chir xtze'taj uwach kimal, xkesaj jn k'ul jiklit chirij; xkikoj qas uq'u' re' chirij, tere' xkik'amb'ik rechwa' krip chwach cruz.
41015021	K'o k'ut jn chij aj Cirene, Simón ub'i', kiqaw Alejandro ch'il Rufo. Q'aten qoq tla' upetik pujib'. Xkipuersij chuk'amik ucruz Jesús.
41015022	Xkik'amb'ik Jesús che jn luwar chir Gólgota ub'i', chir kub'ij pe jnchik ch'ab'al luwar chpa' k'owa' ub'aqil kiwi' kamnaq.
41015023	Xkiya' k'ut vino yujtel ruk' mirra che Jesús, pumul re' xutijta.
41015024	Xkirip Jesús chwach cruz, xoq'je' xkijach uq'u' chikiwach, xkitzaq k'ut suerte rechwa' kilo kux kik'amb'ik chkijujnal.
41015025	B'eljeb' (9:00) hora rech usaqarb'al, re'chir xrip Jesús chwach cruz.
41015026	Rek'ut ri' yoloj chir tz'ib'tal puwi' ucruz: "Jn nimlaj ajtaqnel kech wnaq Rilk'wa'l Israel."
41015027	Xirip ruk' Jesús kyeb' (2) elq'om jun puse'b'al jnchik pumax.
41015028	Xb'antaj k'ut chpa' kub'ij tyox wuj, "Chir re' xajlex kuk' ajmakib'."
41015029	Ruk'ut wnaq chir kiq'atnek kiyoq' Jesús, kiyikij kiwi' kib'ij: "¡At kab'ij chir kat'ub'klij loq'laj jaj xoq'je' che xub' (3) q'ij kayak jumulchik!
41015030	"Solo'b'la' awib', katqajaqlaq chwach cruz."
41015031	Jla' xoq'je' ni'j kinimal ajnimnel rech loq'laj jaj ch'il ajtz'ib'al pixab' kitze'n chirij Jesús kib'ij chikiwach: "Ni'jchik xyusolo, pumul Re' kowant chusolik Rib' putike'lam.
41015032	Cristo, jn nimlaj ajtaqnel kech wnaq Rilk'wa'l Israel, qajaqlaq chinime' chwach cruz. ¡Rechwa' qilo, xoq'je' qakojwa'!" Xoq'je' ni'jchik chir iripom chwach cruz kiyoq' Jesús.
41015033	Xo'pen k'ut kab'lajuj (12:00), che jn q'ijla' xqu'mer nejel uwach lew, suk'te' che xub' (3:00) hora rech qajb'al q'ij.
41015034	Ruk'ut xo'pen xub' (3:00) hora rech qajb'al q'ij sub'laj kow sik'en Jesús xub'ij: Eloi, Eloi, ¿lama sabactani? Chir jri' kub'ij, At En Dios, At En Dios, ¿kux rech xnatakb'a' knaq?
41015035	Jujun chir iwa'l tla' che naqaj xkito'o, xkib'ij: "Chiwla'much re' Elías chir ajq'axal uyoloj Qajwal Dios kusik'ij."
41015036	Anim k'ut xye jun xunajsab'ik jn potzpo'y che vinagre, xuya' chitza'm jn aj te're xuya' che uchi' Jesús rechwa' kutijo, xub'ij: "Chiwiyejna qila'much wa kpe Elías chir ajq'axal uyoloj Qajwal Dios chutzqapsesik chwach cruz."
41015037	Pumul Jesús kow sik'nik, tere' xkamek.
41015038	Ruk'ut jn nimlaj k'ul chir k'o chpam loq'laj jaj xrich'tejek, kyeb' (2) xu'no, xpe ajsik suk'te' xk'un kem.
41015039	Ruk'ut jn kajwal ajxolta't chir wa'l chwach Jesús, xrilo kux ub'anik xu'no re'chir xel ranme', xub'ij: "Sub'laj qatzij chir jn chije' Uk'ijol Dios."
41015040	Ik'o xoq'je' jujun chke ixiqib' chir che naj kika'y pnaq, k'o k'ut María Magdalena kuk' xoq'je' María kichuch Santiago chir chaq'xel ch'il José. Xoq'je' k'o kuk' ire' Salomé.
41015041	Re'chir k'olaq Jesús Galilea ni'j ixqib'e' xitaraj chirij, xoq'je' xkinimaj. Xoq'je' ik'iy ni'jchik ixiqib' chir xipeqe' ruk' Jerusalén.
41015042	Xqaj q'ij, jn q'ijla' rech b'amb'al ukiji'k nejel chir kux kchaknek mpa' jnchik q'ij sábado chir tyox q'ij.
41015043	Xpe k'ut José aj Arimatea, chir nim ub'anik chikixo'l aj Sanedrín; chir re' jun xoq'je' riyi'em jn nimlaj uq'atb'altzij Qajwal Dios, k'o k'ut anme' che, xok ruk' Pilato chuta'ik ukuerp Jesús.
41015044	Ruk'ut Pilato sub'laj xtzaq uk'u'x chir Jesús cha'nim xkamek xutaq k'ut usik'xik kajwal xolta't, xuta' che chirwa q'ataj chik xkamek.
41015045	Ruk'ut kajwal ajxolta't xub'ij chir Jesús kamnaqchik, ruk'ut Pilato xujachb'ik ukuerp che José.
41015046	Ruk'ut José xuloq' jn k'ak' sawna, lino tere' xuqasajlaq ukuerp Jesús chwach cruz, xupis chpam jn sawna lino tere' xuya' chpam jn muqb'al chir k'otom chpam b'aj, xub'alq'atij k'ut jn b'aj xuya' chichi' muqb'al.
41015047	Ruk'ut María Magdalena ch'il María uchuch José tijen kilo jalchi' xya'wa' knaq ukuerp Jesú s.
41016001	Xo'w xq'ax sábado chir tyox q'ij, María Magdalena, ch'il María chir uchuch Santiago ch'il Salomé xkiloq' k'ok'laj kumb'al rechwa' kikoj chirij ukuerp Jesús.
41016002	Ruk'ut che nab'e q'ij rech smana, re'chir kel laq q'ij xib'e chi' umuqb'al Jesús.
41016003	Kib'ij k'ut chikiwach: "¿Naq k'ut kusutuj jn b'aj chqawach chir k'o chi' muqb'al?"
41016004	Te' xika'y pnaq xkilo chir sutumchik jn b'aj, sub'laj nimlaj b'ajk'ut.
41016005	Xyok chpam muqb'al xkil jn k'ijol laj chir kub'ul puse'b'al muqb'al, saqlo'loj uq'u', xtzaq kik'u'x rimal uxib'il kib'.
41016006	Xub'ij chke: ¡Mixij iwib'! Wet'am En chir tijen kitzukuj Jesús Nazareno chir xrip chwach cruz, Re' xk'astaj chikixo'l kamnaqib' k'otchik wural chiwla'much chpa' xlib'wa'.
41016007	Pumul jix chib'ij chke ajtarnel rech xoq'je' che Pedro, chir nab'ajnaq Jesús chikiwach Galilea, tla' kiwilwa' uwach chpa' xub'ij chiw.
41016008	Xyelb'ik tla' che muqb'al, xkanij kib' mpa' sub'laj kib'irb'i'tnek xoq'je' sachnaq kik'u'x k'ot xkib'ij che jnaqaq mpa' kixib'im kib'.
41016009	Re'chir xk'astaj Jesús chikixo'l kamnaqib', k'olaq kraj che nab'e q'ij rech smana, xuk'ut rib' nab'e chwach María Magdalena chir re'sam Jesús wuqub' (7) tzel santil che.
41016010	Ruk'ut María Magdalena xye chub'ixik chke ni'j chir xikije' ruk' Jesús, ruk'ut ire' sub'laj koq' kanme' xoq'je' q'ej ki'no.
41016011	Ruk'ut xkita' ire' chir kub'ij María Magdalena chir Jesús k'aslek xoq'je' chir re' xril uwach, xkikojta.
41016012	Re'chir xq'aten ri', jalan chik uk'utik rib' xub'an Jesús chikiwach kyeb' (2) chke ajtarnel rech re'chir b'inem ki'no kib'ik pujib'.
41016013	Xib'e k'ut ire' chub'ixik chke ni'jchik ajtarnel, pumul xo'kest kech.
41016014	Tere' Jesús xuk'ut rib' chikiwach junlajuj (11) ajtarnel rech, ikub'ul chi' mexe, xub'ij chkiplaj rimal chir k'ot kikojb'al xoq'je' chir sub'laj kow kanme' mpa' naq xkilo chir Jesús xk'astaj chikixo'l kamnaqib' xo'kest kech.
41016015	Xub'ij chke: Kixye k'utna che nejel uwach lew chub'ixik jn k'ak' yoloj chke nejel wnaq.
41016016	Naq kojnek xoq'je' qases uja' kuraqna jn solb'alib', pumul naq kojenta q'atna tzij puwi' xoq'je' kya' mak chirij.
41016017	Re'k'ut ri' retal k'o kuk' naqpla' chir kikojnek, pimb'i' kesajb'ik tzeltaq santil, kich'a'w pe jn k'ak' ch'ab'al chir Loq'laj Usantil Qajwal Dios kuya' chke.
41016018	Wa k'o rajwixik kichapna kmatz, xoq'je' wa kitij naq chpa'kux chir k'o tzel kumb'al ruk', k'ot k'ax kub'an chiw. Kiya'na iq'ab' pikiwi' yab' ruk'ut yab' kyu'tzer knaq.
41016019	Xa' k'ut jla' Qajwal Jesús xo'w xtene' che yoloj, xk'amb'ik pkaj je' xkub'e' puse'b'al Qajwal Dios.
41016020	Ruk'ut ajtarnel rech Jesús, xyel laq xkiya' ub'ixik jn k'ak' yoloj che nejel tilimit. Ruk'ut Qajwal Dios kukub'a' utzij rimal chir xuya' chke ajtarnel ub'anik k'utumb'al re'chir kib'ij jn k'ak' yoloj. B'antajaq b'la'.
42001001	Mpa' ik'iy kitijom uq'ijil utz'ib'xik chir kux xb'antaj wural chqaxo'l.
42001002	Jla' chpa' kiq'axam knaq chqe naq chir xkil ruk' kib'aq'wach re'chir xmajtajlaq, xoq'je' xichakan chirij jn utzlaj yoloj.
42001003	En xoq'je' xqaj chinwach utzukxik ruk' jn utzlaj chob'nem suk'te' chirij nejel chpa'kux, kintz'ib'aj k'ut puxlaj chaw at loq'laj Teófilo.
42001004	Rechwa' kawet'maj jn saqlaj tzij chirij chir kux xat tyojexwa'.
42001005	Ptaq uq'ijal Herodes nimlaj ajtaqnel rech Judea, xkije' jn ajnimnel rech loq'laj jaj, Zacarías ub'i', re' je ktan chikixo'l jn ch'ob' rech Abías, Elisabet ub'i' rixiqil, chir umi'al knaq Aarón jertaq tzij.
42001006	Che ikyeb' (2) suk' kik'aslemal chwach Qajwal Dios, xib'in chpam nejel upixab' Qajwal Dios, k'ot k'ut naq tzij q'ab'ax chikij.
42001007	K'ot kilk'wa'l mpa' Elisabet suk' uk'omomlaq chir ka'lanta xoq'je' che ikyeb' (2) inmaqtaq wnaqchik.
42001008	Xuraq pnaq re'chir tijen knimen Zacarías chpam loq'laj jaj, jla' chpa' jn ch'ob' chpa' ktanwa'.
42001009	Chpa' naq'tel chke ajnimnel rech loq'laj jaj, xcha' k'ut re' rech uparxik pom, xok chpam richoj Qajwal Dios chpa' kparexwa' pom.
42001010	Nejel tilimit xyel knaq tla' chpa' kikijewa' wnaq, tijenk'ut kich'a'w wnaq ruk' Qajwal Dios ptaq hora rech parb'al pom.
42001011	Xk'uten chwach Zacarías jn utaqo'n Qajwal Dios chir petnaq pkaj wa'l puse'b'al parb'al pom.
42001012	Sach uk'u'x xoq'je' xuxij rib' Zacarías re'chir xril jn taqo'ne'.
42001013	Xub'ij jn utaqo'n kaj che Zacarías: Maxij awib' Zacarías, mpa' xta'taj rimal Qajwal Dios chir kux kato'o xoq'je' awixiqil Elisabet, kuya'na jn ak'ijol, kakojna ub'i' che Juan.
42001014	Xoq'je' sub'laj katki'ketna, xoq'je' ik'iy wnaq kiki'ketna rimal uk'se'b'al jn k'ale'.
42001015	Mpa' nim ub'antejik chwach Qajwal Dios, mijunuj kutij vino ch'il tzam, suk'te' che santil ruk' uchuch knaseslaq ruk' Loq'laj Usantil Qajwal Dios.
42001016	Xoq'je' kub'an chke sub'laj Rilk'wa'l Israel chir kitzalaj ruk' Qajwal Dios, chir ki Dios ire'.
42001017	Re' kna'b'ajna chwach Qajwal Jesús. Pe santil xoq'je' pe jn loq'laj ukownem Elías chir ajq'axal uyoloj Qajwal Dios, rechwa' kub'an chke chuch qajaw ktzalaj kanme' kuk' kilk'wa'l xoq'je' naq tak kino'jb'al kitzalajnelaq che jn utzlaj chomb'al kech wnaq chir suk' kik'aslemal chwach Qajwal Dios. rechwa' kub'an ukiji'k jn tilimit, rech kik'ul Qajwal Jesús, xcha' taqo'n che Zacarías.
42001018	Xub'ij k'ut Zacarías che utaqo'n kaj: "¿Kux k'ut chirij kwit'majwa' ri'? Mpa' en, enchik nimaj wnaq, xoq'je' wixiqil nimaj wnaqchik."
42001019	Ruk'ut jun utaqo'n kaj xuk'ulb'a' uwach, xub'ij che: En, en Gabriel, chir Enjaqal chwach Qajwal Dios. Xintaqlaq chach'ab'xik xoq'je' chuya'ik jn k'ak' uyoloj Qajwal Dios chaw.
42001020	Ruk'ut chinime' ktelknaq mem keltechik ayoloj, suk'te' che jn q'ij re'chir kb'antajna chir kux ximb'i'j chaw, mpa' xakojt Enyoloj chir ximb'i'j chaw. Ko'penna uq'ijal chir kb'antajna chir kux ximb'i'j chaw.
42001021	Ruk'ut wnaq kiyi'em Zacarías jan kel laq xoq'je' xtzaq kik'u'x rimal chir xb'oytaj tla' chpa' kparexwa' pom.
42001022	Ruk'ut xel laq Zacarías, keltechik uch'ab'al, chkich'ab'xik wnaq. Xkitmaj k'ut wnaq chir k'o jn k'utumb'al xril pe santuario xa' che uq'ab'chik kuk'utwa' mpa' xmemer knaq.
42001023	Ruk'ut xtz'aqat uq'ijal Zacarías chpam loq'laj jaj xye chirchoj.
42001024	Ruk'ut xq'ax kyeb'xub' q'ij xel knaq Elisabet chir rixiqil Zacarías che tyoxil, xukol k'ut rib' job' (5) ik' chirchoj, Elisabet kub'ij pranme':
42001025	"Jri' xub'an Qajwal Dios chwe, ptaq q'ij re'chir xka'y pinwi' rechwa' kresaj enk'ix chikiwach nejel wnaq," xcha' Elisabet.
42001026	Che uwaq (6) ik' Qajwal Dios xutaqlaq utaqo'n kaj Gabriel pe tilimit Nazaret pujuyb'al Galilea,
42001027	ruk' jn q'apoj lij, María ub'i', ruk'ut María uyo'omchik utzij rechwa' k'le' ruk' José. Jn chije' uxe'na'al knaq David jertaq tzij.
42001028	Jn utaqo'n kaj xokb'ik tla' chpa' k'owa' jn q'apoj lij María, xub'ij che: Kma' jn ritzil awach. ¡At, chir k'o utoq'ob' Qajwal Dios pawi'! At te'wchi'm chikixo'l nejel ixiqib'.
42001029	Ruk'ut María sach uk'u'x rimal ni'j yoloje'. Xuchomaj re' pranme' xub'ij: "¿Kux k'ut uxlaj jn ritzil wache' chir xuya' chwe?"
42001030	Xub'ij utaqo'n kaj che María: Maxij awib' María, mpa' xaraq ritzil uk'u'x Qajwal Dios.
42001031	Wula'much at ktelknaq yab' wnaq. Kawulna uwach jun awal laj, kakojna ub'i' che "Jesús."
42001032	Re' nimna ub'antejik, xoq'je' kb'ixna Uk'ijol Qajwal Dios che. Qajwal Dios kuya'na jn nimlaj ukub'ulb'al David che, mpa' Re' uxe'na'al knaq David jertaq tzij.
42001033	Xoq'je' ktaqanna pikiwi' rilk'wa'l Jacob, chb'e q'ij chb'e saq. Ruk'ut nimlaj uq'atb'altzij Re' k'istechik, xcha' taqo'n che María.
42001034	Ruk'ut María xub'ij che utaqo'n kaj: "¿Kux k'ut ub'anik ri'? Mpa' en wilomt uwach chij."
42001035	Ruk'ut utaqo'n kaj, xub'ij che María: Qajlaq Loq'laj Usantil Qajwal Dios pawi' xoq'je' nimlaj ukownem Qajwal Dios ktukuchna che umuj, xoq'je' jn tyoxlaj k'al chir k'ise' awuk' k'b'ixna Uk'ijol Qajwal Dios che.
42001036	Wula'much xoq'je' Elisabet chir awichalxik uk'omomchik k'al ral che santil, che urijal xub'an yab' wnaq, re'k'ut Elisabet chir kb'ix che chir ka'lentaj.
42001037	Mpa' nejel kowan Qajwal Dios chub'anik, xcha' utaqo'n kaj che María.
42001038	Ruk'ut María xub'ij: "Wula'much en, en jaqlel ajnimnel rech Qajwal Dios, b'antajaqb'la' wuk' en chpa' kub'ij ayoloj at." Ruk'ut jn utaqo'n kaj xelb'ik tla'.
42001039	Che ni'j q'ijla' xelb'ik María chirchoj, xye pa'nim chu' jib' chir k'o pujuyb'al Judea.
42001040	Xokb'ik chirchoj Zacarías, xuya' ritzil uwach Elisabet rixiqil Zacarías.
42001041	Re'chir Elisabet xuta' uyoloj María, xik'pan k'al ne' chir uk'omomlaq che santil, ruk'ut Elisabet, xnaj che Loq'laj Usantil Qajwal Dios.
42001042	Ruk'ut Elisabet kow sik'nik, xub'ij che María: "At, te'wchi'm chikixo'l ixiqib', xoq'je' te'wchi'm k'al ne' chir ak'omomlaq che santil.
42001043	¿Kux emb'anik en, chir kpe uchuch Qaqjaw wuk'?
42001044	¡Mpa' wula'much! Xo'w xo'pen ach'ab'al pinxikin xik'pan k'al ne' chir enk'momlaq che santil.
42001045	K'otchik k'owa' awech mpa' xakoj Qajwal Dios, xb'antajna chir kux xb'i'x chaw rimal Qajwal Dios," xcha' Elisabet che María.
42001046	Xub'ij k'ut María: "Wanme' kunimersaj uq'ij Qajwal Dios,
42001047	Ruk'ut ensantil sub'laj xki'ket chirij Qajwal Dios ajsolel wech.
42001048	Mpa' xuya' uwach chuwij en, chir en, jn ch'iti'n jaqlel ajnimnel. Mpa' suk' poq'ij kimaj ub'ixik wnaq chwe: Sub'laj utz awech chikixo'l nejel xe'na'al che wnaq.
42001049	Mpa' sub'laj xnuto' chpam enk'aslemal jun chir sub'laj kownem ruk', Re' tyox ub'i'.
42001050	Ruk'ut jn toq'ob'sel uk'u'x Qajwal Dios, k'o pikiwi' nejel xe'na'al chke naq chir kimej kib' chwach.
42001051	Xub'an nimaqtaq chak ruk' uq'ab'. Xoq'je' xuqasaj kiq'ij naq chir nim kikojwa' kib' puchomb'al kanme'.
42001052	Xoq'je' xyeresaj chu' nimaqtaq kikub'ulb'al naq chir nim kib'anik, xub'an nim chke wnaq chir b'onom chiti'n chke.
42001053	Naq chir kinumek xinajek ruk'ut wnaq chir k'o kimib'i'l xutaqlaq powril chikij.
42001054	Xuto' Israel chir ajnimnel rech, xna'taj k'ut che jn k'axb'al uk'u'x.
42001055	Jla' chpa' kich'ab'xik qachuch qaqaw chirij Abraham xu'no, xoq'je' nejel uxe'na'al re' chb'e q'ij chb'e saq."
42001056	Ruk'ut María xelknaq xub' (3) ik' ruk' Elisabet. Tére' xtzalaj, chirchoj.
42001057	Xo'pen uq'ijal chir ku'tzer Elisabet, xk'ise' k'al ral laj.
42001058	Xkita' k'ut wnaq chir ik'o chkinaqaj xoq'je' xkita' rixlal re', chir Qajwal Dios xutq'ob'saj uwach Elisabet, sub'laj xiki'ket ruk' mpa' Qajwal Dios sub'laj utz ruk' Elisabet.
42001059	Che waxqib' (8) q'ij xkib'an circuncidar k'al ne', re' xkaj ire' cha't xo'kes ub'i' chpa' ub'i' uqaw, Zacarías ub'i' uqaw.
42001060	Pumul uchuch xub'ij chir: "¡Jla'ta! Juan ub'i' ko'ksek."
42001061	Xkib'ij che Elisabet: "Pumul k'ot jnaqaq chke awixlal jla' ub'i'," xicha' che.
42001062	Xa' xkiyikij kiwi' chwach uqaw k'al ne', kita' che chirwa jla' ub'i' k'al ne'.
42001063	Ruk'ut Zacarías xuta' jn chaqap tz'alam rech tz'ib'nek chke, rechwa' kutz'ib'aj ub'i' k'al ne': "Juan ub'i' xutz'ib'aj," sub'laj xtzaq kik'u'x kinejel.
42001064	Pa'nim xute'b'a' uchi', stzaqptaj raq' xch'a'wek, xok chunimersik uq'ij Qajwal Dios.
42001065	Xkixij kib' kinejel wnaq chir ik'o chkinaqaj xoq'je' nejel wnaq chir ik'o chu'taq jib' pujuyb'al Judea, xel k'ut ub'ixik nejel ri' chir kux xraqtejek.
42001066	Kinejel wnaq chir xkita' ri', xa' pe kanme' xkib'ij: "¿Naqk'ut jn k'al k'ale'?" Mpa' qatzij chir k'o uq'ab' Qajwal Dios puwi'.
42001067	Ruk'ut Zacarías chir uqaw k'al ne' xnaj che Loq'laj Usantil Qajwal Dios xoq'je' xuq'axaj yoloj chir petnaq ruk' Qajwal Dios xub'ij:
42001068	"Tewchi'm Qaqjaw chir Dios rech tilimit Israel, mpa' xyusiqij xoq'je' xyusol utilimit Re'.
42001069	Xuya' k'ut chqe jn ajsolel qech chir k'o sub'laj kownem ruk', uxe'na'al knaq David, jaqlel ajnimnel rech Re'.
42001070	Jla' chpa' xub'ij knaq che kichi' tyoxtaq ajq'axal uyoloj Qajwal Dios jertaq tzij.
42001071	Chir kjusolna pe kiq'ab' qajch'oj xoq'je' pe kiq'ab' naqpla' chir kitzlam qawach.
42001072	Rechwa' kuk'ut loq'laj k'axk'ab'al uk'u'x chke qachuch qaqaw, xoq'je' rech na'tb'al rech jn tyoxlaj jitenem kuk' ire'.
42001073	Rek'ut ri' jn juramento chir xub'an knaq che qaqaw Abraham,
42001074	xuya' k'ut chqe chir qojqajt pe kiq'ab' qajch'oj rechwa' qaxijt qib' qojnimen che Re',
42001075	ruk' jn loq'laj k'aslemal xoq'je' ruk' jn suk'laj k'aslemal chwach Re' nejel q'ij.
42001076	Ruk'ut at, k'al ne' kb'ixna ajq'axal uyoloj Qajwal Dios chaw, mpa' katnab'ajna chwach Qaqjaw rechwa' kasuk'b'a' ub'ej.
42001077	Rechwa' kuya' ub'ixik jn solb'alib' chke utilimit rechwa' ksachtaj kimak ire'.
42001078	Mpa' rimal loq'laj k'axk'ab'al uk'u'x Qajwal Dios, xoj usiqij suk'te' pkaj chpa' k'owa' usaqil.
42001079	Rechwa' kuya' saqil chke naq chir ik'o chpam qu'mal ch'il chke naq chir ik'o xe' umuj kamikal xoq'je' kuk'am ub'ej qaqan che jn b'ej rech uxunem rech anme'," xcha' Zacarías.
42001080	Ruk'ut k'al k'al tijen k'iyek xoq'je' tijen k'iy che santil, je' k'o ptaq chiqi'j jib' suk'te' che jn q'ij re'chir xk'uten chwach tilimit Israel chpa' naq ajq'axal uyoloj Qajwal Dios.
42002001	Che ni'j q'ijla' nimlaj ajtaqnel Augusto César xuya' jn taqnik chke kinejel wnaq chir ik'o xe' uq'atb'altzij Roma chir kinejel kitz'ib'aj kib'i' pe jn censo chir kwa'lsesek.
42002002	jn nab'e censo chir xb'anek, re' Cirenio ukab' (2) ajtaqnel rech ujuyb'al Siria.
42002003	Xib'e k'ut kinejel wnaq chutz'ib'xik kib'i' ptaq tilimit chpa' kitanwa' chirij kixe'na'al.
42002004	Xoq'je' José, re' xelb'ik Nazaret chir k'o pujuyb'al Galilea je' xpeqe' Belén chir utilimit David, chir k'o pujuyb'al Judea mpa' José je petnaq uxe'na'al ruk' David jertaqtzij,
42002005	rechwa' kitz'ib'aj kib', re' ch'il María chir uyo'om chik utzij che rech k'le' ruk', xib'e Belén chutz'ib'xik kib', ruk'ut María yab' wnaqchik.
42002006	Re'chir ik'o José ch'il María pe tilimit Belén, xuraq pnaq uq'ijal chir ku'tzer María.
42002007	Tla' xrilwa' uwach nab'e ral laj. Xub'atz k'ut uq'u' chirij xoq'je' xukatzb'a' chpam jn kolb'al kecha' wakix, mpa' xkiraq te'chik kiwarb'al chpam warb'al.
42002008	Ik'o k'ut jujun ajyuq' ptaq jib' chunaqaj Belén chir ijaqal ptaq jib' rechwa' kichijij kikirnere chaq'ab'.
42002009	Xk'uten k'ut jn utaqo'n kaj chir toqomlaq rimal Qajwal Dios, xka'y k'ut usaqil Qajwal Dios pikiwi', sub'laj xkixij kib' ajyuq' chir ik'o tla'.
42002010	Ruk'ut jn utaqo'n kaj xub'ij chke: Mixij iwib', mpa' kinya' ub'ixik jn k'ak' yoloj chiw, chir kuya' ki'kte'mal chiw xoq'je' chke nejel wnaq.
42002011	Mpa' xk'ise' poq'ij putilimit David jn Ajsolel iwech, che imak, re'k'ut Cristo chir Qaqjaw.
42002012	Re'k'ut ri' retal kinya' chiw: Chir Kirqa' k'al ne', b'atz'tal uq'u' chirij, xoq'je' katz'b'a'm chpam jn k'olb'al kecha' wakix.
42002013	Cha't qe'n xik'utun ruk' jn utaqo'n kaj sub'laj che utaqo'n kaj. Kinimersaj uq'ij Qajwal Dios, kib'ij:
42002014	¡Nimersesaq uq'ij Qajwal Dios pkaj, ruk'ut wural chwach lew xo'pen nimlaj uxumb'al rech anme' kuk' wnaq chir utz ki'il rimal Qajwal Dios!
42002015	Re'chir xitzalaj taqo'n pkaj, ajyuq', xkib'ij chikiwach: "Qojq'axaq suk'te' pe tilimit Belén rechwa' k'e qila' kux xraqtejek, xoq'je' chir kux xub'ij Qajwal Dios chqe."
42002016	Xak'ut jla' anim xipetek xkiraq k'ut María ch'il José xoq'je' xkiraq k'al ne' katz'el chpam jn kolb'al kecha' wakix.
42002017	Re'chir xkil k'al ne' Jesús xkib'ij chke ni'jchik wnaq chir kux xub'ij utaqo'n kaj chke ire' chirij k'al ne'.
42002018	Ruk'ut nejel wnaq chir xkito'o kux xkib'ij ni'j ajyuq'e' sub'laj xtzaq kik'u'x.
42002019	Pumul María xa' xuk'ol nejel ri' chir kux xraqtejek xoq'je' kchoman chirij ri' pranme'.
42002020	Xitzalaj ajyuq', sub'laj kinimersaj uq'ij Qajwal Dios rimal chir kux xkito'o, xoq'je' rimal chir kux xkilo jla' chpa' xb'i'x chke rimal utaqo'n kaj.
42002021	Re'chir stz'aqat waxqib' (8) q'ij uk'se'b'al Jesús, xb'an circuncidar xoq'je' xkikoj ub'i' che Jesús, mpa' jla' ub'i' xo'kes rimal utaqo'n kaj, xe'taq kelknaq che santil ruk' María.
42002022	José ch'il María re'chir xtz'aqat uq'ijal chir kikolom kib' ire' jla' chpa' kub'ij pixab' chir xutz'ib'aj Moisés, xkik'amb'ik k'al ne' pe tilimit Jerusalén chujachik chwach Qajwal Dios.
42002023	Mpa' jla' tz'ib'tal knaq chpam tyox wuj: "Nejel nab'e laj, kb'ix tyox che, ktosek rechwa' kunimaj Qajwal Dios," xoq'je' chpa' kub'ij tyox wuj,
42002024	kijit "jn k'laj (2) mokey re' lewa' kijit jn k'laj (2) pum."
42002025	K'o k'ut jn chij pe tilimit Jerusalén Simeón ub'i', jn chije' suk' uk'aslemal chwach Qajwal Dios xoq'je' ujochom rib' chunimxik Qajwal Dios xoq'je' riyi'em jn jorob'seb'al anme' kech wnaq aj Israel, xoq'je' k'o Loq'laj Usantil Qajwal Dios puk'aslemal.
42002026	Xb'ix k'ut che Simeón rimal Loq'laj Usantil Qajwal Dios chir kriltena uwach ukamikal re' suk'te' krilna uwach Cristo Uk'ijol Qajwal Dios.
42002027	Xk'amb'ik Simeón chpam loq'laj jaj rimal Loq'laj Santil re'chir xo'kesb'ik k'al ne' Jesús chpam loq'laj jaj kimal uchuch uq'aw, xkib'an k'ut chpa' kub'ij pixab'.
42002028	Ruk'ut Simeón xuq'aluj k'al ne', xunimersaj uq'ij Qajwal Dios. Jri' xub'ij:
42002029	"Ruk'ut chinime' At Qaqjaw, tzqapsajb'ik ranme' jaqlel ajnimnel awech, pe jn nimlaj uxumb'al rech anme' chpa' kub'ij ayoloj.
42002030	Mpa' xwil ruk' emb'aq'wach jn solb'alib' chir awech.
42002031	Jri' xa'no kech nejel tilimit.
42002032	Rek'ut Re' jn saqil chir kusaqab'saj kanme' wnaq chir ket'amt uwach Qajwal Dios xoq'je' Re' unimal uq'ij atilmit Israel."
42002033	Ruk'ut José ch'il María chir uchuch Jesús sub'laj xtzaq kik'u'x nejel chir kux kb'ix chirij Jesús.
42002034	Ruk'ut Simeón xyutewchi'j, xub'ij che María uchuch k'al ne': "Rimal k'al ne' ik'iy kitzaqna xoq'je' ik'iy kiwa'lajna chke Rilk'wa'l Israel, xoq'je' kukoj ch'ojb'al chikixo'l wnaq.
42002035	Rimal k'ut Re' k'utenna kux che chomnek k'o ptaq kanme' sub'laj wnaq, xoq'je' at María kana'na jn q'oxom chpa' uq'oxmal jn michit chir kujuch' awanme'."
42002036	K'o k'ut tla' jn xaq ajq'axal uyoloj Qajwal Dios, Ana ub'i', umi'al knaq Fanuel je' ktan ruk' jn ch'ob' rech Aser, sub'laj nimaj wnaq chik, xak'ut wuqub' (7) janab' xkije' ruk' richijil mpa' xkam richijil.
42002037	Jumuch ruk' kijab' (84) ujnab' elnaq knaq malka'n suk' kub'lek k'e chpam loq'laj jaj, xoq'je' chaq'ab' che paq'ij kunimaj Qajwal Dios ruk' mojnem ch'il ch'a'wem ruk' Qajwal Dios.
42002038	Xo'pen k'ut Ana che jn hora re'chir José ch'il María ch'il k'al ne' ik'ona chpam loq'laj jaj, Ana xutyoxij che Qajwal Dios, xumaj yoloj chirij k'al ne' chke kinejel wnaq chir kiyi'em chir Qajwal Dios kutaqlaq jn ajsolnel kuk' wnaq rech tilimit Jerusalén.
42002039	Re'chir xb'antaj nejel kimal José ch'il María chpa' kub'ij loq'laj wuj rech Qajwal Dios, xitzalaj Galilea, xib'e pe kitilimit Nazaret.
42002040	Ruk'ut k'al laj, tijen k'iyek, xoq'je' tijen kowrek, xoq'je' tijen knaj che nimaqtaq nojb'al, xoq'je' k'o ritzil ranme' Qajwal Dios puwi'.
42002041	Nejel janab' kipe uchuch uqaw Jesús pe tilimit Jerusalén chuq'axexik nimq'ij Pasc.
42002042	Re'chir kab'lajuj (12) ujnab' Jesús, xipeqe' ire' pe tilimit Jerusalén pe nimq'ij Pasc chpa' k'amannaq chke ire' pe jn nimq'ijla'.
42002043	Re'chir xq'aten nimq'ij, xitzalaj José ch'il María pe tilimit Nazaret. Pumul xkilta chir Jesús xelknaq pe tilimit Jerusalén.
42002044	Kib'ij ire' chir Jesús je petnaq chikixo'l nejel wnaq, kib'insam chik jun q'ij re'chir xkimaj utzukxik chikixo'l kixlal ch'il kiwnaqil.
42002045	Pumul xkiraqta, xitzalajlaq pe tilimit Jerusalén chutzukxik.
42002046	Tek'ut che urox (3) q'ij xkiraq Jesús chpam loq'laj jaj chir k'o Jerusalén kub'ul chikixo'l ajtyojel pixab' xo'wt kuta' kiyoloj ajtyojnel xa'ne' xoq'je' kuk'otij kichi'.
42002047	Kinejel wnaq chir xkita' uyoloj sub'laj xtzaq kik'u'x chir sak'al uwi' xoq'je' xtzaq kik'u'x chir kulb'a'x kiyoloj rimal Jesús.
42002048	Ruk'ut José ch'il María re'chir xkilo sub'laj xtzaq kik'u'x ruk'ut uchuch xub'ij che: "Wal, ¿kux uxlaj jri' xab'an chqe? Wula'much, en ch'il aqaw qojch'ujer chatzukxik."
42002049	Ruk'ut Jesús xub'ij chke: ¿Kux uxlaj knitzukuj? ¿Wa Iwet'am tuk'ut ix chir rajwixik kimb'an uchak Enqaw?
42002050	Pumul uchuch uqaw xkich'ob'ta kux xub'ij Jesús chke.
42002051	Xye' k'ut Jesús kuk' uchuch uqaw pe tilimit Nazaret, xunimaj k'ut kux xb'i'x che kimal uchuch uqaw, pumul uchuch xa' xukol nejel ri' pranme'.
42002052	Ruk'ut Jesús tijen k'iyek xoq'je' k'iy che nimaqtaq nojb'al xoq'je' qajk'ut uk'aslemal chwach Qajwal Dios chir kux ku'no xoq'je' qaj chikiwach wnaq.
42003001	Oljuj (15) janab' chik b'enaq Tiberio César che nimlaj ajtaqnel, ik'o k'ut puq'ab' re' kijab' ukab' (2) ajtaqnel, Poncio Pilato ukab' (2) ajtaqnel rech Judea, Herodes ukab' (2) ajtaqnel rech Galilea, Felipe, chir rixlal Herodes, ukab' (2) ajtaqnel rech Iturea ch'il Traconite, Lisanías ukab' (2) ajtaqnel rech Abilinia.
42003002	Ire Anas ch'il Caifás ajwab' kech ajnimnel rech loq'laj jaj kech wnaq aj Israel. Re'chir Qajwal Dios xuch'ab'ej Juan Bautista chir uk'ijol Zacarías pe chiqi'j jib'.
42003003	Xelb'ik Juan che nejel luwar chir ik'o chunaqaj b'inel ja' Jordán, kub'ij chke wnaq chir kyo'pen ruk'; chitzalq'amij iwanme' xoq'je' chiqasaj ija' rechwa' ksachtaj imak.
42003004	Chpa' kub'ij wuj chir xutz'ib'aj knaq ajq'axal uyoloj Qajwal Dios, Isaías: "Jun chir kow ksik'en pe chiqi'j jib', chir kub'ij chke wnaq chir kyo'pen ruk': Chib'ana' ub'anik ub'ej Qajwal Dios pik'aslemal. Suk' chib'ana' che ub'ej.
42003005	Mpa' Knajsesna nejel uxo'l jul, qasesna nejel nimaqtaq uwi' jib', ch'iti'n uwi'taq jib', b'ej chir kotlek, ksuk'b'axna xoq'je' b'ej chir juljaq kub'anna ch'uch'uj uwach.
42003006	Kinejel wnaq kilna jn solb'alib' che kimak chir kuya' Qajwal Dios."
42003007	Kub'ij k'ut Juan Bautista chke sub'laj wnaq chir kyo'pen ruk' rechwa' qases kija': "Ix reja'l tzeltaq kmatz. ¿Naq xuk'ut chiwach kiwanij iwib' chwach jn nimlaj uk'anal Qajwal Dios chir petnaq chqawach? Chpa' naq che' chir kwachnek, jla' chib'ana' ix, chiya' iwach chir kuk'utu chir ix xitzalq'amij iwanme'.
42003008	Mib'ij piwanme' ix, 're' Abraham qaqaw oj,' mpa' kimb'ij en chiw chir Qajwal Dios k'o ukownem chuwa'lsesik rilk'wa'l Abraham che ni'j b'aje'.
42003009	Dios janam chpa' naq chij chir uyo'om chik rikej ruk' ra' che', nejel che' chir utzt uwach kuyo'oj kuk'u'ruj, kuparij paqa'."
42003010	Xkita' k'ut wnaq che Juan: "¿Ruk'ut oj kux qa'no?"
42003011	Ruk'ut Juan xub'ij chke: "Naqpla' chiw chir k'o kyeb' (2) t'zaq' uq'u', chuya' jn t'zaq' che jnaq chir k'ot uq'u', xoq'je' naqpla' chir k'o kutijo chuya' rech naqpla' chir k'ot kutijo."
42003012	Xyo'pen xoq'je' jujun chke ajmolel tojb'al rech q'atb'altzij Roma rechwa' qases kija' xkib'ij che Juan: "Ajtyojnel, ¿ruk'ut oj kux qa'no?"
42003013	Xub'ij Juan chke: "Mita' uwi' jn tojb'al chir kya' puq'ab' q'atb'altzij Roma, chita' xo'w chir jnik' b'imlaq chiw."
42003014	Ik'o k'ut ni'j ajxolta't xkita' che Juan, xkib'ij: "¿Ruk'ut oj kux qa'no?" Ruk'ut Juan xub'ij chke: "Xa' mixib'ij wnaq, rechwa' kiwesaj pwaq chke xoq'je' mijuluj tzij chikij wnaq xoq'je' kixki'ktaq ruk' tojb'al iwk'al."
42003015	Mpa' kinejel wnaq chir tijen kilo xoq'je' kito'o chir kux kub'an Juan Bautista; kinejel ire' kib'ij pe kanme' wa ret'lo Juan, Cristo chir toqomlaq rimal Qajwal Dios.
42003016	Ruk'ut Juan xub'ij chke kinejel: "En qatzij tijen kinqasaj ija' xa' ruk' ja', pumul Jun chir petnaq chuwij nimna ukownem chinwach en, chir retalt chwe kinkir uwach uxajab', Re' kuqasajna ija' ruk' Loq'laj Usantil Qajwal Dios ch'il q'a'.
42003017	Ruk'ut pub'ul utrig uk'omomlaq puq'ab', kumes uwach era, kumol utrig kuya' chpam chet, ruk'ut upisperib' kuparij paq'a' chir mijunuj kchupek," xcha' chke.
42003018	Sub'laj che yoloj k'ut xukoj Juan rechwa' kuya' kichoq'ab' xoq'je' rech ub'ixik jn utzlaj k'ak' uyoloj Qajwal Jesucristo chke wnaq.
42003019	K'o jn q'ij Juan Bautista kow xuyaj Herodes rimal chir Herodes uk'omom rixnam che rixiqil. Herodías ub'i' rixnam chir rixiqil Felipe chir rixlal Herodes xoq'je' kow xuyaj chirij ni'j tzeltaq b'onoj chir ub'onom Herodes.
42003020	Xuraq rib' chirij Juan rimal ri' Herodes xu'tz'apij pche'. Xo'wt ri' mak chir k'o chirij Herodes, xa'ne' xukojchik Juan Bautista pche'.
42003021	Re'chir nejel wnaq xkiqasaj kija', xoq'je' Jesús xqases uja'. Re'chir tijen kch'a'w Jesús ruk' Qajwal Dios, xteb' kaj.
42003022	Xqaj k'ut Loq'laj Usantil Qajwal Dios puwi' Jesús janam rilik chpa' jn pum. Xpe' jn uch'ab'al Qajwal Dios pkaj chir kub'ij: At Enk'ijol chir ktinloq'oj, sub'laj ki'ket wanme' awumal.
42003023	Re'chir Jesús xumaj uchak kraj k'ochik jun wnaq lajuj (30) ujanab'. Uk'ijol José chir ub'ixik. Ruk'ut José rilk'wa'l knaq Eli,
42003024	ruk'ut Eli uk'ijol knaq Matat, ruk'ut Matat uk'ijol knaq Leví, ruk'ut Leví uk'ijol knaq Melki, ruk'ut Melki uk'ijol knaq Jana, ruk'ut Jana uk'ijol knaq José,
42003025	ruk'ut José uk'ijol knaq Matatías, ruk'ut Matatías uk'ijol knaq Amós, ruk'ut Amós uk'ijol knaq Nahúm, ruk'ut Nahúm uk'ijol knaq Esli, ruk'ut Esli uk'ijol knaq Nagai,
42003026	ruk'ut Nagai uk'ijol knaq Maat, ruk'ut Maat uk'ijol knaq Matatías, ruk'ut Matatías uk'ijol knaq Semei, ruk'ut Semei uk'ijol knaq José, ruk'ut José uk'ijol knaq Judá,
42003027	ruk'ut Judá uk'ijol knaq Joanan, ruk'ut Joanan uk'ijol knaq Resá, ruk'ut Resá uk'ijol knaq Zorobabel, ruk'ut Zorobabel uk'ijol knaq Salatiel, ruk'ut Salatiel uk'ijol knaq Neri,
42003028	ruk'ut Neri uk'ijol knaq Melki, ruk'ut Melki uk'ijol knaq Adi, ruk'ut Adi uk'ijol knaq Cosam, ruk'ut Cosam uk'ijol knaq Elmodam, ruk'ut Elmodam uk'ijol knaq Er,
42003029	ruk'ut Er uk'ijol knaq Josué, ruk'ut Josué uk'ijol knaq Eleazar, ruk'ut Eleazar uk'ijol knaq Jorim, ruk'ut Jorim uk'ijol knaq Matat,
42003030	ruk'ut Matat uk'ijol knaq Leví, ruk'ut Leví uk'ijol knaq Simeón, ruk'ut Simeón uk'ijol knaq Judá, ruk'ut Judá uk'ijol knaq José, ruk'ut José uk'ijol knaq Jonán, ruk'ut Jonán uk'ijol knaq Eliaquim,
42003031	ruk'ut Eliaquim uk'ijol knaq Melia, ruk'ut Melia uk'ijol knaq Mainán, ruk'ut Mainán uk'ijol knaq Matata, ruk'ut Matata uk'ijol knaq Natán, ruk'ut Natán uk'ijol knaq David,
42003032	ruk'ut David uk'ijol knaq Isaí, ruk'ut Isaí uk'ijol knaq Obed, ruk'ut Obed uk'ijol knaq Booz, ruk'ut Booz uk'ijol knaq Salmón, ruk'ut Salmón uk'ijol knaq Naasón,
42003033	ruk'ut Naasón uk'ijol knaq Aminadab, ruk'ut Aminadab uk'ijol knaq Aram, ruk'ut Aram uk'ijol knaq Esrom, ruk'ut Esrom uk'ijol knaq Fares, ruk'ut Fares uk'ijol knaq Judá,
42003034	ruk'ut Judá uk'ijol knaq Jacob, ruk'ut Jacob uk'ijol knaq Isaac, ruk'ut Isaac uk'ijol knaq Abraham, ruk'ut Abraham uk'ijol knaq Taré, ruk'ut Taré uk'ijol knaq Nacor,
42003035	ruk'ut Nacor uk'ijol knaq Serug, ruk'ut Serug uk'ijol knaq Ragáu, ruk'ut Ragáu uk'ijol knaq Péleg, ruk'ut Péleg uk'ijol knaq Éber, ruk'ut Éber uk'ijol knaq Sala,
42003036	ruk'ut Sala uk'ijol knaq Cainán, ruk'ut Cainán uk'ijol knaq Arfaxad, ruk'ut Arfaxad uk'ijol knaq Sem, ruk'ut Sem uk'ijol knaq Noé, ruk'ut Noé uk'ijol knaq Lamec,
42003037	ruk'ut Lamec uk'ijol knaq Matusalén, ruk'ut Matusalén uk'ijol knaq Enoc, ruk'ut Enoc uk'ijol knaq Járed, ruk'ut Járed uk'ijol knaq Mahalaleel, ruk'ut Mahalaleel uk'ijol knaq Cainán,
42003038	ruk'ut Cainán uk'ijol knaq Enós, ruk'ut Enós uk'ijol knaq Set, ruk'ut Set uk'ijol knaq Adán, ruk'ut Adán uk'ijol knaq Qajwal Dios.
42004001	Ruk'ut Jesús najnaq che Loq'laj Usantil Qajwal Dios stzalajlaq chi' b'inel ja' Jordán, tere' xk'amb'ik rimal Loq'laj Usantil Qajwal Dios pe chiqi'j jib'.
42004002	Che ka'wnaq (40) q'ij jn tzel kutaqchi'j Jesús chub'anik mak. K'ot waj xutij ni'j q'ijla', xq'aten k'ut ni'j q'ije', xnumek.
42004003	Xub'ij k'ut jn tzel che Jesús: "Wa qatzij chir At Uk'ijol Dios, b'ijb'la' che jn b'aje' chir uk'exa' rib' che kixlinwaj."
42004004	Ruk'ut Jesús xub'ij che: Tz'ib'tal knaq chpam tyox wuj: "Xo'wt ruk' kixlinwaj k'se'wa' jn wnaq."
42004005	Ruk'ut jn tzel xuk'amb'ik Jesús chu' jn nimlaj uwi' jib' xye uk'utu' pa'nim nejel nimaqtaq tilimit rech uwach lew chwach.
42004006	Xub'ij che Jesús: "Kinya'na chaw At chir kat taqen pikiwi' kinejel tilimite' xoq'je' knimersesna aq'ij kimal ire': Mpa' jachom chwe en, naqpla' kwaj en kinya' che.
42004007	Nejel ri' awech wa katxuke' chinwach, kanimersaj enq'ij," xcha' jn tzel che Jesús.
42004008	Ruk'ut Jesús xub'ij che: Jat naya' knaq tzel, mpa' tz'ib'tal knaq chpam tyox wuj: "Qaqjaw chir a Dios xo'w re' qanimersaj uq'ij xoq'je' xo'w re' kanimaj," xcha' Jesús che.
42004009	Ruk'ut jn tzel xuk'amb'ik Jesús chpam loq'laj tilimit Jerusalén, xye uya'laq puwi' ub'oq' richoj Qajwal Dios, xub'ij che: "Wa qatzij chir At Uk'ijol Dios, k'iqa'b'ik awib' suk'te' kem.
42004010	Mpa' tz'ib'tal knaq chpam tyox wuj chir: 'Dios kyutaqlaq utaqo'n kaj chachajxik,'
42004011	xoq'je' 'katkik'amb'ik pe kiq'ab', rechwa' katopt awuqan chu'taq b'aj."'
42004012	Ruk'ut Jesús xub'ij che: Tz'ib'tal knaq chpam tyox wuj: 'Mataqchi'j Qaqjaw chir aDios chub'anik mak,' xcha' Jesús che.
42004013	Re'chir jn tzel xuk'is nejel taqchi'nik che mak xuya' knaq Jesús suk'te' jumulchik.
42004014	Xtzalajlaq Jesús Galilea, najnaq che ukownem Loq'laj Usantil Qajwal Dios. Xelk'ut uyolik Jesús kimal wnaq rech jn luwarla'.
42004015	Ruk'ut Jesús ktyojen ptaq uq'ab' loq'laj jaj chpa' kiraqwa' kib' ire', kinejel k'ut wnaq kinimersaj uq'ij Jesús.
42004016	Xk'un k'ut Jesús pe tilimit Nazaret, chpa' xk'iywa', xokb'ik puq'ab' loq'laj jaj pe jn q'ij sábado chir tyox q'ij, rech uxunem jla' chpa' k'amannaq che re', xwa'laj k'ut chunik'xik upixab' Qajwal Dios.
42004017	Xya' jun b'otom wuj che chir utz'ib'am knaq ajq'axal uyoloj Qajwal Dios, Isaías, ruk'ut chir xusol uwach wuj xuroqo chpa' tz'ib'talwa':
42004018	"Re' Loq'laj Usantil Qajwal Dios k'o wuk'. Ri' xujach chwe En chir kinya' ub'ixik jn k'ak' yoloj rech solb'alib' che mak chke mub'a'. Xnutaqlaq chuya'ik tzqaptejem chke ni'j chir iximtlek rechwa' kinya' ub'ixik jn tzqaptejem chke xoq'je' kinya' ub'ixik chir kika'yna moy, xoq'je' kik'un Entzqapsaj jnik'pla' chir itemem rimal tzel,
42004019	xoq'je' En, Entoqomlaq chub'ixik chir Re' Qajwal Dios xucha' ni'j qije' rech ub'anik utzil chke nejel wnaq."
42004020	Re'chir xnik'ta wuj rimal Jesús, xub'ot jumulchik, xujach che ajwab', xkub'e'. Ruk'ut kinejel wnaq chir ik'o puq'ab' loq'laj jaj xye kiwach chirij Jesús.
42004021	Jesús xumaj ub'ixik chke: Poq'ij xb'antaj chiwach ix jn wuje' chir xnik'ta wumal.
42004022	Kinejel wnaq utz uyolik Jesús ki'no xoq'je' xtzaq kik'u'x chir utz lajtaq yoloj kub'ij, kib'ij k'ut wnaq: "¿Wa Re't k'ut june' Uk'ijol José?"
42004023	Ruk'ut Jesús xub'ij chke: Wet'amchik En chir re' jn yoloje' kib'ijlaq chwe: "At chir at ajkun kunuj awib' patike'lam, xoq'je' kib'ije' chwe chir sub'laj mayjab'al xqato'o chir xab'an pe tilimit Capernaum, b'na'b'la' wural patilmit xoq'je'."
42004024	Ruk'ut Re' xub'ij chke: Qatzij kimb'ij chiw chir k'otnaq ajq'axal uyoloj Qajwal Dios sub'laj utz ki'il putilimit.
42004025	Pumul qatzij kimb'ij En, chir sub'laj malka'n ixiqib' xikije' pe tilimit Israel ptaq uq'ijal Elías, chir ajq'axal uyoloj Qajwal Dios jertaq tzij, re'chir xub'an jn nimlaj saq'ij chir, xujal che xub' (3) janab' ch'il waqib' (6) ik' k'ot jab' xu'no. Xpe k'ut jn nimlaj wi'jal puwi' jn chqab' jib'e'.
42004026	Pumul xtaq tb'ik Elías kuk' malka'n taq ixiq'ib' Israel xa'ne' xtaqb'ik xo'w ruk' jn malka'n xaq chir k'o Sarepta pujuyb'al Sidón.
42004027	Xoq'je' sub'laj che yab' k'o tzel ch'a'k chke chir ik'o pe tilimit Israel ptaq uq'ijal Eliseo chir ajq'axal uyoloj Qajwal Dios jertaq tzij. Pumul k'ot jnaqaq chke ire' xkunex knaq, xo'w Naamán chir aj Siria, xcha' Jesús chke.
42004028	Ruk'ut nejel wnaq chir ik'o puq'ab' loq'laj jaj sub'laj xpe kiywal rimal uta'ik ri'.
42004029	Rimal k'ut ri' xiwa'laj chirij Jesús, xkesajb'ik che tilimit. Je' xkik'amb'ik chu' jn nimlaj uwi' jib' puwi' k'ut jn jib'la' k'owa' kitilimit ire' rechwa' kikyaq' b'ik pusuwan.
42004030	Pumul Re', xq'ax chikixo'l, xelb'ik.
42004031	Xqajb'ik Jesús Capernaum, tilimit chir k'o pujuyb'al Galilea. Kyutyojij wnaq ptaq sábado chir tyox q'ij.
42004032	Ruk'ut wnaq sub'laj ktzaq kik'u'x chirij utyojnik. Mpa' ruk' nejel q'atb'altzij ktyojenwa'.
42004033	K'o k'ut puq'ab' loq'laj jaj Capernaum jn chij chir oknaq tzel santil puk'aslemal. Sub'laj kow ksik'nek.
42004034	Kub'ij: "Jesús aj Nazaret, ¿kux awech chqe? ¡Jat! ¿At petnaq chusachik qawach? En wet'am awach chir at tyox rech Dios," xcha' che.
42004035	Ruk'ut Jesús kow xuyojo, xub'ij che: ¡Kat tono'q, telaqb'ik che jn chije'! Ruk'ut jn tzel santil xutzaq knaq jn chije' pu'lew chikixo'l wnaq, xelb'ik k'ot k'ax xub'an knaq che.
42004036	Kinejel wnaq xtzaq kik'u'x. Ruk'ut ire' kiyolow chikiwach, Jri' kib'ij: "¿Kux k'ut che yoloj ni'je'? Mpa' ruk' q'atb'altzij ch'il nimlaj kownem kresajb'ik tzeltaq santil pkik'aslemal wnaq."
42004037	Xelk'ut uyolik chir kux xub'an Jesús ptaq tilimit chir k'o chkinaqaj.
42004038	Xel laq Jesús puq'ab' loq'laj jaj Capernaum je' xokb'ik chirchoj Simón. Ruk'ut uji' Simón qajnaq che jn nimlaj q'a' xkita' toq'ob' che Jesús rechwa' kukunuj knaq.
42004039	Ruk'ut Jesús xluke' qoq ruk' yab' kow xuyaj jn nimlaj q'a'. Pa'nim k'ut xchup jn nimlaj q'a' chirij uji' xaq Simón, xwa'laj k'ut, xok chkinimxik, ire'.
42004040	Re'chir xkub'e' q'ij, kinejel wnaq chir k'o kiyab' chir k'iy uwach ya'b'il k'o chke xkik'amlaq chwach Jesús. Ruk'ut re' xuya' uq'ab' pikiwi' pkijujnal xyukunuj knaq.
42004041	Ik'iy k'ut xresajb'ik tzeltaq santil pkik'aslemal, sub'laj k'ut kisik'in tzeltaq santil kib'ij: "At, At Uk'ijol Dios." Pumul Jesús kow xyuyojo xoq'je' xuq'atuj kiyoloj, mpa' ni'j tzeltaq santil ket'am ire' chir Re', Re' Cristo.
42004042	Ruk'ut saqer jnchik q'ij xelb'ik Jesús xye che jn jib' chpa' ik'otwa' wnaq. Sub'laj wnaq k'ut kitzukuj, xik'un ruk'. Xoq'je' kib'oychi'j rechwa' kelteb'ik chikixo'l.
42004043	Pumul Jesús xub'ij chke: Xoq'je' ni'jchik tilimit rajwixik kinya' ub'ixik jn k'ak' yoloj rech jn nimlaj uq'atb'altzij Qajwal Dios chke, mpa' rimal la' chir xintaqlaq, xcha' chke.
42004044	Kuya' k'ut ub'ixik jn k'ak' yoloje' ptaq uq'ab' loq'laj jaj rech Galilea.
42005001	K'o jn q'ij je k'o Jesús chichi' tik'lek ja' Genesaret, ruk'ut wnaq sub'laj kijet'ej Jesús rimal uta'ik uyoloj Qajwal Dios.
42005002	Xril k'ut Jesús kyeb' (2) ch'ich' chir kib'in puwi' ja' ik'o chichi' ja'. Ruk'ut kajaw ni'j ch'ich' je ib'enaq chuch'ajik kik'at rech chapal kar.
42005003	Ruk'ut Jesús xokb'ik chpam uch'ich' Simón, ch'ich chir kib'in puwi' ja'. Xub'ij Jesús che Simón chir kuq'epsaj pnaq qe'n uch'ich' chir kib'in puwi' ja', xkub'e' Jesús chpam jn ch'ich'e', tla'k'ut xokwalaq chkityojxik kinejel wnaq.
42005004	Re'chir xtene' che yoloj xub'ij che Simón: Qeb'saj b'ik qe'nchik ach'ich' chpa' najwa' qajnaq ja', tere' kitzaq ik'at tla', rechwa' kichab' sub'laj kar.
42005005	Ruk'ut Simón xub'ij che Jesús: "Ajtyojnel, juntere q'ab' xojb'in chu' ja', k'ot kar xqachopo, pumul wa At kab'ij, kintzaq nuk'ute' enk'at xe' ja'."
42005006	Jri' k'ut xki'no, xkitzaq kik'at paja' sub'laj che kar xiqaj pk'at xa' utz kraj qastaj kik'at.
42005007	Xkisk'ij pnaq ni'jchik kich'il chir ik'o chpam jnchik ch'ich' rechwa' kik'un to'aq, xipe k'ut ire' chkito'ik, xkinajsaj kyeb' (2) ch'ich' chir kib'in puwi' ja' che kar, xa' qe'nchik kraj kiqaj ni'j ch'ich' xe' ja' rimal ralal ni'j kar.
42005008	Simón Pedro re'chir xril sub'laj kar xuke' chwach Jesús xub'ij: "Tat, naya' knaq mpa' en, en ajmaklaj chij."
42005009	Jla' xub'ij mpa' sub'laj xtzaq kik'u'x rimal chir sub'laj kar xkichopo.
42005010	Xoq'je' xtzaq kik'u'x Santiago, ch'il Juan, chir uk'ijol Zebedeo, chir irich'il Simón. Ruk'ut Jesús xub'ij che Simón: Maxij awib', mpa' kmajtajb'ik chinime' k'e chqawach at te'chik ajchapal kar xa'ne' atchik ajchapal wnaq rechwa' kikojen chuwij.
42005011	Xo'w xkiqeb'sajlaq kich'ich', xkiya' knaq nejel chpa'kux kech xitaraj chirij Jesús.
42005012	Xuraq pnaq chir Jesús k'o pe jn tilimit, k'o k'ut tla' jn chij chir k'o tzel ch'a'k chirij ruk'ut chir xril Jesús, xuke' chwach tere' xuqasaj uplaj pu'lew xub'oychi'j Jesús xub'ij che: "En wet'am chir At katkon chinkunxik chirwa At kawaj."
42005013	Ruk'ut Jesús xuyuq uq'ab' xuchap pnaq, xub'ij che: Kwaj ktu'tzraq. Cha'nim k'ut xelb'ik jn tzel ch'a'k chirij.
42005014	Ruk'ut Jesús xub'ij che chir k'ot jnaq kuyolwa'. Xa'ne' jat ak'utu' awib' chwach ajnimnel chpam loq'laj jaj: Xoq'je' kaya' asip mpa' xatkuntaj knaq, jla' chpa' kub'ij pixab' chir xutz'ib'aj Moisés, rech kit'majwa' wnaq chir xatkuntejek.
42005015	Pumul sub'laj xel uyolik Jesús ptaq tilimit, kimuluj kib' sub'laj wnaq chuta'ik uyoloj Jesús xoq'je' rechwa' kikunex che kiya'b'il.
42005016	Pumul Jesús kelb'ik ptaq jib' chpa' ik'otwa' wnaq che ch'a'wem ruk' Qajwal Dios.
42005017	K'o jn q'ij Jesús tijen che tyojnem. Ikub'ul k'ut jujun chke Fariseos ch'il ajtyojel pixab' chir ipetnaq ptaq nejel aldey rech Galilea, xoq'je' k'o ipetnaq Judea, ch'il naq chir ipetnaq Jerusalén. K'o k'ut loq'laj ukownem Qajwal Dios ruk' Jesús rechwa' k'yukunuj yab'.
42005018	Tere' xy'open kyeb'xub' chijab' kik'omom chu' jn telb'al jun chij chir kamnaq raqan uq'ab' kajk'ut ire' kikojb'ik suk'te' chwach Jesús.
42005019	Kiraq tuk'ut kyok'wa' mpa' sub'laj wnaq ik'o tla'. Xipeqe' chu' jaj xkiwor uwi' jaj, tla' xkiqasaj walaq telb'al chir k'o yab' puwi', chikixo'l wnaq chwach Jesús.
42005020	Ruk'ut Jesús xril kikojb'al ire' xub'ij che jn chij: At sachtaj amak.
42005021	Xyok' k'ut che chomnik aj Fariseos xoq'je' ajtyojel pixab' xkib'ij: "¿Naq k'ut june' chir wastzij kub'ij chirij Qajwal Dios? ¿Naq kowan chusachik mak xa'ne' xo'w Qajwal Dios?"
42005022	Pumul Jesús xuna'b'e chir kux kichomaj ire' pe kanme'. Xch'a'w Jesús, xub'ij chke: ¿Kux tijen kichomaj ix piwanme'?
42005023	¿Naq che k'axt ub'ixik, "Xkuytaj knaq amak," re' lewa' ub'ixik, "Katwa'ljaq katb'inaq"?
42005024	Pumul rechwa' kiwet'maj ix, chir En, En Uk'ijol Chij chir ximpe pkaj k'o q'atb'altzij pinq'ab' rechwa' kinkuy kimak wnaq chwach lew kinkunuj knaq jn chije'. Xub'ij che jn chije' chir kamnaq raqan uq'ab': Kimb'ij chaw katwa'ljaq k'ama'b'ik atelb'al jat chawchoj.
42005025	Ruk'ut jn chije' cha'nim xwa'laj chikiwach wnaq. Xutelej utelb'al chpa' katz'alwa' xye chirchoj, kunimersaj k'ut uq'ij Qajwal Dios.
42005026	Kinejel wnaq chir ik'o tla' xtzaq kik'u'x, xkinimirsaj k'ut uq'ij Qajwal Dios. Xoq'je' sub'laj xkina' kib', xkib'ij: "Xqil mayjab'al poq'ij."
42005027	Xb'antaj ri' tere' xelb'ik Jesús xye uwach chirij jn ajmolel tojb'al rech Roma, Leví ub'i' je' kub'ul tla' chpa' kmolwa' pwaq, xub'ij che: Kat tarjaq chuwij.
42005028	Ruk'ut Leví xuya' knaq nejel, xwa'lejek xtaraj chirij Jesús.
42005029	Leví xub'an jn nimlaj nimq'ij rech k'ulb'al Jesús chirchoj. Ik'o k'ut tla' sub'laj ajmolel pwaq rich'il Leví, ch'il ni'jchik wnaq chi' mexe.
42005030	Pumul aj Fariseos, ch'il ajtyojel pixab', xkimaj kiyoq'ik ajternel rech Jesús: "¿Kux uxlaj kixwa'ik xoq'je' kitij ja' kuk' ajmolel tojb'al puq'ab' Roma xoq'je' kuk' ajmakib'?"
42005031	Jesús xuk'ulb'a' kiwach xub'ij chke: Wnaq chir utz kik'u'x kchakant ajkun chke xo'w yab' kchakan ajkun chke.
42005032	En ximpet chkisik'xik wnaq chir kichomaj ire' chir suk' kik'aslemal, xa'ne' ximpe chkisik'xik ajmakib' rechwa' kitzalq'amij kanme'.
42005033	Pumul aj Fariseos, ch'il ajtyojel pixab', xkib'ij che Jesús: "Ajternel rech Juan Bautista kub'lek kimojnek, xoq'je' kich'a'w ruk' Qajwal Dios, jla' xoq'je' kib'an ajtarnel kech aj Fariseos. Pumul ajtarnel awech xa' wi'im kaj."
42005034	Xub'ij Jesús chke: ¿Loq' k'ut rich'il rajaw tz'on chir ipetnaq pe nimq'ij kitaq che moj chir k'o rajaw tz'on kuk'?
42005035	Pumul ko'penna jn q'ij chir k'amb'ik rajaw tz'on. Te' chi' kimojen che ni'j q'ij la'.
42005036	Xoq'je' xuyol jn k'amb'al nojb'al chke: K'ot naq wnaq chir kuram jn chqab' k'ak' k'ul kukoj che k'ojb'al rech jn q'el k'ul. Wa jri' ku'no xa' ku'n k'ax che jn k'ak' k'ul, xoq'je' k'le'lent jn k'ak' k'ul ruk' jn q'el k'ul.
42005037	Xoq'je' k'ot naq wnaq kutzaq jn k'ak' vino chpam jn kolb'al tz'um chir q'elchik. Wa jla' ku'no jn k'ak' vino kurich' jn q'el kolb'al tz'um, ruk'ut vino ktixek xoq'je' kub'an k'ax kolb'al tz'um.
42005038	Xa'ne' jn k'ak' vino je' ktzaq chpam jn k'ak' kolb'al tz'um.
42005039	K'ot jnaq chir utijomchik jn jer vino nab'e tere' kurij pnaq uwach jn k'ak' vino. Mpa' kub'ij re', "Jn jer vino utzna ktijek," xcha' Jesús chke.
42006001	Che jn q'ij sábado chir tyox q'ij xq'ax Jesús ch'il ajtarnel rech chpa' tikomwa' trig. Ruk'ut ajtarnel kich'ub' uwi'taq trig tere' kiq'ut chkiq'ab' tere' kitijo.
42006002	Pumul jujun aj Fariseos xkib'ij: "¿Kux rech re' kib'an ix chir kux k'le'lent ruk' pixab' ptaq sábado chir tyox q'ij?"
42006003	Ruk'ut Jesús, xub'ij chke: ¿Kux rech kelt knaq piwi' ix, chir kux xub'an David jertaq tzij, re'chir xnumek, re' ch'il jnik'pla' wnaq chir ik'o ruk'?
42006004	¿David xok chpam loq'laj jaj xuk'am pnaq kixlinwaj chir yo'om chwach Qajwal Dios, xutijo, xuya' kech rich'il chir ik'o ruk', jn kixlinwaje' chir uxlajt ktijek xo'w ajnimnel rech loq'laj jaj yo'om chke utijik, pumul xmakent David chwach Qajwal Dios.
42006005	Ruk'ut Jesús xub'ij chke: Mpa En, chir En Uk'ijol Chij chir Empetnaq pkaj, En k'o Enq'atb'altzij puwi' q'ij sábado chir tyox q'ij, xcha' chke.
42006006	Ruk'ut jnchik q'ij sábado chir tyox q'ij xok Jesús puq'ab' loq'laj jaj, ktyojen tla', k'o k'ut tla' jn chij kamnaq use'b'al uq'ab'.
42006007	Sub'laj chajim Jesús kimal ajtyojel pixab', xoq'je' kimal Fariseos chirwa k'o kununek kub'an ptaq sábado chir tyox q'ij, rechwa' ktz'aq' tzij chirij.
42006008	Pumul Jesús ret'am Re' chir kux kichomnik, xub'ij che jn chij chir kamnaq use'b'al uq'ab': Kat waljaq katkojo'q chikixo'l wnaq. Xwa'laj k'ut jn chije' xwab'ek.
42006009	Xub'ij Jesús chke: Kinta' chiw chinime', ¿wa utz kb'an utzil pe jn q'ij sáb'ado chir tyox q'ij re'lewa' utz kb'an k'ax? ¿K'asb'ax naq wnaq re'lewa' kamsesek?
42006010	Ruk'ut Jesús xril kinejel wnaq chir isutennaq chirij xub'ij che jn chij chir kamnaq use'b'al uq'ab': Yuqu' aq'ab'. Ruk'ut re' xu'no chpa' xb'i'x che, xu'tzer knaq uq'ab'.
42006011	Ruk'ut ajtyojnel ch'il aj Fariseos sub'laj xpe kiywal. Kib'ij chikiwach chir kux ub'anik kib'an che Jesús rechwa' kikamsaj.
42006012	Xuraq q'ij chir xelb'ik Jesús je xye puwi' jn jib' che ch'a'wem ruk' Qajwal Dios xuq'axaj jn q'ab' che yoloj ruk' Qajwal Dios.
42006013	Re'chir saqrek xye usik'ij pnaq kinejel ajtarnel rech, xyucha' k'ut chikixo'l ajtarnel rech, kab'lajuj (12) Apóstoles.
42006014	Re'k'ut ri' kib'i' kab'lajuj (12) Apóstoles Simón chir xo'kes ub'i' che Pedro rimal Jesús, ch'il Andrés chir uchaq' Pedro, ch'il Santiago, ch'il Juan, ch'il Felipe, ch'il Bartolomé,
42006015	xoq'je' Mateo, ch'il Tomás, ch'il Santiago chir uk'ijol Alfeo, xoq'je' Simón chir kb'ix Zelote che,
42006016	xoq'je' Judas uk'ijol Santiago, ch'il Judas Iscariote chir kujachna Jesús pe kiq'ab' rajch'oj.
42006017	Xqajlaq Jesús ch'il kab'lajuj (12) Apóstoles xwab' pe taq'aj ch'il ni'jchik ajtarnel rech xoq'je' sub'laj che wnaq aj Judea ch'il aj tilimit Jerusalén, xoq'je' wnaq chir ipetnaq pe tilimit Tiro ch'il Sidón chir ik'o chi'taq mar.
42006018	Ruk'ut ni'j wnaqe' ipetnaq chuta'ik uyoloj Jesús, xoq'je' rechwa' kunex knaq kiya'b'il, xoq'je' Jesús xyukunuj wnaq chir sub'laj k'ax b'onom chke rimal tzeltaq santil.
42006019	Kinejel k'ut wnaq kitzukuj kux uchapik uq'u' Jesús ki'no, mpa' Jesús, k'o nimlaj choq'ab' ruk' rechwa' kukunuj nejel uwach che ya'b'il.
42006020	Ruk'ut Jesús xyutuyuj ajtarnel rech, xub'ij: Sub'laj utz iwech, ix chir ix mub'a', mpa' iwech ix jn nimlaj uq'atb'altzij Qajwal Dios.
42006021	Sub'laj utz iwech ix chir kiq'axaj numek chinime' mpa' kixnajsesna. Sub'laj utz iwech ix chir kxoq' chinime' mpa' kixtze'nna rimal iki'kte'mal.
42006022	Sub'laj utz iwech ix chir xa' wumal En chir En Uk'ijol Chij, kixetzlexek, xoq'je' kixkesajb'ik chikixo'l, mpa' utztechik kixkilo, k'ax kich'a'w chiw, xoq'je' kib'ij chir ix tzeltaq wnaq.
42006023	Sub'laj kixki'ktaq xoq'je' kixtze'naq che jn q'ijla' mpa' jni sip ix sub'laj nim k'o pkaj, mpa' jla' xb'an chke ajq'axal upixab' Qajwal Dios kimal kichuch kiqaw ire'.
42006024	Pumul k'ax iwech ix chir k'o imib'i'l, mpa' ix chinime' sub'laj utz ixk'owa' pumul pkaj k'otchik kya' chiw.
42006025	K'ax iwech ix chir najnaq ipam chinime' mpa' ko'penna jn q'ij chir kixnumna. K'ax iwech ix chir kixtze'n chinime' mpa' ko'penna jn q'ij chir kixb'isenna xoq'je' kxoq'na.
42006026	K'ax iwech ix chir utz iwilik kixb'an kimal nejel wnaq, mpa' jla' xkib'an kichuch kiqaw ire' jertaq tzij chir sub'laj utz kilik jo'staq ajq'axal pixab' xki'no, xcha' Jesús chke.
42006027	Jesús xub'ij chke: Pumul chiw ix, ix chir kixtijen chuta'ik, kimb'ij: chiloq'oj iwajch'oj, chib'ana' utzil chke naqpla' kix kitzlaj.
42006028	Chiya' iq'ab' pikiwi' naq chir kiya' mixq'ab' piwi', chich'ab'ej Qajwal Dios pikiwi' naqpla' chir kijuluj tzij chiwij.
42006029	Naqpla' kxuch'ay che jn k'ex iplaj chiya' jnchik k'ex che. Mitzilij uk'ixel xoq'je' naqpla' kumaj ichiket chiya' knaq ikoton che.
42006030	Naqpla' kuta' naq toq'ob' chaw, ya' che. Naqpla' chir kumaj chpa'kux awech mata'chik che.
42006031	Jla' chpa' kiwaj ix kib'an wnaq chiw. Jla' xoq'je' chib'ana' ix chke ire'.
42006032	Wa xo'w kiloq'oj ni'j chir kixkiloq'oj ix, ¿kuxk'ut che utzlaj chpa'kux tijen kib'an ix? Mpa' xoq'je' wnaq ajmakib' jla' kib'an ire' xo'w kiloq'oj naq chir kyuloq'oj ire'.
42006033	Xoq'je' wa xo'w kib'an utzil chke wnaq chir kib'an utzil chiw ix. ¿Kux k'ut che utzil tijen kib'an ix? Xoq'je' ajmakib' jla' kib'an ire'.
42006034	Xoq'je' wa xo'w kiya' kijolom ni'j chir kitzilij uk'ixel, ¿kux k'ut che toq'ob' kib'an ix? Xoq'je' wnaq ajmakib' kiya' jolom chikiwach mpa' ket'am chir chpa' xkiyo'o jla' uk'ixel ko'pnek.
42006035	Chiloq'oj iwajch'oj, chib'ana' utzil chke, xoq'je' chiya' kijolom kinejel wnaq miwiyi'ej uk'ixel. Wa jri' kib'an ix nimk'ut tojb'al iwech, tere' q'aljenek chir ix rilk'wa'l Qajwal Dios, mpa' re' sub'laj ch'uch'uj ranme' kuk' ni'j chir k'ot utyoxil kichi' xoq'je' kuk' tzeltaq wnaq.
42006036	Xoq'je' k'axk'ab'aq ik'u'x chke kinejel wnaq janam chpa' Iqaw chir k'o pkaj k'axk'ab' uk'u'x chke kinejel wnaq, xcha' Jesús.
42006037	Xub'ij k'ut Jesús wa ix kiq'at tzij pikiwi' ni'jchik Qajwal Dios xoq'je' kuq'at tzij piwi' ix, xoq'je' mitzaq mak chirij iwijil itzq'at rechwa' ktzaqt mak chiwij ix rimal Qajwal Dios, chikuyu' kimak wnaq jla' xoq'je' ix kuy imak rimal Qajwal Dios.
42006038	Chiya' ix chke ni'jchik mpa' Qajwal Dios nimlaj pajb'al kuya' chiw, kt'ub'en uwi' xoq'je' jet'enaq mpa' chpa' pajb'al chir kipajwa' ix xoq'je' re' jn pajb'al la' kya' chiw ix rimal Qajwal Dios.
42006039	Xub'ij Jesús jn k'amb'al nojb'al chke: ¿Kowan k'ut jn moy kuk'am ub'ej jnchik moy? ¿Wa janam tuk'ut kitzaq pusuwan che ikyeb' (2)?
42006040	Jn ajtarnel nimt ub'anik re' chwach ajtyojel rech. Pumul jun chir stz'aqat tyojb'al rib' jnamchik ub'anik chpa' ajtyojel rech.
42006041	¿Kux k'ut uxlaj, chir re' kituyuj jn k'al mes chir k'o b'aq'wach iwixlal. Pumul kituyujt ib'aq'wach ix chir k'o jn nimlaj tem chpam?
42006042	¿Kux ub'anik chir kab'ij che awixlal? "Wixlal, kuesaj jn k'al mes pab'aq'wach," kawul k'ut chir maja' kawesaj jn tem chir k'o pab'aq'wach at? ¡At kyeb' (2) aplaj! Wesajna jn tem nab'e chir k'o pab'aq'wach at tere' qas kawul resik jn mes chir k'o pu b'aq'wach awixlal, xcha' Jesús.
42006043	K'ot naq utzlaj che' chir utzt uwach kuyo'oj, xoq'je' k'ot naq tzel che', kuya' utzlajtaq uwach.
42006044	Mpa' naq che' rimal uwach q'aljanwa' kux che che'. Mpa' che uche'alt k'ix ktzukuxwa' wikix xoq'je' che uche'alt k'ix ktzukuxwa' uva.
42006045	Jun utzlaj wnaq k'o utzil pranme' june' kub'an ustajtaq chak. Jn wnaq chir utzt ranme', june' kub'an k'axlajtaq chak, mpa' kux k'o pranme' naq wnaq re' la' kub'ijlaq, xcha' Jesús.
42006046	Xoq'je' xub'ij Jesús chke: ¿Kux rech kib'ij "Tat" chwe, pumul kinta chir kux kimb'ij chiw?
42006047	Nejel naqpla' chir kpe wuk', kuta' kut Enyoloj xoq'je' ku'no chir kux kimb'ij che, kink'ut chwach kux kjnumtajwa'.
42006048	Kjnumtaj ruk' jn chij chir xuwa'lsaj richoj naj xuqasaj uxe' xuraqna uwi' b'aj te' tla' xumajlaq utz'aq'ik, xpe k'ut unimal ja' sutun chirij richoj pumul k'ot xub'an che mpa' utz uwa'lsesik ub'onom.
42006049	Ruk'ut naq chir uto'om Enyoloj pumul kub'antaj, chir kux kimb'ij kjnumtaj ruk' jn chij chir xuwa'lsaj richoj xa' chi'lew k'ot ukowil xpek'ut unimal ja' suten chirij richoj cha'nim xtub'klek sub'laj che k'ax xuraq richoj jn chij la', xcha' Jesús chke.
42007001	Jesús re'chir xtene' che yoloj kuk' wnaq, xok pe tilimit Capernaum.
42007002	K'o k'ut tla' jn chij kajwal ajxolta't aj Roma. Chir k'o jn jaqlel ajnimnel rech, sub'laj loq' krilo. Qajnaq che ya'b'il, kamem ku'no.
42007003	Xuta' k'ut jn kajwal ajxolta't chir Jesús k'o tla' xyutaq b'ik jujun chke ajwab' kech wnaq Rilk'wa'l Israel rechwa' k'e kita' toq'ob' chwach Jesús rech k'un ukunuj jn jaqlel ajnimnel rech.
42007004	Xyo'pen ire' ruk' Jesús, sub'laj xkita' toq'ob' chwach, jri' xkib'ij: "Jn kajwal ajxolta't k'o jn jaqlel ajnimnel rech nimtajnaq, kumaj k'ut che chir kab'an toq'ob' che,
42007005	mpa' sub'laj utz kril qatilimit Israel xoq'je' re' xuwa'lsaj uq'ab' loq'laj jaj qech oj."
42007006	Ruk'ut Jesús, xye kuk'. Pumul re'chir xa qe'nchik kraj kyo'pen ruk' jaj, jn kajwal ajxolta't xyutaqb'ik ni'j chir ijin k'isik' ruk' chib'ij che Jesús: "Tat, xa' wurale', mpa' retalt chwe ktok chi' wichoj.
42007007	Rechi' retalt chwe kimb'e chasik'xik, xo'w tne' katch'awaq, ya' taqnik rechwa' ku'tzer knaq jn jaqlel ajnimnel wech.
42007008	Mpa' en xoq'je' enk'o xe' taqnik kech enma'q'il, xoq'je' ik'o ajxolta't xe' entaqnik en, wa kimb'ij che june': '¡Jat!' re' k'ek, xoq'je' wa kimb'ij che jnchik: '¡Tenlaq!' re' kpetek, ruk'ut jn jaqlel ajnimnel wech kimb'ij che: '¡B'ana' jri'!' re' ku'no."
42007009	Xuta' k'ut Jesús, chir kux xub'ij xtzaq uk'u'x xutzalq'amij rib' kuk' nejel wnaq chir itaran chirij xub'ij chke: Kimb'ij chiw chir k'ot jnaqaq chke wnaq aj Israel chir jri' ukojb'al chpa' june'.
42007010	Re'chir xitzalajlaq ni'j chir xitaqb'i'k ruk' Jesús, xkiroqo chir utzernaq chik jn jaqlel ajnimnel.
42007011	Ruk'ut jnchik q'ij xye Jesús pe jn tilimit ub'i' Naín, ib'enaq ruk' ajtarnel rech xoq'je' sub'laj wnaq itaran chirij.
42007012	Naqaj chik k'owa' Jesús che uchi' okb'al tilimit, te' xrilo chir k'momb'ik jn kamnaq rech k'e muqaq, jun che ral jn malka'n xaq, sub'laj che wnaq aj tilimit ib'enaq ruk' jn xaqe'.
42007013	Ruk'ut chir xi'il jn xaqe' rimal Qajwal Jesús, xk'axk'ab' uk'u'x Jesús xub'ij che jn xaqe': ¡Xa' mtoq'chik!
42007014	Jesús xqeb' ruk' kamnaq, xuchap telb'al, ruk'ut wnaq chir kik'omom kamnaq xiwa'b'ek, ruk'ut Jesús xub'ij che jn kamnaqe': La chaw at' kimb'ij, ¡kat wa'ljaq!
42007015	Ruk'ut jn kamnaqe' xkub'e'k xumaj ch'a'wem. Ruk'ut Jesús xujach knaq che uchuch.
42007016	Ruk'ut nejel wnaq, chir xkilo sub'laj xkixijkib', xkinimirsaj uq'ij Qajwal Dios. Jri' kib'ij: "Jn nimlaj ajq'axal uyoloj Qajwal Dios xwa'laj chqaxo'l," xoq'je' "Qajwal Dios xk'un usiqij utilimit."
42007017	Xel k'ut ub'ixik chir kux xub'an Jesús chikixo'l nejel wnaq aj Judea xoq'je' ptaq tilimit chir isutennaq chirij Judea.
42007018	Ajtarnel rech Juan Bautista xkib'ij che Juan kux qas tijen kub'an Jesús. Xyusik'ij k'ut pnaq kyeb' (2) chke ajtarnel rech.
42007019	Xyutaqb'ik ruk' Jesús jri' xub'ij chke: "Chita' che Jesús: ¿Wa At, At Cristo chir kib'im knaq ajq'axal uyoloj Qajwal Dios chir kpena, qeyi'ej lewa' jnaq chik?"
42007020	Xy'open k'ut ajtarnel rech Juan Bautista ruk' Jesús, xkib'ij che: "Juan Bautista xjutaqlaq awuk' jri' kub'ij: ¿Wa At, At Cristo chir kib'im knaq ajq'axal uyoloj Qajwal Dios chir kpena, qayi'ej lewa' jnaq chik?"
42007021	Re'chir ik'o ajtarnel rech Juan Bautista ruk' Jesús, Jesús tijen kyukunuj wnaq chir iyab' xoq'je' wnaq chir k'o tzeltaq ya'b'il chke xoq'je' wnaq chir k'o tzeltaq santil pkik'aslemal xoq'je' ik'iy chir imoy xute'b'a' kib'aq'wach.
42007022	Ruk'ut Jesús xub'ij chke ajtarnel rech Juan: Jix iya' ub'ixik che Juan Bautista chir kux xiwlo xoq'je' kux xito'o, wnaq chir imoy xika'yek, xoq'je' wnaq chir kamnaq kiqan kib'inchik, wnaq chir lo'tajnaq kij che tzel ch'a'k, xyu'tzer knaq xoq'je' wnaq chir tak kixikin, kteb' kixikin, kik'astaj kamnaq qib', chke mub'a' kya' ub'ixik jn k'ak' yoloj chir kuya' k'aslemal rech k'e q'ij k'e saq.
42007023	K'otchik k'owa' rech naq wnaq chir kuya't knaq ukojb'al, re'chir kpe jn nimlaj pajb'al chirij.
42007024	Re'chir xitzalaj ajtarnel rech Juan, Jesús xumaj ub'ixik chke wnaq, chirij Juan: ¿Kux xye iwla' ix ptaq chiqi'j jib'? ¿Jn aj chir kjub'ux rimal kiq'i'?
42007025	Wa re'taj, ¿kux k'ut xye iwula'? ¿Jn chij chir utzlaj taq k'ul ukojom? Chiwla'much naqpla' chir utzlajtaq k'ul kikojo xoq'je' ikub'ul chu' pwaq xoq'je' je ik'o chkichoj kuk' nimaqtaq ajtaqnel.
42007026	Pumul, ¿kux k'ut xixelb'ik chirilik? ¿Jn ajq'axal uyoloj Qajwal Dios pe chiqi'j jib'? Qatzij chir re' ajq'axal uyoloj Qajwal Dios, kimb'ij chiw chir re' nimna ub'anik chwach jn ajq'axal uyoloj Qajwal Dios.
42007027	Chirij k'ut Juan xch'a'w Qajwal Dios chpam tyox wuj chir tz'ib'telek chir kub'ij: "Kintaqb'ik ajq'axal Enyoloj chawach, rechwa' kub'an ukiji'k ab'ej," xcha' Qajwal Dios.
42007028	Kimb'ij chiw chir k'ot naq ajq'axal uyoloj Qajwal Dios nimna chwach Juan pumul naq chir ch'iti'n ub'anik pe jn nimlaj uq'atb'altzij Qajwal Dios nimna chwach Juan, xcha' Jesús.
42007029	Nejel wnaq xoq'je' ajmolel pwaq rech q'atb'altzij Roma xkito'o, xoq'je' xkik'am uq'ab'il chir Qajwal Dios suk' ranme', xqases k'ut kija' rimal Juan.
42007030	Pumul aj Fariseos ch'il ajtyojel pixab' chir xkiqasajt kija' ruk' Juan, xkitzlaj uchomb'al Qajwal Dios.
42007031	Xub'ij Qajwal Jesús: ¿Ruk' kux che wnaq k'e Enjnumsajwa' ni'j wnaq rech ni'j q'ije'? ¿Naq k'ut janam kib'anik chpa' ire'?
42007032	Xa' janam kib'anik chpa' ni'j k'la'b' chir ikub'ul ptaq k'ayb'al chir kich'a'w chikiwach kib'ij: "Xqasu'j qasu', ruk'ut ix xix xojowta. Xqab'ixaj b'ixnik kech kamnaqib', pumul ix xixoq'ta."
42007033	Mpa' xk'un Juan Bautista chir kutijt waj xoq'je' kutijt vino, ruk'ut ix kib'ij: "Jn chijla' tzel santil k'o puk'aslemal."
42007034	Ruk'ut chir xink'un En chir En Uk'ijol Chij, kintij waj xoq'je' kintij vino. Ix xib'ij: "Chiwlamuch, jn chije': ajwi'il xoq'je' ajq'ab'rel wnaq, xoq'je' jink'isik kuk' ajmolel pwaq rech q'atb'altzij Roma xoq'je' jink'isik kuk' aj makib'."
42007035	Mpa' jn nimlaj uno'jb'al Qajwal Dios xq'aljenses kimal ni'j chir xitaraj chirij, xcha' Jesús chke.
42007036	Jun chke aj Fariseos xuta' toq'ob' che Jesús rechwa' k'utija' waj ruk' re' chirchoj. Xok k'ut Jesús prichoj jn aj Fariseo, xkub'e' chi' mexe.
42007037	K'o k'ut jn xaq chir ajtilimit xoq'je' ajmak xuto'o chir Jesús wi'im kub'an chirchoj jn aj Fariseo, xuk'amlaq jn kolb'al chir b'onom ruk' alabastro k'o k'ok'laj kumb'al chpam.
42007038	Q'ej ku'no xkije' chirij Jesús chunaqaj raqan, tere' xok chuch'ajik raqan Jesús ruk' uwa'l uwach, xoq'je' kuchiqejsaj ruk' rismal uwi', xoq'je' xutz'ub'uj raqan, xoq'je' xutzaq k'ok'laj kumb'al chirij raqan.
42007039	Pumul jn Fariseo chir rajaw jaj, xrilo chir kux xub'an jn xaqe' xub'ij pranme': "Cha't qatzij chir june' re' Jesús ajq'axal uyoloj Qajwal Dios krit'maje' chir jn xaqe' chir kuch'aj raqan, aj mak."
42007040	Ruk'ut Jesús xub'ij che Simón: Simón, k'o jn kwaj kimb'ij chaw. Xub'ij k'ut Simón: "B'ijb'alaq, ajtyojnel."
42007041	Ruk'ut Jesús xub'ij che: Ik'o kyeb' (2) wnaq k'o kik'as ruk' jn ajya'l jolom pwaq, jun job' ok'al (500) denario uk'as, jnchik ka'wnaq lajuj (50) denario uk'as.
42007042	K'ot k'ut kipwaq rech kitoj kik'as, ruk'ut jn ajya'l jolom pwaq che ikyeb' (2) xutoqob'saj kiwach, xuchupsaj kik'as. Xub'ij k'ut Jesús che Simón: ¿Naq chke ikyeb' (2) sub'laj kuloq'ojna ajya'l jlom pwaq?
42007043	Ruk'ut Simón xub'ij: "Kimb'ij en, re' jun chir nim uk'as xchub'sesek." Ruk'ut Jesús xub'ij che: Utz uchomxik xa'no Simón.
42007044	Ruk'ut Jesús xutuyuj jn xaq, xub'ij che Simón: ¿Kawul jn xaqe'? Re'chir En xnoklaq pawchoj, xayat Enja' rech ch'ajb'al Wuqan, pumul jn xaqe' ruk' uwa'l uwach xuch'aj wuqan xoq'je' xucheqejsaj ruk' rismal uwi'.
42007045	Xatz'ub'ujt Emplaj rech ritzil Enwach, pumul jn xaqe' xo'w xnoklaq uyo'omt knaq utz'ub'xik Wuqan ruk' nejel ranme'.
42007046	Xatzaqt k'ok'laj kumb'al pinwi'. Pumul jn xaqe' xutzaq k'ok'laj kumb'al chirij wuqan.
42007047	Rimal ri' kimb'ij ch'a'w chir jn xaqe' sub'laj loq' kin rilo mpa' xkuytaj sub'laj umak. Pumul naq chir xa' qe'n umak kuyek xa' qe'n uloq'xik Qajwal Dios ku'no.
42007048	Xub'ij k'ut Jesús che jn xaq: At xkuytaj amak.
42007049	Wnaq chir ik'o chi' mexe ruk' Jesús xkimaj ub'ixik chikiwach: "¿Naq k'ut june', chir xoq'je' kusach mak?"
42007050	Xub'ij k'ut Jesús che jn xaqe': Rimal akojb'al xatsoltaj che amak. Jatb'la pe jn uxunem rech anme'.
42008001	Xo'w xq'aten ni'j chpa'kuxe', Jesús xye ptaq tilimit xoq'je' ptaq aldey chub'ixik jn k'ak' yoloj rech jn nimlaj uq'atb'altzij Qajwal Dios, itaran kab'lajuj (12) ajtarnel chirij.
42008002	Xoq'je' ib'enaq ruk' Jesús jujun chke ixiqib' chir xikuntaj che tzeltaq santil xoq'je' che ya'b'il, chikixo'l ire' k'o María Magdalena re'k'ut chir xe'ses wuqub' (7) tzel santil puk'aslemal.
42008003	Xoq'je' itaran chirij Jesús, Juana, chir rixiqil Chuza, chir utaqo'n Herodes, ch'il Susana, ch'il ni'jchik ixiqib' chir kito'om Jesús ch'il ajtarnel rech.
42008004	Sub'laj wnaq xyelb'ik che nejel tilimit xkiraqkib' ruk' Jesús, ruk'ut Jesús kyuch'ab'ej ruk' k'amb'al nojb'al.
42008005	K'o jn ajtiko'nel xelb'ik chutikik trig, ruk'ut chir xumaj ujub'xik reja', k'o jn tanaj eja' xiqaj knaq chi'taq b'ej, xiyaq' cha'qan, kimal wnaq xoq'je' xitij kimal chokop chir k'o kixik'.
42008006	Jn tanaj chik xiqaj knaq chu'taq b'aj, pumul re'chir xituxek xicheqjek mpa' k'ot uroxil lew chpa' ik'owa'.
42008007	Jn tanajchik je' xiqaj ptaq k'ix, pumul re'chir xik'iylaq janam ruk' k'ix xijeq'ses rimal k'ix.
42008008	Ruk'ut uk'isb'al tanaj eja' je xiqaj chpam utzlaj lew, xik'iyek, xkiya' kiwach, jun ok'al (100) ub'aq' xuya' jujun eja'. Re' ri' xub'ij Jesús, xoq'je' kow ub'ixik xub'ij: ¡Naq k'o uxikin chuta' kux ximb'i'j!
42008009	Ruk'ut ajtarnel xkita' che Jesús: "¿Kux k'ut kukir jn k'amb'al no'jb'ale'?"
42008010	Ruk'ut Jesús xub'ij chke: Chiw ix xya'wa' ret'maxik jn rajwerem Qajwal Dios chir owtelek rech jn nimlaj uq'atb'altzij kaj. Pumul chke ni'jchik ruk' k'amb'al nojb'al xyuch'ab'ej mpa' tne' kika'yek, pumul kilta xoq'je' tne' k'o kixikin pumul kich'ob'ta chir kux kito'o.
42008011	Jn k'amb'al no'jb'ale' jri' kukiro: Eja' re' uyoloj Qajwal Dios.
42008012	Ruk'ut eja' chir xiqaj chi'taq b'ej, re' kukir ni'j chir xo'w kita' uyoloj Qajwal Dios pumul kpe tzel kresaj uyoloj Qajwal Dios pe kanme' rech kikojen tewa' che Qajwal Dios xoq'je' kisoltajt che kimak.
42008013	Ruk'ut eja' chir kiqaj chu'taq b'aj re' ni'j wnaq chir ruk' ki'kte'mal kik'am uyoloj Qajwal Dios, pumul b'enaqt ra' uyoloj Qajwal Dios pe kanme' xa' kyeb'xub' q'ij kikojnek, re'chir kiraq k'ax kitzalaj chikij.
42008014	Ruk'ut eja' chir xiqaj ptaq k'ix re' ni'j wnaq chir kita' uyoloj Qajwal Dios pumul rimal jn qaxmal anme' xoq'je' jn uchomxik mib'i'l xoq'je' rimal tzeltaq riyb'al, rimal k'ut ri' qanab't kikojb'al.
42008015	Ruk'ut eja' chir xiqaj chpam utzlaj lew re' ni'j chir k'o utzlaj anme' kuk' kita' upixab' Qajwal Dios, xoq'je' kikol pe kanme'.
42008016	K'ot naq wnaq chir kutzij uq'a', tere' kukuch uwi' che naq b'oj, re'lewa' kuya' xe' ch'at, xa'ne' kutzij uq'a' kuya' puwi' jn candelero rechwa' q'aljen kib'ej naq chir k'e okb'ik.
42008017	Mpa' nejel kuxpla' chir owtelek kelnelaq che saqil rechwa' ki'il kimal kinejel. Xoq'je' nejel kuxpla' chir k'o pe owlekil, Qajwal Dios kresanelaq che saqil.
42008018	Rechi' chir chita' chi'ntere uyoloj Qajwal Dios. Mpa' naqpla' chir k'o uyoloj Qajwal Dios pranme' kya'na utzq'at che. Pumul naqpla' chir k'ot uyoloj Qajwal Dios pranme' tne' xa' k'al qe'n k'o ruk', chir kub'ij re' k'al qenla' ke'sna che, xcha' Jesús chke.
42008019	Uchuch Jesús, ch'il rixlal xyo'pen tla' chpa' k'owa' Jesús pumul sub'laj wnaq kiroqom kib' tla' loq't xyok ruk' Jesús.
42008020	K'o k'ut jun xub'ij che Jesús: "Achuch ch'il awixlal ik'o chixjaj kaj kil awach."
42008021	Ruk'ut Jesús xub'ij: Re' Enchuch ch'il wixlal ni'j chir kita' uyoloj Qajwal Dios xoq'je' ki'no chir kux kub'ij uyoloj.
42008022	K'o jn q'ij Jesús xok chpam jn ch'ich' chir kib'in puwi' ja' ch'il ajtarnel rech, ruk'ut Jesús xub'ij chke: Chir kiram uwi' ja' rech kiq'ax chq'e ja', xa' jla' chir xkiram uwi' ja' xib'ek.
42008023	Ruk'ut chir ib'enaq puwi' ja', xk'amtaj uwram Jesús. Xpek'ut jn nimlaj kiq'i' puwi' ja' xok ja' chpam ch'ich' chir kib'in puwi' ja' xa' qe'nchik kraj kijeq'ek.
42008024	Ruk'ut ajtarnel xkik'usuj Jesús, xkib'ij che: "Ajtyojnel, Ajtyojnel, kojeq' paja'," xicha' che. Xk'astaj Jesús, sub'laj kow xyuyaj kiq'i' ch'il urep ja'. Xmatze' k'ut kiq'i' ch'il urep ja'.
42008025	Xub'ij Jesús chke ajtarnel rech: ¿Jalchi' k'owa' ikojb'al ix chi'? Ruk'ut ajtarnel xkixij kib', xoq'je' xtzaq kik'u'x xkib'ij chikiwach: "¿Naq k'ut june' chir ktaqan puwi' kiq'i', xoq'je' ktaqan puwi' ja', ruk'ut kiq'i' ch'il ja' kinimaj?"
42008026	Jesús ch'il ajtarnel rech xib'in chu' ja' suk'te' xyo'pen pkijuyb'al aj Gadarenos chir k'o chq'a ja', chwach pnaq Galilea.
42008027	Re'chir xqajlaq Jesús pch'ich' chir kb'in puwi' ja' xo'pen jn chij ruk' chir kpe pe tilimit Gadara, jn chije' jerchik k'o tzel santil puk'aslemal, k'ot uq'u' chirij, xoq'je' jaqaltechik chirchoj xa'ne' je'chik jaqal chpamtaq muqb'al kech kamnaqib'.
42008028	Jn chije' re'chir xril uwach Jesús, xutzaq rib' pu'lew chwach, sub'laj kow xch'awek, xub'ij: "¿Kux uxlaj kamin awib' wuk' Jesús, Uk'ijol nimlaj Dios? ¡B'ana' toq'ob' mab'an k'ax chwe!"
42008029	Jla' xub'ij mpa' Jesús xutaq resik jn tzel santil che jn chije' mpa' k'iy rajlab'al jn tzel santil xub'an rech che uk'aslemal jn chije'. Tne' ximtel raqan uq'ab' che ch'ich' ximb'al, xoq'je' tne' chajtelek, kuq'atz pnaq ximb'al chir ximtelwa' raqan uq'ab' tere' k'amb'ik rimal jn tzel santil ptaq chiqi'j jib'.
42008030	Xuta' k'ut Jesús che: ¿Kux ab'i' at? Ruk'ut jn chije' xuk'ulb'a': "En, Legión emb'i'." Jla' xub'ij jn chije' mpa' sub'laj che tzeltaq santil oknaq puk'aslemal.
42008031	Ruk'ut tzeltaq santil xkita' toq'ob' che Jesús chir kutaqt b'ik pusuwan pe jn nimlaj jul chir sub'laj qu'm upam.
42008032	Ik'o k'ut jn puq che aq chir tijen kitij kecha' puwi' jib' ruk'ut ni'j tzeltaq santil xkita' toq'ob' che Jesús chir kuya' luwar chke k'e ok chkipam ni'j aqla' ruk'ut Jesús xunimaj.
42008033	Ruk'ut ni'j tzeltaq santil xyelb'ik puk'aslemal jn chije', je' xi'ok chkipam ni'j aq, ruk'ut jn puq che aqe' xkitzaqb'ik kib' pa'nim chwach jn uwach b'aj xiqaj paja' xijeq'ek.
42008034	Ruk'ut ni'j ajyuq'al aq, re'chir xkil ni'j chpa'kuxe' chir xraqtejek, xkanij kib', xye kiyolo' pe tilimit, xoq'je' ptaq aldey.
42008035	Xyo'pen k'ut wnaq ruk' Jesús chirilik chir kux xraqtejek, re'chir xyo'pen tla' xkiraq k'ut jn chije' chir xyelb'ik tzeltaq santil puk'aslemal, k'o chik uq'u' utzchik uchomb'al, kub'ul chwach Jesús, ruk'ut wnaq xkixij kib'.
42008036	Ruk'ut wnaq chir ik'o tla' xkilo chir xkuntaj knaq jn chije' xkiya' k'ut ub'ixik chke nik'ije' chir xyo'pen chirilik chir kux xraqtejek.
42008037	Ruk'ut nejel wnaq aj tilimit Gadara, xkita' toq'ob' che Jesús chir elaqb'ik tla', mpa' xok jn nimlaj uxib'ilib' chke. Xak'ut jla' xaq'an Jesús pch'ich' chir kb'in puwi' ja' xtzalajb'ik.
42008038	Ruk'ut jn chije' chir xel tzel santil puk'aslemal xuta' toq'ob' che Jesús rechwa' ktaraj chirij. Pumul Jesús xuk'is uyoloj ruk' xub'ij che:
42008039	Kat tzaljaq chawchoj ayolo' chke awnaq chir kux xub'an Qajwal Dios chaw. Ruk'ut jn chije' xye chub'ixik chke nejel tilimit jnik'pla' nimaqtaq mayjab'al chir xub'an Jesús puk'aslemal.
42008040	Re'chir xtzalajlaq Jesús, xk'ul kimal wnaq ruk' ki'kte'mal mpa' kinejel kiyi'em chik.
42008041	Xo'pen jn chij ruk' Jesús Jairo ub'i', jn chije' nim reqle'n chpam uq'ab' loq'laj jaj xuke' chwach Jesús, kuta' toq'ob' che Jesús rechwa' kokwa' chirchoj.
42008042	Mpa' k'o jn umi'al chir xa' jun che lij, kab'lajuj (12) ujanab' kamem ku'no. Re'chir b'enaq Jesús sub'laj kijet'ex kimal wnaq.
42008043	B'enaq xoq'je' chikixo'l wnaq jn xaq chir xb'antaj kab'lajuj (12) janab' chir ktene't kik che, xusach k'ut nejel upwaq, pumul k'ot naq ajkun kowannaq chukunxik.
42008044	Xqet chirij Jesús, xuchap pnaq utza'm uq'u' Jesús. Pa'nim k'ut xtene' jn kik' che.
42008045	Xub'ij k'ut Jesús: ¿Naq xnuchupo? Kinejel k'ut xkib'ij chir ire't xkichap Jesús, ruk'ut Pedro xub'ij che Jesús: "Ajtyojnel sub'laj che wnaq kat kijet'ej xoq'je' kat kich'ik'mij."
42008046	Jesús xub'ij: Pumul k'o jun xnuchupo, mpa' En xino'o chir xelb'ik jn nimlaj kownem chwe.
42008047	Ruk'ut jn xaqe' xrilo chir loq't kriwaj rib' chwach Jesús kb'irb'itnek xuke' chwach Jesús xub'ij chikiwach nejel wnaq chir kux uxlaj chir xuchap utza'm uq'u' Jesús, xoq'je' xub'ij chir kux ub'anik xu'tzer knaq pa'nim.
42008048	Ruk'ut Jesús xub'ij che jn xaqe': At Enmi'al, rimal akojb'al xatu'tzer knaq. Jatb'la' pe jn uxunem rech anme'.
42008049	Tijinna che yoloj Jesús, re'chir xo'pen jn taqo'n chir petnaq chirchoj Jairo chir nim reqle'n puq'ab' loq'laj jaj. Xub'ij che Jairo: "Xkam ami'al. Maya'chik latz' che Ajtyojnel," xcha' che.
42008050	Pumul Jesús re'chir xuta' ni'j yoloje', xub'ij che Jairo: "Maxij awib' xo'w katkojnaq chuwij En, rechwa' ku'tzer ami'al."
42008051	Ruk'ut chir xo'pen Jesús chirchoj Jairo, k'ot jnaqaq xuk'uluj kok ruk' pajaj chpa' kowa kamnaq, xo'w Pedro, ch'il Juan, ch'il Santiago, ch'il uchuch uqaw xyok pajaj chpa' k'owa' jn lije'.
42008052	Kinejel k'ut kyoq' chirij umi'al Jairo, xoq'je' kib'isen chirij. Ruk'ut Jesús xub'ij chke: Mixoq'chik, mpa' re' kamnaqta, xa' wuram ku'no, xcha' chke.
42008053	Ruk'ut wnaq xa' kitze'j uwach Jesús, mpa' ire' ket'am chir kamnaqchik jn lije'.
42008054	Ruk'ut Jesús xuchap uq'ab' k'al lij. Xuch'ab'ej xub'ij che: ¡Li, katwa'ljaq!
42008055	Xtzalaj laq usantil jn lije', xwa'laj k'ut pa'nim. Ruk'ut Jesús xyutaq uchuch uqaw chuya'ik uwaj.
42008056	Ruk'ut uchuch uqaw jn lije', sub'laj xtzaq kik'u'x. Pumul Jesús xub'ij chke chir mat' k'o jnaq kb'ixwa' chir kux xraqta ruk' umi 'a l.
42009001	Jesús xye usik'ij kab'lajuj (12) ajtarnel rech. Xuya' q'atb'altzij ch'il loq'laj kownem chke rechwa' kesajb'ik pkik'aslemal wnaq nejel tzeltaq santil, xoq'je' xuya' q'atb'altzij ch'il loq'laj kownem chke rechwa' kikunuj nejel uwach che ya'b'il.
42009002	Xoq'je' xyutaq chub'ixik jn nimlaj uq'atb'altzij Qajwal Dios, xoq'je' xyutaq chkikunxik yab'.
42009003	Ruk'ut Jesús xub'ij chke: K'o mik'amb'ik rech ib'ej. K'ot ch'imi'y, xoq'je' k'ot chim, k'ot waj, k'ot pwaq kik'amb'ik xoq'je' mik'amb'ik ka'tzaq iq'u'.
42009004	Xa' naqpla' che jaj kxokwa', kixelaq knaq tla' suk'te' re'chir kb'antajna ichak che jn tilimit la' tere' kxelaq tla'.
42009005	Jalchi'pla' kixk'ulex tewa', kixelaqlaq tla', che jn tilimit la' chitowtoj knaq poqlaj chir k'o chiwqan kqaljenwa' chir ire' xkik'amt uyoloj Qajwal Dios.
42009006	Xyelb'ik ajtarnel rech Jesús xiq'atan ptaq nejel aldey chub'ixik jn k'ak' yoloj rech Qajwal Jesucristo, xoq'je' chkikunxik yab' che nejel tilimit.
42009007	Xuta' k'ut q'atb'altzij Herodes nejel mayjab'al chir tijen kub'an Jesús, sach uk'u'x Herodes, mpa' k'o jujun kib'ij chir re' Juan Bautista xk'astajlaq chikixo'l kamnaqib'.
42009008	K'o ni'jchik kib'ij chir re' Elías chir ajq'axal uyoloj Qajwal Dios xk'uten jumulchik: "Ruk'ut ni'jchik kib'ij chir jnchik ajq'axal uyoloj Qajwal Dios xk'astajlaq chikixo'l kamnaq'ib'."
42009009	Xub'ij k'ut Herodes: "June' re't Juan mpa' en xintaq resik uwi' re'chir k'o pche'. ¿Pumul naq k'ut june' chir jri' tijen ku'no?" Kraj Herodes kril uwach Jesús.
42009010	Re'chir xitzalajlaq Apóstoles xkib'ij che Jesús chir kux xye kib'ana'. Ruk'ut Jesús xye uk'amb'ik pikitke'lam pe jn tilimit ub'i' Betsaida.
42009011	Pumul re'chir xkit'maj wnaq chir jalchi' xyewa' Jesús chi' xitaraj chirij, re'chir xyo'pnek. Jesús xyuk'uluj, kuya' k'ut ub'ixik jn nimlaj uq'atb'altzij Qajwal Dios chke, xyukunuj naq iyab'.
42009012	Re'chir xqaj qij, xiqet kab'lajuj (12) ajtarnel ruk' Jesús xkib'ij che: "Jacha'b'ik ni'j wnaqe' rechwa' kib'e ptaq aldey chir isutennaq chiqij rech k'e kitzukuj kiwarb'al xoq'je' kitzukuj kux kitijo. Mpa' wural pe chiqi'j jib' oj k'owa' k'ot k'ayxek."
42009013	Jesús xub'ij chke: Chiya' kiwaj ix. Ruk'ut ire' xkib'ij: "K'ot k'o quk' oj xa' job' (5) kixlinwaj ch'il kyeb' (2) kar k'o quk'. ¿Xo'w nuk'ute wa k'e qaloq'o' kixlinwaj kech sub'laj che wnaq?"
42009014	Mpa' kraj ik'o job' mil (5,000) chijab' tla'. Xub'ij k'ut Jesús chke ajtarnel rech: Chib'ij chke wnaq chir kikob'oq ptaq puq che ka'wnaq lajuj (50) wnaq.
42009015	Jla k'ut xkib'ij ajtarnel chke wnaq, xikub'e' k'ut nejel wnaq.
42009016	Ruk'ut Jesús xuk'am pnaq job' (5) kixlinwaj ch'il kyeb' (2) kar, xuwa'lsaj uwach pkaj xutewchij job' (5) kixlinwaj ch'il kyeb' (2) kar xupiro xuya' chke ajtarnel rech kiya'wa' chke nejel wnaq.
42009017	Xiwa' k'ut kinejel xoq'je' xinojek xqaxen k'ut kab'lajuj (12) chikach uqax kixlinwaj ch'il kar.
42009018	Re'chir Jesús tijen kch'a'w ruk' Qajwal Dios putike'lam. Ik'o k'ut ajtarnel rech ruk', ruk'ut Jesús xuta' chke: ¿Naq k'ut En, kib'ij wnaq?
42009019	Ruk'ut ire' xkib'ij che Jesús: "K'o jujun kib'ij chir at Juan Bautista. Ni'jchik kib'ij chir at Elías ajq'axal uyoloj Qajwal Dios, ruk'ut ni'jchik kib'ij chir at jnchik ajq'axal uyoloj Qajwal Dios rech jertaq tzij chir xatk'astaqlaq chikixo'l kamnaqib'."
42009020	Xub'ij Jesús chke: Pumul ix, ¿naq En, kib'ij ix? Ruk'ut Pedro, xub'ij che: "At, Cristo chir at toqomlaq rimal Qajwal Dios."
42009021	Pumul Jesús xuchilb'ej chke ajtarnel rech, xub'ij: K'o mib'ijwa' chir En, En Cristo.
42009022	Xub'ij chke: Rajwixik En, chir En Uk'ijol Chij chir Empetnaq pkaj kinq'axajna sub'laj q'oxmal xoq'je' ketzlexna Enwach kimal ajwab' kech wnaq aj Israel, xoq'je' kimal kinimal ajnimnel rech loq'laj jaj, xoq'je' kimal ajtyojel pixab', kinkamsesna xoq'je' che urox (3) q'ij kink'astajna chikixo'l kamnaq qib'.
42009023	Xub'ij k'ut Jesús chke kinejel wnaq: Wa k'o jnaqaq kraj ktaraj chuwij k'untechik chir kux kraj re' chuk'ama' b'la' ucruz rech q'oxom nejeltaq qij, tarjaq chuwij.
42009024	Mpa' naqpla' chir kuya't uk'aslemal pe kamikal xa' wumal En, june' ksachna uwach uk'aslemal. Pumul naq chir ksach uwach uk'aslemal xa' wumal En, june' kuraqna jn k'aslemal rech chb'e q'ij chb'e saq.
42009025	Mpa' kux kuch'ak naq chij chirwa kuch'ak nejel uwach lew, pumul kub'an nimlaj k'ax che rib', xoq'je' qaj pk'ax.
42009026	Xub'ij k'ut Jesús naq wnaq chir k'ix chuwij En xoq'je' kix chirij Enyoloj, xoq'je' En chir En Uk'ijol Chij chir Empetnaq pkaj kinkix chirij re' re'chir kimpe ruk' unimal Enq'ij, xoq'je' ruk' unimal uq'ij Qajawxel, xoq'je' ruk' unimal kiq'ij tyoxlajtaq taqo'n rech kaj.
42009027	Qatzij kimb'ij chiw chir ik'o jujun wural chir kikamtena suk'te' kilna jn nimlaj uq'atb'altzij Qajwal Dios.
42009028	Kraj waxqib' (8) q'ijchik ub'itik ni'j yoloje' re'chir Jesús xyuk'amb'ik Pedro, ch'il Juan ch'il Santiago chu' jib' che cha'wem ruk' Qajwal Dios.
42009029	Re'chir tijen che yoloj ruk' Qajwal Dios, xk'extaj ukayb'al Jesús. Xoq'je' uq'u' xub'an sub'laj saqlo'loj xoq'je' kpoqen chik.
42009030	Xik'utun kyeb' (2) chijab' kiyolow ruk', ire' k'ut Moisés ch'il Elías chir ajq'axal uyoloj Qajwal Dios chir xikije' jer tzij.
42009031	Sutunaq chikij ire' jn poqpetem rech kaj, tijen kiyolow ire' chirij uk'amikal Jesús chir kuq'axajna Jerusalén.
42009032	Pumul Pedro xoq'je' ni'jchik chir ik'o ruk' Jesús k'ax kiwuram, pumul xkil unimal uq'ij Jesús, xoq'je' xkil kyeb' (2) chijab' chir ik'o ruk'.
42009033	Re'chir tijen kitzalaj kyeb' (2) chijab' chir ik'o ruk' Jesús, xub'ij Pedro che Jesús: "Ajtyojnel, ¡sub'laj utz chqe oj ojk'o wural! Qab'na' xub' (3) taq k'aj jun awech At jun rech Moisés, jun rech Elías." Jala'k'ut xub'ij Pedro mpa' ret'amt re' kux kub'ij.
42009034	Re'chir tijen che yoloj Pedro xqaj jun sutz' pikiwi' ajtarnel rech Jesús xkixijkib' re'chir xqaj sutz' pikiwi'.
42009035	Xpe k'ut jn ch'a'wem chpam jn sutz', xub'ij: ¡Re' june' Enk'ijol chir loq' kwilo, chita' chir kux kub'ij re' chiw!
42009036	Re'chir xtene' jn ch'a'wem xa' utikel chik Jesús xelknaq. Ruk'ut ajtarnel chir ik'o ruk' Jesús xich'a'w te'chik che ni'j q'ijla', k'ot jnaq xkiyolwa' chir kux xkilo.
42009037	Chukab' q'ij re'chir xiqajlaq chu' jib', Jesús ch'il xub' (3) ajtarnel rech, xyel laq sub'laj wnaq chuk'ulik Jesús.
42009038	K'o k'ut jun chij, chikixo'l wnaq chir kow xch'awlaq xub'ij: "Ajtyojnel, kinta' jn nimlaj toq'ob' chaw chir wula' k'al enk'ijol xak'ut jun che laj k'o wuk'.
42009039	Wula'much chir kchap rimal jn tzel santil xa't qe'n ksik'nek xoq'je' kutzaq pu'lew xoq'je' kwoqow uwa'l uchi'. Sub'laj k'ax uya'ik knaq ku'no. Xoq'je' sub'laj k'ax kub'an knaq che utyo'jil.
42009040	Xye emb'oychi'j ajtarnel awech chir kesajwab'ik jn tzel santile' puk'aslemal enk'ijol, pumul xikont chresik."
42009041	Ruk'ut Jesús, xub'ij: Ix keja'l wnaq chir k'ot kikojb'al, xoq'je' ajmak. ¿Kib'ij ix chir nejeltaq q'ij Enk'o iwuk' rechwa' kxinch'ijo? Xub'ij k'ut che jn chij: K'ma'laq ak'ijol wuk' wural.
42009042	Re'chir tijen qeb'laq jn laje' ruk' Jesús, jn tzel santil xutzaq jn laje' pu'lew, xub'alq'atij knaq. Pumul Jesús kow xuyaj jn tzel santil, ruk'ut jn tzel santil xelb'ik puk'aslemal jn laje', Jesús xukunuj knaq jn laje' xujachb'ik che uqaw.
42009043	Kinejel k'ut wnaq chir ik'o tla' sub'laj xtzaq kik'u'x chir Qajwal Dios sub'laj nim ub'antejik. Re'chir tijen ktzaq kik'u'x nejel wnaq rimal nejel chir kux xub'an Jesús, xub'ij Jesús chke ajtarnel:
42009044	Chikojo' pixikin ni'j yoloje'. Mpa' En chir En Uk'ijol Chij kinjachna pe kiq'ab' wajch'oj.
42009045	Pumul kich'ob't ajtarnel rech Jesús kux kub'ij ni'j yoloje', mpa' yo'omt chke uch'ob'ik ni'j yoloje'. Kixij kib' chuta'ik che Jesús chir kux kub'ij ni'j yoloje'.
42009046	Ruk'ut ajtarnel rech Jesús xkichap kib' che tzij chikiwach rimal uch'ob'ik chir naq nimna ub'anik chikixo'l ire'.
42009047	Ruk'ut Jesús, xrit'maj chir kux uchomnik kanme' ajtarnel rech, xuk'am pnaq jn k'al xuya' ruk' Re'.
42009048	Xub'ij Jesús chke: Naqpla' chir kuk'am jn k'al k'ale' pimb'i' En, En knuk'omo, xoq'je' naqpla' chir knuk'am En, kuk'am xoq'je' naq xtaqawlaq wech, jla' kimb'ij mpa' naq chir ch'iti'n ub'anik chixo'l ix, junla' nimna ub'anik chwach Qajwal Dios.
42009049	Xub'ij k'ut Juan che Jesús: "Ajtyojnel xqil jun chir pab'i' kresaj b'ik tzeltaq santil chke wnaq, ruk'ut oj xqaq'atuj, mpa' ktarajt chiqi'j."
42009050	Xub'ij Jesús che Juan: ¡Miq'atuj! Mpa' naq wnaq chir qajch'ojta june' ajto'l qech.
42009051	Re'chir tijen qetlaq q'ij rech utzalajb'al Jesús pkaj jumulchik, xukub'a' ub'ej rech k'e Jerusalén.
42009052	Jesús xyutaqb'ik utaqo'n chir xina'b'aj chwach re'. Xib'e k'ut, xyok pe jn aldey kech aj Samaritanos, k'e kitzukujwa' kiwarb'al tla'.
42009053	Ruk'ut aj Samaritanos xkik'lujtaj, rimal chir xkinab'ej ire' chir Jesús ch'il ajtarnel rech suk' ib'enaq Jerusalén.
42009054	Ruk'ut Santiago ch'il Juan, xkib'ij che Jesús: "Tat, ¿kawaj chir qataq uta'ik chir qajlaq q'a' pkaj k'yuparijwa' nejel ni'j wnaqe'?"
42009055	Ruk'ut Jesús utzt xuta' ni'j yoloje' xutzalq'amij rib' kuk' kow xyuyojo.
42009056	Rimal ri' je'chik xib'e che jnchik aldey.
42009057	Re'chir ib'enaq pub'ej, k'o jn chij xub'ij che Jesús: "Tat, kintaraj chawij xa' jalchi'pla' katb'ewa' chi'."
42009058	Xub'ij Jesús che: Taq par k'o kijul, xoq'je' taq chokop chir kiripep pkaj k'o kisok. Pumul En, chir En Uk'ijol Chij chir Empetnaq pkaj xa'ne' Enwi' kot kinkatz'b'awa'.
42009059	Xub'ij Jesús che jnchik chij: Kat tarjaq chuwij. Pumul re' xub'ij: "Tat, ya' chwe chir k'e emuqu' knak enqaw nab'e tere' kintaraj chawij."
42009060	Pumul Jesús, xub'ij che: Ya' chke kamnaq kimuq kikamnaq chikiwach. Pumul at, jat chub'ixik jn nimlaj uq'atb'altzij Qajwal Dios chke wnaq.
42009061	Xoq'je' k'o jnchik xub'ij che Jesús: "Tat, kintaraj chawij, pumul ya'na chwe chir, nab'e k'e ench'ab'ejna knaq kinejel wixlal chir ik'o chwichoj."
42009062	Pumul Jesús xub'ij che: Naq ajchak chir uchopom tumun kech wakix tere' ka'y chirij. Retalt che chir kok chpam jn nimlaj uq'atb'altzij Qajwal Dios.
42010001	Xo'w xq'aten ri', Jesús xyucha' oxk'al kab'lajuj (72) ajtarnel rech, xyutaq b'ik ptaq kakab' (2) kina'b'aj b'ik chwach Re'. Ptaq nejel tilimit xoq'je' ptaq nejel luwar chpa' k'ewana Re'.
42010002	Xub'ij Jesús chke: Qatzij chir sub'laj uwach tiko'n chir yakek kraj, pumul ikiyt ajchak rech kimol uwach tiko'n, chita'b'la' che rajaw tiko'n chir kyutaqa'laq ajchak rech kimolwa' uwach tiko'n.
42010003	¡Jix! Chiwla'much chir kxintaq b'ik kawulpa' ral taq kirnere chikixo'l tiw.
42010004	Mik'am b'ik kolb'al ipwaq xoq'je' mik'amb'ik ichim, ch'il jalb'al ixajab'. Xa' mixwab' chuya'ik ritzil kiwach wnaq ptaq b'ej.
42010005	Nejel jaj chpa' kxokwa' re' nab'e kib'ij: "Jn uxunem rech anme' iwuk' ix iwenejel chir ixk'o chpam jn jaje'."
42010006	Wa k'o jnaq che jn jaje' chir k'o jn uxunem rech anme' pranme', jn uxunem rech anme' chir ik'omom ix qaj puwi'. Pumul wa k'otaj jn uxunem rech anme' chir ik'omom ix ktzalajlaq iwuk' ix jumulchik.
42010007	Kixelaq knaq chpam jn jaj la' chitija' chir kux kiya' ire' chiw mpa' jn ajchak kumaj che re' ktoj uchak, xa' mik'ex iwichoj.
42010008	Xa' naq pache tilimit kxokwa' xoq'je' wa kixk'ulxek, chitija' chir kux kya' chiwach.
42010009	Chikunuj knaq yab' chir ik'o tla', xoq'je' chib'ij chke: "Xqetlaq iwuk' jn nimlaj uq'atb'altzij Qajwal Dios."
42010010	Pumul wa k'o wnaq rech naq tilimit chir kajt kixkik'uluj ptaq b'ej chib'ij chke:
42010011	"Xoq'je' paqlaj rech itilimit chir xneke' chqaqan qatowto knaq rechwa' q'aljenek chir ix xik'amt uyoloj Qajwal Dios, pumul chiwet'maj chir jn nimlaj uq'atb'altzij Qajwal Dios xqeb'laq iwuk'."
42010012	Kimb'ij chiw chir jnikt k'ax xuraq Sodoma chwach jn k'ax chir kuraqna jn tilimite', che jn q'ij re'chir Qajwal Dios kuq'at tzij pikiwi' nejel wnaq rech uwach lew.
42010013	Xub'ij Jesús: ¡K'ax kech, wnaq rech tilimit Corazín! Xoq'je', ¡k'ax kech, wnaq rech tilimit Betsaida! cha't xb'an k'utumb'al rech ukownem Qajwal Dios chikixo'l wnaq rech tilimit Tiro, xoq'je' chkixo'l wnaq rech tilimit Sidón, chpa' kb'an chixo'l ix, jertre' xkikoj q'eltaq k'ul chikij, xoq'je' jertre' xikub'e' chpam chaj, xoq'je' jertre' xkitzalq'amij kanme'.
42010014	Pumul re'chir ko'pen uk'isb'al q'ij kuq'at tzij Qajwal Dios pikiwi' nejel wnaq, nimna k'ax kpe chiwij ix chwach wnaq rech tilimit Sidón ch'il Tiro.
42010015	Ruk'ut ix wnaq aj tilimit Capernaum, ¿re' kiwaj ix chir kixwa'lses suk'te' pkaj? Pumul En kimb'ij chiw chir jla'ta suk'te' pk'axk'ol kixtoq'wa'b'ik.
42010016	Naqpla' chir kuta' iyoloj ix, En knuto'oj. Naqpla' chir kxutzaq pnaq jla', En knutzaq pnaq jla', xoq'je' kutzaq pnaq jla' Qajwal Dios chir xtaqawlaq wech, xcha' chke ajtarnel rech.
42010017	Ruk' sub'laj ki'kitem xitzalajlaq oxk'al kab'lajuj (72) ajtarnel rech Jesús, xkib'ij che Jesús: "Tat, xoq'je' pab'i', tzeltaq santil xkinimaj qech."
42010018	Xub'ij k'ut Jesús chke: Xwulmuch En chir Satanás, tijen k'is uchoq'ab' chpa' kaypa' qajlaq pkaj.
42010019	Chiwla'much chir xinya' jn kownem chiw rechwa' kixb'in pikiwi' tzeltaq kmatz xoq'je' pikiwi' sina'j, xoq'je' rech uk'lelxik uchoq'ab' jn tzel rech kowan tewa' chub'anik k'ax chiw.
42010020	Pumul mixki'ktek chir tzeltaq santil kita' iwech, re' kixki'ktaq chir ib'i' tz'ib'tal chik rimal Qajwal Dios chpam wuj rech k'aslemal pkaj.
42010021	Jesús che jn hora la' sub'laj xki'ket usantil, xub'ij: At Enqaw, kinnimersaj aq'ij, chir At rajaw kaj xoq'je' At rajaw uwach lew mpa' xawawaj ni'j tyojneme' chikiwach wnaq chir nim kichomb'al xoq'je' xawawaj ni'j tyojneme' chikiwach wnaq chir sak'al kiwi'. Pumul xak'ut chikiwach taq k'la'b' chir k'ot kichomb'al. Jla' At Enqaw, mpa' jla' xawaj At, xcha' Jesús che Qajwal Dios.
42010022	Xoq'je' Jesús xub'ij chke: Nejel xujach Enqaw chwe En, k'ot jnaq ret'am Enwach chir En k'ijolxel xo'w Qajawxel ret'am Enwach xoq'je' k'ot jnaq ret'am uwach Qajawxel xo'w En chir En k'ijolxel wet'am uwach xoq'je' che naqpla' kwaj En kinq'aljansaj rech kit'majwa' uwach Qajwal Dios.
42010023	Xutz'alq'amij rib' Jesús kuk' ajtarnel rech, xub'ij chke pikitke'lam: K'ot chik k'owa' kech wnaq chir tijen kilo chir kux tijen kiwul ix chinime'.
42010024	Mpa' kimb'ij chiw chir ik'iy ajq'axal uyoloj Qajwal Dios jertaqtzij xoq'je' nimaqtaq ajtaqnel jertaqtzij sub'laj xkirij ire' rilik ri' chir tijen kiwul ix chinime', pumul xkilta, xoq'je' xkirij uta'ik ni'j Entyojneme' chir tijen kita' ix chinime', pumul xkita'taj, xcha' Jesús chke.
42010025	Xwab' k'ut jn ajch'a'wem chikij wnaq, kraj re' chir kuya' che' pub'ej Jesús, xub'ij che Jesús: "Ajtyojnel, ¿kuxk'ut kimb'ono rech kwechb'ej jn k'aslemal chir k'istechik?"
42010026	Xub'ij k'ut Jesús che: ¿Kux k'ut tz'ib'tal chpam tyox wuj? Xoq'je', ¿Kux k'ut tijen kanik'ij at?
42010027	Ruk'ut re' xub'ij che Jesús: "Pixab' kub'ij chaloq'oj Qaqjaw chir aDios ruk' nejel awanme' xoq'je' ruk' nejel ak'u'x, xoq'je' ruk' nejel achoq'ab' xoq'je' ruk' nejel achomb'al xoq'je' loq'oj awijil atz'aqat chpa' uloq'xik awib' at ka'no."
42010028	Xub'ij Jesús che: Uxlaj xab'ij b'ana'b'la' jla' rech karaqwa' jn k'aslemal chir k'istechik.
42010029	Pumul kraj k'ut re' kuk'utu chir suk' uk'aslemal rechi' xuta' jumulchik che Jesús: "¿Naq k'ut wijil entz'aq'at?"
42010030	Ruk'ut Jesús, xub'ij che: K'o jn chij chir petnaq Jerusalén re'chir tijen qajlaq pe tilimit Jericó xqaj k'ut pe kiq'ab' elq'om xelq'ax nejel uchpa'kux xoq'je' xch'ay knaq, kamem ku'no.
42010031	Xuraq pnaq chir qajnaqlaq jn ajnimnel rech loq'laj jaj, pumul re'chir xril jn chije' chir lik'en pub'ej xutzal ub'ej xyek.
42010032	Xoq'je' qajnaqlaq jn chij Levita, re'chir naqaj chik k'owalaq che jn luwarla', xoq'je' xo'w xril pnaq jn chije' chir lik'en pub'ej xutzal ub'ej xyek.
42010033	Pumul k'o jn chij aj Samaritano qajnaqlaq che jn b'eje' re'chir xk'un ruk' jn chije' chir soktajnaq rij', xrilo sub'laj xk'axk'ab' uk'u'x che.
42010034	Xqeb' ruk' jn chije' xutzaq aceite rech olivo ch'il vino che usoktajnaq xoq'je' xub'atz' che jn k'ul. Xraqansaj chirij ukyej xuk'amb'ik pe jn warb'al, xuchijij tla'.
42010035	Chukab' (2) q'ij xe'taq k'ek xresajlaq pukixtal kyeb' (2) denario xuya' che aj chajal warb'al, xub'ij che: "Walawchij knaq jn chije', jnik'pla' pwaq kasachna chirij, re'chir kintzalajlaq kintoj chaw."
42010036	¿Naq kachomaj at, chke ixub' (3) chijab'e' xuk'utu' chir loq' xril rijil utz'aq'at chir xqaj pe kiq'ab' elq'om? xcha' Jesús che.
42010037	Ruk'ut re' xub'ij: "Re' jun chir xuk'ut jn k'axk'ab'al uk'u'x." Ruk'ut Jesús xub'ij che: Jatb'la' xoq'je' ab'ana' at chpa' xub'an jn chij aj Samaria.
42010038	Re'chir b'enaq Jesús pub'ej ch'il ajtarnel xyok chpam jn aldey k'o k'ut jn xaq tla' chir Marta ub'i' xuk'uluj Jesús chirchoj.
42010039	Ruk'ut Marta k'o jn uchaq' María ub'i'. Re'k'ut María chir xkub'e' chwach Jesús chuta'ik uyoloj.
42010040	Pumul Marta sub'laj xye uk'u'x ruk' utajkil. Xqeb' ruk' Jesús, xub'ij che: "Tat, ¿k'ot kub'ij ak'u'x at chir enchaq' xnuya' knaq entikel rechwa' kxinnimaj? B'ijb'la' che chir knuto'oj."
42010041	Ruk'ut Jesús, xub'ij che: Marta, Marta, sub'laj b'enaq ak'u'x chirij atajkil.
42010042	Pumul xa' jun chpa'kux qas rajwixik, ruk'ut María re' qas rajwixik xucha' re' re'k'ut la' chir k'ot jnaq ke'san rech ch e.
42011001	Jesús tijen che ch'a'wem ruk' Qajwal Dios, re'chir xtene', xub'ij jn ajtarnel: "Tat, jatyojij che ch'a'wem ruk' Qajwal Dios, jla' chpa' Juan Bautista xutyojij ajternel rech che ch'a'wem ruk' Qajwal Dios."
42011002	Xub'ij Jesús chke: Re'chir kixch'aw ruk' Qajwal Dios jri' chib'ij: Qajwal Dios chir atk'o pkaj, qanimersaj ab'i'. Petaqb'la' jn nimlaj aq'atb'altzij paqawi'.
42011003	Qawaj rech jn q'ij ya'b'la' chqe poq'ij.
42011004	Kuyu' b'la' qamak mpa' xoq'je' oj qakuy kimak kinejel naqpla' chir kib'an k'ax chqe. Xoq'je' maya' che' paqab'ej, xoq'je' maja'tzaqapsaj puq'ab' tzel.
42011005	Xoq'je' xub'ij Jesús chke: Qab'ana' che chir k'o jun chiw ix chir k'o jn chij jnk'isik' ruk', ko'pen k'ut ptaq nik'aj q'ab' chirchoj kub'ij che: "Oj chir oj jnk'isik' chqawach enqaja'na xub' (3) enkixlinwaj chaw.
42011006	Rimal chir k'o jn chij chir oj jink'isik ruk' te' xk'un che jn najlaj tilimit, k'ot k'ut kinya' che."
42011007	Ruk'ut re' kuk'ulb'a' laq te' pajaj kub'ij: "Maya' latz' chwe. Tz'aptel chik uchi' jaj. Mpa' wuram kimb'an chikixo'l wilk'wa'l, loq't kinwa'laj chuya'ik chir kux kawaj."
42011008	Xub'ij k'ut Jesús chke: Kimb'ij chiw chir rajaw jaj kwa'lajt re' xa' rimal chir ijink'isik ruk' jn chije', xa'ne' kwa'laj laq re' rimal chir jn chije' tab'alt tzij, rechi' kuya'na b'ik che chir kux rajwixik che.
42011009	Kimb'ij k'ut chiw: Chita' che Qajwal Dios, kuya' k'utna Re' chir kux rajwixik chiw, chitzukuj, k'iraq k'utna chir kux rajwixik chiw, chik'ark'aj uchi' jaj, kteb'ax k'utna uchi' jaj chiwach.
42011010	Mpa' nejel naq chir kuta' che Qajwal Dios chir kux rajwixik che, kya'na che, xoq'je' naq chir kutzukuj chir kux rajwixik che, kuroqoj, xoq'je' naq chir kuk'ark'aj uchi' jaj, kteb'axna uchi' jaj chwach,
42011011	¿Wa k'o k'ut jnaq chiw ix chir kta' naq kar che rimal rilk'wa'l wa naq kmatz k'ut kuya' che?
42011012	¿Wa kuya' k'ut naq sina'j che puk'exwach naq saqmolob'?
42011013	Wa ix chir ix ajmak kiraq uya'ik utzlajtaq sip chke iwilk'wa'l pa'tlo Iqaw chir k'o pkaj kuya' Loq'laj Usantil chke naqpla' chir kita' che.
42011014	Jesús tijen kresaj b'ik jn tzel santil chir ub'onom mem che jn chij. Re'chir xelb'ik jn tzel santile' che jn chije' xel uyoloj jumulchik ruk'ut wnaq xtzaq kik'u'x.
42011015	Ik'o jujun chke wnaq chir ik'o tla', xkib'ij: "Ruk' jn uchoq'ab' Belsebú chir kajwal tzeltaq santil, Jesús kresajwa' b'ik tzeltaq santil."
42011016	K'o ni'jchik chir kaj ire' kiya' che' pub'ej Jesús chir kita' uk'utumb'al kaj che Jesús.
42011017	Pumul Jesús ret'am kux kichomnik ire', xub'ij chke: Nejel nimaqtaq q'atb'altzij chir kib'an kyeb' (2) che kib' pikitke'lam ksach kiwach xoq'je' wnaq chir ik'o chpam naq jaj chirwa kib'an kyeb' (2) che kib' pikitke'lam kikamsaj kib'.
42011018	Jla' xoq'je' jn tzel chirwa kub'an kyeb' (2) nimlaj utaqnik putike'lam, ¿kuxk'ut ujaqb'axik chik jn nimlaj utaqnik ku'no? Jla' kimb'ij mpa' ix kib'ij chir ruk' uchoq'ab' Belsebú kwesajwa' tzeltaq santil.
42011019	Wa kib'ij ix chir En ruk' Belsebú kwesaj tzeltaq santil, ¿ruk'ut iwilk'wa'l ix naqlo pub'i' kesajwa' tzeltaq santil ire'? rechi' chir iwilk'wa'l ix kiq'atew tzij piwi'.
42011020	Pumul wa En ruk' nimlaj uchoq'ab' uwi' uq'ab' Qajwal Dios kwesajwa' b'ik tzeltaq santil chri' k'ut k'utenwa' chir xk'un chixo'l jn nimlaj uq'atb'altzij Qajwal Dios.
42011021	Re'chir jn chij chir k'o uchoq'ab' xoq'je' k'o uch'ich' to'b'al rib' kuchijij richoj, nejel umib'i'l ik'o pe nimlaj uxumb'al.
42011022	Pumul wa ko'pen jnchik chir k'ona qe'nchik uchoq'ab' chwach re', june' kch'ak'nek, xoq'je' kmaj uchich' to'b'al rib' chir re'k'ut kub'ul uk'u'x chirij, xoq'je' kijach umib'i'l chikiwach.
42011023	Naq chir k'ot wuk' utzt kinrilo. Xoq'je' naq chir kumolt wuk' En june' kujub'uj.
42011024	Re'chir jn tzel santil kelb'ik pu k'aslemal naq wnaq, k'e ptaq chiqi'j jib' chutzukxik ruxumb'al, pumul mpa' kuraqta, kub'ij k'ut, kintzalaj jumulchik chwichoj puk'aslemal jn wnaq chpa' xnelwalaq.
42011025	Re'chir ko'pnek chpa' xkijewa nab'e kuraq k'ut chir chpa' naq jaj chir mestelek xoq'je' weqtlek.
42011026	Tere' kelb'ik kyutzukuj k'ut wuqub' (7) tzeltaq santil chir sub'lajna kitzlal chwach re'. Tere' kinejel kyok puk'aslemal jn wnaqe'. Ruk'ut uk'aslemal jn wnaqe' sub'laj k'axna chik chwach nab'e, xcha' Jesús chke.
42011027	Re'chir Jesús tijen kub'ij ni'j yoloje', k'o jn xaq kow xch'a'wlaq chikixo'l wnaq xub'ij: "Sub'laj utz rech jn xaq chir xtuk'amlaq chwach lew, xoq'je' chir xtutu'tsaj."
42011028	Pumul Jesús xub'ij: Sub'laj utzna kech naqpla' chir kita' uyoloj Qajwal Dios xoq'je' ki'no chir kux kub'ij.
42011029	Re'chir xkiraq kib' sub'laj wnaq, Jesús xumaj ub'ixik chke: Ajmaktaq wnaq rech ni'j qije' kitzukuj naq k'utumb'al sub'laj nim chir kinkon chub'anik, rech q'aljenwa' chirwa Qajwal Dios taqaw naqlaq wech, pumul k'otchik k'utumb'al kink'ut chikiwach, xo'w k'utumb'al chir xuq'axaj Jonás chir ajq'axal uyoloj Qajwal Dios jertaq tzij.
42011030	Mpa' jla' chpa' Jonás, chir re', re' k'utumb'al chir xya' chke wnaq ajtilimit Nínive jertaq tzij, jla' k'ut En chir En Uk'ijol Chij, En k'utumb'al kech wnaq rech ni'j q'ije'.
42011031	Jn chuchu' chir nimlaj ajtaqnel chir petnaq pumax q'ij, re' kwa'laj k'utna chikij ni'j wnaqe' rech ni'j q'ije' kyutzaq k'ut xe' mak mpa' jn chuchu're' sub'laj naj xpewa' chuta'ik nimaqtaq uno'jb'al Salomón, chiwlamuch, Qajwal Dios xnutaqlaq En chwach lew mpa' En nimna Enno'jb'al chwach Salomón.
42011032	Pjn q'ij re'chir Qajwal Dios kuq'at tzij pikiwi' nejel wnaq kiwa'lajna wnaq aj tilimit Nínive kiya' mak chikij ni'j wnaqe' rech ni'j q'ije', mpa' ire' xkitzalq'amij kanme' re'chir xkita' uyoloj Qajwal Dios chir xya' ub'ixik rimal Jonás chir ajq'axal uyoloj Dios, chiwula'much chir Dios xutaqlaq jun chir nimna ub'anik chwach Jonás, En k'ut chir xnutaqlaq pumul ix kiwajt kita' wech.
42011033	K'ot jnaq chir kutzij uq'a' tere' krewaj xe' jn salmin, xa'ne' kuxak'b'a' pkaj rechwa' q'aljen usaqil, jla' naqpla' kyokb'ik kil kib'ej.
42011034	Ab'aq'wach janam chpa' naq q'a chir kuya' saqil, wa utz ab'aq'wach, saq k'owa' nejel akuerp pumul wa ab'aq'wach utzta, nejel akuerp k'o chpam qu'mal.
42011035	Wula'b'la', chir saqil chir k'o pak'aslemal mub'an qu'mal.
42011036	Rechwa' nejel akuerp saq k'owa', k'ot qe'naq qu'mal chpam, saq rilik nejel kawulpa' jn kaypa' chir kuya' aq'a'.
42011037	Re'chir Jesús xtene' che yoloj, k'o jn aj Fariseo xuta' toq'ob' che Jesús rech k'utija' waj ruk' chirchoj, xokb'ik Jesús xkub'e' chimexe.
42011038	Ruk'ut jn aj Fariseo xtzaq uk'u'x, re'chir xril Jesús chir xuch'ajt uq'ab' xe'taq kutij waj.
42011039	Ruk'ut Qajwal Jesús xub'ij che: Ix chir ix aj Fariseos re' rij kolb'al iwik'e' ch'il rij ilaq kich'ajo ruk'ut iwanme' najnaq che tzeltaq mak, xoq'je' najnaq che laq'.
42011040	Ix wnaq chir k'ot ichomb'al, ¿iwet'amta chir naq jun chir xub'an rij kolb'al xoq'je' re' xub'an upam kolb'al?
42011041	Pumul chiya' isip chir kux k'o iwuk', tere' kub'an saq nejel chiw ix, xcha' Jesús che.
42011042	¡Pumul k'ax iwech ix aj Fariseos! Mpa' kiya' ulajujil (10) che Qajwal Dios chirij menta chir kik'ij xoq'je' kiya' ulajujil chirij lute chir kik'ij xoq'je' kiya' ulajujil chirij nejel chaj chir kik'ij. Pumul iyo'om knaq ub'anik jn suk'laj k'aslemal kuk' ni'jchik wnaq xoq'je' xiya' knaq loq'b'al uk'u'x Qajwal Dios rajwixik k'ut chir kb'an ni'je' pumul kiya'tknaq ub'anik ni'jchik chir kixtijen chub'anik chinime'.
42011043	¡K'ax iwech ix Fariseos! Chir kiwaj kixkub'e' che nab'etaq tem puq'ab' loq'laj jaj xoq'je' kiwaj ix chir kya' ritzil iwach ptaq k'iyb'al.
42011044	¡K'ax iwech ix Fariseos! Mpa' xa' janam ib'anik chpa' naq muqb'al chir owtelek mpa' kiq'atan wnaq puwi' pumul ket'amta mpa' q'alajta chirwa k'o naq kamnaq muqtel tla', xcha' Jesús.
42011045	Xk'ulb'ax k'ut uwach rimal jun ajch'a'wem pe kiwi' wnaq, xub'ij che: "Ajtyojnel, re'chir jri' kab'ij, kak'lelaj qawach oj."
42011046	Xub'ij k'ut Jesús chke: ¡Xoq'je' k'ax iwech chir ix ajkirel rech pixab'! Mpa' re'chir k'e ityojij wnaq kiya' eqa'n chikij, eqa'n chir k'ax ub'anik, ruk'ut ix xa'ne' ruk' jn uwi' iq'ab' kisilib'sajta kito'ik wnaq chub'anik itaqnik.
42011047	¡K'ax iwech ix! Mpa' ix kib'an ukiji'k muqb'al chpa' imuqtelwa' ajq'axal uyoloj Qajwal Dios chir xikamses kimal ichuch iqaw jertaq tzij.
42011048	Qatzij k'ut chir ix iwet'am xoq'je' kito' rij kichak ichuch iqaw qatzij k'ut chir ire' xikamsen kech ajq'axal uyoloj Qajwal Dios ruk'ut ix kib'an ukiji'k kimuqb'al.
42011049	Rechi' chir Qajwal Dios chir k'o sub'laj uchomb'al xub'ij: "En k'e Entaqna b'ik chke wnaq aj Israel ajq'axal Enyoloj ch'il Apóstoles ik'o k'ut jujun chke ire' kikamsesna xoq'je' k'o jujun kb'anna k'ax chke."
42011050	Rechwa' chir wnaq chinime' kitojna kikik'el kinejel ajq'axal Enyoloj chir ikamsam re'chir xmajtaj laq uwach lew suk'te' chinime'.
42011051	Kmajtaj laq ruk' ukik'el Abel te' ko'pen ruk' ukik'el Zacarías re'k'ut chir xkamses chixo'l altar ch'il loq'laj luwar rechi' chir kimb'ij chiw chir Qajwal Dios kuq'atna tzij pikiwi' ni'j wnaq rech ni'j q'ije'.
42011052	¡K'ax iwech ix ajkirel pixab'! Mpa' xin iwech che ulaw nejel nojb'al rech Qajwal Dios chir ne kxokt ix, xoq'je' kiwajta chir kyok ni'jchik, xcha' Jesús chke.
42011053	Re'chir Jesús xelb'ik tla' ajtyojel pixab' ch'il aj Fariseos sub'laj xyeywar chirij Jesús, xoq'je' xyok chutzurik ruk' sub'laj k'otb'al chi'.
42011054	Re' kaj ire' cha't ksach Jesús che uyoloj rechwa' kib'an tzij c hirij.
42012001	Xkimuluj kib' sub'laj che wnaq chir xa' kipitz'chik kiqan chikiwach, rechwa' kita' uyoloj Jesús. Ruk'ut Jesús nab'e xumaj ub'ixik chke ajtarnel rech: Chichijij iwib' che kich'amq'oril aj Fariseos. Rek'ut kich'amqoril ire' jn kyeb' (2) kiplaj.
42012002	Mpa' k'ot naq chpa'kux chir tz'ab'tel uwi' mat' kteb'ax uwi', xoq'je' k'ot naq chpa'kux chir owam chir mat' knab'tejek.
42012003	Rechi' chir kuxpla' kib'ij ix po'wle'kil kowna ub'ixik kb'anlaq chu'taq jaj, xcha' Jesús chke.
42012004	Xub'ij k'ut Jesús: Pumul kimb'ij chiw ix, chir oj ijink'isik chqawach mixij iwib' chikiwach naq chir kikamsaj ikuerp mpa' xo'w la' kikon ire' chub'anik.
42012005	Pumul kink'ut En chiwach ix, naq jun chir kxij ib' chwach, re' june' chir kxij ib' chwach, jun chir xo'wt kamsenek xoq'je' k'o loq'laj kownem ruk' kxutaq pk'ixk'ol, chwach re' kixijwa' iwib', xcha' Jesús chke.
42012006	¿Wa k'ayext k'ut job' (5) tz'unun ruk' kyeb' (2) centavo? Jnik't kijil. Pumul k'ot jun chke ire' ksach che Qajwal Dios.
42012007	Xoq'je' nejel rismal iwi' ix ajtal rimal Qajwal Dios, mixij iwib', ix nimna ib'anik chikiwach sub'laj che tz'unun, xcha' Jesús chke.
42012008	Xub'ij k'ut Jesús: Pumul kimb'ij En chiw, nejel naqpla' chir kuq'aljansaj chikiwach ni'jchik wnaq, chir k'o wuk', xoq'je' En, chir En Uk'ijol Chij kinq'aljansaj chikiwach utaqo'n kaj rech Qajwal Dios chir En Enk'o ruk'.
42012009	Pumul naqpla' chir knuq'aljansajt chikiwach wnaq, xoq'je' re' q'aljansest chikiwach utaqo'n kaj rech Qajwal Dios.
42012010	Nejel naqpla' chir kub'ij naq k'axlaj yoloj chuwij En, chir En Uk'ijol Chij chir Empetnaq pkaj, kuytajna umak, pumul naq chir kub'ij naq wastzij chirij Loq'laj Usantil Qajwal Dios, kuytaj te'chik umak, xcha' Jesús chke.
42012011	Re'chir kixk'amb'ik ix chikiwach ajwab' puq'ab' loq'laj jaj, ch'il chikiwach q'atb'altzij, re'chir kik'otij ichi' mixij iwib' rimal chir kiraqt kux kik'ulb'axik ki'no.
42012012	Mpa' re'chir ixk'o tla' re' Loq'laj Usantil Qajwal Dios kuk'ut chiwach kux kik'ulb'axik ki'no, xcha' Jesús chke.
42012013	K'o jun chke ni'j wnaq chir kiroqomkib' ruk' Jesús xub'ij che Jesús: "Ajtyojnel b'i'j che wixlal chir ujacha'laq wechb'al."
42012014	Ruk'ut Jesús xub'ij che: At chij, ¿naq xnutaqlaq che ajqatajtzij piwi', aj jachal echb'al lewa'?
42012015	Xub'ij k'ut chke kinejel wnaq: Chiwula' xoq'je' chikolo' iwib' churiyxik jnik'pla' chpa'kux rech uwach lew mpa' cha't rimal sub'laj uchpa'kux uwach lew chir k'o qak'aslemal, xcha' Jesús chke.
42012016	Xub'ij k'ut jn k'amb'al no'jb'al chke ire', xub'ij k'ut: K'o jn chij chir k'o umib'i'l. Ruk'ut ujib' sub'laj poq'sil uwach xuyo'o.
42012017	Kchomen k'ut pranme' xub'ij: "¿Kux k'ut kimb'an chinime' mpa' k'ot kinkolwa' nejel uwach entiko'n chir xinyikoj?"
42012018	Xub'ij k'ut prechwa', jri' kimb'ono: "Kint'ub'klij nejel enchet tere' kinwa'lsaj ni'jchik pumul nimaq kimb'an che, tla'k'ut kinkolwa' nejel uwach entiko'n xoq'je' enmib'i'l.
42012019	Kimb'ij k'ut pintike'lam sub'laj che mib'i'l akolom rech, sub'laj janab', kat' uxnaq, kat wa'aq xoq'je' kat ki'kitaq."
42012020	Xub'ij k'ut Qajwal Dios che: "¡Taklaj wnaq, chow q'ab'e' kat kamek! Ruk'ut chpa'awech ¿naq ruk' kelwa' knaq?"
42012021	Jla'k'ut kuraq naq wnaq chir kumol sub'laj umib'i'l prechwa', pumul jn chije', mub'a' chwach Qajwal Dios, xcha' Jesús chke.
42012022	Xub'ij k'ut Jesús chke ajtarnel rech: Rimal ri' chir kimb'ij chiw mixk'achi'n chirij ik'aslemal, chirij chir kux kitijo, xoq'je' mixk'achi'n chirij ikuerp xoq'je' mixk'achi'n chirij chir kux iq'u' kikojo.
42012023	Mpa' qak'aslemal nimna ub'anik re' chwach chir kux qatijo, xoq'je' qakuerp nimna ub'anik re' chwach qaq'u'.
42012024	Kixchomnaq chirij taq joj chir k'ot tiko'n ki'no, xoq'je' k'ot uwach tiko'n kiyikoj, xoq'je' k'ot kichet ch'il kolb'al kiwaj. Pumul Qajwal Dios uyo'om kecha' nejeltaq chokop pa'tlo ix chir nimna ib'anik chikiwach taq chokop la'.
42012025	¿Pumul naq chiw ix tne' sub'laj kukoj uchoq'ab' kownek kuya' naq hora puwi' uk'aslemal?
42012026	Mpa' wa kixkont chub'anik naq ch'iti'n chpa'kux, chpa' june', kux rech kix k'achi'n chirij ni'jchik chpa'kux chir nimaqna.
42012027	Kixchomnaq much chirij taq kotz'e'j lirios chir k'ot b'atz' kib'an ukiji'k xoq'je' k'ot kem ki'no. Pumul En kimb'ij chiw ix chir Salomón chir sub'laj umib'i'l re' xuweqt rib' chpa' naq kotz'e'j.
42012028	Wa taq chaj chir ik'o ptaq jib' qus kilik poq'ij ruk'ut jnchik q'ij kik'at paq'a', wa jla' kiweqik b'onom rimal Qajwal Dios, pa'tlo ix mat' utz iweqik kb'an rimal Qajwal Dios, tne' ix wnaq chir nimt ikojb'al.
42012029	Re'chi' xa' mixk'achi'n chirij iwaj iwik'e', xoq'je' xa' mqaxaw chik iwanme' chirij ni'j chpa'kuxla'.
42012030	Mpa' nejel ni'j chpa'kuxe' kik'achi'n chutzukxik wnaq chir ket'amt uwach Dios. Pumul Dios ret'am re' chir kux kchakan chiw.
42012031	Pumul re' chitzukuj jn nimlaj uq'atb'altzij Dios pik'aslemal, ruk'ut Dios suk' kub'lek kuya'na chir kux rajwixik chiw, xcha' Jesús chke.
42012032	Xoqje' Jesús xub'ij chke ajtarnel rech: Ixt k'iy pumul mixij iwib', mpa' jla' xraj Qajwal Dios chir kuya' jn nimlaj uq'atb'altzij chiw.
42012033	Chik'iyij jnik'pla' k'o iwuk', chito' mub'a', chib'ana' kolb'al imib'i'l chir q'eleb'taj, chib'ana' imib'i'l pkaj chir k'ista, chpa' kyo'pen tewa' elq'om xoq'je' chpa' k'otwa' pok'.
42012034	Mpa' chpa' k'owa' imib'i'l, xoq'je' tla' kije'wana iwanme', xcha' Jesús chke.
42012035	Xoq'je' xub'ij Jesús chke: Chixima' uxe' ipam xoq'je' chitzija' iq'a'.
42012036	Chib'ana' ix chpa' kib'an mokom chir kiyi'em kajaw chir elnaqb'ik pe jn k'le'k, re'chir ko'pnek kuk'ark'aj uchi' jaj, cha'nim k'ut kite'b'a' uchi' jaj chwach.
42012037	Sub'laj utz kech ni'j jaqlel ajnimnel re'chir kpetek kyurqo chir kik'aswachim, qatzij kimb'ij chiw chir re' kuch'ab' uq'u' kub'an chke chir kiq'atan chimexe ruk'ut re' kyunimaj.
42012038	Tne' te' k'un nik'aj q'ab' te' lewa' k'un xe'taq usaqarb'al pumul wa kuroqo chir ik'asel aj eyb'el rech, sub'laj utz kech ni'j jaqlel taqone'.
42012039	Rechi' chiwet'maj mpa' cha't ret'am rajaw jaj kux hora ko'pen elq'om chirchoj kuya'b'alo luwar che jn elq'om kutor richoj.
42012040	Xoq'je' ix chib'ana' ukiji'k ik'aslemal mpa' jn hora chir kichomajta re' jn hora la' kimpe En, chir En Uk'ijol Chij chir Empetnaq pkaj, xcha' Jesús chke.
42012041	Xub'ij k'ut Pedro che Jesús: "Qajwal Jesús ¿jn k'amb'al nojb'al chir xab'ij xo'w chqe oj xab'ijwa', chqe qanejel lewa'?"
42012042	Ruk'ut Jesús xub'ij chke: ¿Naq k'ut jn jaqlel ajnimnel chir suk' uchomb'al xoq'je' ku'no chpa' kraj rajaw, chir kya' knaq rimal rajaw pikiwi' naq ik'o chirchoj rechwa' chir pretal kuya' kiwaj?
42012043	Sub'laj utz rech jn jaqlel ajnimnel chir utz tijen chub'anik re'chir k'un rajaw.
42012044	Qatzij kimb'ij chiw chir jn jaqlel ajnimnele' kya' knaq rimal rajaw puwi' nejel umib'i'l.
42012045	Pumul wa jn ajnimnel kub'ij pranme' kb'oytaj nere' wajaw che petem, kumaj k'ut kich'ayik re'chi' jaqlel ajnimnel chijab' ch'il ixiqib' xoq'je' sub'laj kwa'ik. Xoq'je' kumaj q'ab'rek.
42012046	Tere' kpe rajaw jn jaqlel ajnimnele' jn q'ij chir kunab'ejtaj xoq'je' che jn hora chir ret'amta. Xoq'je' kukamsaj kyeb' (2) kub'an che ukuerp. Je kuya' umib'i'l chpa' k'owa' kimib'i'l wnaq chir xa't jun k'owa' kikojb'al.
42012047	Xoq'je' jn jaqlel ajnimnel chir ret'am chir kux kraj rajaw chir kb'anek, pumul re' kuntaj chir kux kraj rajaw chir kb'anek kya'na sub'laj k'ajse'b'al wach che.
42012048	Pumul naq jaqlel ajnimnel chir ret'amta chir kux kraj rajaw xub'an naq chpa'kux chir k'o ch'ay chirij, kch'ayek pumul jnik'ta. Mpa' naq chir nim yo'om che, nim kta' che xoq'je' naq chir nim ukub'ul k'u'x yo'om chirij, jla' xoq'je' nim kta' che, xcha' Jesús.
42012049	En ximpe chwach lew q'a' xk'un Entzaqa' chwach lew. ¡Re'tne' kwaj En cha't juluwchik paq'a' chinime'!
42012050	K'o jn qasnik ja' rech q'oxom chir kinq'axajna, sub'laj k'ut q'axew wanme' suk'te' kb'antajna.
42012051	¿Kib'ij ix chir jn uxunem rech anme' xink'amlaq chikixo'l wnaq rech uwach lew? ¡Kimb'ij En chiw chir jla'ta! Xa'ne' jachb'al ib' xink'amlaq chikixo'l wnaq rech uwach lew.
42012052	Mpa' kmajtajb'ik poq'ij, job' (5) wnaq chir ijaqal chpam jn jaj, jachtal kiwach, kyeb' (2) kich'ojen chikij ixub' (3), ruk'ut ixub' (3) kib'e chikij ikyeb' (2).
42012053	Jn chij k'e chirij uk'ijol, jn alk'wa'lxel k'e chirij uqaw, xoq'je' jn xaq k'e chirij ral xaq, ruk'ut jn lij k'e chirij uchuch, jn nan k'e chirij lib'xel ruk'ut jn lib'xel k'e chirij rilib' xaq, xcha' Jesús chke.
42012054	Xub'ij k'ut Jesús chke sub'laj wnaq: Re'chir kiwul ix chir kel laq jn sutz' puqajb'al q'ij cha'nim kib'ij ix chir kpe sub'laj jab', qatzij chir kpe jab'.
42012055	Re'chir kjub'ub' kiq'i' kpe pumax q'ij kib'ij ix chir sub'laj q'aq'nek, qatzij k'ut chir sub'laj q'aq'nek.
42012056	¡Ix wnaq chir kyeb' (2) iplaj! Ix kiraq uch'ob'ik retal kaj xoq'je' retal uwach lew. Pumul, ¿kux uxlaj kixkont chuch'ob'ik chir kux kub'an Qajwal Dios chikixo'l ni'j qije' chir ojk'owa'?
42012057	Xoq'je' Jesús xub'ij chke: ¿Kux chir kich'ob't ix pitike'lam chir naq che qas suk' chwach Qajwal Dios?
42012058	Re'chir kixb'e pq'atb'altzij, at ch'il awajch'oj b'ana' kux rajwixik rechwa' ktu'tzer ruk' awajch'oj re'chir ixb'enaq pub'ej rechwa' chir ktucharejt chwach q'atb'altzij, ruk'ut q'atb'altzij ktuya' pe kiq'ab' ajchajnel, ruk'ut ajchajnel katkitzaq pche'.
42012059	En kimb'ij chaw chir ktelta'laq tla' suk'te' katojna nejel ak'as, xcha' Jes� �s chke.
42013001	Che jn q'ijla' jujun wnaq chir ik'o tla' xkib'ij che Jesús chikij ni'j aj Galilea chir xtaq kikamsesik rimal Pilato ukab' (2) ajtaqnel rech Roma chpam loq'laj jaj chir xuyuj rib' kikik'el ruk' kikik'el taq awaj chir xkikamsaj ire' chwach Qajwal Dios.
42013002	Jesús xub'ij chke: ¿Kikoj ix chir ni'j aj Galileos chir xikamsesek sub'lajna kimak ire' chikiwach kinejel ni'jchik aj Galilea rimal ri' xikamsesek?
42013003	En kimb'ij chiw chir, jla'ta. Pumul wa ix kitzalq'amijt iwanme' xoq'je' iwenejel ix jla' kixkamwa'.
42013004	Xoq'j'e kux kichomaj ix chir waxaqlajuj (18) wnaq chir stzaqlaq jn jaj chikij chir sub'laj naj aq'annaq pe Siloé. ¿Kikoj ix chir nimna kimak ire' chikiwach nejel wnaq rech tilimit Jerusalén?
42013005	En kimb'ij chiw chir, jla'ta, pumul wa kitzalq'amijt iwanme' xoq'je' ix iwenejel jla' kixkamwa', xcha' Jesús chke.
42013006	Jesús xoq'je' xub'ij jn k'amb'al nojb'al chke, xub'ij: K'o jn chij chir k'o jn uche'al wikix pujib' chpa' utikomwa' uva xye k'ut chutzukxik uwach pumul k'ot xuroqo.
42013007	Xub'ij k'ut che umokom ajchajal uva: "Xye xub' (3) janab' chir k'un entzukuj uwach jn uche'al wikix pumul k'ot enroqom che. K'uru'. ¿Kux kuchukuj tijen kuq'atuj uwach jib'?"
42013008	Pumul jn mokom, xub'ij: "Tat, ya' knaq naq janab' chik, jla' kumojo kink'ot rij kintzaq uq'ayseb'al.
42013009	Wa kwachnek utz nuk'ute' pumul wa xwachenta tere' kumojo kak'uru," xcha' Jesús chke.
42013010	Pe jn q'ij sábado chir tyox q'ij rech uxunem Jesús ktyojen puq'ab' richoj Qajwal Dios
42013011	K'o k'ut jn xaq tla' chir xye waxaqlajuj (18) janab' chir oknaq puk'aslemal jn tzel santil rech jn ya'b'il chir kotel rij kb'inek, loq't kusukb'a' rib'.
42013012	Ruk'ut Jesús xrilo xusik'ij, xub'ij che: Xaq, xat tzaqptaj knaq che jn ayab'il.
42013013	Ruk'ut Jesús xuya' uq'ab' puwi' jn xaqe'. Cha'nim k'ut suk'e' rij. Ruk'ut jn xaqe' xunimersaj ub'i' Qajwal Dios.
42013014	Pumul jn chij chir nim reqle'n puq'ab' loq'laj jaj, xpe uk'anal rimal chir Jesús xukunuj jn xaqe' pe jn q'ij sábado chir tyox q'ij rech uxunem, xub'ij k'ut chke wnaq: "K'o waqib' (6) q'ij chir kb'anwa' chak, kix petaq b'la' che ni'j q'ijla' rech kixkunexwa', kumajta che pixab' kixkunex ptaq sábado chir tyox q'ij."
42013015	Ruk'ut Qajwal Jesús jri' xub'ij che: Ix wnaq chir kyeb' (2) kiplaj, ¿iwenejel tuk'ut ix kikir iwakix xoq'je' kikir ikyej ptaq q'ij sábado chir tyox q'ij rechwa' kitij kik'e'?
42013016	Pumul jn xaqe' chir umi'al knaq Abraham chir ximom knaq rimal jn tzel waxaqlajuj (18) janab', ¿wa rajwixik tuk'ut ktzqapses knaq jn xaqe' poq'ij sábado chir tyox q'ij rech uxunem chir ximom knaq rimal jn tzel?
42013017	Re'chir jri' xub'ij xpe kik'ix kinejel chir kitzlaj uwach Jesús. Pumul nejel wnaq chir ik'o tla' kiki'ket rimal nejel mayjab'al chir tijen kub'an Jesús.
42013018	Re'chir Jesús xub'ij chke: ¿Kux k'ut kjnumtaj ruk' jn nimlaj uq'atb'altzij Qajwal Dios? ¿Kux k'ut chir xa' janam ruk'?
42013019	Xa' janam chpa' jn ub'aq' mostaza chir sub'laj ch'iti'n chir kutik jn chij, pko'k, xk'iy k'ut xub'an jn nimlaj che' ruk'ut taq chokop chir kiripep pkaj kin kisok chu'taq uq'ab', xcha' Jesús.
42013020	Xub'ij k'ut Jesús jumulchik: ¿Kux k'ut ruk' kjnumtaj jn nimlaj uq'atb'altzij Qajwal Dios?
42013021	Xa' janam chpa' qe'n che ch'amq'or chir kuyuj jn xaq ruk' xub' (3) pajb'al k'aj chir kownek kuch'amersaj nejel, xcha' chke.
42013022	Ktyojen k'ut Jesús re'chir xq'aten ptaq tilimit, xoq'je' ptaq aldey re'chir b'enaq Jerusalén.
42013023	K'o k'ut jun xuta' che Jesús: "Tat, ¿wa ik'iyt wnaq chir kiraq solb'alib' kib' che kimak?" Ruk'ut Jesús xub'ij chke wnaq:
42013024	Chikojo' ichoq'ab' che okem chi' jn okb'al chir chiti'n uwach mpa' ik'iy chir kaj okem, pumul kikowentaj.
42013025	Re'chir kwa'laj Qajwal Dios chutz'ab'xik uchi' okb'al, ruk'ut ix chir ix k'o knaq pub'ej kimaj uk'ark'exik uchi' okb'al, kib'ij k'ut: "Tat, teb'a' uchi' okb'al chqawach." Qajwal Dios kub'ij chiw: "Wet'amt iwach xoq'je' wet'amt jalchi' kixpewa' chi'."
42013026	Kib'ij k'ut ix: "Xqatijmuch qawaj ch'il qak'ye' chawach xoq'je' xat tyojenmuch chqaxo'l ptaq b'ej rech qatilimit."
42013027	Ruk'ut Qajwal Dios jri' kub'ij chiw: "Ximb'ij much chiw chir wet'amt en jalchi'lo kixpewa' chi'. Kixelaqb'ik chinwach iwenejel, ix ajb'anal taq k'ax."
42013028	Tla' k'ut kxoq' k'utna xoq'je' kiqitz'na iwey, re'chir kiwul uwach Abraham, ch'il Isaac, ch'il Jacob, ch'il kinejel ajq'axal uyoloj Qajwal Dios chpam jn nimlaj uq'atb'altzij Qajwal Dios, pumul ix kxe'slaq chikixo'l.
42013029	Kipe k'ut wnaq prelb'al q'ij xoq'je' kipe wnaq puqajb'al q'ij xoq'je' kipe wnaq puse'b'al q'ij xoq'je' kipe wnaq pumax q'ij, wnaq chir ikojennaq chuwij, kik'ub'e k'ut ire' chi' mexe chpam jn nimlaj uq'atb'altzij Qajwal Dios.
42013030	Chiwula' much ik'o wnaq chir i'uk'isb'al chwach lew pumul chpam jn nimlaj uq'atb'altzij Qajwal Dios ire' inab'e, xoq'je' ik'o wnaq chwach lew chir inab'e pumul i'uk'isb'al chpam jn loq'laj utaqnik Qajwal Dios, xcha' Jesús.
42013031	Che jn q'ijla' xyo'pen jujun chke aj Fariseos xkib'ij che Jesús: "Jat telaqb'ik wural, mpa' Herodes kraj ktukamsaj."
42013032	Xub'ij Jesús chke: Jix ib'ij che jn par la': Chir kwesaj tzeltaq santil pkik'aslemal wnaq xoq'je' kimb'an kunenek poq'ij ch'il chwaq' ruk'ut che urox (3) q'ij kink'is Enchak.
42013033	Pumul suk' rajwixik chir En poq'ij ch'il chwaq' ch'il kab'ij kink'am Emb'ej kimb'e Jerusalén mpa' kumajta chir jn ajq'axal uyoloj Qajwal Dios kamses knaq chirij tilimit Jerusalén, xcha' Jesús chke.
42013034	Jesús xch'a'w puwi' tilimit Jerusalén xub'ij: Jerusalén, Jerusalén, at chir kyakamsaj ajq'axal uyoloj Qajwal Dios xoq'je' k'e ab'an cha'b'aj taqo'n chir itoqomlaq iwuk' rimal Qajwal Dios sub'laj rajlab'al xwaj En ijunxik jla' chpa' kub'an jn ti't ak' kyumuluj taq ral xe' uxik', pumul ix xiwajta.
42013035	Chiwla'much itilimit k'otchik naq wnaq kelknaq chpam. Xoq'je' kimb'ij chiw chir ix kiwil te'chik Enwach suk'te' re'chir ko'pen uq'ijal re'chir kib'ij ix chwe En: "Tewchi'm jun chir petnaq pub'i' Qajwal Dios."
42014001	K'o jn q'ij sábado chir tyox q'ij rech uxunem xok Jesús prichoj jn kinimal aj Fariseos chutijik waj, ruk'ut aj Fariseos chir ik'o tla' xa' kiya' kiwach che Jesús chirwa kuq'ab' pixab' pe jn qije'.
42014002	K'o k'ut chwach Jesús jn chij chir sopojnaq ukuerp che ja'.
42014003	Ruk'ut Jesús xub'ij chke ajkirel rech pixab' xoq'je' chke aj Fariseos: ¿Wa loq' chwach pixab' kb'an kunenek pe jn q'ij sábado chir tyox q'ij, loq'tlewa'?
42014004	Pumul ire' xich'a'wta. Ruk'ut Jesús xuchap uq'ab' jn yab' xukunuj tere' xutaqb'ik chirchoj.
42014005	Xub'ij k'ut chke naq ik'o tla': ¿Naq k'ut chiw ix chirwa xtzaqb'ik naq ub'ur naq uwakix lewa' chpam kwa' mat' pa'nim k'e resajlaq tne' q'ij sábado chir tyox q'ij rech uxunem?
42014006	Ruk'ut ire' xikont chuk'ulb'axik uwach Jesús.
42014007	Xril k'ut Jesús jnik'pla' wnaq chir isik'im pe jn wi'im suk' re' kitzukuj nab'etaq kub'ulb'al, xub'ij jn k'amb'al nojb'al chke:
42014008	Wa k'o jnaqaq chir ktusik'ij pnaq nimq'ij rech k'le'b'al, mat' kub'e' che nab'etaq kub'ulb'al mpa' awet'amta chirwa k'o jnaq sik'im rimal rajaw k'le'k chir nimna ub'anik chawach at.
42014009	Kpe k'ut rajaw k'le'k kub'ij chaw: "Ya' knaq che re' jn kub'ulb'al la'," tla' k'ut kpewa' ak'ix mpa' suk' te' kat'e kub'o'qlaq suk'te' chirij.
42014010	Rechi' chirwa xat sik'ex pnaq nimq'ij je' katkub'oq che uk'isb'al tem chirwa xpe jun chir at usik'im kub'ij chaw saj wural ajsik. Te'chi' chir knimerses aq'ij chikiwach kinejel chir ik'o chi' mexe.
42014011	Mpa' nejel naqpla' chir kunimersaj rib' qasesna uq'ij xoq'je' naq chir kub'an ch'iti'n che rib' knimersesna uq'ij, xcha' chke.
42014012	Xoq'je' xub'ij Jesús che rajaw jaj: Re'chir kab'an naq wi'im, xo'wt kyasik'ij wnaq chir ijenk'isik' awuk' xoq'je' xo'wt kyasik'ij wnaq chir ik'o chawchoj xoq'je' xo'wt kyasik'ij awixlal xoq'je' xo'wt kyasik'ij naq chir ik'o chanaqaj chir k'o kimib'i'l, mpa' wa ne', kib'an kinimq'ij ire' xoq'je' jla' katkisik'ij at xoq'je' jla' uk'ixel kiya' chaw.
42014013	Pumul wa kab'an naq animq'ij re' sik'ij naq chir imub'a', naq chir k'ot kiq'ab' xoq'je' naq chir k'oltajnaq kiqan ch'il naq chir imoy.
42014014	Sub'laj utz awech wa jri' ka'no. Mpa' ire' kikont chutzalxik uk'ixel chaw chir kux kaya' chke, pumul ktzalexna uk'ixel chaw re'chir kik'astaj kamnaqib' chir suk' kik'aslemal chwach Qajwal Dios, xcha' Jesús che.
42014015	Xuta' k'ut jun chke ni'j chir ikub'ul ruk' Jesús chi' mexe, xub'ij che Jesús: "Sub'laj utz naqpla' chir kutij kixlinwaj chpam jn nimlaj uq'atb'altzij Qajwal Dios."
42014016	Ruk'ut Jesús xub'ij che: K'o jn chij xub'an jn nimlaj wi'im xutaq kisik'xik sub'laj che wnaq.
42014017	Ruk'ut xo'pen uhora rech wi'im xutaqb'ik jn jaqlel ajnimnel chub'ixik chke wnaq chir isik'im che wi'im, kixenlaq che wi'im mpa' nejel xb'antaj ukiji'k.
42014018	Xa' k'ut janam xkib'ij kinejel chir kaj te'chik kib'e pe wi'im, jun nab'e xub'ij, "Xinloq' jn chqab' enjib' chir rajwixik k'ewla'na b'i'j che awjaw kusach emmak, mpa' loq't kno'pnek."
42014019	Jn chik xub'ij: "Xinloq' job' (5) k'laj emb'oys, kib'ena wula' chirwa kikon che chak, b'i'j che awjaw chir kusach enmak, mpa' loq't kno'pnek."
42014020	Ruk'ut jnchik xub'ij: "Tene' xink'le'k rechi' chir loq't kno'b'nek."
42014021	Xtzalaj jn jaqlel ajnimnel chub'ixik che rajaw chir kux xb'i'xlaq che kimal ni'j chijab'. Ruk'ut rajaw xeywerek xub'ij che jn jaqlel ajnimnel, "Jat cha'nim ptaq k'iyb'al ch'il ptaq b'ej rech tilimit k'ma'laq wural, wnaq chir imub'a' xoq'je' wnaq chir k'ot kiq'ab' xoq'je' wnaq chir k'oltajnaq kiqan xoq'je' wnaq chir imoy."
42014022	Re'chir xtzalaj jn jaqlel ajnimnel xub'ij che rajaw: "Tat ximb'ono chpa' taqnik xaya' chwe. Pumul k'ona sub'laj kub'ulb'al."
42014023	Xub'ij k'ut rajaw che jn jaqlel ajnimnel: "Jat tzamtaq tilimit xoq'je' jat chrijtaq tilimit chpa' ik'owa' wnaq, che apuersij rechwa' kyokek xoq'je' knaj wichoj.
42014024	"Mpa' kimb'ij chiw chir k'ot jnaqaq chke ni'j chijab' chir xye ensik'ij nab'e kiwa' wuk'," xcha' Jesús.
42014025	Sub'laj che wnaq ib'enaq ruk' Jesús, re'chir xutzalq'amij rib', xub'ij chke wnaq:
42014026	Wa k'o jnaq kpe wuk' En, pumul wa kritzlajt uwach uqaw xoq'je' kritzlajt uchuch xoq'je' kritzlajt rixiqil xoq'je' kritzlajt rilk'wa'l xoq'je' kritzlajt rixlal chijab' kritzlajt rinab' xoq'je' kritzlajt uk'aslemal. Kowenta kub'an ajtarnel wech.
42014027	Naq chir kraj ktaraj chuwij pumul krajt kuk'am ucruz rech q'oxom, june' kowanta kub'an ajtarnel wech.
42014028	Mpa' ¿naq chiw ix chir kraj kuwa'lsaj jn nimlaj jaj kub'e' tuk'ut nab'e chuch'ob'ik chir jnik' pwaq kumajb'ik uchak xoq'je' chirwa kub'an upwaq rechwa' kowan chuk'isik?
42014029	Mpa' wa xo'w xb'antaj utz'aqil uxe' tere' kowan te'chik chuk'isik, nejel wnaq chir kilo kitze'j uwach,
42014030	kib'ij k'ut: "Jn chije' xumaj ub'anik jn jaj pumul xkowant chuk'isik."
42014031	¿Xoq'je' wa k'olo naq nimlaj ajtaqnel kumaj ub'ej k'e pch'oj ruk' jnchik nimlaj ajtaqnel, wa kub'et k'ut nab'e chuchomxik wa kowan che ch'oj ruk' rajch'oj chir jn wnaq mil (20,000) ajxolta't uk'omomlaq ruk' re' xa' lajuj mil (10,000) ajxolta't ik'o ruk'?
42014032	Pumul wa krilo chir kowenta, re'chir naj k'owe'laq rajch'oj kyutaqb'ik, ajb'anal uwichil rechwa' kita' jn uxunem rech anme' chwach jn nimlaj ajtaqnele'.
42014033	Rechi' chir naqpla' chiwe ix wa kuya't knaq nejel chir kux k'o ruk', loq'ta kok che ajtarnel wech, xcha' Jesús chke.
42014034	Xub'ij k'ut Jesús xoq'je': Ix xa' janam ib'anik chpa' tz'am utz jn tz'am, pumul wa jn tz'ame' ktzayen te'chik, ¿kux kb'anek rechwa' ktzalajwalaq utzayil?
42014035	Kchaken te'chik che lew xoq'je' kchakan te'chik che q'ayes xa'ne' kt'oq pnaq pemes. Naq k'o uxikin chuta'ik, kux ximb'i'j chuta'b'la', xcha' Jes� �s chke.
42015001	Xiqet ruk' Jesús kinejel ajmolel pwaq rech q'atb'altzij Roma xoq'je' wnaq ajmakib' rechwa' kita' uyoloj Qajwal Dios.
42015002	Ruk'ut aj Fariseos ch'il ajtyojel pixab' k'ax kina' pe kanme' chirij Jesús kib'ij k'ut: "June' kyuk'uluj ajmakib' xoq'je' kwa' kuk'."
42015003	Ruk'ut Jesús xub'ij jn k'amb'al nojb'al chke, xub'ij:
42015004	¿K'o k'ut jnaq chiw ix chirwa ik'o jun ok'al (100) ukirnere, wa ksach jun chke, kyuya't knaq jumuch' b'elelajuj (99) pe chiqi'j jib' re' kutzukujna jun chir sachek suk'te' kuraqnelaq?
42015005	Re'chir kuroqoj sub'laj ki'ktek kuya' chu' utlob' ktzalajlaq kuk' ni'jchik ukirnere.
42015006	Re'chir ko'pen chirchoj, kyujunuj wnaq chir ijink'isik ruk' xoq'je' wnaq chir naqaj k'owa' kichoj che re' kub'ij chke: "Kixki'ktaq wuk' mpa' xinraq k'al enkirnere chir sachna."
42015007	Kimb'ij chiw chir pkaj k'o sub'laj ki'kte'mal rimal jun ajmak chir kutzalq'amij ranme', chwach jumuch' b'elelajuj (99) wnaq chir suk' kik'aslemal kib'ij ire' chir rajwixikt kitzalq'amij kanme', xcha' Jesús chke.
42015008	Jesús xoq'je' xub'ij chke: ¿Wa k'o naq xaq chir k'o lajuj (10) dracma ruk', kutzaq jun (1) chke, mat' kutzij uq'a', xoq'je' kumes upam richoj utz utzukxik ku'no suk'te' kuraqna?
42015009	Ruk'ut chir kuroqoj, k'yujunuj ixiqib' chir ijenk'isik ruk', xoq'je' jnik'pla' wnaq chir ik'o chunaqaj richoj, kub'ij chke: "Kixki'ktaq wuk' mpa' xinraq enpwaq chir xintzaqna."
42015010	Kimb'ij k'ut chiw chir jla' xoq'je' chikiwach utaqo'n kaj rech Qajwal Dios k'o ki'ktem rimal jn ajmak chir kutzalq'amij ranme' xcha' Jesús chke.
42015011	Jesús xoq'je' xub'ij chke: K'o jun chij chir ik'o kyeb' (2) uk'ijol.
42015012	Ruk'ut ukab' (2) al xub'ij che uqaw, "Tat, ya'laq wechb'al en che nejel amib'i'l." Ruk'ut uqaw xujach rechb'al.
42015013	Xa' kyeb'xub' q'ij, xq'atenek, jn ukab' (2) ale' xumol nejel rechb'al, xye naj che jn nimlaj tilimit tla' k'ut xusachwa' uwach nejel umib'i'l chpam jn k'axlaj k'aslemal.
42015014	Ruk'ut chir xusach nejel umib'i'l xpe k'ut jn nimlaj wi'jal puwi' jn luwar la', ruk'ut jn lajla' xumaj una'ik wi'ij.
42015015	Xutzukuj k'ut uchak ruk' jun chij chir ajtilimit tla' xya' uchak xtaqb'ik rimal rajaw chak, chkiyuq'xik aq pujib'.
42015016	Sub'laj k'ut kurij uwach kecha' aq, pumul k'ot jnaq kjitew che.
42015017	Xk'un k'ut uno'oj xub'ij: "Sub'laj che ajchak ik'o chirchoj enqaw chir tz'aqatnaq kiwaj pumul en kinkam wural rimal wi'jal.
42015018	Kinwa'laj k'ut kimb'e ruk' enqaw kimb'ij k'ut che: 'Tat, xinmaken chwach Qajwal Dios chir k'o pkaj xoq'je' chawach at.
42015019	Kumaj te'chik chir kab'ij ak'ijol chwe. B'ana' chwe chpa' jun chke amokom."'
42015020	Xwa'laj k'ut xpe ruk' uqaw najna k'owalaq re'chir xi'il rimal uqaw xk'axk'ab' uk'u'x che uk'ijol cha'nim xye uk'ulu' xutzaq uq'ab' chuqul uk'ijol xutz'ub'uj uplaj.
42015021	Xub'ij k'ut uk'ijol che uqaw: "Tat, xinmaken chwach Qajwal Dios chir k'o pkaj xoq'je' chawach at, kumaj te'chik chir kab'ij ak'ijol chwe."
42015022	Pumul uqaw xub'ij chke jaqlel ajnimnel: "Chiwesajlaq cha'nim jn utzlaj k'ul chikojo' chirij enk'ijol xoq'je' chikojo' umat'q'ab' chqab' xoq'je' chikojo' uxajab' che raqan.
42015023	Xoq'je' chik'ma'laq jn k'ak'al wakix chom chikamsaj. Jla' qatij naq qawaj ruk' ki'kte'mal.
42015024	Mpa' jn enk'ijole' kamnaq chik ximb'i'j en pumul xk'astejek, sachna pumul xk'utnek." Xkimaj k'ut nimq'ij rech k'ulb'al rech.
42015025	Ruk'ut nab'e al b'enaq pujib'. Re'chir stzalajlaq chunaqaj richoj xuta' q'ojom xoq'je' xril xojwem.
42015026	Xusik'ij k'ut jun chke elb'om chir ik'o tla' xuta' che: "¿Kux k'ut la' chir tijnek?"
42015027	Ruk'ut re' xub'ij che: "Ach'aq' xk'unek ruk'ut aqaw xukamsaj jn chomlaj wakix mpa' utz uwach xk'utnek xcha' che."
42015028	Pumul re' xpe uk'anal, xoq'je' krajt kok pajaj, rechi' uqaw, xel laq, kub'oychi'j uk'ijol rechwa' kokb'ik pajaj.
42015029	Pumul re' xub'ij che uqaw: "Wla' much sub'laj che janab' chir ktinnimaj xa'tne' jmulaq mat' ennimam ataqnik ruk'ut en xa'tne' naq k'al k'isik' ayo'om chwe rechwa' kink'ul nimq'ij kuk' naq chir en jnkisik kuk'.
42015030	Pumul re'chir xk'un jnak'ijol chir xa' xusach apwaq kuk'taq ixiqib' chir kiwar kuk' nejel chijab'. Xk'unek, suk' re' xakamsaj jn chomlaj wakix che."
42015031	Xub'ij k'ut re' che uk'ijol: "Wilk'wa'l, at kub'lek at k'o wuk', jnik'pla' chpa' wech, awech at xoq'je'.
42015032	Pumul rajwixik qab'an nimq'ij xoq'je' qojki'ktek mpa' kimb'ij en chir xkam ach'aq', pumul xk'astejek xoq'je' sachna, pumul chinime' xk'utnek," xcha' uqaw che, jla' xub'ij Jesús chke.
42016001	Xub'ij Jesús chke ajtarnel: Xoq'je' k'o jn chij k'o umib'i'l, k'o k'ut jn utaqo'n, chir k'o puwi' nejel umib'i'l, xtz'aq k'ut tzij chwach rajaw chir utzt tijen kb'an che umib'i'l.
42016002	Sik'ix k'ut jn taqo'ne' rimal rajaw mib'i'l, xub'ij che: "¿Kux k'ut ri' chir tijen kinta' chawij, jacha' b'la' rixmal enmib'il chir enyo'om paq'ab' mpa' loq' te'chik kat chaken wuk'?"
42016003	Xub'ij k'ut prechwa' jn taqone', "¿Kux k'ut kimb'ono, mpa' wajaw kresaj enchak? Paq'aj jib' kinch'ijtaj, xoq'je' kinta' to'b'al wech ptaq b'ej chke wnaq, kink'ixek.
42016004	Wet'am chik kux kimb'ono, mpa' wa xnesb'ik pinchak k'o kik'uluw wech chkichoj."
42016005	Xyusik'ij k'ut pkijujnal wnaq chir k'o kik'as ruk' rajaw mib'i'l, xub'ij che jun nab'e: "¿Jnik ak'as ruk' wajaw?" xcha' che.
42016006	Ruk'ut re' xub'ij: "Jn ok'al (100) pajb'al aceite enk'as ruk'." Ruk'ut jn taqone' xub'ij che: "K'ama' jn wuje' kat kub'oq pa'nim tzib'aj xa' ka'wnaq lajuj (50)."
42016007	Tere' xub'ij che jnchik, ruk' at: "¿Jnik' ak'as ruk' wajaw?" Ruk'ut re' xub'ij: "Jn ok'al (100) pajb'al trig enk'as ruk'." Ruk'ut jn taqo'ne' xub'ij che: "K'ama' jn wuje' tzib'aj xa' jumuch (80) pajb'al trig," xcha' che.
42016008	Ruk'ut jn rajaw mib'i'l sub'laj xtzaq uk'u'x chirij jn tzel taqo'ne' chir sub'laj uno'oj mpa' sak'al uwi', xoq'je' alk'wa'lxel rech jn xe'na'ale' sub'laj kiraqna patz'nek chikiwach alk'wa'lxel rech saqil, xcha' Jesús.
42016009	Kimb'ij k'ut En chiw: Chir chib'ana' jnk'isik' kuk' wnaq rimal jn mib'i'l chir petnaq pemak mpa' wa xk'isek kixk'ulex ix pe jn mib'i'l chir k'istechik.
42016010	Naq chir suk' ukojb'al puwi' qe'n mib'i'l xoq'je' suk' ukojb'al puwi' nimlaj mib'i'l, naq chir suk't ukojb'al puwi' qe'n mib'i'l xoq'je' suk't ukojb'al puwi' nimlaj mib'i'l.
42016011	Wa ix suk't ikojb'al puwi' jn mib'i'l chir xa' rech uwach lew, ¿naqlo kutzaqapsaj piq'ab' jn mib'i'l chir kpe pkaj?
42016012	Wa ix suk't ikojb'al puwi' umib'i'l jnchik wnaq, ruk'ut imib'i'l ix, ¿naqlo kya'w rech chiw?
42016013	Xub'ij xoq'je': K'ot naq jaqlel ajnimnel kowan chkinimxik kyeb' (2) ta'mam, mpa' kritzlaj lewa' jun, re' kuloq'oj jnchik, re' lewa' sub'laj utz kril jun, re' jnchik kritzlaj, kix kowant chunimxik Qajwal Dios wa re' b'enaq iwanme' chirij umib'i'l uwach lew, xcha' Jesús.
42016014	Xkita' k'ut ni'j tyojneme' aj Fariseos chir sub'laj kirij umib'i'l uwach lew, xak'ut kitze'j uwach Jesús.
42016015	Xub'ij Jesús chke: Ix kijuluj chir ix utz chikiwach wnaq, pumul Qajwal Dios ret'am iwanme' mpa' kuxpla' chir sub'laj nim ub'anik chikiwach wnaq, chwach Qajwal Dios etzlam, xcha' Jesús chke.
42016016	Xoq'je' xub'ij Jesús: Pixab' chir xutz'ib'aj knaq Moisés ch'il kux xkib'ij knaq ajq'axal uyoloj Qajwal Dios, re' la' chir xya' ub'ixik suk'te' xk'utenna Juan Bautista, tla'k'ut xmajtajwelaq ub'ixik jn nimlaj uq'atb'altzij Qajwal Dios, ik'iy k'ut kikoj kichoq'ab' rech kyok chpam.
42016017	Pumul k'axta chir ksach uwach lew xoq'je' ksach uwach kaj, chwach chir ktzaqlaq naq juch' che upixab' Qajwal Dios, xcha' Jesús.
42016018	Naq chij chir kuxutuj knaq rixiqil, tere' k'le' ruk' jnchik xaq kmaken chirij k'le'b'al, xoq'je' jn chij chir k'le' ruk' naq xaq chir tzoqom knaq rimal richijil, kmaken chirij k'le'b'al, xcha' Jesús.
42016019	K'o jn chij chir sub'laj umib'i'l, chir utzlajtaq k'ul kukojo, xoq'je' paqal rijil, nejel taq q'ij kub'an nimaqtaq wi'im.
42016020	Xoqje' k'o jun chij mub'a' Lázaro ub'i', k'o tzel ch'ak' chirij, katz'el pu'lew chi' richoj jn chije' chir k'o umib'i'l.
42016021	Kraj k'ut re' kutij taq uk'aj waj chir ktzaqlaq chi' umexe jn chije' chir sub'laj umib'i'l, ruk'ut tz'e' kiraq' uwach ch'a'k chir k'o chirij.
42016022	Xo'pen uq'ijal ukamikal Lázaro, xk'amb'ik kimal utaqo'n kaj chpa' k'owa' Abraham. Xkam xoq'je' jn chije' chir sub'laj umib'i'l xoq'je' xmuqek.
42016023	Ruk'ut jn chije' chir xkije' sub'laj umib'i'l tijen kutij k'ax pk'axk'ol, xuwa'lsaj k'ut uwach chenaj xril pnaq Abraham k'o k'ut Lázaro puxuk'ut.
42016024	Ruk'ut jn chije' chir xkije' sub'laj umib'i'l chwach lew sub'laj kow xusik'ij pnaq xub'ij: "Enqaw Abraham, k'axk'ab'aq ak'u'x chwe, tne' kumajt chwe xoq'je' taqa'laq Lázaro rechwa' chir kumu'laq uwi' uq'ab' paja' k'un ujorob'saj' waq', mpa' k'ax enk'owa' chpam urep q'a."
42016025	Pumul Abraham xub'ij che: "Wilk'wa'l, na'tjaq chaw chir at xakichij utzil pak'aslemal chwach lew, ruk'ut Lázaro xukichij q'oxom, pumul re' xjorob'ses ranme' wural, k'otchik rajwixik che, ruk'ut at q'oxom at k'owa' wural.
42016026	Xoq'je' xo'wt ri' mpa' chqaxo'l k'o jn nimlaj swan rimal ri' loq'ta chir naq ik'o wural kiq'atan jla', xoq'je' naq ik'o jla' kiq'atenlaq wural."
42016027	Xub'ij k'ut jn chije' chir xkije' sub'laj umib'i'l chwach lew, "Kinta' naq toq'ob' chawach, at enqaw Abraham, chir taqa'b'ik Lázaro chirchoj enqaw.
42016028	Mpa' ik'o job' (5) wixlal, rechwa' k'e b'ixaq chke, chir kib'na' utzil rech kipetwa' wural chpam jn k'axk'ole'."
42016029	Pumul xub'ij k'ut Abraham che: "K'o pixab' chir xutz'ib'aj knaq Moisés, xoq'je' chir xkitz'ib'aj knaq ajq'axal uyoloj Qajwal Dios, chkita'b'la' chpa' kib'ij ire'."
42016030	Xub'ij k'ut re': "Jla'ta, enqaw Abraham, kita'b'alo ni'j wnaq la' pumul wa k'o naq kamnaq k'astejek k'e kuk' te tla' rechwa' kitzalq'amij kanme'."
42016031	Xub'ij k'ut Abraham che: "Pumul wa kita't pixab' chir xutz'ib'aj knaq Moisés xoq'je' kux xkitz'ib'aj knaq ajq'axal uyoloj Qajwal Dios xoq'je' kikojb'alo rech naq kamnaq chir k'astajlaq rechwa' k'un ub'ij chke," xcha' Jesús chke F ariseos.
42017001	Xub'ij k'ut Jesús chke ajtarnel: Loq'ta chir mat' kpe tzaqb'al, pumul k'ax rech naqpla' kuk'amlaq jn tzaqb'al.
42017002	Mpa' utz che re' chir kxim jn ka' jok'b'al k'aj chuqul tere' kt'oq'b'ik chpam mar chwach chir kutzaq pemak jun chke nijtaq ch'iti'ne'.
42017003	Chiwula' iwib' pitike'lam. Wa naq awixlal xub'an naq k'ax chaw yaja', wa kutzalq'amij ranme' sacha' umak.
42017004	Wa jn awixlale' wuqub' (7) rajlab'al kub'an k'ax chaw che jn q'ij, xoq'je' wuqub' (7) rajlab'al kub'ij chaw: "Xintzalq'amij wanme'," sacha' umak.
42017005	Xkib'ij kab'lajuj (12) Apóstoles che Qajwal Jesús: "Nimersaj qakojb'al."
42017006	Xub'ij k'ut Jesús chke: Wa k'o ikojb'al chpa' unimal reja' mostaza kixkon nuk'ute' chub'ixik che jn che're' b'oqo'b'ik awib' je' atika' awib' chpam mar ruk'ut jn che're' kuta' nuk'ute' iwech.
42017007	¿Naq chiw ix chir k'o naq jaqlel ajnimnel rech chir kchakan chirij wakix, ajyuq' lewa', re'chir ktzalaj laq pujib' pa'nim kub'ij che tokoqlaq katkob'oq chimexe tija' waj?
42017008	¿Jla't kub'ij che? xa'ne' jri' kub'ij che: "B'ana' ukiji'k ensnar. Chpa' aq'u', ya'laq enwaj mpa' nab'e kintij wa en, tere', katij waj at."
42017009	¿Wa kutyoxij k'ut che jaqlel ajnimnel rech rimal chir xub'ono chpa' xub'ix che? En kimb'ij chir jla'ta.
42017010	Jla' k'ut ix xoq'je' re'chir xb'antaj nejel chir kux xixutaq Qajwal Dios chub'anik chib'ij: "Oj jaqlel ajnimnel chir k'ot kb'antaj qamal mpa' xo'w xqa'no chir kux xojtaq chub'anik," xcha' Jesús.
42017011	Re'chir b'enaq Jesús Jerusalén, xq'ax k'ut chixo'l Galilea ch'il Samaria.
42017012	Re'chir xok Jesús pe jn aldey xk'ul kimal lajuj (10) chijab' chir k'o tzel ch'a'k chikij naj xiwab' welaq.
42017013	Kow xich'awek xkib'ij che Jesús: "¡Jesús! ¡Ajtyojnel! ¡K'axk'ab'aq ak'u'x chqe!"
42017014	Re'chir Jesús xye rilo xub'ij chke: Jix ik'utu' chikiwach ajnimnel rech loq'laj jaj. Ruk'ut chir ib'enaq pub'ej saqeb' kityo'jil che jn ya'b'il la'.
42017015	Pumul jun chke ire' re'chir xrilo chir xkuntejek, stzalajlaq ksik'en chunimersesik uq'ij Qajwal Dios.
42017016	Xuke' chwach Jesús, xuya' uplaj pu'lew ruk' raqan Jesús xutyoxij. Aj samaritano k'ut jn chije'.
42017017	Xub'ij k'ut Jesús che: ¿Wa ix tk'ut lajuj (10) chir saqeb' ikuerp che jn ya'b'il la'? Ruk'ut b'elejeb' (9) chik, ¿jalchi' ik'owa' chi'?
42017018	¿K'ot jnaq stzalajlaq chunimersik ub'i' Qajwal Dios?, xo'w june' chir aj Israeltaj.
42017019	Xub'ij Jesús che: Katwa'ljaq jat, rimal akojb'al xat kuntejek.
42017020	Xkita' k'ut aj Fariseos che Jesús chir jan kpe jn nimlaj uq'atb'altzij Qajwal Dios ruk'ut Jesús xub'ij chke: Jn nimlaj uq'atb'altzij Qajwal Dios k'ot retal jan kpetek,
42017021	wnaq kib'ijta chir k'o wural, je' lewa' k'o jla' mpa' chiwula'much chir jn nimlaj uq'atb'altzij Qajwal Dios k'ochik chixo'l, xcha' chke.
42017022	Xub'ij k'ut Jesús chke ajtarnel rech: Ko'penna jn q'ij chir kiwaj ix kniwil En xa'tne' naq q'ij, chir En Uk'ijol Chij pumul loq'ta.
42017023	Ik'ok'ut jujun wnaq kib'ijna chiw: "Chiwlamuch tala', k'owa'," "chiwlamuch chri' k'owa'," pumul mixb'e kuk', xoq'je' mixtaraj chikij.
42017024	Mpa' jla' chpa' kaypa' re'chir kpoqnek kusaqab'saj uxe' kaj, ka'y jla' ka'y jwa', jla' k'ut Entzalajb'al En chir En Uk'ijol Chij chir Empetnaq pkaj.
42017025	Pumul rajwixik nab'e kintijna sub'laj k'ax xoq'je' ketzlexna Enwach kimal wnaq rech ni'j q'ije'.
42017026	Chpa' xraqta ptaq uq'ijal Noé, jla' xoq'je' kraqtajna pe jn q'ij rech Empetb'al jumulchik, En, chir En Uk'ijol Chij chir Empetnaq pkaj.
42017027	Mpa' ptaq uq'ijal Noé, wnaq xiwa'ik, xkitij kik'e', xik'le'k, xiya' pe k'le'k, kimal kichuch kiqaw suk'te' che jn q'ij re'chir xok Noé chpam arca. Xpe k'ut jn nimlaj q'alaj jab' xusach kiwach kinejel.
42017028	Jla' xoq'je' xq'ax ptaq uq'ijal Lot, wnaq kitij kiwaj kitij kik'e' kiloq'omnek xoq'je' kik'aynek, kib'an kitiko'n, xoq'je' kiwa'lsaj jaj.
42017029	Pumul jn q'ij re'chir xel laq Lot che tilimit Sodoma, xqajlaq q'a ch'il asufre pkaj xusach kiwach kinejel wnaq aj Sodoma.
42017030	Jla' k'ut jn q'ijla' re'chir kink'uten En, chir En Uk'ijol Chij, xcha' chke.
42017031	Che jn q'ij la', naq wnaq chir k'o chu' jaj ruk'ut uchpa'kux k'o pajaj, mqajlaq chresik, xoq'je' naq wnaq chir k'o pujib', mtzalajlaq chirchoj chuk'amik uchpa'kux xa'ne' ranij rib'.
42017032	Natjaq chiw kux xuraq rixiqil Lot.
42017033	Naqpla' chir kuya't uk'aslemal pe kamikal xa' wumal En, june' ksachna uwach uk'aslemal, pumul naq chir ksach uwach uk'aslemal xa' wumal En, june' kuraqna jn k'aslemal chir k'istechik, xcha' Jesús chke.
42017034	Kimb'ij chiw chir che jn q'ab'la' re'chir kimpe jumulchik ik'o kyeb' (2) wnaq chu' jn ch'at, jun chke ire' k'amb'ik, jnchik kelknaq.
42017035	Xoq'je' ik'o kyeb' (2) ixiqib' kitijen che k'em, jun chke k'amb'ik, jnchik kya' knaq.
42017036	Xoq'je' ik'o kyeb' (2) chijab' pujib', jun chke k'amb'ik jnchik kya' knaq, xcha' Jesús chke.
42017037	Ruk'ut ajtarnel xkib'ij che Jesús: "¿Jalchi' k'ut chi' Tat?" Ruk'ut Jesús, xub'ij chke: Re'chir kiwil k'uch chir kiraq kib' q'alaj chir k'o kamnaq tla', xcha' chke.
42018001	Xub'ij k'ut Jesús jn k'amb'al nojb'al chke ajtarnel rech, chir sub'laj rajwixik, kb'an ch'a'wem ruk' Qajwal Dios, mk'istaj b'la' ik'u'x.
42018002	Xub'ij k'ut chke: Pe jn tilimit k'o jn aj q'atal tzij chir kuxijt rib' che Qajwal Dios, xoq'je' kumejt rib' chikiwach wnaq.
42018003	K'o xoq'je' pe jn tilimite' jn malka'n xaq, re'k'ut chir kpe ruk' jn aj q'ataj tzije', kub'ij che: "B'ana' jn suk'laj aq'atb'altzij puwi' wajch'oj."
42018004	Xq'aten k'ut kyeb'xub' smana, ruk'ut jn ajq'atal tzij krajt kuta' rech jn malka'n xaqe', pumul k'o jn q'ij xub'ij pranme' "Kinxijtne' wib' chwach Dios xoq'je' kinmejt wib' chikiwach wnaq,
42018005	pumul mpa' jn malka'n xaqe' kuya' latz' chwe rechi' kimb'anna enq'ataj tzij puwi' mpa' wene' kpe nejel taq q'ij kuk'is kuyb'ul enk'u'x."
42018006	Xub'ij k'ut Qajwal Jesús: Chita' much chir kux xub'ij che jn malka'n xaqe' jn ajq'atal tzij chir suk't uk'aslemal.
42018007	¿Wa kub'an tuk'ut Qajwal Dios jn suk'laj uq'atb'altzij pikiwi' naq chir i'ucho'om chir kita' che Qajwal Dios chaq'ab' che paq'ij? ¿Wa k'ot k'ut kuyb'ul uk'u'x Qajwal Dios kyuk'ulb'a'?
42018008	Kimb'ij En chiw chir Qajwal Dios pa'nim kub'an jn suk'laj uq'atb'altzij pikiwi', pumul re'chir kintzalajlaq En, chir En Uk'ijol Chij ¿wa k'e Enraqlo wnaq chwach lew chir k'o kikojb'al?
42018009	Jesús xub'ij jn k'amb'al nojb'al chke jujun chir kikub'a'm kik'u'x chikij ire' kib'ij ire' chir xo'w ire' suk' kik'aslemal chwach Qajwal Dios, kib'an k'ut ch'iti'n chke ni'jchik.
42018010	Xub'ij chke: Ik'o kyeb' (2) chijab' xya' q'anb'ik pe loq'laj jaj che ch'a'wem ruk' Qajwal Dios, jun Fariseo, jnchik ajmolel pwaq rech q'atb'altzij Roma.
42018011	Wa'lk'ut jn Fariseo, suk'te' chwach tijen che ch'a'wem ruk' Qajwal Dios, jri' kub'ij putike'lam: " Qajwal Dios, kintyoxij chaw mpa' jnamt emb'anik kuk' ni'jchik chijab', chir i'elq'om, xoq'je' sub'laj ixiqib' kich'ab'em, ajsoknel, xoq'je' ent janam chpa' jn ajmolel pwaqla' rech q'atb'altzij Roma.
42018012	En kyeb' (2) rajlab'al kinmojen che jn smana, xoq'je' che nejel chir kux kinch'okoj kinya' enlajujil," xcha' jn Fariseo.
42018013	Pumul jn ajmolel pwaq rech q'atb'altzij Roma naj k'owalaq krajt re' chir kuwa'lsaj uwach pkaj xa'ne' tijen kuq'asij uwach uk'u'x, kub'ij: "¡Qajwal Dios, k'axk'ab'aq ak'u'x chwe chir en ajmak!"
42018014	En kimb'ij chiw chir jn ajmolel pwaq rech q'atb'altzij Roma suk'chik uk'aslemal chwach Qajwal Dios, chwach jn aj Fariseo. Mpa' naq chir nim kuya'wa' rib', qasesna uq'ij, pumul naq chir kub'an ch'iti'n che rib' knimersesna uq'ij rimal Qajwal Dios, xcha' Jesús chke.
42018015	Xik'amlaq taq k'la'b' chwach Jesús rechwa' k'yutewchi'j, pumul re'chir xkil ajtarnel rech xye kiyaj naq chir kik'omomlaq taq k'la'b'.
42018016	Pumul Jesús xye usik'ij ajtarnel rech, xub'ij chke: Chiya' luwar chke taq k'la'b' kipe wuk' miq'atuj mpa' kech ire' jn nimlaj uq'atb'altzij Qajwal Dios, xoq'je' kech naq chir ijanam chpa' taq k'la'b'.
42018017	Qatzij kimb'ij chiw naq chir kuk'amt jn nimlaj uq'atb'altzij Qajwal Dios chpa' uk'amik kub'an naq k'al, june' kokt chpam, xcha' Jesús chke.
42018018	K'o jn chij chir nim reqle'n puq'ab' loq'laj jaj, xub'ij che Jesús: "At chir At utzlaj ajtyojnel, ¿kux che utz kimb'ono rechwa' kinraq jn k'aslemal chir k'istechik?"
42018019	Xub'ij k'ut Jesús: ¿Kux uxlaj kab'ij chir En utz? K'ot jnaq utz, xa' jun utz k'olek, xo'wa' Qajwal Dios.
42018020	Awet'am k'ut chir kux kub'ij utaqnik Qajwal Dios: "Mat makan chirij k'le'b'al, xoq'je' mat kamsenek xoq'je' mab'an laq', xoq'je' mab'an tzij chirij awijil atz'aqat, nim ya'wa' achuch aqaw," xcha' Jesús che.
42018021	Xub'ij k'ut jn chije' che Jesús: "Nejel ni'j taqnike' enkolomlaq en re'chir en laq laj."
42018022	Ruk'ut Jesús, xub'ij che: K'ona jun kraj chaw. K'iyij nejel chpa'kux awech ruk'ut rijil jacha' chikiwach mub'a' rechwa' karaqna jn mib'i'l pkaj. Tere' tanlaq kat tarjaq chuwij, xcha' che.
42018023	Ruk'ut re' re'chir xuto'o chir kux xub'ij Jesús, xpe ub'is chirij umib'i'l, mpa' nim umib'i'l jn chije' k'olek.
42018024	Xril k'ut Jesús chir sub'laj xpe ub'is jn chije', xub'ij: ¡Sub'laj k'ax kok naq wnaq chir k'o umib'i'l chpam nimlaj uq'atb'altzij Qajwal Dios!
42018025	Mpa' k'axtana q'aten jn camello puwrel jn kuxe chwach rok'b'al naq wnaq chir k'o umib'i'l chpam jn nimlaj uq'atb'altzij Qajwal Dios, xcha' chke.
42018026	Xkib'ij k'ut naq chir xkito'o: "¿Naq k'ut kowan chusolik rib'?"
42018027	Xub'ij k'ut Jesús chke: Kuxpla' chir kikowent wnaq chub'anik Qajwal Dios kowan chub'anik, xcha' chke.
42018028	Xub'ij Pedro che Jesús: "Wula'much oj xqaya' knaq qachoj xoq'je' xqaya' knaq nejel chpa'kux qech xojtaraj chawij."
42018029	Ruk'ut Jesús xub'ij chke: Qatzij kimb'ij chiw chir k'ot jnaq chir xuya' knaq richoj, rixiqil, rixlal, uchuch uqaw, rilk'wa'l, xa' rimal jn nimlaj uq'atb'altzij Qajwal Dios.
42018030	Nimna kya' che pu k'aslemal chwach lew. Xoq'je' pe jn k'aslemal chir petnaq chqawach kya'na jn k'aslemal che chir k'istechik.
42018031	Jesús xyuk'am b'ik kab'lajuj (12) ajtarnel rech, xub'ij chke: Chiwla'much re'chir kjaq'an pe tilimit Jerusalén. Tla' kb'antajwa' nejel chir kitz'ib'an knaq ajq'axal uyoloj Qajwal Dios chuwij En, chir En Uk'ijol Chij chir Empetnaq pkaj.
42018032	Mpa' kin jachna pe kiq'ab' wnaq chir it aj tilimit Israel. Ruk'ut ni'j wnaqla' kitz'emb'ejna Enwach, xoq'je' kib'ixna wastaq tzij chwe, xoq'je' kichub'ajna Enplaj.
42018033	Kinkich'ay nab'e tere' kinkikamsaj. Pumul che urox (3) q'ij, k'astajna Enwach, chikixo'l kamnaq'ib', xcha' Jesús chke.
42018034	Pumul ajtarnel rech xkich'ob'ta chir kux xub'ij Jesús chke. Mpa' tzab'tal kichomb'al xoq'je' kita't uxlaj chir kux xub'ij chke.
42018035	Re'chir opnem kub'an Jesús pe tilimit Jericó, k'o jn moy kub'ul chi'b'ej kuta' usip.
42018036	Jn moye' re'chir xuta' sub'laj wnaq chir kib'inek xub'ij: "¿Kux k'ut ri'?"
42018037	Xkib'ij che: "Re' Jesús aj Nazaret tijen q'atnek," xicha' che.
42018038	Kow k'ut sik'en jn moye', xub'ij: "¡Jesús, Rilk'wa'l knaq David, k'axk'ab'aq ak'u'x chwe!"
42018039	Ruk'ut wnaq chir inab'e chwach Jesús xkiyojo, xkib'ij che tz'apij achi', pumul re' xa'ne' kow ksik'nek kub'ij: "¡Jesús, Rilk'wa'l knaq David, k'axk'ab'aq ak'u'x chwe!"
42018040	Xwab' k'ut Jesús, xutaq uk'amik, re'chir jn moye' xqeb' ruk' xuta' Jesús che.
42018041	¿Kux kawaj chir kimb'an chaw? Ruk'ut jn moye' xub'ij: "Tat, re' kwaj en, kinka'y jumulchik."
42018042	Ruk'ut Jesús xub'ij che: ¡Kat kayaqb'la' jumulchik! Mpa' rimal akojb'al xatkuntaj knaq, xcha' che.
42018043	Cha'nim k'ut xka'y jn chije', xtaraj chirij Jesús, kunimersaj uq'ij Qajwal Dios. Ruk'ut nejel wnaq re'chir xkil jn mayjab'ale' xkinimirsaj ub'i' Qajwal Dios.
42019001	Re'chir Jesús xk'un pe tilimit Jericó, re'chir tijen q'aten pe tilimit.
42019002	K'o jun chij, Zaqueo ub'i', jun chke kinimal ajmolel pwaq rech q'atb'altzij Roma, xoq'je' k'o umib'i'l.
42019003	Re' kraj re' kril uwach Jesús, pumul kowant chirilik mpa' sub'laj che wnaq xoq'je' rimal chir ch'iti'n raqan.
42019004	Xutzaq k'ut ranim, chikiwach wnaq, xaq'an puwi' jn che' chir sikómoro ub'i' rechwa' kril Jesús, mpa' tla' q'atenwa'.
42019005	Ruk'ut chir Jesús xo'pen tla' xkay pkaj xril Zaqueo, xub'ij che: Zaqueo, kat qajaqlaq cha'nim, mpa' rajwixik chir poq'ij kinkije' chawchoj.
42019006	Ruk'ut re' xqajlaq pa'nim, sub'laj xki'ket chuk'ulik Jesús.
42019007	Ruk'ut wnaq chir xkilo, xkib'ij: "Jesús xok prichoj jn chij chir ajmak."
42019008	Xwab' k'ut Zaqueo, xub'ij che Jesús: "Wula'much, Tat, pnik'aj che enmib'i'l kinya' chke mub'a'. Xoq'je' wa k'o jnaq walq'am, kijab' (4) rajlab'al uk'ixel kintzilij che."
42019009	Xub'ij Jesús che: Poq'ij xk'un jn solb'alib' che mak chpam jn jaje', mpa' at k'o akojb'al jla' chpa' ukojb'al qaqaw Abraham jertaq tzij.
42019010	Mpa' En, chir En Uk'ijol Chij xink'un chkitzukxik xoq'je' chkisolik wnaq chir isachnaq che kib'ej, xcha' Jesús.
42019011	Re'chir nejel wnaq tijen kito'o chir kux xub'ij Jesús che Zaqueo, xub'ij Jesús jn k'amb'al nojb'al chke, mpa' naqaj k'owa' che Jerusalén. Ruk'ut wnaq xkichomaj ire' chir nimlaj uq'atb'altzij Qajwal Dios sub'laj cha'nim kpetek.
42019012	Xub'ij k'ut Jesús chke: K'o jun chij nim ub'anik, xye che jn najlaj tilimit chuk'amik jn nimlaj taqnik tere' ktzalajlaq putilmit jumulchik.
42019013	Xyusik'ij k'ut lajuj (10) jaqlel ajnimnel xuya' lajuj (10) minas chke jun chkijujnal xub'ij k'ut chke: "Kixchaknaq chirij ni'j pwaqe' re'chir kintzalaj laq."
42019014	Pumul wnaq rech utilimit sub'laj kitzlaj uwach xkitaq k'ut ub'ixik che: "Qajt oj chir june' kub'an utaqnik pqawi'."
42019015	Pumul xo'w xuk'am nimlaj taqnik xtzalaj laq. Xutaq kisik'xik, ni'j jaqlel ajnimnel chir xuya' knaq pwaq chke, rechwa' krixma jnik' chik kich'okom chirij jn pwaqe'.
42019016	Xk'un k'ut nab'e jaqlel ajnimnel, xub'ij: "Tat, a pwaq chir ayo'om chwe xuch'ak lajuj (10) mina."
42019017	Xub'ij k'ut jn nimlaj ajtaqnel che: "Utz xa'no, at utzlaj jaqlel ajnimnel mpa' at puwi' qe'n che pwaq chir xinya' knaq chaw xa' jun xaya'wa' akojb'al rechi' kab'anna aq'atb'altzij pikiwi' lajuj (10) tilimit."
42019018	Xk'unk'ut ukab' (2) jaqlel ajnimnel, xub'ij che: "Tat, apwaq chir xaya'qan chwe xuch'ak job' (5) mina. "
42019019	Xoq'je' che june' xub'ij: "At xoq'je' kanna aq'atb'altzij pikiwi' job' (5) tilimit."
42019020	Xoklaq jnchik jaqlel ajnimnel xub'ij: "Tat, jn mina chir ayo'om chwe, enkolom chpam jn su't,
42019021	mpa' xinxij wib' chaw, wet'am chir at ajtoq'chinel, chir kak'am chpa'kux chir awexta, xoq'je' kamol uwach tiko'n chir atikomta."
42019022	Xub'ij k'ut jn nimlaj ajtaqnel che: "At, at ta utzlaj jaqlel ajnimnel, kinq'atna tzij pawi' rimal chir kux xab'ij. ¿Awet'am chir sub'laj en ajtoq'chi'nel chir kink'omo chir kux wexta xoq'je' k'inmol uwach tiko'n chpa' k'otwa' tiko'n emb'onom?
42019023	¿Kux k'ut uxlaj chir xayat enpwaq chpam naq jaj chpa' kolwa' pwaq, rechwa' kintzalaj laq, kink'am enpwaq ch'il ral?"
42019024	Xub'ij chke jnik'pla' ik'o tla': "Chiwesaj jn pwaqla' chir k'o ruk', chiya' che jn jaqlel ajnimnel chir k'o lajuj (10) mina ruk'."
42019025	Ruk'ut ire' xkib'ij che: "Tat, pumul re' k'o lajuj (10) mina ruk'."
42019026	Xub'ij k'ut jn nimlaj ajtaqnel: "Kimb'ij chiw chir nejel naqpla' chir k'o k'o ruk', sub'laj kya'na che, pumul naq chir k'ot k'o ruk', xa'ne' k'al qe'n chir k'o ruk' ke'sna che.
42019027	Ruk'ut ni'j wnaq chir i'ajch'oj wuk' chir xkajta chir kimb'an entaqnik pikiwi', chik'ama'laq wural chik'uru' kiqul chinwach," xcha' Jesús chke.
42019028	Xo'w xub'ij ri' xna'b'aj chikiwach xpeqe' pe tilimit Jerusalén.
42019029	Ruk'ut chir xa' qe'nchik kraj ko'pen pe tilimit Betfagé ch'il Betania, ch'il chu' jib' chir Olivos ub'i', xutaq b'ik kyeb' (2) chke ajtarnel, xub'ij chke:
42019030	Jix pe jn aldey chqawach, re'chir kxok tla' kiraq jn k'al b'ur ximtelek, chir k'otnaq wnaq kejewnaq rech, chikira'laq, kik'am laq chwe.
42019031	Wa k'o jnaq kuta' chiw: "¿Kux rech kíkir k'al b'ur?" Jri' kib'ij che: "Qajwal Jesús xjutaqlaq chukirik mpa' kchakan che," xcha' Jesús chke.
42019032	Xib'e' k'ut ni'j ajtarnele', xkiraq k'al b'ur jla' chpa' xb'i'x chke rimal Jesús.
42019033	Re'chir kitijen chukirik, xkib'ij kajaw k'al b'ur chke ni'j ajtarnele': "¿Kux rech kíkir k'al b'ur?"
42019034	Ruk'ut ire' xkib'ij: "Qakiro mpa' Qajwal Jesús xjutaqlaq chukirik mpa' kchakan che."
42019035	Xkik'am b'ik k'al b'ur, ruk' Jesús. Xkitzaq kiq'u' chirij k'al b'ur, xoq'je' xkib'an che Jesús chir xukyejej k'al b'ur.
42019036	Re'chir tijen kib'in Jesús, wnaq kilik' kiq'u' pub'ej chpa' q'atenwa' Jesús.
42019037	Re'chir xa' qe'nchik kraj kumajlaq xulnek che jnuwi' jib' chir Olivos ub'i', xkimaj k'ut kinejel ajtarnel rech, ch'il wnaq chunimersik ub'i' Qajwal Dios, ruk' nimlaj ki'kte'mal, sub'laj kisik'in chub'ixik kinejel chir xkil mayjab'al chir xub'an Jesús.
42019038	Jri' kib'ij: "¡Tewchi'm jn nimlaj ajtaqnel chir petnaq pub'i' Qajwal Dios! ¡Uxunem rech anme' pkaj, xoq'je' nimersesaq b'la' uq'ij Qajwal Dios pkaj!" xicha' wnaq.
42019039	Ik'o k'ut jujun chke aj Fariseos chikixo'l sub'laj wnaq xkib'ij che Jesús: "Ajtyojnel, yaja' ajtarnel awech, mpa' sub'laj kisik'nik."
42019040	Ruk'ut Jesús xuk'ulb'a' kiwach xub'ij: Kimb'ij chiw, wa ni'je' kitene' chunimersik Emb'i' ni'j b'aje' kinimersaj Emb'i', xcha' chke.
42019041	Re'chir naqajchik k'owa', xril pnaq tilimit Jerusalén, xoq' puwi' tilimit Jerusalén,
42019042	xub'ij: Kwajtne' En chir poq'ij kawet'maj chir kux kuk'amlaq jn uxunem piwanme', pumul chinime' tz'ab'tel chiwach.
42019043	Mpa' kpena jn k'axlaj q'ij piwi' ix chir kiwa'lajna iwajch'oj kisutujna rij itilimit xoq'je' kib'anna jnchik tz'aq' chirij itilimit kixkijet'ejna.
42019044	Kix kiqasajna pu'lew ch'il iwilk'wa'l, xoq'je' kelta knaq naq b'aj puwi' jnchik b'aj mpa' xawet'majt uwach jn q'ij chir xk'un ajsaqel awech.
42019045	Re'chir Jesús xok chpam loq'laj jaj, xok chkesiklaq jnik'pla' chir kik'ayen tla' xoq'je' xresajlaq naq chir kiloq'onek.
42019046	Xub'ij chke: Tz'ib'tal knaq chpam tyox wuj: "Wuchoj b'amb'al ch'a'wem ruk' Qajwal Dios," pumul ix xib'an kijul elq'om che, xcha' Jesús chke.
42019047	Nejel taq q'ij k'ut ktyojen Jesús chpam loq'laj jaj. Pumul kinimal ajnimnel rech loq'laj jaj, ch'il ajtyojel pixab', xoq'je' ajwab' rech tilimit, tijen kitzukuj, kux ukamsesik Jesús ki'no.
42019048	Pumul kiraq tuk'ut kux ub'anik kinche, mpa' nejel wnaq b'enaq kanme' chirij utyojnik J esús.
42020001	K'o jn q'ij Jesús tijen k'utyojij wnaq, chpam loq'laj jaj xoq'je' kuya' ub'ixik jn k'ak' yoloj chir kuya' k'aslemal chir k'istechik, re'chir xyo'pen ruk' Jesús, jn kinimal ajnimnel rech loq'laj jaj xoq'je' ajtyojel pixab' xoq'je' ajwab' kech wnaq aj Jerusalén.
42020002	Xkib'ij che: "¿B'ij chqe, kux che q'atb'altzij k'o awuk' chir kanwa' ni'j mayjab'ale'? Xoq'je' ¿naq uyo'om jn q'atb'altzij la' chaw?"
42020003	Xch'a'w k'ut Jesús xub'ij chke: En xoq'je' k'o jn k'otb'al chi' kimb'an chiw, wa knik'ulb'a', En xoq'je' kxink'ulb'a':
42020004	¿Qasnik ja' chir xub'an Juan Bautista? ¿Rech kaj, kech lewa' chijab'?
42020005	Ruk'ut ire' xyok che k'elaj tzij chikiwach kib'ij: "Wa qab'ij rech kaj, kub'ije' re' chqe: 'Kux uxlaj xikojta.'
42020006	Pumul wa qab'ij kech chijab', kipe nejel wnaq chiqi'j qoj kib'an cha'b'aj, mpa' ket'am wnaq chir Juan Bautista, re' ajq'axal uyoloj Qajwal Dios."
42020007	Xich'aw k'ut ire' xkib'ij che Jesús: "Qet'amta oj naqlo xtaqawlaq Juan Bautista chuqasesik kija' wnaq."
42020008	Xub'ij k'ut Jesús chke: Xoq'je' En kimb'ijt chiw naq uyo'omlaq q'atb'altzij pinq'ab' rimal chir jri' kimb'ono, xcha' Jesús chke.
42020009	Xumaj k'ut Jesús ub'ixik chke wnaq jn k'amb'al nojb'al: K'o jun chij xub'an jn tikb'al uva xuqaj k'ut knaq utikomb'al chke ni'j ajchakib' tere' sub'laj naj sachek.
42020010	Xo'pen k'ut jn q'ij chir xutaqlaq jn jaqlel ajnimnel rech kuk' ni'j ajchakib' rechwa' k'un uk'ama' uwach tiko'n rech qajb'al jib'. Pumul ni'j ajchake' xkich'ay jn taqo'ne' xoq'je' k'ot xkiya' b'ik che.
42020011	Ruk'ut rajaw jib' xutaqlaq jnchik jaqlel ajnimnel. Xoq'je' june', xkich'ayo, xoq'je' k'ax xich'a'w che, xoq'je' k'ot uwach tiko'n xkiya'b'ik che.
42020012	Ruk'ut rajaw jib' xutaqlaq urox (3) jaqlel ajnimnel rech ruk'ut ni'j ajchake' xkisoklaq xoq'je' xkesajb'ik chpa' k'owa' tiko'n.
42020013	Ruk'ut rajaw jib', xub'ij: "¿Kux k'ut kimb'an chinime'? Kintaqb'ik enk'ijol chir kinloq'oj. Pentene' re'chir kil uwach kimej kib' chwach."
42020014	Pumul ni'j ajchake' re'chir xkilo, xkich'ob' chikiwach xkib'ij: "Chiwlamuch re' june' rajaw echb'al, kixenlaq qakamsaj, jla' qechb'ej knaj jn echb'ale'."
42020015	Xkesaj k'utb'ik chpa' k'owa' tiko'n tere' xkikamsaj. Ruk'ut Jesús xuta' chke wnaq: ¿Kux k'ut kub'an rajaw jib' chke ni'j ajchake'?
42020016	Kpek'ut kyukamsaj ni'j ajchake' ruk'ut utikomb'al kuya' chke ni'jchik ajchak, xcha' Jesús chke. Re'chir xkita' wnaq chir kux xub'ij Jesús xkib'ij: "¡Mat' kraj Qajwal Dios chir jla' kraqtejek!"
42020017	Ruk'ut Jesús xyutuyuj, xub'ij chke wnaq: ¿Kux k'ut chir tz'ib'tal knaq chpam tyox wuj; "Jn b'aj chir utzt xi'il kimal ajyakal jaj re' k'ut jn b'ajla' chir xo'kes che utz'u'k tz'aq'?"
42020018	Nejel naqpla' chir ktzaq puwi' jn b'aje' kmucherna, pumul naq chir ktzaq jn b'aje' chirij q'uturna.
42020019	Re' kaj kinimal ajnimnel prichoj Qajwal Dios ch'il ajtyojel pixab' kichap Jesús che jn q'ijla', mpa' xkich'ob'o chir ire' xib'ix chpam jn k'amb'al nojb'al, pumul xkixij kib' chikiwach wnaq.
42020020	Xkitaq b'ik jujun chke chijab' ruk' Jesús, kawulpa' utzlaj taq chijab' kilik, wa kito' chirwa k'o naq yoloj ksachwa' Jesús kichopo kijach puq'ab' ukab' (2) ajtaqnel.
42020021	Ruk'ut ni'j chijab'e' xkita' che Jesús: "Ajtyojnel, qet'am oj chir At suk' katch'awek xoq'je' suk' kat tyojnik xoq'je' chawoch At xa' janam kilik nejel wnaq xoq'je' kak'ut ub'ej Qajwal Dios ruk' saqlaj tzij.
42020022	Rechi' chir kux kab'ij At: ¿Wa uxlaj chir kb'an tojnem puq'ab' César uxlaj tlewa'?"
42020023	Ruk'ut Jesús xuna'b'e jn tzel chomb'al chir k'o chpam kanme' ire' xub'ij chke: ¿Re' kiwaj ix chir knitaqchi'j chub'anik mak?
42020024	Chik'utu'laq jn pwaqla' chinwach. ¿Naq uwachb'al k'o chwach jn pwaqe' xoq'je' naq ub'i' k'o chwach? Ruk'ut ire', xkib'ij che: "Rech César k'o chwach," xicha' che.
42020025	Ruk'ut Jesús xub'ij chke: Chiya' che César chir kux rech César, xoq'je' chiya' che Dios chir kux rech Dios, xcha' chke.
42020026	Kiraq tuk'ut jalchi' qajwa' Jesús chi' pe kiq'ab', chikiwach wnaq, ni'j chijab'e' xtzaq kik'u'x chir kux kik'ulb'axik xb'an rimal Jesús, xich'a'w techik.
42020027	Xiqeb' k'ut jujun chke Saduceos, ni'j chir kikojta chirwa k'o k'astajb'al kech kamnaqib', xkita' che Jesús.
42020028	Xkib'ij che Jesús: "Ajtyojnel, Moisés xutz'ib'aj knaq chpam pixab' wa k'o naq chij xkamek chir k'o rixiqil, pumul k'ot rilk'wa'l xkije' ruk' rixiqil, rajwixik chir k'am rixiqil rimal uchaq' rech kuya'wa' rilk'wa'l rotz chir xkamek.
42020029	Ik'o wuqub' (7) chijab' chir xa' janam kichuch kiqaw, xk'le' k'ut nab'e al, pumul xkamek k'ot rilk'wa'l xuya' knaq ruk' rixiqil.
42020030	Ruk'ut ukab' (2) al xuk'am rixnam che rixiqil, pumul xk'amek xoq'je', k'ot rilk'wa'l xuya' knaq ruk' rixiqil.
42020031	Xoq'je' urox (3) al, xuk'am jn xaqe' che rixiqil, xkamek xoq'je' kot rilk'wa'l xuya' knaq ruk' jn xaqe', suk' che iwuqub' (7) k'ut che ixlal xkik'am jn xaqe' che kixiqil, che iwuqub' (7) xikamek, pumul k'ot kilk'wa'l xkiya' knaq ruk' jn xaqe'.
42020032	Xk'isb'enek xkam xoq'je' jn xaqe'.
42020033	Rechi' re'chir kik'astaj kamnaqib', naq k'ut chke wuqub' (7) ixlal kuk'am jn xaqe' che rixiqil, mpa' jn xaqe' kuk' che wuqub' (7) ixlal xk'lewa'," xicha' che Jesús.
42020034	Xub'ij k'ut Jesús chke: Chwach lew, wnaq kik'le'k xoq'je' chuch qajaw kiya' kilk'wa'l pe k'le'k.
42020035	Pumul naq chir kya' chke rimal Qajwal Dios jn k'astejem chikixo'l kamnaqib' rechwa' kib'e pkaj, ire' kik'le't chik xoq'je' kiya't chik pek'le'k, kimal kichuch kiqaw.
42020036	Mpa' kikamtechik janam chik kib'anik chpa' kib'anik utaqo'n kaj, ichik rilk'wa'l Qajwal Dios mpa' ichik rilk'wa'l k'astajb'al.
42020037	Xoq'je' Moisés xuk'utu' chir k'o k'astajb'al kech kamnaqib' rechi' xub'ij che Qajwal Dios pe jn k'ix chir kjuluw paq'a': "Dios rech Abraham xoq'je' Dios rech Isaac xoq'je' Dios rech Jacob."
42020038	Mpa' Dios, Diost re' kech kamnaq qib' mpa' Dios, Dios re' kech naq chir ik'aslek, mpa' chwach re' nejel ik'aslek, xcha' Jesús chke.
42020039	K'o jujun chke ajtyojel pixab', xkib'ij che: "Ajtyojnel, uxlaj xab'ij," xicha' che.
42020040	K'ot chik anme' chke kik'otij uchi' Jesús.
42020041	Xub'ij k'ut Jesús chke ire': ¿Kux uxlaj kib'ij ix chir Cristo Rilk'wa'l knaq David jertaq tzij?
42020042	Mpa' suk' re' David xub'ij knaq chpam wuj rech Salmos: "Xub'ij Qajwal Dios che Qaqjaw kat kob'oq pinse'b'al,
42020043	suk'te' kinya'na awajch'oj xe' awuqan."
42020044	Rechi' chir David Qaqjaw xcha' che Cristo. ¿Kux k'ut ub'anik kb'ixek chir Cristo Rilk'wa'l knaq David?
42020045	Tijen k'ut kita' nejel wnaq re'chir Jesús, xub'ij chke ajternel rech:
42020046	Chichijij iwib' mib'ono chpa' kib'an ajtyojel pixab', ni'j chir kikoj utzlajtaq k'ul, xa' rech kituyuxwa' kimal wnaq. Xoq'je' utz kito'o chir kya' ritzil kiwach ptaq k'ayb'al, xoq'je' re' kitzukuj nab'etaq kub'ulb'al ptaq uq'ab' loq'laj jaj, xoq'je' re' kitzukuj nab'etaq kub'ulb'al ptaq nimaqtaq wi'im.
42020047	Xoq'je' kimaj kichoj malka'ntaq ixiqib' pumul k'utun tewa' kimak kib'an ire' nimaqtaq ch'a'wem ruk' Qajwal Dios. Ire' nimna mak kya' chikij rimal Qajwal Dios, xcha' J esús.
42021001	Jesús xuwa'lsaj uwach xutuyuj wnaq chir k'o kimib'i'l, kitzaq kisip pe k'olb'al pwaq chpam loq'laj jaj.
42021002	Xril xoq'je' jn malka'n xaq chir sub'laj mub'a' chir kutzaq usip pe kolb'al sip. Xutzaq k'ut taq kyeb' (2) ch'iti'n pwaq chir nimt rijil.
42021003	Xub'ij k'ut Jesús: Qatzij kimb'ij chiw chir jn malka'n xaqe' chir sub'laj mub'a', nimna usip xutzaq re' chikiwach kinejel wnaq.
42021004	Mpa' kinejel chir xkitzaq kisip pe kolb'al sip, xa' uwi' kipuwaq xkitz'oqo, pumul jn xaqe', tne' mub'a' pumul xutzaq nejel tz'uqb'al rib', xcha' chke.
42021005	Ik'o k'ut jujun chke wnaq tijen kib'ij chir loqlaj jaj sub'laj utz uweqik b'onom, mpa' kojom utzlajtaq b'aj che xoq'je' weqtel che utz'lajtaq sip.
42021006	Jesús xub'ij: Ni'j ri' chir tijen kiwulo petnaq jn q'ij chir kt'ub'klixna k'ot naq b'aj kelknaq puwi' jnchik b'aj.
42021007	Ruk'ut ajtarnel xkita' che Jesús: "Ajtyojnel, ¿jan k'ut kb'antajna chir kux xab'ij chqe? Xoq'je' kux retal qilna xe'taq kb'an ri'," xicha' che.
42021008	Xub'ij Jesús: Chichijij iwib' rechwa' kixsokexta mpa' ik'iy kipena kib'ijna, "En, En Cristo," xoq'je' kib'ij, "Tijen qetlaq q'ij," pumul mixb'e kuk'.
42021009	Re'chir kita' uyolik nimaqtaq ch'oj xoq'je' kita' uyolik chir wnaq kich'ujer chikij q'atb'altzij mixij iwib' mpa' rajwixik kiq'atansajna ri' nab'e, pumul re't la' uk'isb'al uwach lew.
42021010	Xoq'je' xub'ij Jesús chke: Kch'ojenna jn tilimit ruk' jnchik tilimit xoq'je' kwa'lajna jn nimlaj q'atb'altzij chirij jnchik nimlaj q'atb'altzij.
42021011	Xoq'je' kpena nimaqtaq kab'raqan, xoq'je' kpena wi'jal ch'il nimaqtaq ya'b'il che k'iy tilimit rech uwach lew xoq'je' wnaq sub'laj kixij kib' xoq'je' sub'laj mayjab'al k'uten pkaj, xcha' chke.
42021012	Pumul xe'taq kpe ri' kixchapna xoq'je' kb'an k'ax chiw, kixk'amb'ik ptaq uq'ab' loq'laj jaj, chikiwach ajwab' kix oksesna pche' kixkiya'na chikiwach nimaqtaq ajtaqnel rech ch'il chikiwach ukab'taq (2) ajtaqnel kiq'atwa' tzij piwi', kiq'axaj nejel ri' xa' rimal Emb'i'.
42021013	Re'chir jri' kiroqo, tla' kiwechb'ejwa' Enq'aljensik chikiwach q'atb'altzij.
42021014	Rechi' k'olaq piwanme' chir rajwixikt kityojij iwib' chub'ixik to'b'al iwib'.
42021015	Mpa' En kinya'na yoloj chichi', xoq'je' kinya'na nimaqtaq nojb'al chiw k'ot jnaq chke iwajch'oj kowan chik'ulb'axik xoq'je' chik'lelxik.
42021016	Pumul ix kixjachna pe kiq'ab' q'atb'altzij kimal ichuch iqaw, xoq'je' kixjachna kimal iwixlal, xoq'je' kixjachna kimal iwachalxik xoq'je' kichjachna kimal wnaq chir ijenk'isik iwuk', ik'o jujun chiw ix kikamsesna.
42021017	Kixetzlexna kimal kinejel wnaq xa' rimal Emb'i'.
42021018	Pumul k'ot naq rismal iwi' ksach uwach mpa' Qajwal Dios kuya't luwar.
42021019	Pumul wa ix xa' jun kixwab'wa' kiraqna jn k'aslemal chir k'istechik, xcha' Jesús chke.
42021020	Re'chir kiwul Jerusalén sutum rij kimal ajxolta't chiwet'maj chir xa' qe'nchik kraj chir kb'an nimlaj k'ax che.
42021021	Ruk'ut naq chir ik'o Judea kanijb'la' kib' chu'taq jib', naq chir ik'o pe tilimit Jerusalén, i'elaqb'ik pe tilimit, ruk'ut naq chir ik'o ptaq jib' mitzalaj laq pe tilimit.
42021022	Mpa' ni'j q'ij la' rech ktzalajwa' uk'ixel chir kux k'ax kib'onom, kb'antajna chir kux tz'ib'tal chpam tyox wuj.
42021023	K'ax kech ni'j ixiqib' chir iyab' wnaq xoq'je' k'ax kech ni'j ixiqib' chir kitijna tu' kine' mpa' che ni'j qijla' kpe sub'laj chq'ij mlaya puwi' nimlaj tilimit Israel xoq'je' puwi' tilimit Jerusalén.
42021024	K'o kikamsesna che michit kimal ajxolta't xoq'je' k'o ni'jchik kik'amnab'ik aqtam kij che nejel tilimit kech wnaq chir it aj Israel, ruk'ut Jerusalén kjaqna cha'qan kimal wnaq chir it aj Israel suk'te' ko'penna uq'ijal chir pajtel chikij wnaq chir it aj Israel, xcha' Jesús chke.
42021025	Xoq'je' Jesús xub'ij: Kije'na retal ruk' q'ij, xoq'je' kije'na retal ruk' ik' xoq'je' kije'na retal kuk' ch'imil, ruk'ut chwach lew wnaq qaxewna kanme' ksachna kik'u'x rimal utinemb'al mar xoq'je' rimal urep mar.
42021026	Kib'oy klajna wnaq rimal uxib'il kib' kixij kib' rimal chir kux kraqtajna chwach lew, mpa' nejel uchoq'ab' kaj, kiyikixna rimal nimlaj uchoq'ab' Qajwal Dios.
42021027	Te' k'ut chi' kilna enwach En, chir En Uk'ijol Chij chir Empetnaq psutz' ruk' loq'laj Enkownem xoq'je' ruk' nimlaj unimal q'ij.
42021028	Re'chir kmajtaj ri' chisuk'b'a' iwib' xoq'je' ruk' ki'kte'mal chiwa'lsaj iwi', mpa' xa' qe'nchik k'owelaq jn isoltejem, xcha' Jesús chke.
42021029	Xoq'je' xuya' jn k'amb'al nojb'al chke: Chiwla'much jn uche'al wikix xoq'je' ni'jchik che'.
42021030	Re'chir kiwul ix chir kpe k'ak' uxaq iwet'am chik chir saq'ij naqajchik k'owelaq.
42021031	Jla' ix xoq'je' re'chir kiwulo chir kpe ni'j retale', chiwet'maj chir jn nimlaj uq'atb'altzij Qajwal Dios naqaj chik k'owelaq.
42021032	En qatzij kimb'ij chiw, chir ri' q'axna nab'e tere' kikam wnaq ni'j jnab'la'.
42021033	Kaj ch'il uwach lew kiq'axna pumul Entzij mijunuj ksacht uwach, xcha' Jesús chke.
42021034	Chiwula' iwib' ix mye iwanme' chirij nimaqtaq wi'im xoq'je' mye iwanme' chirij q'ab'rek xoq'je' mye' iwanme' chirij uriyxik chpa'kux rech jn k'aslemale', mpa' te' kino'o chir xa't qe'n kpe jn q'ij rech empetb'al.
42021035	Mpa' chpa' jn klob' kpena pikiwi' nejel wnaq rech uwach lew.
42021036	Chichijib'la' iwib' nejel taq q'ij, kixch'awaq ruk' Qajwal Dios rech kixqaj tewa' chpam nejel ni'j k'axe' chir q'axna, xoq'je' xa' jun kixwa'b'wa' chinwach En, chir En Uk'ijol Chij chir Empetnaq pkaj, xcha' Jesús chke.
42021037	Ruk'ut Jesús paq'ij je ktyojen chpam loq'laj jaj, ruk'ut chaq'ab' je' k'el knaq chu' jib' chir kb'ix Olivos che.
42021038	Qab' k'ut kyo'pen wnaq chpam loq'laj jaj chuta'ik utyojnik Jesús.
42022001	Xqet k'utlaq nimq'ij Pasc, chir ktij Kixlinwaj chir k'ot Ch'amq'or ruk'.
42022002	Ruk'ut ni'j kinimal ajnimnel rech loq'laj jaj, xoq'je' ajtyojel pixab' tijen kitzukuj kux ukamsesik Jesús ki'no. Pumul kixij kib' chikiwach tilimit.
42022003	Xok k'ut tzel pranme' Judas chir Iscariote ukab' (2) ub'i'. Re' jun chke kab'lajuj (12) ajtarnel rech Jesús.
42022004	Xyek'ut Judas, chub'ixik chke kinimal ajnimnel rech loq'laj jaj, xoq'je' chke kinimal ajchajnel rech loq'laj jaj chir kux ujachik Jesús kub'an pe kiq'ab'.
42022005	Xiki'ket ire', xqaj chikiwach chir kiya' pwaq che Judas rech tojb'al rech.
42022006	Xunimaj k'ut Judas ujachik Jesús, tijen k'ut kutzukuj kux ujachik Jesús ku'no, chpa' ik'otwa' wnaq.
42022007	Xo'pen k'ut nimq'ij tijb'al Kixlinwaj chir k'ot Ch'amq'or ruk'. Re' q'ijla' chir rajwixik kamses ral kirnere rech nimq'ij Pasc.
42022008	Jesús xyutaqb'ik Pedro, ch'il Juan, xub'ij chke: Ib'ana' ub'anik qasnar rech k'ulb'al nimq'ij Pasc rechwa' janam utijik qa'no.
42022009	Ire' xkita' che Jesús, xkib'ij: "¿Jilchi' kawaj at chir qab'anwa' ukiji'k qasnar?"
42022010	Ruk'ut Jesús jri' xub'ij chke: Chiwula' much re'chir kxok pe tilimit Jerusalén kel laq chik'ulik jn chij chir uk'omom jn q'ab'al ja'. Kixtarjaq chirij suk' te' chpa' kokwa'.
42022011	Chib'ij che rajaw jaj: "Jri' kub'ij ajtyojel qech: ¿Jalchi' k'owa' jn jaj chi' chpa' qak'ulwa' nimq'ij Pasc kuk' kab'lajuj (12) ajtarnel wech?"
42022012	Ruk'ut re' kuk'ut jn nimlaj jaj chiwach chir k'o che uk'ab' (2) tos jaj chir b'onom chik ukiji'k. Tla' k'ut kib'anwa' ukiji'k qasnar rech Pasc.
42022013	Xib'e' k'ut, xkiroqo chpa' xb'i'x chke rimal Jesús. Xkib'an k'ut ukiji'k tla' jn snar rech nimq'ij Pasc.
42022014	Ruk'ut xo'pen hora, xkub'e' Jesús chichi' mexe. Ik'o kab'lajuj (12) Apóstoles ruk'.
42022015	Xub'ij chke: Sub'laj enriyim utijik jn snare' rech Pasc iwuk' xe'taq kintij k'ax rimal Enkamikal.
42022016	Mpa' kimb'ij chiw chir kintij te'chik wural suk'te' re'chir kb'antajna pe jn nimlaj uq'atb'altzij Qajwal Dios.
42022017	Xuk'am k'ut pnaq jn mulul chir k'o vino chpam xutyoxij che Qajwal Dios, xub'ij chke ajtarnel: Chik'ama'. Chijacha' chiwach.
42022018	Kimb'ij chiw chir kintij te'chik uwa'l uva wural suk'te' kintijo re'chir kpe jn nimlaj uq'atb'altzij Qajwal Dios, xcha' chke.
42022019	Xuk'am k'ut pnaq jn kixlinwaj, xutyoxij che Qajwal Dios. Xupiro, xuya' chke ajtarnel jri' xub'ij: Re' ri' Entyo'jil chir kjachna pe kamikal iwumal ix. Chitija' rech na'tb'al wech.
42022020	Jla' xoq'je' xu'no re'chir xtijtaj kixlinwaj rimal xuk'am pnaq jn mulul chir k'o vino chpam, xub'ij: Jn mulul ri' re' jn k'ak' pacto chirij Enkik'el chir kturuwna rimal imak ix.
42022021	¡Chiwula' much! Uqab' aj jachal wech k'o wuk' chu' mexe.
42022022	Qatzij chir En, chir En Uk'ijol Chij kimb'ena chpa' tz'ib'am knaq chuwij, pumul k'ax rech jn chij chir kjachaw wech, xcha' chke.
42022023	Ruk'ut ire' xkimaj k'elaj tzij chikiwach chir naq chke ire' kjachaw rech.
42022024	Xoq'je' xkichap kib' chikiwach ajtarnel rech chirij naq chke ire' nimna ub'anik.
42022025	Pumul Jesús xub'ij chke: Nimaqtaq ajtaqnel kech tilimit chir ket'amt uwach Qajwal Dios kuk'ul kik'u'x taqnem pikiwi' wnaq. Naq chir kib'an kiq'atb'altzij pikiwi' ni'j tilimite' kb'ix, "Ajb'anal Utzil chke."
42022026	Pumul jla't chixo'l ix. Naqpla' kraj kub'an nim rajwixik kub'anna ch'iti'n che rib'. Chub'ana' naq ajtaqnel janam chpa' jn ajnimnel.
42022027	Mpa', ¿naq k'ut jun chir nim ub'anik? ¿Re' jun chir kub'ul chi' mexe, re' lewa' jun chir kinimnek? ¿Re't k'ut jun chir kub'ul chi' mexe chir nim ub'anik? Pumul En, En k'o chixo'l chpa' jnaq chir knimnek.
42022028	Pumul xo'w ix chir ix jaqal wuk' En, ptaq q'oxom chir enq'axam.
42022029	Ruk'ut En kinya' jn nimlaj q'atb'altzij piq'ab' chir xya' chwe rimal Enqaw.
42022030	kixwa'na wuk' xoq'je' kitijna iwik'e' wuk' chi' Enmexe chpam jn nimlaj Enq'atb'altzij xoq'je' kix kub'e'na ptaq nimaqtaq kub'ulb'al rechwa' kiq'at tzij pikiwi' kab'lajuj (12) puq che wnaq aj Israel, xcha' chke.
42022031	Xub'ij Qajwal Jesús: Simón, Simón, wula' much chir jn tzel xtuto'o rech ktukirijwa chpa' kb'an che trig chir kcha' psarnil.
42022032	Pumul En Emb'oychi'm Qajwal Dios pawi' at rechwa' kchupt akojb'al. Ruk'ut wa xkub'e' akojb'al, ya' uchoq'ab' kikojb'al awixlal, xcha' che.
42022033	Pumul Simón Pedro xub'ij che: "Tat, en, enjachom wib' awuk', tne' kimb'e pche' ch'il pe kamikal awuk'," xcha' che.
42022034	Ruk'ut Jesús xub'ij che: Pedro, qatzij kimb'ij chaw chir koq'tna jn ajtzo' re'chir at kab'ijna oxmul (3) rajlab'al chir awet'amt Enwach, xcha' che.
42022035	Ruk'ut Jesús xub'ij chke ire': Re'chir xixintaq b'ik, mpa' k'ot kolb'al ipwaq, xoq'je' k'ot ichim, ch'il ixajab' xik'amb'ik. ¿Wa k'o k'ut xraj chiw? Ire' xkib'ij: "K'ot xraj chqe."
42022036	Xub'ij k'ut chke: Pumul chinime' naqpla' k'o kolb'al upwaq, chuk'ama' b'ik, xoq'je' chuk'ama' b'ik uchim. Naqpla' k'ot umichit, chuk'ij uq'u' kuloq' umichit.
42022037	Mpa' kimb'ij chiw chir jnik'pla' tz'ib'tal chuwij kb'antajna. Jri' kub'ij: "Chkixo'l ajb'anal taq k'ax xa'jlexwa'." Mpa' chir kux tz'ib'tal chuwij kb'antajna, xcha' Jesús chke.
42022038	Xkib'ij k'ut ajtarnel rech che: "Tat, ¡wula' much! K'o kyeb' (2) michit quk'." Ruk'ut re' xub'ij chke: K'une', xcha' Jesús chke.
42022039	Ruk'ut xelb'ik Jesús, je' xye chu' jib' rech Olivos chpa' qas kpewa' re'. Xoq'je' xitaraj ajtarnel rech chirij.
42022040	Ruk'ut xyo'pen tla', xub'ij chke ajtarnel: Kixch'awaq ruk' Qajwal Dios rechwa' kixqaj tewa' putaqchi'b'al tzel, xcha' chke.
42022041	Ruk'ut Jesús xutos pnaq rib' chke ajtarnel rech. Tla' chpa' ko'penwa' naq b'aj chir kyaq pnaq. Xuke'k xumaj ch'a'wem ruk' Qajwal Dios.
42022042	Xub'ij: At, Enqaw wa kawaj, wesaj pnaq jn mulul rech q'oxom chir petnaq chuwij. Pumul mab'anna chpa' kwaj En, re' b'anaq chpa' kawaj at, xcha' Qajwal Jesús.
42022043	Xk'utun k'ut jn utaqo'n kaj chwach rechwa' kuya' uchoq'ab'.
42022044	Ruk'ut Jesús, xok q'oxom ruk' ranme', sub'laj xukoj uchoq'ab' che ch'a'wem ruk' Qajwal Dios. Ruk'ut uk'atan chir ktz'ujek kawulpa' kik' ktzuj pu'lew.
42022045	Ruk'ut xwa'laj Jesús che ch'a'wem ruk' Qajwal Dios, xpe kuk' ajtarnel rech. Xik'un uraqa' chir wuram ki'no rimal ki b'is.
42022046	Xub'ij chke: ¿Kux rech kixwarek? Kixwa'ljaq, kixch'awaq ruk' Qajwal Dios rechwa' kixtzaqt putaqchi'b'al tzel, xcha' chke.
42022047	Jesús tijenna che yoloj re'chir xyo'pen sub'laj wnaq. Ruk'ut Judas, chir jun chke kab'lajuj (12) ajtarnel rech Jesús nab'ajnaq chikiwach. Xo'pen k'ut ruk' Jesús xutz'ub'uj uplaj.
42022048	Pumul Jesús xub'ij che Judas: Judas, ¿ruk' jn tz'ub'nik plaj knajachwa' En, chir En Uk'ijol Chij?
42022049	Xkil k'ut naq chir ik'o ruk' chir kux xraqtejek, xkib'ij che: "Tat, ¿qakoj lewa' michit chke?"
42022050	Jun chke ajtarnel rech Jesús xusok jun chke jaqlel ajnimnel rech jn ajwab' kech ajnimnel rech loq'laj jaj, xuk'ur pnaq use'b'al uxikin jla'.
42022051	Xch'a'w k'ut Jesús, xub'ij: ¡Xa' tla' mib'an chik! Ruk'ut Jesús xuchap knaq uxikin jn chije' xukunuj knaq.
42022052	Xub'ij Jesús chke kinimal ajnimnel rech loq'laj jaj, xoq'je' chke ki nimal ajchajal loq'laj jaj, xoq'je' chke ajwab' kech ire', chir ipetnaq chuchapik: ¿Ix, ix petnaq chinchapik kawulpa' chir En, elq'om, ruk' michit ch'il che'?
42022053	Nejel taq q'ijmuch Enk'o chixo'l chpam loq'laj jaj. Pumul xnichapta tla'. Pumul re' ri' ihora ix, xoq'je' re' ri' uhora uqatb'altzij qu'mal, xcha' Jesús chke.
42022054	Xkichap k'ut Jesús, je xkik'amb'ik chirchoj ajwab' kech ajnimnel rech loq'laj jaj. Ruk'ut Pedro che naj taran chirij Jesús.
42022055	Ruk'ut ire' xkinuk' q'a' pu nik'jal uwach jaj, xa' jun xikub'e'wa' chirij q'a'. Xoq'je' Pedro xkub'e' chikixo'l.
42022056	K'o jn lij ajnimnel rech kinimal ajk'amal b'ej xril Pedro kub'ul chirij q'a'. Kow utuyxik Pedro xu'no, xub'ij chke ni'j chir ikub'ul chirij q'a': "Jn chije' xoq'je' rich'il Jesús," xcha' jn lije'.
42022057	Ruk'ut Pedro xresaj rib' chpam, xub'ij: "Li, en wet'amt uwach Jesús," xcha' che.
42022058	Najt uxo'l, re'chir xi'il rimal jun chke ni'j chir ik'o tla', xub'ij che Pedro: "At xoq'je', at jun chke rich'il Jesús," xcha' che. Pumul Pedro xub'ij: "Entaj," xcha' che.
42022059	Tene' jn hora q'atan naq, k'o jnchik chij kukoj uk'anal kub'ij chke naq ik'o tla': "Suk' qatzij xoq'je' re' xkije' ruk' Jesús, mpa' re' ajGalilea xoq'je'," xcha' che.
42022060	Ruk'ut Pedro xub'ij: "At, chij kinch'ob't en kux kab'ij." Te' k'ut xb'i'taj rimal re'chir xoq' jn ajtzo'.
42022061	Ruk'ut Jesús xusutuj rib', xril pnaq Pedro. Xna'taj k'ut che Pedro chir kux xub'ij Jesús che: Chir koq'tena jn ajtzo' poq'ij re'chir ab'imchik at oxmul (3) rajlal chir awet'amt Enwach.
42022062	Xelb'ik Pedro chirij jaj, xuyatz' rib' che q'ej.
42022063	Ruk'ut chijab' chir kichijim Jesús, xa' kitze'j uwach, xoq'je' kich'iyo.
42022064	Xkikuch uwach, tere' kita' che: "¡B'ij b'la' chqe! ¿Naq jun chir tijen ktuch'oyo?"
42022065	Xkib'ij k'ut sub'laj wastaq tzij chirij re'.
42022066	Ruk'ut saqrek, xkiraq kib' ajwab' rech tilimit ch'il kinimal ajnimnel rech loq'laj jaj, xoq'je' ajtyojel pixab'. Xkik'am k'ut b'ik Jesús pki q'atb'altzij ire'.
42022067	Xkib'ij k'ut che: "¿B'ij k'ut chqe wa At, At Cristo?" Ruk'ut Jesús, xub'ij chke: Wa kimb'ij chiw kikoj b'alo wech.
42022068	Wa En kinta' chiw ix, kib'ij b'alo.
42022069	Pumul suk' chinime' En, chir En Uk'ijol Chij Enkub'ul chik tla' puse'b'al loq'laj ukownem Qajwal Dios, xcha' chke.
42022070	Xkib'ij k'ut kinejel: "¿K'elaq chir At, At Uk'ijol Dios?" Ruk'ut Jesús, xub'ij chke: Qatzij chir kux xib'ij, En, En Uk'ijol Dios, xcha' chke.
42022071	Xkib'ij k'ut ire' chikiwach: "¿Rajwixik te'chik qata' kichi' ni'jchik wnaq, chir kux ub'anik Jesús? Mpa' xqata' ruk' qaxikin chir xub'ij Re' chir Re' Uk'ijol Dios," xicha' ire'.
42023001	Xiwa'lajb'ik kinejel wnaq xkimuluj kib'. Xkik'am b'ik Jesús chwach Pilato chir ukab' (2) ajtaqnel aj Roma.
42023002	Xkimaj k'ut uya'ik tzij chirij Jesús, kib'ij k'ut che Pilato: "Jn Chije' xqarqo chir tijen kyutaqchi'j qawnaq, xoq'je' krajt Re' chir qaya' tojb'al puq'ab' César, kub'ij k'ut chir Re', Re' Cristo, jn nimlaj ajtaqnel," xicha' che Pilato.
42023003	Ruk'ut Pilato xuta' che Jesús: "¿At nimlaj ajtaqnel kech wnaq Rilk'wa'l Israel?" Xch'a'w k'ut Jesús, xub'ij: Qatzij xab'ij En, En, nimlaj ajtaqnel kech Rilk'wa'l Israel, xcha' che.
42023004	Xub'ij k'ut Pilato chke kinimal ajnimnel rech loq'laj jaj, xoq'je' chke kinejel wnaq chir kimulim kib': "K'otnaq mak kinraq en, chirij jn chije'," xcha' chke.
42023005	Pumul ire' kikoj kiywal chub'ixik, jn chije': "Kusach kik'u'x qawnaq, tijen ktyojen ptaq nejel tilimit umojomlaq kityojxik sukte' Galilea xk'un suk'te' wural," xicha' che.
42023006	Ruk'ut Pilato xuto'o chir kb'ix Galilea, xuta' k'ut chke wnaq chirwa jn chije' aj Galilea.
42023007	Ruk'ut xrit'maj chir Jesús je' kpe Galilea xutaq b'ik Jesús ruk' Herodes, mpa' Herodes re' ukab' (2) ajtaqnel rech Galilea xuraq k'ut pnaq chir Herodes k'o pe tilimit Jerusalén che jn q'ij la'.
42023008	Ruk'ut Herodes xril Jesús, sub'laj xki'ktek. Mpa' jerchik kraj re' kril uwach Jesús. Mpa' uto'om chir sub'laj che mayjab'al ub'onom Jesús. Kraj k'ut re' kril naq mayjab'al chir kb'an rimal Jesús.
42023009	Herodes sub'laj k'ut che k'otb'al chi' xub'an che Jesús. Pumul Jesús re' xrajt xuk'ulb'a' uwach Herodes.
42023010	Ik'o k'ut tla' kinimal ajnimnel rech loq'laj jaj xoq'je' ajtyojel pixab' sub'laj kikoj kiywal chu'ya'ik mak chirij Jesús.
42023011	Ruk'ut Herodes ch'il ajchajal rech re' xkitzlaj uwach Jesús. Xoq'je' kitz'emb'ej uwach. Xukoj k'ut chirij Jesús jn k'ul chir kpoqpetek. Herodes xutaqb'ik jumulchik Jesús ruk' Pilato.
42023012	Pilato ch'il Herodes xkib'an jnk'isik' chikiwach che jn q'ijla' mpa' nab'e knaq i'ajch'oj chikiwach.
42023013	Ruk'ut Pilato xye usik'ij kinimal ajnimnel rech loq'laj jaj, q'atb'altzij rech tilimit, xoq'je' tilimit.
42023014	Xub'ij chke: "Ix, xik'amlaq jn chije' chinwach. Xib'ij chir kyutaqchi'j tilimit rechwa' kiwa'laj chikij q'atb'altzij. Pumul mpa' chiwach ix, xink'otij uchi' k'ot mak xinraq en chirij chpa' ni'j mak chir kiya' ix chirij.
42023015	Xoq'je' Herodes k'ot mak xuraq re' chirij. Rechi' xutaqlaq wuk' jumulchik. Chiwla'much k'ot nimlaj k'ax ub'onom chir kumojo k'amb'ik pe kamikal.
42023016	Kinch'ay k'ut. Tere' kin tzqapsajb'ik," xcha' chke.
42023017	Mpa' rajwixik che Pilato xoq'je' chke tilimit chir pe nimq'ij Pasc ktzqapses jun chke chijab' chir ik'o pche'.
42023018	Pumul kinejel xisik'nek, xkib'ij: "¡Ya' knaq Jesús tla'! ¡Re' tzaqapsaj laq Barrabás!"
42023019	Barrabás k'o pche' rimal chir kyuwa'ljsaj tilimit chikij q'atb'altzij xoq'je' k'o jn kamek ub'onom.
42023020	Pilato xyuch'ab'ej wnaq jumulchik. Re' kraj re' chir kutzqapsaj b'ik Jesús.
42023021	Pumul nejel wnaq kisik'nik, xkib'ij: "¡Ripa' chwach cruz! ¡Ripa' chwach cruz!" xicha' che Pilato.
42023022	Jri' k'ut xub'ij chke wnaq che uroxmul (3): "¿Kux k'ut che mak ub'onom june'? K'ot naq mak xinraq en chirij Re' chir kamikal rij, kintaq uch'ayik, tere' kintzqapsaj b'ik," xcha' chke.
42023023	Pumul ire' kikoj kichoq'ab' sub'laj kisik'in chub'ixik ripaq chwach cruz. Sub'laj kisik'nik chir kb'anna chir kux kaj ire'.
42023024	Ruk'ut Pilato xub'an uq'ataj tzij chpa' xkita' ire'.
42023025	Xutzqapsaj b'ik Barrabás chir k'o pche' rimal kiwa'lsesik tilimit chikij q'atb'altzij xoq'je' rimal ukamsesik jn wnaq, re'k'ut chir xkita' ire' ktzqapsesek, xujach k'ut Jesús pe kiq'ab' ire'.
42023026	Re'chir xkik'am b'ik Jesús. Xkik'am pnaq jn chij aj Cirene, Simón ub'i', chir upetik pujib'. Xkib'an che chir xuk'am b'ik jn cruz, xtaraj chirij Jesús.
42023027	Sub'laj k'ut che wnaq aj tilimit itaran chirij, xoq'je' sub'laj ixiqib' chir itaran chirij kyo'q'ek xoq'je' k'axk'ab' kik'u'x che Jesús.
42023028	Xutzalq'amij rib' Jesús, xyutyuj, xub'ij chke: Ix umi'al Jerusalén, mixoq' chuwij En, re' kxoq'aq chiwij ix, xoq'je' chikij iwilk'wa'l.
42023029	Mpa' chita'much ipetnaq q'ij: "Chir kb'ixna k'otchik k'owa' kech ixiqib' chir kya'lentaj xoq'je' k'otchik k'owa' kech ixiqib' chir xkiya't k'lab' chwaq q'ijsaq xoq'je' k'otchik k'owa' kech ixiqib' chir xkiya't tu'."
42023030	Tere' kimaj ub'ixik wnaq chke nimaqtaq uwi' jib': "Kixtzaqaq laq chiqi'j," xoq'je' ix ch'iti'n uwi'taq jib': "Jitz'apij."
42023031	Mpa' wa nejel kb'an che jn rox che', ¿pa'tlo kb'an che jn chiqi'j che'?
42023032	Xoq'je' ik'omomb'ik ruk' Jesús kyeb' (2) ajb'anal k'ax rech kikamsesek.
42023033	Ruk'ut chir xyo'pen tla' che jn jib' chir kb'ix Ub'aqil Uwi' kamnaq che, tla' xiripwa' Jesús ch'il kyeb' (2) ajb'anal k'ax, jun puse'b'al, jnchik pumax Jesús.
42023034	Ruk'ut Jesús kub'ij: Tat, sacha' kimak, mpa' ket'amt ire' kux ki'no. Xkijach k'ut uq'u' Jesús chikiwach xkitzaq suerte chirij rech q'aljenek naq kchakew rech.
42023035	Ik'o k'ut tilimit chirilik xoq'je' q'atb'altzij kitze'j uwach Jesús. Kib'ij k'ut: "Mpa' k'omuch ni'j xyusolo. Usolo'b'la' rib' utikel, wa qatzij chir re' Cristo chir cho'omlaq rimal Qajwal Dios."
42023036	Xoq'je' ajxolta't kitze'j uwach Jesús. Xiq'eb' ruk', xkijit vinagre che.
42023037	Xkib'ij che: "¡Wa at nimlaj ajtaqnel kech Judíos solo'b'la' awib'!"
42023038	K'o k'ut jn chol yoloj tz'ib'tal chwach cruz rajsik uwi' Jesús. Jri' kub'ij: "RE' JUNE' JN NIMLAJ AJTAQNEL KECH JUDÍOS."
42023039	Jun chke aj b'anal k'ax chir ripom chwach cruz, puxuk'ut Jesús, wastzij kch'a'w che Jesús kub'ij: "¿Wa At Cristo, solo'b'la' awib' patike'lam xoq'je' jasolo' oj?"
42023040	Xch'a'w k'ut jnchik ajb'anal k'ax kow xuyaj rich'il. Xub'ij che: "¿Kaxijt awib' at chwach Qajwal Dios? Chir xa' janam nimlaj k'ax oj k'owa' ruk'.
42023041	Qe'oj qatzij qas puxlaj qatij jn nimlaj k'axe' mpa' tijen qak'am rijil uk'ixel kux k'ax qab'onom. Pumul june' k'ot k'ax ub'onom re'," xcha' che.
42023042	Xub'ij k'ut che Jesús: "En na'tjaq chaw re'chir katpe pe jn nimlaj aq'atb'altzij," xcha' che.
42023043	Xch'a'w k'ut Jesús, xub'ij che: Qatzij kimb'ij chaw chir poq'ij katkije' wuk' pe jn loq'laj Entaqnik pkaj, xcha' che.
42023044	Kraj ptaq kab'lajuj (12:00) xqu'mer uwach lew te' saqab' che urox (3:00) hora rech qajq'ij.
42023045	Xchup uwach q'ij, xoq'je' xrich'taj jn k'ul chir kutos upam loq'laj jaj, kyeb' (2) xu'no.
42023046	Tere' kow sik'en Jesús, xub'ij: ¡At Enqaw, paq'ab' kinjachwa' wanme'! Xo'w xb'i'taj rimal, xel ranme'.
42023047	Re'chir xril ri' kajwal ajxolta't chir kux xraqtejek, xunimersaj uq'ij Qajwal Dios, xub'ij: "Qatzij chir jn chije' suk' uk'aslemal."
42023048	Nejel wnaq chir kimulum kib' chirilik. Xo'wa' xkilo chir kux xraqtejek, xitzalajb'ik chkichoj kiq'asij uwach kik'u'x rimal kib'is.
42023049	Pumul kinejel ajtla' chir ket'am uwach Jesús, naj xyelwa' knaq chirilik xoq'je' ixiqib' chir xitaraj laq chirij re'chir xel laq Galilea.
42023050	K'o k'ut jn chij, José ub'i', aj Arimatea, tilimit rech Judea. José re' jun chke aj Sanedrín, utzlaj chij, xoq'je' suk' uk'aslemal chwach Qajwal Dios.
42023051	Re'k'ut jn chije' chir xuya't uchi' kuk' rich'il aj Sanedrín rechwa' kamses Jesús. Re' jun chke ni'j chir riyi'em jn nimlaj uq'atb'altzij Qajwal Dios.
42023052	Xo'pen k'ut José chuta'ik ukuerp Jesús che Pilato.
42023053	Xuqasaj laq ukuerp Jesús chwach cruz xub'atz' chpam jn sawna xuya' chpam jn muqb'al chir k'otom chwach b'aj chir k'ot naq kamnaq yo'om chpam.
42023054	Re' jn q'ijla' chir kb'an knaq ukiji'k nejel. Mpa' tijen qetlaq jn q'ij sábado chir tyox q'ij rech uxunem.
42023055	Ruk'ut ixiqib' chir xitarajlaq chirij Jesús re'chir xel laq Galilea, xoq'je' itaran chirij re'chir xye muqaq. Xkil k'ut jilchi' xmuqwa' chi' xoq'je' kux umuqik ukuerp xb'anek.
42023056	Xitzalaj k'utb'ik chkichoj xkib'an ukiji'k k'ok'laj kumb'al. Ruk'ut psáb'ado chir tyox q'ij rech uxunem xyuxnek chpa' kub'ij utaqnik Qajwal Dio s.
42024001	Che nab'e q'ij rech smana, sub'laj q'ab' re'chir xyo'pen ixiqib' chichi' muqb'al. Xkik'amb'ik k'ok'laj kumb'al chir kib'onom ukiji'k.
42024002	Xkiraq k'ut jn b'aj chir b'alq'atim esamchik chichi' muqb'al.
42024003	Re'chir xyokb'ik xkiraqt ukuerp Qajwal Jesús.
42024004	Sach kik'u'x rimal chir kux xraqtejek. Cha't qe'n xkilo chir xiwab' kyeb' (2) chijab' chkinaqaj, sub'laj kpoqpet kiq'u' chpa' kaypa'.
42024005	Xkixij kib' ni'j ixqib'e', xkichuqb'a' kiplaj pu'lew. Xkib'ij k'ut kyeb' (2) chijab' chke: ¿Kux rech kitzukuj chikixo'l kamnaq'ib' jun chir k'aslek?
42024006	K'ot wural, Re' xk'astaj chikixo'l kamnaqib', k'unaq pik'u'x chir kux xub'ij Jesús chiw re'chir k'onelaq Galilea.
42024007	Jri' xub'ij: "Rajwixik chir Uk'ijol Chij kjachna pe kiq'ab' chijab' ajmakib', kripna' chwach cruz, k'astajna uwach chikixo'l kamnaq'ib' che urox (3) q'ij," xcha' chke ixiqib'.
42024008	Tere' xna'taj uyoloj Jesús chke ni'j ixqib'e'.
42024009	Ruk'ut xitzalajlaq chirilik muqb'al, xkib'ij k'ut chke junlajuj (11) ajtarnel rech Jesús ch'il ni'jchik kich'il chir kux xraqtejek.
42024010	Re'k'ut María Magdalena, ch'il Juana, xoq'je' María uchuch Santiago, ch'il ni'jchik kich'il chir xkiya' ub'ixik chke ajtarnel rech Jesús.
42024011	Pumul chikiwach ajtarnel ni'j ixqib'e' kawulpa' ptaq lawach kich'awek, suk' xkikojt kech.
42024012	Pumul Pedro xwa'lajb'ik. Xutzaq ranim, xye chichi' muqb'al. Xchake', xka'yk'ut chpam muqb'al. Xrilo chir xo'w pasb'al k'o knaq tla'. Xel k'utlaq xchomen chirij chir k'otchik ukuerp Jesús tla'.
42024013	Ik'o k'ut kyeb' (2) chke ajtarnel rech Jesús che jn q'ijla' ib'enaq pub'ej kib'ik pe jn aldey Emaús ub'i'. Kraj k'o junlajuj (11) kilómetros uxo'l ruk' tilimit Jerusalén.
42024014	Ruk'ut ire' kiyol chikiwach chir kux xraqta Jerusalén.
42024015	Ib'enaq k'ut pub'ej tzij kib'an chikiwach chirij chir kux xrajta Jerusalén re'chir xqet Jesús chkixk'ut xye rich'b'lajb'ik.
42024016	Pumul ire' xmoyer kib'aq'wach rimal Jesús rechwa' kilta chirwa re' Jesús k'o kuk'.
42024017	Xub'ij k'ut chke: ¿Kux k'ut tijen kiyol ix chiwach chir b'inem ki'no? Xiwab' k'ut b'is kiwach.
42024018	Xk'ulb'a'x k'ut uwach rimal jun chir, Cleofas ub'i', xub'ij che: "¿Xo'w at chir at ajb'inel wnaq rech Jerusalén? ¿Chir awet'amta kux xraqta tla' che ni'j q'ije'?"
42024019	Xub'ij k'ut Jesús chke: ¿Kux k'ut tijen kiyoloj? Ruk'ut ire' xkib'ij che: "Re' qayolo chir kux xuraq Jesús aj Nazaret chir nimlaj ajq'axal uyoloj Qajwal Dios chir sub'laj ukownem uyoloj xoq'je' kub'an mayjab'al. Nim ub'anik chwach Qajwal Dios, xoq'je' chikiwach tilimit.
42024020	Mpa' xjach kimal kinimal ajnimnel rech loq'laj jaj pe kiq'ab' nimaqtaq qaqatb'altzij rech kamseswa' ruk'ut ire' xkirip chwach cruz.
42024021	Pumul oj xqiyi'ej chir re' ajtzqapsel tilimit Israel. Pumul xub' (3) q'ij chik poq'ij ub'antik jn b'onoje'.
42024022	Pumul ik'o jujun ixiqib' chqaxo'l xtzaq qak'u'x chir ire' sub'laj q'ab' xib'e chichi' muqb'al.
42024023	Pumul xkiraqt k'ut ukuerp Jesús tla'. Xitzalaj k'ut laq chub'ixik chir xik'utun kyeb' (2) utaqo'n kaj chikiwach, kib'ij chir Jesús k'aslek.
42024024	Ik'o k'ut jujun chqe oj xib'e chi' muqb'al, xkilo chir jla' ub'onom chpa' xkib'ij ixiqib'. Pumul xkilt uwach Jesús," xicha' che.
42024025	Ruk'ut Jesús xub'ij chke: ¡Ix chijab' chir tak ino'jb'al! ¡Al iwanme' ikojomt nejel chir xkib'ij knaq ajq'axal uyoloj Qajwal Dios chirij Cristo!
42024026	¿Re't k'ut ri' rajwixik chir kuq'axajna Cristo tere' kok pe jn unimal uq'ij?
42024027	Xumaj k'ut laq ub'ixik chir kux xub'ij laq Moisés ch'il nejel ajq'axal uyoloj Qajwal Dios, xukir k'ut chke chir kux kub'ij tyox wuj chirij Re'.
42024028	Naqaj k'ut chik ik'owa' che aldey chpa' k'yo'penwa'. Ruk'ut Jesús xub'ono kawulpa' chir naj ko'penwa'.
42024029	Pumul ire' xkikoj uk'u'x, xkib'ij che: "Telaq knaq quk'. Mpa' mraj chik xoq'je' xqaj q'ij," xicha' che. Xok k'ut pajaj xelknaq kuk'.
42024030	Ruk'ut chir xikije' chi' mexe, k'o Jesús kuk', Jesús xuk'am pnaq kixlinwaj, xutyoxij che Qajwal Dios, xupiro, xuya' chke.
42024031	Te' chi' xteb' kib'aq'wach ire' xkich'ob' k'ut uwach. Ruk'ut Jesús sach chikiwach.
42024032	Ruk'ut ire' xkib'ij chikiwach: "¿Kujuluw tuk'ut qanme' pqechwa' re'chir kukir upixab' Qajwal Dios chqe re'chir oj peqnaq pub'ej?"
42024033	Xiwa'laj k'ut che jn hora la' xitzalaj b'ik Jerusalén. Xyekirqa' chir kimulim kib' junlajuj (11) ajtarnel rech Jesús ch'il ni'jchik kich'il.
42024034	Xkib'ij k'ut chke: "Qatzij xk'astaj Qajwal Jesús chikixo'l kamnaqib', xuk'ut rib' chwach Simón."
42024035	Ruk' ire' xyok chuyolik chke chir kux xkiraq pub'ej, xoq'je' chir te' xkit'maj uwach Jesús re'chir xupir kixlinwaj.
42024036	Re'chir kitijen ire' chub'ixik ni'j yoloje' chke, ruk'ut Jesús xwab' chikixo'l ire'. Xub'ij chke: Uxunem rech anme' iwuk'.
42024037	Sub'laj xkixij kib'. Xkib'ij ire' chir xib'nel tijen kilo.
42024038	Xub'ij Jesús chke: ¿Kux uxlaj sachnaq ik'ux xoq'je' nejel kib'ij piwanme'?
42024039	Chiwla'much Enq'ab' xoq'je' chiwula' wuqan, En, En Jesús. China'much xoq'je' chiwla'much mpa' naq santil k'ot utyo'jil xoq'je' k'ot ub'aqil chpa' En chir tijen kniwulo, xcha' chke.
42024040	Jri' k'ut kub'ij Jesús xuk'ut uq'ab' ch'il raqan chikiwach.
42024041	Pumul sub'laj xiki'ktek xoq'je' xtzaq kik'u'x. Pumul qast xkikojo. Xub'ij k'ut Jesús chke: ¿Wa k'onaq ktij iwuk' wural?
42024042	Xkiya k'ut jn chaqap b'olom kar che.
42024043	Xuk'am k'ut pnaq xutij chikiwach.
42024044	Xub'ij k'ut chke: Re' ni'j yoloje' chir xinyol chiw re'chir Enk'olaq iwuk', chir rajwixik kb'anna nejel chir tz'ib'am knaq chuwij chpam upixab' Moisés, xoq'je' tz'ib'am knaq kimal ajq'axal uyoloj Qajwal Dios, xoq'je' tz'ib'am knaq ptaq Salmos.
42024045	Tere' xute'b'a' kichomb'al rechwa' kich'ob' upixab' Qajwal Dios.
42024046	Xub'ij chke: Chir jla' tz'ib'telek xoq'je' rajwixik kuraq nimlaj kax Cristo, xoq'je' chir k'astajna chikixo'l kamnaqib' che urox (3) q'ij.
42024047	Xoq'je' kya'na ub'ixik pub'i' re' jn utzalq'amixik anme', ch'il jn sachb'al mak ptaq nejel tilimit, je k'ut kmajtajlaq Jerusalén.
42024048	Ixk'ut testig chirij nejel chir kux xraqtejek.
42024049	Mpa' chiwla'much, En kintaqnelaq piwi' ix chir kux ujitom knaq Enqaw chiw. Pumul kixelaq knaq wural Jerusalén suk'te' re'chir qajna piwi' ix jn loq'laj kownem chir kpe pkaj ruk' Qajwal Dios.
42024050	Tere' Jesús xyuk'amb'ik ajtarnel rech puxuk'ut tilimit Betania. Tla' xuwa'lsaj uq'ab', xyutewchi'j.
42024051	Re'chir tijen kyutewchij, xelb'ik chikiwach, xk'amb'ik pkaj.
42024052	Ruk'ut ire' xkinimirsaj ub'i' tla' tere' xitzalaj laq Jerusalén sub'laj kiki'ktek.
42024053	Ijaqal k'ut nejel taq q'ij chpam loq'laj jaj, kinimersaj uq'ij Qajwal Dios. B'antajaq b'la'.
43001001	Jn Uk'u'x Tzij k'o chik re'chir xtiktajlaq uwach lew, ruk'ut jn Uk'u'x Tzij je k'o ruk' Dios, ruk'ut Uk'u'x Tzij Re' Dios.
43001002	Re' Uk'u'x Tzij k'o ruk' Dios re'chir xtiktajlaq uwach lew.
43001003	Rimal Uk'u'x Tzij xb'an nejel chpa'kux, k'ot naq chpa'kux xb'anek chemat' re' Uk'u'x Tzij xb'anew rech.
43001004	Ruk' Uk'u'x Tzij k'owa' jn k'aslemal, re'k'ut jn k'aslemale' kuya' saqil chke nejel wnaq.
43001005	Re' jn saqile' chir kpoqpet pkichomb'al wnaq, ruk'ut qu'mal kowent chuchupsesik jn saqile'.
43001006	K'o jn chij xtaqlaq rimal Qajwal Dios, Juan Bautista ub'i'.
43001007	Xpe k'ut Juan chpa' naq testig chuq'aljansik chirij jn saqil chikiwach wnaq rechwa' kikojen nejel wnaq che jn saqil rimal uyoloj Juan.
43001008	Juan re't re' jn saqil pumul re' xpe che ch'a'wem chirij jn saqil.
43001009	Qatzij chir Cristo Re' jn saqil chir xk'un chwach lew rechwa' kusaqab'saj kichomb'al wnaq.
43001010	Jn uk'u'x tzij k'ochik chwach lew, chir rimal Re' xb'antaj nejel uwach lew, pumul wnaq aj uwach lew xkit'majt uwach.
43001011	Kuk' uwnaqil aj Israel xk'unwa', pumul xk'uluxt kimal wnaq aj Israel.
43001012	Pumul naqpla' xkik'uluj xoq'je' naq chir kikojen pub'i', xuya' chke chir kyok' che rilk'wa'l Qajwal Dios.
43001013	Ire'k'ut chir xikse't xa' rimal kik' xoq'je' xik'se't xa' rimal uriyb'al tyo'jil, xoq'je' xikse't xa' rimal uno'jb'al chij, xa'ne' xik'ise' mpa' jla' xraj Qajwal Dios.
43001014	Ruk'ut Cristo chir Uk'u'x Tzij xub'an wnaq chqaxo'l, xoq'je' xjaqe' chqaxo'l chwach lew, xqil k'ut unimal uq'ij, qatzij k'ut chir Re', Re' jun che Uk'ijol Qajawxel, najnaq che ritzil ranme' Dios xoq'je' najnaq che saqlaj tzij.
43001015	Ruk'ut Juan Bautista xch'a'w chirij Cristo, xub'ij: "Re' june' ximb'i'j chiw chir taranlaq chuwij en, Re' nimna uq'ij chinwach en, mpa' Re', k'ochik nab'e chinwach en."
43001016	Mpa' che jn nimlaj loq'b'al uk'u'x Re', xoq'je' oj qak'am qanejel, qak'am loq'laj ritzil ranme' nejeltaq q'ij.
43001017	Mpa' Qajwal Dios xuya' pixab' rimal Moisés pumul rimal Jesucristo xk'unwa' jn loq'laj ritzil ranme' ch'il jn saqlaj utzij.
43001018	K'ot naq wnaq rilom uwach Qajwal Dios xo'wa' jun che Uk'ijol, Re'k'ut chir jaqal ruk' Qajawxel ret'am uwach, Re'k'ut chir xuk'ut Qajwal Dios chqawach.
43001019	Re' ri' chir xuq'aljansaj Juan Bautista re'chir ajwab' kech wnaq aj Israel chir ik'o Jerusalén xkitaq b'ik ajnimnel rech loq'laj jaj ch'il Levitas ruk' Juan Bautista, rechwa' k'e kita' che: "¿Chir naq re'?"
43001020	Ruk'ut Juan xuk'aywajt ub'ixik, xub'ij chke: "En, ent Cristo."
43001021	Xkita' che Juan Bautista jumulchik: "¿Naq k'ut at? ¿At Elías chir ajq'axal uyoloj Qajwal Dios?" Ruk'ut Juan xub'ij chke: "En, ent Elías." Xkita' che jumulchik xkib'ij: "¿At lewa' jn ajq'axal uyoloj Qajwal Dios chir kpena?" Ruk'ut Juan Bautista xub'ij chke: "Entaj."
43001022	Tere' xkib'ij che: "B'ij chqe, ¿Naq at? Rajwixik k'ut qak'amb'ik ub'ixik chke naq xoj kitaqlaq. ¿K'uxk'ut kab'ij chqe? ¿Naq k'ut at?"
43001023	Xub'ij Juan chke: "En uch'a'b'al jun chir kow ksik'en pe chq'ij jib' chpa' qast ik'o wnaq chir kub'ij: 'Chisuk'b'a' ub'ej Qaqjaw,' chpa' xub'ij Isaías ajq'axal uyoloj Qajwal Dios."
43001024	Ni'j chir xyo'pen ruk' Juan, aj Fariseos taqawnaq b'ik kech.
43001025	Ruk'ut ire' xkita' che Juan Bautista: "¿Kux k'ut rech chir tijen kaqasaj kija' wnaq chir kik'un awuk' chirwa at ta Cristo, xoq'je' chirwa at ta Elías chir ajq'axal uyoloj Qajwal Dios, xoq'je' chirwa at ta ajq'axal uyoloj Qajwal Dios chir kpena?"
43001026	Ruk'ut Juan xub'ij chke: "En kinqasaj kija' wnaq xa' ruk' ja', pumul k'o chixo'l ix Jun chir ix kich'ob't uwach.
43001027	Re'k'ut June' chir taranlaq chuwij en, Re' nimna ub'anik chinwach en, chir retalt chwe en kinkir uk'amil uwach uxajab'."
43001028	N'ij ri' je xb'antaj Betania jnchik praj che b'inel ja' Jordán chpa' tijenwa' Juan chuqasesik kija' wnaq.
43001029	Chukab' q'ij xril Juan chir tijen qet Jesús chunaqaj re', xub'ij: "¡Chiwla'much! ¡Re' june' chir xa' janam chpa' jn Ral Ukirnere Dios Jun chir kresaj kimak wnaq chir ik'o chwach lew!
43001030	Re'k'ut june' chir ximb'i'j chiw chir taranlaq chuwij chir nab'e k'ochik chinwach en mpa' Re' nimna ub'anik chinwach en.
43001031	Xoq'je' en nab'e knaq xa'tne' qe'naq wet'am uwach Cristo, pumul en ximpe chuqasesik kija' wnaq rechwa' kink'ut chwach tilimit Israel rechwa' kit'maj uwach."
43001032	Ruk'ut Juan xuq'aljansaj xub'ij: "En xwil Loq'laj Santil xqajlaj pkaj chpa' jn pum, jek'ut xwab' puwi' Jesús.
43001033	Xoq'je' en nab'e knaq wet'amt uwach Cristo, pumul Jun chir xnutaqlaq chuqasesik kija' wnaq xub'ij chwe: Naq kawulo chir qaj Loq'laj Usantil Dios puwi' xoq'je' kwab' Loq'laj Santil puwi', Re' june' kuqasaj kija' wnaq ruk' Loq'laj Santil.
43001034	En xwilo rechi' kinq'aljansaj chir Re', Re', Uk'ijol Dios," xcha' Juan Bautista chke wnaq.
43001035	Chukab' q'ij Juan k'o jumulchik tla' rich'il kyeb' (2) ajtarnel rech.
43001036	Xoq'je' re'chir Juan xrilo chir Jesús kib'in tla' xub'ij: "¡Chiwla'much! Re' junla' Ral Ukirnere Qajwal Dios."
43001037	Ruk'ut kyeb' (2) ajtarnel rech Juan xkito'o chir kux kub'ij Juan, xitaraj chirij Jesús.
43001038	Jesús xusutuj rib' chirij, ruk'ut xrilo chir itaran kyeb' (2) ajtarnel rech Juan chirij xub'ij chke: ¿Kux kitzukuj? Ruk'ut ire' xkib'ij che Jesús: "Ajtyojnel, ¿jalchi' At jaqalwa' chi'?"
43001039	Ruk'ut Jesús xub'ij chke: Kixenlaq niwla'much. Xib'e k'ut ire' chirilik jalchi' jaqalwa' chi', xyel k'utknaq tla' ruk' Jesús che jn q'ijla' mpa' kijab' (4:00) hora chik rech qajq'ij.
43001040	Re'k'ut Andrés chir uchaq' Simón Pedro jun chke ajtarnel chir xkito'o chir kux xub'ij Juan, xitaraj chirij Jesús.
43001041	Andrés re' nab'e xuraq rotz chir Simón ub'i', xub'ij che: "Xqaraq Mesías (Cristo cha' pkich'ab'al wnaq aj Israel)."
43001042	Ruk'ut Andrés xuk'amb'ik rotz Simón chpa' k'owa' Jesús. Re'chir Jesús xril uwach Simón, xub'ij che: At Simón uk'ijol Jonás, chir kb'ixna Cefas chaw, (Pedro cha' pkich'ab'al wnaq aj Israel).
43001043	Chukab' q'ij Jesús xuchomaj xye Galilea. Xuk'ul k'ut Felipe, xub'ij che: Kat tarjaq chuwij.
43001044	Felipe je' k'ut kpe Betsaida, kitilimit Andrés ch'il Pedro.
43001045	Ruk'ut Felipe xuraq Natanael, xub'ij che: "Xqaraq jn chij chir tz'ib'tal knaq chpam pixab' rech Moisés xoq'je' kitz'ib'am knaq ajq'axal uyoloj Qajwal Dios. Rek'ut Jesús chir Uk'ijol José chir kpe Nazaret."
43001046	Ruk'ut Natanael xub'ij che Felipe: "¿Wa k'o k'ut naq utzlaj chij kel laq che Nazaret?" Ruk'ut Felipe xub'ij che Natanael: "Tanlaq nawla'much."
43001047	Re'chir xril Jesús chir opnem kub'an Natanael ruk', xub'ij: June' aj Israelita chi'ntere chir k'ot jo'snek ruk'.
43001048	Ruk'ut Natanael xub'ij che Jesús: "¿Jalchi' xach'ob'wa' enwach chi'?" Ruk'ut Jesús xub'ij che: Xe'taq ktusik'ij Felipe, re'chir at k'o chixe' jn uche'al wikix tla'k'ut xitwilwa'.
43001049	Ruk'ut Natanael xuk'ulb'a': "Ajtyojnel, At, At Uk'ijol Qajwal Dios, At, At jn nimalaj Ajtaqnel rech tilimit Israel."
43001050	Xuk'ulb'a Jesús, xub'ij che: ¿Xatkojnek xa' rimal chir ximb'i'j chaw chir xatwilo re'chir atk'o chixe' jn uche'al wikix? Nimaqtaq mayjab'al chwach ri' kawulna.
43001051	Xub'ij Jesús che, Qatzij, kimb'ij chiw: Kiwilna ix chir kteb' kaj, xoq'je' kiwilna utaqo'n kaj rech Qajwal Dios chir kipeqe'k xoq'je' kixulelaq pinwi' En, chir En Uk'ijol Chij.
43002001	Che urox (3) q'ij xk'ul jn k'le'k pe tilimit Caná pujuyb'al Galilea. K'o k'ut tla' uchuch Jesús.
43002002	Xisik'ex k'ut chpam jn nimq'ijla' rech k'le'b'al, Jesús ch'il ajtarnel rech.
43002003	Xk'isk'ut vino. Ruk'ut uchuch Jesús, xub'ij che Jesús: "K'otchik ki vino."
43002004	Ruk'ut Jesús xub'ij che: Nan, ¿kux rech jri' kab'ij chwe? Chir maja' ko'pen Enq'ijal.
43002005	Xub'ij k'ut uchuch chke ajnimnel rech k'le'k: "Chib'ana chpa' kub'ij Re' chiw."
43002006	K'o k'ut tla' waqib' (6) q'ab'al b'aj chir kikoj wnaq aj Israel rech ch'ajb'al ib', chpa' kinoq'b'al wnaq aj Israel, che jujun q'ab'al kuch'ij jn ok'al (100) litros che ja'.
43002007	Xub'ij k'ut Jesús chke: Chinajsaj ni'j q'ab'al che ja'. Xkinojsaj k'ut suk' te' chichi'.
43002008	Xub'ij Jesús chke: Chiwesaj k'utlaq qe'n chinime', chik'ama'b'ik che kajwal ajnimnel rech k'le'k. Xkik'amb'ik ruk' re'.
43002009	Re'chir jn kajwal ajnimnel xuno'o chir ja' k'extal chik uwach che vino, pumul re' ret'amta jalchi' xpewa' chi' suk' xo'w aj jachal vino ket'am mpa' ire' xyesenlaq ja', ruk'ut kajwal aj jachal vino xusik'ij pnaq rajaw tz'on.
43002010	Xub'ij che: "Kinejel re' kiya' nab'e jn utzlaj vino chke wnaq, re'chir nimchik kitijom tere' kya' jn vino chke chir qajnaq uwach. Ruk'ut at akolom jn utzlaj vino suk'te' chinime'."
43002011	Re'k'ut ri' nab'e mayjab'al xub'an Jesús, je'k'ut xub'an pe tilimit Caná pujuyb'al Galilea, xuk'ut unimal uq'ij, ruk'ut ajtarnel rech xikojen che Re'.
43002012	Re'chir xq'ax jn nimq'ij rech k'le'b'al xqajlaq Jesús Capernaum, Re' ch'il uchuch ch'il rixlal xoq'je' ajtarnel rech. Xyelknaq kyeb'xub' q'ij tla'.
43002013	Naqaj chik k'owa' nimq'ij Pasc chir ktij Kixlinwaj chir k'ot Ch'amq'or ruk'. Ruk'ut Jesús xpeqe' pe tilimit Jerusalén.
43002014	Xuraq k'ut chpam loq'laj jaj chir k'o pe tilimit Jerusalén ajk'ay wakix ch'il ajk'ay kirnere, ch'il ajk'ay pum. Xoq'je' xuraq ajk'exel pwaq chir ikub'ul tla'.
43002015	Xub'an jn ch'ayb'al che k'am, xiresaj b'ik kinejel chpam loq'laj jaj, xoq'je' xresaj b'ik kikirnere ch'il kiwakix xoq'je' xukirij pnaq kipuwaq aj k'exel pwaq xoq'je' xupak'mij pnaq ki mexe.
43002016	Xub'ij chke ajk'ay pum: ¡Chiwesajb'ik ri' wural, mib'an k'iyb'al che richoj Qajwal Dios chir Enqaw!
43002017	Ruk'ut ajtarnel rech xna'taj chke chir tz'ib'tal knaq chpam tyox wuj: "Knukamsaj chirwa kyaqalt kb'an chpam awuchoj."
43002018	Rechi' ajwab' kech wnaq aj Israel xkita' che Jesús: "¿Kux retal aq'atb'altzij kak'ut chqawach rimal chir jri' ka'no?"
43002019	Ruk'ut Jesús, xub'ij chke: Chit'ub'kilij ix jn richoj Qajwal Dios ruk'ut En kinwa'lsaj che xub' (3) q'ij.
43002020	Xkib'ij k'ut ajwab' kech wnaq aj Israel che Jesús: "Richoj Qajwal Dios che ka'wnaq waqib' (46) jnaq xb'antajwa'. ¿Ruk'ut At che xub' (3) q'ij kawa'lsajwa'?"
43002021	Pumul jn richoj Qajwal Dios chir kch'a'w Jesús chirij, Re' ukuerp.
43002022	Rechi' re'chir xk'astaj Jesús chikixo'l kamnaqib' xna'taj chke ajtarnel chir jla' xub'ij knaq, xkikoj k'ut utzij Qajwal Dios chir tz'ib'telek chir kch'a'w chirij uk'astajb'al Cristo, xoq'je' xkikoj utzij Jesús.
43002023	Re'chir xkije' Jesús pe tilimit Jerusalén pe nimq'ij Pasc chir ktij Kixlinwaj chir k'ot Ch'amq'or ruk', ik'iy xikojen chirij re' re'chir xkil sub'laj k'utumb'al chir xu'no.
43002024	Pumul Jesús xkub'e't uk'u'x chikij naq chir xikojnek, mpa' Re' ret'am kiwach kinejel.
43002025	Mpa' k'ot rajwixik che Jesús chir jnaq kuq'aljansaj chikij ni'jchik wnaq, mpa' Re' ret'am kux k'o chpam kanme' wnaq.
43003001	K'o jn chij aj Fariseo Nicodemo ub'i', jn chije' nim ub'anik chikixo'l wnaq aj Israel.
43003002	Xo'pen k'ut Nicodemo ruk' Jesús chaq'ab', xub'ij che: "Ajtyojnel, qakojo chir ruk' Qajwal Dios At petnaqwa' rech qojk'un atyojij, qatzij k'ut chir k'ot jnaqaq kowan chub'anik ni'j kutumb'ale' chir kab'an At chemat' k'o Qajwal Dios ruk'."
43003003	Ruk'ut Jesús xuk'ulb'a' uwach Nicodemo xub'ij che: Qatzij kimb'ij En chaw, wa naq wnaq k'ise't jumulchik, loq't kok chpam jn nimlaj uq'atb'altzij Qajwal Dios.
43003004	Ruk'ut Nicodemo xub'ij che Jesús: "¿Kux ub'anik k'ise' jumulchik naq wnaq chir rij chik? ¿Wa kowan k'ut che okem chpam utyo'jil uchuch tere' k'ise' jumulchik?"
43003005	Ruk'ut Jesús, xub'ij che: Qatzij kimb'ij chaw, naq wnaq chir k'ise't ruk' ja' xoq'je' k'ise't ruk' Loq'laj Santil loq't kok chpam jn nimlaj uq'atb'altzij Qajwal Dios.
43003006	Naq wnaq chir k'ise' kuk' uchuch uqaw, xa' wnaq re', pumul naq wnaq chir k'ise' ruk' Loq'laj Santil k'ochik Loq'laj Santil puk'aslemal.
43003007	Mtzaq ak'u'x chir kux ximb'i'j chaw: "Chir rajwixik che naq wnaq k'ise' jmulchik."
43003008	Chpa' kiq'i' chir kjumemek, qatzij chir kta'tejek, pumul awet'amt jalchi' kpew chi' xoq'je' jalchi' k'ew chi'. Jla k'ut ub'anik naq wnaq chir k'ise' rimal Loq'laj Santil.
43003009	Ruk'ut Nicodemo, xub'ij: "¿K'ux k'ut ub'anik kb'antaj ri'?"
43003010	Ruk'ut Jesús, xub'ij che: ¿At much ajtyojnel kech wnaq aj Israel, pumul awet'amt ri'?
43003011	Qatzij kimb'ij chaw, oj qojyolow chirij chir kux qet'am xoq'je' qaq'aljansaj naq che qilom, pumul ix kik'amta kux qab'ij chiw.
43003012	Wa En kinyolow chirij chpa'kux rech uwach lew, ruk'ut ix kikojta, ¿kux ub'anik kikojo chir wa kinyolow chirij chir kux k'o pkaj?
43003013	Xoq'je' k'ot jnaqaq peqe'naq pkaj xa'ne' jun chir xqajlaq pkaj En k'ut, chir En Uk'ijol Chij.
43003014	Jla' chpa' Moisés chir xuwa'lsaj uwachb'al jn kmatz pkaj chu' jn che' pe chiqi'j jib', jla' xoq'je' En, chir En Uk'ijol Chij rajwixik kin wa'lsesna chwach cruz.
43003015	Rechwa' chir nejel wnaq chir kikojen chuwij En kiraqna jn k'aslemal chir k'istechik, xcha' Jesús che Nicodemo.
43003016	Mpa' Qajwal Dios sub'laj loq' xril wnaq rech uwach lew rimal k'ut loq'b'al uk'u'x xuya' jun che Uk'ijol rechwa' chir nejel naqpla' kojen che Re' k'et chpam jn je'lik kamikal xa'ne' kuraq jn k'aslemal chir k'istechik.
43003017	Mpa' Qajwal Dios xutaqtalaq Uk'ijol chwach lew chkitzaqik wnaq chpam k'axk'ol, xa'ne' xutaqlaq rechwa' kisoltaj wnaq rech uwach lew.
43003018	Naq kojen che Uk'ijol Qajwal Dios q'at ta tzij puwi' xoq'je' k'et chpam k'axk'ol, pumul naq kojent che Re', q'atom chik tzij puwi', xoq'je' k'e pk'ixk'ol mpa' xkojent chirij jun che Uk'ijol Dios.
43003019	Rechi' Dios kuq'at tzij pikiwi' wnaq rech uwach lew, mpa' xk'un saqil rech Cristo chwach lew, pumul wnaq sub'lajna xkiloq'oj jn k'aslemal rech qu'mal chwach saqil.
43003020	Mpa' nejel naqpla' chir kib'an tzeltaq b'onoj kitzlaj uwach saqil rech Cristo xoq'je' kipet ruk' saqil rech q'aljentewa' kichak chir kitijen chub'anik.
43003021	Pumul naq kub'an saqlaj tzij, qetlaq ruk' saqil rechwa' q'aljenek chir ub'onom jn chak chir qaj chwach Qajwal Dios.
43003022	Q'axnaq chik ri' tere' xelb'ik Jesús ch'il ajtarnel rech pujuyb'al Judea. Xkib'an k'ut kyeb'xub' q'ij Judea, xyo'pen k'ut wnaq tla' chuqasesik kija'.
43003023	Xoq'je' Juan Bautista tijen kub'an qasnik ja' pe Enón, chunaqaj tilimit Salim, mpa' sub'laj ja' k'o tla', xyo'pen wnaq tla' xqases kija' rimal Juan Bautista.
43003024	Maja' k'ut ko'kes Juan pche'.
43003025	Xmajta jn k'elaj tzij chikixo'l ajtarnel rech Juan Bautista ruk' jun aj Israel puwi' jn ch'ajb'al chir k'o chpam pixab' chir xutz'ib'aj Moisés.
43003026	Xyo'pen k'ut ajtarnel rech Juan xkib'ij che: "Ajtyojnel, Jun chir k'o awuk' nab'e knaq jla' chqaja' Jordán, xoq'je' xat ch'a'w chirij, chinime' Re' tijen kuqasaj ja' xoq'je' kinejel wnaq kib'e ruk'."
43003027	Ruk'ut Juan xub'ij chke: "K'ot kowan chuk'amik naq wnaq chirwa yo'omtelaq che rimal Qajwal Dios.
43003028	Ix iwet'am chir kux ximb'i'j chiw chir en, ent Cristo, xa'ne' entoqomlaq rechwa' kinya' ub'ixik upetb'al Cristo.
43003029	Chpam jn k'le'k naq chir k'o tz'on ruk', re', re' rajaw tz'on pumul jun chir ijink'isik ruk' rajaw tz'on chir xo'pen pe k'le'k kuta' k'ut chir kux kub'ij rajaw tz'on, sub'laj ki'ket chuta'ik uch'ab'al rajaw tz'on. Jla' xoq'je' en sub'laj kinki'ket chuta'ik chir sub'laj wnaq kyo'pen ruk' Jesús.
43003030	Rajwixik chir Cristo knimer uq'ij, ruk'ut en rajwixik qases enq'ij."
43003031	Jun chir kpe pkaj pikiwi' kinejel k'owa' pumul naq chir rech uwach lew, re' xa' rech uwach lew xoq'je' xa' uchpa'kux uwach lew kuyolo. Jun chir kpe pkaj, Re' k'o pikiwi' kinejel.
43003032	Kub'ij chir kux rilom xoq'je' kub'ij chir kux uto'om pumul k'ot jnaq kuk'omo chir kux kub'ij.
43003033	Pumul naq kuk'omo chir kux kub'ij Cristo, june' kukub'a' ub'ixik chir Qajwal Dios saqlaj tzij kch'a'wek.
43003034	Mpa' Jun chir toqomlaq rimal Dios chwach lew, Re' uyoloj Dios kub'ij. Re' sub'laj najnaq che Loq'laj Santil, mpa' Dios sub'laj nim Loq'laj Santil uyo'om che.
43003035	Qajawxel kuloq'oj Uk'ijol rechi' uyo'om nejel puq'ab'
43003036	Naq chir kojen che Uk'ijol Dios, k'o uk'aslemal chir k'istechik; pumul naq chir kojent chirij Uk'ijol Dios, kriltena uwach jn k'aslemal chir k'istechik, xa'ne' kpe puwi' re' jn nimalaj uk'anal Qajwal Dios.
43004001	Xrit'maj k'ut Jesús chir aj Fariseos ket'am chik ire' chir Jesús tijen kuqasaj kija' xoq'je' ik'iy nechik ajtarnel rech, chwach Juan Bautista.
43004002	Pumul qatzij chir re't Jesús kuqasaj kija' wnaq xa'ne' ire' ajtarnel rech kiqasaj kija' wnaq.
43004003	Jesús ch'il kab'lajuj (12) ajtarnel rech xyelb'ik pujuyb'al Judea xib'e jumulchik pujuyb'al Galilea.
43004004	Rajwixik k'ut che Jesús kaq'aten pujuyb'al Samaria.
43004005	Xo'penk'ut pe jn tilimit Sicar ub'i' chir k'o pujuyb'al Samaria chunaqaj jn chaqap jib' chir xuya' knaq Jacob che uk'ijol José.
43004006	K'o k'ut tla' jn kwa' chir rech knaq Jacob, ruk'ut Jesús kosnaq che b'inem, xkub'e' chichi' kwa', ptaq kab'lajuj (12:00).
43004007	Xpe k'ut jn xaq aj Samaria chresik ja' chpam kwa' ruk'ut Jesús xub'ij che: Nan, b'ana' toq'ob', sipaj qe'naq wik'e'.
43004008	Mpa' ajtarnel rech Jesús ib'enaq pe tilimit chuloq'ik kux kitijo.
43004009	Jn xaq aj Samaria xub'ij che Jesús: "¿Kux rech chir At, At aj Israel kata' awik'e' chwe chir en, en xaq aj Samaria?" (Jla' xub'ij jn xaqe' mpa' wnaq aj Israel ch'il wnaq aj Samaria kich'awt chikiwach.)
43004010	Ruk'ut Jesús xub'ij che: Cha't awet'am jn utzlaj sipnek chir uyo'om Qajwal Dios, xoq'je' cha't awet'am naq En chir kinta' wik'e' chaw, kata're awik'e' chwe, ruk'ut En kinya' jn ja' chaw chir kuya' k'aslemal.
43004011	Ruk'ut jn xaq xub'ij che Jesús: "Tat, pumul k'ot ak'olb'al rech esb'al laq rech; ja' naj k'owa' chpam jul. ¿Jalchi' k'ut kawesaj welaq jn ja' rech k'aslemal chir kajit chwe?
43004012	¿Wat' neje' nimna ab'anik At chwach jer qamam Jacob chir xuya' knaq jn k'wa're' chqe chpa' xutijwa' ja' re' xoq'je' xkitijwa' ja' rilk'wa'l xoq'je' xkitijwa' ja' utiko'n?"
43004013	Ruk'ut Jesús xub'ij che: Naqpla' chir kutij jn ja' la', kecheqejna uchi' jumulchik.
43004014	Pumul naq kutij jn ja' chir kinya' En che, mijumul kcheqej uchi'. Mpa' jn ja' chir kinya' En che, kub'an che jnaq chir kb'ulb'etna ja' pranme' chpa' jn xel ja', re' k'ut chir kuya' jn k'aslemal chir k'istechik.
43004015	Ruk'ut jn xaqe' xub'ij che Jesús: "Tat, ya' jn ja' la' chwe rechwa' kcheqej te'chik enchi', xoq'je' mat' kimpechik chresik ja' wural."
43004016	Jesús xub'ij che: Jat asik'ijlaq awichijil, tere' kixpe wural.
43004017	Ruk'ut jn xaqe' xub'ij che Jesús: "En k'ot wichijil." Ruk'ut Jesús xub'ij che jn xaqe': Qatzij xab'ij chir k'ot awichijil.
43004018	Mpa' at job' (5) awichijil ikije'naq. Ruk'ut jn chij chir k'o awuk' chinime' re', awichijilta, rimal ri' chir saqlaj tzij xab'ij.
43004019	Ruk'ut jn xaq xub'ij che Jesús: "Tat, en kwilo chir At ajq'axal uyoloj Qajwal Dios.
43004020	Jertaq qati't qamam xkinimirsaj uq'ij Qajwal Dios chu' jn jib'e' ruk'ut ix aj Israel kib'ij chir pe tilimit Jerusalén tla' rajwixik qas knimerseswa' uq'ij Qajwal Dios."
43004021	Ruk'ut Jesús xub'ij che jn xaqe': At xaq, kojo' kux kimb'ij chaw, chir petnaq uq'ijal chir rajwixik te'chik kipe wnaq chu' jn jib'e' xoq'je' rajwixik te'chik kib'e wnaq pe tilimit Jerusalén chunimersik uq'ij Qajawxel.
43004022	Ix tijen kinimersaj uq'ij Dios pumul iwet'amt ix kux ub'anik Dios, pumul qe'oj qanimersaj uq'ij Qajwal Dios, qet'am oj kux ub'anik Qajwal Dios. Mpa' solb'alib' je' petnaq quk' oj chir oj wnaq aj Israel.
43004023	Pumul kpena uq'ijal, ruk'ut jn q'ijla' xo'pnek, naq chir qatzij kinimersaj uq'ij Dios, kinimersajna uq'ij Qajawxel pLoq'laj Santil xoq'je' ruk' saqlaj tzij mpa' Qajawxel jla' kraj re' chir knimerseswa' uq'ij.
43004024	Qajwal Dios Santil re', rechi' naq kunimersaj uq'ij Qajwal Dios rajwixik chub'ana' pLoq'laj Santil xoq'je' ruk' saqlaj tzij.
43004025	Ruk'ut jn xaqe' aj Samaria xub'ij che Jesús: "En wet'am chir kpena Mesías (chir kb'ix Cristo che), re'chir kpetek, Re' kub'ijna nejel rajwerem Qajwal Dios chqe."
43004026	Jesús xub'ij che jn xaqe': En, En Mesías chir kinyolow awuk'.
43004027	Re'chir xik'un ajtarnel rech xtzaq kik'u'x chir Jesús ruk' jn xaq aj Samaria kyolowwa', pumul k'ot jnaq xuta' che Jesús chirij chir, "¿Kux kraj che jn xaqla', kuxlewa' chirij kiyolowwa'?"
43004028	Ruk'ut jn xaqe' xuya' knaq uq'ab'al xye pe tilimit, xub'ij chke wnaq:
43004029	"Kixinlaq chirilik jn chij chir xub'ij nejel chwe chir kux qas enq'axam chpam enk'aslemal, ¿wa re'tlo june' Cristo?"
43004030	Ruk'ut wnaq xyelb'ik pe tilimit xib'e tla' chpa' k'owa' Jesús.
43004031	Ruk'ut ajtarnel kib'oychi'j Jesús kib'ij che: "Ajtyojnel, tija' naq awaj."
43004032	Ruk'ut Jesús xub'ij chke: En k'o jn Enti'b'lil chir knunajsaj chir ix iwet'amta.
43004033	Rechi' kib'ij ajtarnel rech chikiwach ire': "¿K'o k'utlo jnaq xuk'amlaq naq chpa'kux rech kutijo?"
43004034	Ruk'ut Jesús xub'ij chke: Jn tib'lil chir knunajsaj En, re'k'ut ub'anik chir kux kraj Qajwal Dios chir xtaqawlaq wech xoq'je' kink'isna ub'anik jn chak chir xuya' chwe.
43004035	¿Wa ix tuk'ut kixb'in rech: "Chir krajna kijab' (4) ik' rechwa' kyak uwach tiko'n?" Pumul En kimb'ij chiw, chiwla'much tiko'n q'anchik uwach xoq'je' chiqi'j chik utzchik kya'kek.
43004036	Jun chir kchakan chuyakik uwach tiko'n re' ktojna, ruk'ut jn uwach tiko'n chir kuyokoj ire'k'ut wnaq chir kik'am jn k'aslemal chir k'istechik. Rechwa' chir jn ajtikel tiko'n ch'il jun chir kuyak uwach tiko'n xa' janam kiki'ket che ikyeb' (2).
43004037	Mpa' qatzij kub'ij tzij chir: "Jun kutik tiko'n, jnchik kuyak uwach tiko'n."
43004038	En xixintaqb'ik chuyakik uwach tiko'n, tiko'n chir xitijt k'ax chutikik, jalan ni'jchik ajchak xitikew rech, ruk'ut ix xa' umolikchik uwach tiko'n chib'ana', xcha' Jesús chke
43004039	Ik'iy k'ut wnaq rech jn tilimit chir k'o pujuyb'al Samaria xikojen chirij Jesús, rimal uyoloj jn xaqe' chir kub'ij: "Xub'ij nejel chwe chir kux emb'onom."
43004040	Rechi' wnaq aj Samaria xyo'pen ruk' Jesús, xkib'oychi'j rechwa' kelknaq kuk', xelk'utknaq Jesús kyeb' (2) q'ij kuk'.
43004041	Sub'laj xikojnek rimal uyoloj Jesús.
43004042	Ruk'ut wnaq xkib'ij che jn xaqe': "Xo'w te'chik qakojo chir kux xab'ij chqe, mpa' qe'oj xqata' utzij Jesús ruk' qaxikin, xoq'je' xqit'maj chir qatzij june' re' Cristo Ajsolel kech wnaq rech uwach lew."
43004043	Xq'aten k'ut kyeb' (2) q'ij Jesús xel laq Samaria xye Galilea chpa' xk'iywa'.
43004044	Mpa' re' misme Jesús xub'ij chir naq ajq'axal uyoloj Qajwal Dios nimt kya'wa' kimal wnaq rech utilimit.
43004045	Re'chir xo'pen Jesús Galilea, wnaq aj Galilea utz uk'ulik xki'no, mpa' xkil nejel mayjab'al chir xub'an pe nimq'ij Pasc tijb'al Kixlinwaj chir k'ot Ch'amq'or ruk' pe tilimit Jerusalén, mpa' xoq'je' ire' xikije' pe nimq'ij.
43004046	Xk'un Jesús jumulchik Caná pujuyb'al Galilea chpa' xuk'exwa' uwach ja' che vino. K'o k'ut jn chij aj Capernaum chir nim reqle'n yab' uk'ijol.
43004047	Ruk'ut jn chije' chir nim reqle'n, xuto'o chir xel laq Jesús Judea je' xk'un Galilea, xyek'ut chuk'ulik xoq'je' xuta' toq'ob' che chir kye ruk' chukunxik uk'ijol chir kamem ku'no.
43004048	Ruk'ut Jesús xub'ij che: Wa ix kiwilt k'utumb'al ch'il mayjab'al kixkojent chuwij.
43004049	Jn chij chir nim reqle'n xub'ij che Jesús: "Tat, kat qajaqlaq cha'nim, k'al enk'ijol kamem ku'no."
43004050	Ruk'ut Jesús xub'ij che: Kat tzaljaq chawchoj, k'al ak'ijol k'aslek. Ruk'ut jn chij xukojo chir kux xub'ij Jesús, xye k'ut chirchoj.
43004051	Re'chir opnem kub'an chirchoj, xyel laq jaqlel ajnimnel rech chuk'ulik xkib'ij che chir k'asal uk'ijol.
43004052	Xuta' k'ut chke jaqlel utaqo'n: "Chir kux hora xu'tzer uk'ijol." Ruk'ut ire' xkib'ij che: "Wir ptaq nab'e hora rech qajq'ij xel q'a' chirij."
43004053	Ruk'ut uqaw jn lare' xna'taj che chir che jn hora la', Jesús xub'ij che: K'asel ak'ijol. Xkojen k'ut jn chije' chir nim reqle'n chirij Jesús xoq'je' xikojen kinejel naq chir ik'o chirchoj.
43004054	Re'k'ut ri' ukab' (2) mayjab'al xub'an Jesús re'chir xel laq Judea xk'un Galilea.
43005001	Re'chir xq'ax ri', wnaq Rilk'wa'l Israel xkik'ul jn nimq'ij pe tilimit Jerusalén, rechi' chir Jesús xpeqe' Jerusalén.
43005002	K'o pe tilimit Jerusalén chunaqaj uchi' jaj chir kb'ix uchi jaj kech kirnere che, k'o jn itimb'al chir kb'ix Betsaida che pkich'ab'al wnaq aj Israel, jn itimb'ale' sutunaq job' (5) urqanjil chirij.
43005003	Che ni'j raqan jajla', ikatz'el pu'lew sub'laj che yab', k'olek chir imoy, xoq'je' k'olek chir k'oltajnaq kiqan xoq'je' k'olek chir kamnaq kiqan kiq'ab'.
43005004	Mpa' jn utaqo'n kaj qajlaq jun taqmul pe tik'lek ja', ruk'ut naq chir qaj nab'e chpam re'chir kliw ja', ku'tzer knaq che kuxpla' ya'b'il.
43005005	K'o k'ut tla' jn chij chir xb'antaj jn wnaq waxaqlajuj (38) janab' chir uroqom ya'b'il.
43005006	Xi'il k'ut jn chije' rimal Jesús chir katz'lek xoq'je' xrit'maj Jesús chir jerchik uroqom ya'b'il, xuta' che: ¿Kawaj ktu'tzerek? xcha' Jesús che.
43005007	Ruk'ut jn yab'e' xub'ij che Jesús: "Tat, k'ot naq wnaq knutzaq chpam itemb'al re'chir kliw ja', re'qas kwaj en kinqaj paja' jalan jnchik qaj nab'e chinwach paja'."
43005008	Jesús xub'ij che: Katwa'ljaq, yika' atelb'al, katb'inaq.
43005009	Pa'nim k'ut xu'tzer knaq jn chije', xuk'am utelb'al xumaj b'inem. Tyox q'ij k'ut jn q'ijla'.
43005010	Ruk'ut ajwab' kech wnaq aj Israel xkib'ij che jn chije' chir xu'tzer knaq: "Poq'ij sábado chir tyox q'ij, katmaken chwach pixab' chirwa k'ak'am b'ik atelb'al."
43005011	Ruk'ut re' xub'ij chke: "Jn chij chir xnukunuj xub'ij chwe: Yika' atelb'alt katb'inaq."
43005012	Xkita' k'ut che: "¿Naq k'ut jn chij chir jla' xub'ij chaw: Yika' atelb'al, katb'inaq?"
43005013	Pumul jn chij chir xkunex knaq ret'amt re' naq xkunuw rech mpa' Jesús sach chikixo'l wnaq, mpa' sub'laj che wnaq ik'o tla'.
43005014	Xraq k'ut jumulchik jn chije' rimal Jesús chpam loq'laj jaj, xub'ij Jesús che: Ta'much, chinime' at utzchik. Mat makanchik rechwa' kpet jnaqchik nimlaj k'ax pawi'.
43005015	Xye' k'ut jn chije' xoq'je' xub'ij chke ajwab' kech wnaq aj Israel chir re' Jesús xkunen rech.
43005016	Rimal k'ut ri' chir ajwab' kech wnaq aj Israel kitzukuj ub'anik k'ax che Jesús mpa' kub'an ni'j kunenek ptaq sábado chir tyox q'ij.
43005017	Pumul Jesús xuk'ulb'a' kiwach xub'ij chke: Enqaw suk'te' poq'ij kub'lek kchaknek, En xoq'je' kinchaknek.
43005018	Rechi' ajwab' kech wnaq aj Israel sub'laj kichomaj ukamsesik Jesús, mpa' xo'wta chir kib'ij ire' chir kuq'ab' taqnik chir kch'a'w chirij sábado chir tyox q'ij xoq'je' kub'ij chir Qajwal Dios Re' qas Uqaw Re', k'elaq chir kujunumsaj rib' ruk' Qajwal Dios.
43005019	Rechi' Jesús, xub'ij chke: Qastzij kimb'ij chiw: En chir xa' En K'ijolxel, k'ot kinkon chub'anik pintike'lam, xa'ne' kwilo chir kux kub'an Enqaw jla' kimb'an En xoq'je'.
43005020	Mpa' Enqaw knuloq'oj En chir En Uk'ijol xoq'je' kuk'ut nejel chpa'kux chinwach chir kub'an Re' xoq'je' kuk'utna nimaqtaq chpa'kux chinwach chir nimna chwach nik'ije' rech chir sub'laj ktzaq ik'u'x.
43005021	Chpa' Enqaw chir k'e uk'asb'a' kamnaqib' xoq'je' kuya' kik'aslemal, jla' xoq'je' En, chir En Uk'ijol kinya' uk'aslemal xa' naqpla' kwaj En.
43005022	Mpa' Enqaw k'ot jnaq kuq'at tzij puwi', xa'ne' xuya' chwe En, chir En Uk'ijol, nejel uchoq'ab' rech kinq'atwa' tzij.
43005023	Rechwa' chir kinejel wnaq kinimersaj Enq'ij En, chir En K'ijolxel chpa' unimersesik uq'ij Qajawxel ki'no, naq chir kunimersajt Enq'ij En, chir En Kijolxel xoq'je' kunimersajt uq'ij Qajawxel mpa' Re' xtaqawlaq wech En.
43005024	Qatzij kimb'ij chiw, naq chir kuta' Enyoloj xoq'je' kukoj rech naq xtaqawlaq wech k'o uk'aslemal chb'e q'ij chb'e saq xoq'je' qat ta tzij puwi' xa'ne' xelb'ik che kamikal xq'ax che k'aslemal.
43005025	Qatzij kimb'ij chiw chir kpena uq'ijal ruk'ut jn q'ijla' xo'pnek, re'chir wnaq chir ichpa' kamnaqib' kita'na Ench'ab'al En, chir En Uk'ijol Dios, naq kunimaj kuraqna jn k'aslemal.
43005026	Mpa' jla' chpa' Qajwal Dios chir k'o uk'aslemal prechwa' jla' xoq'je' xuya' chwe En, chir En Uk'ijol jn k'aslemal puwechwa'.
43005027	Xoq'je' xuya' q'atb'altzij pinq'ab' rechwa' kinq'at tzij mpa' En Uk'ijol Chij.
43005028	Mtzaq ik'u'x che ri' mpa' ko'penna uq'ijal re'chir kinejel kamnaq'ib' kita'na Ench'ab'al.
43005029	Ruk'ut naq chir xkib'an utzil kik'astajna rech jn k'ak' k'aslemal chir k'istechik, pumul ni'j chir xkib'an tzeltaq b'onoj kik'astajna ire' pumul xa' rech kit'oq pk'axk'ol.
43005030	En k'ot kinkowan chub'anik xa' pintike'lam xa'ne' chpa' kb'ix chwe rimal Enqaw jla' uq'atik tzij kimb'ono, ruk'ut q'ataj tzij chir kimb'ono suk' re' mpa' re't kimb'ono chir kux kwaj En, xa'ne' Re' kimb'ono chir kux kraj jun chir xnutaqlaq.
43005031	Wa kinch'a'w chuwij En xa' pintike'lam, kuxpla' kimb'ij tzaq'at taj.
43005032	K'o k'ut jun chir kch'a'w chuwij En, wet'am k'ut chir saqlaj tzij kub'ij chuwij En.
43005033	Ix xitaq uta'ik che Juan Bautista chir naq Cristo ruk'ut re' saqlaj tzij xub'ijlaq chiw.
43005034	Pumul En kik'amta kux kub'ij naq chij chuwij En, pumul ximb'i'j ni'je' chiw rechwa' kixsoltaj ix.
43005035	Juan Bautista janam re' chpa' naq lámpara chir kjulwek xoq'je' kuya' saqil ruk'ut ix ruk' ki'kte'mal xiwaj keje'm che jn saqil la' tne' xa' rech kyeb'xub' q'ij.
43005036	Pumul wuk' En k'owa' unimal q'aljensenik chwach q'aljensenik chir xub'ij Juan. Mpa' ni'j chak chir uyo'om Qajawxel chwe chir kimb'ono, re'k'ut ni'j chakla' chir kuq'aljansaj chir re' Qajawxel xnutaqlaq.
43005037	Xoq'je' Qajawxel chir xnutaqlaq Re' kch'a'w chuwij En, tne' ix mijumul ito'om uch'ab'al xoq'je' mijumul iwulom uwach.
43005038	Xoq'je' utzij Qajwal Dios oknaqt piwanme' ix, mpa' ix kikojta chirwa re' Qajawxel xtaqawlaq wech.
43005039	Ix utz unik'xik tyox wuj ki'no, kichomaj ix chir ruk' re' kiraqwa' jn k'aslemal chir k'istechik, re'k'ut utzij Qajwal Dios chir tz'ib'telek kch'a'w chuwij En.
43005040	Ruk'ut ix kiwajt kixpe wuk' rechwa' kiraq jn k'aslemal chir k'istechik.
43005041	En kink'amta chir wnaq kinimersaj Enq'ij.
43005042	Pumul En wet'am iwach chi'ntere rechi' wet'am chir ix k'ot loq'b'al uk'u'x Qajwal Dios piwanme'.
43005043	En Empetnaq ruk' uq'atb'altzij Enqaw ruk'ut ix xnik'ulujta, cha't jnaqchik kpe pub'i' putike'lam, kixwa'lje' chuk'ulik.
43005044	¿Kux ub'anik kixkojon ix chuwij En? Chir k'aman naq chiw ix kiya' unimal iq'ij chiwach rechi' chir ix kitzukujt jn unimal q'ij chir kpe ruk' Dios.
43005045	Pumul michomaj ix chir En kimb'an tzij chiwij chwach Qajawxel, k'o jun kub'an tzij chiwij re'k'ut chir kux xutz'ib'aj knaq Moisés jun chir xkub'e' ik'u'x chirij.
43005046	Mpa' cha't kikojo chir kux xutz'ib'aj Moisés, kikoje' wech En, mpa' xoq'je' chuwij En xutz'ib'aj knaq Moisés.
43005047	Pumul wa kikojt ix chir kux xutz'ib'aj knaq Moisés, ¿kuxt ub'anik kikojo chir kux kimb'ij En? xcha' Jesús chke.
43006001	Xo'w xq'aten ri', Jesús xye chaqap ja' rech mar chir kb'ix Galilea che xoq'je' kb'ix Tiberias che.
43006002	Xoq'je' sub'laj wnaq itaran chirij, mpa' xkil sub'laj mayjab'al kub'an kuk' taq yab'.
43006003	Ruk'ut Jesús xpaqe' puwi' jn jib', xkub'e' tla' kuk' ajtarnel rech.
43006004	Naqaj chik k'owelaq nimq'ij Pasc tijb'al Kixlinwaj chir k'ot Ch'amq'or ruk', chir kinimq'ij wnaq aj Israel.
43006005	Re'chir Jesús xuwa'lsaj ub'aq'wach xoq'je' xrilo chir sub'laj wnaq itaran chirij, xub'ij che Felipe: ¿Jalchi'lo qaloqwa' kixlinwaj chi' rech k'e qatzuq ni'j wnaqe'?
43006006	Jri' k'ut xub'ij xa' pajb'al rech Felipe mpa' ret'am Re' kux ku'no.
43006007	Ruk'ut Felipe xub'ij: "Kub'amb'alo kyeb' ok'al (200) denario che kixlinwaj rechwa' kitij qe'naq kijujnal."
43006008	Ruk'ut Andrés chir uchaq' Simón Pedro, re' xoq'je' jun chke ajtarnel rech Jesús xub'ij:
43006009	"Wral k'o jn laj chir uk'omomlaq job' (5) kixlinwaj rech cebada xoq'je' kyeb' (2) kar. ¿Pumul k'uya' k'utlo ri' chke sub'laj wnaq?"
43006010	Xub'ij Jesús chke ajtarnel rech: Chib'ij chke wnaq chir kikub'oq ptaq k'im. K'o k'ut sub'laj k'im che jn jib'la', xikub'e' k'ut kinejel wnaq tla' kraj ik'o job' mil (5,000) chijab'.
43006011	Ruk'ut Jesús xuk'am pnaq ni'j kixlinwaje'. Xutyoxij che Qajwal Dios xuya' k'ut chke ajtarnel rechwa' kijach chikiwach wnaq chir ikub'lek, xoq'je' janam xu'no re'chir xujach kar xuya' chke xa' jnik'pla' kaj.
43006012	Re'chir xnaj kipam nejel wnaq, Jesús xub'ij chke ajtarnel rech: Chiyika' chaqap taq kixlinwaj chir xqaxnek, rechwa' ktzaq tepnaq jla'.
43006013	Xkiyak k'ut kab'lajuj (12) chikach, najnaq che kixlinwaj chir xqaxen che job' (5) kixlinwaj rech cebada.
43006014	Ruk'ut wnaq chir xkil k'utumb'al chir xub'an Jesús xkib'ij: "Re' June' qasqatzij ajq'axal uyoloj Qajwal Dios chir kpena chwach lew."
43006015	Xrit'maj k'ut Jesús chir kchap kimal ni'j wnaqe' rechwa' kib'an nimlaj ajtaqnel che, rechi' xelb'ik jumulchik chu'taq jib'.
43006016	Re'chir xok q'ab', ajtarnel rech Jesús xiqajlaq chichi' ja' rech mar.
43006017	Xyok k'ut chpam jn ch'ich' chir kb'in puwi' ja', je' xib'e Capernaum chir k'o che jnchik chaqap mar, xok k'ut qu'm, xa' kitikel ib'enaq k'ot Jesús kuk'.
43006018	Xwa'laj k'ut puwi' ja' jn nimlaj kiq'i', sub'laj k'ut kub'alq'atij uwi' ja'.
43006019	Ib'enaq chik ajtarnel puwi' ja' kraj kib'imsam chik job' (5) waqib' (6) lewa' kilómetro re'chir xkil Jesús b'inem kub'an puwi' ja', tijen k'ut qetlaq ruk' ch'ich' chir kb'in puwi' ja', xkixij kib'.
43006020	Pumul Jesús xub'ij chke: ¡En, En Jesús, mixij iwib'!
43006021	Rechi' ire' ruk' ki'kte'mal xkik'ul Jesús pch'ich' chir kib'in puwi' ja', pa'nim k'ut xo'pen ch'ich' chi'ja' chpa' kib'ikwa' ire'.
43006022	Chukab' q'ij, wnaq chir ik'o knaq chqa' mar xkilo chir xa' jun ch'ich' chir kb'in puwi' ja' k'o tla' ruk'ut Jesús xokt chpam jn ch'ich'e' kuk' ajtarnel rech, xoq'je' xkilo chir xa' kitikel ajtarnel rech Jesús xib'ek.
43006023	Jlan chik ni'j ch'ich' chir kib'in puwi' ja' xyo'pen tla' chunaqaj chpa' xtijwa' kixlinwaj chir xtyoxex rimal Qajwal Jesús, ni'j ch'ich'e' je kipe pe tilimit Tiberias.
43006024	Xkil k'ut wnaq chir k'otchik Jesús tla' xoq'je' ik'ot chik ajtarnel rech tla' xyok chpam ni'j ch'ich' chir kib'in puwi' ja', xik'un Capernaum chutzukxik Jesús.
43006025	Wnaq re'chir xkiraq Jesús che jn chaqap ja' rech mar xkib'ij che: "Ajtyojnel, ¿jan xatk'un wural?"
43006026	Jesús xub'ij chke: Qatzij kimb'ij chiw, ix knitzukuj cha't rimal chir xiwul k'utumb'al; chir ximb'ono, ix knitzukuj xa' rimal chir xinya' iwaj xoq'je' sub'laj xixnojek.
43006027	Mix chaken xa' rimal jn tib'lil chir ksach uwach, pumul kixchaknaq rimal jn tib'lil chir ksacht uwach chb'e q'ij chb'e saq, xoq'je' kuya' jn k'aslemal chir k'istechik, re' k'ut jn tib'lil la'. Kinya' En chiw, chir En Uk'ijol Chij, mpa' Qajwal Dios chir Enqaw uk'utum chir re' xtaqawlaq wech rechwa' chir jri' kimb'ono.
43006028	Ire' xkib'ij che Jesús: "¿Kux k'ut naq qa'no rech qajkowan chub'anik chir kux kraj Qajwal Dios?"
43006029	Ruk'ut Jesús xub'ij chke: Re' ri' kraj Qajwal Dios chir kixkojnaq chuwij En mpa' re' xnutaqlaq.
43006030	Rechi' ire' xkib'ij che Jesús: "¿Kux k'ut k'utumb'al ka'no rechwa' qil oj xoq'je' rechwa' qojkojen chawij? ¿Kux k'ut che chak ka'no?"
43006031	Xoq'je' xkib'ij: "Qachuch qaqaw jer taq tzij xkitij jn kixlinwaj chir maná ub'i' chir xya' chke rimal Moisés pe chiqi'j jib' chpa' tz'ib'tal chpam tyox wuj: 'Xuya' k'ut ptijik kixlinwaj chir kpe pkaj."'
43006032	Ruk'ut Jesús xub'ij chke: Qatzij kimb'ij chiw chir re't Moisés xuya' kixlinwaj chke ichuch iqaw jertaq tzij, kixlinwaj chir petnaq pkaj xa'ne' re' Enqaw, re' k'ut chir kuya' jn kixlinwaj qas chi'ntere chiw chir kpe pkaj.
43006033	Mpa' jn kixlinwaj chir kuya' Qajwal Dios re' k'ut jn kixlinwaj chir xqajlaq pkaj xoq'je' kuya' k'aslemal chke wnaq chwach lew.
43006034	Ruk'ut ire' xkib'ij che Jesús: "Tat, kub'lek ya' jn kixlinwaj la' chqe."
43006035	Xub'ij k'ut Jesús chke: En, En jn kixlinwaj chir kuya' k'aslemal, naq chir kpe wuk' mijunuj chik kuna' numek ranme' xoq'je' naq chir kojen chuwij En mijunuj chik kuna' cheqej chi' ranme'.
43006036	Pumul chpa' Emb'im chiw tne' xiwil enwach, ix kikojt wech.
43006037	Nejel naq chir kuya' Enqaw chwe, kpe wuk' ruk'ut naq chir kipe wuk' mijumul k'e Entzaqt pnaq jla'.
43006038	Mpa' En xinqajlaj pkaj rext k'un Emb'ana' chir kux kwaj En, xa'ne' k'un Emb'ana' chir kux kraj jun chir xnutaqlaq.
43006039	Re'k'ut kraj Enqaw chir xnutaqlaq chir nejel naq chir uyo'om chwe, k'e Enklo rech kisach tewa' xoq'je' k'e Enk'asb'a' chikixo'l kamnaqib' che uk'isb'al q'ij.
43006040	Re'k'ut ri' chir kraj Enqaw, chir nejel wnaq kil Enwach En, chir En Kijolxel xoq'je' kikojen chuwij En, kiraqna jn k'aslemal rech chb'e q'ij chb'e saq xoq'je' k'e Enk'asb'ana chikixo'l kamnaqib' che uk'isb'al q'ij.
43006041	Ruk'ut wnaq aj Israel xyok che jik'chi'nem chirij Jesús mpa' xub'ij: En, En kixlinwaj chir xqajlaq pkaj.
43006042	Xoq'je' xkib'ij: "¿Re'tk'ut june' Jesús chir Uk'ijol José? Oj qet'am uwach uchuch uqaw. ¿Kux k'ut ub'anik kub'ij re' chnime chir pkaj xqajwelaq?"
43006043	Jesús xub'ij: ¡Chiya' knaq ub'anik jik'chi'nem chiwach ix chuwij En!
43006044	K'ot jnaq kowan che petem wuk' En, wa k'amtalaq rimal Enqaw chir xnutaq laq. Ruk'ut En k'e Enk'asb'ana chikixo'l kamnaqib' che uk'isb'al q'ij.
43006045	Tz'ib'tal knaq kimal ajq'axal uyoloj Qajwal Dios jertaq tzij: "Chir kinejel kityojexna rimal Qajwal Dios." Rechi' chir kinejel wnaq chir xkita' rech Qajawxel, xoq'je' xinaw che re', kipe' wuk' En.
43006046	K'ot jnaq rilom uwach Qajawxel, xo'w En chir Empetnaq ruk' Qajwal Dios, xo'w En wilom uwach Qajawxel.
43006047	Qatzij kimb'ij chiw, naq chir kojen chuwij En k'o uk'aslemal chir k'istechik.
43006048	En, En jn kixlinwaj chir kuya' k'aslemal.
43006049	Ichuch iqaw ix jertaq tzij xkitij maná pe chiqi'j jib' pumul kinejel xikamek.
43006050	Pumul jn kixlinwaj chir kpe pkaj, naqpla' kutijo kamtechik.
43006051	En, En jn k'aslek kixlinwaj chir xqajlaq pkaj chir kuya' k'aslemal wa jnaq kutij jn kixlinwaje', k'o uk'aslemal rech chb'e q'ij chb'e saq, ruk'ut jn kixlinwaj chir kinya'na che, re' Entyo'jil chir kinya'na rimal uya'ik kik'aslemal wnaq rech uwach lew.
43006052	Rechi' chir wnaq aj Israel xkichap kib' chikiwach, xkib'ij: "¿Kux k'ut ub'anik june' chir kuya' uti'jal chqe rech qatijo?"
43006053	Rechi' chir Jesús xub'ij chke: Qatzij kimb'ij chiw, chirwa ix kitijt entyo'jil En, chir En Uk'ijol Chij xoq'je' wa kitijt Enkik'el, kirat jn k'aslemal rech chb'e q'ij chb'e saq.
43006054	Naq kutij Entyo'jil xoq'je' kutij Enkik'el, june' k'o uk'aslemal rech chb'e q'ij chb'e saq ruk'ut En kink'asb'a'na chikixo'l kamnaqib' che uk'isb'al q'ij.
43006055	Mpa' Entyo'jil re' qasqatzij tib'lil xoq'je' Enkik'el re' qasqatzij ja' chir kitijek.
43006056	Naq kutij Entyo'jil xoq'je' kutij Enkik'el jaqal wuk' En xoq'je' enjaqal ruk' re'.
43006057	Enqaw chir xnutaqlaq Re' k'o k'aslemal ruk' ruk'ut En xoq'je' k'o k'aslemal wuk' rimal Re', rechi' chir naq kwa chuwij En, k'ise'na wumal En.
43006058	Re'k'ut ri' jn kixlinwaj chir xqaj laq pkaj, janamta chpa' maná chir xkitij jertaq ichuch iqaqaw, pumul kinejel xikamek, naqpla' kutij jn k'aslek kixlinwaje' k'ise'na chb'e q'ij chb'e saq.
43006059	Re' ni'j yoloje' xub'ij Jesús re'chir ktyojen puq'ab' loqlaj jaj rech Capernaum.
43006060	Ik'iy k'ut wnaq chir itaran chirij Jesús, xkita' jn tyojnike', xkib'ij: "K'ax uta'ik jn yoloje'. ¿Naqlo kowan chuta'ik xoq'je' naqlo kowan chub'anik?"
43006061	Pumul ret'am Jesús prechwa' chir ajtarnel rech kijikchi'nek rimal chir kux xub'ij, chke, rechi' Jesús xub'ij: ¿Kuyoj ik'u'x ni'j yoloje'?
43006062	¿Kixkojonlo chuwij cha't kniwil En, chir En Uk'ijol Chij, kimpeqe' pkaj chpa' Enk'owa' nab'e knaq?
43006063	Re' Loq'laj Santil kuya' k'aslemal, naq wnaq kowant chuya'ik k'aslemal, ruk'ut ni'j yoloje' chir Emb'i'm chiw rech Santil xoq'je' kuya' jn k'aslemal rech chb'e q'ij chb'e saq.
43006064	Pumul ik'o jujun chiw ix chir kikojent chuwij En. Mpa' Jesús nab'e ret'am chik Re' chir naq ni'j kikojent chirij Re' xoq'je' ret'am chik naq jun kajachaw rech pe kamikal.
43006065	Xub'ij Jesús chke wnaq: Rimal ri' ximb'i'j chiw chir k'ot jnaq kpe wuk' En mat' yo'om che rimal Enqaw.
43006066	Rimal k'ut ri' sub'laj wnaq chir itaran chirij Jesús xitzalaj chikij xoq'je' xib'intechik ruk'.
43006067	Rechi' chir Jesús xuta' chke kab'lajuj (12) ajtarnel rech: ¿Kiwaj kixb'e ix xoq'je'?
43006068	Xub'ij k'ut Simón Pedro: "Tat, ¿naq ruk' qojb'ewa'? Qet'am oj chir xo'w awuk' At k'owa' yoloj chir kuya' k'aslemal rech chb'e q'ij chb'e saq.
43006069	Oj ojkojenaq chawij xoq'je' qet'am chir At, At jn tyoxlaj Uk'ijol Dios."
43006070	Jesús, xub'ij chke: ¿Wa En tuk'ut xincha'w iwech ix kab'lajuj (12) che ajtarnel wech? Pumul k'o jun chiw ix kub'an uchak tzel.
43006071	Jesús re' kch'a'w chirij Judas Iscariote uk'ijol Simón, re'k'ut Judas jun chke kab'lajuj (12) ajtarnel chir kjachaw rech Jesús pe kiq'ab' ajmakib'.
43007001	Xo'w xq'aten ri' Jesús kb'in pujuyb'al Galilea, pumul krajt re' b'inem pujuyb'al Judea, mpa' ktzukex kimal ajwab' kech wnaq aj Israel rech kikamsajwa'.
43007002	Xqet k'utlaq kinimq'ij wnaq aj Israel, nimq'ij rech Wokom Jaj.
43007003	Rechi' rixlal Jesús xkib'ij che: "Katelaqb'ik wural jat pujuyb'al Judea rech chir ajtarnel awech chir ik'o tla' kil mayjab'al chir ka'no.
43007004	Mpa' k'ot jnaq kraj re' kt'amt'ex uwach kub'an naq chpa'kux po'wle'kil. At chir kab'an ni'j chpa'kuxe' b'ana'b'la' chikiwach nejel wnaq."
43007005	Mpa' rixlal Jesús kikojt rech Re'.
43007006	Rechi' Jesús xub'ij chke: Maja' ko'pen Enq'ijal, pumul chiw ix, xa' naq pache q'ij.
43007007	Wnaq rech uwach lew kixkitzlajt ix, pumul En kinkitzlaj, mpa' En kimb'ij chke chir utzt kichak kitijen chub'anik.
43007008	Jix ix pe nimq'ij rech Wokom Jaj pe tilimit Jerusalén, En kimb'et iwuk' chinime' chpam nimqijla' mpa' maja'na ko'pen uq'ijal chwe En.
43007009	Xb'itaj k'ut ni'j yoloje' rimal Jesús, xelknaq pujuyb'al Galilea.
43007010	Ib'enaq k'ut rixlal Jesús pe nimq'ij, xye k'ut Jesús xoq'je' pe nimq'ij, pumul chkiwacht wnaq, po'wle'kil xokb'ik pe nimq'ij.
43007011	Rechi' ajwab' kech wnaq aj Israel kitzukuj Jesús pe nimq'ij, kib'ij k'ut: "¿Jalchi'lo k'owa' jn chije' chi'?"
43007012	Xoq'je' sub'laj wnaq kich'a'w chikiwach kib'ij: "Utzlaj chij much." Pumul ni'jchik kib'ij: "Jn chijla' utzt ub'anik mpa' k'e ujo'saj wnaq."
43007013	Pumul kinejel xa' po'wle'kil kiyolow chirij Jesús rimal uxib'ilkib' chikiwach ajwab' kech wnaq aj Israel.
43007014	Nik'aj chik k'owa' kinimq'ij wnaq aj Israel, re'chir Jesús xok chpam loq'laj jaj, xumaj kityojxik wnaq.
43007015	Rechi' chir ajwab' kech wnaq aj Israel sub'laj xtzaq kik'u'x, xkib'ij: "¿Kux rech ktyojen jn chije', mpa' Re' utyojimt rib' ptaq tyojb'al qech oj?"
43007016	Rechi' Jesús xub'ij chke: Jn tyojneme' chir kinya' En, wecht En, rech Qajwal Dios chir xnutaqlaq.
43007017	Jnaq chir kraj kub'ono chir kux kraj Qajwal Dios, krit'majna chirwa je petnaq Entyojnik ruk' Qajwal Dios, xa' lewa' petnaq puwechwa' En.
43007018	Jnaq chir kuya' naq tyojnik chir xa' petnaq prechwa' june' re' kutzukuj chir knimerses uq'ij kimal wnaq pumul En chir re' kintzukuj unimal uq'ij Jun chir xnutaqlaq, rechi' chir En saqlaj tzij kimb'ij xoq'je' En wnaq chir suk' Enk'aslemal.
43007019	¿Wa k'ot k'ut upixab' Moisés iwuk'? Pumul ix kib'anta chpa' kub'ij jn pixab'la'. Jri' kimb'ij chiw mpa' ix kichomaj Enkamsesik. ¿Kux k'ut rech jla' ki'no?
43007020	Ruk'ut wnaq xkib'ij che Jesús: "¡Tzel santil k'o awuk'! ¿Naq kurij akamsesik?"
43007021	Xuk'ulb'a Jesús, xub'ij chke: En xa' jun che mayjab'al ximb'an pe jn q'ij rech uxunem ruk'ut ix sub'laj xtzaq ik'u'x.
43007022	Moisés chir uyo'om knaq taqnik chiw rechwa' kib'an circuncidar taq ne' laj, jn taqneke' je't petnaq ruk' Moisés, xa'ne' je' petnaq kuk' jertaq qachuch qaqaw, rechi' chir ix kib'an circuncidar taq ne' laj tne' ptaq q'ij sábado chir tyox q'ij rech uxunem.
43007023	Wa ix kib'an circuncidar naq ne' laj pe jn q'ij sábado chir tyox q'ij xa' rech q'aptewa' upixab' Moisés. ¿Kux k'ut rech kpe iwiywal chwe En rimal chir xinkunuj nejel uyab'il jn chij pe jn q'ij sábado chir tyox q'ij?
43007024	Miq'at tzij xa' rimal kux kiwil ruk' ib'aq'wach xa'ne' chiq'ata' tzij ruk' jn suk'laj q'atb'altzij.
43007025	Rechi' xkib'ij jujun wnaq aj Jerusalén: "¿Wa re'tlo June' ktzukxek rech kamsesek?
43007026	Chiwula'much, chikiwach wnaq kyolowwa', pumul k'ot kib'ij che. ¿Wa xkitmajlo ajwab' rech qatilimit Israel chirwa qatzij re' Cristo?
43007027	Qe'oj qet'am jalchi' petnaqwa' june' chi'. Pumul re'chir kpe Cristo, k'ot jnaq ret'am jalchi' kpewa' chi'."
43007028	Xuta' k'ut ni'j yoloje' Jesús re'chir tijen che tyojnem chpam loq'laj jaj rechi' kow xch'a'wek, xub'ij: Ix iwet'am Enwach xoq'je' iwet'am jalchi' kimpewa' chi', chiwetmajb'la' chir En, En petnaqt pe wechwa', pumul jun chir xnutaqlaq, Re' kub'ij saqlaj tzij chir ix iwet'amt uwach.
43007029	Pumul En wet'am uwach rimal chir ruk' Re' Empetnaqwa', Re' k'ut xnutaqlaq.
43007030	Rechi' kaj ire' kichopo, pumul k'ot jnaq xchapaw rech mpa' maja'na ko'pen uq'ijal.
43007031	Pumul sub'laj wnaq xikojen chirij Jesús, xkib'ij: "Re'chir kpe Cristo, ¿sub'laj k'utlo che mayjab'al kub'anna Re' chwach jn chije'?"
43007032	Xkita' Fariseos chir kux kib'ij wnaq chirij Jesús ruk'ut aj Fariseos ch'il kinimal ajnimnel rech loq'laj jaj xkitaq ajchajnel rech loq'laj jaj chuchapik Jesús.
43007033	Rechi' Jesús xub'ij: Xa' qe'nchik Enk'o iwuk', tere' kimb'e ruk' jun chir xnutaqlaq.
43007034	Ix knitzukujna pumul kniraqta mpa' kixkont che opnem tla' chpa' kno'penwa' En.
43007035	Ruk'ut ajwab' kech wnaq aj Israel xkib'ij pikitke'lam: "¿Jalchi' k'utlo k'ewa chi', chir qaraqta? ¿Wat'neje' k'e kuk' wnaq aj Israel chir je ik'o ptaq naj taq tilimit re'lewa' k'e utyojij wnaq aj griego?
43007036	"¿Kux k'ut kelwa' ni'j yoloje' chir kub'ij: Knitzukujna pumul kniraqtena, xoq'je' mpa' kixkont che opnem tla' chpa' kno'penwa' En?"
43007037	Puk'isb'al q'ij xoq'je' qas unimal q'ij rech nimq'ij, xwab' Jesús chikixo'l wnaq kow xch'awek, xub'ij chke: Wa k'o jnaq chiw ix kcheqej uchi', petaq wuk' utija' ja' chir kinya' En che.
43007038	Naq chir kojen chuwij En chpa' kub'ij tyox wuj chir tz'ib'telek: "Kelnelaq pranme' jn b'inel k'aslek ja' chir kuya' k'aslemal."
43007039	Jri' xub'ij Jesús mpa' kch'a'w chirij jn Loq'laj Usantil Qajwal Dios chir kik'amna naq chir kikojen chirij re'. Mpa' maja'na k'un Loq'laj Santil kuk', mpa' Jesús maja'na ktzalaj pkaj rechwa' knimerses uq'ij.
43007040	Ik'o k'ut jujun chke wnaq re'chir xkita' ni'j yoloje', chir xub'ij Jesús, xkib'ij: "Qasqatzij June' ajq'axal uyoloj Qajwal Dios."
43007041	Ni'jchik xkib'ij: "June', Re' Cristo." Pumul ni'jchik xkib'ij: "¿Watneje' Galilea kpewa' Cristo?
43007042	¿Tyox wuj xub'ij chir Cristo je kpe che uxe'na'al David xoq'je' je ka'lex pe tilimit Belén chpa' xa'lexwa David jertzij knaq?"
43007043	Rechi' xkijachkib' wnaq rimal chir janamt kichomb'al chirij Jesús.
43007044	Ik'o k'ut jujun kaj kichopo pumul k'ot jnaq xutzaq uq'ab' che.
43007045	Re'chir xitzalaj b'ik ajchajnel rech loq'laj jaj kuk' kinimal ajnimnel rech loq'laj jaj ch'il kuk' Fariseos, ruk'ut ajnimnel rech loq'laj jaj ch'il Fariseos xkib'ij chke ajchajnel: "¿Kux k'ut rech xik'amtalaq Jesús?"
43007046	Ruk'ut ni'j ajchajnel xkik'ulb'a': "¡Mijumul qato'om oj kyolow naq chij chpa' kyolow June'!"
43007047	Re'chir aj Fariseos, xkib'ij: "¿Ix xoq'je' xiya' iwib' psokxik?
43007048	¿Wat'neje' k'o jnaq chke qaq'atb'altzij xoq'je' jnaq chke aj Fariseos kojennaq chirij Re'?
43007049	Pumul ni'j wnaqe' chir ket'amt upixab' Qajwal Dios kiqajna xe' mixq'ab'."
43007050	Nicodemo jun chke aj Fariseos chir yolownaq chik ruk' Jesús, xub'ij k'ut chke ni'jchik rich'il:
43007051	"¿Wa kub'ij k'ut qapixab' chir kumojo qaq'at tzij puwi' naq wnaq chir maja' qata' uchi' rech q'atmajwa' chir kux che mak ub'onom?"
43007052	Ruk'ut aj Fariseos, xkib'ij che Nicodemo: "¿Wa at k'ut aj Galilea at xoq'je'? ¡Nik'ij much utzij Qajwal Dios tla' kawulwa' chir k'ot jnaq ajq'axal uyoloj Qajwal Dios kpe pe tilimit Galilea!"
43007053	Xib'e k'ut chkichoj ptaq kijujnal.
43008001	Ruk'ut Jesús xye chu' jn jib' chir Olivos ub'i'.
43008002	Ruk'ut saqar chukab' q'ij xtzalajlaq chpam loq'laj jaj, ik'iy k'ut wnaq xyo'pen ruk' Jesús, ruk'ut Re' xkub'e' chkityojxik.
43008003	Ruk'ut ajtyojel pixab' ch'il aj Fariseos xkiraq jn xaq chir kwar kuk' sub'laj chijab', xkik'amlaq chikixo'l wnaq chwach Jesús.
43008004	Xkib'ij che Jesús: "Ajtyojnel, jn xaqe' xqarqo chir tijen kmaken ruk' jn chij chirij tyo'jil.
43008005	Ruk'ut pixab' chir xuya' Moisés ktaqan chukamsesik cha'b'aj naq xaq chir kmaken ruk' naq chij chirij tyo'jil. Ruk'ut At, ¿kux kab'ij?"
43008006	Pumul jri' xkib'ij rechwa' kiya' che' pub'ej Jesús rechwa' kib'an tzij chirij. Ruk'ut Jesús xchake' pu'lew xumaj tz'ib'nem pu'lew ruk' uwi' uq'ab'.
43008007	Pumul mpa' ire' kikoj kichoq'ab' chuta'ik che Jesús, ruk'ut Jesús xwab'ek, xub'ij chke: Naq chiw ix chir k'ot umak, uk'iqa' b'la' nab'e b'aj chirij jn xaqe'.
43008008	Ruk'ut Jesús xchake' jumulchik pu'lew, xok che tz'ib'nem pu'lew ruk' uwi' uq'ab'.
43008009	Pumul ni'j wnaq chir tijen kib'an tzij chirij jn xaqe' re'chir xkita' ni'j yoloje' xpe kik'ix xyelb'ik ptaq kijujnal, xmajtajlaq kuk' qas kinimal xo'w k'ut xelknaq Jesús ch'il jn xaqe'.
43008010	Xwab' k'ut Jesús, xrilo chir ik'otchik wnaq tla', xub'ij che jn xaqe': ¿At xaq, jalchi' k'ut ik'owa' ni'j wnaq chi' chir katkib'an cha'b'aj, wula'much, k'ot jnaq kuya' mak chawij?
43008011	Ruk'ut jn xaqe' xub'ij che Jesús: "K'ot jnaq, Tat." Tere' Jesús xub'ij che: En xoq'je' kinya't mak chawij, jat k'ut mat makenchik.
43008012	Jesús xyolow jumulchik kuk' wnaq, xub'ij chke: En, En usaqil uwach lew naqpla' ktaraj chuwij, kb'intana chpam qu'mal mpa' En kinya'na jn saqil che chir kuya' k'aslemal.
43008013	Ruk'ut aj Fariseos xkib'ij che Jesús: "At xa' Atikel katch'a'w chawij, rechi' chir kux kab'ij chawij saqlaj tzijta."
43008014	Jesús, xub'ij chke: Tne' xa' Entikel kinch'a'w chuwij pumul chir kux kimb'ij re' saqlaj tzij, mpa' En wet'am jalchi' Empetnaqwa' chi' xoq'je' wet'am chir kintzalaj jumulchik tla' pumul ix iwet'amta jalchi' Empetnaqwa' chi' xoq'je' iwet'amt jalchi' kimb'ewa' chi'.
43008015	Ix kiq'at tzij chpa' kichomb'al wnaq rech uwach lew pumul En k'ot jnaq kinq'at tzij chirij.
43008016	Pumul wa kinq'at tzij, jn q'ataj tzij chir kimb'ono re' saqlaj tzij. Mpa' cha't Entikel kinq'at tzij k'o Dios wuk', chir xtaqawlaq wech.
43008017	Tz'ib'tal chpam ipixab' wa kyeb' (2) wnaq xa' janam kiwach xoq'je' xa' janam kich'a'wek, ire' saqlaj tzij kib'ij.
43008018	En ch'il Enqaw chir xnutaqlaq, xa' janam qojch'a'w chuwij En.
43008019	Re'chir aj Fariseos xkita' che Jesús: "¿Jalchi' k'ut k'owa' aqaw chi'?" Ruk'ut Jesús xub'ij chke: Ix iwet'amt Enwach, xoq'je' iwet'amt uwach Enqaw, xa't iwet'am Enwach En, iwet'ame' uwach Enqaw xoq'je'.
43008020	Re' ni'j yoloje' xub'ij Jesús re'chir ktyojen chpam loq'laj jaj tla' chpa' k'owa' kolb'al pwaq rech loq'laj jaj. Pumul k'ot jnaq xchapaw rech Jesús mpa' maja'na kuraq uq'ijal kchapek.
43008021	Xch'a'w jumulchik Jesús, xub'ij chke: En kintzalaj tla' chpa' Empetnaqwa' ruk'ut ix knitzukujna pumul kniraqta. Mpa' ix chpam imak kixkamwa' mpa' chpa' kimb'ewa' En, ix kixkont che opnem tla'.
43008022	Rechi' ajwab' kech wnaq aj Israel xkib'ij: "¿Kukamsaj k'utlo rib' putike'lam, rechi' chir kub'ij chqe chir oj kojkont kojo'pen tla' chpa' k'ewa' re'?"
43008023	Ruk'ut Jesús xub'ij chke: Ix xa' ix rech wural kem, pumul En, En rech kaj, ix xa' ix rech uwach lew, pumul En, Ent rech uwach lew.
43008024	Rechi' chir ximb'i'j chiw chir kixkamna chpam imak, mpa' kikojta chir naq En, rechi' kixkamna chpam imak.
43008025	Ruk'ut ire' xkita' che Jesús: "¿Naq k'ut At xicha' che?" Ruk'ut Jesús xub'ij chke: Re' la' qas nab'e ximb'i'j chiw. ¿Kux k'ut chik naq ub'ixik kimb'ij chiw?
43008026	K'iy kwaj En kimb'ij chiw rech kinq'atwa' tzij piwi' rimal imak pumul jun chir xnutaqlaq, re' kub'ij saqlaj tzij. Kux chir kimb'ij chke wnaq rech uwach lew re'k'ut la chir xinta' ruk' jun chir xnutaqlaq.
43008027	Pumul ire' xkich'ob'ta chir Jesús Re' kyolow chirij Qajawxel.
43008028	Rechi' chir Jesús xub'ij chke: Re'chir ix kniya' chwach cruz En, chir En Uk'ijol Chij te'chi' kiwet'maj chir, naq En. K'ot k'ut kimb'an xa' pintike'lam, xo'w kimb'ij chir kux uk'utum Enqaw chinwach.
43008029	Ruk'ut Enqaw chir xnutaqlaq, k'o wuk', En uyo'om teknaq Entikel, mpa' kub'lek kimb'ono naq che qaj chwach Re'.
43008030	Re'chir Jesús xub'ij ni'j yoloje', sub'laj ik'iy wnaq xikojen chirij Re'.
43008031	Xub'ij Jesús chke wnaq aj Israel naq chir xikojen che Re': Wa ix kib'ono chir kux kub'ij Entzij qasqatzij chir ix, ix ajtarnel wech.
43008032	Xoq'je' kiwe'tmaj uwach jn saqlaj tzij, ruk'ut jn saqlaj tzij, re' kixutzqapsaj.
43008033	Ruk'ut ire' xkib'ij: "Oj, oj uxe'na'al knaq Abraham. ¡Mijumul qab'onom jaqlel ajnimnel ruk' jnaqaq! ¿Kux ub'anik kab'ij At chir qojtzqapsaxna?"
43008034	Xuk'ulb'a k'ut Jesús: Qatzij kimb'ij chiw chir nejel wnaq chir kimaknek ijaqlel ajnimnel rech mak.
43008035	Jun jaqlel ajnimnel kumajt che re' kajaqe' chirchoj rajaw, pumul jn rilk'wa'l rajaw jaj re' suk' kub'lek kajaqe' chirchoj uqaw.
43008036	Rechi' chir wa En chir En Uk'ijol Qajwal Dios kxintzqapsaj, qatzij chir kixtzqaptaj knaq che nejel.
43008037	En wet'am chir ix uxe'na'al knaq Abraham pumul kiwaj knikamsaj, mpa' kik'lujt Enyoloj chir kimb'ij chiw.
43008038	En, re' kimb'ij naq che chir uk'utum Qajawxel chinwach, ruk'ut ix ki'no chir kux ub'im iqaw chiw.
43008039	Ruk'ut ire' xkib'ij che Jesús: "Re' qaqaw oj Abraham." Ruk'ut Jesús xub'ij chke: Cha't qatzij chir ix rilk'wa'l Abraham, kine' chpa' xub'an re'.
43008040	Ix kiwaj knikamsaj, chir Emb'i'm jn saqlaj tzij chiw chir ub'im Qajwal Dios chwe, pumul Abraham jla't xub'an re' chpa' kib'an ix.
43008041	Chak chir kib'an ix, re' chak chir kub'an iqaw. Xkib'ij k'ut che Jesús: "Oj ojt b'atz'telim taq alk'wa'lxel xa' jun qaqaw oj, re' Qaqaw oj Dios."
43008042	Ruk'ut Jesús xub'ij chke: Cha't qatzij chir re' Dios iqaw ix, kniloq'oje', mpa' En ruk' Dios Empetnaqwa', pintk'elamt Empetnaq, xa'ne' Re' Qajwal Dios xnutaqlaq.
43008043	¿Kux rech kich'ob'ta chir kux kimb'ij chiw? Mpa' kiwajt kita' enyoloj.
43008044	Ix re' iqaw jn tzel rechi' ix ki'no chir kux kraj re', re' ajkamsel chik re'chir xmajtajlaq uwach lew mpa' kije'naqt saqlaj tzij ruk' xoq'je' k'ot saqlaj tzij ruk'. Re'chir kyolwek sokb'al tzij kub'ij, mpa' ranme' najnaq che sokb'al taq tzij, mpa' re', re' kiqaw sokb'al taq tzij.
43008045	Pumul En chir kimb'ij saqlaj tzij chiw kikojt wech.
43008046	¿Naq chiw ix kowan chuk'utik naq mak chuwij En? En saqlaj tzij kimb'ij, ¿kux rech kikojta chir kux kimb'ij chuwij?
43008047	¡Naq chir rech Qajwal Dios, kuya' uxikin che uyoloj Qajwal Dios! Rechi' chir ix kita'ta mpa' ixt rech Dios.
43008048	Ruk'ut ajwab' kech wnaq aj Israel, xkib'ij che Jesús: "¿Utzb'la' xqab'ij oj chir At, At aj Samaritano xoq'je' chir oknaq tzel santil pak'aslemal?"
43008049	Ruk'ut Jesús, xub'ij chke: En k'ot tzel santil oknaq pink'aslemal, xa'ne' nim kinya'wa' Enqaw, ruk'ut ix nimt kniya'wa'.
43008050	Xoqje' En kintzukujt unimal Enq'ij, pumul Qajwal Dios re' kraj kuq'at tzij ruk' saqlaj tzij.
43008051	Qatzij, kimb'ij chiw, naq chir kunimaj chir kux kimb'ij che, kamtena chb'e q'ij chb'e saq.
43008052	Ruk'ut ajwab' kech wnaq aj Israel xkib'ij che Jesús: "Chinime' xqit'maj chir k'o tzel santil pak'aslemal. Xkam Abraham xoq'je' xikam ajq'axal uyoloj Qajwal Dios ruk'ut At kab'ij: Jnaq chir kunimaj Enyoloj chir kimb'ij kamtena chb'e q'ij chb'e saq.
43008053	¿Wat'neje' nimna ab'anik chwach Abraham, chir qamam jertzij, re' xkamek xoq'je' kinejel ajq'axal uyoloj Qajwal Dios xikamek? ¿Ruk'ut At kux kak'ojwa' awib'?"
43008054	Ruk'ut Jesús, xub'ij chke: Wa xa' En kinimersaj Enq'ij, pintike'lam jn nimerseb'al la' k'ot kchakanwa', pumul jun chir kunimersaj Enq'ij re' Enqaw Re' k'ut chir kib'ij ix chir Iqaw.
43008055	Pumul ix kich'ob't uwach, En kinch'ob' uwach, xoq'je' wa kimb'ij chir kinch'ob't uwach knelek chir En jo'sb'al tzij kimb'ij, pumul qatzij kimb'ij chiw chir En wet'am uwach, xoq'je' kinnimaj utzij.
43008056	Abraham chir iqaw knaq jertaq tzij, xki'ktek rimal krilna uwach Enq'ij. Xril k'ut enq'ij rechi' xki'ktek.
43008057	Ruk'ut ajwab' kech wnaq aj Israel xkib'ij che Jesús: "Maja'ne' ka'wnaq lajuj (50) ajanab', ¿ruk'ut At kab'ij chir awulom uwach Abraham?"
43008058	Xub'ij Jesús chke: Qatzij kimb'ij chiw, chir En, enk'o chik xe'taq k'ise' Abraham.
43008059	Rechi' xkik'am b'aj kik'yaq chirij Jesús, pumul Jesús xruwaj rib' chikixo'l taq wnaq xoq'je' xelb'ik chpam loq'laj jaj.
43009001	Re'chir xq'aten Jesús xutuyuj jn chij chir moy che ra'lexb'al.
43009002	Ruk'ut ajtarnel xkita' che Jesús: "Ajtyojnel, ¿naq k'ut xmaknek, re' jn moye' re' lewa' uchuch uqaw, rimal chir june' moy xk'ise'k?"
43009003	Ruk'ut Jesús xuk'ulb'a' kiwach xub'ij chke: Re't re' xmaknek xoq'je' ire't uchuch uqaw ximaknek, xa'ne' jri' ub'onom rechwa' q'aljen uchak Qajwal Dios puk'aslemal jn moye'.
43009004	Rajwixik kimb'an uchak jun chir xnutaq laq, chpa' chinime' chir paq'ij, pumul petnaq qu'mal, chpam qu'mal k'ot jnaq kchaknek.
43009005	Re'chir enk'o chwach lew, En usaqil kik'aslemal wnaq aj uwach lew, xcha' Jesús chke ajtarnel rech.
43009006	Xo'wa xb'i'taj ni'j yoloje' rimal Jesús, xuchub'aj uwa'l uchi' pu'lew, xub'an xq'o'l ruk' uwa'l uchi', tere' xukoj che ub'aq'wach jn moye'.
43009007	Xub'ij Jesús che jn moye': Jat ach'aja' ab'aq'wach pe jn tik'lek ja' chir Siloé ub'i', jn yoloj Siloé kub'ij "Toqomlaq." Xye k'ut jn moye', xuch'aj ub'aq'wach, ka'ychik xtzalajlaq.
43009008	Ruk'ut wnaq chir naqaj k'owa' kichoj che richoj jn moye' xoq'je' ni'j chir ket'am jn chije' chir moy nab'e knaq, kib'ij chikiwach: "¿Re't k'ut june' kub'e' chi'taq b'ej chuta'ik to'b'al rech?"
43009009	Ni'jchik kib'ij: "Re'much junla'." Ni'jchik kib'ij: "Rilik chir re', pumul re'taj." Ruk'ut re' kub'ij chke: "En much chir en moy nab'e knaq."
43009010	Ruk'ut wnaq xkita' che jn moye': "¿Kux k'ut ub'anik xteb' ab'aq'wach?"
43009011	Re' xuk'ulb'a' kiwach, xub'ij chke: "Jn chij chir Jesús ub'i', Re' xub'an xq'o'l, xukoj che emb'aq'wach, xub'ij k'ut chwe: Jat ach'aja' ab'aq'wach che jn tik'lek ja' chir Siloé ub'i', ximb'e k'ut chuch'ajik emb'aq'wach, re'chir xch'ajtejek pa'nim k'ut xkuntaj knaq emb'aq'wach," xcha' jn moye' chke wnaq.
43009012	Tere' xkita' che: "¿Jalchi' k'ut k'owa' jn chijla' chi'?" Ruk'ut re' xub'ij chke: "Wet'amta."
43009013	Tere' xkik'amb'ik jn chije' chir moy nab'e knaq chikiwach aj Fariseos.
43009014	Sábado chir tyox q'ij uq'ijal k'ut uxunem re'chir Jesús xub'an xq'o'l xoq'je' re'chir xute'b'a' ub'aq'wach jn chije' chir moy nab'e knaq.
43009015	Aj Fariseos xoq'je' xkita' che jn chije' chir utzchik b'aq'wach, chir kux ub'anik xkunux knaq ub'aq'wach, ruk'ut re' xub'ij chke: "Jesús xukoj xq'o'l che emb'aq'wach, xinch'aj k'ut, ruk'ut chinime' kinka'ychik."
43009016	Rechi' chir xkib'ij jujun aj Fariseos: "Jn chije' chir Jesús ub'i' je't petnaq ruk' Qajwal Dios, mpa' re' kchakan ptaq sábado chir tyox q'ij xoq'je' rech uxunem." Pumul ni'jchik xkib'ij: "¿Kowan k'ut naq chij ajmak, chub'anik ni'j kutumb'ale'?" Xok k'ut jachb'al ib' chikixo'l.
43009017	Xkib'ij aj Fariseos jumulchik che jn chij chir utzchik b'aq'wach: "¿Ruk'ut at kuxnaq kab'ij chirij jn chije' chir xukunuj ab'aq'wach?" Ruk'ut re' xub'ij: "Kimb'ij en chir jn chijla', Re' ajq'axal uyoloj Qajwal Dios chir petnaq ruk' Qajwal Dios."
43009018	Pumul ni'j wnaq aj Israel chir kikojt rech Jesús kikojta chirwa jn chije' qatzij chir moy nab'e knaq, pumul chinime' ka'ychik, xkisik'ij uchuch uqaw jn chije' chir moy nab'e knaq.
43009019	Xkita' chke uchuch uqaw: "¿Qatzij k'ut chir re' june' iwilk'wa'l chir kib'ij ix chir moy xk'ise'k? ¿Kux ub'anik chir chinime' ka'y chik?"
43009020	Ruk'ut uchuch uqaw, xkib'ij: "Oj qet'am chir re' qalk'wa'l xoq'je' qet'am chir re' moy xk'ise'k.
43009021	Pumul oj qet'amta chir kux ub'anik chinime' ka'ychik, xoq'je' qet'amta naqlo xkunun ub'aq'wach, re' k'ochik ujnab', chita' che re', re' kxuk'ulb'a' putike'lam."
43009022	Jri' xkib'ij uchuch uqaw jn chije' chir moy nab'e knaq, rimal chir kixij kib' chikiwach ni'j wnaq aj Israel chir kikojt rech Jesús mpa' ni'j wnaqe' kib'im chir kesajb'ik puq'ab' loq'laj jaj naqpla' kub'ij chir Jesús, re' Cristo.
43009023	Rechi' chir uchuch uqaw jn chije' chir xkunex knaq b'aq'wach, xkib'ij: "Re' k'o chik ujnab' chita' che re'."
43009024	Tere' ni'j wnaq aj Israel chir kikojt rech Jesús xkisik'ij jumulchik jn chije' chir moy nab'e knaq. Xkib'ij che: "B'ij saqlaj tzij chqe, chwach Qajwal Dios, mpa' oj qet'am chir jn chijla', re' ajmak."
43009025	Xuk'ulb'a' jn chij chir moy nab'e knaq: "En wet'amta chirwa re' ajmak, ajmak tlewa', en xo'w wet'am chir nab'e knaq, en moy, ruk'ut chinime' kinka'y chik."
43009026	Xkita' k'ut che: "¿Kux xub'an chaw? ¿Kux ub'anik xute'b'a' ab'aq'wach?"
43009027	Jn chije' chir moy nab'e knaq xyuk'ulb'a', xub'ij chke: "En ximb'i'j chiw, ruk'ut ix xita'ta. ¿Kux rech kita' jumulchik? ¿Re' lewa' kiwaj ix kixtaraj chirij?"
43009028	Xa' xkitze'j uwach, xkib'ij che: "At, at ajtarnel rech jn chije', pumul qech oj oj ajtarnel rech Moisés.
43009029	Oj qet'am chir Qajwal Dios, xuch'ab'ej Moisés, pumul jn chije' qet'amt oj jalchi'lo kpewa' chi'."
43009030	Ru'k'ut jn chije' chir moy nab'e knaq, xub'ij chke: "Tzaqb'al k'u'x ri', chir ix iwet'amta jalchi' kpewa' jn chijla' chi', pumul en, chir re' xute'b'a' emb'aq'wach.
43009031	Xoq'je' oj qet'am chir Qajwal Dios kuta't kich'ab'al wnaq chir i'ajmak, pumul Qajwal Dios kuta' rech jun chir knimnek, xoq'je' kuta' rech jun chir ku'no chpa' kraj Qajwal Dios.
43009032	Re'chir xmajtajlaq uwach lew mijumul to'om ub'ixik chir k'o jnaqaq kute'b'a' kib'aq'wach wnaq chir imoy che kik'se'b'al.
43009033	Jn chije' mat' je' petnaq ruk' Qajwal Dios, kowamb'alo chub'anik mayjab'al."
43009034	Ruk'ut aj Fariseos xkik'ulb'a', xkib'ij che: "At chir je' xatk'ise' chpam mak. ¿Re' kawaj at kjatyojij oj?" Xkesaj k'ut b'ik chpam loq'laj jaj.
43009035	Jesús xrit'maj chir jn chij chir moy nab'e knaq xe'sesb'ik puq'ab' loq'laj jaj, ruk'ut Jesús re'chir xkik'ulkib' ruk' jn chije' chir moy nab'e knaq, xub'ij che: ¿Wa katkojon k'ut at chirij Uk'ijol Chij?
43009036	Ruk'ut jn chije' xuk'ulb'a' uwach Jesús xub'ij che: "¿Tat, naq k'ut Re', rech kinkojonwa' chirij?"
43009037	Jesús xub'ij che: At awet'am Enwach, En chir kinyolow awuk' En, En Uk'ijol Dios.
43009038	Ruk'ut jn chije' chir moy nab'e knaq xuke' chwach Jesús xub'ij: "Kinkojen chawij, Tat."
43009039	Xub'ij Jesús: En ximpe chuq'atik tzij chwach lew, rech naqpla' chir imoy, kika'yna, ruk'ut ni'j chir kika'yek, kmoyerna kib'aq'wach.
43009040	Jujun chke aj Fariseos chir ik'o ruk' Jesús, re'chir xkita' ri', xkib'ij che: "¿Wat'neje' oj moy oj xoq'je'?"
43009041	Xub'ij Jesús chke: Cha't ix moy, k'ob'alo imak, pumul mpa' ix kib'ij chir kixka'yek rechi' chir k'o imak.
43010001	Qatzij kimb'ij chiw, chir naqpla' kokt chichi' kral kech kirnere, xa'ne' kuxolq'opij ukral kirnere, jn chije' elq'om xoq'je' ajtorel kral kech kirnere.
43010002	Pumul jun chir je' kok chichi' kikral kirnere, re' qas ajyuq' kech kirnere.
43010003	Jn ajchajal uchi' kral, kute'b'a' uchi' kral kech kirnere rechwa' kok ajyuq', ruk'ut kirnere kich'ob' uch'ab'al ajyuq', ruk'ut ajyuq' kyusik'ij pnaq ruk' kib'i' rechwa' kyeresaj b'ik.
43010004	Xoq'je' re'chir ke'staj b'ik nejel ukirnere pekral, knab'aj re' chikiwach, ruk'ut taq ukirnere kitaraj chirij mpa' ket'am uch'ab'al kajyuq'.
43010005	Pumul kitarajt chirij naq chir kich'ob't uwach, kanij kib' chwach mpa' ket'amt uch'ab'al.
43010006	Re' ri' jn k'amb'al nojb'al chir Jesús xub'ij chke aj Fariseos, pumul ire' xkich'ob'ta chir kux xub'ij chke.
43010007	Xch'a'w jumulchik Jesús, xub'ij chke: Qatzij kimb'ij chiw chir: En, En uchi' kral chpa' k'e okwa' kirnere.
43010008	Kinejel jnik'pla' xik'un nab'e chinwach En, ire' i'elq'om xoq'je' i'ajtorel kral kech kirnere, pumul kirnere xkita't kich'ab'al ni'j jo'staq chijab'e'.
43010009	En, En uchi' kikral kirnere, naq kirnere chir kok pe kral wumal En, ksoltajna, kokek xoq'je' kel laq pe kral xoq'je' kuraq rechab'al.
43010010	Jn elq'om kpetek rechwa' k'un ub'ana' kamsenik xoq'je' kusach kiwach kirnere, pumul En, Empetnaq rechwa' kiraqna jn k'aslemal chir k'istechik.
43010011	En, En jn utzlaj ajyuq', jn utzlaj ajyuq' kuya' uk'aslemal pe kamikal kimal ukirnere.
43010012	Pumul jn ajyuq' chir tojom uq'ij xoq'je' rajawt kirnere, re'chir krilo chir kpe jn tiw, kranij rib' k'e uya' knaq kirnere kitikel, ruk'ut jn tiw k'yuchap kirnere xoq'je' kusakij kiwach.
43010013	Rechi' chir jn ajyuq' chir xa' tojom uq'ij kranij rib', k'ot kub'ij uk'u'x tne' kikam kirnere.
43010014	En, En jn utzlaj ajyuq' xoq'je' wet'am kiwach Enkirnere, ruk'ut ire' xoq'je' ket'am Enwach.
43010015	Jla' chpa' Enqaw kuch'ob' Enwach, jla' xoq'je' En kinch'ob' uwach Enqaw, xoq'je' kinya' Enk'aslemal pe kamikal kimal Enkirnere.
43010016	Xoq'je' k'o ni'jchik Enkirnere chir ik'ot chpam jn krale', ni'je' rajwixik k'e Enkamnalaq, kita' k'ut na Ench'ab'al xoq'je' kib'anwa' xa' jn puq, xoq'je' xa' jun che ajyuq'.
43010017	Rechi' chir knuloq'oj Enqaw mpa' En kinya' Enk'aslemal pe kamikal kimal Enkirnere, xoq'je' kink'astajna jumulchik.
43010018	K'ot jnaq ke'san rech Enk'aslemal, xa'ne' En, puwechwa' kinya' Enk'aslemal, mpa' k'o pinq'ab' kinya' Enk'aslemal pe kamikal xoq'je' k'o pinq'ab' chuk'amik jumulchik Enk'aslemal, re' ri' taqnik xuya' Enqaw chwe, xcha' Jesús.
43010019	Rimal k'ut ni'j yoloje' chir xok jachb'alib' jumulchik chikixo'l ajwab' kech wnaq aj Israel.
43010020	Sub'laj ik'iy chke ire' kib'ij: "¿Kux rech kita' uyoloj Jn chijla'? Jn chijla' k'o tzel santil ruk', xoq'je' ub'onom k'ax uwi'."
43010021	Ni'j chik kib'ij: "Ni'j yoloje' rext naq wnaq chir k'o tzel santil ruk'. ¿Wat'neje' kowan naq tzel santil chuteb'xik ub'aq'wach naq moy?"
43010022	Ptaq q'alaj k'ut re'chir tijen kb'an nimalaj nimq'ij rech na'tb'al jn q'ij re'chir xb'an ub'anik ukiji'k loq'laj jaj pe tilimit Jerusalén.
43010023	Kb'in Jesús pe raqan jaj rech loq'laj jaj, perqan jaj chir kb'ix raqan jaj rech Salomón che.
43010024	Ruk'ut ajwab' kech wnaq aj Israel xkimuluj kib' chirij Jesús, xkib'ij che: "¿Suk'te' jan jawesaj psaq? Wa At, At Cristo At tlewa', b'i'j saqlaj tzij chqe."
43010025	Ruk'ut Jesús xuk'ulb'a' kiwach xub'ij chke: En Emb'i'm chik chiw, pumul ix kixkojonta, nejel chak chir kimb'an pub'i' Enqaw re' ni'j chakla' kuq'aljansaj chir naq En.
43010026	Pumul ix kikojta mpa' ixt Enkirnere, chpa' Emb'i'm chiw.
43010027	Enkirnere En ire' kita' Ench'ab'al, ruk'ut En wet'am kiwach xoq'je' kitaraj chuwij.
43010028	En kinya' jn k'aslemal chir k'istechik xoq'je' mijunuj ksach kiwach, xoq'je' k'ot jnaq kresaj pinq'ab' naq chir iwech.
43010029	Enqaw chir xuya' ukirnere chwe, re' nimna ub'anik chikiwach kinejel, rechi' chir k'ot jnaq ke'san kech puq'ab' Enqaw.
43010030	En ch'il Enqaw xa' oj jun.
43010031	Ruk'ut ni'j wnaq aj Israel chir kikojt rech Jesús xkik'am b'aj jumulchik kaj ire' kikamsaj Jesús cha'b'aj.
43010032	Ruk'ut Jesús xuk'ulb'a' kiwach, xub'ij chke: Kiy uwach utzlajtaq chak rech Enqaw xink'ut chiwach. ¿Naq k'ut chke ni'j chak xink'utu chir xqajt chiwach rimal chir knib'an cha'b'aj?
43010033	Ruk'ut ni'j wnaq aj Israel chir kikojt rech Jesús xkib'ij: "Rimalt jn utzlaj chak chir ab'onom kat qab'an cha'b'aj, xa'ne' rimal chir xab'ij jn wastzij, xoq'je' mpa' xa' At chij, pumul kak'oj awib' che Dios."
43010034	Ruk'ut Jesús xub'ij chke: ¿Wa tz'ib'telt k'ut chpam ipixab': "En ximb'i'j chir ix Dios?"
43010035	Wa Qajwal Dios xyukoj che Dios ni'j wnaq chir xk'un upixab' kuk' ruk'ut pixab' chir tz'ib'telek kumajta chir kjap uwach.
43010036	Wa Qajwal Dios xnutoso xoq'je' xnutaqlaq chwach lew, ix kib'ij: "¿At wastzij kab'ij," mpa' ximb'i'j: "En, En Uk'ijol Dios?"
43010037	Wa kimb'anta chpa' chak chir kub'an Enqaw, mikoj wech.
43010038	Pumul wa kimb'an uchak Enqaw tne' kikojta chir kux kimb'ij, chikojo' b'la' xa' rimal chak chir kimb'ono, rech kiwet'maj xoq'je' kikojo chir Enqaw k'o pink'aslemal xoq'je' En Enk'o puk'aslemal Enqaw, xcha' Jesús chke ajwab' kech wnaq aj Israel.
43010039	Re'chir ni'j ajwab'e' kech wnaq aj Israel kaj kichap jumulchik Jesús rech kikamsaj, pumul xikont chuchapik.
43010040	Xtzalaj k'ut Jesús pujuyb'al Jordán chpa' xqaseswa' uja' rimal Juan Bautista nab'e knaq, xelk'ut knaq tla'.
43010041	Ik'iy wnaq xik'un ruk' Jesús xoq'je' kib'ij: "Qatzij chir k'ot naq k'utumb'al xub'an Juan Bautista pumul nejel chir kux xub'ij Juan Bautista chirij jn chije', saqlaj tzij."
43010042	Ik'iy k'ut wnaq xikojen tla' che Jesús.
43011001	K'o jn chij yab' Lázaro ub'i', re' je' jaqal pe jn aldey chir Betania ub'i' ch'il kyeb' (2) rinab', María ch'il uchaq' chir Marta ub'i'.
43011002	Re' María chir rinab' Lázaro chir xutzaq k'ok'laj kumb'al chirij raqan Qajwal Jesús xoq'je' xucheqejsaj che rismal uwi'.
43011003	Ruk'ut rinab' Lázaro xkitaq ub'ixik che Jesús: "Wula'much Tat, Lázaro chir loq' kawulo qajnaq che ya'b'il."
43011004	Re'chir xuta' ri' Jesús, xub'ij: Jn ya'b'ile' recht kamikal, xa'ne' rimal jn ya'b'ile' k'utenwa' unimal uq'ij Qajwal Dios, xoq'je' tla' k'utenwa' unimal Enq'ij En, chir En Uk'ijol Qajwal Dios.
43011005	Jesús kuloq'oj k'ut Marta ch'il María xoq'je' kuloq'oj Lázaro.
43011006	Re'chir Jesús xuto'o chir Lázaro uroqom ya'b'il, xelk'ut knaq kyeb' (2) q'ij chik tla' chpa' k'owa'.
43011007	Xq'atan k'ut kyeb' (2) q'ij, tere' Jesús xub'ij chke ajtarnel rech: Jo' jumulchik pujuyb'al Judea.
43011008	Xkib'ij ajtarnel rech: "Ajtyojnel, chinime' tijen katkitzukuj ajwab' kech wnaq aj Israel, kaj ire' katkikamsaj cha'b'aj. ¿Ruk'ut At kawaj kat tzalajb'ik tla' jumulchik?"
43011009	Jesús xuk'ulb'a' kiwach ajtarnel rech: ¿Kab'lujuj (12) hora tuk'ut k'o chpam jn q'ij? Wa k'o jnaq kb'in paq'ij, ktzaqta, mpa' kril usaqil q'ij.
43011010	Pumul jnaq kb'in chaq'ab', ktzaqek mpa' k'ot uq'a' rechwa' kril ub'ej.
43011011	Xo'w xb'i'taj ri' rimal Jesús, xub'ij chke ajtarnel rech: Lázaro chir oj ijink'isik ruk', wuram ku'no, pumul kimb'e chuk'usesik.
43011012	Xkib'ij k'ut ajtarnel rech: "Qajwal Jesús, wa Lázaro kwarek, ku'tzer b'are'."
43011013	Pumul Jesús re' kyolow chirij ukamikal Lázaro, ruk'ut ire' xkichomaj chir Jesús kyolow chirij qas wuram chi'ntere.
43011014	Tere' Jesús xub'ij saqlaj tzij chke ajtarnel rech: Lázaro xkamek.
43011015	Kinki'ktek chir Enk'ot tla' re'chir Lázaro xkamek mpa' utzil chiw ix rechwa' knimer ikojb'al, jo'b'la' ruk' Lázaro chinime'.
43011016	Rechi' Tomás jun chir kb'ix Didimo che, xub'ij chke ni'jchik ajtarnel rech Jesús: "Jo' xoq'je' ruk' Jesús mpa' wa xkamses Jesús tla' oj xoq'je' qojkam ruk'."
43011017	Xo'pen Jesús Betania, ch'il ajtarnel rech, ruk'ut Lázaro kijab' (4) q'ijchik umuqtejek.
43011018	Ruk'ut Betania kraj k'o xub' (3) kilómetro unajil che tilimit Jerusalén.
43011019	Ik'iy wnaq aj Israel xyo'pen chirchoj Marta ch'il uchaq' chir María ub'i' chujorob'sik kanme' rimal ukamikal Lázaro chir kixb'al.
43011020	Ruk'ut Marta xuto'o chir opnem ku'b'an Jesús Betania xel laq chuk'ulik, pumul María xkub'e' knaq chirchoj.
43011021	Ruk'ut Marta xub'ij che Jesús: "Tat, cha't Atk'olaq wural, kamb'alo enxb'al.
43011022	Pumul en wet'am chir nejel kuxpla' kata' che Qajwal Dios, Qajwal Dios kuya' chaw."
43011023	Jesús xub'ij che Marta: Axb'al Lázaro k'astajna uwach chikixo'l kamnaqib'.
43011024	Marta xub'ij che Jesús: "En wet'am chir k'astajna uwach pk'astajb'al kech kamnaqib' che uk'isb'al q'ij."
43011025	Xub'ij k'ut Jesús: En, En k'astajb'al xoq'je' En, En k'aslemal, naqpla' chir kojen chwe En, tne' kamek, k'astajna uwach.
43011026	Nejel naqpla' chir k'asal chinime', wa kojen chuwij En, kamtena chb'e q'ij chb'e saq. ¿K'ak'oj at ni'j yoloje'?
43011027	Marta xub'ij che Jesús: "Qatzij Tat en kinkojo chir At, At Cristo Uk'ijol Qajwal Dios chir At petnaq chwach lew."
43011028	Xb'itaj k'ut ni'j yoloje', Marta xye usik'ij María chir uchaq', xub'ij che putike'lam: "Ko Ajtyojnel wural, ktusik'ij."
43011029	Re'chir xuta' María ni'j yoloje', anim xwa'lejek, xpe k'ut chirilik Jesús.
43011030	Maja' k'utna kok b'ik Jesús paldey Betania, k'o k'utna tla' chpa' xk'ulwa' rimal Marta.
43011031	Ruk'ut wnaq aj Israel tijen kijorob'saj ranme' María prichoj, te xkilo chir pa'nim xwa'laj María, xelb'ik, ruk'ut ire' xitaraj chirij kichomaj ire' chir je xye oq'aq' chwach umuqb'al Lázaro.
43011032	Re'chir xo'pen María chpa' k'owa' Jesús, re'chir xrilo xuke' chwach Jesús xub'ij che: "Tat, cha't Atk'olaq wural, kamb'alo enxb'al Lázaro."
43011033	Jesús re'chir xrilo chir q'ej kub'an María ch'il wnaq aj Israel chir ipetnaq ruk', Jesús sub'laj xk'axk'ab' uk'u'x.
43011034	Xub'ij Jesús: ¿Jalchi' muqtelwa' chi'? Ruk'ut ire' xkib'ij che: "Tat, tanlaq, wula'much."
43011035	Xoq' Jesús.
43011036	Xkib'ij wnaq aj Israel: "Chiwla'much sub'laj loq' xrilo."
43011037	Ik'o k'ut jujun chke ire' xkib'ij: "¿June' chir xute'b'a' ub'aq'wach jn moy, kowan tuk'ut chukunxik Lázaro chir mat' xkamna?"
43011038	Jesús xk'axk'ab' uk'u'x jumulchik pranme', xo'pen chichi' umuqb'al Lázaro, chir pak nab'e knaq, tz'apim uchi' che jn b'aj.
43011039	Ruk'ut Jesús xub'ij: Chiwesaj jn b'ajla'. Ruk'ut Marta chir nab'e al chwach Lázaro chir kamnaq chik, xub'ij che Jesús: "Tat, k'ochik rixlab', mpa' kijab' (4) qij chik umuqtejek."
43011040	Jesús xub'ij che Marta: ¿Emb'imt k'ut chaw, chirwa kak'ojo, chinime' kawulna unimal uq'ij Qajwal Dios?
43011041	Xkesaj k'ut jn b'aj chichi' muqb'al, ruk'ut Jesús xka'y pkaj, xub'ij: At Enqaw kintyoxij chaw, mpa' xata' Enyoloj.
43011042	En wet'am chir kub'lek kata' Enyoloj, pumul jla' ximb'i'j xa' rimal chir ik'o wnaq wural, rechwa' kikojo chir At, xnataqlaq.
43011043	Xb'itaj ri' rimal, sub'laj k'ow xch'awek xub'ij: ¡Telaqlaq tla', Lázaro!
43011044	Xel k'utlaq Lázaro, ximtel raqan uq'ab' che k'ul, xoq'je' b'atz'tal uplaj che jn k'ul, ruk'ut Jesús xub'ij chke: Chituru' jn k'ul la' chirij, xoq'je' chitz'qapsaj b'ik.
43011045	Ik'iy wnaq aj Israel chir xk'un kichb'laj María, xkilo chir kux xub'an Jesús xikojen chirij Jesús.
43011046	Pumul jujun chke wnaq aj Israel, xib'e kuk' aj Fariseos, xkib'ij chke chir kux xub'an Jesús.
43011047	Rechi' chir kinimal ajnimnel rech loq'laj jaj ch'il aj Fariseos xkijunuj ni'jchik q'atb'altzij rech Sanedrín, xkib'ij: "¿Kux k'ut qa'no? Mpa' jn chijla' sub'laj che mayjab'al ku'no.
43011048	Wa qaya' luwar che chir kub'anna sub'laj k'utumb'al, kinejel wnaq kikojenna chirij re', kipe k'ut q'atb'altzij rech Roma kisach uwach loq'laj jaj chir qech oj, xoq'je' kisach uwach qaswan qatilimit."
43011049	Pumul Caifás chir ajwab' kech ajnimnel rech loq'laj jaj che ni'j q'ijla', xub'ij chke: "Ix k'ot iwet'am.
43011050	Xoq'je' kixchoment chirij chir utz chqe oj chir kam xa' jun che chij rimal tilimit, chwach chir nejel tilimit kamek."
43011051	Pumul Caifás xub'ijt re' ni'j yolojla' xa' prechwa', xa'ne' mpa' re', ajwab' kech ajnimnel rech loq'laj jaj rech ni'j q'ijla', jla' xub'ij mpa' re' Qajwal Dios xb'inew rech che, chir kamna Jesús kimal nejel wnaq aj Israel.
43011052	Xoq'je' xo'wt rimal tilimit Israel chir kamna Jesús xa'ne' rechwa' k'yumuluj nejel wnaq chir kikojenna xoq'je' kib'anna rilk'wa'l Qajwal Dios chir ik'o che nejel tilimit rech uwach lew.
43011053	Rechi' chir suk' che jn q'ijla', xkimajlaq ajwab' kech wnaq aj Israel, uchomxik ukamsesik Jesús.
43011054	Rechi' chir Jesús qast kb'inchik chikixo'l wnaq aj Israel, xa'ne' xelb'ik ch'il ajtarnel rech che ujuyb'al Judea je xye che jn tilimit chir Efraín ub'i' chir xa' naqaj che chiqi'j jib', xelk'ut knaq tla' ch'il ajtarnel rech.
43011055	Xqet k'utlaq nimq'ij Pasc kech wnaq aj Israel, sub'laj ik'iy wnaq xyelb'ik che ni'j tilimit la' rech Israel xipeqe' chu' jib', xe'taq nimq'ij Pasc, rechwa' kich'aj kik'aslemal.
43011056	Ruk'ut ni'j wnaqe' kitzukuj Jesús, ik'o k'ut chpam loq'laj jaj, kita' k'ut chikiwach: "¿Kux kichomaj ix? ¿Wa kpetlo pe nimq'ij?"
43011057	Mpa' ni'j kinimal ajnimnel rech loq'laj jaj ch'il aj Fariseos, kiyo'om chik taqnik, wa k'o jnaq ret'am jalchi' k'owa' Jesús chi', chub'ij chke kinimal ajnimnel rech loq'laj jaj rechwa' kichopo.
43012001	Waqib' (6) q'ij kraj k'ul nimq'ij Pasc re'chir xk'un Jesús Betania aldey rech Lázaro chir xkamna, pumul xk'asb'a'x chikixo'l kamnaqib' rimal Jesús.
43012002	Tla' k'ut xb'an wa usnar Jesús, re' k'ut Marta kujach waj, ruk'ut Lázaro re' jun chke chir kub'ul chimexe ruk' Jesús.
43012003	Ruk'ut María xuk'am pnaq jn kolb'al che k'ok'laj kumb'al qas nardo chi'ntere, chir sub'laj paqal rijil, xuch'aj k'ut raqan Jesús, tere' xucheqejsaj ruk' rismal uwi', xnaj k'ut upam jaj che k'ok'laj k'umb'al.
43012004	Ruk'ut Judas Iscariote jun chke ajtarnel chir kjachaw rech Jesús, xub'ij:
43012005	"¿Kux k'ut rech xk'ayext jn k'ok'laj kumb'ale' che xub' ok'al (300) denarios, ruk'ut pwaq kya' chke mub'a'?"
43012006	Pumul Judas xub'ij ni'j yoloje', rexta chir kutoq'ob'saj kiwach mub'a', xa'ne' mpa' re', elq'om, ruk' re' k'owa' kolb'al pwaq, re' krelq'aj jnik'pla' chir ktzaq chpam kolb'al pwaq.
43012007	Ruk'ut Jesús xub'ij che Judas: Ya' knaq che jla', mpa' María xub'an ukiji'k jn k'ok'laj kumb'ale' rech muqb'al wech.
43012008	Mpa' mub'a' suk' kub'lek ik'o iwuk' xa' kuxpla' che q'ij kiwaj ix kito'o, pumul En suk't kub'lek kinkije' iwuk'.
43012009	Sub'laj che wnaq aj Israel xkit'maj chir tla' k'owa' Jesús, xyo'pen tla' cha't rimal rilik' Jesús, xa'ne' rimal rilik' Lázaro chir xk'astaj chikixo'l kamnaqib' rimal Jesús.
43012010	Pumul xoq'je' kajwal ajnimnel chpam loq'laj jaj xkichomaj ukamsesik Lázaro.
43012011	Mpa' rimal Lázaro sub'laj ik'iy aj Israel xkitosk'ib' chke ajwab' kech ire', xikojen k'ut che Jesús.
43012012	Chukab' q'ij sub'laj che wnaq xyo'pen pe nimq'ij Jerusalén xkita' k'ut chir ko'pen Jesús Jerusalén.
43012013	Xkik'am uq'ab'taq palma, tere' xyel laq chuk'ulik Jesús kisik'in k'ut, kib'ij: "Nim uq'ij xoq'je' te'wchi'm Jun chir petnaq pub'i' Qaqjaw xoq'je' te'wchi'm jn nimalaj Ajtaqnel rech tilimit Israel."
43012014	Ruk'ut Jesús xuraq jn k'ak'al b'ur, xukyejej jla' chpa' tz'ib'tal knaq chpam tyox wuj:
43012015	"Mixij iwib' wnaq rech tilimit Sión chiwla'much jn nimlaj ajtaqnel iwech petnaq chirij jn k'ak'al b'ur."
43012016	Re'chir xmajtajlaq, ajtarnel rech kich'ob't ri', pumul re'chir xnimerses uq'ij Jesús, tere' xk'un pkik'u'x chir ni'j yoloje' tz'ib'tal knaq chpam tyox wuj chirij Jesús, re'k'ut la' chir xuq'axaj.
43012017	Ruk'ut wnaq chir ik'o ruk', re'chir xusik'ij pnaj Lázaro pmuqb'al xoq'je' xuk'asb'a' chikixo'l kamnaqib', ire' chir xkiq'aljansaj.
43012018	Rimal k'ut ri' xyel laq wnaq chuk'ulik Jesús, mpa' xkita' ruk' kixikin chir Re' xub'an jn k'utumb'ale'.
43012019	Pumul wnaq aj Fariseos xkib'ij chikiwach ire': "Chiwla'much chir k'ot qajkowan chub'anik, mpa' nejel wnaq xib'e ruk' Re'."
43012020	K'o k'ut jujun chke wnaq aj griego, chikixo'l wnaq chir xyo'pen chunimersik uq'ij Qajwal Dios pe nimq'ij Jerusalén.
43012021	Xiqet ruk' Felipe chir aj Betsaida rech Galilea, xkita' toq'ob' che xkib'ij: "Tat, re' qaj oj qojyolow ruk' Jesús."
43012022	Xqet Felipe xub'ij che Andrés chir kux xkib'ij ni'j wnaq aj griego, xib'e k'ut Felipe ch'il Andrés chpa' k'owa' Jesús xkib'ij che.
43012023	Ruk'ut Jesús xub'ij chke: Xo'pen k'ut uq'ijal chir knimersesna Enq'ij chir En Uk'ijol Chij.
43012024	Qatzij kimb'ij chiw, wa jun ub'aq' trig kmuqt pu'lew xoq'je' kamta k'isb'enik xa' jun che ub'aq' trig kelknaq, pumul wa kmuq pu'lew xoq'je' kamek kuya'na sub'laj uwach.
43012025	Naq chir sub'laj kuloq'oj uk'aslemal chwach lew, june' kuraqt jn k'aslemal chir k'istechik, pumul naq chir kritzlaj uwach uk'aslemal chwach lew, june' kuraqna jn k'aslemal chir k'istechik.
43012026	Wa k'o jnaq kraj knunimaj tarjaq chuwij, chpa' enk'owa' En, tla' kijewa' re' xoq'je' naq chir knunimaj, nim kya'wa' rimal Enqaw.
43012027	Chinime' sub'laj qaxew wanme', ¿kux k'ut kimb'ij? "¿At Enqaw, knasolo' che jn q'oxome'?" Pumul jla'ta, mpa' xo'pen hora wech chir kinq'axaj jn q'oxome', xa'ne' rimal ri' chir ximpe chwach lew.
43012028	Tat, nimersaj b'la' uq'ij ab'i'. Xpek'ut jn ch'a'wem pkaj chir kub'ij: En xinnimersaj uq'ij, pumul kin nimersajna jumulchik.
43012029	Ruk'ut wnaq chir ik'o tla' xkito'o, ik'o jujun xkib'ij: "Re' kyaqlajaw ktininek." Nij chik kib'ij: "Chir re' utaqo'n kaj xcha'b'en rech."
43012030	Xuk'ulb'a' Jesús xub'ij chke: Wumalt En xpewa' jn ch'a'wem pkaj, xa'ne' iwumal ix xpewa'.
43012031	Chinime' xo'pen q'ij rechwa' q'at tzij pikiwi' wnaq rech uwach lew, ruk'ut jn tzel chir q'atb'altzij rech uwach lew kt'oq pnaq jla'.
43012032	Mpa' re'chir kinwa'lses chwach cruz, kinejel wnaq k'e Enjuruj wuk' En.
43012033	Jri xub'ij rechwa' kuya' ub'ixik kux che kamikal kuroqoj.
43012034	Rechi' wnaq xkik'ulb'a', xkib'ij che: "Qeoj qato'om kux kub'ij pixab' rech Qajwal Dios, chir uk'aslemal Cristo rech chb'e q'ij chb'e saq. ¿Kux k'ut rech kab'ij At chir rajwixik kwa'lsesna chwach cruz Uk'ijol Chij? ¿Naq k'ut jn Uk'ijol Chije' kab'ij At?"
43012035	Rechi' Jesús xub'ij chke: Xa' kyeb'xub' q'ij chik k'o saqil iwuk' rechi' chir rajwixik kixb'inaq chpam saqil chinime' chir k'ona saqil, mpa' te kino'o ixk'o chik chpam qu'mal, mpa' naq chir kb'in chpam qu'mal, june' ret'amt jalchi' k'ewa' chi'.
43012036	Chinime' chir k'ona saqil chixo'l kixkojnaq chirij saqil, rechwa' kib'an rilk'wa'l saqil. Re'chir Jesús xtene' che yoloj, xelb'ik xriwaj rib' chikiwach.
43012037	Jesús tne' xub'an nimaqtaq mayjab'al chikiwach wnaq, pumul ire' xikojent chirij Re'.
43012038	Rechwa' kb'antajwa' uyoloj Isaías chir ajq'axal uyoloj Qajwal Dios, re'chir xub'ij: "¿Tat, naq k'ut xkojen chirij kux xqab'ij, xoq'je' naq xk'uten chikiwach jn nimlaj uchoq'ab' Qajwal Dios?"
43012039	Rechi' chir kikowent kikojnek, mpa' xoq'je' xub'ij Isaías:
43012040	"Qajwal Dios xutz'apij kib'aq'wach, xoq'je' xukowarsaj kanme', rechwa' kityujt ruk' kib'aq'wach, xoq'je' kich'ob't ruk' kanme' xoq'je' ktzalajt kanme' ruk' Qajwal Dios rech k'e enkunujwa'."
43012041	Re' ri' xub'ij knaq Isaías, mpa' Isaías xk'ut chwach rimal Qajwal Dios jn unimal uq'ij Qajwal Jesús, xoq'je' xyo'low chirij Qajwal Jesús.
43012042	Pumul jla' sub'laj ik'iy chke ajwab' kech wnaq Israel xikojen chirij Jesús, pumul kimal aj Fariseos xkik'ut ta chirwa xikojnek rechwa' kyestelaq puq'ab' loq'laj jaj.
43012043	Mpa' ire' sub'laj kiloq'oj unimal kiq'ij wnaq chwach unimal uq'ij Qajwal Dios.
43012044	Sub'laj k'ow xch'a'w Jesús, xub'ij: Naq chir kojen chwe En, xo'wt kojen chwe En, xa'ne' kojen che Qajwal Dios chir xtaqawlaq wech.
43012045	Naq chir knutuyuj, kutuyuj xoq'je' Qajwal Dios chir xtaqawlaq wech.
43012046	En xink'un chwach lew chpa' saqil, rechwa' nejel naqpla' kojen chuwij En, kelt knaq chpam qu'mal.
43012047	Wa k'o jnaq kuta' Entzij pumul kunimajta, Ent kinq'at tzij puwi', mpa' En ximpe chwach lew, rechta chir kinq'at tzij pikiwi' wnaq, xa'ne' Empetnaq chkisolik wnaq che kimak chwach lew.
43012048	Naq chir kritzlaj Enwach, xoq'je' kuk'lujt Enyoloj, q'atna tzij puwi', Entzij chir ximb'i'j re' q'ataw tzij puwi' puk'isb'al q'ij.
43012049	Mpa' Enyolojt En kimb'ij chiw, xa'ne' uyoloj Enqaw chir xnutaqlaq, Re' xuya' taqnik chwe.
43012050	Wet'am k'ut En chir utaqnik Enqaw kuya' jn k'aslemal chir k'istechik rechi' chir kux kub'ij Enqaw chwe En, re'k'ut ri' kimb'ij chiw, xcha' Jesús chke.
43013001	Xqet k'utlaq nimq'ij Pasc, ret'am chik Jesús chir tijen ko'pen uq'ijal rechwa' kuya'qan uwach lew, rech ktzalaj ruk' Qajawxel. Xyuloq'oj k'ut kinejel ajkojnel chir xikojen chirij re' suk'te' che ukamikal.
43013002	Tijen k'ut kitij snar, Jesús ch'il ajtarnel rech, ruk'ut jn tzel ukojom chik jn chomnik pranme' Judas Iscariote uk'ijol Simón rech kujachna Jesús pe kiq'ab' ajmakib'.
43013003	Ret'am k'ut Jesús chir Qajawxel xujach nejel puq'ab' re' xoq'je' ret'am chir ruk' Qajwal Dios petnaqwa' xoq'je' ret'am chir ruk' Qajwal Dios ktzalajwa' jumulchik.
43013004	Xwa'laj k'ut Jesús che wi'im, xresaj pnaq umant xoq'je' xuk'am pnaq jn toay xuxim xe' upam.
43013005	Tere' xutzaq ja' chpam jn kolb'al xumaj uch'ajik, kiqan ajtarnel rech xoq'je' xucheqejsaj ruk' jn toay chir uximom xe' upam.
43013006	Xpe k'ut ruk' Simón Pedro, ruk'ut Simón Pedro xub'ij che Jesús: "Tat, ¿At kach'aj wuqan?"
43013007	Ruk'ut Jesús xub'ij che Simón Pedro: Pedro, kux chir En kimb'ono, kachob'ta at chinime', pumul kach'ob'na jampla'.
43013008	Ruk'ut Pedro xub'ij che Jesús: "En mijunuj kach'aj waqan." Jesús xub'ij che: Wa kinch'ajt awuqan kumajta katkije' chikixo'l ajtarnel wech.
43013009	Ruk'ut Simón Pedro xub'ij che Jesús: "Tat, xo'wt wuqan kach'ajo, xoq'je' ch'aja' enq'ab' ch'il enwi'."
43013010	Ruk'ut Jesús xub'ij che: Naqpla' ch'ajtal rij, xo'w rajwixik kuch'aj raqan, mpa' nejel ukuerp saq, ruk'ut ix, ix saq, tne' iwenejelta.
43013011	Jla' xub'ij Jesús mpa' ret'am chik Re' chir kjachna rimal Judas pe kiq'ab' ajmakib', rechi' xub'ij: Iwenejelt ix, saq iwanme'.
43013012	Re'chir xch'ajtaj kiqan, xuk'oj umant jumulchik xkub'e' chimexe, xub'ij chke ajtarnel rech: ¿Kich'ob' ix kux xb'antaj wumal?
43013013	Ix kib'ij "Ajtyojnel" xoq'je' "Tat" chwe, qatzij k'ut kib'ij, mpa' qatzij En ajtyojnel xoq'je' k'o Enq'atb'altzij piwi'.
43013014	Rechi' chirwa En ajtyojnel iwech xoq'je' En Tat iwech xinch'aj iweqan ix, xoq'je' ix rajwixik kich'aj iweqan chiwach.
43013015	Mpa' En xinya' jn k'utumb'al chiw rechwa' kib'ono chpa' ximb'an chiw.
43013016	Qatzij, kimb'ij En chiw: Jun chir jaqlel ajnimnel nimt ub'anik re' chwach rajaw, xoq'je' jun chir toqomlaq nimt ub'anik re' chwach jun chir xtaqawlaq rech.
43013017	Wa ix iwet'am ri', k'otchik k'owa' iwech wa kib'ono.
43013018	En kinyolowt chiwij ix iwenejel En wet'am naq qas Encho'om, pumul rajwixik kb'antajwa' chir kux tz'ib'tal knaq chpam tyox wuj chir kub'ij: "Naq chir xutij kixlinwaj wuk' xwa'laj chuwij rechwa' kub'an k'ax chwe."
43013019	Kimb'ij k'ut chiw chir kux petnaq chuwij xe'taq kno'pen chwach mpa' re'chir kno'pen chwach kikojo chir En, En Cristo.
43013020	Qatzij, kimb'ij chiw, naq kuk'uluj jun chir kintaqb'ik, En knuk'uluj, xoq'je' naq knuk'uluj En, kuk'uluj xoq'je' jun chir xtaqawlaq wech.
43013021	Xb'itaj ri' rimal Jesús, xk'axk'ab' uk'u'x, xub'ij chke ajtarnel rech: Qatzij, kimb'ij chiw, chir k'o jun chiw ix knujachna pe kiq'ab' ajmakib'.
43013022	Ruk'ut ajtarnel rech, xkituyuj kib' chikiwach, mpa' ket'amta naq chirij kyolowwa'.
43013023	K'o k'ut jun chke ajtarnel chir sub'laj loq' ki'il rimal Jesús, re'k'ut chir k'o puxuk'ut Jesús re'chir kitij snar.
43013024	Ruk'ut Simón Pedro xuk'ut pnaq chwach june' chir loq' ki'il rimal Jesús, chir chuta' che Jesús: ¿naq chirij kyolowwa'?
43013025	Ruk'ut june' chir loq' ki'il rimal Jesús xtzale' chwach uk'u'x Jesús xuta' che: "Qaqjaw, ¿b'i'j chwe naq?"
43013026	Ruk'ut Jesús, xub'ij che: Naq jun chir kinya' jn chaqap kixlinwaj, chir mu'um, re' kjachaw wech. Xumu' k'ut jn chaqap kixlinwaj, xuya' che Judas Iscariote, uk'ijol Simón.
43013027	Ruk'ut Judas xok tzel pranme', pa'nim xuk'am pnaq kixlinwaj, ruk'ut Jesús xub'ij che Judas: Kuxpla' achomam ub'anik, b'ana'b'la' cha'nim.
43013028	Pumul k'ot jnaq chke ajtarnel rech Jesús chir ik'o ruk' pe wi'im xuch'ob'o chir kux kub'ij Jesús che Judas.
43013029	K'o k'ut jujun chke ire' kichomaj mpa' re' Judas uk'omom kolb'al pwaq, chir Jesús xub'ij che chir uloqo' kux rajwixik chke pe nimq'ij, re' lewa' kuya' chke mub'a'.
43013030	Ruk'ut Judas xo'w xuk'am jn chqab' kixlinwaj, xelb'ik pa'nim chaq'ab' k'utchik re'chir xelb'ik Judas.
43013031	Re'chir xelb'ik Judas, Jesús xub'ij: Chinime' k'uten unimal Enq'ij chir En Uk'ijol Chij xoq'je' k'uten unimal uq'ij Qajwal Dios wumal En.
43013032	Wa wumal En kya' unimal uq'ij Qajwal Dios xoq'je' Qajwal Dios pa'nim kuk'ut unimal Enq'ij En.
43013033	Ix, wilk'wa'l, En xa' qe'nchik Enk'o iwuk', tere' ix knitzukujna, pumul jla' chpa' ximb'i'j chke wnaq aj Israel, jla' xoq'je' kimb'ij chiw ix, chinime' chir ix kixkonta kixyek chpa' kimb'ewa' En.
43013034	Kinya' k'ut jn k'ak' taqnik chiw: chiloq'oj iwib' chiwach, chpa' iloq'xik ix ximb'ono, jla' k'ut uloq'xik iwib' ix chib'ana'.
43013035	Wa kiloq'oj iwib' chiwach ix, kinejel wnaq ket'maj chir ix, ix ajtarnel wech.
43013036	Xuta' k'ut Simón Pedro che Jesús: "Qaqjaw, ¿jalchi' k'ut katb'ewa' chi'?" Xuk'ulb'a Jesús, xub'ij: Chpa' kimb'ewa' En loq'ta chir kat taraj chuwij, chinime' kat tarajna chuwij pumul marajna.
43013037	Ruk'ut Pedro xub'ij che Jesús: "Qaqjaw, ¿kuxk'ut rech loq't kintaraj chawij chnime? En kinya' enk'aslemal pe kamikal xa' awmal At."
43013038	Ruk'ut Jesús, xub'ij: ¿Kaya' ak'aslemal, pe kamikal xa' wumal En? Qatzij kimb'ij chaw chir koq'tena jn ajtzo' suk'te' ab'im chik urox (3) mul chir awet'amt enwach.
43014001	Xa' msach iwanme'. Kixkojnaq chirij Qajwal Dios, xoq'je' kixkojnaq chuwij En.
43014002	Chirchoj Enqaw sub'laj che luwar k'olek chemat' jere' ximb'i'jtre chiw, kimb'e k'ut tla' chub'anik ukiji'k iluwar ix.
43014003	Wa kimb'ek kimb'an ub'anik iwichoj tla', kimpe k'ut jumulchik kxink'am b'ik wuk' rechwa' kixje chpa' kinkije'wa' En.
43014004	Ix iwet'am b'ej chpa' kimb'ewa', xcha' Jesús chke ajtarnel rech.
43014005	Ruk'ut Tomás xub'ij che Jesús: "Qajwal, qet'amt jalchi' katb'ewa' chi'. ¿Kux ub'anik chir qet'am b'ej?"
43014006	Ruk'ut Jesús xub'ij che Tomás: En, En, b'ej xoq'je' En, En saqlaj tzij xoq'je' En, En k'aslemal; k'ot jnaq ko'pen ruk' Enqaw, chemat' wumal En.
43014007	Wa ix iwet'am Enwach, xoq'je' kiwat'majna uwach Enqaw. Iwe't'am k'utchik uwach chinime', xoq'je' tijen kiwil uwach chinime'. Mpa' oj xa' janam qab'anik.
43014008	Ruk'ut Felipe xub'ij che Jesús: "Tat, xo'w tne' kak'ut Qajawxel chqa' wach."
43014009	Ruk'ut Jesús xub'ij che: ¿Jerchik Enk'o iwuk' ruk'ut at Felipe awet'amt Enwach? Naq chir rilom enwach En, rilom uwach Enqaw, ¿kux rech kab'ij k'utu' Qajawxel chqawach?
43014010	¿Wa kak'oj tuk'ut at chir En enk'o ruk' Qajawxel, ruk'ut Qajawxel k'o wuk' En? Yoloj chir kimb'ij En chiw, xa't kimb'ij En pintike'lam, xa'ne' Qajawxel chir k'o wuk' re' kb'anew rech ni'j chake'.
43014011	Chikojo' chir En, En k'o ruk' Qajawxel xoq'je' Qajawxel k'o wuk' En, pumul wa jla'ta kixkojnaq chirij chir kux kimb'ono.
43014012	Qatzij, kimb'ij chiw, naq chir kojen chwe En, ni'j chak chir kimb'an En kub'an re' xoq'je', xoq'je' nimaqtaq chakna kub'an re', mpa' kimb'e En chpa' k'owa' Qajawxel.
43014013	Xoq'je' kuxpla' kita' che Qajawxel pimb'i', En kimb'ono rechwa' k'uten unimal uq'ij Qajawxel wumal En chir En Uk'ijol.
43014014	Wa k'o naq kita' pimb'i', En kimb'ono.
43014015	Wa ix kniloq'oj chib'ana' chir kux kub'ij entaqnik.
43014016	Kimb'oychi'jna Qajawxel, rechwa' kutaqlaq jnchik aj jorob'seb'al anme' rech kije' iwuk' chb'e q'ij chb'e saq.
43014017	Re'k'ut jn Loq'laj Santil kuk'ut saqlaj tzij, chir wnaq chir ikojennaqta kikont chuk'amik mpa' kilt uwach xoq'je' ket'amt uwach. Pumul ix iwet'am chik uwach mpa' re' jaqal iwuk' xoq'je' kije'ne iwuk' pik'aslemal.
43014018	Kxinya't knaq itikel, kintzalajlaq rechwa' kinkije' iwuk'.
43014019	Xa k'ut kyeb'xub' q'ij chik kraj wnaq rech uwach lew chir kikojent chuwij, kiltechik Enwach. Pumul ix kiwulna Enwach, mpa' En Enk'aslek rechi' ix k'asal ix xoq'je'.
43014020	Che jn q'ijla' kiwet'majna' ix chir En Enk'o puk'aslemal Enqaw, ruk'ut ix ixk'o pink'aslemal En, ruk'ut En Enk'o pik'aslemal ix.
43014021	Naqpla' k'o Entaqnik ruk' xoq'je' kub'ono chpa' kub'ij Entaqnik, re' junla' knuloq'oj. Naq chir knuloq'oj xoq'je' kloq'ex rimal Enqaw. Xoq'je' En kinloq'oj xoq'je' kink'ut wib' chwach.
43014022	Ruk'ut Judas (pumul re't Judas Iscariote) xuta' che Jesús, xub'ij: "¿Tat, kux ub'anik chir chqawach oj kak'utwa' awib', chkiwacht wnaq chir irech uwach lew chir kikojent chawij?"
43014023	Ruk'ut Jesús xub'ij che: Naqpla' chir knuloq'oj june' ku'no chpa'kux Emb'i'm, xoq'je' kloq'axna rimal Enqaw, qojpe k'utna ruk' xoq'je' qab'anna qachoj puk'aslemal.
43014024	Naq chir knuloq'ojtaj, june' kunta chir kux kub'ij Enyoloj ruk'ut yoloj chir xito'o wecht En, xa'ne' rech Enqaw chir xnutaq laq.
43014025	Re' ri' ximb'i'j chiw re'chir enk'o chixo'l.
43014026	Pumul ajto'nel chir re' Loq'laj Usantil Qajwal Dios, ktaqna laq rimal Enqaw pink'exwach En, re'k'ut kuk'utna nejel chiwach xoq'je' kuna'tajna nejel chir kux Emb'i'm chiw.
43014027	Jn uxunem rech anme' chir k'o wuk' kinya' knaq piwanme', jn uxunem rech anme' wech En chir kinya' knaq chiw, janamta chpa' jn uxunem rech anme' chir kiya' wnaq rech uwach lew chir ikojennaqt chuwij, rechi', msach ik'u'x, xoq'je' mixij iwib'.
43014028	Xito'o chir kux ximb'i'j chiw kimb'ek pumul kimpe iwuk' jumulchik, wa qatzij kniloq'oj, kixki'ktek re'chir kimb'e ruk' Enqaw, mpa' Enqaw nimna ub'anik chinwach En.
43014029	Kimb'ij pnaq chiw chinime' xe' taq kraqtejek mpa' re'chir kraqtejek kikoj chi'ntere chir kux ximb'i'j.
43014030	K'iytechik yoloj kimb'ij chiw mpa' kpe jn ajtaqnel rech uwach lew tne' k'ot rech re' chwe.
43014031	Xa'ne' rechwa' kit'maj wnaq rech uwach lew, naq chir kikojent chuwij chir En loq' kwil Enqaw, jla' chpa' taqnik chir xuya' Enqaw chwe re' la' kimb'ono. Kixwa'ljaq jelaq b'ik wural, xcha' Jesús chke ajtarnel rech.
43015001	Jesús xub'ij: En, En janam chpa' jn qas uche'al uva, ruk'ut Enqaw re' janam chpa' jn ajchak chirij uva.
43015002	Wa k'onaq uq'ab' uche'al uva chir kuya't uwach kuk'ur pnaq jla', ruk'ut ni'jchik uq'ab' uva chir kiwachnek kub'an ch'ajch'oj chke rechwa' kiya' sub'laj kiwach.
43015003	Ix, ch'ajch'oj chik ik'aslemal rimal Enyoloj chir Emb'i'm chiw.
43015004	Kix jaqo'q wuk', ruk'ut En kinjaqe' iwuk', chpa' uq'ab' taq uche'al uva chir kiya't kiwach wa ichaptalta ruk' uche'al uva jla' xoq'je' ix, wa ix chaptelt wuk' En, k'ot iwach kiyo'oj.
43015005	En, En janam chpa' jn uche'al uva, ruk'ut ix, ix janam chpa' uq'ab' uche'al uva naq chir jaqal wuk', xoq'je' Enjaqal En ruk', june' kuya' sub'laj uwach, jri' kimb'ij chiw mpa' wa ixk'ot wuk' k'ot kixkon chub'anik.
43015006	Wa k'o jnaq chir jaqalt wuk' k'urna pnaq jla' chpa' kb'an che jn uq'ab' uche'al uva xcheqejek xoq'je' kmolek ktzaq paq'a', kjuluw k'ut.
43015007	Wa kixjaqe' wuk' xoq'je' wa kajaqe' Enyoloj iwuk', chita' jnik'pla' kux kiwaj che Qajwal Dios kya'taj k'utna chiw chir kux kito'oj.
43015008	Wa ix kiya' sub'laj iwach xoq'je' kikutu' chir ix ajtarnel wech, chri' k'ut knimerses uq'ij Enqaw.
43015009	Jla' chpa' Enqaw knuloq'oj, jla' xoq'je' En kixinloq'oj, kixjaqo'q b'la' chpam jn loq'b'al Enk'u'x En.
43015010	Wa ix kinimaj nejel Entaqnik, kixjaqe'na pe jn loq'b'al enk'u'x, jla' chpa' En kinimaj nejel utaqnik Enqaw xoq'je' Enjaqal k'ut ploq'b'al uk'u'x Enqaw.
43015011	Re' ri' ximb'i'j chiw, rechwa' kije' Enki'kte'mal piwanme' xoq'je' ktzaq'at iki'kte'mal ix piwanme'.
43015012	Re'k'ut june' Entaqnik En: Chir chiloq'oj iwib' chiwach, chpa' iloq'xik ix ximb'an En.
43015013	Naq chir kuya' uk'aslemal pe kamikal kimal naq chir ijen k'isik' ruk', kuk'utu chir tzaq'atnaq loq'b'al uk'u'x.
43015014	Ix, ix jn k'isik' wuk', wa kib'ono chir kux kimb'ij En chiw.
43015015	Kimb'ij te'chik jaqlel ajnimnel chiw mpa' jn jaqlel ajnimnel ret'amta kux kub'an rajaw, pumul En ximb'i'j oj jnk'isik' chqawach, mpa' nejel chir kux Ento'om ruk' Enqaw, Enq'aljansam chiwach ix.
43015016	Ixt xixcha'w wech En, xa'ne' En xinch'a'w iwech, xoq'je' xixintaq b'ik che nejel luwar rechwa' kik'amb'ik sub'laj iwach, ruk'ut ni'j iwache' kajaqe', rech chir nejel kux kita' che Qajawxel, re' kuya' chiw.
43015017	Re'k'ut ri' taqnik xinya' chiw: Chir chiloq'oj iwib' chiwach.
43015018	Wa kixkitzlaj wnaq rech uwach lew chir ikojennaqt chwij En chiwet'maj chir nab'e xinkitzlaj En.
43015019	Cha't ix kech wnaq rech uwach lew, kixkiloq'oje' ni'j wnaq la'. Pumul mpa' ixtechik kech wnaq rech uwach lew, Enk'ut nab'e xixincha' chikixo'l wnaq rech uwach lew, rechi' chir wnaq rech uwach lew kitzlaj iwach.
43015020	Natjaq ni'j yoloj chir ximb'i'j chiw: Chir naq jaqlel ajnimnel nimt ub'anik re' chwach rajwal. Wa En, kb'an kax chwe kimal wnaq xoq'je' ix kb'an k'ax chiw kimal wnaq, pumul wa ire' kinimaj Enyoloj En, xoq'je' ix knimexna iyoloj.
43015021	Jri' kb'anna chiw ix xa' rimal Emb'i' mpa' ket'amta naq xtaqawlaq wech En.
43015022	Chemat' ximpetek xoq'je' chemat' xi'ench'ab'ej wnaq rech uwach lew, k'ob'alo kimak, pumul chinime' kumaj techik kib'ij chir k'ot kimak.
43015023	Naqpla' kretzlaj Enwach En, xoq'je' kretzlaj uwach Enqaw.
43015024	Mat' k'o chak ximb'an chikixo'l, chir k'ot naq wnaq kowan chub'anik k'ot re' kimak. Pumul chinime' chir xkilo xoq'je' xinkitzlaj En xoq'je' xkitzlaj uwach Enqaw.
43015025	Pumul ri' rechwa' kb'antejek chpa' kub'ij uyoloj chir tz'ib'tal knaq chpam pixab' kub'ij k'ut: "K'ot ub'ej xkitzlaj Enwach."
43015026	Pumul re'chir kpe aj jorob'seb'al iwanme' chir kintaqlaq chir petnaq ruk' Qajawxel. Chir re'k'ut Loq'laj Santil rech saqlaj tzij, re'k'ut chir knuq'aljansaj.
43015027	Ix xoq'je' kniq'aljansajna mpa' ix ixk'o wuk' re'chir xinmajlaq Enchak.
43016001	Re' ri' xinya' ub'ixik chiw, rechwa' kixtzaqt chpam mak.
43016002	Kixesnelaq ptaq uq'ab' loq'laj jaj. Pumul xo'wt la' mpa' ko'penna uq'ijal chir naqpla' kixkikamsaj kib'ij ire' chir unimxik Qajwal Dios ki'no.
43016003	Jla' k'ut ki'no mpa' xket'majta uwach Enqaw xoq'je' xkik'amta chir En, En Uk'ijol Dios.
43016004	Pumul kimb'ij ri' chiw, mpa' re'chir kxo'pen chwach uq'ijal, kna'taj chiw chir kux ximb'i'j. Ni'j yoloje' ximb'i'jt chiw nab'e knaq mpa' Enk'o iwuk'.
43016005	Pumul kimb'e k'ut chinime' ruk' jun chir xnutaq laq k'ot k'ut jnaq chiw kuta' chwe, "¿jalchi' katb'ewa' chi'?"
43016006	Xa'ne' jri' ximb'i'j chiw xnaj iwanme' che b'is.
43016007	Pumul En saqlaj tzij kimb'ij chiw, chir rajwixik chiw ix kimb'ek, mpa' wa kimb'etaj, Loq'laj Santil chir aj jorob'seb'al iwanme' kpetna iwuk', pumul wa kimb'ek kintaqlaq Loq'laj Santil iwuk' chir ajto'nel iwech.
43016008	Re'chir kpe Loq'laj Santil chwach lew kukojna pkik'u'x wnaq rech uwach lew chir ire' ik'o psachb'al k'u'x chirij kimak xoq'je' kukojna pkik'u'x chirij jn suk'laj k'aslemal chwach Qajwal Dios xoq'je' chirij jn uq'ataj tzij Qajwal Dios.
43016009	Kuk'ut kimak chikiwach re'k'ut kimak chir kikojenta chuwij En.
43016010	Xoq'je' kuk'utna jn suk'laj ub'ej k'aslemal chikiwach mpa' En kimb'e ruk' Qajawxel kiwil te'chik Enwach.
43016011	Xoq'je' kuk'utna jn q'ataj tzij chikiwach, mpa' jn tzel chir ktaqan chwach lew re' xq'at tzij puwi' rimal Qajwal Dios.
43016012	K'o sub'lajna kimb'ij chiw pumul chinime' kixkowant chuch'ob'ik.
43016013	Pumul re'chir kepe Loq'laj Santil, Santil rech saqlaj tzij, Re' kuk'ut nejel saqlaj tzij chiwach, mpa' chrijt Re' kyolowwa' xa'ne' kyolow chirij chir kux kb'ix che rimal Qajwal Dios xoq'je' kuq'aljansaj chiwach chpa'kux chir kpena.
43016014	Re' kunimersaj Enq'ij mpa' re' kuk'amb'ik nejel chir wech En, xoq'je' kuk'utna chiwach ix.
43016015	Nejel jnik'pla' chir k'o ruk' Enqaw, wech En, rechi' chir ximb'i'j chir kuk'amna b'ik naq che chir wech En rechwa' kink'ut chiwach ix.
43016016	Xa' qe'nchik kraj chir kiwil te'chik Enwach pumul marajna qe'n kiwil Enwach jumulchik, xcha' Jesús chke ajtarnel rech.
43016017	K'o k'ut jujun chke' ajtarnel rech xkita' chikiwach ire', xkib'ij: "¿Kux k'ut ri' chir kub'ij Jesús chqe? Xub'ij chqe chir: Xa' qe'nchik kraj chir kiwil te'chik Enwach, pumul marajna qe'n kiwil Enwach jumulchik, xoq'je', mpa' kimb'e ruk' Qajawxel.
43016018	Kux k'ut kub'ij chqe re'chir kub'ij: ¿Xa' qe'nchik kraj? Qach'ob't oj kux kub'ij."
43016019	Ret'am k'ut Jesús chir ajtarnel rech kaj kik'otij uchi xub'ij chke: Tijen kita' chiwach, chir kux ¿kub'ij re'chir ximb'i'j chiw chir xa' qe'nchik kraj chir kiwil te'chik Enwach pumul mrajna kiwil Enwach jumulchik?
43016020	Qatzij, kimb'ij chiw chir ix kixoq'na xoq'je' kixb'isenna, pumul wnaq rech uwach lew chir ikojennaqt chuwij kiki'ketna. Tne' ix kixb'isnek, pumul jn ib'is k'extajna che ki'kte'mal.
43016021	Jn xaq re'chir k'o chwach q'oxom rech alnem, kb'isnek mpa' xo'pen uhora uq'oxom pumul re'chir k'ise' k'al une', ksach q'oxom che rimal uki'kte'mal chir xk'un jn k'al chwach lew.
43016022	Jla' k'ut ix chinime' kixb'isnek, pumul kimpe jumulchik chiwilik, ki'ket k'utna iwanme' jumulchik, k'ot k'ut kresaj jn ki'kte'mal la' chiw.
43016023	Che jn q'ijla' k'otchik kita' chwe, qatzij kimb'ij chiw chir jnik'pla' kiwaj ix kita' che Enqaw pimb'i', re' kuya'na chiw.
43016024	Suk'te' chinime' k'ot ito'om che Enqaw pimb'i', chita' rechwa' kik'omo xoq'je' rechwa' ktzaq'at iki'ktemal.
43016025	Ni'j chpa'kuxe' ximb'i'j chiw ruk' k'amb'al nojb'al, pumul ko'pen hora, chir kxinch'ab'ej te'chik ruk' k'amb'al nojb'al, xa'ne' ruk' saqil chik kinya'wa ub'ixik Enqaw.
43016026	Pe jn q'ijla' kita' pimb'i', kimb'ijt En chir En kinch'a'w chiwij ruk' Enqaw.
43016027	Mpa' Qajawxel kixuloq'oj, rimal chir ix xniloq'oj, xoq'je' kikojo chir En je' Empetnaq ruk' Qajwal Dios.
43016028	Nab'e je xnel laq ruk' Qajawxel ximpe chwach lew, pumul chinime' kinya' knaq uwach lew rech kintzalaj ruk' Qajawxel jumulchik, xcha' Jesús.
43016029	Ruk'ut ajtarnel xkib'ij che Jesús: "Chinime' ruk' saqil chik katch'a'w quk' ruk' te'chik k'amb'al nojb'al.
43016030	Chinime' qach'ob'o chir nejel awet'am At xoq'je' rajwixikta chir jnaqaq kuta'na chaw; rimal k'ut ri' qakojo chir At je' At petnaq ruk' Qajwal Dios."
43016031	Ruk'ut Jesús, xub'ij chke: ¿Sukte' chinime' kikojo chir En je Empetnaq ruk' Qajwal Dios?
43016032	Petnaq k'ut hora ruk'ut chinime' xo'pen hora chir ix kijub'ujna iwib' pijujnal, kniya' k'ut knaq Entikel, pumul Entikelta mpa' k'o Qajawxel wuk'.
43016033	Re' ni'j yoloje' ximb'i'j chiw, rechwa' kiraq jn uxunem rech anme' chuwij En. Qatzij k'ut chir kiraqna q'oxmal anme' chwach lew, pumul k'olaq anme' chiw mpa' En xinch'ak jn tzel chir q'atb'altzij rech uwach lew.
43017001	Re'chir Jesús xb'i'taj ni'j yoloje' chke ajtarnel rech, xk'a'y k'ut pkaj, xub'ij: Qajawxel, xo'pen hora rechwa' kintij k'ax chwach cruz nimersajb'la' Enq'ij En chir En Ak'ijol rechwa' chir Ak'ijol xoq'je' kunimersaj aq'ij.
43017002	Mpa' At ayo'om q'atb'altzij pinq'ab' rechwa' kimb'an Enq'atb'altzij pikiwi' kinejel wnaq, rechwa' chir En kinya' k'aslemal rech chb'e q'ij chb'e saq chke kinejel wnaq chir ayo'om chwe.
43017003	Rechwa' kiraq jn k'aslemal rech chb'e q'ij chb'e saq rajwixik kit'maj awach chir qatzij xo'w At, At jun che Dios, xoq'je' kit'maj Enwach chir En Jesucristo chir Atoqomlaq chwach lew.
43017004	Rimal chak chir ximb'ono xk'uten unimal aq'ij wural chwach lew jn chak chir xaya' chwe chir kimb'ono, xb'antaj nejel wumal.
43017005	Ruk'ut chinime' At, Qajawxel, nimersaj b'la' Enq'ij chpa' unimal Enq'ij nab'e knaq re'chir Enk'olaq awuk' xe'taq xmajtaj laq uwach lew.
43017006	Xinq'aljansaj ab'i' chikiwach ni'j chir xacha' chikixo'l wnaq rech uwach lew chir xyaya' chwe, awech k'ut At nab'e knaq, ruk'ut At xaya' chwe xoq'je' xkik'am ayoloj xoq'je' kib'ono chpa' kub'ij ayoloj.
43017007	Ket'am chik chinime' chir jnik'pla' ayo'om chwe, je' petnaq awuk'.
43017008	Mpa' ni'j yoloj chir ayo'om chwe, xinya' chke ire', ruk'ut ire' xkik'amo xoq'je' xkit'maj chir qasqatzij chir En je' Empetnaq awuk' xoq'je' xkikojo chir At xnataqlaq.
43017009	En kinta' chaw pikiwi' ire', kinta't pikiwi' wnaq rech uwach lew chir kikojt wech xa'ne' kinta' pikiwi' naq chir ayo'om chwe, mpa' ire' i'awech At.
43017010	Nejel kuxpla' chir wech En xoq'je' awech At, xoq'je' kuxpla' chir awech At wech En xoq'je' xnimerses k'ut Enq'ij kimal ire'.
43017011	En kinkije't chik sub'laj q'ij wural chwach lew, pumul ire' ik'o chwach lew, ruk'ut En kimb'e awuk' At Enqaw; chir At tyox, naq chir ayo'om chwe, achijijb'la' pab'i', rechwa' chir ire' kib'an jun che kib' chpa' oj xa' oj jun.
43017012	Re'chir Enk'olaq kuk' ire' chwach lew, En xye enchajij pab'i', kinejel naq chir xaya' chwe, xoq'je' xye Enkoloj k'ot jnaq chke ire' sachek, xo'w sach jun alk'wa'lxel chir rech sachel, rechwa' kb'antejek chpa' tz'ib'tel chpam tyox wuj.
43017013	Pumul chinime' kintzalaj awuk', jri' k'ut kimb'ij re'chir Enk'ona chwach lew rechwa' ktz'aq'at jn Enki'ktemal pe kanme' ire'.
43017014	En xinya' Atzij chke ire', ruk'ut ire' xye'tzlex kimal wnaq rech uwach lew, mpa' ire' itechik rech uwach lew jla' chpa' En, Ent rech uwach lew.
43017015	Kinta't chaw chir kye awesaj b'ik chwach lew, xa'ne' kinta' chaw chir kyakolo' rechwa' kb'ant k'ax chke rimal tzel.
43017016	Ire' it rech uwach lew jla' chpa' En, Ent rech uwach lew.
43017017	Che atoso' che nejel uwach mak ruk' saqlaj tzij mpa' Atzij At re' saqlaj tzij.
43017018	Jla chpa' At xnataq laq chwach lew chub'anik achak, jla' xoq'je' En k'e Entaqb'ik ire' chwach lew chub'anik achak.
43017019	Kimal k'ut ire' chir xinjach Enk'aslemal puwechwa' paq'ab' rechwa' chir ire' xoq'je' kijach kik'aslemal paq'ab' pe jn saqlaj tzij.
43017020	Pumul xo'wt pikiwi' ire' kinta'wa' xa'ne' xoq'je' kinta' chaw pikiwi' naq chir kikojen chuwij En rimal kiyoloj ire'.
43017021	Rechwa' chir kinejel kib'an xa' jun, jla' chpa' At, At Enqaw, chir Atk'o wuk', xoq'je' En Enk'o awuk', xoq'je' ire' kib'ana' jun che kib' quk' oj, rechwa' kikoj wnaq rech uwach lew chir At xnataq laq chwach lew.
43017022	Ruk'ut unimal Enq'ij chir ayo'om chwe, re'k'ut xinya' chke ire' rech chir xa' jun kib'an che kib' jla' chpa' oj, xa' oj jun.
43017023	En Enk'o pkik'aslemal ire', ruk'ut At Atk'o pink'aslemal En rech chir qatzij kib'an jun che kib', kimal k'ut ire' kit'maj wnaq rech uwach lew chir At xnataq laq, chwach lew xoq'je' kit'majwa' chir loq' kawul ajtarnel wech chpa' En loq' xnawulo.
43017024	At Enqaw, ni'j chir ayo'om chwe, kwaj k'ut En chir chpa' kinkije'wa' pkaj, xoq'je' ire' kikije' wuk', rech kilwa' jn unimal Enq'ij chir ayo'om chwe mpa' At loq' En awulom xe'taq xmajtaj laq uwach lew.
43017025	At Enqaw At chir sub'laj tyox ak'aslemal, wnaq rech uwach lew ket'amta awach, pumul En wet'am awach xoq'je' ajtarnel wech ket'am ire' chir At xnataq laq chwach lew.
43017026	Xinya' k'ut ub'ixik ab'i' chke ire' xoq'je' kinya't knaq ub'ixik rechwa' chir jn loq'b'al k'u'x chir xnaloq'ojwa', kije' kuk' ire' xoq'je' En, kinkije' pkik'aslemal ire'.
43018001	Re'chir xb'i'taj ni'j yoloje' rimal Jesús, xelb'ik ch'il ajtarnel rech je xib'e chqa' b'inel ja' Cedrón chpa' k'owa' jn ko'k, tla' k'ut xokwa' Jesús ch'il ajtarnel rech.
43018002	Ruk'ut Judas, jun chir kujachna Jesús pe kiq'ab' rajch'oj ret'am k'ut Judas jn luwarla' mpa' Jesús k'iy rajlab'al kyo'pen tla', Re' ch'il ajtarnel rech.
43018003	Rechi' chir Judas xo'pen tla' uk'omom b'ik jn ch'ob' che ajxolta't ch'il ajchajal rech loq'laj jaj, ch'il kajwal ajnimnel rech loq'laj jaj xoq'je' kimal aj Fariseos kik'omom b'ik kiq'a' mpa' chaq'ab' chik xoq'je' kik'omom b'ik che' ch'il michit.
43018004	Pumul Jesús ret'am chik nejel chir kux kpena chirij xel laq chkik'ulik ni'j chja'b'e' xub'ij chke: ¿Naq kitzukuj?
43018005	Xkik'ulb'a k'ut uwach Jesús: "Re' qatzukuj Jesús aj Nazaret." Jesús xub'ij chke: En, En Jesús, K'o k'ut Judas chikixo'l re' chir kujach Jesús pe kiq'ab' ire'.
43018006	Re'chir Jesús xub'ij: En, En Jesús, xitzalaj chikij xitzaq pu'lew.
43018007	Jesús xuta' jumulchik chke: ¿Naq kitzukuj? Ruk'ut ire' xkib'ij: "Re' Jesús aj Nazaret."
43018008	Ruk'ut Jesús, xub'ij chke jumulchik: Ximb'ij chiw, chir En, En Jesús, wa En kinitzukuj, chiya' chke ajtarnel wech chir i'oj.
43018009	Jla' xub'ij Jesús rechwa' chir kib'antejek chir kux ub'im Jesús che Qajwal Dios: "Ni'j ajtarnel chir xaya' chwe k'ot jnaq sach uwach."
43018010	Rechi' chir Simón Pedro xresajlaq umichit chir uk'omom, xuk'ur use'b'al uxikin Malco chir jaqlel ajnimnel rech ajwab' kech ajnimnel rech loq'laj jaj.
43018011	Xub'ij k'ut Jesús che Pedro: Jutu' amichit prichoj. Enqaw xraj re' chir kinq'axaj jn q'oxome'. ¿Kinq'axajt k'ut jn q'oxome' chinime'?
43018012	Ruk'ut ajxolta't ch'il kajwal ajxolta't ch'il ajchajal loq'laj jaj xkichap Jesús xoq'je' xkiximo.
43018013	Xkik'am b'ik Jesús nab'e chwach Anás chir uji' Caifás re' k'ut Caifás ajwab' kech ajnimnel rech loq'laj jaj che ni'j q'ijla'.
43018014	Re'k'ut Caifás chir xub'ij chke ajwab' kech wnaq aj Israel, chir utz chir xa' jun che chij kam rimal tilimit.
43018015	Itaran k'ut chirij Jesús Simón Pedro ch'il jnchik ajtarnel rech Jesús, ruk'ut jn ajtarnele' chir k'o ruk' Pedro t'amt'el uwach rimal ajwab' kech ajnimnel rech loq'laj jaj, xok k'ut ruk' Jesús chwach jaj rech ajwab' kech ajnimnel rech loq'laj jaj.
43018016	Pumul Pedro je' k'o knaq chi' okb'al rech pub'ej, xel k'utlaq jn ajtarnel chir t'amt'el uwach rimal ajwab' kech ajnimnel rech loq'laj jaj, xuch'ab'ej k'ut jn xaq chir uchijim uchi' okb'al, tere' xukojb'ik Pedro.
43018017	Ruk'ut jn xaqe' chir k'o che ajchajal uchi' jaj, xub'ij che Pedro: "¿At tuk'ut jun chke ajtarnel rech Jesús?" Ruk'ut Pedro, xub'ij: "Enta," xcha' che.
43018018	Ruk'ut ni'j jaqlel ajnimnel rech kajwal ajk'amal b'ej ch'il ajchajal loq'laj jaj xkinuk' q'a, iwa'lk'ut chirij q'a kimaq' kib' mpa' sub'laj k'ax tew, wa'lk'ut Pedro chirij q'a kumaq' rib' kuk' ire'.
43018019	Ruk'ut ajwab' kech ajnimnel rech loq'laj jaj xuta' che Jesús chirij ajtarnel rech, xoq'je' xuta' che chirij kux qas kuk'ut chikiwach wnaq.
43018020	Xuk'ulb'a Jesús: En Enyolownaq chikiwach kinejel wnaq. Xoq'je' En xintyojen ptaq uq'ab' loq'laj jaj xoq'je' chpam loq'laj jaj chpa' kijunujwa' kib' kinejel aj Israel, xoq'je' mijunuj xinyolow po'wle'kil.
43018021	¿Kux k'ut rech chwa En kata' wa? Re' ta' chke naq chir kito'om Entzij, ire' kib'in rech, kux qas Emb'i'm chke, mpa' ire' ket'am kux Emb'i'm.
43018022	Re'chir xb'i'taj ni'j yoloje' rimal Jesús, jun chke ajchajal loq'laj jaj, xuya' jn q'ab' che Jesús, xub'ij che Jesús: "¿Jla' uk'ulb'axik jn ajwab' kech ajnimnel rech loq'laj jaj ka'no?"
43018023	Ruk'ut Jesús xub'ij che: Wa utzt ximb'i'j, b'ijb'la' chwe, kux utzt ximb'i'j. Pumul wa utz ximb'i'j, ¿kux rech knach'ayo?
43018024	Rechi' chir Anás xutaqb'ik Jesús ximtelek ruk' Caifás, chir ajwab' kech ajnimnel rech loq'laj jaj rech ni'j q'ijla'.
43018025	Pedro, wal k'ut chirij q'a, tijen kumaq' rib', ruk'ut naq chir ik'o tla', xkib'ij che: "¿Wa at tuk'ut jun chke ajtarnel rech Jesús?" Ruk'ut Pedro xub'ij: "Ent, ajtarnel rech Jesús."
43018026	K'o jun chir aj jaqlel ajnimnel rech ajwab' kech ajnimnel rech loq'laj jaj, rixlal jun chir xk'ur uxikin rimal Pedro, xub'ij che Pedro: "¿Mat xatwilo chir atk'o ruk' Jesús chpa' tiktelwa' che' ch'il kotz'e'j?"
43018027	Ruk'ut Pedro xub'ij: "Entaj," Pa'nim k'ut xoq' ajtzo'.
43018028	Xelb'ik Jesús prichoj Caifás, je' xkik'am b'ik pe nimlaj richoj Pilato saqrem k'ut ku'no, ruk'ut ajwab' kech wnaq aj Israel xyok't pe nimlaj richoj Pilato, rechwa' kitz'ilib'sajt kik'aslemal. Rechwa' chir loq' kitij snar rech Pasc.
43018029	Xel laq Pilato chwach jaj, chub'ixik chke: "¿Kux umak jn chije' chiwach ix?"
43018030	Ruk'ut ire' xkib'ij: "Mat' ajb'anal k'ax, qak'am trelaq chawach."
43018031	Xub'ij Pilato chke: "Chik'ama'b'ik, chiq'ata' tzij ix puwi' chpa' kub'ij ipixab' ix." Pumul ajwab' kech wnaq aj Israel xkib'ij: "Yo'omt chqe oj qesaj uk'aslemal naq wnaq."
43018032	Rechwa' kb'antejek chir kux xub'ij Jesús re'chir xch'a'w chirij kux che kamikal kamwa'.
43018033	Xok Pilato jumulchik chpam nimlaj richoj, xusik'ij Jesús, xub'ij che: "¿At k'ut jn nim'laj aj taqnel kech wnaq aj Israel?"
43018034	Ruk'ut Jesús xub'ij che Pilato: ¿Jri kab'ij at patike'lam, k'o lewa' xkib'ij ni'jchik wnaq chaw, chuwij En?
43018035	Ruk'ut Pilato xub'ij che Jesús: "¿Wa enk'ut aj Israel kawulo? Awnaqil at xoq'je' kajwal ajnimnel prichoj Dios xat kijach pinq'ab'. ¿Kux k'ut xa'no?"
43018036	Ruk'ut Jesús, xub'ij che: Jn nimlaj Enq'atb'altzij recht uwach lew. Cha't rech uwach lew, aj nimnel wech kikoje' kichoq'ab' rechwa' kinjacht pe kiq'ab' ajwab' kech wnaq aj Israel. Pumul jn nimlaj Entaqnik recht wural.
43018037	Xub'ij k'ut Pilato che Jesús: "¿Atb'are' nim'laj ajtaqnel k'elaq?" Xuk'ulb'a Jesús, xub'ij: At katb'in rech chir En, nim'laj ajtaqnel rimal k'ut ri' xink'ise' chwach lew. Xoq'je' rimal ri' xink'un chwach lew, rech kinch'a'w chirij jn saqlaj tzij, nejel wnaq chir irech saqlaj tzij kita' Ench'ab'al.
43018038	Xub'ij k'ut Pilato che Jesús: "¿Kux k'ut saqlaj tzij?" Xb'itaj k'ut ri' rimal Pilato, xel laq jumulchik chkilik wnaq aj Israel, xub'ij chke: "En k'ot naq mak kinraq chirij jn chije'.
43018039	Pumul mpa' k'amannaq chik chiwach ix chir kita' chwe ptaq nimq'ij Pasc chir kintzqapsaj chiwach ix naq wnaq chir tz'aptel pche'. ¿Kiwaj k'ut ix chir kintzqapsaj b'ik jn nim'laj ajtaqnel kech wnaq aj Israel?"
43018040	Xisik'in k'ut jumulchik kinejel wnaq, xkib'ij: "¡Matzqapsaj jn chijla', re' tzqapsaj b'ik Barrabás!" Re'k'ut junla' chir elq'om k'o pche'.
43019001	Ruk'ut Pilato xuk'am Jesús xutaq uch'ayik.
43019002	Ruk'ut ajxolta't xkikem jn ketkik k'ix xkiya' puwi' Jesús, xoq'je' xkikoj jn kyaq k'ul chirij.
43019003	Kib'ij che Jesús: "Qaya' ritzil awach At nim'laj ajtaqnel kech wnaq aj Israel." Xoq'je' sub'laj q'ab' xkikoj chuplaj Jesús.
43019004	Xel laq jumulchik Pilato xub'ij chke wnaq: "Chiwla'much kwesajb'ik Jesús chiwach rechwa' kiwet'maj chir k'ot naq mak xinraq chirij," xcha' chke.
43019005	Xel k'ut laq Jesús uk'omom laq jn ketkik k'ix puwi' ch'il jn kyaq k'ul chir k'o chirij. Ruk'ut Pilato xub'ij chke wnaq: "Chiwla'much jn Chije'."
43019006	Re'chir xkil kajwal ajnimnel chpam loq'laj jaj ch'il ajchajnel rech loq'laj jaj kow xisik'nek xkib'ij: "Ripa' chwach cruz, ripa' chwach cruz." Xub'ij k'ut Pilato chke: "Chik'ama' b'ik ix, chiripa' ix chwach cruz, mpa' k'ot naq mak kinraq chirij."
43019007	Ruk'ut ajwab' kech wnaq aj Israel xkib'ij: "Qe'oj k'o jn qa pixab', kub'ij k'ut qa pixab' chir jn chije' k'e pe kamikal mpa' xa' putike'lam xukoj rib' che Uk'ijol Dios."
43019008	Re'chir xuta' Pilato jn yoloje' sub'laj xuxij rib'.
43019009	Xok' k'ut jumulchik pe nimlaj richoj xub'ij che Jesús: "¿Jalchi' katpewa' At chi'?" Pumul Jesús tne' k'ot umak re' xuk'ulb'a't uwach Pilato.
43019010	Xub'ij k'ut Pilato che Jesús: "¿Kak'ulb'at uwach enyoloj? ¿Awet'amt At chir k'o q'atb'altzij pinq'ab' rechwa' ktintzqapsaj xoq'je' k'o q'atb'altzij pinq'ab' rech kintaq aripik' chwach cruz?"
43019011	Ruk'ut Jesús xub'ij che Pilato: K'ob'alo aq'atb'altzij pinwi' mat' yo'om q'atb'altzij paq'ab' rimal Dios, rechi' chir naq xnujach paq'ab' nimlaj mak k'o chirij.
43019012	Ruk'ut Pilato kraj re' kutzqapsaj b'ik Jesús, pumul ajwab' kech wnaq aj Israel xisik'nek' xkib'ij: "Wa katzq'apsaj jn chije' at ta jink'isik ruk' César, nejel naqpla' chir kukoj rib' che nimlaj ajtaqnel putike'lam, june' rajch'oj César."
43019013	Re'chir Pilato xuta' ni'j yoloje' xresajlaq Jesús tere' xkub'e' Pilato puq'atb'altzij chir kb'ix lajlik b'aj che xoq'je' Gabata kb'ix che pkich'ab'al wnaq aj Israel.
43019014	Xa' k'ut chwaq' chik nimq'ij Pasc kraj kab'lajuj (12:00) chik re'chir xub'ij Pilato chke ajwab' kech wnaq aj Israel: "Chiwlamuch jn nim'laj ajtaqnel iwech."
43019015	Sub'laj kow xisik'en ire', xkib'ij: "¡Wesajlaq, wesajlaq, ripa' chwach cruz!" Ruk'ut Pilato xub'ij chke: "¿Kiwaj ix chir en kinrip jn nimlaj ajtaqal iwech chwach cruz?" Xkib'ij k'ut kajwal ajnimnel rech loq'laj jaj che Pilato: "Xo'w César nimlaj ajtaqnel k'o pqawi' oj," xicha' kinejel.
43019016	Tere' Pilato xujach Jesús pe kiq'ab' ajxolta't rechwa' krip chwach cruz. Xkichapo tere' xkik'amb'ik.
43019017	Xelb'ik Jesús xuk'amb'ik ucruz je' xkik'am b'ik pe jn chaqap jib' chir "Gólgota" ub'i' pkich'ab'al wnaq aj Israel.
43019018	Tla' k'ut xripwa' Jesús xoq'je' xirip ruk' Jesús kyeb' (2) chijab', jun xrip puse'b'al Jesús jnchik xrip pumax.
43019019	Ruk'ut Pilato xutz'ib'aj ni'j yoloj chwach jn tz'alam xukoj puwi' ucruz Jesús, kub'ij: "JESÚS AJ NAZARET NIMLAJ AJTAQNEL KECH WNAQ AJ ISRAEL."
43019020	Sub'laj k'ut wnaq aj Israel xkinik'ij, mpa' chunaqaj tilimit Jerusalén xripwa' Jesús, ni'j yoloje' tz'ib'tal pkich'ab'al wnaq aj Israel xoq'je' pe kich'ab'al wnaq aj griego xoq'je' tz'ib'tal pch'ab'al Latin.
43019021	Kib'ij k'ut kajwal ajnimnel rech loq'laj jaj che Pilato: "Kux rech xatz'ib'aj: 'Nimlaj ajtaqnel kech wnaq aj Israel,' xa'ne' chir re' xub'ij: 'En, En nimlaj ajtaqnel kech wnaq aj Israel."'
43019022	Ruk'ut Pilato xub'ij chke: "Kuxpla' xintz'ib'aj, xintz'ib'aj," xcha' chke.
43019023	Re'chir xriptaj Jesús chwach cruz kimal ajxolta't, xkik'am uq'u' Jesús xkib'an kijab' (4) chqab' che, jn chqab' chkijujnal, pumul jnchik uq'u' chir xa' jun ut'isik b'onom, ajsik suk'te' kem.
43019024	Xkib'ij ajxolta't chikiwach: "Mqarich'oj, xa'ne' qatzaqa' suerte chirij, rechwa' q'aljenek naq kch'akew rech." Jla' k'ut xb'anek mpa' jla' tz'ib'tal knaq chpam tyox wuj chir kub'ij: "Xkijach enq'u' chikiwach xoq'je' xkitzaq suerte chirij enq'u'." Jri' k'ut xkib'an ajxolta't.
43019025	Iwa'l k'ut ruk' ucruz Jesús, uchuch Jesús xoq'je' uchaq' uchuch Jesús, ch'il María rixiqil Cleofas, xoq'je' María chir kb'ix Magdalena che.
43019026	Re'chir Jesús xril uchuch xoq'je' xril jn ajtarnel rech chir sub'laj loq' xrilo, Jesús xub'ij che uchuch: Nan, wula' awal chir k'o awuk', xcha' che.
43019027	Xoq'je' xub'ij che jn ajtarnel rech: Wula'much achuch chir k'o awuk', xcha' che. Ruk'ut jn ajtarnel la' xuk'uluj uchuch Jesús chirchoj che jn hora la'.
43019028	Re'chir xq'ax ri', ret'am k'ut Jesús chir xb'antaj nejel, xoq'je' rechwa' kb'antaj chpa' tz'ib'tal knaq chpam tyox wuj, Jesús xub'ij: Kcheqej enchi'.
43019029	K'o k'ut tla' jn q'ab'al najnaq che vinagre, ruk'ut ajxolta't xkik'am jn potzpo'y xkipapaj che vinagre tere' xkiya' chutza'm jn aj tere' xkiya' chichi' Jesús.
43019030	Re'chir Jesús xutij vinagre, xub'ij: Xb'antaj nejel. Xuxulb'a' k'ut uwi' xel ranme'.
43019031	Ruk'ut wnaq Rilk'wa'l Israel rimal chir jn q'ijla' rech b'amb'al ukiji'k uk'ulik nimq'ij Pasc, ruk'ut kikuerp naq chir iriptel chwach cruz kumajta chir k'yel knaq tla' mpa' jnchik q'ij xo'wta chir xuraq q'ij rech uxumb'al, xa'ne' jn q'ijla' nim ub'antejik, rechi' chir ajwab' kech wnaq aj Israel xkita' toq'ob' che Pilato rechwa' q'ab' kiqan naq chir ik'o chwach cruz, chirwa ik'aselna xoq'je' rech kyeswa' tla'.
43019032	Xipe k'ut ajxolta't nab'e xkiq'ab' raqan jn ajb'anal k'ax tere' xkiq'ab' raqan jnchik ajb'anal k'ax chir iriptel ruk' Jesús.
43019033	Pumul re'chir xyo'pen ruk' Jesús, xkilo chir kamnaq chik, xkiq'ab' te'chik raqan.
43019034	Pumul jun chke ajxolta't xujuch' puk'alk'ax Jesús ruk' jn ch'ich' chir jutz'utz' uwi', pa'nim k'ut xel laq kik' ch'il ja'.
43019035	Jun chir xrilo kuya' ub'ixik, saqlajtzij chir kux kub'ij, rechwa' kikoj ix, ret'am re' xoq'je' chir saqlaj tzij kub'ij.
43019036	Jri' xraqtejek rechwa' kb'antejek chpa' tz'ib'tal chpam tyox wuj: "K'ot ub'aqil re' q'apek."
43019037	Kub'ij xoq'je' loq'laj tyox wuj: "Kilna uwach jun chir xkisokoj che jn ch'ich' jutz'utz' uwi'."
43019038	Xo'w xq'aten ri' xpe jn chij José ub'i' chir kpe Arimatea, re' k'ut chir xkojen chirij Jesús po'wle'kil, rimal chir kuxij rib' chke ajwab' kech wnaq aj Israel, xuta' k'ut toq'ob' che Pilato rechwa' kuk'amb'ik ukuerp Jesús, ruk'ut Pilato xuya'b'ik ukuerp Jesús che José.
43019039	Xpe xoq'je' Nicodemo jun chir xo'pen ruk' Jesús chaq'ab', nab'e knaq, xuk'amlaq mirra, yujtel ruk' k'ok'laj kumb'al kraj jn ok'al (100) libra ralal.
43019040	Ruk'ut José ch'il Nicodemo xkik'am b'ik ukuerp Jesús xkipis pe jn k'ul, xkitzaq k'ok'laj kumb'al chirij chpa' k'amannaq chke wnaq aj Israel umuqik kikamnaq.
43019041	Tla' chpa' xripwa' Jesús k'o chq'ab' jib' chir tikom che' ch'il kotz'e'j k'o k'ut tla' jn k'ak' muqb'al chir oksamtaj.
43019042	Tla' k'ut xmuqwa' Jesús rimal chir naqaj k'owa' jn muqb'al la' xoq'je' mpa' jn q'ijla' rech b'amb'al ukiji'k k'ulb'al q'ij sábado chir tyox q'ij.
43020001	Jn nab'e q'ij rech smana xye María Magdalena sub'laj q'ab' moyna uwach chichi' muqb'al, xril k'ut chir esam chik jn b'aj chir kutz'apij uchi' muqb'al.
43020002	Xutzaq ranim, xye ruk' Simón Pedro ch'il jnchik ajtarnel rech Jesús jun chir sub'laj loq' xi'il rimal Jesús, xub'ij chke: "Xe'ses b'ik ukuerp Qajwal Jesús chpam muqb'al qet'am tuk'ut jalchi' xya'wa' chi'."
43020003	Xelb'ik Pedro ch'il jnchik ajtarnel rech Jesús, xib'e chichi' muqb'al.
43020004	Che ikyeb' (2) anim ki'no, pumul jnchik ajtarnel sub'laj xutzaqna ranim chwach Pedro, nab'e xo'pen chichi' muqb'al.
43020005	Xchake' k'ut chichi' muqb'al, xril jn k'ul chir k'o knaq tla', pumul re' xoktb'ik chpam muqb'al.
43020006	Chirij k'ut re' xok b'ik Simón Pedro chpam muqb'al, xoq'je' xrilo chir k'o jn k'ul tla'.
43020007	Xoq'je' xril jn k'ul chir xo'kes puwi' Jesús chir jnamt k'owa' ruk' ni'jchik k'ul, xa'ne' jalan sutelwa' knaq.
43020008	Xok b'ik xoq'je' jnchik ajtarnel rech Jesús, jun chir nab'e xo'pen chichi' muqb'al, xril k'ut chir kux xraqtejek, tere' xkojnek.
43020009	Pumul chinime' kich'ob't ire' chir kux tz'ib'tal knaq chpam tyox wuj chir kub'ij chir rajwixik Jesús k'astajna chikixo'l kamnaqib'.
43020010	Ruk'ut kyeb' (2) ajtarnel rech Jesús xitzalaj b'ik Jerusalén.
43020011	Pumul María q'ej kub'an knaq chichi' muqb'al, re'chir q'ej ku'no xchake' chirilik muqb'al.
43020012	Xril k'ut kyeb' (2) utaqo'n kaj chir saq kiq'u' ikub'ul tla' jun kub'ul chpa' xkije'wa' uwi' Jesús jnchik kub'ul tla' chpa' xkije'wa' raqan.
43020013	Ruk'ut kyeb' (2) utaqo'n kaj xkib'ij: At xaq, ¿kux rech kto'q'ek? Ruk'ut María xub'ij chke: "Mpa' xk'amb'ik ukuerp Qajwal Jesús xoq'je' wet'amta jalchilo xya'wa' chi'."
43020014	Xo'w xb'i'taj ni'j yoloje' rimal re'chir xkay chirij xril pnaq Jesús chir wa'l tla', pumul xrilta chirwa re' Jesús.
43020015	Jesús xub'ij che: At xaq, ¿kux rech kt'o'q'ek? ¿Naq katzukuj? Xub'ij María prechwa' chir re' jn ajchajal chqab' jib'la', xub'ij k'ut che: "Tat, wa At xak'am b'ik ukuerp Jesús, b'i'j chwe jalchi' xaya'wa' chi', en kink'am b'ik k'e enmuqu'."
43020016	Jesús xub'ij che: ¡María! Ruk'ut re' xka'y chirij xub'ij che pkich'ab'al wnaq aj Israel: "¡Rab'oni!" Ajtyojnel cha' pe jnchik ch'ab'al.
43020017	Ruk'ut Jesús xub'ij che María: Mnachopoj, mpa' maja'na kimpeqe' tla' chpa' k'owa' Enqaw, pumul jat kuk' wixlal, b'i'j chke ire' chir En, kimpeqe' chpa' k'owa' Enqaw xoq'je' Iqaw ix, Dios wech En, xoq'je' iwech ix.
43020018	Ruk'ut María Magdalena, xye chub'ixik chke ajtarnel rech Jesús: "Chir xril uwach Qajwal Jesús," xoq'je' chir re' Jesús xub'ij ni'j chpa'kuxe' che.
43020019	Xqaj q'ij, che nab'e q'ij rech smana, ruk'ut ajtarnel rech Jesús kitz'apim kib' pajaj rimal uxib'il kib' chikiwach ajwab' kech wnaq aj Israel, xo'pen k'ut Jesús tla' chpa' ik'owa', te xkilo xa't qe'n xwab' chikixo'l ajtarnel rech, xub'ij chke: K'olaq jn uxunem rech anme' iwuk'.
43020020	Re'chir xb'i'taj ni'j yoloje' rimal, xuk'ut uq'ab' chikiwach xoq'je' xuk'ut uk'alk'a'x chikiwach, ruk'ut ajtarnel rech sub'laj xiki'ktek chirilik Jesús.
43020021	Ruk'ut Jesús xub'ij chke jumulchik: K'olaq jn uxunem rech anme' iwuk'. Jla' chpa' Enqaw xnutaqlaq chub'anik uchak, jla' xoq'je' En, kxintaq b'ik chub'anik Enchak.
43020022	Xb'itaj k'ut ri' rimal, xuxut'uj Loq'laj Santil pikiwi' ire', xub'ij: Chik'ama' Loq'laj Usantil Qajwal Dios.
43020023	Naq chir ix kisach kimak, ni'je' ksachtaj kimak, naq chir ix kisacht kimak, ni'je' ksacht kimak.
43020024	Pumul Tomás jun chke kab'lajuj (12) ajtarnel rech Jesús chir kb'ix Gemelo che, k'ot kuk' rich'il re'chir xo'pen Jesús.
43020025	Ruk'ut ni'jchik ajtarnel xkib'ij che: "Tomás, oj xqil uwach Qajwal Jesús chir k'aslek." Ruk'ut re' xub'ij chke: "Kinkojt en wa k'aslek, suk'te' kwilna ruk' emb'aqwach retal clawix chq'ab' xoq'je' kinkojna uwi' enq'ab' tla' chpa' xokwa' clawix, xoq'je' kinkojna enq'ab' pu k'alk'ax."
43020026	Qatannaq chik waxqib' (8) q'ij, xkimuluj kib' jumulchik ajtarnel rech Jesús, chpam jn jaj xoq'je' k'o Tomás kuk' ire'. Tz'aptel k'ut uchi' jaj re'chir xo'pen Jesús, xkije' chikixo'l ajtarnel rech, xub'ij chke: K'olaq jn uxunem rech anme' iwuk'.
43020027	Pa'nim k'ut xub'ij che Tomás: Tomás, kojo' uwi' aq'ab' wural xoq'je' wula' Enq'ab' xoq'je' kojo' aq'ab' pink'alk'a'x, mab'an kyeb' (2) che akojb'al xa'ne' katkojnaq.
43020028	Ruk'ut Tomás xub'ij che Jesús: "At Wajaw xoq'je' Dios wech."
43020029	Ruk'ut Jesús xub'ij che Tomás: ¿Mpa' xnawlo rechi' xatkojnek? Sub'laj utz kech naq chir xinkilta pumul xikojen chuwij.
43020030	K'o k'ut sub'laj mayjab'al xub'an Jesús chikiwach ajtarnel rech, chir tz'ib'telt chpam jn wuje'.
43020031	Ni'j mayjab'al chir tz'ib'tal knaq chpam jn wuje', xtz'ib'xek rech kixkojon wa ix, chir Jesús Re' Cristo Uk'ijol Qajwal Dios, xoq'je' wa kixkojon che Re', kiraq jn k'aslemal rech chb'e q'ij chb'e saq.
43021001	Xo'w xq'aten ri', Jesús xuk'ut rib' jumulchik chikiwach ajtarnel rech, chichi' jn tik'lek ja' chir Tiberias ub'i', jri' k'ut uk'utik rib' xu'no.
43021002	Kiroqom kib' Simón Pedro ch'il Tomás chir kb'ix Gemelo che, ch'il Natanael chir aj Caná rech Galilea, ch'il kyeb' (2) uk'ijol Zebedeo xoq'je' ik'o kyeb' (2) chik chke ajtarnel rech Jesús.
43021003	Ruk'ut Simón xub'ij chke: "En kimb'e pchapaj kar." Ruk'ut ire' xkib'ij che: "Oj xoq'je' qojb'e awuk'." Xib'e k'ut xyok chpam jn ch'ich' chir kib'in puwi' ja', pumul k'ot naq kar xkichap che jn q'ab'la'.
43021004	Pumul re'chir saqrem ku'no, xa't qe'n xuk'ut rib' Jesús chikiwach chichi' tik'lek ja' pumul ajtarnel rech ket'amta chirwa re' Jesús.
43021005	Xub'ij k'ut Jesús chke: Ix elb'om, ¿k'o chik ichopom? Ruk'ut ire' xkib'ij che: "K'ot qachopom."
43021006	Ruk'ut re' xub'ij chke: Chitzaqa' ik'at puse'b'al ch'ich' chir kib'in puwi' ja', tla' tere' k'o kichopo xkitzaq k'ut kik'at tla'. Kikon tuk'ut chik chresik laq kik'at paja' mpa' sub'laj xnaj che kar.
43021007	Ruk'ut jn ajtarnel chir sub'laj loq' ki'il rimal Jesús xub'ij che Simón Pedro: "¡Re' Qaqjaw!" Xo'w xuta' Simón Pedro chir xb'i'x che chir re' Qaqjaw xukoj uq'u' mpa' resam pnaq uq'u' jla' xutzaq rib' paja' xuk'ulu' Jesús.
43021008	Pumul ni'jchik ajtarnel rech Jesús xib'e chpam ch'ich' chir kib'in puwi' ja' kicharem kik'at najnaq che kar, naqaj k'ut ik'owa' che uchi' ja' kraj jn ok'al (100) metro ik'owa'.
43021009	Re'chir xiqajlaq chpam ch'ich' chir kb'in puwi' ja' xkil k'ut rchaq'a' chir k'o jn kar puwi' xoq'je' k'o kixlinwaj.
43021010	Jesús xub'ij chke: Chik'amalaq jujun chke kar chir xichopo.
43021011	Ruk'ut Simón Pedro xaq'an pch'ich' chir kib'in puwi' ja' xucharej k'ut uk'at suk'te' chichi' ja', jn k'ate' najnaq che nimaqtaq kar, k'o jn ok'al ka'wnaq oxlajuj (153) kar chpam, tne' sub'laj k'o chpam pumul xq'astajt kik'at.
43021012	Xub'ij k'ut Jesús chke: Kixinlaq nitija' waj. K'ot k'ut jnaq chke ajtarnel rech kub'an anme' kuta' che' Jesús: "¿Chir naq re'?" mpa' ket'am chir Re' Qaqjaw.
43021013	Xpe Jesús xuk'am jn kixlinwaj xuya' chke, xoq'je' xuya' jn kar chke.
43021014	Re'k'ut ri' uroxmul (3) chir Jesús kuk'ut rib' chikiwach ajtarnel rech re'chir Re' k'astajnaq chik chikixo'l kamnaqib'.
43021015	Re'chir xtijtaj almesal kimal; Jesús xub'ij che Simón Pedro: Simón uk'ijol Juan, ¿wa sub'laj knaloq'oj En chikiwach ni'je'? Simón Pedro xub'ij che Jesús: "Qatzij, Tat, At awet'am chir loq' katwilo." Ruk'ut Jesús xub'ij che: Tzukuj kecha' taq ral Enkirnere.
43021016	Jesús xuka'muluj ub'ixik che Simón: Simón uk'ijol Juan, ¿wa knaloq'oj? Ruk'ut Simón Pedro, xub'ij che: "Qatzij Tat, At awet'am chir loq' katwilo." Ruk'ut Jesús xub'ij che: Yuq'ujb'la' Enkirnere.
43021017	Jesús xuta' che Simón Pedro che uroxmul (3): Simón uk'ijol Juan, ¿wa loq' knawulo? Xpe k'ut ub'is Simón Pedro, mpa' Jesús xuta' che uroxmul (3): ¿Wa utz knawulo? Xuk'ulb'a' k'ut Simón Pedro: "Tat, At nejel awet'am, At awet'am chir loq' katwulo. Jesús xub'ij che: Tzukuj kecha' Enkirnere.
43021018	Qatzij, kimb'ij chaw, re'chir at k'alajlaq kaxim aq'u' chawij xoq'je' katb'ek chpa' kawaj at, pumul re'chir kab'an tata' kawa'lsaj aq'ab', jalan chik ko'ksan aq'u' xoq'je' ktuk'am b'ik chpa' kawaj tewa' at.
43021019	Jesús xub'ij ni'j yoloje' rech kuq'aljansaj ub'ixik chir kux che kamikal kuraq Simón Pedro, xoq'je' ruk' kux che kamikal kunimersaj uq'ij Qajwal Dios. Xo'w xb'i'taj ri' rimal xub'ij: Kat tarjaq chuwij.
43021020	Re'chir xka'y Pedro chirij xrilo chir taran jnchik ajtarnel rech Jesús chikij, jun chir loq' xi'il rimal Jesús, re'k'ut jn ajtarnele' chir xkub'e' puxuk'ut Jesús re'chir xkitij uk'isb'al snar, xoq'je' re' jn ajtarnele' chir xuta' che Jesús: "¿Tat, naq k'ut kjachaw awech pe kamikal?"
43021021	Re'chir Pedro xrilo, xub'ij che Jesús: "Tat, ¿ruk'ut june' kuxlo k'e kisaqwa' re'?"
43021022	Jesús xub'ij che: Wa kwaj En chir june' kamtena, suk'te' re'chir kintzalaj laq, ¿kux a wech at che? At kat tarjaq chuwij.
43021023	Xel k'ut ub'ixik ni'j yoloje' chikixo'l kinejel ajkojnel, chir jn ajtarnel chir loq' xi'il rimal Jesús kamtena, pumul Jesús xub'ijta chir kamtena, xa'ne' xub'ij: Wa kwaj En chir kamtena suk'te' re'chir kintzalaj laq, ¿kux a wech at che?
43021024	Re'k'ut jn ajtarnele' chir kuq'aljansaj ri', xoq'je' xutz'ib'aj knaq, qet'am k'ut chir kux kuq'aljansaj saqlaj tzij.
43021025	Sub'laj k'iy xub'an Jesús chir tz'ib'teltaj, cha't xtz'ib'ax nejel chir kux xub'an Jesús xoq'je' nejel chir kux xub'ij, kimb'ij en chir nejel wuj cha't ktz'ib'xek kuch'ijtre' chwach lew. B'antajaq b'la'.
44001001	Loq'laj Teófilo nab'e wuj chir xintz'ib'aj chaw, k'o chpam chir kux umajik uchak Jesús xunlaq, xoq'je' kux umajik tyojnem xunlaq.
44001002	Suk'te' xo'pen q'ij re'chir xtzalaj pkaj, xe'taq k'ek xuya' knaq taqnik rimal Loq'laj Santil chke Apóstoles rech chir ucho'om.
44001003	Xutij q'oxom, xkamek, re'chir xk'astaj uwach xk'uten che wunaqil chikiwach Apóstoles rech, tla' xuk'utwa' chir qatzij k'aslek, ka'wnaq (40) q'ij kub'lek xuk'ut rib' chikiwach, xyolow k'ut chirij jn nimlaj uq'atb'altzij Qajwal Dios
44001004	Re'chir uroqomrib' Jesús kuk' ajtarnel rech xuchilb'ej knaq chke chir myelb'ik pe tilimit Jerusalén xa'ne' kiwiyej jn jitenem rech Qajwal Dios chir ximb'i'j chiw.
44001005	Mpa' qatzij chir Juan Bautista xub'an qasnik ja' ruk' ja', pumul ix qasesna ija' rimal Loq'laj Santil pe kyeb'xub' q'ij.
44001006	Naq kiroqom kib' ruk' Jesús xkita' che: "Tat, ¿re'k'ut ni'j q'ijla' chir kakub'a'na jn nimlaj aq'atb'altzij pikiwi' Rilk'wa'l Israel?"
44001007	Xub'ij Re' chke: Iwext ix ret'maxik chir kux q'ij xoq'je' jan kub'an ri' Qajwal Dios, chir xo'w Re' k'o uq'atb'altzij chub'anik.
44001008	Pumul re'chir qaj Loq'laj Usantil Qajwal Dios piwi' kik'amna jn loq'laj kownel tere' kniq'aljansajna xo'wt che tilimit Jerusalén xa'ne' xoq'je' che nejel ujuyb'al Judea xoq'je' Samaria suk'te' che nejel tilimit rech uwach lew.
44001009	Xo'w xb'i'taj ni'j yoloje' rimal Jesús, chikiwach ire', xwa'lsesb'ik, jn sutz' xusutuj rij suk' xkil te'chik uwach.
44001010	Re'chir tijen kituyuj Jesús kpeqe' pkaj, xik'utun kyeb' (2) chijab' saq kiq'u' kuk' ire'.
44001011	Ruk'ut ni'j chijab'e' xkib'ij chke ajtarnel: Ix chijab' aj Galilea, ¿kux rech ixwa'l che ka'yem pkaj? Jesús chir xk'amb'ik chixo'l pkaj jla' k'ut upetik kpetek chpa' xiwulo.
44001012	Te' chi' xitzalajlaq ajtarnel rech Jesús Jerusalén, je' xyel laq Chujib' rech Olivos, chir k'o chunaqaj tilimit Jerusalén xkib'imb'ej k'ut jn chaqab' chir kb'imb'ex che jn q'ij sábado chir tyox q'ij chpa' kub'ij pixab'.
44001013	Ruk'ut chir xyo'pen pe tilimit Jerusalén xipeqe' che ukab' (2) tos jaj chpa' ijaqalwa' Pedro ch'il Juan, Santiago ch'il Andrés ch'il Felipe ch'il Tomás ch'il Bartolomé ch'il Mateo ch'il Santiago uk'ijol Alfeo ch'il Simón chir Zelote ch'il Judas uk'ijol Santiago.
44001014	Kinejel k'ut ire' kijachom kib', xa' janam kanme' che cha'wem ruk' Qajwal Dios kuk' ixiqib' ch'il María uchuch Jesús ch'il kuk' rixlal Jesús.
44001015	Che ni'j qijla' xwa'laj Pedro chikixo'l ajkojnel chirij Qajwal Jesucristo, kraj ik'o jn ok'al jn wnaq (120) che wnaq kiroqom kib' tla', xub'ij chke:
44001016	"Ix qaxlal, rajwixik kb'antajna chpa' tz'ib'tal chpam tyox wuj chir xya' rimal Loq'laj Santil che uchi' David chirij Judas, re'k'ut chir xuk'am kib'ej chijab' xkichap Jesús.
44001017	Mpa' xajlex Judas chqaxo'l xoq'je' xa' janam chak xya' chqe.
44001018	Pumul re' xuloq' jn chaqap jib' ruk' rijil chir xtojek rimal umak, ch'ikil uqajik xqaj pu'lew xb'i'taj upam, xel laq nejel upam.
44001019	Suk' xq'aljan chikiwach kinejel wnaq rech tilimit Jerusalén rechi' jla' ub'i' chaqap jib'la' pkich'ab'al ire', Hacéldama, jib' chir kik' uwach.
44001020	Mpa' tz'ib'tal knaq chpam wuj rech Salmos: 'B'anaq che richoj chir k'ot jnaq kije' chpam,' ruk'ut 'reqle'n yo'oq che jnchik.'
44001021	Rajwixik k'ut chir puk'exwach Judas qacha' jun chikixo'l chijab' chir xib'in quk' nejeltaq q'ij re'chir xkije' Qajwal Jesús chqaxo'l.
44001022	Xmajtajlaq re'chir xqases uja' Jesús rimal Juan suk'te' che jn q'ij re'chir xpeqe' pkaj, rajwixik k'ut chir jun chke ire' kok quk' rechwa' chir re' jun quk' kuya' ub'ixik chir Qajwal Jesús xk'astaj chikixo'l kamnaqib'," xcha' Pedro chke ajkojnel.
44001023	Xicha' kyeb' (2) chijab', José chir kb'ix Barsabás che xoq'je' kb'ix Justo che ch'il Matías.
44001024	Xich'aw k'ut ruk' Qajwal Dios xkib'ij: "At Tat, chir awet'am kanme' kinejel wnaq, k'utu' b'la' chqawach naq jun chir xacha' chke ikyeb' (2) chijab'e'.
44001025	Uk'ama' jn eqle'ne' rech jn chake' xoq'je' chub'ana' apóstol quk', eqle'n chir xuya' knaq Judas rimal chir xmaknek re'k'ut chir xye tla' chpa' ktanwa'."
44001026	Xtz'ib'ax k'ut kib'i' José ch'il Matías chwach kyeb' (2) taq b'aj, rechwa' kuk'ut Qajwal Dios naq chke ikyeb' (2) ucho'om. Ruk'ut Qajwal Dios Re' xuk'ut Matías. Xok k'ut Matías chikixo'l junlajuj (11) Apóstoles.
44002001	Re'chir xuraq nimq'ij Pentecostés kiroqom kib' kinejel ajkojnel chirij Qajwal Jesucristo, xa'k'ut janam kanme'.
44002002	Xa't qe'n xkita' jn tininek chir petnaq pkaj chpa' kub'an naq nimlaj kiq'i' chir kjub'eb'ek, xoq'je' xtinen che nejel jn jajla' chpa' ikub'ulwa'.
44002003	Xk'uten k'ut chikiwach chpa' urep q'a' xoq'je' xjachen pikiwi' pkijujnal.
44002004	Xinaj k'ut kinejel che Loq'laj Santil xkimaj k'ut ch'a'wem pe jnchik ch'ab'al chpa' Loq'laj Santil xuya' chke chir kib'ij.
44002005	Ik'o pnaq pe tilimit Jerusalén Judíos, chijab' chir kinimersaj ub'i' Qajwal Dios chir ipetnaq ptaq nejel tilimit rech uwach lew.
44002006	Ruk'ut chir xta'taj jn jumemek chpa' kiq'i' xkiraq kib' sub'laj che wnaq xoq'je' sach kik'u'x mpa' xich'ab'ex pkich'ab'al ire' pkijujnal.
44002007	Sub'laj k'ut sach kik'u'x xoq'je' xtzaq kik'u'x xkib'ij: "¿Chiwula'much kinejel tuk'ut ni'jla' chir kich'awlaq iwnaq aj Galilea?
44002008	¿Kux k'ut ub'anik qata' oj pqajujnal chir kux kib'ij pqach'ab'al rech tilimit chpa' oj k'se'naqwa'?
44002009	Ik'o k'ut chqaxo'l wnaq chir kipe Partos xoq'je' chir kipe Media ch'il chir kipe Elam ruk'ut oj chir qojpe Mesopotamia ch'il Judea xoq'je' wnaq chir kipe Capadocia ch'il wnaq chir kipe Ponto ch'il chir ipetnaq Asia.
44002010	Xoq'je' wnaq chir kipe Frigia xoq'je' wnaq chir kipe Panfilia ch'il wnaq chir ipetnaq Egipto xoq'je' wnaq chir ipetnaq ptaq ujuyb'al Libia chir k'o chwach tilimit Cirene xoq'je' wnaq chir kipe Roma ik'o chqaxo'l.
44002011	Xo'wt wnaq aj Israel xoq'je' wnaq chir it aj Israel pumul ikojennaq chirij Qajwal Dios xoq'je' wnaq aj Creta xoq'je' wnaq aj Arabia qata' kut oj chir kich'a'w pqach'ab'al, nimaqtaq mayjab'al rech Qajwal Dios."
44002012	Kinejel sub'laj xtzaq kik'u'x xoq'je' sach kik'u'x xkib'ij: "¿Kux k'ut uxlaj ri'?"
44002013	Pumul k'o ni'jchik kitz'e'nek kib'ij: "Ni'j wnaqla' iq'a'b'rel ruk' vino."
44002014	Tere' xwab' Pedro kuk' junlajuj (11) ajtarnel, kowk'ut xch'awek xub'ij chke: "Ix wnaq aj Israel xoq'je' iwenejel chir ixk'o wural Jerusalén, q'aljanaqb'la' chiwach xoq'je' chiya'b'la' ixikin che chir kux kimb'ij chiw.
44002015	Mpa' jla'ta chpa' kib'ij ix chir ire' iq'a'b'rel tene' b'elejeb' (9:00) hora rech usaqarb'al rech jn q'ije'.
44002016	Re'k'ut ri' ub'im knaq Joél chir ajq'axal uyoloj Qajwal Dios:
44002017	'Kub'ij Qajwal Dios chir ptaq uk'isb'al q'ij kutaqnelaq Loq'laj Santil pikiwi' kinejel wnaq, ruk'ut ik'ijol ix xoq'je' imi'al kiq'axajna uyoloj Dios, ruk'ut elb'om chir ik'o chixo'l ix kilna k'utumb'al chir kink'ut chikiwach, ruk'ut tata'ib' chir ik'o chixo'l ix kib'anna wichik'.
44002018	Ptaq ni'j qijla' kintaqnelaq Loq'laj Santil pikiwi' entaqo'n, chijab' ch'il ixiqib' xoq'je' kiq'axajna enyoloj.
44002019	Kink'ut mayjab'al pkaj xoq'je' kink'ut mayjab'al kem chwach lew, kik' ch'il q'a' ch'il ub'uqnem sib'.
44002020	Qu'merna uwach q'ij, kyaqerna uwach ik' chpa' ka'y kik' xe'taq uq'ijal upetb'al Qaqjaw chir nimlaj q'ij.
44002021	Nejel naqpla' chir kita' utoq'ob' Qajwal Dios kiraqna solb'alib' kib',' jri' xub'ij uyoloj Qajwal Dios."
44002022	Pedro xub'ij: "Ix wnaq rech Israel, chita'b'la' ni'j yoloje': Jesús aj Nazaret chij chir toqomlaq rimal Qajwal Dios chixo'l ix ruk' k'utumb'al rech ukownem Qajwal Dios, xoq'je' ruk' mayjab'al ch'il nimaqtaq k'utumb'al chir xub'an pub'i' Qajwal Dios chixo'l ix chpa' iwet'am ix xoq'je'.
44002023	Re'k'ut chir chpa' uchomnik Qajwal Dios chir ix xichopo tere' xijach pe kiq'ab' ajmak ire'k'ut chir xkirip chwach cruz, ixk'ut xikamsaj.
44002024	Re'k'ut chir xk'asb'a'x rimal Qajwal Dios chikixo'l kamnaqib' xtzqapses che uk'axil kamikal mpa' kamikal xkowan te'chik chuq'atxik uwach.
44002025	Mpa' jertaq tzij David xch'a'w knaq chirij Jesús xub'ij: 'En kub'lek kwil uwach Qaqjaw chir k'o chinwach, mpa' Re' je k'o pinse'b'al rechwa' k'ot ksilb'en wech, xa' jun kinkije'wa'.
44002026	Rechi' chir xki'ket wanme' xoq'je' xki'ket waq' kinyolwek xoq'je' nejel entyo'jil kije' pe jn ukub'ul k'u'x.
44002027	Mpa' kaxtujt knaq wanme' chikixo'l kamnaqib', xoq'je' kaya't che tyoxlaj ak'ijol chir q'ay utyo'jil.
44002028	Xak'ut b'ej rech k'aslemal chinwach xoq'je' knanojsajna che ki'kte'mal mpa' kat kije'na wuk'."'
44002029	"Ix qaxlal, chijab' chita'much kimb'ij jn saqlaj tzij chiw chirij qaxe'na'al David, xo'wt xkamek xoq'je' xmuqek ruk'ut chpa' muqtelwa' k'ona chqaxo'l chinime'.
44002030	Rechi' David chir ajq'axal uyoloj Qajwal Dios ret'am re', mpa' Qajwal Dios xub'ij knaq che chir qas qatzij che re' kuya'na jn loq'laj kub'ulb'al che jun che uxe'na'al chir kelknaq puk'exwach re'.
44002031	Kawulpa' tijen kril laq jer, jla' xch'a'w chirij uk'astajb'al Cristo; xoq'je' xub'ij chir Cristo kelt knaq chikixo'l kamnaqib' xoq'je' q'ayt utyo'jil.
44002032	Re'k'ut Jesús chir xwa'lses rimal Qajwal Dios chikixo'l kamnaqib' chir qanejel oj xqilo.
44002033	Rechi' xwa'lsesb'ik rechwa' k'e kub'o'q puse'b'al Qajwal Dios, xuk'am k'ut che Qajwal Dios Loq'laj Santil chir jitom che, xutaq k'utlaq Re' pqawi' oj; re'k'ut ri' chir tijen kito'o xoq'je' tijen kiwul ix chinime'.
44002034	Mpa' David xpeqe't re' pkaj, pumul xub'ij re': 'Qajwal Dios xub'ij che Qaqjaw: Kat kub'o'q pinse'b'al,
44002035	suk'te' chir kinya'na awajch'oj xe' awuqan.'
44002036	Rechi' chiwet'majb'la' ix nejel tilimit rech Israel, qatzij chir Jesús chir xitaq uripik chwach cruz, Qajwal Dios xub'an Qajwal che, xoq'je' xub'an Cristo che," xcha' Pedro chke.
44002037	Re'chir xkita' ni'j yoloje' xuchap kanme', xkib'ij che Pedro xoq'je' chke ni'jchik Apóstoles: "¿Kux k'ut qab'an chinime' ix qaxlal?"
44002038	Ruk'ut Pedro xub'ij chke: "Chitzalq'amij iwanme' xoq'je' chib'ana' iqasnek ja' chijujnal pub'i' Qajwal Jesucristo rechwa' kuytaj imak; xoq'je' kik'amna usip Loq'laj Santil.
44002039	Mpa' iwech ix chir kux xujit knaq Qajwal Dios xoq'je' kech iwilk'wa'l xoq'je' kech jnik'pla' chir naj ik'owa' xoq'je' xa' jnik'pla' chir kisik'ex rimal Qajwal Dios."
44002040	Ruk' ni'j yoloje' xoq'je' ruk' sub'laj ni'jchik yoloj kuq'aljansaj xoq'je' kuya' kichoq'ab' kub'ij chke: "Chisolo' iwib' che jn xe'na'ale' kech wnaq ajmak."
44002041	Xa' jla' jnik'pla' xkik'am uyoloj Qajwal Dios, xqases kija', xyok k'ut prajlal che jn q'ijla' kraj xub' mil (3,000) che wnaq.
44002042	Kinejel ajkojnel chirij Qajwal Jesucristo xa' jun iwa'lwa' chirij tyojnem kech Apóstoles, xoq'je' chirij jn raqb'alib', kijach kixlinwaj chikiwach, xoq'je' xa' jun iwa'lwa' chirij ch'a'wem ruk' Qajwal Dios.
44002043	Sub'laj che nab'alib' xpe pikiwi' nejel wnaq xoq'je' sub'laj che mayjab'al ch'il k'utumb'al xub'an Qajwal Dios chu'kiq'ab' Apóstoles.
44002044	Ruk'ut kinejel chir xikojnek, kiroqom kib' xoq'je' xa' janam roksik chpa'kux kech ki'no.
44002045	Kik'ij kijib' xoq'je' chpa'kux kech tere' kijach pwaq chikiwach chirij kux rajwixik chke.
44002046	Nejeltaq q'ij kiraqkib' chpam loq'laj jaj xa' janam utijik kixlinwaj ki'no, kiraq kib' chi'taq jaj ruk' ki'kte'mal, xoq'je' kinimersajt kib',
44002047	kinimersaj uq'ij Qajwal Dios xoq'je' utz ki'il kimal wnaq, ruk'ut Qajwal Dios k'e ujunuj kuk' jun puq che ajkojnel chirij Qajwal Jesucristo, jnik'pla' chir kisoltaj che kimak nejeltaq q'ij.
44003001	Ipaqelb'ik Pedro ch'il Juan chpam loq'laj jaj che ch'a'wem ruk' Qajwal Dios, xub' (3:00) hora rech uqajb'al q'ij re'k'ut hora la' rech b'amb'al ch'a'wem ruk' Qajwal Dios.
44003002	K'o k'ut jn chij k'oltajnaq raqan suk' jla' k'se'naq, k'amlaq nejeltaq q'ij je kya' chichi' okb'al rech richoj Qajwal Dios ub'i' La Hermosa, rechwa' kuta' uto'b'al chke wnaq chir kyok' chpam loq'laj jaj.
44003003	Ruk'ut chir xril kiwach Pedro ch'il Juan chir okem kib'an chpam loq'laj jaj xuta' uto'b'al chke.
44003004	Xyek'ut kiwach Pedro ch'il Juan, ruk'ut Pedro xub'ij che: "Jawla'much."
44003005	Ruk'ut re' xye uwach chikij, riyi'em re' chir k'o kya' che.
44003006	Xub'ij k'ut Pedro che: "K'ot saq pwaq ch'il qan pwaq wuk' pumul chir kux k'o wuk' kinya' chaw, pub'i' Qajwal Jesucristo aj Nazaret, katb'inaq."
44003007	Ruk'ut Pedro xuchap use'b'al uq'ab' jn chije' chir yab', xuwa'lsaj, cha'nim k'ut xkowar upam raqan xoq'je' umopil raqan.
44003008	Xikpenk'ut xwab'ek xoq'je' xb'inek xokb'ik kuk' Juan ch'il Pedro chpam loq'laj jaj, xb'ink'ut xoq'je' kxik'panek xoq'je' kunimersaj ub'i' Qajwal Dios.
44003009	Xkilk'ut kinejel wnaq chir kb'inchik xoq'je' chir kunimersaj ub'i' Qajwal Dios.
44003010	Xkit'maj uwach chir re' june' kuta' uto'b'al xoq'je' chir re' kub'e' chichi' okb'al rech richoj Qajwal Dios ub'i' La Hermosa, sub'laj xtzaq kik'u'x.
44003011	Ruk'ut jn chije' chir utzchik raqan uchopomna chikiq'ab' Pedro ch'il Juan, animk'ut xyokb'ik wnaq chpam loq'laj jaj, xyo'pen tla' chpa' ik'owa' ire' parqan jaj chir kb'ix rech Salomón che, sub'laj xtzaq kik'u'x.
44003012	Xrilk'ut Pedro chir xyo'pen wnaq kuk' ire' xub'ij chke: "Ix wunaq rech Israel ¿kux rech sub'laj ktzaq ik'u'x xoq'je' kux rech chir sub'laj xye iwach chiqi'j kawulpa' chir ruk' qachoq'ab' xqakunuj jn chije'?', rimal lewa' chir utz qab'onom ruk' Qajwal Dios chir xqa'nche jn chije' chir xb'inek.
44003013	Dios kech Abraham, Isaac ch'il Jacob, Dios kech qachuch qaqaw Re'k'ut chir xunimersaj ub'i' Uk'ijol Jesús, Re'k'ut Jesús chir xijacho xoq'je' xiya' iwij che, chwach Pilato re'chir xuchomaj Pilato utzaqpsesik.
44003014	Pumul xiya' iwij chwach jn tyoxlaj chij xoq'je' suk'laj chij xoq'je' xita' puk'exwach Re' chir ktzqapses jn chij chir ajkamsel.
44003015	Xikamsaj k'ut rajaw k'aslemal, Re'k'ut chir xwa'lses rimal Qajwal Dios chikixo'l kamnaqib' chir xqil oj.
44003016	Jn chije' chir tijen kiwulo xoq'je' iwet'am uwach utzchik rimal ukojb'al chirij Qajwal Jesús re'k'ut Jesús chir tzaq'at ukunxik xub'an knaq chiwach ix iwenejel," xcha' Pedro chke.
44003017	"Ruk'ut chinime', ix wixlal, rimal chir ixk'o paqu'mal rechi' jri' xib'an che Jesús xoq'je' iq'atb'altzij jri' xki'no.
44003018	Pumul Qajwal Dios ub'im knaq che kichi' kinejel ajq'axal uyoloj, chir Cristo q'axna pk'ax jla'k'ut xb'antejek.
44003019	Rechi' chik'exa' iwanme' xoq'je' chitzalq'amij iwanme' rech ksachtajwa' imak.
44003020	Rechwa' chir kpe Jesucristo chixo'l ix kuk'amlaq utzlajtaq q'ij chiw xoq'je' kutaqlaq che uka'mul (2) Cristo Jesús, chir cha'tel rimal Qajwal Dios,
44003021	pumul chinime' Jesucristo rajwixik k'e pkaj suk'te' re'chir Qajwal Dios kub'anna ukiji'k nejel chpa' xub'ij knaq Qajwal Dios che kichi' tyox lajtaq ajq'axal uyoloj chir xikije' jer tzij.
44003022	Moisés qatzij xub'ij: 'Jn ajq'axal uyoloj Qajwal Dios kwa'lsesna rimal Qajwal Dios chikixo'l iwixlal ix chpa' en, chita'b'la' rech, nejel chir kux kub'ij chiw.
44003023	'Naqpla' chir kukojt rech jn ajq'axal uyoloj Qajwal Dios ksachna uwach chikixo'l tilimit.'
44003024	"Xoq'je' kinejel ajq'axal uyoloj Qajwal Dios, xmajtajlaq ruk' Samuel xoq'je' ni'jchik ajq'axal uyoloj Qajwal Dios chir xiq'axek, xoq'je' kinejel chir xkiya' ub'ixik ni'j qije'.
44003025	Ix chir ix kilk'wa'l ajq'axal uyoloj Qajwal Dios xoq'je' ix rilk'wa'l jitenem chir Qajwal Dios xujit knaq chke ichuch iqaw jri'k'ut xub'ij che Abraham: Rimal axe'na'al chir k'e Entewchi'jwa' nejel wnaq rech uwach lew.
44003026	Re'chir Qajwal Dios xuwa'lsaj Uk'ijol chikixo'l kamnaqib', nab'e xutaqlaq iwuk' ix rechwa' kxutewchi'j xoq'je' rechwa' chir ptaq ijujnal kiya' knaq ub'anik mak."
44004001	Re'chir kitijen che yoloj Pedro ch'il Juan kuk' wnaq, xipe chikij ire' ajnimnel rech loq'laj jaj xoq'je' kajwal aj chajal loq'laj jaj xoq'je' aj Saduceos.
44004002	Sub'laj xpe kiywal, rimal chir Pedro, ch'il Juan kityojij wnaq xoq'je' kiya' ub'ixik chir Jesús xk'astaj chikixo'l kamnaqib'.
44004003	Xkichap k'ut Pedro ch'il Juan, xyekichijij suk'te' chukab' q'ij mpa' uqajb'al qijchik che jn q'ijla'.
44004004	Pumul ik'iy chir xkita' uyoloj Qajwal Dios xikojnek, rajlal kinejel wnaq kraj ik'o job' mil (5,000).
44004005	Ruk'ut jnchik q'ij xkiraq kib' pe tilimit Jerusalén q'atb'altzij ch'il ajwab' ch'il ajtyojel pixab' rech tilimit.
44004006	Ruk'ut Anás chir ajwab' kech ajnimnel rech loq'laj jaj ch'il Caifás ch'il Juan ch'il Alejandro ijnik'pla' chir ikixe'na'al ajwab' kech ajnimnel rech loq'laj jaj.
44004007	Xkiya' k'ut Juan ch'il Pedro chikixo'l, xkik'otij kichi' xkib'ij chke: "¿Naq k'ut ya'wnaq q'atb'altzij chiw naq lewa' pub'i' xikunujwa' jn chije'?"
44004008	Ruk'ut Pedro najnaq che Loq'laj Usantil Qajwal Dios xub'ij chke: "Ix q'atb'altzij rech tilimit xoq'je' ix ajwab'.
44004009	Wa oj poq'ij k'otix qachi' rimal jn utzil chir xb'an che jn yab'e', kta' chqe chir naq pub'i' xkuntajwa'.
44004010	Chiwet'maj ix iwenejel xoq'je' nejel tilimit Israel chir jn chije' chir k'o chiwach chinime' xu'tzer knaq pub'i' Jesucristo aj Nazaret chir ix xitaq uripik chwach cruz, re'k'ut chir xwa'lses rimal Qajwal Dios chikixo'l kamnaqib'.
44004011	Re'k'ut Jesús 'jn b'ajla' chir ix ajyakal jaj xitzaq pnaq jla' re'k'ut jn b'ajla' rech utz'u'k jaj.'
44004012	Mpa' k'ot jnaqchik chir k'o solb'alib' ruk', mpa' loq't qojsolta rimal jnaqchik b'i' chir yo'om chikixo'l wnaq chwach lew," xcha' Pedro chke.
44004013	Xkilk'ut q'atb'altzij chir Pedro ch'il Juan chir kixijt kib' che yoloj, xaq'aw kiwach chke chir ire' ikije'naqt ptyojb'alib' xtzaq kik'u'x xoq'je' xaq'aw kiwach chke chir ire' xikije' ruk' Jesús.
44004014	Kilk'ut jn chij chir wa'l kuk' Pedro ch'il Juan chir utzernaq chik, k'otchik xkib'ij.
44004015	Xkib'ij k'ut chke Pedro ch'il Juan chir kyelb'ik chikixo'l aj Sanedrín, xyok knaq ire' che k'elaj tzij.
44004016	Xkib'ij: "¿Kux k'ut qa'n chke ni'j chijab'e'? Kinejel wnaq rech tilimit Jerusalén ket'am chir qatzij xkib'an jn k'utumb'ale' qojkont chub'ixik chir qatzijta.
44004017	Pumul rechwa' chir Juan ch'il Pedro kiya'wa' knaq ub'ixik ub'i' Jesús chikixo'l wnaq, k'e qaxb'ij rechwa' chir mikiya' chik ub'ixik chke wnaq."
44004018	Xisik'ex k'ut, xya' jn taqnik chke chir loq' te'chik kiyolow pub'i' Jesús.
44004019	Pumul Pedro ch'il Juan xkik'ulb'a' kiwach xkib'ij chke "Chiq'ata'much tzij, wa utz k'ut chwach Qajwal Dios chir qata'na iwech ix chwach Re',
44004020	mpa' qoj kowanta chir qaya'qan ub'ixik chir kux qilom xoq'je' kux qato'om."
44004021	Ruk'ut aj Sanedrín sub'laj tzij xkib'ij rechwa' kixib'ij Juan ch'il Pedro; tere' xyekitzqapsaj b'ik, mpa' k'ot xraqta chikij rechwa' kitz'apex pche' chikiwach tilimit; mpa' kinejel wnaq kinimersaj ub'i' Qajwal Dios rimal chir kux xkilo.
44004022	Jn chije' chir xkuntaj knaq ruk' ukownem Qajwal Dios, ujolomchik ka'wnaq (40) ujnab'.
44004023	Xitzqapses k'utlaq, xik'un kuk' kich'il xkib'ij chke chir kux xkib'ijlaq kajwal ajnimnel rech loq'laj jaj, xoq'je' kimal ajwab' rech tilimit.
44004024	Ruk'ut ire' chir xkito'o, xa' janam kiwach; kow xkich'ab'ej Qajwal Dios xkib'ij: "Qajwal Dios, sub'laj nim ab'antejik, at chir xab'an kaj xoq'je' uwach lew ch'il mar, xoq'je' xab'an jnik'pla' chir kux k'o pkaj, kux k'o chwach lew, kux k'o pe mar.
44004025	At chir xataqlaq Loq'laj Santil chub'ixik che uchi' David: '¿Kux rech kich'ujer wnaq chir it aj Israel? ¿Kux rech kib'an chomnik chir k'ot kchakanwa'?
44004026	Xyo'pen k'ut nimaqtaq q'atb'altzij xoq'je' kiki'jol, xkiraq kib' xa' janam kiwach chawij At Qajwal Dios, xoq'je' chirij Ak'ijol Jesucristo,' jla' k'ut xub'ij David.
44004027	"Mpa' qatzij chir kux xub'ij knaq David, Herodes ch'il Poncio Pilato ch'il wnaq chir it ajtilimit Israel, ch'il wnaq aj Israel xkiraq kib' chpam jn tilimite' chirij Jesús, jn tyoxlaj ataqo'n.
44004028	Rechwa' kb'antejek chir kux uchomam knaq sub'laj jer loq'laj akownem ch'il ajwerem awech chir jla' kb'anek.
44004029	Ruk'ut chinime' Qajwal Dios wula'much jn xib'nek chir kib'an chqe' oj chir oj ataqo'n; ya'b'la' chqe', chir oj ataqo'n chir mqaxij qib' che ch'a'wem chirij ayoloj.
44004030	Ruk' akownem qakunuj yab', qab'ana' nimaqtaq k'utumb'al xoq'je' mayjab'al pub'i' Jesús tyoxlaj ak'ijol," xicha' che Qajwal Dios.
44004031	Ruk'ut xb'antaj kich'awem ruk' Qajwal Dios, jn jaj chpa' kimulumwa' kib' ire' sub'laj xyiknek xoq'je' xinajses knaq kinejel che Loq'laj Santil. Xoq'je' xkixijt kib' chub'ixik uyoloj Qajwal Dios.
44004032	Ruk'ut nejel wnaq chir xikojnek xa' jun xki'no, xoq'je' xa' jun anme', k'ot jun xub'ij enmib'i'l en chir k'o wuk' mpa' k'otchik jun rajaw; kech kinejel.
44004033	Xoq'je' ruk' nimlaj kownem, Apóstoles kiq'aljansaj chir qatzij xk'astaj Qajwal Jesús chikixo'l kamnaqib', sub'laj k'ut ritzil ranme' Qajwal Dios pikiwi' kinejel ire'.
44004034	K'ot jnaqaq chikixo'l ire' chir kuq'axaj rajwixik, mpa' naq chir k'o kimib'i'l kik'ij, ruk'ut rijil chpa'kux chir kik'ij kik'amlaq chke Apóstoles.
44004035	Kik'amlaq k'un kiya' chke Apóstoles, kjach k'ut chikiwach naq chir k'o rajwixik chke.
44004036	Ruk'ut José chir kb'ix Bernabé che kimal Apóstoles, jn b'i're' kub'ij, "Uk'ijol jun chir kuya' anme' chke wnaq," uxe'na'al knaq Leví, je' k'ut k'se'naq Chipre.
44004037	K'o k'ut jn chaqap ujib' chir xuk'ij, xuk'amlaq rijil xuya' chke Apóstoles rech Jesús.
44005001	Pumul k'o jun chij chir Ananías ub'i' ch'il rixiqil chir Safira ub'i', xuk'ij jnujib'.
44005002	Xuk'am k'utknaq chaqap rijil jn jib'e', xrit'maj k'ut rixiqil xoq'je'; xuk'amlaq chaqap pwaq chke Apóstoles.
44005003	Ruk'ut Pedro xub'ij che: "Ananías, ¿kux rech xanimaj xnajses awanme' rimal tzel rechwa' kasokaj Loq'laj Usantil Qajwal Dios chir xak'am knaq chq'ab' rijil jib'?
44005004	¿Wa awech tuk'ut jib' chir xachomaj xak'ij? ¿Awech tuk'ut pwaq? Xoq'je', ¿kux rech chir xaya' jn b'onoje' pawanme'? Wnaqt xyasokaj, xa'ne' Qajwal Dios xasokaj," xcha' Pedro che.
44005005	Re'chir xuta' Ananías ni'j yoloje', xtzaq pu'lew, xkamek; xpek'ut jn nimlaj uxib'ilib' chikij kinejel chir xkito'o.
44005006	Xipek'ut ni'j elb'om, xkipis ukuerp xkesajb'ik xye kimuqu'.
44005007	Kraj xub' (3) hora uxo'l re'chir xokb'ik rixiqil Ananías, ret'amt re' chir kux xraqtejek.
44005008	Xub'ij k'ut Pedro che: "¿B'ij chwe chir wa jla' rijil jib' chir xik'ij?" Ruk'ut re' xub'ij: "Jla' xqak'ijwa'."
44005009	Ruk'ut Pedro xub'ij che Safira: "¿Kux rech chir xiya' chiwach ix, at ch'il awichijil chusokxik Loq'laj Usantil Qajwal Dios? Wula'much; ik'o chi'jaj elb'om chir xye kimuqu' awichijil xoq'je' katkesaj b'ik at."
44005010	Pa'nim xtzaq Safira pu'lew chwach Pedro, xkamek; xyok k'utb'ik elb'om xkiroqo chir kamnaq chik; xkesajb'ik xye kimuqu' chuxukut richijil.
44005011	Xpe k'ut jn nimlaj nab'alib' puwi' jn puq che ajkojnel, xoq'je' chikij jnik'pla' chir xkito'o chir kux xraqtejek.
44005012	Sub'laj che nimaqtaq k'utumb'al xoq'je' mayjab'al xkib'an Apóstoles pub'i' Qajwal Dios chikixo'l tilimit, kinejel k'ut xa' janam kiraq kib' pe raqan jaj chir kb'ix rech Salomón che.
44005013	Ruk'ut ni'jchik kixij kib' kiqeb' kuk', pumul ire' utz ki'il rimal tilimit.
44005014	Xik'iyer k'ut ajkojnel, che chijab' che ixiqib' xkikoj upixab' Qajwal Dios.
44005015	Sub'laj k'ut che mayjab'al, chir wnaq kesajlaq kiyab' chi'taq b'ej, chu'taq telb'al rechwa' chir xa'tne' umuj Pedro q'aten pikiwi' yab' rechwa' kyu'tzer knaq.
44005016	Xoq'je' wnaq chir kipe ptaq tilimit chunaqaj Jerusalén kik'amlaq kiyab' pe tilimit Jerusalén, xoq'je' wnaq chir oknaq tzel santil pkik'aslemal, kinejel kyu'tzer knaq.
44005017	Xwa'laj k'ut ajwab' kech ajnimnel rech loq'laj jaj ch'il jn ch'ob' chir kb'ix Saduceos chke chir ik'o ruk', xnaj kanme' che celosil.
44005018	Xkichap Apóstoles xyekitz'apij pche'.
44005019	Pumul jn utaqo'n kaj chir toqomlaq rimal Qaqjaw, chaq'ab' xute'b'a' uchi' jaj chpa' itz'aptelwa', xyeresajlaq xub'ij chke:
44005020	Jix, kixwab'aq chpam loq'laj jaj, chib'ij chke wnaq nejel uyoloj jn k'aslemal chir kuya' Jesucristo, xcha' taqo'n chke.
44005021	Xkita' k'ut chir kux xb'i'x chke rimal utaqo'n Qajwal Dios, xyok chpam loq'laj jaj re'chir saqrem ku'no; kityojij k'ut wnaq tla'. Xo'pen k'ut ajwab' kech ajnimnel rech loq'laj jaj ch'il jnik'pla' chir ik'o ruk', xkisk'ij aj Sanedrín xoq'je' nejel Ajwab' rech Israel; xkitaq kesik pche'.
44005022	Xyo'pen aj ch'mi'y chkesiklaq pche' pumul ik'otchik tla' xitzalajlaq chub'ixik, xkib'ij:
44005023	"Xjo'pen tla' xqarqo chir utz utz'apxik b'onom, ruk'ut ajchajal iwa'l chi' okb'al. Pumul re'chir xqateb'a' uchi' k'ot jnaq xqaraq chpam."
44005024	Ruk'ut chir xkita' ni'j yoloje' jn ajwab' kech ajnimnel rech loq'laj jaj ch'il kajwal ajchajal loq'laj jaj ch'il kajwal ajnimnel rech loq'laj jaj sub'laj xtzaq kik'u'x xoq'je' xkib'ij: "¿Kuxlo k'e kisaqwa' jn b'onoje'?"
44005025	K'o k'ut jn chij xo'pnek xub'ij chke: "Chita'much, ni'j chijab' chir xikoj pche' je' ik'o chpam loq'laj jaj, tijen kityojij wnaq," xcha' chke.
44005026	Te'k'ut chi' xyelb'ik kajwal ajchajal loq'laj jaj ch'il ajchajnel xib'e kirqa' Apóstoles pumul k'ot k'ax xkib'an chke mpa' kixij kib' chke wnaq rech kib'antewa' cha'b'aj.
44005027	Xye kik'am k'utb'ik chiwach aj Sanedrín ruk'ut jn Ajwab' kech ajnimnel rech loq'laj jaj xut'a chke:
44005028	"Xub'ij: ¿Xqab'ij chiw chir xa' mixtyojen chik pub'i' Jesús? Chiwula' xinojsaj tilimit Jerusalén che jn tyojnikla' xoq'je' kiwaj ix kiya' chiqi'j ukamikal Jesús," xicha' chke.
44005029	Pedro ch'il ni'jchik Apóstoles xkik'ulb'a': "Rajwixik nab'e qanimaj rech Qajwal Dios chwach kinimxik chijab'.
44005030	Re' Qajwal Dios kech qachuch qaqaw, xuwa'lsaj Jesús chikixo'l kamnaqib' chir xikamsaj xoq'je' xirip chwach cruz.
44005031	Rek'ut June' chir Qajwal Dios xuwa'lsaj ruk' use'b'al uq'ab', xub'an nimlaj ajtaqnel che xoq'je' xub'an ajsolnel che, rechwa' kuya' che tilimit Israel, jn utzalq'amixik anme' xoq'je' jn sachb'al mak.
44005032	Ojk'ut testig chirij chir kux xraqtejek xoq'je' testig Loq'laj Usantil Qajwal Dios chir uyo'om chke naqpla' chir kita' rech."
44005033	Ruk'ut aj Sanedrín re'chir xkito'o sub'laj xpe kiywal, kajtne' ire' chir k'e kikamsaj Juan ch'il Pedro.
44005034	Pumul xwa'laj jun chikixo'l aj Sanedrín Gamaliel ub'i', re' Fariseo, xoq'je' ajtyojel pixab' chir utz ki'il kimal kinejel wnaq, xwab'ek tere' xutaq qe'n kesik Apóstoles chixjaj.
44005035	Xub'ij chke: "Ix chijab' rech Israel chiwlana uxlaj mib'an k'ax chke ni'j chijab'e'.
44005036	Natjaq chiw chir kyeb'xub' janab' knaq xwa'laj jn chij chir Teudas ub'i' xub'ij k'ut re' chir nim ub'antejik, xitaraj k'ut kijab' ok'al (400) chijab' chirij, xkam jn chije' ruk'ut nejel wnaq chir xitaraj chirij xjach kiwach, k'otchik jnaq xelknaq.
44005037	Xo'w xq'aten ri' xk'utun Judas aj Galilea ptaq q'ij re'chir xya' taqnik rech kb'an censo xoq'je' sub'laj wnaq xitaraj chirij xoq'je' xkamek ruk'ut kinejel chir xitaraj chirij xkijub'uj kib'.
44005038	Rechi' kimb'ij chiw chiya' knaq ni'j chijab'la' xoq'je' chitzqapsajb'ik, wa jn chake' kech chijab' ksach nuk'ute' uwach.
44005039	Pumul wa rech Qajwal Dios kixkont chusachik uwach, wene' kixraqtejek chir kik'le'laj uwach Qajwal Dios," xcha' Gamaliel chke aj Sanedrín, ruk'ut aj Sanedrín xkik'omo chir kux xub'ij Gamaliel chke.
44005040	Xisik'ex k'ut Apóstoles nab'e xich'ayek tere' xchilb'ex chke chir xa' mich'aw chik pub'i' Jesús tere' xitzqapses b'ik.
44005041	Ruk'ut ajtarnel rech Jesús ki'ktem kik'u'x xyelb'ik chikiwach aj Sanedrín mpa' xya' chke rimal Qajwal Dios kitij k'ax pub'i'.
44005042	Nejel q'ij kityojnek xoq'je' kiya' ub'ixik chpam loq'laj jaj xoq'je' kyu'xenta che tyojnem chi'taq jaj chub'ixik chir Jesús Re' Cristo.
44006001	Che ni'j q'ijla' xik'iyer ajkojnel; jn puq che ajkojnel aj griego kib'an tzij chikij jn ch'ob' che ajkojnel chir i'aj hebreo, kib'ij chir malka'ntaq ixiqib' aj griego utzt kinimxik kb'anek chirij ujachik waj rech nejel taq q'ij.
44006002	Ruk'ut kab'lajuj (12) Apóstoles rech Jesús xkimuluj nejel ajkojnel, xkib'ij chke: "Kumajt chqe' oj chir qaya' knaq ub'ixik uyoloj Qajwal Dios rimal inimxik che iwaj.
44006003	Chitzukuj wuqub' (7) chijab' chixo'l chir suk' kik'aslemal, xoq'je' inajnaq che Loq'laj Usantil Qajwal Dios ch'il che utzlaj chomb'al; ire' k'ut chir k'e qaya' puwi' jn chake'.
44006004	Ruk'ut oj, re' qatzukuj jn loq'laj ch'a'wem ruk' Qajwal Dios xoq'je' ub'ixik upixab'."
44006005	Utz k'ut xkita' nejel ajkojnel chirij kux xkib'ij kab'lajuj (12) ajtarnel, xkicha' k'ut Esteban chij chir najnaq che kojb'al xoq'je' che Loq'laj Santil, ch'il Felipe, ch'il Prócoro, ch'il Nicanor, ch'il Timón, ch'il Parmenas, ch'il Nicolás chir xub'an aj Israel pumul re' je' petnaq Antioquía.
44006006	Xiya' k'ut chikiwach Apóstoles, ruk'ut chir xch'ab'ta Qajwal Dios kimal xkiya' kiq'ab' pikiwi'.
44006007	Ruk'ut utzi'j Qajwal Dios sub'laj k'iyrek xoq'je' ajkojnel sub'laj xpoq' kiwach pe tilimit Jerusalén; xoq'je' sub'laj chke ajnimnel rech loq'laj jaj xikojen chirij Jesús.
44006008	Ruk'ut Esteban najnaq che loq'b'al uk'u'x xoq'je' najnaq che loq'laj ukownem Qajwal Dios kub'an k'ut mayjab'al xoq'je' nimaqtaq k'utumb'al chikixo'l tilimit.
44006009	Pumul xiwa'laj jujun chke chijab' chirij Esteban chir kipe puq'ab' loq'laj jaj, chir kb'ix chijab' chir itzqaptel chik chke xoq'je' wnaq aj cireneos xoq'je' wnaq chir kipe Alejandría ch'il naq chir ipetnaq Cilicia xoq'je' wnaq chir ipetnaq Asia, xyok che tzij ruk' Esteban.
44006010	Kikon tuk'ut chuk'lelxik uchomb'al Esteban xoq'je' kikont chuk'lelxik Loq'laj Santil chir kyolowwa'.
44006011	Xkitoj chijab' rechwa' kib'ij qato'om chir ub'im wastzij chirij Moisés xoq'je' chirij Qajwal Dios.
44006012	Utz k'ut kitaqchixik wnaq ch'il ajwab' rech tilimit xoq'je' ajtyojel pixab' xki'no, xipe k'ut chirij Esteban xkichopo tere' xkik'am b'ik chikiwach aj Sanedrín.
44006013	Xk'ikamb'ik jo'slaj taq chijab' rechwa' kib'an tzij chirij Esteban, xkib'ij: "Jn chije' kuya't knaq ub'ixik yoq'nem chirij loq'laj jaj xoq'je' chirij pixab' chir uyo'om knaq Moisés.
44006014	Qato'om k'ut kub'ij chir Jesús aj Nazaret kut'ub'klij loq'laj jaj xoq'je' kuk'ex pixab' chir uk'utum knaq Moisés."
44006015	Jnik'pla' chijab' chir ikub'ul kuk' aj Sanedrín xye kiwach chirij Esteban xkilk'ut uplaj chir jla'chik chpa' uplaj naq utaqo'n ka j.
44007001	Xuta' k'ut Ajwab' kech ajnimnel rech loq'laj jaj che Esteban: "¿Wa qatzij k'ut chir jri' tzij kb'ix chawij?"
44007002	Ruk'ut re' xub'ij: "Ix wixlal chijab' xoq'je' ix chuch qajaw chita'much: Qajwal Dios chir nim uq'ij xk'uten chwach qaqaw Abraham re'chir k'olaq Mesopotamia, xe'taq k'un kojo'q Harán.
44007003	Ruk'ut Qajwal Dios xub'ij che qaqaw Abraham: Telaqlaq patilmit xoq'je' telaqlaq chikixo'l awixlal, katpetaq che jn jib' chir kink'utna chawach.
44007004	"Xel laq Abraham pkijuyb'al aj Caldeos chpa' k'owa', je' xk'un kojo'q Harán, re'chir xkam uqaw, Qajwal Dios xuq'axajlaq wural chpa' ixk'owa' ix chinime'.
44007005	Pumul k'ot rechb'al xya' tla' rimal Qajwal Dios xa'tne' chpa' kuya'wa' raqan, pumul xujit che chir jn jib'la' kuya'na chke rilk'wa'l chirij chik re', k'ot k'ut rilk'wa'l re' che nij q'ijla'.
44007006	Ruk'ut Qajwal Dios jri' xub'ij che Abraham: Axe'na'al kijaqe'na chwach jn jib' chir kexta, kb'anna jaqlel ajnimnel chke kijab' ok'al (400) janab' xoq'je' kb'anna k'ax chke.
44007007	Jn tilimit Egipto chir kub'an k'ax chke kinq'atna tzij pikiwi'. Qajwal Dios xub'ij: Kitijna k'ax tere' k'yel laq tla' rechwa' kik'un chinnimxik wural che jn jib'e'.
44007008	Xoq'je' Qajwal Dios xuya' che Abraham jn chomnik rech circuncisión, xelknaq che tyoxil Isaac, ruk'ut che waxqib' (8) q'ij che uk'se'b'al xub'an circuncidar; ruk'ut Isaac xoq'je' jla' xub'an che uk'ijol Jacob xoq'je' Jacob jla' xub'an chke kab'lajuj (12) uk'ijol chir kiqaw knaq jertaq Israelita."
44007009	"Ruk'ut ni'j lajuj (10) che ixlal kikontrij kichaq' chir José ub'i', xkik'ij b'ik Egipto; pumul k'o Qajwal Dios ruk'.
44007010	Xe's k'ut rimal Qajwal Dios che nejel nimaqtaq q'oxmal chir xpe chirij, xuya' jn toq'ob' che, xoq'je' xuya' sub'laj uno'jb'al chir utz xi'il rimal Faraón, chir nimlaj ajtaqnel rech Egipto, xukoj k'ut José che ukab' (2) ajtaqnel puwi' Egipto xoq'je' puwi' nejel richoj Faraón."
44007011	"Xpek'ut jn wi'ij puwi' nejel tilimit Egipto xoq'je' puwi' Canaán; xoq'je' xpe jn nimlaj q'oxmal, kiraq te'chik kux kitij Jacob ch'il uk'ijol chir qaqaw jertzij.
44007012	Pumul re'chir xuta' Jacob chir k'o trig Egipto, xyutaqb'ik uk'ijol chir iqaqaw jertzij, te'k'ut nab'e kiqan che jn tilimit la'.
44007013	Ruk'ut xib'e che ukab' (2) kiqan xuk'ut rib' José chikiwach rixlal, xrit'maj k'ut Faraón naq rixlal José.
44007014	Ruk'ut José xutaq uk'amik Jacob chir uqaw, xoq'je' xutaq kik'amik nejel rixlal chir ijen oxk'al olujuj (75) che wnaq.
44007015	Xqajb'ik Jacob Egipto, xkam k'ut re' tla' xoq'je' nejel uk'ijol chir qaqaw oj jertaq tzij xikam tla'.
44007016	Xik'am k'utb'ik Siquem tla'k'ut ximuqwa' pmuqb'al chir uloq'om knaq Abraham, chke uk'ijol Hamor rech tilimit Siquem."
44007017	"Re'chir tijen qetlaq q'ij chir kb'antejek kux xijit che Abraham rimal Qajwal Dios, sub'laj xik'iyer utilimit Israel Egipto.
44007018	Suk'te' xwa'lajna jnchik nimlaj ajtaqnel puwi' tilimit Egipto chir ret'amt uwach José.
44007019	Jn nimaj ajtaqnel xuraq ub'anik k'ax chke qawnaqil, xub'an k'ax chke qaqaw jertaq tzij; xub'an chke chir kitakb'a' knaq kilk'wa'l chir te' kik'ise'k rechwa' kikamek."
44007020	"Ruk'ut ni'j q'ijla' xk'ise' Moisés, sub'laj utz xi'il rimal Qajwal Dios, xub' (3) ik' xk'iyses kimal uchuch uqaw.
44007021	Ruk'ut chir xkiya' knaq re', re'k'ut umi'al Faraón xraqaw rech, xuk'iysaj k'ut; ral xub'an che.
44007022	Sub'laj utz k'ut utyojxik Moisés xb'anek chpa' nejel nimaqtaq chomb'al kech wnaq aj Egipto sub'laj k'ut nim uq'atb'altzij chirij chir kux kub'ij xoq'je' chirij chir kux ku'no."
44007023	"Re'chir xtz'aqat ka'wnaq (40) ujnab' xuchomaj kisaqxik rixlal aj Israel.
44007024	Xrilk'ut jun chke rixlal chir tijen kb'an k'ax che rimal jn aj Egipcio, xuto'k'ut; xukamsaj knaq jn aj Egipcio.
44007025	Xuchomaj k'ut Moisés chir uwnaqil re' kich'ob'o chir re' xtaqlaq rimal Qajwal Dios chkisolik pe kiq'ab' wnaq aj Egipto, pumul ire' xkich'ob'ta.
44007026	Ruk'ut chukab' q'ij Moisés xyuraq kyeb' (2) uwnaqil aj Israel, ch'oj kib'an chikiwach; ruk'ut re' kraj chir kyu'tzer chikiwach, xub'ij chke: '¿Ix chijab' ix ixlal chiwach, kux rech kib'an k'ax che iwib' chiwach?"'
44007027	"Pumul jun chir tijen che ch'aynem, xuch'ik'mij pnaq Moisés jla', xub'ij che: '¿Naq xtutoqo chir kab'an aq'atb'altzij pqawi'?
44007028	¿Kawaj lewa' at knakamsaj chpa' xab'an che jn aj Egipto chir xakamsaj wir?'
44007029	Ruk'ut chir xuta' ni'j yoloje', Moisés xranij rib' je' xye Madián; xkije' chikixo'l wnaq chir uwnaqilta, tla'k'ut xkije'wa' kyeb' (2) rilk'wa'l."
44007030	"Ruk'ut chir xq'ax ka'wnaq (40) janab', xk'utun chwach Moisés pe chiqi'j jib' puwi' jib' Sinaí jn utaqo'n kaj chir toqomlaq rimal Qajwal Dios chpam jn k'ix chir kjuluw paq'a'.
44007031	Ruk'ut Moisés xrilo, xtzaq uk'u'x chir kux xk'uten chwach; xqetk'ut chirilik, xpek'ut uch'ab'al Qajwal Dios,
44007032	En Dios kech aqaw jertaq tzij ch'il Dios rech Abraham, ch'il rech Isaac ch'il rech Jacob. Kb'irb'iten k'ut Moisés rimal uxib'al rib', kub'ant anme' kutuyuj."
44007033	"Xub'ij Qajwal Dios che: Wesaj axjab' chawqan, mpa' luwar chpa' atwa'lwa' tyoxlaj jib'.
44007034	Xwil k'ut chir kux k'ax kb'an chke Entilimit chir ik'o Egipto, xinta' k'ut kiq'ej xinqaj k'utlaq chkisolik; ruk'ut chinime' tenlaq rech ktintaq b'ik Egipto."
44007035	"Re'k'ut Moisés chir xe'tzlex kimal uwnaqil xkib'ij che: '¿Naq k'ut xub'an q'atb'altzij chaw?' Re'k'ut Qajwal Dios xutaqlaq rech kub'anwa' uq'atb'altzij xoq'je' ajsolnel rimal jn utaqo'n kaj chir xk'uten chwach chpam jn k'ix.
44007036	Re'k'ut Moisés xe'senlaq kech qaqaw jertaq tzij Egipto, re'k'ut chir xoq'je' xub'an mayjab'al ch'il nimaqtaq k'utumb'al pe tilimit Egipto xoq'je' xkiram kyaq mar, xoq'je' re'chir xikije' ka'wnaq (40) janab' pe chiqi'j jib'."
44007037	"Re'k'ut Moisés chir xub'ij chke aj Israel: "Jn ajq'axal uyoloj Qajwal Dios, chpa' en, kwa'lsesna rimal Qajwal Dios chixo'l ix, re'k'ut re' chita' rech."
44007038	Re'k'ut chir xikije' chikixo'l komon pe chiqi'j jib' ch'il jn utaqo'n kaj chir kyolow ruk' puwi' jib' Sinaí ch'il qaqaw jertaq tzij, re'k'ut chir xya' yoloj rech k'aslemal che rechwa' kuq'axaj chqe oj."
44007039	"Re'k'ut chir xnimext rech kimal qaqaw jertaq tzij, xa'ne' xkitzlaj uwach re' xyena kanme' chirij tilimit Egipto.
44007040	Xkib'ij k'ut che Aarón: 'B'ana' qatyox chir knab'aj chqawach mpa' Moisés chir xoj resajlaq Egipto qet'amta kuxlo xuroqo.'
44007041	Xkib'an uwachb'al jn wakix, che ni'j q'ijla', xkikamsaj jn k'ijol wakix pub'i' jn wochb'al la', sub'laj k'ut kiki'ket ruk' jn kichakla' chir xki'no.
44007042	Pumul Qajwal Dios xutos rib' chke ire' xub'an chke chir kinimersaj kiq'ij ch'imil chir ik'o pkaj mpa' re' la' kaj ire': Jla' tz'ib'tal knaq chpam wuj chir kitz'ib'am knaq ajq'axal uyoloj Qajwal Dios, ix wnaq aj Israel. ¿Wa k'o k'ut awaj xikamsaj pimb'i' che ka'wnaq (40) janab' pe chiqi'j jib'?
44007043	Mpa' nim xiya'wa' b'inel jaj rech Moloc chir b'onom che k'ul xoq'je' nim xiya'wa' ch'imil rech dios Ronfa, wochb'al chir xi'no rechwa' kinimersaj kiq'ij rechi' chir kixwesajb'ik jla' che Babilonia tne' kiwajta.
44007044	"Qaqaw jertaq tzij xkije' jn b'inel jaj chir b'onom che k'ul chikixo'l ire' re'chir xib'in pe chiqi'j jib', chpam k'ut jn jaje' kch'a'w Qajwal Dios, jn richoj Qajwal Dios jla' xb'an che chpa' xub'ij xoq'je' xuk'ut Qajwal Dios chwach Moisés chir kux ub'anik richoj kb'anek.
44007045	Re'k'ut jn jaje' chir xkik'am qaqaw jertaq tzij, xkikoj ruk' Josué re'chir xkib'an kech che tilimit chir it aj Israel ire'k'ut xye'ses laq rimal Qajwal Dios chikiwach jertaq Qaqaw, xkije' k'ut jn jaj chikixo'l ire' suk'te' ptaq uq'ijal David.
44007046	Re'k'ut David chir xuraq nimlaj sip chwach Qajwal Dios xoq'je' xraj re' ub'anik jn b'inel jaj chir b'onom che k'ul chikixo'l uxe'na'al Jacob.
44007047	Pumul re' Salomón chir xub'an loq'laj jaj.
44007048	Pumul jn nimlaj Dios kije't re' chpam jaj chir b'onom kimal chijab' chpa' kub'ij jn ajq'axal uyoloj Qajwal Dios:
44007049	Qajwal Dios xub'ij: Enkub'ulb'al En, re' kaj. Ruk'ut uwach lew re' ya'b'al wuqan. ¿Kuxlo che jaj kiyak chwe En cha' Qajwal Dios? ¿Jalchi' k'utlo knuxenwa' chi'?
44007050	¿En tuk'ut ximb'anaw rech nejel chpa'kux?
44007051	Xoq'je' xub'ij Esteban: "Kub'lek tak ixikin xoq'je' kow iwanme'. Xoq'je' ixtak ruk' ino'jb'al, chir kik'lelaj uwach Loq'laj Usantil Qajwal Dios. Chpa' xkib'an ichuch iqaw jla' kib'an ix.
44007052	¿Naq chke che ajq'axal uyoloj Qajwal Dios chir mat' xtzukxek rech kamikal kimal ichuch iqaw? Xoq'je' xkikamsaj ajq'axal uyoloj Qajwal Dios chir xkiya' ub'ixik upetb'al jn suk'laj chij, re'k'ut Jesucristo, ixk'ut chir xijacho xoq'je' xikamsaj.
44007053	Ix chir xik'am pixab' pe kiq'ab' utaqo'n kaj, pumul xikojt rech."
44007054	Xkita' k'ut aj Sanedrín chir kux xub'ij Esteban, sub'laj iywal xok ruk' kanme', xkiq'itz'itz'ij key chirij.
44007055	Pumul Esteban najnaq che Loq'laj Santil, xa' jun xka'ywa' pkaj xril k'ut usaqil Qajwal Dios xoq'je' xril Jesús wa'l puse'b'al Qajwal Dios,
44007056	xub'ij: "Chiwula'much kwil kaj chir xteb'ek, xoq'je' kwil Jesús chir Uk'ijol Chij wa'l puse'b'al Qajwal Dios."
44007057	Tere' kow xisik'nek, xkitz'apij k'ut kixikin, tere' xa' janam xib'e chirij Esteban.
44007058	Xkesaj b'ik chirij tilimit, xkib'an cha'b'aj. Ruk'ut ajb'anal tzij chirij Esteban xkiya' knaq che ajchajal kiq'u' jn laj chir Saulo ub'i'.
44007059	Xkib'an k'ut Esteban cha'b'aj, ruk'ut Esteban tijen kuna'taj ub'i' Qajwal Dios kub'ij k'ut: "Qajwal Jesús, k'ama' ensantil."
44007060	Xuke' k'ut pu'lew kow xcha'wek xub'ij: "Tat, maya' prajlal jn make' chikij ire'." Xo'wa' xb'i'taj rimal xkame k.
44008001	Ruk'ut Saulo utz xrilo chir xkamses Esteban. Che jn q'ijla' xmajtaj nimlaj kitzukxik ajkojnel pe tilimit Jerusalén, kinejel ajkojnel xkanij kib' ptaq ujuyb'al Judea xoq'je' ptaq ujuyb'al Samaria, xo'w Apóstoles xyel knaq pe tilimit Jerusalén.
44008002	Xmuq k'ut Esteban kimal utzlajtaq chijab', sub'laj xib'isen chirij.
44008003	Pumul Saulo xumaj ub'anik k'ax che jun ch'ob' che ajkojnel, nejel k'ut jaj kokwa', k'ye ucharej chijab' ch'il ixiqib' kyujach pche'.
44008004	Pumul naq chir xyoq'texb'ik xib'e chub'ixik jn k'ak' yoloj che nejel luwar.
44008005	Ruk'ut Felipe xqajlaq pe tilimit Samaria, xch'a'w chirij Cristo tla'.
44008006	Ruk'ut wnaq xa' janam kiwach chuta'ik chir kux kub'ij Felipe xoq'je' chirilik k'utumb'al chir ku'no.
44008007	Mpa' ik'iy chir oknaq tzel santil pe kik'aslemal, sub'laj k'ut kisik'in ni'j tzeltaq santil re'chir k'yelb'ik, sub'laj che wnaq chir kamnaq kityo'jil xoq'je' naq chir k'ax jn k'ex kiqan xikunux knaq.
44008008	Sub'laj kiki'ket wnaq rech jn tilimit la'.
44008009	K'o jn tata' pe jn tilimit la' Simón ub'i', nab'e knaq kub'an tzeltaq k'utumb'al, sub'laj k'ut ktzaq kik'u'x wnaq rech tilimit Samaria, nim ukojomwa' rib'.
44008010	Nejel wnaq kito'o chir kux kub'ij jn chije', rijab' xoq'je' k'la'b' kiya' kixikin kib'ij: "Re' ri' loq'laj ukownem Qajwal Dios, nim ub'anik jn chije'."
44008011	Sub'laj kiya' kixikin che re' mpa' nejel tzeltaq k'utumb'al kub'an chikiwach, sub'laj jerchik chir k'yusokaj.
44008012	Pumul re'chir xkikoj rech jn k'ak' yoloj chir xub'ij Felipe chir kch'aw chirij jn nimlaj uq'atb'altzij Qajwal Dios xoq'je' chirij ub'i' Jesucristo, xkiqasaj kija' chijab' ch'il ixiqib'.
44008013	Xoq'je' xkojen Simón, ruk'ut chir xqases uja', xumaj rechb'lexik Felipe, kril k'ut k'utumb'al ch'il nimaqtaj mayjab'al, sub'laj xtzaq uk'u'x.
44008014	Ruk'ut Apóstoles chir ik'o knaq Jerusalén xkito'o chir aj Samaria xkikoj uyoloj Qajwal Dios xkitaqb'ik kuk' ire' Pedro ch'il Juan.
44008015	Xiqajb'ik Pedro ch'il Juan xkich'ab'ej Qajwal Dios pikiwi' ajkojnel, chir ik'o Samaria rechwa' kik'am Loq'laj Santil.
44008016	Mpa' kot jnaq chke ire' uk'omom Loq'laj Usantil Qajwal Dios, xo'wa' qasam kija' pub'i' Jesús.
44008017	Xkiya' k'ut kiq'ab' pikiwi' ire', xkik'am k'ut Loq'laj Usantil Qajwal Dios.
44008018	Xrilk'ut Simón chir xa' xkiya' kiq'ab' Apóstoles pikiwi' ajkojnel xkik'am Loq'laj Santil, xujit pwaq chke xub'ij:
44008019	"Chiya' xoq'je' chwe en jn loq'laj kownemla' rechwa' chir naqpla' kinya' enq'ab' puwi', kuk'am Loq'laj Santil."
44008020	Pumul Pedro xub'ij che: "Kixye pk'ax at ch'il apwaq, usip Qajwal Dios kab'ij at chir ruk' pwaq kloq'wa'.
44008021	K'ot awechb'al at che jn chake', mpa' awanme' suk't ub'onom chwach Qajwal Dios.
44008022	Tzalq'amij awanme' che jn makla' xoq'je' ta' che Qajwal Dios k'axtene' chirwa kukuy tzeltaq chomb'al chir k'o pawanme'.
44008023	Mpa' kwul en chir k'ayarnaq awanme' che tzeltaq b'onoj, xoq'je' at ximtel chpam mak."
44008024	Xuk'ulb'a' Simón xub'ij chke: "Chita'b'la' che Qajwal Dios pinwi' rechwa' chir qajtewa' chuwij chir kux xab'ij."
44008025	Ruk'ut ire' xkiya'na ub'ixik chir kux kilom, xoq'je' xkiya' ub'ixik uyoloj Qajwal Dios, xitzalaj Jerusalén. Sub'laj aldey rech Samaria xkib'ij knaq jn k'ak' yoloj rech solb'alib' rech Qajwal Jesucristo.
44008026	K'o jn utaqo'n kaj chir toqomlaq rimal Qaqjaw xuch'ab'ej Felipe, xub'ij che: Katwa'ljaq jat pumax q'ij che jn b'ej chir kelb'ik Jerusalén k'e Gaza, jn b'ejla' k'ot qas wnaq kiq'ax tla'.
44008027	Xwa'laj k'ut Felipe xyek, xuraq k'ut jn chij pub'ej, je' kpe Etiopía, chir eunuco, ajnimnel rech Cándace jn chuchu' chir nimlaj ajtaqnel rech Etiopía, re'k'ut jn chije' chir k'o puwi' umib'i'l jn chuchu' re', re' xk'un Jerusalén chunimxik Qajwal Dios chpam loq'laj jaj.
44008028	Utzaljik chik kub'ul puch'ich' tijen kunik'ij utzij Qajwal Dios chir utz'ib'am knaq Isaías chir ajq'axal uyoloj Qajwal Dios.
44008029	Xub'ij k'ut Loq'laj Santil che Felipe: Kat qeb'aq ruk' jn ch'ich' la'.
44008030	Ruk'ut xqeb' Felipe, xuto'o chir tijen kunik'ij utzij Qajwal Dios chir utz'ib'am knaq Isaías chir ajq'axal uyoloj Qajwal Dios. Xub'ij che: "¿Kach'ob'o kux kanik'ij?"
44008031	Ruk'ut re' xub'ij: "¿Pumul kux ub'anik kinch'ob'o, xo'wa' chirwa k'o jnaq kuk'ut chinwach?" Xub'ij k'ut che Felipe chir kaq'en ruk' pch'ich', ruk'ut Felipe xaq'an ruk'.
44008032	Ruk'ut chaqap che utzij Qajwal Dios chir tijen kunik'ij jn chije', jri' kub'ij: "Jla' chpa' kirnere chir k'amb'ik pkamsesik, jla' kb'anche Re', xoq'je' chpa' kub'an naq k'al ral kirnere chwach aj q'atel rismal, xch'a'wta, xute'b'a't uchi'.
44008033	K'ot Re' xmaknek, pumul chirij Re' xya'wa' nejel mak, ruk'ut uxe'na'al, ¿naq kowan chrajlexik? Mpa' xe's uk'aslemal chwach lew."
44008034	Xub'ij jn eunuco che Felipe: "B'ana' toq'ob' b'i'j chwe. ¿Naq chirij kyolowwa' jn ajq'axal uyoloj Qajwal Dios, chirij re', chirij lewa' jnaq chik?"
44008035	Xch'a'w k'ut Felipe xumaj b'ik ruk' jn chqape' rech utzij Qajwal Dios, xuya' ub'ixik jn k'ak' yoloj rech Qajwal Jesucristo.
44008036	Ruk'ut chir ib'enaq pub'ej xyo'pen chichi' jn ja', xub'ij k'ut jn eunuco che Felipe: "Wla'much wural k'o ja'. ¿Kux kuq'atuj chir qases enja'?"
44008037	Ruk'ut Felipe xub'ij che: "Wa katkojen ruk' nejel awanme', katkonek." Ruk'ut jn eunuco xub'ij: "Kinkojo chir Jesucristo Re' Uk'ijol Dios,"
44008038	Xutaq k'ut uwab'xik uch'ich', xiqaj k'ut che ikyeb' (2) paja', Felipe ch'il jn eunuco, xqases k'ut uja' rimal Felipe.
44008039	Ruk'ut chir xipeqe'laq paja' Loq'laj Santil rech Qajwal Dios xuk'amb'ik Felipe, suk' xiltaj te'chik uwach rimal jn eunuco. Ruk'ut jn eunuco sub'laj ki'ktek b'enaq pub'ej.
44008040	Pumul Felipe te' xraqta pe tilimit Azoto, ruk'ut puq'atemb'al ptaq tilimit kub'ij knaq jn k'ak' yoloj rech Qajwal Jesucristo, suk'te' xo'pen Ce sare a.
44009001	Pumul uchomnik Saulo suk' re' xib'nek xoq'je' kamsenek chikij ajkojnel rech Jesús, xo'pen k'ut chwach Ajwab' kech ajnimnel rech loq'laj jaj.
44009002	Xuta' wuj pub'i' rechwa' k'e ptaq uq'ab'taq loq'laj jaj rech Damasco, rechwa' chir naqpla' kuraq pnaq chir kojennaq chirij Cristo chijab' ch'il ixiqib', iximtlek kyuk'amb'ik pe tilimit Jerusalén.
44009003	Pumul re'chir b'enaq pub'ej re'chir opnem kub'an pe tilimit Damasco, xa'tqe'n suten jn q'a' chirij chir petnaq pkaj.
44009004	Xtzaq pu'lew, xuta' jn yoloj chir kub'ij: Saulo, Saulo, ¿kux rech knatromb'ej?
44009005	Ruk'ut Saulo xub'ij: "¿Naq k'ut At, Tat?" Ruk'ut re' xub'ij: ¡En, En Jesús chir atromb'em!
44009006	Pumul katwa'ljaq katokaq pe tilimit te' kb'ix chaw kux rajwixik ka'no.
44009007	Ruk'ut ni'j chijab' chir ib'enaq ruk' Saulo pub'ej, xtzaq kik'u'x re'chir xkita' ni'j yoloje', pumul xkilta jalchi'lo xpewa' jn yoloj chi'.
44009008	Xwa'lses k'ut Saulo, xute'b'a' ub'aq'wach pumul ka'yta, xchap che uq'ab' xo'kses pe tilimit Damasco.
44009009	Xub' (3) q'ij k'ut sach b'aq'wach, k'ot waj k'ot ja' xutijo.
44009010	K'o k'ut tla' pe tilimit Damasco, jn chij ajkojnel chirij Qajwal Jesucristo Ananías ub'i'. Xb'ixk'ut che pe jn k'utumb'al rimal Qajwal Jesús: Ananías. Ruk'ut re' xub'ij: "Enk'o wural, Tat."
44009011	Ruk'ut Qajwal Jesús xub'ij che: Katwa'ljaq jat che jn b'ej chir kb'ix suk'laj b'ej che, atzukuj chirchoj Judas jun chir Saulo ub'i' aj tilimit Tarso, mpa' ch'a'wem kub'an ruk' Qajwal Dios.
44009012	Ruk'ut Saulo xril pe k'utumb'al jn chij chir Ananías ub'i', chir xokb'ik chpa' k'owa' xuya' uq'ab' puwi' rechwa' ka'y jumulchik.
44009013	Xuk'ulb'a' Ananías xub'ij: "Tat, ento'om en chir ik'iy kib'ij chir jn chije' sub'laj che k'ax ub'onom chke ajkojnel chir ik'o pe tilimit Jerusalén.
44009014	Yo'om q'atb'altzij puq'ab' kimal kajwal ajnimnel rech loq'laj jaj rechwa' k'e uximb'ik kinejel naq chir kinataj ab'i' wural."
44009015	Pumul Qajwal Jesús xub'ij che: Jat, mpa' jn chije' chakamb'al chir En Encho'om, rechwa' kuk'amb'ik Emb'i' chikiwach nejel wnaq chir it aj Israel ch'il chikiwach nimaqtaq ajtaqnel ch'il chikiwach Rilk'wa'l Israel.
44009016	Mpa' En kink'utna chwach chir sub'laj k'ax kuq'axajna rimal Emb'i'.
44009017	Tere' xye Ananías xokb'ik pajaj chpa' k'owa' Saulo xuya' uq'ab' puwi', xub'ij che: "At wixlal Saulo Qajwal Jesús xnutaqlaq, re'k'ut Jesús chir xk'uten chawach pub'ej chpa' atpetnaqwa', rechwa' katka'y jumulchik xoq'je' rechwa' katnaj che Loq'laj Usantil Dios."
44009018	Cha'nim k'ut xitzaqlaq uslotil b'aq'wach, xkayk'ut Saulo. Xwa'lajk'ut xqases uja'.
44009019	Xutij waj, xk'un uchoq'ab' xkije' kuk' ajtarnel rech Jesús Damasco kyeb'xub' q'ij.
44009020	Xumaj k'ut ub'ixik ptaq uq'ab' loq'laj jaj ub'i' Qajwal Jesús, kub'ijk'ut "Re' Uk'ijol Qajwal Dios."
44009021	Ruk'ut kinejel chir kitaw rech xtzaq kik'u'x xkib'ij: "¿Re' tuk'ut jn chije' chir xub'an k'ax chke ajkojnel chirij Jesús pe tilimit Jerusalén?' Xoq'je' re' utajkil xk'un wural chkiximik ajkojnel tere' k'yuk'amb'ik chikiwach kajwal ajnimnel rech loq'laj jaj."
44009022	Pumul Saulo sub'laj kukoj uchoq'ab' rech kusach kik'u'x Judíos chir ik'o Damasco, kuq'aljansaj chikiwach chir Jesús Re' Cristo.
44009023	Xq'atan sub'laj q'ij wnaq aj Israel chir kikojt rech Jesús, xkichomaj ukamsesik Saulo.
44009024	Pumul re' xuna'b'e kux kichomnik, kichijim k'ut uchi' okb'al rech tilimit chaq'ab' che paq'ij rechwa' kikamsaj.
44009025	Pumul ajkojnel chaq'ab' xkiqasajlaq chpam jn chikach chwach tz'aq' chir usutum tilimit.
44009026	Re'chir xo'pen Saulo Jerusalén xraj re' kuraq rib' kuk' ajkojnel rech Jesús, kinejel k'ut kixij kib' che, kikojta chirwa ajtarnel chik rech Jesús.
44009027	Pumul Bernabé xuk'am pnaq Saulo tere' xuk'amb'ik kuk' Apóstoles rech Jesús, xoq'je' xuya' ub'ixik chke chir pub'ej Saulo xril uwach Qajwal Jesús, xoq'je' chir xch'ab'ex rimal Jesús xoq'je' xuxijt rib' che ch'a'wem pub'i' Qajwal Jesús pe tilimit Damasco.
44009028	Kokb'ik xoq'je' kelb'ik kuk' ajkojnel pe tilimit Jerusalén, kuxijt rib' che ch'a'wem pub'i' Qajwal Jesús.
44009029	Kyolwek xoq'je' ruk' k'elaj tzij kub'an kuk' wnaq aj Israel chir griego kich'ab'al, pumul ire' suk' re' kaj ukamsesik Saulo.
44009030	Xkinab'ej k'ut alxik xkiqasajb'ik Cesarea, tere' xkitaqb'ik pe tilimit Tarso.
44009031	Rechi' chir che ni'j q'ijla' nejel ch'ob' che ajkojnel che nejel Judea xoq'je' che nejel Galilea ch'il Samaria, k'o jn uxunem rech anme' chikixo'l, sub'laj xk'iyer kikojb'al chirij Qajwal Dios, kib'in k'ut pe jn nab'alib' chwach Qajwal Dios, xoq'je' kya' anme' chke rimal Loq'laj Santil, xk'iyer k'ut kiwach ajkojnel.
44009032	Xuraq pnaq, Pedro re'chir xq'aten ptaq nejel tilimit xqajk'ut laq xoq'je' kuk' ajkojnel chir ik'o Lida.
44009033	Xuraq k'ut tla' jn chij Eneas ub'i', chir kb'antaj waxqib' (8) janab' chir qajnaq chu' uch'at rimal chir kamnaq raqan uq'ab'.
44009034	Ruk'ut Pedro xub'ij che: "Eneas, Qajwal Jesucristo ktukunuj katwa'ljaq xoq'je' b'ana' ukiji'k ach'at, pa'nim k'ut xwa'laj Eneas."
44009035	Xi'il k'ut kimal nejel wnaq rech tilimit Lida, xoq'je' xi'il kimal nejel wnaq rech Sarón, xikojen k'ut chirij Qajwal Dios.
44009036	Kok'ut pe tilimit Jope jn xaq ajkojnel chirij Qajwal Jesús, Tabita ub'i'. Pkich'ab'al griegos kub'ij Dorcas. Sub'laj k'ut utzlajtaq chak ub'onom xoq'je' uyo'om to'b'al kech mub'a'.
44009037	Ruk'ut jn xaqe' xuraq ya'b'il che ni'j q'ijla', xkamek. Xo'w xch'ajtaj rij xya' chpam jn jaj che ukab' (2) tos.
44009038	Naqaj k'ut k'owa' Lida che Jope chpa' k'owa' Pedro, xkit'maj k'ut ajtarnel rech Jesús chir tla' k'owa' Pedro, xkitaq kyeb' (2) chijab' chub'ixik che Pedro: "B'ana' toq'ob' katpetaq quk' cha'nim," xicha' che Pedro.
44009039	Xwa'laj k'ut Pedro xpe kuk' pa'nim xo'w xo'pnek xkik'amb'ik che ukab' (2) tos jaj, xiqet nejel malka'ntaq ixiqib' ruk', sub'laj kyo'q'ek xoq'je' kik'ut chwach k'ul chir xut'is Dorcas re'chir k'aselaq.
44009040	Ruk'ut Pedro xyeresajlaq nejel wnaq chwach jaj, xuke' xch'a'w ruk' Qajwal Dios, xutuyuj kamnaq xub'ij che: "Tabita, katwa'ljaq," Ruk'ut Tabita xute'b'a' b'aq'wach, re'chir xril Pedro xk'un uk'u'x.
44009041	Xuya' uq'ab' Pedro che, xuwa'lsaj xusik'ij k'ut ajkojnel ch'il malka'ntaq ixiq'ib', k'asal chik xuya' chikiwach.
44009042	Xelk'ut ub'ixik che nejel luwar rech Jope. Xoq'je' sub'laj ik'iy xikojen che Qajwal Jesús.
44009043	Xelk'ut knaq Pedro kyeb'xub' q'ij Jope, chirchoj Simón chir ajb'anal ukij i'k tz 'um.
44010001	K'o jn chij pe tilimit Cesarea, Cornelio ub'i', kajwal jn ch'ob' che ajxolta't chir kb'ix La Italiana che.
44010002	Jn chije' sub'laj utz kuk' wnaq xoq'je' k'o una'b'al chwach Qajwal Dios ch'il naq chir ik'o prichoj, sub'laj che sip kuya' chke tilimit, suk' kub'lek kuch'ab'ej Qajwal Dios,
44010003	Xrilk'ut chi'ntere jn k'utumb'al ptaq xub' (3:00) hora rech qajq'ij, xk'ut chwach rimal Qajwal Dios chir jn taqo'n rech kaj chir toqomlaq rimal Qajwal Dios xokb'ik chpa' k'owa' Cornelio xub'ij che: Cornelio.
44010004	Ruk'ut re' xye uwach chirij, sub'laj xuxij rib' xub'ij: "¿Kux kawaj, Tat?" Xub'ij k'ut taqo'n rech kaj che: Ach'awem chir ab'onom chwach Qajwal Dios xoq'je' asip chir ayo'om chke mub'a' xaq'nek rech na'tb'al awech chwach Qajwal Dios,
44010005	Ruk'ut chinime' taqa'b'ik chijab' pe tilimit Jope kik'ma'laq Simón chir kb'ix Pedro che.
44010006	Jn chije' je' uqojom richoj ruk' Simón chir ajb'anal ukiji'k tz'um chir k'o richoj chi' ja' rech mar.
44010007	Xo'w xye taqo'n rech kaj, Cornelio xye usik'ij kyeb' (2) jaqlel ajnimnel rech ch'il jun ajxolta't chir suk' uk'aslemal, jun chke utaqo'n chir suk' kub'lek kunimaj.
44010008	Xub'ij nejel uxlaj chke utaqo'n tere' xye utaqb'ik pe tilimit Jope.
44010009	Ruk'ut chukab' q'ij xib'e taqo'n, re'chir opnem kib'an pe tilimit, Pedro xa'qe'n puwi' jaj che ch'a'wem ruk' Qajwal Dios ptaq kab'lajuj (12:00).
44010010	Sub'laj knum upam, kraj re' kutij naq chpa'kux, ruk'ut chir tijen ub'anik ukiji'k utib'lil, xqajlaq jn k'utumb'al chwach.
44010011	Xril kaj chir telek, xqaj k'utlaq chpa' jn nimlaj chaqap k'ul, yutel che kijab' utza'm, qajem kub'an pu'lew.
44010012	Nejel kiwach chokop ik'o chpam, chokop chir kijab' (4) kiqan xoq'je' chokop chir kicharej kib' pu'lew xoq'je' chokop rech kaj chir k'o kixik', ik'o chpam.
44010013	Xpek'ut jn ch'a'wem ruk' Pedro kub'ij: Katwa'ljaq, Pedro, kamsaj kuxpla' che chokop, tija'.
44010014	Pumul Pedro xub'ij: "¡Loq'ta, Tat! Mpa' k'ot jumulaq entijom chpa'kux chir was ktijek."
44010015	Xk'unk'ut che uka'mul jn ch'a'wem ruk' Pedro: Kuxpla' chir Qajwal Dios xusaqab'saj makoj che tz'il.
44010016	Xub' (3) rajlab'al xch'ab'xek tere' xtzalaj jn k'ul pkaj jumulchik.
44010017	Sachnaq k'ut uk'u'x Pedro rimal chir kux xrilo mpa' kuxlo kukir jn k'utumb'ale' chir xrilo. Ruk'ut chajab' chir itoqomb'ik rimal Cornelio, nab'e xkita' rson chir jalchi' k'owa' richoj Simón chi', xyo'pen k'ut chi' jaj.
44010018	Xich'a'w pnaq, xkito'o chirwa tla' k'owa' uqojom jaj Simón chir kb'ix Pedro che.
44010019	Ruk'ut Pedro tijen kchoman chirij k'utumb'al re'chir xb'i'x che rimal Loq'laj Usantil Qajwal Dios: Wula'much, xub' (3) chijab' kat kitzukuj.
44010020	Pumul katwa'ljaq katqajaqb'ik, jat kuk', mub'an kyeb' (2) akojb'al mpa' En xintaqawlaq kech awuk'.
44010021	Xqajlaq Pedro, chpa' ik'owa' xub' (3) chijab' xub'ij chke: "Chiwula'much en, en chir naq kitzukuj. ¿Kux uxlaj ik'umb'al wural?"
44010022	Ruk'ut ire' xkib'ij che Pedro: "Cornelio kajwal jn ok'al (100) che ajxolta't, chij chir suk' uk'aslemal, xoq'je' k'o una'b'al rib' chwach Qajwal Dios, t'amt'el uwach chir utzlaj wnaq kimal kinejel wnaq rech tilimit Israel. Xb'ix che re' rimal jun utaqo'n kaj chir rajwixik katb'e chirchoj rechwa' kuta' ayoloj."
44010023	Ruk'ut Pedro xyukojb'ik pajaj xuya' kiwarb'al. Ruk'ut jnchik q'ij xwa'lejek xye kuk' ch'il jujun chke ajkojnel rech Jope.
44010024	Ruk'ut jnchik q'ij xyo'pen Cesarea. Ruk'ut Cornelio iriyi'em chik chirchoj, xye usik'ij nejel rixlal, xoq'je' jnik'pla' chir ijenk'isik ruk'.
44010025	Re'chir xo'pen Pedro chirchoj Cornelio, xel laq Cornelio chuk'ulik, xuke' chwach Pedro, xunimersaj uq'ij.
44010026	Pumul Pedro, xuwa'lsaj, xub'ij che: "¡Katwa'ljaq! En xoq'je' xa' en chij janam chpa' at."
44010027	Yolojk'ut ki'no re'chir xyok pajaj ruk' Cornelio, Pedro xyurqo chir ik'iy kiroqom kib' tla'.
44010028	Xub'ij Pedro chke wnaq: "Ix iwet'am chir k'le'lent ruk' taqnik, chir jn chij israelita qeb' chunaqaj naq wnaq chir aj israeltaj. Pumul xuk'ut Qajwal Dios chinwach chir utzta chir k'e enkoj ni'jchik chijab' chir it aj israelita che tz'il.
44010029	Rimal ri' chir k'otchik ximb'i'j en, ximpetek, rechi' kinta' chiw. ¿Kux uxlaj chir xitaq enk'amik?"
44010030	Ruk'ut Cornelio xub'ij: "Xb'antaj kijab' (4) q'ij jri' hora tijen kinmojnek ruk'ut chir xo'pen xub' (3:00) hora rech qaj q'ij, re'chir tijen kinyolow ruk' Qajwal Dios chwichoj xwilo chir xwab' chinwach jn chij chir sub'laj kpoqpet uq'u'.
44010031	Xub'ij k'ut chwe: Cornelio, ach'a'wem xta'taj rimal Qajwal Dios xoq'je' sip chir ab'onom xaq'nek xoq'je' kch'a'w chwach Qajwal Dios,
44010032	Rechi' taqa' uk'amik pe tilimit Jope jn chij chir Simón ub'i' xoq'je' kb'ix Pedro che, yo'om richoj rimal Simón aj b'anal uk'iji'k tz'um chir k'o richoj chunaqaj mar.
44010033	Xa'k'ut jla' chir xintaq ak'amik, utz xa'no chir xatpetek ruk'ut chinime' qanejel ojk'o wural chwach Qajwal Dios, rechwa' qato'o chir kux kuya' Qajwal Dios chqe."
44010034	Ruk'ut Pedro xub'ij: "Qatzij kinch'ob'o chir Qajwal Dios xa' janam qojril qanejel.
44010035	Xa'ne' che nejel tilimit naqpla' chir kuna' rib' xoq'je' naqpla' suk' uk'aslemal k'ulex rimal Qajwal Dios.
44010036	Dios xutaqlaq uyoloj chikixo'l tilimit Israel, xuya' ub'ixik jn k'ak' yoloj rech jn uxunem rech anme' rimal Jesucristo, re'k'ut chir Qajwal qanejel.
44010037	Ix iwet'am jn k'ak' yoloj chir xya' ub'ixik ptaq nejel ujuyb'al Judea, je' xmajtajlaq Galilea, ruk' qasnik ja' chir xuya' ub'ixik Juan Bautista.
44010038	Xoq'je' ix iwet'am chir Jesús aj Nazaret, Qajwal Dios xunajsaj che Loq'laj Santil xoq'je' ruk' loq'laj kownem. Re'k'ut Jesús chir xub'an utzil xoq'je' xyukunuj knaq kinejel chir b'onom k'ax chke rimal tzel, mpa' Jesús k'o Qajwal Dios ruk'."
44010039	"Ruk'ut oj, oj testig chirij nejel chir kux xub'an Qajwal Jesús pujuyb'al Judea xoq'je' Jerusalén. Re'k'ut Jesús chir xkamses chwach cruz.
44010040	Xoq'je' re' Jesús chir xwa'lses rimal Qajwal Dios che urox (3) q'ij xoq'je' xya' che chir xuk'ut rib' chqawach.
44010041	Kinejelt wnaq xuk'ut rib' chikiwach xo'w chikiwach ajtestig chir Qajwal Dios xyucho'o, ojk'ut chir xojwa' ruk' xoq'je' xqatij ja' ruk' re'chir walajnaq chik chikixo'l kamnaqib'.
44010042	Xjutaq k'ut chub'ixik utzij ptaq tilimit, xoq'je' qaq'aljansaj chir Re' xo'kes rimal Qajwal Dios che ajq'atal tzij pikiwi' naq chir ik'aslek xoq'je' uq'atik tzij pikiwi' naq chir ikamnaq chik.
44010043	Xoq'je' kinejel ajq'axal uyoloj Qajwal Dios kib'im knaq chir kinejel chir kikojen chirij Re', rimal k'ut Re' kik'amna kuyb'ul kimak, pub'i' Re'."
44010044	Tijinna Pedro chub'ixik ni'j yoloje' chke wnaq chirchoj Cornelio re'chir xqaj Loq'laj Usantil Qajwal Dios pikiwi' kinejel ire'.
44010045	Ruk'ut ajkojnel chir i'aj Israel chir kib'onom circuncidar kib' chir ipetnaq ruk' Pedro sub'laj xtzaq kik'u'x chir xoq'je' qaj Loq'laj Santil pikiwi' wnaq chir it aj Israel.
44010046	Mpa' xkito'o chir kich'a'w pe jnchik ch'ab'al xoq'je' kinimersaj uq'ij Qajwal Dios.
44010047	Ruk'ut Pedro xub'ij chke: "¿Kowan k'ut jnaqaq chuq'atxik chir kik'amwa' ja' ni'j wnaqe' chir xkik'am Loq'laj Usantil Qajwal Dios chpa' oj chir oj wnaq Rilk'wa'l Israel?"
44010048	Xutaq k'ut Pedro uqasesik kija' pub'i' Qajwal Jesucristo xkita' k'ut toq'ob' che Pedro chir k'el knaq kyeb'xub' q'ijc hi k kuk' i re'.
44011001	Xkita' k'ut Apóstoles xoq'je' ajkojnel chir ik'o Judea, chir xoq'je' wnaq chir it aj Israel xkik'am utzij Qajwal Dios,
44011002	Re'chir xpeqe' Pedro Jerusalén, xchap che tzij kimal ni'j chir kikojb'al k'o chirij circuncisión.
44011003	Xkib'ij k'ut che Pedro: "¿Kux rech chir xtok chkichoj wnaq chir kib'onomt circuncisión xoq'je' xatij waj kuk'?"
44011004	Te'k'ut chi' Pedro xumaj ub'ixik chke chir kux xb'i'x che rimal Qajwal Dios xub'ij:
44011005	"Re'chir enk'o pe tilimit Jope. Tijen kinch'a'w ruk' Qajwal Dios, ruk'ut Qajwal Dios xuk'ut chinwach jn k'utumb'al chpa' jn nimlaj k'ul chir qajlaq chpom che kijab' (4) utza'm tijen qaseslaq pkaj tla' chpa' enk'owa'.
44011006	Xintuyuj k'ut jn k'ule' xwilo chir ik'o chpam chokop chir kijab' (4) kiqan xoq'je' tzeltaq chokop xoq'je' chokop chir kicharej kib', xoq'je' chokop chir k'o kixik'.
44011007	Xinta'k'ut jn cha'wem chir kub'ij: Pedro, katwa'ljaq, kamsaj kuxpla' che chokop, tija'."
44011008	"Pumul en ximb'i'j, 'Loq'ta Tat, mpa' k'ot naq tz'il laj chpa'kux oknaq pinchi' en."'
44011009	"Xpek'ut jumulchik jn ch'a'wem xub'ij: Nejel chir xusaqab'saj Qajwal Dios makoj che tz'il, xcha' chwe.
44011010	Xub' (3) rajlab'al k'ut xnuch'ab'ej tere' xtzalaj jn k'ul pkaj jumulchik."
44011011	"Te' xwilo chir xyo'pen xub' (3) chijab' pa'nim chpa' enk'owa' chir i'elnaqb'ik Cesarea chintzukxik.
44011012	Ruk'ut Loq'laj Usantil Qajwal Dios xub'ij chwe: Jat kuk' mu'n kyeb' (2) ak'u'x." Xoq'je' xib'e wuk' waqib' (6) qaxlal, xojok k'ut prichoj Cornelio.
44011013	Ruk'ut chir xub'ij chqe chir xril jn utaqo'n kaj chir xokb'ik chirchoj xwab' chwach xub'ij che: Taqa'b'ik chijab' pe tilimit Jope chusik'xik Simón chir kb'ix Pedro che.
44011014	Re' k'un ub'ij chaw chir kux rajwixik kb'anek rechwa' karaq jn solb'al awib' xoq'je' jn solb'alib' kech kinejel naq ik'o chawchoj."
44011015	"Ruk'ut chir xinok che yoloj xqaj Loq'laj Usantil Qajwal Dios pikiwi' ire', Loq'laj Santil chir xqaj pqawi' oj wnaq aj Israel.
44011016	Tere' xna'taj chwe chir kux xub'ij Qaqjaw: Juan Bautista qatzij xuqasaj kija' wnaq ruk' ja', pumul ix qasesna ija' ruk' Loq'laj Santil.
44011017	Wa Qajwal Dios xuya' jn sip chke ire' janam chpa' uyo'om chqe oj chir xqakoj utzij Qajwal Jesucristo, ¿naq k'ut en chir kinq'atuj ub'ej Qajwal Dios?"
44011018	Re'chir xkita' nejel chir xub'ij Pedro xich'a'w te'chik xoq'je' xkinimirsaj ub'i' Qajwal Dios xkib'ij: "Xoq'je' b'la' chke wnaq chir it aj Israel, xuya' Qajwal Dios jn utzalq'amixik anme', rech jn k'ak' k'aslemal."
44011019	Ruk'ut ni'j chir xyalmajb'ik rimal ukamikal Esteban, ik'o k'ut chke chir te' xyo'pen Fenicia, Chipre ch'il Antioquía, k'ot jnaqaq kib'ijwa' utzij Qajwal Dios xo'w chke Rilk'wa'l Israel.
44011020	Pumul ik'o chikixo'l ire' jujun chke chijab' rech Chipre, ch'il Cirene, ire' re'chir xyo'pen Antioquía, xkiya' ub'ixik chke wnaq aj griegos jn k'ak' yoloj rech Qajwal Jesucristo.
44011021	Ruk'ut uq'ab' Qajwal Dios k'o kuk'. Rechi' chir sub'laj ik'iy xikojnek xoq'je' xkijach kib' che Qajwal Dios,
44011022	Xo'pen k'ut ub'ixik ri' che jn ch'ob' che ajkojnel chir ik'o pe tilimit Jerusalén, xkitaq k'utb'ik Bernabé pe tilimit Antioquía.
44011023	Ruk'ut Bernabé re'chir xo'pen Antioquía xril loq'laj ritzil ranme' Qajwal Dios, sub'laj xki'ktek, xyupixb'aj k'ut kinejel chir ruk' nejel kanme' xa' jun kikojoqwa' chirij Qajwal Dios,
44011024	mpa' Bernabé utzlaj chij xoq'je' najnaq che Loq'laj Santil xoq'je' najnaq che kojb'al, sub'laj che wnaq xkikoj rech Qajwal Jesús rimal re'.
44011025	Te' chi' xye Bernabé pe tilimit Tarso chutzukxik Saulo. Re'chir xuroqo xuk'amlaq pe tilimit Antioquía.
44011026	Jun janab' k'ut xikije' Antioquía Bernabé ch'il Saulo kuk' jun ch'ob' che ajkojnel chir ik'o tla', xkityojij k'ut sub'laj che wnaq tla', ruk'ut ajtarnel rech Jesús, tla' xb'i'xwa' nab'e welt Cristianos chke.
44011027	Chpam ni'j q'ijla' kyeb'xub' ajq'axal uyoloj Qajwal Dios xyelb'ik Jerusalén je' xib'e pe tilimit Antioquía.
44011028	K'o jun chke ire' Ágabo ub'i', xb'i'x che rimal Loq'laj Usantil Qajwal Dios chir k'o jn nimlaj wi'ij petnaq chwach lew chpa' ik'owa' wnaq, qatzij k'ut chir xub'an nimlaj wi'jal ptaq q'ij chir k'o Claudio che nimlaj q'atb'altzij rech Roma.
44011029	Rechi' chir ajkojnel chir ik'o Antioquía xkichomaj chikiwach utaqiklaq to'b'al chke ajkojnel chir ik'o Judea, xkiya' to'b'al chpa' k'o kuk' pkijujnal.
44011030	Jla' k'ut xki'no xkitaqb'ik to'b'al chke Ajwab' kech ajkojnel, chikij B er na bé ch'i l Saulo.
44012001	Che ni'j q'ijla' nimlaj ajtaqnel Herodes xutaq kichapik jujun chke jun ch'ob' che ajkojnel rechwa' kub'an k'ax chke.
44012002	Xukamsaj Santiago rotz Juan che michit.
44012003	Xril k'ut Herodes chir xqaj chikiwach wnaq aj Israel ni'j chir kikojent che Jesucristo, xutaq uchapik Pedro, re' ni'j q'ijla' rech nimq'ij chir ktij Kixlinwaj chir k'ot Ch'amq'or ruk'.
44012004	Xukoj Pedro pche', xujach pe kiq'ab' (4) kijab' ch'ob' che xolta't rechwa' kichijij Pedro, kijab' (4) aj xo'lta't k'o che jn ch'ob'. Xuchomaj Herodes kujach Pedro chke wnaq re'chir q'aten nimq'ij Pasc.
44012005	Xa'k'ut jla' chir chajim Pedro k'o pche'. Pumul jun ch'ob' che ajkojnel, kitene't che yoloj ruk' Qajwal Dios chirij Pedro.
44012006	Re'chir Herodes uchomam kresajlaq Pedro pche' che jn q'ab'la', rech kukamsaj, Pedro wuram kub'an chikixo'l kyeb' (2) ajxolta't ximtel che kyeb' (2) ximb'al ch'ich'. Ik'o k'ut ajchajnel chwach okb'al pche'.
44012007	Xa'tqe'n xk'uten jun utaqo'n kaj, toqomlaq rimal Qajwal Dios xoq'je' xk'uten jn nimlaj saq pche' ruk'ut utaqo'n kaj xuteq'ej Pedro pu k'alk'ax, xuk'usuj xub'ij che: ¡Katwa'ljaq cha'nim! Ruk'ut ni'j ximb'al ch'ich' chir ximtel che uq'ab' xitzaq pu'lew.
44012008	Xub'ijk'ut utaqo'n kaj che: Xima' aq'u' xoq'je' xima' axajab'. Jla'k'ut xub'an Pedro. Ruk'ut taqo'n xub'ij che: B'atza' aq'u' chawij xoq'je' kat tarjaq chuwij.
44012009	Xelb'ik Pedro xtaraj chirij utaqo'n kaj. Pumul Pedro ret'amt re' chirwa qatzij chir kux tijen kub'an utaqo'n kaj, xub'ij re' chir xa' k'utumb'al kya' chwach.
44012010	Xq'aten k'ut che nab'e ch'ob' ajchajnel, xoq'je' che ukab' (2) ch'ob' ajchajnel, xyo'pen k'ut che uchi' jaj ch'ich' chir k'ay pe tilimit, xteb' k'ut utikel, xyel laq pub'ej, xkiram jnchik b'ej ruk'ut utaqo'n kaj xuya' knaq Pedro pa'nim.
44012011	Pumul re'chir xk'un saq che Pedro xub'ij: "Chinime' kinch'ob'o chir qatzij Re' Qaqjaw xutaqlaq utaqo'n kaj chwesik puq'ab' Herodes, xoq'je' pe kiq'ab' wnaq aj Israel chir kiyi'em kb'an k'ax chwe."
44012012	Xrit'maj k'ut chir qatzij chir kux xuroqo, xk'un chirchoj María uchuch Juan chir kb'ix Markos che, chpa' kiroqomwa' kib' sub'laj che ajkojnel chir tijen kich'a'w ruk' Qajwal Dios.
44012013	Ruk'ut chir xuk'ark'aj uchi' jaj xpe jn xaq chir Rode ub'i'.
44012014	Rode re'chir xuch'ob' uch'ab'al Pedro, rimal uki'kte'mal xute'b'a't uchi' jaj xa'ne' xutzaq ranim chub'ixik chke chir Pedro wa'l chichi' jaj.
44012015	Pumul ire' xkib'ij che: "Sachnaq ano'oj." Pumul Rode ktene't chub'ixik chir re' Pedro. Ruk'ut ire' xkib'ij: "Re' usantil."
44012016	Pumul Pedro ktene't chuk'ark'axik uchi' jaj, ruk'ut xkiteb'a' uchi' jaj sub'laj xtzaq kik'u'x.
44012017	Xuteq'ej k'ut uq'ab' Pedro chikiwach rechwa' chir kitenewa' che yoloj, xub'ij k'ut chke chir kux ub'anik xub'an Qajwal Dios xresajlaq pche', chib'ij che Santiago xoq'je' chke ni'jchik qaxlal ni'j chpa'kuxe', tere' xelb'ik xye che jnchik tilimit.
44012018	Ruk'ut saqrek sub'laj xich'ujer ajxolta't chirij kux xub'an Pedro.
44012019	Ruk'ut Herodes xutzukuj pumul xuraqta xuya' mak chikij aj chajnel xoq'je' xutaq kikamsesik, xo'wa' xub'an knaq xel laq Judea je xqaj Cesarea, xelknaq tla'.
44012020	Sub'laj eywarnaq nimlaj ajtaqnel Herodes kuk' wnaq rech tilimit Tiro, xoq'je' rech tilimit Sidón. Xa'k'ut jun xkib'an che kichomb'al xye kik'utu' kib' chwach Herodes. Xikon k'ut chuch'ab'xik Blasto chir nim reqle'n puq'atb'altzij Herodes, pub'i' chik re' xkita'wa' loq'laj uxumb'al mpa' tilimit Sidón ch'il tilimit Tiro je kpe tzuqb'al kech ruk' Herodes.
44012021	K'o k'ut jn q'ij Herodes xye usik'ij kinejel. Xukoj utzlajtaq k'ul, xkub'e' puq'atb'altzij, xub'ij k'ut yoloj rech q'atb'altzij chke.
44012022	Ruk'ut wnaq kow xisik'nek xkib'ij: "Jn ch'awemla' rech jun dios, rext naq chij."
44012023	Pa'nim k'ut xpe jun utaqo'n kaj chir toqomlaq rimal Qaqjaw xusok Herodes, mpa' xunimersajt uq'ij Qajwal Dios, xkamk'ut, xtij kimal ixwoq'.
44012024	Pumul uyoloj Qajwal Dios sub'laj xk'iyer ub'ixik chikixo'l tilimit.
44012025	Ruk'ut Bernabé ch'il Saulo xb'antaj kitajkil xyelb'ik Jerusalén xitzalaj Antioquía kik'omom b'ik Juan chir kb'ix M arkos che kuk' ire'.
44013001	Ik'o k'ut chikixo'l jn ch'ob' che ajkojnel rech Antioquía aj q'axel uyoloj Qajwal Dios, xoq'je' ajtyojnel, Bernabé, Simón chir kb'ix Niger che, Lucio chir kpe Sirene, Manaén chir xa' janam xik'iylaq ch'il Herodes chir nimlaj ajtaqnel, ch'il Saulo.
44013002	K'o jn q'ij tijen kinimaj Qajwal Dios xoq'je' tijen kimojnek, re'chir xich'ab'ex rimal Loq'laj Usantil Qajwal Dios xub'ij: Chitoso' Bernabé ch'il Saulo rech jn chak chir xye Ensik'ijwa'.
44013003	Xo'w xb'antaj kich'awem ruk' Qajwal Dios xoq'je' xb'antaj kimojnik xkiya' kiq'ab' pikiwi' tere' xkijach b'ik.
44013004	Xitaq k'utb'ik rimal Loq'laj Usantil Qajwal Dios, je' xkisuk'aj pe tilimit Seleucia xib'e chpam ch'ich' chir kb'in puwi' ja' xyo'pen Chipre, chaqap jib' chir k'o pe mar.
44013005	Ruk'ut xyo'pen Salamina rech Chipre xkimaj ub'ixik utzij Qajwal Dios ptaq uq'ab' loq'laj jaj, xoq'je' b'enaq Juan kuk' che ajto'l kech.
44013006	Xkib'imb'ej nejel jn chqab' jib'e' chir k'o pe mar suk'te' xyo'pen pe tilimit Pafos. Xkiraq k'ut tla' jn chij chir jo'slaj ajq'axal uyoloj Qajwal Dios, jn chije' aj Israel xoq'je' aj itz Barjesús ub'i'.
44013007	Jn aj itz'e' k'o ruk' nimlaj ajtaqnel Sergio Paulo re'k'ut chir suk' uno'jb'al. Ruk'ut Sergio Paulo xutaq kik'amik Bernabé ch'il Pablo, ruk' nejel ranme' kraj re' kuta' utzij Qajwal Dios,
44013008	Pumul Elimas jn aj itz'e' chir jla' kb'ix che pkich'ab'al griegos kuq'atuj kiwach Saulo ch'il Bernabé, tijen kusach uk'u'x Sergio Paulo che ukojb'al.
44013009	Pumul Saulo chir kb'ix Pablo che, najnaq che Loq'laj Santil, kow xutuyuj jn aj itz'e' xub'ij che:
44013010	"¡At najnaq che sub'laj sokb'al, at najnaq che nejel tzeltaq b'onoj, at rilk'wa'l tzel, at ajch'oj chirij nejel suk'laj q'atb'altzij! ¿Kux rech chir kaya't knaq ukotb'exik jn suk'laj b'ej rech Qajwal Dios?
44013011	Re'k'ut Qajwal Dios kuk'ajsaj awach, chinime' ktelknaq moy kawul te'chik uwach q'ij, qet'amta te' janlo." Ruk'ut jn aj itz'e' pa'nim xelknaq moy xa' kusutuj chik rib', xa' kutzukuj chik naq kchapew chuq'ab'.
44013012	Tere' nimlaj ajtaqnel Sergio Paulo xrilo chir kux xraqtejek xkojnek, xtzaq uk'u'x che utyojnik Qajwal Dios,
44013013	Xyelb'ik pe tilimit Pafos chpam ch'ich' chir kb'in puwi' ja' xyo'pen pe tilimit Perge rech Panfilia. Pumul Juan xa' tla' xye uya'wa' knaq stzalajlaq Jerusalén.
44013014	Ruk'ut ire' xiq'atan Perge, suk'te' xyo'pen Antioquía rech Pisidia, xib'e k'ut puq'ab' loq'laj jaj pe jn q'ij sábado chir tyox q'ij rech uxunem, xikub'e' tla'.
44013015	Re'chir knik'taj pixab' xoq'je' knik'taj kitz'ib'nek ajq'axal uyoloj Qajwal Dios, Ajwab' kech uq'ab' loq'laj jaj xkib'ij chke: "Ix qaxlal chijab', wa k'o naq iyoloj pub'i' Qajwal Dios chke tilimit, chib'ijlaq."
44013016	Xwa'laj k'ut Pablo, xuwa'lsaj uq'ab' rechwa' kiya' kixikin che uyoloj xub'ij: "Ix chijab' aj Israel xoq'je' ix chir k'o mejb'al iwib' chwach Qajwal Dios chita'much.
44013017	Dios rech tilimit Israel xyucha' qachuch qaqaw, xub'an jn nimlaj tilimit chke re'chir ik'onelaq Egipto tilimit chir kexta, ruk' nejel uchoq'ab' xyeresajlaq tla'.
44013018	Qajwal Dios ka'wnaq (40) janab' xuch'ij kitakil ire', re'chir xikije' pe chiqi'j jib'.
44013019	Xoq'je' xusach kiwach wuqub' (7) nimaqtaq tilimit rech Canaán, ruk'ut kijib' xuya' che echb'al chke qachuch qaqaw.
44013020	Nejel ri', xb'an chpam kijab' ok'al ka'wnaq lajuj (450) janab'. Tere' Qajwal Dios xuya' chijab' chke chir kiq'at tzij pikiwi', suk'te' ptaq uq'ijal Samuel chir ajq'axal uyoloj Qajwal Dios.
44013021	Tere' xkita' che Qajwal Dios, chir yo'oq jn nimlaj ajtaqnel kech rechwa' kub'an uqatb'altzij pikiwi', ruk'ut Qajwal Dios xuya' Saúl chke che nimlaj ajtaqnel, uk'ijol Cis, jun chke jn ch'ob' rech Benjamín, ka'wnaq janab' (40) k'ut xub'an Saúl pikiwi' che nimlaj ajtaqnel.
44013022	Xe'ses k'ut Saúl che nimlaj ajtaqnel rimal Qajwal Dios, xuwa'lsaj David che nimlaj ajtaqnel, chirij k'ut David xch'a'w Qajwal Dios xub'ij: Xinraq David uk'ijol Isaí Jn chije' xa' janam chpa' wanme' En, re' ku'no chir kux kwaj En chir kb'anek.
44013023	Che uxe'na'al re' xpe Jesucristo chir xtaqlaq rimal Qajwal Dios rechwa' k'e usol tilimit Israel chpa' ujitom knaq Qajwal Dios,
44013024	Xe'taq uk'umb'al Jesús, Juan Bautista xuya' ub'ixik chke nejel wnaq rech tilimit Israel chir kitzalq'amij kanme' xoq'je' kiqasaj kija'.
44013025	"Pumul re'chir tijen qetlaq ukamikal Juan xub'ij: '¿Naq k'ut en kib'ij ix? Enta chpa' ichomnik ix, pumul chuwij en petnaq Jun chir retalt chwe en kinkir uwach uxajab' chirqan."'
44013026	"Ix wixlal reja'l knaq Abraham, xoq'je' ix chir k'o mejb'al iwib' chwach Qajwal Dios, chqe oj k'ut xuyawa' uyoloj jn solb'alib'.
44013027	Mpa' wnaq ajtilimit Jerusalén, ch'il kiq'atb'altzij ket'amta naqlo Jesús xoq'je' xkich'ob't pixab' chir kitz'ib'am knaq ajq'axal uyoloj Qajwal Dios chir ksik'ex uwach ptaq q'ij sábado chir tyox q'ij. Ire' xkita' kamikal chirij Jesús chpa' kub'ij uyoloj Dios chir xkib'ij knaq ajq'axal uyoloj Qajwal Dios.
44013028	Tne' k'ot naq mak rech kamikal xkiraq chirij, chir kuq'ab' upixab' Roma pumul xkita' ukamikal che Pilato.
44013029	Re'chir xk'is ub'antejik nejel chpa'k'ux chir tz'ib'tal knaq chirij Jesús xkiqasajlaq chwach cruz tere' xkimuqu.
44013030	Pumul Qajwal Dios xuwa'lsaj chikixo'l kamnaqib'.
44013031	Kiy k'ut rajlab'al q'ij xuk'ut rib' Jesús chikiwach jnik'pla' chir xitaraj chirij re'chir xel laq Galilea xye Jerusalén. Ire'k'ut chinime' kiya' ub'ixik Jesús chke wnaq."
44013032	"Xa' jla' chir oj qaya' ub'ixik chiw jn k'ak' yoloj rech jn jitenem chir xb'an knaq rimal Qajwal Dios chke qachuch qaqaw.
44013033	Xuya'k'ut Qajwal Dios chinime' chir kux xujit knaq chke kilk'wa'l qachuch qaqaw, chir oj, chir xuwa'lsaj Jesús chikixo'l kamnaqib' chpa' tz'ib'tal knaq chpam ukab' (2) Salmos: At, at wilk'wa'l, poq'ij xinya' ak'aslemal.
44013034	Qajwal Dios ub'im knaq chir kwa'lsesna rechwa' chir q'aytewa' utyo'jil, chpa' xub'ij knaq Qajwal Dios chpam pixab': 'Kimb'anna chpa' Enjitom knaq che David.'
44013035	Rechi' chir kub'ij chpam jnchik Salmo: 'Manimaj chir q'ay utyo'jil tyoxlaj ajnimnel awech.'
44013036	Qatzij chir David xyunimaj wnaq ptaq uq'ijal re' chpa' rajwerem Qajwal Dios tere' xkamek, xyurqa' rib' kuk' uchuch uqaw, xoq'je' xq'ay utyo'jil.
44013037	Mpa' xq'ayt utyo'jil Jesús chir xwa'lses rimal Qajwal Dios chikixo'l kamnaqib'."
44013038	"Chiwet'maj, ix qaxlal, chir Jesús chir tijen kuya' ub'ixik jn sachb'al mak chiw.
44013039	Ix suk'b'axt ik'aslemal rimal upixab' Moisés. Pumul nejel naq chir kojnek june' ksub'ax uk'aslemal rimal Jesús.
44013040	Chiwla'b'la' mepe chiwij chir kux kib'im knaq ajq'axal uyoloj Qajwal Dios:
44013041	Chita'much ix chir iwitzlam Enyoloj tzaqaq ik'u'x xoq'je' chisacha' iwib', mpa' ptaq iq'ijal kimb'an ni'j chpa'kuxe' chir ix kikojta chir jnaq kuyol chiw."
44013042	Re'chir Pablo ch'il rich'il xyel laq puq'ab' richoj Qajwal Dios xkita' toq'ob' wnaq chir che jnchik sábado chir tyox q'ij kb'ix ni'j yoloje' chke jumulchik.
44013043	Xo'w xk'is komon puq'ab' richoj Qajwal Dios ik'iy chke wnaq aj Israel xoq'je' ni'jchik wnaq chir it aj Israel chir kijochom kib' chpam judaísmo xitaraj chirij Pablo ch'il Bernabé, yoloj k'ut kib'an ire' kuk', sub'laj k'ut kiya' kino'oj chir mkiya' knaq jn loq'laj ritzil ranme' Qajwal Dios.
44013044	Ruk'ut che jnchik q'ij sábado chir tyox q'ij, xa'qe'n kraj xkiraq kib' nejel tilimit chuta'ik utzij Qajwal Dios.
44013045	Pumul re'chir jujun chke aj Israel xkil sub'laj wnaq sub'laj xinaj che selosil, kuxpla' chir kub'ij Pablo, kik'le'laj, uwach che wastzij.
44013046	Ruk'ut Pablo ch'il Bernabé xkixit kib' chu' k'ulb'axik kiwach, xkib'ij: "Chiw ix chir ix aj Israel rajwixik chir nab'e kb'ix utzij Qajwal Dios chiw, pumul mpa' ix xiya' pnaq jla', q'alaj chir iwext jn k'aslemal chir k'istechik rechi' chir chinime' qojb'e kuk' wnaq chir it aj Israel.
44013047	Mpa' jla' taqnik xuya' Qajwal Dios chqe, re'chir xub'ij: At Enyo'om chikixo'l tilimit chir it aj Israel rechwa' kaya' saqil chikixo'l xoq'je' rechwa' kaya' ub'ixik jn solb'alib' ch'il jn sachb'al mak. Kech nimlaj kinejel wnaq rech uwach lew."
44013048	Ruk'ut chir xkita' wnaq chir it aj Israel sub'laj xiki'ktek xoq'je' xikojen naqpla' chir irech jn k'aslemal chir kistechik.
44013049	Xa' k'ut jla' xya' ub'ixik uyoloj Qajwal Dios che nejel jn luwarla'.
44013050	Pumul wnaq aj Israel xkikoj kik'u'x ixiqib' chir suk' kik'aslemal, xoq'je' xkikoj kik'u'x ajwab' rech tilimit, rechwa' kb'an k'ax chke Pablo ch'il Bernabé, xye kaqtaj b'ik che jn tilimite'.
44013051	Pumul ire' xkitowto knaq paqlaj chir k'o chkiqan chikiwach ire' tere' xik'un Iconio.
44013052	Ruk'ut ajkojnel sub'laj kinaj che ki'kte'mal xoq'je' che Loq' laj Usantil Qajwal Dios.
44014001	Re'chir xyo'pen Iconio, Pablo ch'il Bernabé xa' janam xyokb'ik puq'ab' loq'laj jaj kech wnaq aj Israel, utzk'ut ub'ixik uyoloj Qajwal Dios xki'no chir xikojen ik'iy aj Israel xoq'je' wnaq chir it aj Israel.
44014002	Pumul wnaq aj Israel chir xkinimajta, xkitaqchi'j wnaq chir it aj Israel rechwa' kiwa'laj chikij ajkojnel.
44014003	Pumul Pablo ch'il Bernabé k'iy q'ij xikije' tla', kixijtekib' xiyolow chirij Qajwal Dios, kikub'a'm kik'u'x chirij Qajwal Dios, re'k'ut Qajwal Dios chir xuq'aljansaj uyoloj rech loq'laj ritzil ranme', re'k'ut Qajwal Jesús xuk'ut chikiwach wnaq chir yoloj chir kib'ij Pablo ch'il Bernabé Re' ya'wnaq chke. Xoq'je' xuya' chke Pablo ch'il Bernabé chir xkib'an tla' nimaqtaq k'utumb'al xoq'je' mayjab'al.
44014004	Ruk'ut wnaq rech tilimit kyeb' (2) ch'ob' xki'no, jn ch'ob' ik'o kuk' wnaq aj Israel jnchik ch'ob' ik'o kuk' Apóstoles.
44014005	Pumul re'chir wnaq aj Israel xoq'je' wnaq chir it aj Israel, xoq'je' kuk' kiq'atb'altzij kichomaj kiwa'laj chikij Pablo ch'il Bernabé xoq'je' k'e kib'an cha'b'aj,
44014006	pumul xkinab'ejk'ut Pablo ch'il Bernabé xyalmajb'ik Listra xoq'je' Derbe, tilimit rech Licaonia; xoq'je' ptaq jib' chkinaqaj ni'j tilimite'.
44014007	Tla' xkiya' ub'ixik jn k'ak' yoloj rech Qajwal Jesús.
44014008	K'o k'ut pe tilimit Listra jn chij chir kamnaq raqan, kuch'ijt kb'inek suk' jla' petnaq che uk'se'b'al, k'ot re' b'innaq, kub'ul tla'.
44014009	Ruk'ut jn chije' kuta' Pablo chir kyolwek. Ruk'ut Pablo kow utuyxik xu'no, xrilo chir k'o ukojb'al rech kuntajwa'.
44014010	Kow xch'awe'k, xub'ij che: "¡Katwab'aq suk', chu' awuqan!" Ruk'ut re' xik'penek, xok che b'inem.
44014011	Ruk'ut wnaq xkilo chir kux xub'an Pablo, kow xich'a'w pkich'ab'al aj Licaonio xkib'ij: "Ni'j chijab'e' idios chir xiqajlaq chqaxo'l."
44014012	Xkikoj k'ut ub'i' Bernabé che Zeus, ruk'ut Pablo xkikoj che Hermes, mpa' re' kch'a'w chirij uyoloj Qajwal Dios,
44014013	Ruk'ut ajnimnel rech dios Zeus chir k'o richoj chi' tilimit, xyuk'amlaq mamtaq wakix, xoq'je' weqb'al kotz'e'j, xukoj chwach uchi' okb'al tilimit, re' ch'il nejel wnaq, kaj kikamsaj mamtaq wakix rech kinimersajwa' kiq'ij Pablo ch'il Bernabé.
44014014	Ruk'ut chir xkita' Apóstoles Bernabé ch'il Pablo, xkirich' kiq'u' chikij xyok chikixo'l nejel wnaq, kow xisik'nek.
44014015	Xkib'ij: "¿Ix chijab' kux rech kib'an ni'j b'onoje'? Qe'oj oj chijab' xa' janam qab'anik chpa' ix, oj chijab' chir qaya' ub'ixik uyoloj Qajwal Dios rech kxelwa' chpam ni'j ri' chir k'ot kuchukuj, rech kijach iwib' puq'ab' jn k'aslek Dios chir xub'an kaj, xoq'je' xub'an uwach lew ch'il mar, xoq'je' nejel chir kux k'o chwach lew xoq'je' pe mar.
44014016	Jertaq tzij re'k'ut Qajwal Dios xyutzqapsaj ni'jchik tilimit chir xa' kuxpla' che b'ej xkimojo.
44014017	Qajwal Dios xuk'ut chqawach chir kux ub'anik re', xub'an utzil chqe, xuya' jab' chqe, xoq'je' xuya' jn q'ij chqe chir kiwachen tiko'n, xunajsaj qanme' che ki'kte'mal."
44014018	Jri'k'ut xkib'ij Pablo ch'il Bernabé, sub'laj xkitij k'ax chuq'atxik kiwach sub'laj che wnaq rechwa' kya't unimal kiq'ij ire'.
44014019	Tere' xyo'pen jujun chke wnaq aj Israel chir ipetnaq pe tilimit Antioquía xoq'je' ipetnaq Iconio xkikoj kik'u'x wnaq, xkib'an Pablo cha'b'aj, xkicharej b'ik chirij tilimit, xkib'ij ire' chir kamnaq chik.
44014020	Pumul ajkojnel xkisutuj rij Pablo, xkiwa'lsaj, xkikojb'ik pe tilimit, ruk'ut chukab' q'ij xelb'ik re' ch'il Bernabé xib'e pe tilimit Derbe.
44014021	Xkiya' ub'ixik jn k'ak' yoloj rech Qajwal Jesús che jn tilimit la' ik'iy k'ut chir xikojnek tere' xitzalaj Listra xoq'je' pe tilimit Iconio xoq'je' pe tilimit Antioquía.
44014022	Xkikub'a' knaq kik'u'x ajkojnel chirij Qajwal Jesucristo xyekipixb'aj knaq chir mitzalaj chikij ruk' kikojb'al, xkib'ij chke chir rajwixik chir ruk' sub'laj k'ax qojokwa' chpam jn nimlaj uq'atb'altzij Qajwal Dios.
44014023	Xkikub'a' k'ut ajwab' chikixo'l nejel ch'ob' che ajkojnel ptaq tilimit chpa' xiq'atenwa'; xkich'ab'ej Qajwal Dios ruk' mojnem, xkijach knaq puq'ab' Qajwal Jesús naq chir xikojen chirij re'.
44014024	Xkiram k'ut ujuyb'al Psidia xyo'pen Panfilia.
44014025	Xkiya' k'ut ub'ixik upixab' Qajwal Dios pe tilimit Perge, xiqaj Atalía.
44014026	Tere' xib'e Antioquía, chpa' xijachwa'laq ruk' jn loq'laj ritzil ranme' Qajwal Dios rech jn chak chir xb'antajlaq kimal.
44014027	Re'chir xyo'pnek, xye kimuluj jun ch'ob' che ajkojnel xkiyol k'ut nimaqtaq chak chir xub'an Qajwal Dios chu' kiq'ab' ire', xoq'je' xkiyol chke chir Qajwal Dios xuya' chke wnaq chir it aj Israel kojnem chirij Jesucristo.
44014028	Najk'ut xikije' Pablo ch'il Bernabé tla' kuk' ajkojnel.
44015001	K'o k'ut jujun chir xiqajlaq Judea xik'un Antioquía kityojij qaxlal chirij Qajwal Jesucristo kib'ij: "Wa kib'ant circuncidar iwib' chpa' kub'ij pixab' chir xutz'ib'aj Moisés kix soltajtaj."
44015002	Rimal k'ut ri', kow xichap che tzij kimal Pablo ch'il Bernabé. Xchomex k'ut chir rajwixik kipeqe' Pablo ch'il Benabé, xoq'je' kyeb'xub' chke ire' pe tilimit Jerusalén chpa' ik'owa' Apóstoles ch'il ajwab', chuch'ob'ik jn sachb'al k'uxe' chirij circuncisión.
44015003	Xitaq k'utb'ik Jerusalén kimal jun ch'ob' che ajkojnel chir ik'o Antioquía, xiq'ax k'ut Fenicia ch'il Samaria, xkiya' ub'ixik chir wnaq chir it Rilk'wa'l Israel xikojnek, sub'laj k'ut kiki'ket qaxlal chir ik'o Jerusalén chuta'ik ni'j yoloje'.
44015004	Re'chir xyo'pen Jerusalén utz kik'ulik xb'an kimal jun puq che ajkojnel xoq'je' kimal Apóstoles xoq'je' kimal ajwab' kech ajkojnel, xkiya' k'ut ub'ixik chke chir nimaqtaq chak xub'an Qajwal Dios chu' kiq'ab' ire'.
44015005	Pumul xiwa'laj jujun chke aj Fariseo chir ikojennaq chik xkib'ij: "Rajwixik ajkojnel chir it aj Israel kib'an circuncidar kib' xoq'je' kichijij pixab' chir xutz'ib'aj Moisés."
44015006	Xkiraq k'ut kib' Apóstoles ch'il ajwab' rech kich'ob'wa jn sachb'al k'uxe'.
44015007	Sub'laj k'elaj tzij xki'no, xwab' k'ut Pedro xub'ij chke: "Qaxlal, ix iwet'am chir jerchik en ucho'om Qajwal Dios chixo'l ix, re'k'ut Qajwal Dios chir xyolow che enchi', rechwa' kita' jn k'ak' yoloj rech Qajwal Jesucristo, wnaq chir it aj Israel, rechwa' kikojnek.
44015008	Ruk'ut Qajwal Dios chir ret'am nejel kanme' wnaq xuq'aljansaj chir xyuk'uluj wnaq chir it aj Israel, rechi' chir xuqasaj Loq'laj Usantil pikiwi', chpa' xuqasaj pqawi' oj nab'e.
44015009	Xa'k'ut janam qilik kub'an Qajwal Dios, xikojnek rechi' Qajwal Dios xuch'aj kanme' ire'.
44015010	Rechi' chir chinime', ¿kux rech kipaj Qajwal Dios? ¿Kux k'ut rech kiya' jn eqa'n chikij ajkojnel? Re'k'ut jn eqa'nla' chir xkich'ijt uk'amik qachuch qaqaw xoq'je' oj xqach'ijt uk'amik.
44015011	Xa'ne' oj qakojo chir qojsoltajna xa' rimal jn loq'laj ritzil ranme' Qajwal Jesús jla' chpa' ire'," xcha' Pedro chke.
44015012	K'otchik xkib'ij nejel ajkojnel, kita' k'ut chir kux kib'ij Bernabé, ch'il Pablo. Xkib'ij chke chir sub'laj mayjab'al ch'il k'utumb'al xub'an Qajwal Dios chikixo'l wnaq chir it aj Israel, chu' kiq'ab' ire'.
44015013	Ruk'ut chir xitene' ire', xk'ulb'a'x k'ut kiwach rimal Santiago, xub'ij:
44015014	"Ix qaxlal chijab', chita'much; Simón xub'an ub'ixik chir kux ub'anik xub'an Qajwal Dios chir xyusiqij nab'e rajlal wnaq chir it aj Israel, rechwa' k'yuk'am chikixo'l ire' jn tilimit rechwa' kinimersaj ub'i'.
44015015	Xa'k'ut janam k'e uya' chpa' xkib'ij ajq'axal uyoloj Qajwal Dios chir tz'ib'telek:
44015016	'Qajwal Dios xub'ij xo'wa' q'aten ri' kintzalajlaq kimb'anna ukiji'k jn wokom jaj chir b'onom che k'ul rech David, chir tzaqnaq, kuxpla' ub'onom k'ax che, kimb'anna ukiji'k, kinwa'lsajna.
44015017	Rechwa' chir ni'jchik wnaq kitzukuj Qajwal Dios, xoq'je' kuk' nejel wnaq chir it aj Israel, chir pikiwi' ire' na'tajsamwa' Emb'i',
44015018	jla' kub'ij Qajwal Dios chir kuq'aljansaj nejel chir sub'laj jerchik ub'im knaq."'
44015019	"Rechi' chir en kinchomaj chir wnaq chir it aj Israel, chir kijach kib' puq'ab' Qajwal Dios kya't sub'laj eqa'n chikij.
44015020	Kumojo chir ktz'ib'ixb'ik chke chir chkiq'atuj kib' chutijik tib'lil chir jitom chikiwach wachb'al, mimaken ruk' naq wnaq chir ik'le'naqt ruk', xoq'je' mkitij utyo'jil naq awaj chir xa' jitz'am chuqul, chir elnaqt ukik'el, xoq'je' mkitij ukik'el.
44015021	Mpa' pixab' chir xutz'ib'aj Moisés, sub'laj jer ik'o ajq'axal rech ptaq uq'ab' loq'laj jaj chir ik'o ptaq tilimit, xoq'je' chpa' knik'ixwa' nejel sábado chir tyox q'ij."
44015022	Xqaj chikiwach Apóstoles, xoq'je' ajwab' xoq'je' jun puq che ajkojnel; kitzukex chikixo'l ire', chijab' rech kitaqb'ik Antioquía kichb'laj Pablo ch'il Bernabé. Xkicha' k'ut Judas chir kb'ix Barsabás che, xoq'je' Silas, ire' chir nim kib'anik chikixo'l ajkojnel.
44015023	Ktz'ib'ix jn wuj kya'b'ik chikij ire', kub'ij: "Oj Apóstoles ch'il ajwab' ch'il ajkojnel chir ik'o wural, qaya' ritzil kiwach qaxlal chir it aj Israel, chir ik'o Antioquía xoq'je' Siria ch'il chir ik'o Cilicia.
44015024	Xqata' oj chir ik'o jujun i'elnaqb'ik chqaxo'l pumul k'ot taqnik qayo'omb'ik chke, xkiyoj ik'u'x ruk' kiyoloj.
44015025	Rechi' chir xqaj chqawach qanejel, kitzukux chijab' chqaxo'l rech kixb'e kila', kichb'lajb'ik qaxlal chir kiqaloq'oj: Bernabé ch'il Pablo.
44015026	Chijab' chir kijachom kik'aslemal pub'i' Qajwal Jesús.
44015027	Xqataq b'ik Judas, ch'il Silas, ire'k'ut chir k'e kiq'aljansaj ub'ixik chiw chir kux xqatz'ib'ajb'ik chiw.
44015028	Mpa' jla' kraj Loq'laj Santil xoq'je' jla' xqaj chqawach oj, chir qaya't jnaqchik eqa'n chiwij, xo'w ri' chir qas rajwixik:
44015029	Chir kitijt chpa'kux chir q'axamchik chikiwach wachb'al, xoq'je' kitijt kikik'el awaj, xoq'je' kitijt kityo'jil awaj chir xa' jitz'am chkiqul chir elnaqt kikik'el; mix makan ruk' tyo'jil ruk' naq wnaq chir ixk'lenaqt ruk'. Wa kikol iwib' che ni'j chpa'kuxe' utz kxelek. Chiwula' iwib'."
44015030	Xa' k'ut jla' chir naq xitaqb'i'k xiqaj Antioquía. Xkimluj nejel ajkojnel, xkijach wuj pe kiq'ab'.
44015031	Xkinik'ij k'ut jn wuje', sub'laj xiki'ktek rimal chir xjorob'ses kanme'.
44015032	Ruk'ut Judas ch'il Silas, mpa' ire' xoq'je' i'aj q'axel uyoloj Qajwal Dios, xkijorob'saj kanme' xoq'je' xkiya' uchoq'ab' kikojb'al qaxlal, ruk' sub'laj che yoloj.
44015033	Xkiq'axaj k'ut kyeb'xub' q'ij tla' Antioquía tere' xijachb'ik ruk' jn uxunem rech anme' kimal alxik, xitzalajlaq kuk' alxik chir xitaqewb'ik kech.
44015034	Pumul xqaj chwach Silas elemknaq tla'.
44015035	Pumul Pablo ch'il Bernabé xyel knaq Antioquía, kityojen chirij uyoloj Qaqjaw, xoq'je' xito' kimal sub'laj ajkojnel chub'ixik jn k'ak' yoloj.
44015036	Xo'w xq'aten kyeb'xub' q'ij, Pablo xub'ij che Bernabé: "Jo' qasaqij qaxlal jumulchik ptaq nejel tilimit chpa' qab'imwa' utzij Qajwal Dios, rechwa' qilo kux kib'onom."
44015037	Ruk'ut Bernabé kraj re' kuk'amb'ik Juan chir kb'ix Markos che.
44015038	Pumul Pablo xqajt chwach re' uk'amikb'ik, mpa' Markos xyutakb'a' knaq Panfilia, xi'et kuk' che jn chak chir itoqomwa'b'ik.
44015039	Xikon tuk'ut chuch'ob'ik jn b'onoje' chir xub'an chke chir xkijach kib'. Bernabé xuk'amb'ik Markos che rich'il, xa'q'an k'ut pch'ich' chir kb'in puwi' ja'; xye Chipre.
44015040	Pumul Pablo re' xuk'amb'ik Silas che rich'il, xijachb'ik Pablo ch'il Silas kimal qaxlal pe jn loq'laj ritzil ranme' Qajwal Dios,
44015041	Xq'aten k'ut Siria ch'il Cilicia, xuya' k 'ut ukowil kanme ' nejel ch'ob' che ajkojnel.
44016001	Pablo xo'pen pe tilimit Derbe ch'il Listra. K'o k'ut jn ajkojnel chirij Qajwal Jesucristo tla' Timoteo ub'i', ral jn xaq aj Israel, ajkojnel, suk' ukojb'al, pumul uqaw aj Grecia.
44016002	Qaxlal chir ik'o pe tilimit Listra, xoq'je' Ikonio, xkib'ij chir Timoteo sub'laj utz uk'aslemal.
44016003	Pablo xraj re' chir Timoteo ktaraj chirij pumul nab'ena, xb'an circuncidar mpa' kinejel Judíos chir ik'o chpam ni'j tilimitla', ket'am ire' chir Timoteo aj Grecia uqaw.
44016004	Nejel tilimit chpa' kiq'atenwa' Pablo ch'il rich'il, xkiya' ub'ixik chke chir kux xkichomaj Apóstoles ch'il ajwab' chir ik'o Jerusalén.
44016005	Xa'k'ut jla' xkub'e' knaq kikojb'al nejel ch'ob' che ajkojnel, xoq'je' nejeltaq q'ij k'iyer kiwach ajkojnel.
44016006	Xiq'aten k'ut pujuyb'al Frigia xoq'je' pujuyb'al Galacia. Xiq'atex k'ut rimal Loq'laj Santil rechwa' kib'ijt utzij Qajwal Dios pujuyb'al Asia.
44016007	Ruk'ut chir xyo'pen chwach Misia, xkichomaj kib'e Bitinia, pumul xiq'atex rimal Loq'laj Santil.
44016008	Ruk'ut chir xiq'atan chunaqaj Misia xiqaj Troas.
44016009	Tla' k'ut xya' jn k'utumb'al chwach Pablo chaq'ab'. Xril jun chij chir je' kpe Macedonia chir wa'l chwach, kub'oychi'j kub'ij: "Kat q'axaq Macedonia xoq'je jato'."
44016010	Pablo xo'w xril jn k'utumb'ale' xqab'an qakiji'k rech b'enem Macedonia. Qet'am oj chir Re' Qajwal Dios sik'ennaq qech rechwa' k'e qab'ij jn k'ak' yoloj rech Jesús tla'.
44016011	Xjelb'ik Troas, pch'ich' chir kib'in puwi' ja' xojb'e chu' mar xojo'pen Samotracia. Ruk'ut jnchik q'ij xojo'pen Neápolis.
44016012	Tere' xojo'pen Filipos, nab'e tilimit chir nim ub'anik rech Macedonia. Jn tilimitla' xo'w wnaq chir ipetnaq Roma ik'o tla', xojkije' k'ut kyeb'xub' q'ij tla'.
44016013	Che jn q'ij sábado chir tyox q'ij xjelb'ik chirij tilimit chichi' jn b'inel ja' xqab'ij oj chir tla' kiraqwa' kib' wnaq aj Israel che ch'a'wem ruk' Qajwal Dios, xojkub'e' che yoloj kuk' ixiqib' chir kiroqom kib' tla'.
44016014	Jun chke ixiqib' chir kiroqom kib' tla', Lidia ub'i', je kpe pe tilimit Tiatira, ajk'ay kyaq k'ul; kunimersaj ub'i' Qajwal Dios, tijen k'ut kuto'o. Ruk'ut Qajwal Dios xute'b'a' ranme' rechwa' kuya' uxikin che chir kux kub'ij Pablo.
44016015	Re'chir xqastaj uja' re' ch'il jnik'pla' chir ik'o prichoj xjub'oychi'j xub'ij chqe: "Wa ix kiwulo chir xa' jun k'owa' enkojb'al chirij Qaqjaw, kixenlaq kixokaq pwichoj." Xub'an chqe chir xjel knaq tla'.
44016016	Xikwek re'chir oj b'enaq che ch'a'wem ruk' Qajwal Dios, xel laq chqak'ulik jn q'apoj lij chir k'o jn tzel santil puk'aslemal, chir k'o una'b'al chirij kuxpla' kta' che, sub'laj che pwaq k'ut kich'ak rajaw chirij.
44016017	Ktaraj k'ut chiqij oj ch'il Pablo ksik'en chub'ixik: "Ni'j chijab'e' ijaqlel ajnimnel rech Qajwal Dios chir k'o pkaj, ire' k'ut kiya' ub'ixik chiw ix jn b'ej rech solb'alib'."
44016018	K'iy q'ij chir jla' ku'no, xk'istaj k'ut uk'u'x Pablo chuta'ik xusutuj rib' Pablo xub'ij che jn tzel santil: "Kinya' jn taqnik chaw pub'i' Jesucristo chir telaqb'ik che jn lije'." Cha'nim k'ut xelb'ik jn tzel santil che.
44016019	Pumul re'chir xkil rajaw xa't q'alajchik chir kukojlaq pwaq jn lije'. Xkichap Pablo ch'il Silas xyekicharej b'ik te' tla' chpa' k'owa' uk'u'x tilimit chikiwach q'atb'altzij.
44016020	Je xib'e kiya' chikiwach kinimal q'atb'altzij xkib'ij: "Ni'j chijab'e' kiyoj kik'u'x qatilimit, i'aj Israel k'ut.
44016021	Kityojen chirij jnchik noq'b'al chir retalt chqe oj qak'omo, xoq'je' retalt chqe oj qa'no; mpa' oj wnaq aj Roma."
44016022	Xa' janam k'ut xiwa'laj kinejel wnaq chikij Pablo ch'il Silas ruk'ut q'atb'altzij xkirich' kiq'u' Pablo chikij, xkitaq kich'ayik.
44016023	Sub'laj xich'ayek tere' xyo'kses pche', xkitaq k'ut aj chajnel rech kyuchijij tla' pche'.
44016024	Ruk'ut jn ajchajnel chir xya' taqnik che xu'no chpa' xb'i'x che, xyukoj b'ik pche' suk'te' chpam. Xukoj k'ut chapb'al rech kiqan.
44016025	Pumul ptaq nik'aj q'ab', Pablo ch'il Silas kib'ixaj ub'i' Qajwal Dios xoq'je' kich'a'w ruk', sub'laj kita'tb'em ni'jchik chir ik'o pche'.
44016026	Xa'tqe'n xpe jn nimlaj kab'raqan chir xusilib'saj ukub'ulb'al jaj. Xa'tqe'n xiteb' nejel uchi' jaj chpa' ik'owa' wnaq pche', kinejel chir iximtelek ruk' ximb'al ch'ich' xitzqaptek.
44016027	Re'chir xk'astaj che wuram aj chajnel xrilk'ut chir telchik nejel uchi' okb'al pche', xresajlaq umichit kukamsaj rib', mpa' xub'ij re' chir nejel wnaq chir iximtel pche' xitzqaptaj b'ik.
44016028	Pumul Pablo kow xuch'ab'ej xub'ij che: "Mab'an k'ax che awib', mpa' qanejel ojk'o wural."
44016029	Tere' jn ajchajnel xuta' q'a' rech krilwa', anim xokb'ik pche' kb'irb'iten rimal uxib'elrib' xuke' chwach Pablo ch'il Silas.
44016030	Xyeresaj laq pche' xub'ij chke: "Ix chijab', ¿kux naq kimb'ono rech kinsoltaj wa?"
44016031	Ruk'ut ire' xkib'ij che: "Kojo' Qajwal Jesús, ruk' Re' karaqwa' solb'al awib' at xoq'je' kech kinejel naq chir ik'o pawchoj."
44016032	Xkib'ij k'ut uyoloj Qajwal Dios che re' ch'il chke nejel chir ik'o chirchoj.
44016033	Xyuk'am k'ut che jn hora la' rech chaq'ab' xu'ch'aj kisoktajnaq, xoq'je' pa'nim xqases uja' re' ch'il nejel chir ik'o chirchoj.
44016034	Xyuk'amb'ik chirchoj xyukub'a chi' mexe, sub'laj xki'ktek re' ch'il nejel naq chir ik'o prichoj rimal chir xukoj uyoloj Qajwal Dios,
44016035	Re'chir saqrek, kinimal q'atb'altzij xkitaqb'ik ajch'imi'y chub'ixik che ajchajnel rech jaj chpa' ik'owa' wnaq pche': "Tzqapsajb'ik ni'j chijab' la'."
44016036	Ruk'ut ajchajnel rech jaj chpa' ik'owa' wnaq pche' xuq'axaj jn taqnike' che Pablo: "Xkib'ijlaq kinimal q'atb'altzij chir kix tzqapsexb'ik kixelaqb'ik chinime' jix pe jn uxunem rech anme'."
44016037	Pumul Pablo xub'ij chke ire': "Xoj kich'ay chikiwach wnaq, chir maja' kilo chirwa oj ajmak, ojk'ut wnaq aj Roma, xoj kikoj pche', ¿ruk'ut chinime' po'wle'kil qoj kesaj b'ik? Kumajta chir jri' kib'an chqe. Kipetaq b'la' ire' chqesik pche'."
44016038	Ruk'ut aj ch'mi'y xye kib'ij chke kinimal q'atb'altzij chir kux xub'ij Pablo, ruk'ut kinimal q'atb'altzij xkixij kib' rimal xkito'o chir i'aj Roma.
44016039	Xipe k'ut kinimal q'atb'altzij chkib'oychixik Pablo ch'il Silas, xkita' toq'ob' chikiwach rech k'yelwa'b'ik pe tilimit.
44016040	Re'chir xyel laq ire' pche' je xyok chirchoj Lidia. Xok kila' qaxlal chir i k'o tla', xkijorob'saj kanme', tere' xyelb'ik.
44017001	Pablo ch'il Silas xiq'atan Anfípolis xoq'je' Apolonia, xyo'pen Tesalónica chpa' k'o jn uq'ab' loq'laj jaj kech wnaq aj Israel.
44017002	Ruk'ut Pablo, mpa' k'amannaq che, xye kuk' puq'ab' loq'laj jaj, xub' (3) q'ij sábado chir tyox q'ij xch'a'w kuk' ire' ruk' k'elaj tzij.
44017003	Pablo xuq'aljansaj chikiwach chir kux kub'ij loq'laj tyox wuj chir rajwixik chir xkamsesna Cristo, xoq'je' xwa'lajna chikixo'l kamnaqib', xoq'je' xub'ij: "Cristo, Re'k'ut Jesús chir kinya' ub'ixik chiw," xcha' chke.
44017004	Ik'o jujun chke wnaq aj Israel xikojnek, xkijunuj kib' ruk' Pablo ch'il Silas, xoq'je' ik'iy wnaq aj Grecia chir kinimaj Qajwal Dios xikojnek, xoq'je' ik'iy ixiqib' chir nim kib'anik xikojnek.
44017005	Pumul wnaq aj Israel chir kikojenta kikontrenik, xkimuluj jujun chke tzeltaq chijab' chir xa' kib'inek, chir k'ot kichak, ik'iyk'ut xkimolkib' xikiyoj kik'u'x wnaq rech tilimit. Xkok'b'ej richoj Jasón chresiklaq Pablo, ch'il Silas, re' kaj ire' kijach pe kiq'ab' tilimit.
44017006	Pumul xyekiraqta. Xkicharej k'utlaq Jasón, ch'il jujun chke qaxlal chikiwach q'atb'altzij rech tilimit; kow kisik'in chub'ixik: "Ni'j chijab'e' kisach kik'u'x wnaq rech nejel uwach lew xoq'je' xik'un wural.
44017007	Xik'ulux k'ut rimal Jasón chirchoj. Kinejel k'ut ni'j chijab'e' kikojt rech taqnik chir uyo'om nimlaj ajtaqnel César, kib'ij chir k'o jnchik nimlaj ajtaqnel Jesús ub'i'," xicha' wnaq chke q'atb'altzij.
44017008	Xkiyoj kik'u'x tilimit xoq'je' q'atb'altzij rimal uta'ik ni'j chpa'kuxe'.
44017009	Pumul Jasón ch'il ni'jchik qaxlal xkiya' pwaq chir kb'ix fianza che, chpa' utaqnik Roma, tere' xitzqapseslaq.
44017010	Ruk'ut qaxlal chir ik'o Tesalónica pa'nim xkitaqb'ik Pablo ch'il Silas chaq'ab' pe tilimit Berea. Ruk'ut ire' xo'wa' xyo'pen tla' xyok puq'ab' loq'laj jaj kech wnaq aj Israel.
44017011	Ruk'ut wnaq aj Israel chir ik'o Berea, utzna qe'n kib'anik ire' chikiwach wnaq aj Israel chir ik'o Tesalónica. Xkik'am uyoloj Qajwal Dios ruk' nejel kanme', kinik'ij k'ut loq'laj tyox wuj nejel taq q'ij, rechwa' kilo chirwa qatzij chir kux xb'i'x chke rimal Pablo.
44017012	Xa' jla' ik'iy chke ire' xikojnek, xoq'je' ixiqib' aj Grecia chir nim kib'anik xikojnek, xoq'je' ik'iy chijab' aj Grecia xikojnek.
44017013	Re'chir wnaq aj Israel chir ik'o Tesalónica, xkito'o chir xoq'je' Berea tijen kb'ix utzij Qajwal Dios rimal Pablo, xib'ek'ut tla', xoq'je' xye kiyojo' kik'u'x sub'laj che wnaq.
44017014	Pumul qaxlal pa'nim xkitaqb'ik Pablo ptaq taq'aj chichi' ja' rech mar, ruk'ut Silas ch'il Timoteo xyel knaq tla' pe tilimit Berea.
44017015	Ruk'ut qaxlal chir xkesajb'ik Pablo je' xkik'amb'ik Atenas. Ruk'ut Pablo xuya'b'ik kitajkil chir kib'ij pnaq chke Timoteo ch'il Silas chir kipetaq cha'nim chpa' k'owa' re', tere' xitzaljek.
44017016	Re'chir Pablo iriyi'em Silas, ch'il Timoteo pe tilimit Atenas, sub'laj xe'ywar chirilik tilimit Atenas, chir suk' kijochom kib' chunimxik kiwachb'al.
44017017	Xa'k'ut jla' Pablo ruk' k'elaj tzij kuya' ub'ixik uyoloj Qajwal Dios puq'ab' loq'laj jaj kuk' wnaq aj Israel, xoq'je' kuk' wnaq chir it aj Israel chir kinimaj Qajwal Dios xoq'je' pk'iyb'al nejel taq q'ij kuk' jnik'pla' chir k'yo'pen tla'.
44017018	Ik'o k'ut jujun chke chijab' chir nim tyojb'al kib' chikij Epicúrios xoq'je' kuk' ni'jchik chir nim tyojb'al kib' chir kb'ix Estoicos chke; kib'e k'elaj tzij ruk' Pablo, ik'o ni'j kib'ij: "¿Kux k'utlo kub'ij jn wich'ka'le'?" Ik'o ni'jchik kib'ij: "Ajya'l ub'ixik yoloj kech k'ak' taq dios," mpa' tijen kuya' ub'ixik chke ire' jn k'ak' yoloj rech Jesús xoq'je' tijen kch'a'w chirij k'astajb'al chikixo'l kamnaqib'.
44017019	Xkichap k'ut Pablo xkik'amb'ik pe Areópago, xkib'ij che: "¿Wa kumojo qet'maj kux jn k'ak' tyonik chir kab'ij?
44017020	Mpa' kak'amlaq pqaxikin k'owa' lajtaq nojb'al, qaj k'ut qet'maj kux kub'ij ri'," jla' xkib'ij.
44017021	Mpa' kinejel wnaq rech tilimit Atenas, xoq'je' wnaq chir it ajtilimit pumul ijaqal tla', k'otchik kaj ire' xo'w ub'ixik, uta'ik lewa' uk'isb'al taq b'onoj.
44017022	Ruk'ut Pablo xwab' chikixo'l wnaq chpam Areópago, xub'ij chke: "Ix chijab' rech tilimit Atenas, kwil en chir sub'laj ix ajkojnel chirij jo'slaj taq wachb'al.
44017023	Mpa' re'chir xinq'atenlaq xwil ytyox jaj; xinraq k'ut chpam jun tyox jaj, jun altar chir tz'ib'tal chwach: 'Che jn Dios chir t'amt'elt uwach.' Re'k'ut jun chir kinimersaj uq'ij ix, chir iwet'amt uwach re'k'ut chir tijen kinya' ub'ixik en."
44017024	"Re' Qajwal Dios chir xub'an uwach lew xoq'je' nejel chpa'kux chir k'o chwach lew. Re'k'ut rajaw uwach kaj lew, Re' kije't chpam loq'laj taq jaj chir kib'onom chijab'.
44017025	K'ot rajwixik che Re' chir kto' rimal naq wnaq, Re' uyo'om qak'aslemal xoq'je' uyo'om qaxlab', xoq'je' nejel chpa'kux.
44017026	Xu'no chir xa' ruk' jun che chij xpoq'wa' nejel kiwach che wnaq rechwa' kijaqe' chwach lew xoq'je' uq'atom chikiwach jnik' janab' kik'ise'k, xoq'je' jalchi' kijaqe'wa' chi'.
44017027	Rechwa' chir kinejel kitzukuj Qajwal Dios pentene' chir xa' kimalmaj k'e kirqa'; qatzij k'ut chir Dios najt k'owa' chqe.
44017028	Mpa', 'rimal Re' ojk'aslek, xoq'je' qojb'inek, xoq'je' oj k'owa',' chpa' xkib'ij jujun chke ajtz'ib' chixo'l ix chir kitz'ib'am knaq, 'qanejel oj, oj rilk'wa'l Dios."'
44017029	"Wa oj rilk'wa'l Dios, mojchomen b'la' chirij chir Re' xa' janam ub'anik chpa' wachb'al chir kib'onom wnaq, che q'an pwaq ch'il saq pwaq, xoq'je' b'aj chir kib'onom ukiji'k.
44017030	Rechi' Qajwal Dios utz chwach Re' ni'j janab' knaq, wnaq chir k'ot ket'am chirij Qajwal Dios. Pumul chinime' kuya' taqnik chke nejel wnaq rech uwach lew chir kitzalq'amij kanme'.
44017031	Mpa' Qajwal Dios ukub'a'm knaq jn q'ij, re'k'ut jn q'ijla' chir kub'an jn suk'laj uq'atb'altzij pikiwi' wnaq rech uwach lew, rimal jn chij chir ucho'om; xuq'aljansaj chikiwach kinejel wnaq re'chir xuwa'lsaj chikixo'l kamnaqib'."
44017032	Pumul re'chir xkita' wnaq k'astajb'al kech kamnaqib', k'o jujun xa' xkitze'j, k'o ni'jchik kib'ij: "¡Qata'na chirwa kab'ijna rire' jumulchik!"
44017033	Xel b'ik Pablo chikixo'l, xyuya' knaq.
44017034	Pumul k'o jujun xitaraj chirij Pablo, xoq'je' xikojen chirij Jesús. Jun chke ire' re'k'ut Dionisio. Chir re' jun chke wnaq chir kiraq kib' pe jn luwar chir Areópago ub'i', xoq'je' jn xaq chir Dámaris ub'i', xoq'je' ik'o ni'jchik.
44018001	Re'chir xq'ax ri', Pablo xelb'ik Atenas xye pe tilimit Corinto.
44018002	Tla'k'ut xuraqwa' jn chij aj Israel Aquila ub'i', chir je' petnaq pujuyb'al Ponto. Te' utz kik'unik Italia Aquila ch'il rixiqil chir Prisila ub'i', mpa' jla' taqnik xuya' Claudio chir ni'mlaj ajtaqnel rech Roma, chir nejel wnaq aj Israel kyel laq pe tilimit Roma. Pablo xye kuk'.
44018003	Janam k'ut uchak Pablo chpa' kichak ire', i'aj b'anal jaj, xelknaq kuk' rechwa' kchakan kuk'.
44018004	Nejeltaq q'ij sábado chir tyox q'ij Pablo ruk' k'elaj tzij kuq'aljansaj uyoloj Qajwal Dios puq'ab' loq'laj jaj, kraj re' kyuch'ak wnaq aj Israel xoq'je' Griegos.
44018005	Ruk'ut xiqajb'ik Silas ch'il Timoteo pe tilimit Corinto chir kipetik Macedonia, Pablo xujach rib' nejel taq q'ij chub'ixik uyoloj Qajwal Dios, xuq'aljansaj chikiwach wnaq aj Israel chir qatzij Jesús re' Cristo.
44018006	Pumul ire' xkik'le'laj uwach Pablo, xoq'je' xkib'ij wastzij, ruk'ut Pablo xukirij uq'u' chikiwach xub'ij chke: "Qajaqb'la' ikik'el piwi' ix; en saq wanme', k'ot enmak en. Suk' chinime' ri' kimb'e kuk' wnaq chir it aj Israel."
44018007	Xelk'ut b'ik Pablo puq'ab' loq'laj jaj je' xye prichoj jn chij chir Ticio Justo ub'i', xoq'je' kunimersaj uq'ij Qajwal Dios, nak'tal richoj ruk' uq'ab' loq'laj jaj.
44018008	Ruk'ut Crispo, chir nim reqle'n puq'ab' loq'laj jaj, xkojen chirij Qajwal Jesucristo, kuk' nejel naqpla' chir ik'o prichoj. Xoq'je' ik'iy chke wnaq rech tilimit Corinto, xkita' utzij Qajwal Dios, xikojnek xoq'je' xqases kija'.
44018009	Xch'awk'ut Qaqjaw ruk' Pablo chaq'ab' xuya' jn k'utumb'al che, xub'ij che: ¡Maxij awib', b'i'j Enyoloj matz'apij achi'!
44018010	Mpa' En enk'o awuk', k'ot naq wnaq kub'an k'ax chaw, mpa' sub'laj che wnaq ik'o chpam jn tilimite' chir kikojenna chuwij.
44018011	Xa' jla' Pablo xelknaq jun janab' ruk' nik'aj pe tilimit Corinto, xyutyojij k'ut wnaq che utzij Qajwal Dios.
44018012	Pumul re' ni'j q'ijla' chir Galión ukab' (2) ajtaqnel rech ujuyb'al Akaya, xkimol kib' wnaq aj Israel ni'j chir kikojent che Jesucristo, xiwa'laj chirij Pablo, xkik'amb'ik chwach ukab' (2) ajtaqnel Galión.
44018013	Xkib'ij che Galión: "Jn chije' tijen kukoj kik'u'x wnaq rechwa' kinimaj Dios, pumul utzt kityojxik ku'no, mpa' k'le'lent ruk' qapixab'."
44018014	Re'chir Pablo kraj kch'awek Galión xub'ij chke wnaq aj Israel: "Cha't naq k'axlaj mak ruk' nejel enk'u'x kinto'o chir kux kib'ij.
44018015	Pumul ni'j yolojla' chirij ikojb'al ix xoq'je' chirij pixab' chir k'o chixo'l ix. Chich'ob'o ix, kwajt en, wext en kinq'at tzij chixo'l," xcha' Galión chke wnaq aj Israel.
44018016	Xye resajb'ik pq'atb'altzij.
44018017	Pumul kinejel wnaq aj griego xkichap Sóstenes, chir k'o reqle'n puq'ab' loq'laj jaj, xkich'ay chwach Galión; pumul Galión k'ot xub'ij chke.
44018018	K'iy q'ij xelknaq Pablo pe tilimit Corinto. Tere' xyuya' knaq ajkojnel xyek'ut Siria chpam ch'ich' chir kb'in puwi' ja'. Pablo echb'lam b'ik rimal Priscila ch'il Aquila. Xuq'at uwi' pe tilimit Cencrea rech k'utumb'al chir xu'no chir kux ujitom chwach Qajwal Dios,
44018019	Xo'pen k'ut pe tilimit Éfeso, xyuya' knaq rich'il tla', xokb'ik puq'ab' loq'laj jaj, ruk' k'elaj tzij kyolow chirij uyoloj Qajwal Dios kuk' wnaq aj Israel.
44018020	Wnaq chir ik'o tla' xkib'oychi'j Pablo rechwa' kelknaq kyeb'xub' q'ijchik kuk', pumul re' xrajta.
44018021	Xye uya' knaq xub'ij chke: "Kintzalajlaq iwuk' jumulchik, chirwa kraj Qajwal Dios," xcha' chke. Xokb'ik chpam ch'ich' chir kb'in chu' ja' xelb'ik che tilimit Éfeso.
44018022	Xqajb'ik pe tilimit Cesarea, xa'qe'n b'ik Jerusalén, rechwa' kuya' ritzil kiwach jun puq che ajkojnel chir ik'o tla'. Tere' xqajlaq pe tilimit Antioquía.
44018023	Xkije' k'ut kyeb'xub' smana pe tilimit Antioquía, xelb'ik jumulchik, chkisalxik nejel ajkojnel rech ujuyb'al Galacia, ch'il ujuyb'al Frigia, xukub'a' knaq kik'u'x.
44018024	Xo'pen k'ut pe tilimit Éfeso jn chij aj Israel, Apolos ub'i' je' petnaq pe tilimit Alejandría. Jn chije' sub'laj kuraq yoloj, xoq'je' sub'laj uchoq'ab' chirij loq'laj tyox wuj.
44018025	Jn chije' utz utyojxik b'onom chirij ub'ej Qajwal Jesucristo, najnaq ranme' che Qajwal Dios, kch'awek xoq'je' ktyojnek ruk' nejel uk'u'x chirij Qajwal Jesucristo, jn chije' xo'w ret'am re' qasnik ja' rech Juan Bautista.
44018026	Xumaj k'ut yoloj puq'ab' loq'laj jaj ruk't uxib'ilib' pumul re'chir xkita' Priscila ch'il Aquila, xkisik'ij putike'lam, rechwa' xkitz'aqatsaj ukirik ub'ej Qajwal Dios che.
44018027	Xuchomaj k'ut Apolos q'atnem Acaya, utz xkita' qaxlal, xkiya' uchoq'ab', xkitz'ib'aj jn wuj chke ajkojnel chirij Qajwal Jesucristo chir ik'o Acaya rechwa' chir utz uk'ulxik Apolos ki'no. Xo'pen k'ut Apolos sub'laj xyuto' wnaq chir ikojennaq rimal loq'laj ritzil ranme' Qajwal Dios.
44018028	Mpa' Apolos chikiwach nejel wnaq, ruk' utzlaj yoloj kuk'le'laj kiwach aj Israel, kuq'aljansaj ruk' t yox wuj chir Jes ús, re' Cristo.
44019001	Re'chir Apolos k'o knaq pe tilimit Corinto, Pablo xo'w xub'imb'ej uwi' taq jib', xk'un pe tilimit Éfeso. Xyuraq k'ut jujun chke ajkojnel tla'.
44019002	Xuta' chke: "¿Xik'am Loq'laj Usantil Qajwal Dios ix re'chir xixkojnek?" Ruk'ut ire' xkib'ij: "Xa'tne' qe'naq qato'om oj chirwa k'o Loq'laj Santil," xicha' che.
44019003	Ruk'ut Pablo xuta' chke: "¿Kux k'ut che qasnik ja', xqaseswa' ija' ix?" Ruk'ut ire' xkib'ij che: "Re' qasnik ja' chir xub'an Juan," xicha' che.
44019004	Pablo xub'ij chke: "Qasnik ja' chir xub'an Juan Bautista, rech jn utzalq'amixik anme', pumul re' misme xub'ij chke wnaq chir rajwixik kikojenna chirij jun chir petnaq chirij re', Re'k'ut Jesús."
44019005	Re'chir xkito'o chir kux xub'ij, xqases kija' pub'i' Qajwal Jesús.
44019006	Re'chir Pablo xuya' uq'ab' pikiwi', xqaj Loq'laj Santil pikiwi', xich'a'w pe jnchik ch'ab'al chir xya' chke rimal Loq'laj Santil, xoq'je' xkiq'axaj uyoloj Qajwal Dios.
44019007	Kraj ik'o kab'lajuj (12) chijab'.
44019008	Kok k'ut Pablo puq'ab' loq'laj jaj, xub' (3) ik' xub'an chub'ixik utzij Qajwal Dios, ruk' nejel uchoq'ab', ruk' k'elaj tzij, xoq'je' kukoj kik'u'x wnaq chirij jn nimlaj uq'atb'altzij Qajwal Dios.
44019009	Pumul ik'o jujun chir xkikowersaj kanme' xikojenta, xkiyoq' k'ut jn utzlaj b'ej rech Jesús chikiwach nejel wnaq, xutos k'ut rib' Pablo chke ni'j wnaqe'. Xoq'je' xyutos ajkojnel chke ire', kow k'ut uq'axexik utzij Qajwal Dios nejeltaq q'ij ku'no, chpam jn tyojb'al ib' rech jun chir Tirano ub'i'.
44019010	Kyeb' (2) janab' k'ut jri' xub'an Pablo, rimal k'ut chir kinejel wnaq aj Israel xoq'je' wnaq aj Grecia chir ik'o Asia, xkita' uyoloj Qajwal Jesucristo.
44019011	Sub'laj k'ut che k'utnek rech ukownem Qajwal Dios xub'an chu' uq'ab' Pablo.
44019012	Ik'o wnaq kik'amb'ik k'ul k'e kiq'axaj chirij Pablo, tere' k'e kiya' chirij kiyab' k'yu'tzer k'ut, xoq'je' kyelb'ik tzeltaq santil chke.
44019013	Pumul ik'o jujun wnaq aj Israel chir xa' kib'inek kesaj tzeltaq santil chke wnaq. Kina'taj k'ut ub'i' Qajwal Jesús pikiwi' wnaq chir ik'o tzeltaq santil chke kib'ij: "Pub'i' Jesús chir kuna'taj Pablo qab'ij chiw chir kixelaq b'ik."
44019014	Jri'k'ut kib'an wuqub' (7) uk'ijol jn chij chir Esceva ub'i' aj Israel, kajwal ajnimnel rech loq'laj jaj chir kesaj tzeltaq santil chke wnaq, k'o k'ut jn q'ij kesaj tzel santil puk'aslemal jn chij.
44019015	Pumul xch'a'w jun tzel santil xub'ij chke: "Wet'am uwach Jesús, xoq'je' wet'am naq Pablo, pumul ix, ¿naq k'ut ix?"
44019016	Ruk'ut jn chij chir k'o tzel santil che xik'pan chikij ni'j chijab'e', xkowan kuk'; mpa' sub'lajna uchoq'ab' chikiwach ire', xkanij kib' ni'j chijab'e' xyelb'ik che jn jajla' k'otchik kiq'u' chikij. Xoq'je' isoktajnaq chik.
44019017	Xkit'maj k'ut kinejel wnaq aj Israel, xoq'je' wnaq aj Grecia chir ik'o Éfeso, xkixij kib' ire', xnimerses k'ut ub'i' Qajwal Jesús.
44019018	Xoq'je' ik'iy chke wnaq chir xikojnek, xipetek xkiq'aljansaj chir kux kik'aslemal ire' nab'e xe'taq kikojnek.
44019019	Xoq'je' ik'iy wnaq chir nab'e knaq kib'an itznik xkik'amlaq kiwuj rech itzb'al xkiparij chikiwach kinejel wnaq. Xkajlaj k'ut jnik' pwaq oknaq chpam xkiroqo chir ka'wnaq lajuj mil (50,000) saq pwaq oknaq chpam.
44019020	Ruk'ut utzij Qajwal Dios sub'laj k'iyer uwach, xoq'je' kowrek ruk' nimlaj kownem.
44019021	Xo'w xq'aten ri' Pablo xuchomaj pranme' chir k'e Jerusalén, pumul nab'ena q'aten Macedonia ch'il Acaya, xub'ij: "Re'chir enk'ochik Jerusalén rajwixik xoq'je' k'e wula' Roma."
44019022	Xyutaqb'ik Macedonia kyeb' (2) chke ajto'l rech Timoteo ch'il Erasto, ruk'ut re' xelna knaq kyeb'xub' smana Asia.
44019023	Che ni'j q'ijla' xok jn ch'oj chikixo'l wnaq pe tilimit Éfeso puwi' jn k'ak' b'ej rech Jesús.
44019024	Mpa' k'o jn chij ajch'ayel saq pwaq chir Demetrio ub'i', xoq'je' kub'an ruk' saq pwaq taq ch'iti'n uwachb'al tyox jaj rech jn kidios chir Artemisa ub'i', nimk'ut pwaq kich'ak ni'j ajchake' chirij.
44019025	Ruk'ut Demetrio xyumuluj k'ut nejel chijab' chir xa' janam kichak chpa' re', xub'ij chke: "Ix chijab', iwet'am ix chir puwi' jn chake' qatzuqwa' qib'.
44019026	Tijin kiwulo, xoq'je' kito'o chir xo'wt pe tilimit Éfeso, xa' utz kraj nejel tilimit rech Asia. Pablo k'yutaqchi'j xkowan k'ut chujachik kiwach sub'laj che wnaq, kub'ij chir ni'j wochb'ale' it dios, mpa' xa' wnaq b'anawnaq kech.
44019027	Xo'wt la' mpa' wene' ksach uwach qachak oj, xoq'je' qases uq'ij nimlaj dios Artemisa, ch'il tyox jaj chpa' k'owa', chir nejel wnaq rech Asia, xoq'je' nejel wnaq rech uwach lew, kinimersam uq'ij."
44019028	Xo'wa' xkita' ni'j yoloje' xinaj che iywal, kisik'nik; kib'ij: "¡Nim uq'ij Artemisa dios kech aj Éfeso!"
44019029	Xnaj k'ut tilimit Éfeso che jn sachb'al k'u'x, xa' janam k'ut kiwach kinejel wnaq xib'e pe komon jaj chirij Gayo ch'il Aristarco, ire' i'aj Macedonia, rich'il Pablo chir kib'inek.
44019030	Pablo xraj re' kokb'ik chpa' ik'owa' wnaq, pumul xq'atex kimal rich'il ajkojnel.
44019031	Xoq'je' jujun chke q'atb'altzij rech Asia, chir ijink'isik ruk' Pablo, xkitaq ub'ixik che chir mokb'ik tla' pe komon jaj.
44019032	Ik'o k'ut jujun chir jalan chpa'kux kisik'in chirij, ik'o k'ut ni'jchik chir jnchik chpa'kux kisik'in chirij, mpa' kinejel wnaq chir kiroqom kib' tla' sachnaq kik'u'x, ik'iy k'ut chir ket'amta chir kux uxlaj kiroqom kib' tla'.
44019033	K'ok'ut tla' jn chij aj Israel, Alejandro ub'i', xch'ikmix kimal wnaq aj Israel; re' kaj ire' q'aten che ch'a'wem chikiwach wnaq. K'ok'ut jujun aj Israel xkib'ij che Alejandro chir kux tijen kb'an tla'; Alejandro xuyak uq'ab' chub'ixik chke wnaq chir mich'aw chik. Rech kch'a'wwa' chkito'ik wnaq aj Israel chikiwach tilimit.
44019034	Pumul re'chir xkilo chir Alejandro aj Israel, kinejel xisik'nek; kraj kyeb' (2) hora kib'ij: "¡Nim uq'ij Artemisa kidios aj Éfeso!"
44019035	Xpek'ut ajtz'ib' rech tilimit xkowan k'ut chke wnaq chir xitene'k, xub'ij chke: "Ix chijab' rech tilimit Éfeso. ¿Naq k'ut che naq wnaq ret'amta chir qatilimit Éfeso reqle'n re' uchajxik richoj nimlaj dios Artemisa, xoq'je' uwachb'al re' chir xqajlaq pkaj?
44019036	Qatzij kib'ij ix nejel wnaq ket'am, pumul rajwixik chir kixmetze'k, mib'an naq k'ax pa'nim.
44019037	Mpa' ni'j chijab' chir xik'amlaq it elq'om rech chpa'kux chir k'o chpam tyox jaj, xoq'je' k'ot yoq'b'al tzij kib'im chirij qa dios Artemisa.
44019038	Rechi' qatzij chir Demetrio ch'il ni'j chijab' chir kichakan ruk', wa kaj ire' kib'an tzij chirij jnaqaq chke ni'j chijab'e' pa' ik'o q'atb'altzij chuch'ob'ik; kib'ana'b'la' tzij chikij.
44019039	Wa k'o jnaqchik chir kiwaj ix kch'ob'ek, ch'ob'aq b'la' pe jn komon chpa' kub'ij pixab'.
44019040	Chir kux xb'an poq'ij, xa' kyeb'tzij chir kjokes che ajwa'lsel tilimit kimal q'atb'altzij, kux k'utchik qab'ij oj wa xta' chqe, chir k'ot ub'ej chir jri' qa'no."
44019041	Jri' k'ut xub'ij ajtz'ib' rech til imit chke wnaq, xyujachb'ik, xib'e chkichoj.
44020001	Xo'w xtene' ch'oj Pablo xye usik'ij ajkojnel chirij Qajwal Jesucristo xuya' anme' chke tere' xkijach kib', Pablo xelb'ik xye Macedonia.
44020002	Xyusiqij k'ut qaxlal chir ik'o pujuyb'al Macedonia xuya' knaq kichoq'ab', ruk' sub'laj yoloj, tere' xye Grecia.
44020003	Xub' (3) ik' xub'an Pablo Grecia, pumul wnaq aj Israel chir kikojent che Jesucristo chir ik'o tla', kaj ire' kib'an k'ax che, kiyi'em chik chir kpeqe' chpam ch'ich' chir kb'in puwi' ja' chir k'e Siria. Pumul re' xrit'maj, je' xtzalaj Macedonia jumulchik.
44020004	Xib'e k'ut ruk' Pablo Sópater uk'ijol Pirro chir kpe Berea, Aristarco ch'il Segundo chir kpe Tesalónica, Gayo aj Derbe, ch'il Timoteo, xoq'je' Tiquico, ch'il Trófimo ire' i'aj Asia.
44020005	Xinab'aj k'ut ire' je' xoj kiyi'ej Troas, mpa' jnamt xjelb'ik.
44020006	Ruk'ut oj, xo'w xq'aten nimq'ij chir ktij Kixlinwaj chir k'ot Ch'amq'or ruk', xjelb'ik Filipos xojb'in job' (5) q'ij chu' ja', xyeqarqa' qib' Troas. Wuqub' (7) q'ij xqab'an tla'.
44020007	Che nab'e q'ij rech smana xqamuluj qib' oj ajkojnel rech qatij kixlinwaj rech na'tb'al ukamikal Qajwal Jesús, Pablo tijen ktyojnek mpa' jnchik q'ij kelb'ik, xnimer k'ut uwach uyoloj, suk'te' xk'is che tyojnem nik'aj q'ab'.
44020008	Sub'laj che q'a' tzijom tla' che urox (3) tos jaj chpa' ojk'owa'.
44020009	Xuweq rib' uyoloj Pablo, K'o jn laj chir Eutico ub'i', je' kub'ul chi' okb'al saq, xchap rimal wuram, ruk'ut jn laje' xtzaqlaq che urox (3) tos jaj, suk'te' pu'lew, kamnaq chik xwa'lsesek.
44020010	Xqajlaq Pablo xjupe' puwi', xuq'aluj tere' xub'ij chke qaxlal: "Mixij iwib', Eutico k'aslek," xcha' chke.
44020011	Xa'q'en k'ut Pablo jumulchik, che urox (3) tos jaj xupir kixlinwaj janam xutij kixlinwaj kuk' ajkojnel xyolow kuk' suk'te' saqrek, tere' xyek.
44020012	K'asel k'ut jn laje' xkik'amb'ik, sub'laj xjorob'ses kanme'.
44020013	Ruk'ut oj xoj nab'aj chwach Pablo chpam jn ch'ich' chir kb'in chu' ja', suk'te' xojo'pen pe tilimit Ason, rech k'e qak'ma'laq Pablo, mpa' jla' xqachomaj; Pablo jla' xraj re' chir xye chirqan.
44020014	Ruk'ut xuraq rib' Pablo quk' Ason. Xok quk' chpam ch'ich' chir kib'in puwi' ja' xojb'e Mitilene.
44020015	Ruk'ut jnchik q'ij xojb'e chu' mar jumulchik, xoj q'aten chwach Quío, te' jnchik q'ij xqaram uwi' ja' xojo'pen Samos, suk'te' che urox (3) q'ij xojo'pen Mileto.
44020016	Mpa' jla' xuchomaj Pablo q'atent Éfeso, rechwa' chir kub'oy tewa' rib' Asia. Mpa' kraj re' ko'pen cha'nim pe tilimit Jerusalén rechwa' kuq'axaj nimq'ij Pentecostés tla'.
44020017	Mileto k'owa' Pablo re'chir xutaq kik'amik ajwab' kech jun ch'ob' che ajkojnel aj Éfeso.
44020018	Re'chir xyo'pen ruk' xub'ij chke: "Qaxlal, ix iwet'am enno'jb'al, re'chir xink'un Asia nab'e q'ij, xoq'je' nejel taq q'ij chir xinkije' iwuk'.
44020019	Xin nimersajt wib' chunimxik Qajwal Jesús, xoq'je' ruk' q'ej ch'il pajb'al chir xpe chuwij kimal wnaq aj tilimit Israel.
44020020	Pumul xinya't knaq ub'ixik chir kux kchakan chiw pik'aslemal, xixintyojij chikiwach tilimit xoq'je' xixintyojij ptaq iwichoj.
44020021	Xinq'aljansaj ruk' saqlaj tzij chke Judíos xoq'je' chke wnaq aj Grecia chirij jn utzalq'amixik anme' che Qajwal Dios xoq'je' kojnem chirij Qajwal Jesús."
44020022	"Ruk'ut chinime' kimb'e Jerusalén, re' Loq'laj Usantil Qajwal Dios ktaqaw wech, wet'amta kuxlo enriyi'em tla'.
44020023	Xo'wa wet'am en chir nejel tilimit chir kimb'ewa', Loq'laj Usantil Qajwal Dios ub'im chwe chir knokna pche' xoq'je' kinq'axajna sub'laj k'ax.
44020024	Pumul en nimt ub'anik enk'aslemal rechwa' kink'is jn b'ej chir enmojom. Xoq'je' rechwa' kink'is jn chak chir xuya' Qajwal Jesús chwe, rechwa' chir xo'w chirij jn k'ak' yoloj rech Jesús kinch'a'wwa', re'k'ut ri' loq'laj ritzil ranme' Qajwal Dios," xcha' Pablo.
44020025	"Ruk'ut chinime' chiwula'much, wet'am en chir kiwul te'chik enwach iwenejel chpa' enq'axnaqwa' chub'ixik jn nimlaj uq'atb'atzij Qajwal Dios.
44020026	Rechi' kimb'ij chiw che jn q'ije' chir en saq wanme' che ikik'el iwenejel.
44020027	Mpa' nejel chir kux kraj Qajwal Dios xinya' ub'ixik chiw."
44020028	"Chichijij ik'aslemal, xoq'je' chichijij nejel qaxlal mpa' Loq'laj Santil xixukoj che ajchajnel, rechwa' kixyuq'en pikiwi', rechwa' kichijij jun ch'ob' che utilimit Qajwal Dios chir xloq' rimal ukik'el Uk'ijol chwach cruz.
44020029	Wet'am en re'chir kimb'ek, re'chir enk'otchik kyok knaq chixo'l ix, chijab' chir jla' kib'anik chpa' tzeltaq tiw, k'un kib'ana' k'ax chke qaxlal.
44020030	Xoq'je' ik'o chijab' chir kiwa'lajna chixo'l ix chir kib'ij tzeltaq tyojnem, rechwa' kitaraj ajkojnel chikij.
44020031	Rimal ri' chichijij iwib', k'unnaq pik'u'x chir xub' (3) janab', chaq'ab' che paq'ij ruk' q'ej xnu'xent chipixb'ixik ptaq ijujnal," xcha' Pablo chke.
44020032	"Ruk'ut chinime' kxinjach puq'ab' Qajwal Dios xoq'je' chpam jn yoloj rech loq'laj ritzil ranme' Qajwal Dios re'k'ut chir kuya' ichoq'ab' xoq'je' kuya' iwechb'al chpa' nejel naqpla' chir ch'ajchik kik'aslemal.
44020033	K'ot saq pwaq xoq'je' q'an pwaq xoq'je' k'ot uq'u' jnaqaq chiw xinrij uwach.
44020034	Mpa' iwet'am ix chir en ruk' enq'ab' xinch'akwa' chir kux rajwixik chwe, xoq'je' kux rajwixik chke naq ik'o wuk'.
44020035	Che nejel xink'utwa' chiwach chir rajwixik qojchaknek rechwa' k'e qato'wa qaxlal chir k'o kirajwixik, xoq'je' kinnataj chiw uyoloj Qajwal Jesús mpa' re' xub'ij: Sub'laj te'wchimna jun chir kuyo'oj chwach jun chir kuk'omo, xcha' Pablo chke.
44020036	Xo'w xub'ij ni'j yoloje' Pablo, xuke' kuk' kinejel chir ik'o tla', xuch'ab'ej Qajwal Dios,
44020037	Sub'laj k'ut xyoq' kinejel, xkiq'aluj xoq'je' xkitz'ub'uj uplaj Pablo.
44020038	Sub'laj k'ut xub'an k'ax kanme' rimal chir Pablo xub'ij chke chir kiwil techik enwach, xkich'b'laj k'ut, xye kijacha' knaq chp a' k 'owa' ch'ich' chir kib'in puwi' ja'.
44021001	Re'chir xye qaya'knaq qaxlal, xojok chpam ch'ich' chir kb'in puwi' ja' suk' k'ut xojb'e Cos, che ukab' (2) q'ij xoj k'un Rodas, tere' xojk'un Pátaras.
44021002	Xqaraq k'ut jn ch'ich' chir kb'in puwi' ja' tla' chir je' k'e Fenicia, xojb'e chpam.
44021003	Re'chir ojb'enaq xqilpnaq Chipre, xelk'ut knaq pqamax, xqataqej qab'ej xojo'pen Siria. Xojqaj Tiro mpa' jn ch'ich' chir kb'in puwi' ja' k'o eqa'n xuya' knaq tla'.
44021004	Xiqaraq k'ut ajkojnel tla', xjelknaq wuqub' (7) q'ij kuk'; xkib'ij k'ut ni'j qaxlale' che Pablo, xojch'ab'ex rimal Loq'laj Usantil Qajwal Dios, chir kumajta katpaqe' pe tilimit Jerusalén.
44021005	Pumul re'chir xtz'aqat wuqub' (7) q'ij, xjelb'ik pe tilimit Tiro. Xib'e chqajachik qaxlal chijab' xoq'je' kixiqil, ch'il kilk'wa'l chirij tilimit, xojo'pen chi'ja' xojxuke'k xqach'ab'ej Qajwal Dios,
44021006	Xqaq'aluj qib' chqawach, tere' xjaq'an pch'ich' chir kb'in puwi' ja', ruk'ut ire' xitzalaj chkichoj.
44021007	Xqak'is qab'inem chu' ja' xjelb'ik pe tilimit Tiro xojo'pen Tolemaida; xqaya' k'ut ritzil kiwach ajkojnel chir ik'o tla', xjel k'ut knaq jn q'ij kuk' ire'.
44021008	Ruk'ut chukab' q'ij xjel laq xojo'pen Cesarea, xojok k'ut prichoj Felipe, chir ajya'l ub'ixik jn k'ak' yoloj rech Qajwal Jesucristo, re'k'ut jun chke wuqub' (7) diáconos ajto'l kech Apóstoles, xjelk'ut knaq ruk' re'.
44021009	Felipe ik'o kijab' (4) umi'al q'apoj eltom, chir i'ajq'axal uyoloj Qajwal Dios.
44021010	Kyeb'xub' q'ij chik ojk'o tla' re'chir xqajlaq jun upetik Judea, ajq'axal uyoloj Qajwal Dios chir Agabo ub'i'.
44021011	Re'chir xo'pen quk' xuk'am upas Pablo, xuxim raqan uq'ab' che, xub'ij: "Re'ri' kub'ij Loq'laj Usantil Qajwal Dios: Jri' uximik rajaw jn pase' kb'an Jerusalén, kimal ni'j wnaq aj Israel chir kikojent che Jesucristo tere' kijach pe kiq'ab' wnaq chir it aj Israel," xcha' Agabo.
44021012	Re'chir xqata' ri' oj ch'il aj Cesarea xqab'oychi'j Pablo rechwa' kepeqe't Jerusalén.
44021013	Pumul Pablo xub'ij: "¿Kux rech kxoq'ek, kib'an k'ax che wanme'? Mpa' en enjachom wib' chir xo'wt kinxim Jerusalén, xoq'je' kinkamses rimal ub'i' Qajwal Jesús," xcha' chke.
44021014	Mpa' xojkont chroksik uk'u'x k'otchik xqab'ij che, xo'w xqab'ij: "B'anaqb'la chpa' kraj Qajwal Dios."
44021015	Xo'w xq'aten kyeb'xub' q'ij xqab'an qakiji'k xojpeqe' pe tilimit Jerusalén.
44021016	Xoj kechb'laj b'ik jujun chke ajkojnel aj Cesarea, xoj kik'amb'ik chirchoj jn chij, jerlaj ajkojnel, je' kpe Chipre Manason ub'i', re'k'ut xuya' qawarb'al.
44021017	Re'chir xojo'pen pe tilimit Jerusalén qaxlal ruk' sub'laj ki'kte'mal xoj kik'uluj.
44021018	Ruk'ut chukab' q'ij, xye Pablo quk' chusaqxik Santiago, ik'o xoq'je' kinejel ajwab' kech ajkojnel tla'.
44021019	Pablo xo'w xuya' ritzil kiwach, xuya' ub'ixik chke pjujnal chir kux xub'an Qajwal Dios chikixo'l wnaq chir it aj Israel, rimal jn chak chir yo'om che rimal Qajwal Dios.
44021020	Ruk'ut ire' xo'w xkito'o xkinimirsaj uq'ij Qajwal Dios xkib'ij che Pablo: "Awet'am, at qaxlal, chir chikixo'l aj Israel sub'laj che mil wnaq ikojennaq, kinejel k'ut ire' kib'ij chir rajwixik kb'anna chpa' kub'ij pixab' chir xutz'ib'aj knaq Moisés.
44021021	B'imk'ut chke chir at kak'ut chikiwach kinejel wnaq aj Israel chir ik'o chikixo'l wnaq chir it aj Israel, chir rajwixikt kta' rech pixab' chir xutz'ib'aj Moisés. Xoq'je' kib'ij chir at kab'ij chke chir rajwixikt kib'an circuncidar taq ne' laj, xoq'je' chir kib'an te'chik chir kux kinoq'sam ire' ub'anik.
44021022	Rechi', ¿qatzij chir jla' ab'im, qatzij tlewa'? Mpa' wnaq kit'maje' ire' chir xatk'unek.
44021023	Rechi' b'ana'b'la' chpa' qab'ij chaw, ik'o quk' chqaxo'l kijab' (4) chijab' chir kib'anna chpa' kijitom ub'anik chwach Qajwal Dios.
44021024	K'ma'b'ik awuk' ch'aja' ak'aslemal ch'il ire', ya'b'la' kipwaq rechwa' kiq'at kiwi'; tla'k'ut kilwa' nejel wnaq, chir qatzijta chir kux kib'im chawij, xa'ne' ayo'om awib' ptaqek xe' pixab'.
44021025	Ruk'ut wnaq chir it aj Israel chir ikojennaq, oj xoq'je' xqatz'ib'aj b'ik chke chir xqachomaj oj, chir rajwixik kiq'atuj kib' chutijik waj chir q'atennaq chwach wachb'al, xoq'je' utijik ti'j rech awaj chir xa' jitz'am chkiqul, chir elnaqt kikik'el; xoq'je' chir ktijt kik', xoq'je' qajem chpam mak ruk' naq wnaq chir ik'le'naqt ruk'.
44021026	Tere' Pablo chukab' q'ij xyuk'amb'ik kijab' (4) chja'b'e' ruk' chuch'ajik kik'aslemal chwach Qajwal Dios tere' xok Pablo chpam loq'laj jaj chub'ixik chir jan uk'isb'al q'ij rech jitenem chir kib'onom rechwa' chir kijach kisip pkijujnal.
44021027	Re'chir xa' utzchik kraj ktz'aq'at wuqub' (7) q'ije', jujun chke wnaq aj Israel chir kikojent che Jesucristo chir ipetnaq pujuyb'al Asia, xkil Pablo chir k'o chpam loq'laj jaj, xkimuluj wnaq, rechwa' kichap Pablo.
44021028	Kow k'ut xisik'nek xkib'ij: "Ix chijab' aj Israel, jito' re' jn chije' chir kityojen ptaq nejel tilimit, kuyoq' qatilimit, xoq'je' kuyoq' pixab', xoq'je' kuyoq' loq'laj jaj, xoq'je' xyukojlaq chpam loq'laj jaj jujun chke wnaq aj Grecia, xkijap upam loq'laj jaj."
44021029	Jla' xkib'ij mpa' xkilo chir taran Trófimo chir aj Éfeso chirij Pablo pe tilimit Jerusalén. Kib'ij ire' chir xo'kes chpam loq'laj jaj rimal Pablo.
44021030	Xiwa'laj k'ut kinejel wnaq rech tilimit Jerusalén janam xkitzaq kanim, xkichap Pablo xkicharejlaq jwa' che loq'laj jaj, xkitz'apij uchi' loq'laj jaj.
44021031	Re'chir kichomaj ukamsesik, xo'pen k'ut ub'ixik ruk' nimlaj kajwal ajxolta't chir nejel tilimit ich'ujernaq.
44021032	Ruk'ut jn nimlaj kajwal ajxolta't pa'nim xyuk'amb'ik ajxolta't ch'il kajwal ajxolta't chir ik'o puq'ab', xqajb'ik pa'nim chpa' kimulumwa' kib' wnaq, ruk'ut ire' xkil nimlaj kajwal ajxolta't ch'il ajxolta't xkiya' knaq uch'ayik Pablo.
44021033	Xqeb'k'ut nimlaj kajwal ajxolta't xuchap Pablo, xoq'je' xutaq uximik ruk' kyeb' (2) ximb'al ch'ich', xuta' k'ut chir naq re' xoq'je' kux xu'no.
44021034	Chkixo'l wnaq k'o ni'j kisik'in chub'ixik jn chpa'kux, ni'jchik kisik'in chub'ixik chirij jnchik chpa'kux, xkowan tuk'ut q'atb'altzij chuch'ob'ik chir kux uxlaj kimulum kib', xtaqnek chir k'amb'ik Pablo pkichoj ajxolta't.
44021035	Ruk'ut chir xo'pen chi' aq'amb'al, ajxolta't xkitelej Pablo rimal chir wnaq sub'laj kich'ik'mij kib' mpa' i'eywarnaq.
44021036	Mpa' nejel tilimit itaran chikij kisik'in chub'ixik: "Kamsesaq jn chijla'."
44021037	Re'chir xa' utz kraj ko'kesb'ik pkichoj ajxolta't, Pablo xub'ij che nimlaj kajwal ajxolta't: "¿Wa kumojo chir kinyolow awuk'?" Ruk'ut re' xub'ij che Pablo: "¿Awet'am k'ut katch'a'w pe kich'ab'al aj griego?
44021038	¿At ta jn aj egipcio chir kyeb'xub' q'ij knaq xuyak rib' chikij q'atb'altzij xoq'je' xyuk'amb'ik pe chiqi'j jib' kijab' mil (4,000) che chijab' ajkamsel?"
44021039	Xub'ij Pablo che: "En kimb'ij saqlaj tzij, chir en wnaq aj Israel aj Tarso, rech Cilicia en ajtilimit rech jn tilimit chir nim ub'antejik, kinta' toq'ob' chaw kaya' chwe chir kinyolow kuk' tilimit."
44021040	Re'chir nimlaj kajwal ajxolta't xuya' che Pablo chir kch'awek, wa'l Pablo chu' aq'amb'al xuteq'ej uq'ab' chwach tilimit rechwa' kito'o chir kux kub'ij, re'chir k'otchik jun kch'awek, Pa blo xy uch'ab 'ej ire' pkich'ab' al Heb'reo xub'ij:
44022001	"Ix enwnaqil, xoq'je' ix chuch qajaw, chita' b'la' chinime' kinto'wib' chiwach.
44022002	Pumul re'chir xkita' wnaq chir pkich'ab'al hebreo kich'ab'exwa' xkib'an uta'ik, xub'ij k'ut Pablo chke:
44022003	"En, en Judío, je' enk'se'naq Tarso, rech Cilicia, je' xink'iy wural Jerusalén, xintyojix rimal Gamaliel janam chpa' kipixab' qati't qamam, sub'laj xinjach wib' chunimxik Qajwal Dios, chpa' kib'an ix iwenejel.
44022004	Nab'e knaq kinwaqtaj naqpla' chir kimaj jn b'ej rech Jesús xoq'je' k'e entz'apij pche', chijab' ch'il ixiqib', xoq'je' k'e enk'amb'ik pe kamikal.
44022005	Xoq'je' ret'am ajwab' kech ajnimnel rech loq'laj jaj ch'il kinejel aj Sanedrín chir qatzij kimb'ij chiw, mpa' ire'k'ut xkiya' wuj chwe rechwa' kinjach chke qawnaqil chir ik'o Damasco; ni'j wujla' kiya' taqnik chwe rechwa' k'e enk'amlaq ajkojnel chirij Jesús chir ik'o tla', iximtlek kipe Jerusalén rechwa' kya' kiloq'xik."
44022006	"Pumul re'chir emb'enaq pu'b'ej enk'ochik chunaqaj Damasco, ptaq kab'lajuj (12:00) xa'tqe'n jn nimlaj q'a' rech kaj xpoqpetek sutun chuwij.
44022007	Xintzaq pu'lew, xinta' k'ut jn ch'a'wem chir kub'ij chwe: Saulo, Saulo, ¿kux uxlaj knatromb'ej?
44022008	"Ruk'ut en xink'ulb'a' uwach: '¿Naq k'ut At, Tat?' "Xub'ij k'ut chwe: En, En Jesús aj Nazaret, chir at atromb'em.
44022009	Ruk' naq ik'o wuk' qatzij chir xkil jn q'a', sub'laj xkixij kib', pumul xkich'ob't uch'ab'al jun chir kch'a'w wuk'."
44022010	"Ximb'ij en che: '¿Kux k'ut kimb'ono, Tat?"' "Ruk'ut Qajwal Jesús xub'ij chwe: Katwa'ljaq, jat pe tilimit Damasco. Tla'k'ut kb'ixwa' chaw, chirij nejel chir kux toqomlaq chir ka'no.
44022011	Kwil te'chik rimal usaqil jn q'a' xa' xkichap chik chinq'ab' naq chir ik'o wuk', xno'pen Damasco."
44022012	"K'o k'ut jun chij tla' Damasco, Ananías ub'i'. Jn chije' suk' uk'aslemal chpa' upixab' Moisés. Sub'laj utz uyolik kb'an kimal nejel Judíos chir ijaqal tla'.
44022013	Xk'un wuk', xqetlaq wuk', xub'ij chwe: 'Wixlal Saulo, katkayaq jumulchik,' pa'nimk'ut xinka'yek xwil Ananías.
44022014	Xub'ij k'ut Ananías: 'Dios kech qachuch qaqaw at ucho'om rechwa' kawet'maj chir kux kraj Re' xoq'je' kawulwa' uwach Uk'ijol Re', jun chir suk' uk'aslemal xoq'je' kato'o chir kux kub'ij.
44022015	Mpa' at kab'an testig chirij Jesús chikiwach nejel wnaq chirij chir kux awulom xoq'je' ato'om.
44022016	Ruk'ut chinime', ¿kux kawi'ej? Kat wa'ljaq, rechwa' qases aja', ch'aja' amak, na'taj ub'i' Jesús."'
44022017	"Xintzalaj Jerusalén, re'chir tijen kinch'a'w ruk' Qajwal Dios, chpam loq'laj jaj, xq'aten k'ut jn k'utumb'al chinwach.
44022018	Xwilk'ut Qajwal Jesús, xub'ij k'ut chwe: Kuwij telaqb'ik cha'nim che tilimit Jerusalén, mpa' wnaq kikojta chir kux kab'ij chuwij En. "
44022019	"Ruk'ut en ximb'i'j: 'Tat, ire' xoq'je' ket'am chir nab'e knaq k'e enkoj pche' xoq'je' k'e ench'ay ptaq uq'ab' loq'laj jaj naqpla' chir kikojen chawij.
44022020	Re'chir tijen kamses Esteban chir xuq'aljansaj ab'i', xoq'je' en jun enk'o tla' enwa'l chkinaqaj, utz xwil en chir kamses Esteban, xoq'je' xinchijij knaq kiq'u' ajkamsel rech."'
44022021	"Qajwal Jesús xub'ij chwe: ¡Jat! Mpa' En ktintaqb'ik naj kuk' wnaq chir it aj Israel."
44022022	Xkita'na suk'te' jn yoloje', kow k'ut xisik'nek xkib'ij: "¡Wesajb'ik chwach lew jn chijla' mpa' kumajta chir k'aslek!"
44022023	Rimal chir ire' kisik'nik xoq'je' kit'oq kiq'u' pu'lew, xoq'je' kijub'uj paqlaj ptew puk'exwach b'aj.
44022024	Kajwal ajxolta't xutaq roksikb'ik Pablo pkichoj ajxolta't, xtaqnek chir ruk' ch'ay k'otexwa' uchi' rechwa' kt'amt'exek chir kux uxlaj kisik'in wnaq chirij.
44022025	Pumul re'chir xkixim Pablo ruk' klob', xub'ij Pablo che jn centurión: "¿Kumaj k'ut chwach pixab' rech Roma kch'ay jn wnaq aj Roma chir maja' q'at tzij puwi'?"
44022026	Re'chir xuta' jn centurión xqeb' ruk' qas kinimal ajxolta't jri' xub'ij che: "¿Kux kab'an chinime'? Mpa' jn chije' aj Roma."
44022027	Xqeb'k'ut kajwal ajxolta't ruk' Pablo, xuta' che, xub'ij: "B'ij chwe: ¿Wa at aj Roma?" Ruk'ut re' xub'ij: "En, en aj Roma."
44022028	Ruk'ut kajwal ajxolta't xub'ij che Pablo: "En ruk' sub'laj che pwaq xtz'ib'ixwa' emb'i' kuk' wnaq aj Roma." Ruk'ut Pablo xub'ij: "Pumul en, en aj Roma che enk'se'b'al."
44022029	Cha'nim k'ut xyelb'ik naq chir kik'otij uchi' Pablo, xoq'je' qas kinimal ajxolta't xuxij rib' rimal mpa' re' xutaq uximik Pablo chir aj Roma k'ut.
44022030	Ruk'ut chukab' q'ij, qas kinimal ajxolta't qatzij kraj krit'maj kux uxlaj chir sub'laj che tzij kib'ij chirij Pablo wnaq aj Israel ni'j chir kikojent che Jesucristo, jn kajwal ajxolta't xutaq kimulxik kajwal ajnimnel rech loq'laj jaj xoq'je' kinejel aj Sanedrín, xutaq k 'ut uk irik Pablo tere' xresajlaq, xuya' chikiwach.
44023001	Ruk'ut Pablo kow xyutuyuj aj Sanedrín xub'ij chke: "Ix enwnaqil, en kinna' puwanme' chir utzlaj k'aslemal emb'nomlaq chwach Qajwal Dios suk'te' poq'ij."
44023002	Pumul jn ajwab' kech ajnimnel rech loq'laj jaj Ananías, xyutaq chijab' chir ik'o ruk'; rechwa' kich'ay Pablo puchi'.
44023003	Ruk'ut Pablo xub'ij che Ananías: "¡Qajwal Dios ktuch'ayna at, chir at chpa' uwach xan chir chunum! ¿Katkub'e' chuq'atik tzij pinwi' chpa' kub'ij pixab'? ¿Kux k'ut uxlaj xataq ench'ayik, jla' k'ut kub'ij pixab'?"
44023004	Ruk'ut naq ik'o chunaqaj Pablo xkib'ij che: "¿Ruk' yoq'b'al tzij kak'le'laj uwach ajwab' kech ajnimnel rech loq'laj jaj?"
44023005	Pablo xub'ij: "Ix enwnaqil, en wet'amta chir wa re' ajwab' kech ajnimnel rech loq'laj jaj, mpa' tz'ib'tal pe upixab' Qajwal Dios chir jnaq chir k'o reqle'n chpam atilmit kumajta chir kak'am chpam yoq'b'al tzij."
44023006	Xrit'maj k'ut Pablo chir kyeb' (2) ch'ob' kib'onom chijab' chir ik'o chpam Sanedrín, jn ch'ob' aj Fariseos, jnchik ch'ob' aj Saduceos, rechi' chir kow sik'nik: "Ix enwnaqil, en, en Fariseo, kilk'wa'l aj Fariseos rimal k'ut jn ukub'ul enk'u'x chirij jn k'astajb'al chikixo'l kamnaqib', rimal k'ut ri' chir q'at tzij pinwi'."
44023007	Ruk'ut chir jri' xub'ij, xkichap kib' che tzij aj Fariseos, kuk' aj Saduceos; kyeb' (2) k'ut xkib'an chijab' chir ik'o tla'.
44023008	Mpa' aj Saduceos kib'ij ire' chir k'ot k'astajb'al kech kamnaqib', xoq'je' k'ot utaqo'n kaj xoq'je' k'ot santil, pumul aj Fariseos nejel ri' kikoj ire'.
44023009	Sub'laj che sik' xb'anek, xiwa'laj k'ut jujun chke ajtyojel pixab' chir kik'laj aj Fariseos, kito' rij Pablo kib'ij: "K'ot k'ax xqaraq chirij jn chije'. ¿Pentene' wa naq santil xch'ab'en rech, naq utaqo'n kaj lewa'?"
44023010	Sub'laj xkichap che tzij aj Fariseos ch'il aj Saduceos. Xuxij rib' kajwal ajxolta't rimal chir kimuchtne' Pablo, xutaq k'ut chir kiqajlaq ajxolta't rechwa' kesajb'ik Pablo chikixo'l xoq'je' kik'amb'ik pkichoj ajxolta't.
44023011	Ruk'ut chukab' q'ab' xk'un Qajwal Jesús ruk' Pablo, xub'ij che: ¡K'olaq anme' chaw! Mpa' chpa' Emb'ixik xab'an pe tilimit Jerusalén, rajwixik k'ut chir xoq'je' jla' Emb'ixik k'ab'ana' Roma.
44023012	Re'chir saqer chukab' q'ij jujun chke wnaq aj Israel xkichomaj ub'anik k'ax che Pablo, xkijitk'ut chwach Qajwal Dios chir kitijtena ja' xoq'je' kitijtena waj chirwa kikamsajtena Pablo.
44023013	Ujolom k'ut che ka'wnaq (40) chijab' chir jla' xchomtaj chikiwach.
44023014	Xiqeb' k'ut kuk' kajwal ajnimnel rech loq'laj jaj, xoq'je' kuk' ajwab' xkib'ij: "Xqajit chqawach oj xoq'je' chwach Qajwal Dios chir qatijtena naq chpa'kux suk'te' qakamsajna Pablo.
44023015	Ruk'ut chinime', ix aj Sanedrín iya' ub'ixik che kajwal ajxolta't chir chuqasajlaq Pablo chiwach ix, kawulpa' chir kib'anna uta'ik che nojim chir kux k'o chirij re', ruk'ut oj xe'taq qeb'laq, qab'onom chik qab'anik rechwa' qakamsaj."
44023016	Pumul jn laj ral rinab' Pablo, xuto'o chir iyi'emchik Pablo pu'b'ej, xokb'ik pkichoj ajxolta't xye ub'ij che Pablo.
44023017	Ruk'ut Pablo xusik'ij jun chke centurión xub'ij che: "Kma'b'ik jn laje' chwach kinimal ajxolta't, mpa' yoloj chir uk'omomlaq rajwixik k'e ub'ij che re'."
44023018	Ruk'ut re' xuk'amb'ik jn lare' chwach kajwal ajxolta't, xub'ij che: "Pablo chir k'o pche', xnusik'ij xuta' toq'ob' chwe rechwa' kink'amlaq jn lare' chawach, mpa' re' k'o jn yoloj uk'omomlaq chaw."
44023019	Ruk'ut kajwal ajxolta't xuchap chuq'ab' jn lare' xuk'amb'ik putike'lam: "¿Kux k'ut kawaj kab'ij chwe?"
44023020	Xub'ij k'ut jn lare': "Judíos chir kikojent che Jesucristo xkichomaj kita' chaw chir kak'amb'ik Pablo chwa'q kem chpam Sanedrín, rechwa' chir aj Sanedrín kib'an uta'ik che Pablo che nojim chir kux kb'ix chirij re'.
44023021	Rechi' chir maya' awib' chir kikoj ak'u'x mpa' ujolom ka'wnaq (40) che chijab' chir kiwamkib' kiyi'em Pablo pub'ej rechwa' kikamsaj, ire' chir xkijit chikiwach ire' xoq'je' chwach Qajwal Dios chir kitijt waj xoq'je' kitijt ja' chirwa kikamsajt Pablo, ruk'ut chinime' kiyi'em chir kux kab'ij at."
44023022	Ruk'ut kajwal ajxolta't xub'ij che jn laje' chir kelb'ik, xoq'je' xub'ij che chir mat' k'o kub'ijwa' chir kux xk'un ub'ij.
44023023	Ruk'ut kajwal ajxolta't xusik'ij pnaq kyeb' (2) centurión xub'ij chke: "Chib'ana' kikiji'k kyeb' ok'al (200) che ajxolta't xoq'je' oxk'al lajuj (70) ajxolta't chirij kyej xoq'je' kyeb' ok'al (200) che ajxolta't chir k'o ki ch'ich' jutz'utz' uwi', rechwa' kib'e suk'te' Cesarea b'elejeb' (9:00) rajlab'al upam q'ab'.
44023024	Xoq'je' kib'an kikiji'k kyej ch'il keqb'al rech k'ewa Pablo, rechwa' k'ot k'ax kuraq ptaq b'ej, utzk'ut uwach ko'pen chwach ukab' (2) nimlaj ajtaqnel Félix."
44023025	Xutz'ib'aj k'ut jn wuj, jri' kub'ij:
44023026	"En Claudio Lisias, kintaqb'ik ritzil awach Félix, loq'laj ukab' (2) nimlaj ajtaqnel.
44023027	Jn chije', chir kintaqb'ik chawach, Pablo ub'i', xchap kimal wnaq aj Israel ni'j chir kikojent che Jesucristo, kamik rij kimal ire'; xno'pen k'ut chpa' ik'owa', ch'il jn ch'ob' che ajxolta't xwesaj pe kiq'ab' mpa' xwit'maj chir Pablo aj tilimit Roma.
44023028	Kwaj en kwit'maj chir kux uxlaj tzij kb'an chirij re', xinkamb'ik pe Sanedrín kech ire'.
44023029	Xwit'maj k'ut tzij chir kb'an chirij re', je' petnaq chirij chir Pablo kuq'ab' pixab' kech ire'. Pumul kumajta chir kamsesek xoq'je' kokes pche'.
44023030	Xwit'maj k'ut en chir k'o jn ch'ob' che wnaq aj Israel kichomam kikamsaj rechi' pa'nim xintaqb'ik awuk', xinya' taqnik chke wnaq chir xkitz'aq tzij chirij, kib'ij b'la' xoq'je' chawach at," xcha' b'ik puwuj.
44023031	Ruk'ut ajxolta't chpa' taqnik xya' chke, xkik'amb'ik Pablo, chaq'ab' xib'e pe tilimit Antípatris.
44023032	Ruk'ut chukab' q'ij ajxolta't chir ib'enaq chkiqan xitzalajlaq pkichoj ajxolta't, ruk'ut ajxolta't chir ib'enaq chirij kyej xkich'b'laj Pablo.
44023033	Xyo'pen k'ut pe tilimit Cesarea, xkijach wuj che ukab' (2) nimlaj ajtaqnel, xoq'je' xkiya' Pablo chwach re'.
44023034	Re'chir xnik'taj wuj rimal jn ukab' (2) nimlaj ajtaqnele' xuta' che Pablo chir jalchi' kpewa' chi', xrit'maj k'ut chir Pablo je' kpe pujuyb'al Cilicia.
44023035	Xub'ij che: "Kinta'na ayoloj rech to'b'al awib' re'chir kipe wnaq chir kib'an tzij chawij." Xutaq k'ut uc hajxik P ablo pe nimlaj jaj rech nimlaj ajtaqnel Herodes.
44024001	Q'atennaq chik job' (5) q'ij re'chir xqajb'ik pe tilimit Cesarea Ananías chir ajwab' kech ajnimnel rech loq'laj jaj kuk' jujun chke ajwab' rech Sanedrín, ch'il jun chir utyojim rib' chirij upixab' uwach lew (abogado), Tértulo ub'i'; xyo'pen chwach ukab' (2) ajtaqnel rechwa' kib'an tzij chirij Pablo.
44024002	Re'chir xsik'ix Pablo, Tértulo xumaj ub'anik tzij chirij Pablo, kub'ij: "Maltyox chaw at nimlaj ajtaqnel chir k'o nimlaj uxunem rech anme' chqaxo'l xoq'je' xab'an ukiji'k qatilimit, rimal nimlaj achomb'al.
44024003	Nejel chir ab'onom chqaxo'l, ptaq nejel tilimit xoq'je' nejeltaq q'ij loq'laj Felix, sub'laj qatyoxij chaw.
44024004	Pumul rech katqab'oy tewa', kinta toq'ob' chaw rech qoj atawa' qe'n, ruk' utzil rech awanme'."
44024005	Xqaraq k'ut chirij jn chije' jn k'ax, re'k'ut chir k'yuwa'lsaj wnaq aj Israel rechwa' kichojen chikij q'atb'altzij ptaq nejel tilimit; re'k'ut aj k'amal kib'ej jn puq che wnaq ajkojnel chirij Jesucristo chir kb'ix Nazarenos chke.
44024006	Xoq'je' xuchomaj ujapik loq'laj jaj chir k'o Jerusalén, rimal k'ut chir xqachopo.
44024007	Pumul xukoj rib' kajwal ajxolta't chir Lisias ub'i', ruk' choq'ab' xresaj pqaq'ab'.
44024008	At k'ut chinime' kak'otij uchi' chirij nejel ri', rechwa' kawet'maj chir kux mak qayo'om chirij re'."
44024009	Xoq'je' wnaq aj Israel chir kiroqom kib' tla' xkib'ij chir qatzij jla' chpa' xub'ij Tértulo.
44024010	Ruk'ut ukab' (2) nimlaj ajtaqnel Félix xuk'ut pnaq chwach Pablo che uq'ab' chir kumojo kch'a'wek, Pablo xub'ij: "Ruk' nejel uk'uxlal kinto'wib' chawach, mpa' wet'am en chir sub'laj janab' chik chir at ukab' (2) nimlaj ajtaqnel rech qatilimit Israel.
44024011	Kumojo kawet'maj at chir tene' b'antaj kab'lajuj (12) q'ij chir xno'pen Jerusalén chunimersesik uq'ij Dios.
44024012	K'ot ire' ximb'e kiraqa' chpam loq'laj jaj chir tzij kimb'an ruk' jnaqaq xoq'je' k'ot wnaq k'e entukuj ptaq uq'ab' loq'laj jaj xoq'je' pe tilimit Jerusalén.
44024013	Kikont chuk'utik chawach chinime', chir kux mak kiya' chuwij.
44024014	Pumul re' ri' kinq'aljansaj chawach, jn b'ej rech Jesús chir kib'ij ire' tzel b'ej, jla' unimxik kiDios enchuch enqaw kimb'ono, kinkojk'ut nejel chir kux kub'ij pixab' chir xutz'ib'aj Moisés, xoq'je' nejel chir kux xkitz'ib'aj knaq ajq'axal uyoloj Dios.
44024015	K'o k'ut ukub'ul enk'u'x chirij Dios xoq'je' ire' naq chir kib'an tzij chuwij kiyi'em chir k'ona jn k'astajb'al kech naq chir suk' kik'aslemal chwach Dios xoq'je' chke naq chir xkib'an k'ax.
44024016	Rechi' chir kinkoj enchoqab' chuch'ajik wanme' chwach Dios xoq'je' chikiwach wnaq."
44024017	"Pumul xq'aten sub'laj janab', ximpe pe entilimit Jerusalén, xink'un chuya'ik sip che Dios xoq'je' to'b'al kech mub'a'.
44024018	Re'k'ut ri' kintijen chub'anik chpam loq'laj jaj xoq'je' te'ne' qas uch'ajtik enk'aslemal chwach Dios, re'chir jujun wnaq aj Israel chir kipe Asia ximb'e kirqa', kuk't sub'laj wnaq enk'owa' xoq'je' kintijent chkitukxik.
44024019	Ire' k'ut chir qas kumojo cha't ik'o wural chawach, kib'ijk'ut wa k'o k'ax pkik'u'x chuwij.
44024020	Kib'ijb'la' ire' xoq'je' chirwa k'o mak xkiraq chuwij re'chir xinok chikiwach aj Sanedrín.
44024021	Re'lewa' enmak re'chir enk'o chikixo'l chir kow xinsik'nek ximb'i'j: 'Chirij k'astajb'al kech kamnaqib' chir poq'ij kiq'at tzij pinwi'."'
44024022	Ruk'ut Felix, xuya' knaq uch'ob'ik che jnchik q'ij mpa' ret'amchik uxlaj jn k'ak' b'eje' chirij Jesús xub'ij: "Re'chir Lisias kajwal aj xo'lta't qajlaq, te' chi' qab'an uch'ob'ik jn ch'ojb'ale'."
44024023	Ruk'ut Felix xub'ij che jn centurión: "Chajij Pablo pumul b'ana' utz ruk', xoq'je' maq'atuj wnaq chir k'un kisiqij, xoq'je' k'un kinimaj."
44024024	Ruk'ut chir xq'ax kyeb'xub' q'ij xo'pen Felix ch'il Drusila chir rixiqil, jn xaqe' aj Israel, xutaq uk'amik Pablo, xub'an uta'ik ukojb'al chirij Cristo Jesús.
44024025	Xyolow k'ut Pablo chirij chir rajwixik utzukxik jn suk'laj k'aslemal chwach Qajwal Dios, xoq'je' utzukxik jn jek'b'al ib', xoq'je' xch'a'w chirij jn q'ataj tzij chir kpena, sub'laj k'ut xuxij rib' Felix xub'ij che Pablo: "Chinime' jat, wa kinjamtaj chik, te' kintaq ak'amik."
44024026	Xoq'je' riyi'em Felix chir kijit pwaq che rimal Pablo rechwa' kutzqapsaj rechi' chir xa' kta'q uxo'l kutaq usik'xik rechwa' kyolow ruk'.
44024027	Re'chir xq'aten kyeb' (2) janab' xo'pen chujalik Felix, Porcio Festo, pumul mpa' Felix kraj re' kelknaq utz chikiwach wnaq aj Israel, xuya' knaq Pablo pche'.
44025001	Xo'pen k'ut Festo Cesarea, xq'ax k'ut xub' (3) q'ij tere' xpeqe'b'ik Jerusalén.
44025002	Tla' k'ut chir kajwal ajnimnel rech loq'laj jaj xoq'je' chijab' chir nim kib'anik kech wnaq aj Israel ni'j chir kikojent che Jesucristo xkikoj tzij chwach Festo chirij Pablo, kita' toq'ob' chir b'anaq chir kux kaj ire'.
44025003	Kib'oychi'j k'ut Festo, rech chir kuq'axajlaq Pablo Jerusalén, mpa' kichomam chir kiyi'ej pub'ej rechwa' kikamsaj.
44025004	Pumul Festo xuk'ulb'a' kiwach xub'ij chke: "Pablo je' k'o pche' Cesarea. En k'ut chir kimb'e tla' chinime'."
44025005	Xoq'je' xub'ij chke: "Rechi' chir q'atb'altzij chir ik'o chixo'l ix, iqajaqb'ik wuk' Cesarea, wa jn chijla' k'o naq mak ub'onom chib'ij tla'."
44025006	Xkije' k'ut Festo Jerusalén kraj waxqib' (8) q'ij lajuj (10) q'ij lewa'. Re'chir xqajb'ik Cesarea, chukab' q'ij xkub'e' chpam uq'atb'altzij, xutaq uk'amik Pablo.
44025007	Re'chir xo'pen Pablo sutux rij kimal wnaq aj Israel ni'j chir kikojent che Jesucristo chir ipetnaq Jerusalén k'iy uwach nimaqtaq mak xkiya' chirij pumul xikont chuk'utik kux che mak xkiya' chirij.
44025008	Pablo, re'chir kuto' rib' xub'ij: "K'ot mak emb'onom chirij pixab' kech wnaq aj Israel xoq'je' k'ot mak emb'onom chirij loq'laj jaj xoq'je' k'ot mak emb'onom chirij uq'atb'altzij César."
44025009	Pumul Festo, kraj re' kub'an toq'ob' chke wnaq aj Israel, xub'ij che Pablo: "¿Kawaj at katpaqe' Jerusalén, tla'k'ut q'atwa' tzij pawi' chirij chir kux q'ab'ax chawij?"
44025010	Ruk'ut Pablo xub'ij che: "Chwach uq'atb'altzij César enwalwa', chiri' k'ut chir q'atwa' tzij pinwi' k'ot k'ax emb'onom chke wnaq aj Israel chpa' awet'am at chi'ntere.
44025011	Rimal k'ut chir wa k'onaq mak emb'onom chir kumojo kinkamsesek, kinkamsasaq b'la' k'ot kimb'ij ruk'. Pumul mpa' k'otnaq mak emb'onom chpa' kib'ij ire', k'ot jnaqaq kowan chinjachik pe kiq'ab' ire'. Kwaj en chir César kub'an uq'atb'altzij pinwi'."
44025012	Ruk'ut Festo uto'om chik chke ajya'l uno'oj xub'ij che Pablo: "Re' César xato'o, chir kuq'at tzij pawi' ruk' César ktintaqwa' b'ik."
44025013	Xq'aten k'ut kyeb'xub' q'ij, nimlaj ajtaqnel Agripa ch'il rinab' Berenice chir nab'e al chwach re' xyo'pen Cesarea rechwa' kiya' ritzil uwach Festo.
44025014	Mpa' sub'laj che q'ij xkib'an tla', Festo xuq'axaj chwach Agripa jn b'onoj chir q'ab'ax chirij Pablo, xub'ij che: "K'o jn chij chir xya' knaq pche' rimal Félix.
44025015	Re'chir ximb'e Jerusalén, kajwal ajnimnel rech loq'laj jaj ch'il ajwab' kech wnaq aj Israel xkita' chwe chirij jn chije', qasesaq xe' mak.
44025016	Xink'ulb'a' k'ut kiwach ire', chir re' wnaq aj Roma, loq't kijach naq wnaq pe kamikal chirwa uroqomt rib' kuk' wnaq chir kib'an tzij chirij chwach q'atb'altzij xoq'je' kuto'wa' rib' chikiwach chirij b'onoj chir kiq'ab'a' chirij.
44025017	Re'chir xkiraq kib' wural, ximb'oyt wib' en, chukab' q'ij xinkub'e' pinq'atb'altzij, xintaq uk'amik jn chije'.
44025018	Iwa'lk'ut chik wnaq tla' chir kiq'ab'a' tzij chirij Pablo, pumul k'ot xkib'ij chpa' xinchomaj en chir kib'ij.
44025019	Xa'ne' k'o kyeb'xub' k'otb'al chi' chir qajt chikiwach chirij ukojb'al, xoq'je' chirij jn chij chir Jesús ub'i', chir kamnaq chik, pumul kub'ij k'ut Pablo, chir k'aslek.
44025020	Ruk'ut en kinraqt kux kimb'ono xinta' che Pablo chirwa kraj re' k'e Jerusalén, rechwa' chir tla' q'atwa' tzij puwi'.
44025021	Pumul Pablo xuto'o chir suk' re' Augusto César, chir nimlaj ajtaqnel puwi' Roma kub'an uq'atb'altzij puwi' rechi' chir xinya' taqnik chir ktz'ape'na wural, tere' kintaqb'ik ruk' César."
44025022	Ruk'ut Agripa xub'ij che Festo: "Kwaj en kinta' uyoloj jn chije'." "Chwa'q kata'o," xcha' Festo che Agripa.
44025023	Rechi' chukab' q'ij, re'chir xk'un Agripa ch'il Berenice, sub'laj kiweqwetek, xi'okb'ik pq'atb'altzij kichb'lam kajwal ajxolta't xoq'je' wnaq chir nim kib'anik rech tilimit, Festo xutaq uk'amik Pablo.
44025024	Ruk'ut Festo xub'ij: "Nimlaj ajtaqnel Agripa, xoq'je' iwenejel chijab' chir ixk'o quk' wural, jn chije' chir tijen kiwulo re' june' chir kinejel wnaq aj Israel kisik'in chuta'ik chwe Jerusalén xoq'je' wural Cesarea, chir kamsesaq.
44025025	Pumul en xwilo chir k'ot naq nimlaj k'ax ub'onom rech kamseswa', pumul re' xuto'o chir suk' re' Augusto César kub'an uq'atb'altzij puwi', xinchomaj k'ut utaqikb'ik.
44025026	Mpa' k'ot naq kintz'ib'aj b'ik che nimlaj ajtaqnel César chirij jn chije', rechi' xink'amlaq chiwach xoq'je' chawach at nimlaj ajtaqnel Agripa, rechwa' chir kak'otij uchi' tere' k'o kintz'ib'aj b'ik che César.
44025027	Mpa' uxlajt chinwach en chir ktaqb'ik naq wnaq, chir k'o pche' chir kb'ixtb'ik kux b'onoj qab'am chirij."
44026001	Agripa xub'ij che Pablo: "Loq'k'ut katch'a'wek rech kato'wa' awib'." Pablo xuyak uq'ab', tere' xumaj uto'ik rib', xub'ij:
44026002	"Nimlaj ajtaqnel Agripa, sub'laj kinki'ktek rimal chir enk'o chawach che jn qije', chuto'ik wib' chirij nejel chir kux kiq'ab'a' chuwij wnaq aj Israel chir kikojent che Jesucristo.
44026003	Che nejel mpa' at sub'laj awet'am nejel qanoq'b'al oj Rilk'wa'l Israel, xoq'je' awet'am chir qob'e k'elaj tzij chirij qakojb'al, rimal k'ut ri' kinta' toq'ob' chaw chir knata' ruk' kuyb'ul k'u'x."
44026004	"Kinejel wnaq aj Israel ket'am kux enk'aslemal, re'chir enlaq k'ijol laj xoq'je' wnaq aj Jerusalén k'et'am.
44026005	Ire' xoq'je' ket'am, kumojo kib'ij chirwa kaj, chir en jer, en jun kuk' chijab' aj Fariseos. Ire'k'ut chir sub'laj ik'a'n chub'anik kux utz'ib'am knaq Moisés.
44026006	Ruk'ut chinime' tijen q'at tzij pinwi' rimal jnukub'ul k'u'x chirij chir kux xujit knaq Qajwal Dios chke qachuch qaqaw oj.
44026007	Ruk'ut jn jitenem chir kiyi'em kab'lajuj (12) ch'ob' che qawnaq aj Israel chir, chaq'ab' che paq'ij kinimaj Qajwal Dios ruk' nejel kanme'. Nimlaj ajtaqnel Agripa rimalk'ut jn ukub'ul k'uxe' chir kiya' mak wnaq aj Israel chuwij.
44026008	¿Kux rech kib'ij ix chir Dios loq't k'e uwa'lsaj kamnaqib'?"
44026009	"Nab'e knaq xinchomaj puwechwa', chir rajwixik kimb'anna sub'laj k'ax che ub'i' Jesús aj Nazaret.
44026010	Jla' k'ut ximb'an pe tilimit Jerusalén. K'iy chke ajkojnel xye entz'apij pche' ruk'ut kajwal ajnimnel rech loq'laj jaj xkiya' q'atb'altzij pinq'ab', xoq'je' re'chir kikamses ajkojnel chirij Qajwal Jesucristo, xinya' enchi' chir kikamseswa'.
44026011	Che nejel uq'ab' loq'laj jaj, k'iy rajlab'al xink'ajsaj kiwach, xoq'je' ximb'an chke chir xkib'ij wastzij chirij Qajwal Dios, sub'laj xne'ywar chikij chir k'e entromb'ej ptaq naj tilimit chpa' ik'owa'."
44026012	"Re'k'ut la' enchomnik chir emb'enaq Damasco enk'omomb'ik kiq'atb'altzij xoq'je' kichoq'ab' kajwal ajnimnel rech loq'laj jaj.
44026013	At nimlaj ajtaqnel Agripa emb'enaq pub'ej ptaq kab'lajuj (12:00) xwil jn q'a' chir xqajlaq pkaj sub'laj kpoqpetna chwach q'ij, sutun chuwij xoq'je' chikij naq chir ib'enaq wuk'.
44026014	Qanejel k'ut xojtzaq pu'lew, xinta' k'ut jn ch'a'wem chir kub'ij chwe, pkich'ab'al hebreos: Saulo, Saulo, ¿kux rech knatromb'ej?' K'ax kab'an che awib' xa' janam chpa' chir kaq'asij aq'ab' chwach jn che' chir jutz'utz' uwi'."
44026015	"Ruk'ut en ximb'i'j: "¿Naq k'ut At, Tat?" "Ruk'ut Qaqjaw xub'ij: En, En Jesús chir atromb'em.
44026016	Pumul katwa'b'aq, mpa' rimal ri' chir xink'ut wib' chawach rechwa' ktinkoj che wajchak xoq'je' ktinkoj che testig rech chir kux xawulo xoq'je' chir kux kawulna.
44026017	Ktinto' pe kiq'ab' wnaq aj Israel xoq'je' ktinto' pe kiq'ab' wnaq chir it aj Israel, kuk' k'ut ire' ktintaqb'ik chinime'.
44026018	Rechwa' kateb'a' kib'aq'wach ire', rechwa' kyelwelaq chpam qu'mal kiq'ax chpam saqil, xoq'je' kitzqaptajlaq puq'ab' tzel kiq'atan puq'ab' Qajwal Dios rech kik'am jn kuyb'ul mak xoq'je' jn echb'al chikixo'l ni'j chir saqchik kik'aslemal rimal chir xikojen chuwij En, xcha' Jesús chwe."
44026019	"Rimal k'ut ri', at nimlaj ajtaqnel Agripa, xinya' wib' ptaqek che jn k'utumb'al chir xuk'ut Qajwal Dios chinwach.
44026020	Rechi' chir nab'e xinya' ub'ixik utzij Qajwal Dios pe tilimit Damasco, tere' xinya' ub'ixik pe tilimit Jerusalén, xoq'je' che nejel ujuyb'al Judea xoq'je' chke wnaq chir it aj Israel xinq'aljansaj chke chir rajwixik kitzalq'amij kanme', kitzalaj ruk' Qajwal Dios kib'ana' chak chpa' k'utenwa' chir xkitzalq'amij kik'aslemal.
44026021	Rimal k'ut ri' jujun chke aj Israel chir kikojent che Qajwal Jesucristo xinkichop chpam loq'laj jaj, xkirij enkamsesik.
44026022	Rechi' en uto'om k'ut Qajwal Dios suk'te' poq'ij, kinya'na ub'ixik utzij xo'wt chke wnaq chir nim kib'anik xoq'je' chke wnaq chir ch'iti'n kib'anik, tyojnem chir kinya' en, xa' janam chpa'kux xkib'ij ajq'axal uyoloj Qaqjaw ch'il Moisés chirij chir kux kraqtajna.
44026023	Re'k'ut jn nimlaj q'oxom chir kuq'axaj Cristo pukamikal, pumul re' nab'e xk'astaj chikixo'l kamnaqib'; rechwa' kuk'ut jn saqil xo'wt chke wnaq aj Israel xoq'je' chke wnaq chir it aj Israel."
44026024	Tijen k'ut kub'ij ri' Pablo rech to'b'al rib', Festo kow sik'nik xub'ij: "¡Ub'onom k'ax awi' Pablo, re' sub'laj che tyojb'al ib' ub'onom k'ax che awi'!"
44026025	Pumul Pablo xub'ij: "Ub'onomt k'ax enwi' en, nimlaj ajtaqnel Festo. En ruk' utzlaj chomnik xoq'je' ruk' saqlaj tzij kimb'ij chir kux kintijen chub'ixik.
44026026	Mpa' nimlaj ajtaqnel Agripa kuch'ob' ri', rechi' chir kinxijt wib' chub'ixik jn saqlaj tzij chwach mpa' qatzij wet'am en, chir re' kuch'ob'o mpa' ri' pe latz't xb'anwa'.
44026027	¿Kakoj at, nimlaj ajtaqnel Agripa, kech ajq'axal uyoloj Qajwal Dios? Wet'am en chir kakojo."
44026028	Ruk'ut Agripa xuk'ulb'a' uwach Pablo xub'ij: "Xa' qe'nchik kraj kakoj enk'u'x, rechwa' kinkojen chirij Cristo."
44026029	Ruk'ut Pablo xub'ij: "Cha't jla' kraj Qajwal Dios chir xa'tne' pe kyeb'xub' q'ij, sub'laj marajlewa' katkojnek, pumul xo'wt at nimlaj ajtaqnel Agripa katkojnek, xoq'je' kikojen kinejel nik'ije' chir tijen kita' enyoloj poq'ij, chir kib'ono chpa' en, pumul ruk' ni'j ximb'al ch'ich'e' chir enximtelwa'."
44026030	Xwa'laj k'ut nimlaj ajtaqnel Agripa ch'il rinab' chir nab'e al chwach chir Berenice ub'i' ch'il ukab' (2) q'atb'altzij Festo, ch'il jnik'pla' chir ikub'ul tla' kuk' ire'.
44026031	Xkitos kib' kiyolow chikiwach kib'ij: "K'ot k'ax ub'onom jn chije' rechwa' kije' pche' xoq'je' k'ot k'ax ub'onom rechwa' k'amb'ik pe kamikal."
44026032	Ruk'ut Agripa, xub'ij che Festo: "Jn chije' kumojo ktzqapsesek, mat' re' xt awrech chi r k'amb'ik Roma chwach nimlaj ajtaqnel César."
44027001	Re'chir xchomxek chir qojtaq'b'ik Italia chu' ja', Pablo ch'il ni'jchik chir ik'o pche' xijach puq'ab' jn Centurión chir Julio ub'i'; rech jn nimlaj ch'ob' che ajxolta't chir kb'ix Augusta che.
44027002	Xjok chpam jn ch'ich' chir kb'in puwi' ja' rech Andramitena, chir kusuk'maj tilimit chir ik'o chi'taq mar rech Asia; xojb'e k'ut chu' mar, b'enaq xoq'je' quk' Aristarco re' aj Macedonia rech Tesalónica.
44027003	Ruk'ut chukab' q'ij xojo'pen Sidón, Julio utz rilik Pablo ku'no, xunimaj chir Pablo k'e usalij wnaq chir ijink'isik' ruk', xoq'je' knimexwa' kimal ire'.
44027004	Xjelb'ik Sidón xojb'e chu' mar, xojto' qe'n rimal chaqap jib' chir k'o pe mar chir Chipre ub'i', mpa' kiq'i' je' petnaq chqawach.
44027005	Xqaram k'ut uwi' mar chwach Cilicia ch'il Panfilia, xojqaj Mira, tilimit rech Licia.
44027006	Ruk'ut Julio kinimal ajxolta't xuraq tla' jn ch'ich' chir kib'in puwi' ja' rech tilimit Alejandría chir ub'ik Italia, xjuq'axaj chpam.
44027007	Sub'laj che q'ij xoq'je' nojim oj b'enaq chu' ja', xoq'je' ruk'taq k'ax xojo'pen chwach Gnido, koj uq'atuj k'ut kiq'i', xoj q'aten chwach chqab' jib' chir k'o paja' Salmón ub'i', xqasutuj rij jn chqab' jib' chir k'o paja' Creta ub'i'.
44027008	Sub'laj k'ax k'ut oj b'enaqwa' chichi' taq mar, xojo'pen che jn tilimit chir k'o chi'ja' chir kb'ix Buenos Puertos che, chunaqaj k'ut k'owa' jnchik tilimit Lasea ub'i'.
44027009	Sub'laj che q'ij k'ut oj b'enaq chu' mar, xa' k'ut keb'tzij chik b'inem chu' ja', mpa' q'atannaq chik q'ij rech moj, Pablo xuya' kino'oj.
44027010	Xub'ij chke: "Ix chijab' kwil en, qab'ej chir qamojom k'o jn k'ax chpam, ksach k'ut uwach qach'ich' chir kb'in puwi' ja', xoq'je' ksach uwach eqa'n xoq'je' ksach qawach oj."
44027011	Pumul kajwal ajxolta't sub'laj xukojna chir kux xub'ij rajaw ch'ich' chir kb'in puwi' ja' ch'il ajb'insel ch'ich' chwach chir kux xub'ij Pablo.
44027012	Ruk'ut jn uxumb'al kech ch'ich' chir kib'in puwi' ja' chir k'o chi' ja' rech mar kumajta chir q'axex q'alaj tla' rechi' chir sub'laj k'iy chke ire' xkichomaj chir kiqeb' neb'ik pe mar; te' tla' chirwa xikonek kyo'pen Fenice rech Creta rech kiq'axajwa' q'alaj tla', chir ka'ypnaq pumax ch'il puse'b'al relb'al q'ij.
44027013	Ruk'ut tew xa' nojimchik kju'b'eb'ek chir petnaq pumax q'ij, xkib'ij ire' chir xkiroqo chir kux kaj, xkiwa'lsaj ancla rech ch'ich' chir kib'in puwi' ja', xkib'insaj ch'ich' je xib'e chi'taq taq'aj rech Creta.
44027014	Tene' utz qilikb'ik, re'chir xqases ch'ich' chir kib'in puwi' ja' rimal jn sutkum chir Euraquilon ub'i'.
44027015	Suk' xq'atex qach'ich' rimal kiq'i', xojkon te'chik chu' k'le'lxik uwach xqaya' qib', re'chik kiq'i' k'amawnaq qech.
44027016	Xojq'atan chirij jn k'al ch'iti'n chaqap jib' chir k'o pe mar Clauda ub'i', xojkon k'ut pumul sub'laj xqatij k'ax chuyakik jn k'al ch'iti'n ch'ich' chir kib'in puwi' ja' chir kto'nek chirwa k'o k'ax.
44027017	Re'chir kipqesam chik kimal chpam ch'ich' chir kib'in puwi' ja', xkiximk'ut ch'ich' chir kib'in puwi' ja' che klob', pumul mpa' kixijkib' chir ch'ich' kujet'ej rib' chpam seneb', xkiqasaj uche'al ni'j nimaqtaq k'ul chir k'o puwi' ch'ich' chir vela ubi' xkiya' k'ut kib' xa' jalchi'pla' kik'amwa' b'ik chi' rimal kiq'i'.
44027018	Ruk'ut kiq'i' sub'laj xjukirij rechi' chir jnchik q'ij xkimaj resik eqa'n chpam ch'ich' chir kib'in puwi' ja' xkitzaqb'ik puwi' mar.
44027019	Che urox (3) q'ij, ruk' q'aq'ab' xqak'yaq paja' nejel chpa'kux chir kchakan che jn ch'ich' chir kib'in puwi' ja'.
44027020	Sub'laj che q'ij chir xqil te'chik uwach q'ij ch'il ch'imil, sub'laj che kyaqlajaw xpe pqawi', xqab'ij oj chir qojkamek.
44027021	Mpa' sub'laj q'ij q'aq'axam chik chir k'ot waj qatijom, Pablo xwa'laj chikixo'l ire' xub'ij: "Ix chijab', utzna cha't xita' wech mat' xjelnelaq Creta, qaraqtre' ni'j k'axe' xoq'je' ni'j tzaqe'.
44027022	Ruk'ut chinime' chich'ija' k'olaq anme' chiw, mpa' k'ot jnaqaq chiw ix kamek, xo'wa' ch'ich' chir kib'in puwi' ja' chir kub'an k'ax.
44027023	Mpa' xuk'ut rib' chinwach chaq'ab' jn utaqo'n kaj chir toqomlaq rimal Dios, Dios chir kinnimaj en.
44027024	Xub'ij utaqo'n kaj chwe: 'Pablo, maxij awib' rajwixik katq'atenna chwach César, mpa' Qajwal Dios xuya' chaw kinejel naq chir ik'o awuk' pch'ich' chir kb'in puwi' ja'.'
44027025	Rechi' chir k'olaq anme' chiw ix chijab', mpa' en, enku'b'am enk'u'x chirij Qajwal Dios chir kb'antajna chpa' xub'ij taqo'n chwe.
44027026	Pumul rajwixik chir qojqaj chpam naq chaqap jib' chir k'o paja'," xcha' Pablo chke.
44027027	Ruk'ut chir xojo'pen che kajlajuj (14) q'ab' kiq'i' oj uk'omomlaq suk'te' pe mar Adriático, re'chir xo'pen nik'aj q'ab', xkinab'ej k'ut ajb'insel ch'ich' chir tijen qojqet ruk' jib'.
44027028	Xkipaj k'ut upam ja' xkilo chir k'o jn wnaq (20) xk'ab' ruk'ut xiqeb' qe'nchik xkipaj jumulchik, xkilo chir xa' olujuj (15) xk'ab'chik.
44027029	Qaxib'im k'ut qib', mpa' wene' k'e qaq'asij qib' chwach taq b'aj, xkitzaq k'ut kijab' (4) anclas paja' chirij ch'ich' chir kib'in puwi' ja', kita' che Qajwal Dios chir ksaqerwa' cha'nim.
44027030	Ruk'ut ajb'insel ch'ich', kaj ire' kanij kib' xoq'je' kaj ire' kiya' knaq chi'ch', xkitzaq b'ik paja' jn ch'iti'n ch'ich', chir kb'in puwi' ja' rechwa' kib'e puwi', kib'ij ire' chir xa' kinimersaj anclas rech ch'ich' chir kib'in puwi' ja'.
44027031	Xub'ij Pablo che kajwal ajxolta't xoq'je' chke ajxolta't: "Wa ajb'insel k'yelt knaq chpam ch'ich' kix k'ise't ix xoq'je'."
44027032	Ruk'ut ajxolta't xkik'ur ximb'al rech jn ch'iti'n ch'ich' chir kib'in puwi' ja' rech to'b'al ib', xkitzaq b'ik paja'.
44027033	Re'chir saqrem ku'no Pablo xub'ij chke kinejel rechwa' kitij waj xub'ij: "Kajlajuj (14) q'ij chik chir k'ot waj itijom.
44027034	Re'chi' kinta' toq'ob' chiw chir chitija' waj, rech kixkamtewa'. Mpa' k'ot jnaq chqe oj ksach uwach xa'tne' naq rismal uwi'."
44027035	Xo'w xb'i'taj rimal, Pablo xuk'am pnaq kixlinwaj xutyoxij che Qajwal Dios chikiwach kinejel xupiro, xumaj utijik.
44027036	Kinejel k'ut xkub'e' kanme', xyok chutijik waj.
44027037	Ojk'ut kyeb' ok'al ruk' oxk'al waqlajuj (276) wnaq chir oj petnaq chpam ch'ich' chir kib'in puwi' ja'.
44027038	Sub'laj k'ut xinajek, tere' xkitzaqb'ik trig paja' rechwa' q'opaj ralal ch'ich' chir kib'in puwi' ja'.
44027039	Ruk'ut chir saqrek ket'amta kuxlo che jib' xyo'penwa' xo'w kil ire' chir mar oknaqb'ik xo'ljib', k'o seneb' chichi', xkichomaj k'ut uqeb'sesik b'ik ch'ich' te' tla'.
44027040	Xkikir k'ut anclas xoq'je' xkinimirsaj ximb'al rech utumun, xoq'je' xkiwa'lsaj uche'al jn vela puwi' jn ch'ich' chir kib'in puwi' ja' xkiqeb'saj k'ut ch'ich' chichi' taq'aj rech uchi' ja'.
44027041	Xujet'ej k'ut rib' ch'ich' chpam jn t'ub't'ik seneb', chixo'l kyeb' (2) ja' xch'ike' k'ut uwach ch'ich' chpam seneb' ksilib' te'chik, ruk'ut rij q'axb'al xok umuchrik rimal uchoq'ab' urep ja'.
44027042	Ruk'ut ajxolta't, xkichomaj kikamsesik chijab' chir ik'o pche' rechwa' k'ot jnaq kutzaq rib' chu' ja', kranij rib'.
44027043	Pumul kajwal ajxolta't, kraj re' kuto' rij Pablo, xunimajt re' kux xkichomaj ajxolta't, xa'ne' xyutqo chir naqpla' kiraq muxnek, kit'oqo' kib' paja' nab'e, rechwa' kiraq jib'.
44027044	Ruk'ut ni'jchik i'oj chu'taq tz'alam xoq'je' chu'taq uchqapil taq ch'ich' chir kib'in puwi' ja'. Jla' k'ut xki'no chir kinejel xye kirqa' jib'.
44028001	Re'chir xqilo chir qanejel utz qawach xqato'o chir jn chaqap jib'e' chir k'o pe mar Malta ub'i'.
44028002	Wnaq chir i'aj tla' sub'laj utz qilik qanejel xki'no, mpa' tijen jab' xoq'je' sub'laj tew, xkinuk' q'a', xojqet k'ut chirij q'a'.
44028003	Xpek'ut Pablo, xuk'am jn q'a'l xk'a'y xuya' puwi' q'a', xel laq jn kmatz chpam rimal umaq'nal q'a', xuch'ap rib' che uq'ab' Pablo.
44028004	Ruk'ut wnaq ajtla' xkilo chir xch'ipe' jn kmatz chuq'ab' Pablo, kib'ij k'ut chikiwach: "Qatzij chir jn chijla' aj kamsenel, xkamt paja', pumul jn suk'laj uq'atb'altzij Qajwal Dios kub'an che chir kamna."
44028005	Pumul Pablo xujub'uj pnaq jn kmatz paq'a', k'ot k'ax xuroqo.
44028006	Ruk'ut ni'j wnaqe' kiyi'em chir Pablo ksopaj ukuerp qaj lewa' pa'nim pu'lew kamnaqchik, pumul sub'laj naj xkiyi'ej ire', xkilo chir k'ot xuroqo xkik'ex kiyoloj, kib'ijchik chir Pablo jun chke dios.
44028007	Che ni'j luwarla' chpa' ik'owa' k'o ni'j jib' rech jn chij chir nim ub'anik tla' Publio ub'i'; re'k'ut chir xjuk'uluj xoq'je' xjunimaj che xub' (3) q'ij.
44028008	Xuraq pnaq chir uqaw Publio, k'o sub'laj q'a' chirij xoq'je' k'o saqch'e'j che, sub'laj k'ax k'olek, katz'lek, xokb'ik Pablo ruk', xub'ij loq'laj uch'awem, xuya' uq'ab' puwi' xrutzersaj knaq.
44028009	Re'chir jri' xraqek xoq'je' jnik'pla' chir iyab' pe jn chaqap jib'la' xipetek xoq'je' xikuntejek.
44028010	Utzk'ut qilik xki'no, ruk'ut chir xjaq'an chpam ch'ich' chir kb'in puwi' ja' jumulchik xkiya'b'ik chpa'kux qech rech qab'ej.
44028011	Xq'ax xub' (3) ik', xojb'e chpam jnchik ch'ich' chir kb'in puwi' ja' chir xuq'axaj q'alaj tla' chichi' jn chaqap jib' la', chir k'o pe mar, je' kpe Alejandría, chir k'o kiwachb'al dios Cástor ch'il Pólux chwach.
44028012	Xjo'pen k'ut pe jn uxumb'al kech ch'ich' chir kib'in puwi' ja' chir Siracusa ub'i', xub' (3) q'ij xqa'n tla'.
44028013	Xoj q'aten k'ut chichi' taq maq'an jib' xojo'pen Regio ruk'ut chukab' q'ij xpe jn kiq'i' chiqi'j chir je' petnaq pumax q'ij, kyeb' (2) q'ij xqa'no tere' xojo'pen Puteoli.
44028014	Xjok k'ut kuk' jujun chke qaxlal tla', xoj kisik'ij ptaq kichoj, wuqub' (7) q'ij xqa'n kuk'; xa'k'ut jla' xojo'pen Roma.
44028015	Ruk'ut qaxlal xkito'o chir xjo'pnek, xipe chqa k'ulik suk'te' che jn tilimit chir Foro rech Apio ub'i' ch'il che jnchik tilimit chir Xub' (3) Tabernas ub'i', Pablo xyutuyuj qaxlal, xutyoxij che Qajwal Dios, xkub'e' ranme'.
44028016	Re'chir xojo'pen pe tilimit Roma, q'atb'altzij xunimaj chir Pablo jalan kije'wa', chajim rimal jun ajxolta't.
44028017	Ruk'ut chir xq'aten xub' (3) q'ij chir k'o Pablo pe tilimit Roma, xye usik'ij wnaq chir nim kib'anik kech wnaq aj Israel chir ik'o Roma. Re'chir xkiraq kib' ire', Pablo xub'ij chke: "Ix enwnaqil en k'ot k'ax emb'onom chke qawnaqil aj Israel xoq'je' k'ot k'ax emb'onom chirij kinoq'b'al qati't qamam, pumul xno'kses pche' Jerusalén, tere' xinkijachlaq pe kiq'ab' wnaq aj Roma.
44028018	Xkik'otij k'ut enchi' kinkitzqapsaj xkib'ij ire' mpa' k'ot mak rech kamikal emb'onom.
44028019	Pumul mpa' xkiwab'a' kib' wnaq aj Israel ni'j chir kikojent che Jesucristo, rechi' xinta' en chir kink'amlaq chwach César, chir nimlaj ajtaqnel puwi' Roma, rech kub'anwa' uq'atb'altzij pinwi', pumul rechta chir kinya' mak chikij entilimit Israel.
44028020	Rimal ri' xixinsik'ij rechwa' kwil iwach, xoq'je' rechwa' kinyolow iwuk', mpa' rimal jnukub'ul k'u'x chir k'o quk' oj aj Israel, chir enximtel che jn ch'ich'e'," xcha' Pablo chke.
44028021	Ruk'ut ire' xkib'ij: "Oj k'otnaq wuj chir petnaq Judea qak'omom chawij at, xoq'je' k'ot naq qawnaqil chir petnaq jla' ub'im chqe' oj naq k'axlaj b'onoj chawij at.
44028022	Pumul re' qaj oj qato'o chir kux kachomaj at, mpa' qatzij qet'am oj chir jn k'ak' b'eje', nejel tilimit kik'ulujta, k'ax kich'a'w che."
44028023	Xkicha' jun q'ij rechwa' kib'an uta'ik xik'un k'ut sub'laj che wnaq ruk' chpa' jaqalwa', xumajk'ut yoloj kuk' saqrek suk'te' xtene' re'chir xok q'ab', xub'an ukirik chke ire' ruk' nejel ranme' chirij jn nimlaj uq'atb'altzij Qajwal Dios xoq'je' xukoj kik'u'x chirij Jesús, mpa' xyolow chirij pixab' chir xutz'ib'aj knaq Moisés xoq'je' xyolow chirij chir kux kib'im knaq ajq'axal uyoloj Qajwal Dios.
44028024	K'ok'ut jujun chir xok chkik'u'x chir kux xub'ij Pablo.
44028025	Pumul ni'jchik xkikojta, re'k'ut la' chir xujach kiwach xib'ek, uk'isb'al yoloj chir xub'ij Pablo chke: "Qatzij chir kux xub'ij Loq'laj Santil che uchi' Isaías chir ajq'axal uyoloj Qajwal Dios chke ichuch iqaw ix, xub'ij chke:
44028026	'Jatk'ut kuk' wnaq aj Israel b'i'j chke: Ruk' ixikin kita'wa' pumul kich'ob'tena, xoq'je' kik'exta, xoq'je' ruk' ib'aq'wach kityujwa' pumul kiwultena.
44028027	Mpa' wnaq aj Israel xkowar kanme' mpa' kixikin xub'an al, chuta'ik, xoq'je' xkitz'apij kib'aq'wach chirilik, rechwa' chir kika'yt ruk' kib'aq'wach xoq'je' kita't ruk' kixikin xoq'je' kich'ob't ruk' kanme', xoq'je' kitzalajt wuk' rechwa' k'e enkunuj tewa',' jla' kub'ij Loq'laj Santil che uchi' Isaías chir ajq'axal uyoloj Dios."'
44028028	"Rechi' chiwet'maj b'la' chir chke wnaq chir it aj Israel ktaqb'ik jn solb'alib' rech Qajwal Dios, ruk'ut ire' kita'na ruk' kixikin," xcha' Pablo chke.
44028029	Rimal chir jri' xub'ij, wnaq aj Israel xib'ek, sub'laj che k'elaj tzij kib'an chikiwach.
44028030	Kyeb' (2) janab' k'ut xkije' Pablo pe jn qojom jaj tla' Roma, k'yuk'uluj nejel wnaq chir kyo'pen ruk'.
44028031	Kuq'aljansaj k'ut jn nimlaj uq'atb'altzij Qajwal Dios xoq'je' ktyojen chirij ub'i' Qajwal Jesucristo, ruk't xib'alib' xoq'je' k'ot latz' pub'ej.
45001001	En Pablo, jaqlel ajnimnel rech Cristo Jesús, Re'k'ut xnusik'ij rechwa' knok che Apóstol, xoq'je' entosom rechwa' kinya' ub'ixik jn k'ak' yoloj, chir petnaq ruk' Qajwal Dios.
45001002	Re'k'ut jn k'ak' yoloj chir xujit knaq Qajwal Dios jertaq tzij kimal ajq'axal uyoloj Re', chir tz'ib'tal knaq chpam tyox wuj,
45001003	chir kyolow chirij Uk'ijol Re'k'ut Qajwal Jesucristo chir uxe'na'al knaq David jertaq tzij.
45001004	Xoq'je' Qajwal Dios xuq'aljansaj chir Jesucristo Uk'ijol Re' rimal tyoxlaj uk'aslemal Jesucristo chir peqtnaq ruk' Qajwal Dios. Xuq'aljansaj ruk' jn loq'laj kownem re'chir xuk'asb'a' Jesucristo chikixo'l kamnaqib'.
45001005	Rimal k'ut Jesucristo chir Qajwal Dios xuya' jn loq'laj ritzil ranme' chqe xoq'je' xub'an chqe chir kojok che Apóstoles rechwa' chir wnaq chir it Rilk'wa'l Israel kikojen che Jesucristo, rech unimersesik uq'ij ub'i' Jesucristo.
45001006	Xoq'je' ix, ix jun kuk' ire' chir xixsik'ix, rimal Jesucristo.
45001007	En kintz'ib'aj jn wuje' chiw ix chir ix k'o pe tilimit Roma chir loq' kix il rimal Qajwal Dios xoq'je' xixsik'xek rechwa' kik'amb'ik jn tyox k'aslemal. Chiw ix kinriyij jn loq'laj ritzil ranme' xoq'je' jn uxunem rech anme' chir petnaq ruk' Qajwal Dios chir Qaqaw xoq'je' peqtnaq ruk' Qajwal Jesucristo.
45001008	Nab'e kintyoxij che Qajwal Dios rimal utzil chir xub'an Jesucristo chqe qanejel, mpa' ikojb'al ix xel ub'ixik che nejel uwach lew.
45001009	Ret'am k'ut Qajwal Dios chir en kinimaj ruk' nejel wanme' chub'ixik jn k'ak' yoloj chir kch'a'w chirij Uk'ijol. Ret'am k'ut Qajwal Dios chir suk' kub'lek kinya't knaq ina'texik chpam ench'awem chwach Re'.
45001010	Kimb'oychi'j k'ut Qajwal Dios rimal chir k'isb'enik, chirwa jla' rajwerem Re' jn b'enem iwuk' ruk' utzil.
45001011	Mpa' sub'laj kwaj en kwil iwach, rechwa' kxinto' chuk'iysesik ik'aslemal rimal Loq'laj Santil, rechwa' kujaqb'a' iwanme' chirij Jesús.
45001012	Re'k'ut ri' kwaj en kimb'ij, chir qaya' qachoq'ab' chqawach ruk' jn kojb'al chirij Jesucristo chir k'o iwuk' xoq'je' k'o wuk' en.
45001013	Pumul kwajt en ix wixlal chir mat' kiwet'maj chir k'iy rajlab'al xwaj en kimb'e iwuk' pumul suk'te' chinime' yo'om latz' pimb'ej, kwaj en kimb'e iwuk' rechwa' kimk'am naq iwach rech Loq'laj Santil (jla' chpa' naq che' chir ktzukex uwach), jla' chpa' enk'omom chikixo'l wnaq chir it Rilk'wa'l Israel.
45001014	Rimal jn eqle'n chir yo'om chwe en ajk'as kuk' wnaq chir kich'a'w griego xoq'je' kuk' wnaq chir kich'awt griego xoq'je' kuk' wnaq chir k'o nimlaj etamb'al kuk' xoq'je' kuk' wnaq chir k'ot ket'am,
45001015	rechi' chir sub'laj cha'nim kwaj en ub'ixik jn k'ak' yoloj rech Qajwal Jesucristo chiw ix chir ixk'o Roma.
45001016	Mpa' kink'ixt chub'ixik jn k'ak' yoloj rech Cristo mpa' jn k'ak' yoloje' k'o jn loq'laj ukownem Qajwal Dios ruk' rechwa' kyutz'qapsaj che utojik kimak nejel naq chir kojnek, nab'e chke Rilk'wa'l Israel, xoq'je' chke wnaq chir it Rilk'wa'l Israel.
45001017	Mpa' pe jn k'ak' yoloj rech Jesucristo k'uten jn suk'laj uq'atb'altzij Dios rimal kojb'al xoq'je' rech kojb'al chpa' tz'ib'tal chpam tyox wuj: "Naq wnaq chir suk'b'amchik uk'aslemal rimal Qajwal Dios, kjaqe'na xa' rimal kojb'al."
45001018	Mpa' uk'a'nal Dios suk'te' pkaj k'uten welaq pikiwi' nejel wnaq chir kajt kit'maj uwach Qajwal Dios xoq'je' pikiwi' nejel wnaq chir kotel kino'jb'al rimal tzeltaq kimak kitz'apij uwach jn saqlaj tzij.
45001019	Mpa' chir kux t'amt'el chirij Qajwal Dios (re'k'ut uk'a'nal Qajwal Dios), ire' sub'laj ket'am, mpa' Re' Qajwal Dios xuq'aljansaj chikiwach ire'.
45001020	Mpa' suk'te' re'chir xmajtajlaq uwach lew, jn loq'laj uchoq'ab' rech chb'e q'ij chb'e saq xoq'je' jn tyoxlaj uwnaqil chir iq'alajta, pumul sub'laj iq'alaj chirij chir kux xuwnaqarsaj, rechi' chir tzeltaq wnaq k'ot to'b'al kib' chir kikojta.
45001021	Mpa' ire' ket'am chir k'o Qajwal Dios, pumul xkinimirsajt uq'ij chpa' kumaj che Qajwal Dios, xoq'je' xkityoxijt che Re', k'otchik kchakanwa' kino'jb'al xoq'je' xqu'mer jn taklaj kanme' ire'.
45001022	Kib'ij chir k'o nimaqtaq chomb'al kuk', pumul xkib'an tak ruk' kino'jb'al.
45001023	Kinimersajt uq'ij Qajwal Dios, chir re' rech chb'e q'ij chb'e saq, xa'ne' xikinimersaj uq'ij kiwachb'al wnaq chir ire' xa' irech kamikal xoq'je' xkinimirsaj kiq'ij chokop chir k'o kixik' xoq'je' xkinimirsaj kiq'ij chokop chir kijab' (4) kiqan, xoq'je' chokop chir kicharej kib' pu'lew.
45001024	Rechi' chir Qajwal Dios xyujach ire' chpam tzeltaq uriyb'al kanme' chir kyuk'amb'ik tz'il lajtaq mak rech kityo'jil, rechwa' chir kiya' uk'ix kikuerp chikiwach ire'.
45001025	Xkik'ex jn saqlaj tzij chirij Qajwal Dios puk'exwach jo'sb'al tzij kech wnaq, xkiya' unimal kiq'ij xoq'je' xyok che ajnimnel kech chpa'kux chir xa' wnaqarsam puk'exwach unimersesik xoq'je' unimxik Jun chir ajwnaqelses kech Re'k'ut chir te'wchi'm chb'e q'ij chb'e saq. B'antajaq b'la'.
45001026	Rimal k'ut ri' Qajwal Dios, xyujach ptaq k'ixb'al lajtaq riyb'al, mpa' chiwla'much chir kixiqil xkiya' knaq wuram kuk' kichijil rechwa' kiwar ruk' jnchik xaq.
45001027	Xoq'je' jla' xkib'an chijab', xkiya' knaq wuram ruk' kixiqil rimal wuram ruk' jnchik chij, xijuluw k'ut rimal tzeltaq kiriyb'al, ni'j chijab' kuk' ni'jchik chijab', kik'am k'ut rijil uk'ixel kimak pkijujnal rimal chir xkik'am jn k'axlaj b'ej.
45001028	Mpa' ire' xkajta kit'maj uwach Qajwal Dios, ruk'ut Qajwal Dios xyuxutuj knaq chpam kixb'al lajtaq kiriyb'al, xyutz'qapsaj chub'anik kichak chir utzt kb'anek.
45001029	Inajnaq che nejel uwach che tzeltaq b'onoj, che uriyxik sub'laj chpa'kux, che tzeltaq chomnik ch'il che kontrenik, che kamsenek, che ch'ojb'al, ch'il che ub'anik jo'snek, che tzeltaq chomnik chirij jnchik, che molom taqtzij,
45001030	kax kich'a'w chke ni'jchik, kitzlaj uwach Qajwal Dios, k'ot mejb'al kib', nim kiya'wa' kib', ch'il nim kikojwa' kib', kikaneysaj tzeltaq b'onoj, kikojent che kichuch kiqaw,
45001031	ch'il itak ruk' kino'jb'al, xa't jun kowa' kitzij, k'ot loq'b'al kik'u'x, sub'laj kow kanme', k'ot uk'axk'ab'al kik'u'x.
45001032	Ire' tne' ket'am kux kub'ij utaqnik Qajwal Dios, naqpla' chir kib'an ni'j makla' kechchik ire' jn kamikal, pumul xo'wta chir ki'b'an ni'j makla', xa'ne' xoq'je' chir utz kilo chir jla' kib'an ni'jchik.
45002001	Rechi', chir at wnaq xa' naqpla', katkonta kawesaj awib' chixe' uq'ataj tzij Qajwal Dios, xa' rimal chir at kaq'at tzij puwi' jnchik, mpa' re'chir kaq'at tzij, atikel kaqasaj awib' chixe' mak mpa' at xa' janam kat tijen chub'anik.
45002002	Pumul qet'am chir pikiwi' ni'j chir kib'an ni'j makla' chir qojtijin chub'ixik, Qajwal Dios kub'anna jn q'ataj tzij pikiwi' ruk' saqlaj tzij.
45002003	¿At chir katzaq mak chikij ni'j chir kimaknek chir xoq'je' jla' kat tijen chub'anik at, kachomaj chir kat tzqaptaj puq'ataj tzij Qajwal Dios? Jla'ta.
45002004	¿Kawitzlaj lewa' uwach jn nimlaj ritzil uk'u'x xoq'je' kawitzlaj jn kuyb'ul uk'u'x ch'il jn unimal ranme' Qajwal Dios? ¿Awet'amta chir jn ritzil uk'u'x Qajwal Dios kuk'am ab'ej rechwa' katzalq'amij awanme'?
45002005	Pumul rimal ukowil awanme' xoq'je' rimal chir atzalq'amimt awanme' tijen kamol uk'anal Qajwal Dios rechwa' qaj chawij pe jn uq'ijal uk'anal re'chir k'uten jn suk'laj q'ataj tzij rech Qajwal Dios.
45002006	Re'k'ut chir kuya' rijil uk'ixel chke ptaq kijujnal chpa' kichak xki'no,
45002007	jn k'aslemal rech chb'e q'ij chb'e saq kuya'na chke naq chir suk' kub'lek kib'an utzil, xoq'je' rimal ub'anik utzil kitzukuj jn unimal uq'ij Qajwal Dios, xoq'je' rimal ub'anik jn utzil kitzukuj jn mejb'elib', xoq'je' rimal ub'anik jn utzil kitzukuj jn k'aslemal chir k'ot kamikal chpam.
45002008	Pumul ni'j chir xo'w kichomen chirij kech ire' kiya't kib' ptaqek che jn saqlaj tzij rech Qajwal Dios, xa'ne' re' kinimaj jn jech'laj k'aslemal, pikiwi' nik'ije' qajna uk'anal Qajwal Dios.
45002009	Nimlaj k'ax xoq'je' q'oxmal anme' qajna pikiwi' nejel wnaq chir kib'an tzeltaq b'onoj, nab'e pikiwi' Rilk'wa'l Israel xoq'je' pikiwi' wnaq chir it Rilk'wa'l Israel.
45002010	Pumul jn unimal q'ij ch'il jn mejb'elib' ch'il jn uxunem rech anme' chke kinejel wnaq chir kib'an utzil nab'e pikiwi' Rilk'wa'l Israel xoq'je' pikiwi' wnaq chir it Rilk'wa'l Israel.
45002011	Mpa' Qajwal Dios xa' janam qilik qanejel ku'no.
45002012	Mpa' kinejel wnaq chir ximaknek chir ik'ot chixe' pixab' chir xutz'ib'aj Moisés xoq'je' ksach kiwach ruk't pixab' chir xutz'ib'aj Moisés xoq'je' wnaq chir ximaken chixe' pixab' chir xutz'ib'aj Moisés xoq'je' q'at tzij pikiwi' ruk' pixab' chir xutz'ib'aj Moisés.
45002013	Mpa' ire't ajta'l pixab' chir suk' kik'aslemal chwach Qajwal Dios, xa'ne' naq chir kib'ono chpa' kub'ij pixab', ire'k'ut chir ksuk'b'a'x kik'aslemal rimal Qajwal Dios.
45002014	Mpa' re'chir wnaq chir it Rilk'wa'l Israel, chir k'ot pixab' kuk' chir xutz'ib'aj Moisés, kib'ono chpa' kub'ij pixab', xa' rimal kino'jb'al ire' tne' k'ot upixab' Moisés kuk' pumul ire' ipixab' chikiwach.
45002015	Nije' kik'ut ruk' kik'aslemal chir tz'ib'tal pe kanme' chir kux kutoq'aj pixab', kuq'aljansaj k'ut kanme', mpa' kichomb'al jumul kub'an tzij chikij jumul kuto' kij ire',
45002016	che jn q'ij re'chir Qajwal Dios kuq'at tzij rimal Jesucristo pikiwi' nejel chomb'al chir owtel pe kanme' wnaq chpa' kub'ij jn k'ak' uyoloj chir xya' chwe.
45002017	Pumul wa at kab'ij chir at, at Rilk'wa'l Israel, xoq'je' akub'a'm ak'u'x chirij pixab' chir xutz'ib'aj Moisés xoq'je' kanimersaj awib' chirij Qajwal Dios,
45002018	xoq'je' kab'ij chir awet'am kux rajwerem Qajwal Dios xoq'je' yo'om ano'jb'al rimal pixab', chir qacha'o naq che utzil,
45002019	xoq'je' wa kakub'a' ak'u'x chir at chpa' ajk'amal kib'ej wnaq chir imoy, xoq'je' at chpa' saqil kech wnaq chir ik'o pqu'mal,
45002020	xoq'je' at ajtyojnel kech wnaq chir kich'ob'ta naq che utz' xoq'je' kich'ob'ta naq che utzta, xoq'je' at ajtyojnel kech wnaq chir janam kib'anik chpa' k'la'b', xoq'je' k'o awuk' jn etamb'al ch'il jn saqlaj tzij chirij pixab',
45002021	at chir katyojij ni'jchik wnaq, ¿kux rech katyojijt awib' patike'lam? At chir kab'ij uyoloj Qajwal Dios, chir utzt: "Kb'an elq'enik," ¿kux rech at ktelq'enek?
45002022	At chir kab'ij: "Kb'ant mak chirij k'le'b'al." ¿Kux rech at katmaken chirij k'le'b'al? At kab'ij chir k'e awitzlaj wachb'al kech wnaq chir it Rilk'wa'l Israel, ¿kux rech kawilq'aj kimib'i'l wachb'al chpam kityox jaj?
45002023	At chir kanimersaj awib' chirij upixab' Moisés, ¿pumul re'chir kajap uwach pixab', kaqasaj uq'ij Qajwal Dios?
45002024	Mpa' jla' chpa' tz'ib'telek: "Ub'i' Qajwal Dios kb'ix wastzij chirij kimal wnaq chir it Rilk'wa'l Israel rimal chir ix kinta chpa' kub'ij pixab'."
45002025	Mpa' saqlaj tzij chir jn circuncisión k'o kchakanwa' chirwa ka'no chpa' kub'ij pixab', pumul wa kajap uwach pixab' jn circuncisión la' k'ot kchakanwa'.
45002026	Rechi' chir wa naq wnaq chir uk'omomt circuncisión pumul wa ku'no chpa' kub'ij pixab', ¿janam tuk'ut rilik chpa' jnaq chir uk'omom circuncisión?
45002027	Naq wnaq chir uk'omomt circuncisión che utyo'jil pumul kub'ono chpa' kub'ij upixab' Moisés, kuq'at tzij pawi' mpa' at k'o upixab' Moisés awuk' xoq'je' chir ak'omom circuncisión pumul kab'anta chpa' kub'ij upixab' Moisés.
45002028	Mpa' cha't rimal uq'u'b'al naq wnaq chir kub'an aj Israel, xoq'je' xa't rimal jn circuncisión rech tyo'jil.
45002029	Xa'ne' jn wnaq qas aj Israel, re' jun chir aj Israel pranme' xoq'je' chir xuk'am circuncisión pranme', rimalta chir kux kub'ij jn taqnik chir tz'ib'telek xa'ne' re' Loq'laj Santil b'anawnaq rech, june' k'ot ub'anik chikiwach wnaq pumul chwach Qajwal Dios nim ub'anik.
45003001	¿Rechi' chir kuxk'ut kuch'ak naq wnaq chir Rilk'wa'l Israel, puwi' jun chir Rilk'wa'lt Israel? ¿Kux k'ut krechb'ej chirij ucircunsición chir uk'omom?
45003002	K'iy k'ut ritzil chke ire' che nejel. Qatzij k'ut chir chke ire' Qajwal Dios xuya' upixab' chke rechwa' kichijij.
45003003	¿Xa'k'ut rimal chir jujun chir suk't kikojb'al Qajwal Dios kuya' knaq ub'anik chir kux ujitom knaq?
45003004	¡Suk' jla'ta! Mpa' Qajwal Dios saqlaj tzij kub'ij, pumul nejel wnaq sokb'al kib'ij ire', chpa' kub'ij tyox wuj: "Rechwa' chir ksuk'b'a'x ak'aslemal chirij chir kux kab'ij, xoq'je' kat ch'aknek re'chir q'at tzij pawi'."
45003005	Wa jn jech'laj qak'aslemal nim kuya'wa' jn suk'laj uk'aslemal Qajwal Dios, ¿Kux k'ut qab'ij oj? ¿Qab'ij tuk'ut chir Qajwal Dios jech' uk'aslemal chir kuya' qaloq'b'al? Kinyolwek chpa' kiyolow wnaq.
45003006	¡Suk' jla'ta! Mpa' wa cha't jla', ¿kux ub'anik kub'an Qajwal Dios kuq'at tzij pikiwi' nejel wnaq rech uwach lew?
45003007	Pumul wa xa' rimal ensokb'al chir knimerses jn saqlaj tzij rech Qajwal Dios, ¿kuxk'ut rech q'atna tzij pinwi' chpa' naq ajmak?
45003008	Chirij ri' qab'ij chir kumajta kb'an k'ax rechwa' kpe utzil, chpa' ni'j chir qas kumaj chke ire' kya' mak chikij, chir kijuluj tzij chiqi'j xoq'je' kikub'a'm ub'ixik, chir oj qab'ij: "Qab'ana' k'ax rechwa' kpe utzil."
45003009	¿Kuxk'ut qab'ij chinime' chirij ri'? ¿Nim k'utna qab'anik oj, chir oj Rilk'wa'l Israel, chikiwach wnaq chir it Rilk'wa'l Israel? ¡Jla'ta! Mpa' qaq'aljansam chik chir Rilk'wa'l Israel xoq'je' wnaq chir it Rilk'wa'l Israel kinejel ik'o chixe' mak.
45003010	Chpa' kub'ij tyox wuj: "K'ot jnaq chir suk' uk'aslemal chwach Qajwal Dios, xat'ne' jun.
45003011	K'ot naq wnaq kraj kuch'ob' jn saqlaj tzij rech Qajwal Dios xoq'je' k'ot naq wnaq kraj kutzukuj Qajwal Dios.
45003012	Kinejel xkiya' knaq ub'ej Qajwal Dios, k'otchik kb'antaj kimal, k'ot jnaq kub'an utzil xa'tne' junaq.
45003013	Chpa' ujul kamnaq chir telek jla' kiqul ire'. Ruk' kichi' kib'ij jo'sb'al. Tzel kumb'al rech tzel kmatz k'o pkichi'.
45003014	Xoq'je' najnaq kichi' che mixq'ab', xoq'je' kib'ij k'aylaj taq tzij chirij jnchik wnaq.
45003015	Kikoj kiqan che anim chub'anik kamik.
45003016	Jalchi'pla' kiq'atenwa' kib'an k'ax chke wnaq xoq'je' kiya'qan mub'a'il chke wnaq.
45003017	Xkit'majt uwach jn b'ej rech jn uxunem rech anme'.
45003018	K'ot nab'alib' rech Qajwal Dios pkik'aslemal."
45003019	Pumul qet'am nejel chir kux kub'ij pixab' rech Qajwal Dios, chke ni'j chir ik'o chixe' pixab' kub'ijwa', rechwa' chir nejel wnaq kitz'apij kichi' xoq'je' nejel wnaq rech uwach lew k'yelknaq chixe' uq'ataj tzij Qajwal Dios.
45003020	Mpa' rimal chak chirij pixab' k'ot naq wnaq ksuk'b'ax uk'aslemal chwach Qajwal Dios, mpa' xa' rimal pixab' kt'amt'ex uwach mak.
45003021	Pumul chinime' xa'tchik rimal pixab' chir xutz'ib'aj Moisés xa'ne' xk'uten jn suk'laj q'atb'altzij rech Qajwal Dios re'k'ut chir kch'a'w pixab' chirij, xoq'je' xich'a'w ajq'axal uyoloj Qajwal Dios chirij.
45003022	Jn suk'laj q'atb'altzij rech Qajwal Dios rimal kojb'al chirij Jesucristo kech kinejel naqpla' chir kikojen chirij Re', mpa' qanejel xa' janam qab'anik chwach Re',
45003023	rimal chir kinejel ximaknek xoq'je' naj ik'owa' che unimal uq'ij Qajwal Dios.
45003024	Xa' rimal jn loq'laj ritzil ranme' suk'chik qak'aslemal rimal chir Re' xutoj jn k'ajse'b'al wach qech oj ruk' ukik'el Cristo Jesús chwach cruz,
45003025	re'k'ut chir xijit rimal Qajwal Dios jla' chpa' naq sip chir kparex chu' altar rech jn tojb'al qamak chir k'am rimal kojb'al chirij uk'ik'el Jesucristo, rechwa' kuk'ut Qajwal Dios jn suk'laj q'atb'altzij. Jertaq tzij chpam jn kuyb'ul k'u'x Qajwal Dios chir xutarajsaj knaq k'ajse'b'al kiwach wnaq chir xikije' jertaq tzij suk'te' Jesús xutoj nejel mak.
45003026	Qajwal Dios rechwa' kuk'ut jn suk'laj uq'atb'altzij ptaq q'ij chqawach, rechwa' q'aljenek chir xo'w Re' suk' uk'aslemal xoq'je' Re' kusuk'b'a' uk'aslemal naq chir k'o ukojb'al chirij Jesús.
45003027	Rechi' chir, ¿jalchi' k'ut k'owa' jn unimal ib' chi'? K'otchik, xe's pnaq jla'. ¿Kux k'ut che pixab' xesen rech? ¿Re' jn pixab' rech jn utzlaj chak xesen rech? Jla'ta, xa'ne' xespnaq jla' rimal pixab' rech kojb'al chirij Cristo.
45003028	Mpa' oj qakojo chir naq wnaq wa kyaqb'a'x rimal Qajwal Dios chir suk'chik uk'aslemal xa' rimal ukojb'al chirij Cristo, rimalt ub'anik chak rech pixab'.
45003029	¿Wa Dios xo'wk'ut kech wnaq aj Israel? ¿Kech tuk'ut xoq'je' wnaq chir it aj Israel? Qatzij chir Qajwal Dios xoq'je' kech wnaq chir it aj Israel.
45003030	Mpa' xa' jun che Dios k'olek, Re'k'ut chir kusuk'b'a'na kik'aslemal rimal kikojb'al chirij Jesucristo naq chir kib'onom circuncisión xoq'je' kusuk'b'a'na kik'aslemal rimal kikojb'al naq chir kik'momt circuncisión.
45003031	¿Rechi' chir qachub'saj pixab' ruk' qakojb'al? ¡Jla'ta! Xa'ne' qakub'a' ub'ixik chir kux kub'ij pixab' chir utz'ib'am knaq Moisés.
45004001	Rechi', ¿kux k'ut qab'ijna chirij chir kux xuraq puk'aslemal Abraham chir qaqaw oj chir oj Rilk'wa'l Israel?
45004002	Mpa' qatzij chir cha't Abraham suk'b'a'x uk'aslemal xa' rimal uchak, kumojo chir kunimersaj rib' chirij uchak, pumul ri' chwacht Qajwal Dios.
45004003	Mpa', ¿kux kub'ij tyox wuj? "Abraham xukojo chir kux xub'ij Qajwal Dios che, rimal k'ut ri' xq'aljenses rimal Qajwal Dios chir suk' uk'aslemal."
45004004	Pumul naq wnaq chir kub'an naq chak, re'chir ktojek, toq'ob't kb'an che mpa' jn tojb'al rech k'aschik rimal uchak.
45004005	Pumul naq wnaq chir k'ot chak xu'no xa'ne' kukojo chir Qajwal Dios re' kusuk'b'a' uk'aslemal jn ajmak, rimal ukojb'al, kyaqb'a'xna rimal Qajwal Dios chir suk'chik uk'aslemal.
45004006	Jla' xoq'je' David xch'a'w chirij jn te'wchi'b'al rech naq wnaq chir kyaqb'a'x rimal Qajwal Dios chir suk'chik uk'aslemal chir cha't rimal uchak. Jri' xub'ij David:
45004007	"K'otchik k'owa' kech wnaq chir xkuy kimak tne' xkijab' uwach pixab' rech Moisés xoq'je' wnaq chir xkuch kimak rimal Qajwal Dios;
45004008	k'otchik k'owa' rech naq wnaq chir xya't umak prajlal rimal Qajwal Dios."
45004009	Jn tewchib'ale', ¿xo'wk'ut kech Rilk'wa'l Israel chir kik'omom circuncisión, kech lewa' xoq'je' wnaq chir kik'momt circuncisión? Mpa' qab'ij chir Abraham xq'aljenses rimal Qajwal Dios chir suk' uk'aslemal rimal ukojb'al.
45004010	¿Jank'ut xk'amer ukojb'al Abraham? ¿Xe'taq re'chir xuk'am circuncisión uk'omom lewa' chik circuncisión? Re' xk'amer ukojb'al xe'taq kuk'am circuncisión.
45004011	Tere' Abraham xuk'am circuncisión che xinyal chpa' naq retal, re'k'ut xinyal chir suk'b'am chik uk'aslemal Abraham rimal ukojb'al re'chir maja' kuk'am circuncisión, rechwa' ko'kes che kiqaw nejel ajkojnel chir kik'momt circuncisión rechwa' chir xoq'je' ire' rimal kikojb'al ksuk'b'a'x kik'aslemal rimal Qajwal Dios.
45004012	Abraham xoq'je' re' kiqaw naq chir kik'omom circuncisión, pumul xo'w naq chir kitaraj chirij kojb'al chir k'ochik ruk' Abraham re'chir majalaq kuk'am circuncisión.
45004013	Mpa' rimalt pixab' chir xutz'ib'aj Moisés chir Abraham ch'il uxe'na'al xya' jn jitenem chke chir kechb'ejna uwach lew, xa'ne' rimal chir Qajwal Dios xub'an suk' che kik'aslemal rimal kikojb'al.
45004014	Mpa' naq chir ik'o xe' pixab' chir xutz'ib'aj Moisés ire' irajaw jn echb'al, kelek chir k'ot uchak jn kojb'al xoq'je' chupsan chik jn jitenem.
45004015	Mpa' pixab' k'o uk'anal Qajwal Dios chpam chirwa kb'anta chir kux kub'ij, pumul chpa' k'otwa' pixab' k'ot mak kb'an chirij pixab'.
45004016	Rechi' chir jn jitenem rech Qajwal Dios kpetek xa' rimal kojb'al, mpa' je' petnaq ruk' jn loq'laj ritzil ranme' Qajwal Dios, rechwa' chir jnu jitenem xa' jun k'owa' chke kinejel uxe'na'al Abraham. Jn jitneme' xo'wt kech wnaq chir ik'o chixe' pixab' chir xutz'ib'aj Moisés, xa'ne' xoq'je' kech wnaq chir k'o kikojb'al chpa' ukojb'al Abraham chir qaqaw oj qanejel.
45004017	Chpa' tz'ib'tal knaq chpam tyox wuj, xub'ijk'ut re'chir xuk'ut rib' chwach Abraham: "Xtinkoj che kiqaw k'iy kiwach che wnaq." Abraham xukojk'ut ri' chir kux xb'i'x che rimal Qajwal Dios, Jun chir kuya' kik'aslemal kamnaqib' xoq'je' kusik'ij chpa'kux chir maja' kikaneyek kawulpa' chir ik'o chik.
45004018	Abraham, re' xkojen ruk' ukub'ul k'u'x tne' qatzij chir kumaj te'chik kub'e' uk'u'x. Mpa' xa' rimal chir jri' xkojen pranme' rechi' xok che kiqaw k'iy kiwach che wnaq, jla' chpa' xb'i'x che rimal Qajwal Dios: "Sub'laj nim rajlab'al axe'na'al."
45004019	Abraham xub'ant tuqa'r ukojb'al, tne' chwach re' kawulpa' kamnaq chik ukuerp rech kije' naq rilk'wa'l, mpa' xa' qe'n kraj jun ok'al (100) ujnab', ch'il Sara chir rixiqil chir k'ot alnem chirij.
45004020	Pumul Abraham xub'ant kyeb' (2) ranme' chirij jn jitenem chir xb'an che rimal Qajwal Dios, xa'ne' xnimer ukojb'al, xunimersaj k'ut uq'ij Qajwal Dios rimal jn jitneme'.
45004021	Xoq'je' sub'laj ret'am pranme' chir Qajwal Dios sub'laj nim ub'anik Re' rechwa' kub'an nejel chir kux xujito.
45004022	Rechi' chir Abraham xa' rimal ukojb'al suk'b'a'x uk'aslemal rimal Qajwal Dios.
45004023	Pumul chir kux tz'ib'tal knaq chpam tyox wuj kub'ijta chir xo'w Abraham sukb'a'x uk'aslemal rimal Qajwal Dios.
45004024	Xa'ne' xoq'je' chir kux tz'ib'tal knaq qoj uya' oj prajlal chir xoq'je' oj ksuk'b'a'x qak'aslemal, jri'k'ut kub'an Qajwal Dios chqe oj chir qakojo chir Re' xuk'asb'a' Qajwal Jesucristo chikixo'l kamnaqib'.
45004025	Rek'ut Jesús chir xjach pe kamikal rimal chir oj qajapom pixab', xoq'je' xk'asb'a'x chikixo'l kamnaqib' rechwa' chir oj ksuk'b'ax qak'aslemal rimal Qajwal Dios.
45005001	Rechi', oj chir b'onomchik suk' che qak'aslemal rimal Qajwal Dios rimal qakojb'al, k'ochik jn uxunem rech anme' chqaxo'l oj ch'il Dios rimal Qajwal Jesucristo.
45005002	Rimal k'ut Re' k'o qokb'al rimal qakojb'al pe jn loq'laj ritzil ranme' Qajwal Dios, chpam k'ut kow ojwa'lwa', xoq'je' qojki'ket chirij jn ukub'ul k'u'x chir petnaq jn q'ij re'chir qojkije' ruk' Qajwal Dios chpam jn unimal uq'ij.
45005003	Pumul xo'wt ri', xoq'je' qojki'ket pe jn q'oxmal qanme', mpa' qet'am chir jn q'oxmal qanme' kuya' kuyb'ul k'u'x chqe,
45005004	ruk'ut jn kuyb'ul k'u'x kub'an chqe chir utz kijelna chwach Qajwal Dios, re'chir utz kjel chwach Qajwal Dios, ri' kuya' ukub'ul k'u'x chqe,
45005005	ruk'ut jn ukub'ul k'u'x kjuya't chpam k'ixb'al mpa' najnaq qanme' che loq'b'al uk'u'x Qajwal Dios rimal Loq'laj Santil chir xya' chqe.
45005006	Mpa' re'chir xojkont pqatike'lam chusolik qib' che qamak, qas puq'ijal xk'un kamaq Cristo kimal wnaq chir suk't kik'aslemal.
45005007	Mpa' qatzij chir k'ax uraqik naq wnaq chir kuya' uk'aslemal puk'exwach jnaq chir kub'ono chir kux kub'ij upixab' Qajwal Dios. Pentene' k'onaq wnaq chir kub'an anme' kam puk'exwach jnaq chir utz uno'jb'al.
45005008	Pumul Qajwal Dios xuk'ut jn loq'b'al uk'u'x chqawach, chir ojlaq ajmak Cristo xkam qamal oj.
45005009	Ruk'ut chinime' chir Qajwal Dios usuk'b'amchik qak'aslemal rimal ukik'el Cristo chir xtixek re'chir xkamek, nimk'ut uroson chir qojtzqaptajna rimal Re' che uk'anal Qajwal Dios.
45005010	Mpa' wa oj, re'chir ojlaq rajch'oj Qajwal Dios, xjutzer ruk' Qajwal Dios rimal ukamikal Uk'ijol, rechi' chinime' chir oj utzernaq chik ruk' Qajwal Dios xoq'je' nimk'ut uroson chir oj soltajnaq rech chb'e q'ij chb'e saq rimal chir Cristo xk'astaj chikixo'l kamnaqib'.
45005011	Pumul xo'wt ri' xoq'je' qojki'ket chirij Qajwal Dios, rimal Qajwal Jesucristo, Re'k'ut chir xojrutzersaj ruk' Qajwal Dios.
45005012	Mpa' xa' rimal jun chij xoklaq jn mak kuk' wnaq rech uwach lew, xoq'je' xa' rimal jn mak xoklaq kamikal. Tla' xmajtajlaq chir qanejel oj wnaq qojkamek mpa' qanejel xojmaknek.
45005013	Mpa' re'chir maja' kpe pixab' chir xutz'ib'aj Moisés, tijenchik kimaken wnaq rech uwach lew, pumul k'ot mak kya' chikij wnaq rimal chir k'ot pixab' yo'om chke.
45005014	Pumul tne' jla', kinejel wnaq chir xikije' ptaq uq'ijal Adán suk'te' re'chir Moisés xutz'ib'aj pixab', kinejel xikamek rimal kimak. Qatzij k'ut chir ni'j wnaqe' ximaknek, pumul janamta chpa' mak chir xub'an Adán chir xuq'ap jn taqnem chir xya' che rimal Qajwal Dios. Xoq'je' ruk' kux xub'an Adán k'o qet'maj chirij uk'aslemal Jesucristo Re'k'ut chir xpe chwach lew chirij knaq Adán.
45005015	Mpa' jn nimlaj sip chir xuk'amlaq Jesucristo janamta chpa' jn mak chir xub'an Adán. Mpa' xa' rimal umak Adán sub'laj che wnaq xikamek, pumul xa' rimal jn loq'laj ritzil anme' chir xnimerna jn loq'laj usip Qajwal Dios pikiwi' sub'laj che wnaq, xa' rimal Jun chir Jesucristo ub'i'.
45005016	Ruk'ut jn nimlaj sip chir xuk'amlaq Jesucristo janamta chpa' jun chir xmaknek, mpa' qatzij chir jn q'ataj tzij xpetek xa' rimal jun che mak, pumul jn utzurem chqaxo'l oj ruk' Qajwal Dios xk'unek, xa' rimal sub'laj che qamak. Rajwixik chir jla' xb'anek rechwa' ksuk'b'a'x qak'aslemal.
45005017	Qilk'ut chir xa' rimal umak jun che chij kinejel wnaq xikamek, pumul qatzij naq chir kik'amna jn nimlaj loq'laj ritzil ranme' Qajwal Dios xoq'je' kik'amna jn suk'laj k'aslemal chir kuya' Qajwal Dios chke, nik'ije' kitaqenna chpam jn k'aslemal rech chb'e q'ij chb'e saq xa' rimal Jun che chij, Re'k'ut Jesucristo.
45005018	Rechi' chir xa' rimal umak jun che chij xpe k'ajse'b'al wach pikiwi' nejel wnaq, jla' xoq'je', rimal jn suk'laj uk'aslemal jun che chij xk'un kuk' kinejel wnaq jn suk'b'al k'aslemal chir kyuk'amb'ik chpam jn k'aslemal rech chb'e q'ij chb'e saq.
45005019	Mpa' rimal utakil jun che chij, sub'laj ik'iy wnaq xkib'an ajmak, jla' xoq'je' xa' rimal jun chir xuya' rib' ptaqek, sub'laj ik'iy ksuk'b'axna kik'aslemal chwach Qajwal Dios.
45005020	Pumul re'chir xoklaq chwach lew pixab' chir xuya' Qajwal Dios, xk'iyer uwach mak, mpa' pixab' xk'un uq'aljansaj mak, pumul re'chir xk'iy uwach mak, sub'laj xk'iyna jn loq'laj ritzil ranme' Qajwal Dios.
45005021	Jla' chpa' mak chir xtaqen pqawi' chir xuk'amlaq kamikal, jla' xoq'je' jn loq'laj ritzil ranme' Qajwal Dios ktaqan pqawi' xoq'je' xub'an suk' che qak'aslemal xoq'je' xuya' qak'aslemal rech chb'e q'ij chb'e saq rimal Qajwal Jesucristo.
45006001	¿Kux k'ut qab'ij chinime'? ¿Qojkije'na chpam mak rechwa' knimer uwach jn loq'laj ritzil ranme' Qajwal Dios chqaxo'l?
45006002	¡Jla'ta! Mpa' oj, chir kawulpa' oj kamnaqchik chwach mak, ¿kux ub'anik chir qoj jaqe'na chpam Re'?
45006003	¿Iwet'am tuk'ut ix chir qanejel oj xqases qaja' pub'i' Cristo Jesús, xqases qaja' rech uk'utik chir xa' janam xojkam ruk' re'?
45006004	Rechi' chir oj, kawulpa' xojmuq ruk' Cristo re'chir xqases qaja' pub'i' Re', rech qojkomwa' chwach mak. Jla' xik'wek rechwa' qojb'in oj chpam jn k'ak' k'aslemal chpa' Cristo chir xk'asb'a'x chikixo'l kamnaqib' rimal jn loq'laj unimal uq'ij Qajwal Dios.
45006005	Mpa' wa oj nak'tal ruk' Re' che ukamikal, xoq'je' oj nak'tal ruk' Re' che uk'astajb'al.
45006006	Mpa' oj qet'am chir jn jer qak'aslemal rech mak janam xrip chwach cruz ruk' Cristo, rechwa' ksach uwach uchoq'ab' jn mak pa qakuerp, rechwa' qanimaj te'chik jn mak chpam qak'aslemal.
45006007	Mpa' naq chir xkam jn jer uk'aslemal rech mak, ktzqaptaj knaq che mak.
45006008	Wa xojkam ruk' Cristo, qakojo chir xoq'je' qoj jaqe'na ruk' Re'.
45006009	Qet'am chir Cristo xk'astaj chikixo'l kamnaqib', rechi' kam te'chik, jn kamikal k'otchik uq'atb'altzij puwi' Re'.
45006010	Mpa' Cristo re'chir xkamek, xa' jumul xkam chusachik uwach mak, pumul chinime' chir k'aslek, k'asalk'ut rech kunimersaj uq'ij Qajwal Dios.
45006011	Jla' xoq'je' ix chichomaj chir ixkamnaq chik chwach mak, pumul ixk'asal chirij Qajwal Dios rimal Cristo Jesús.
45006012	Rechi' mtaqenchik jn mak pikuerp, jn kuerp la' chir xa' rech kamikal, rechwa' kinimaj te'chik tzeltaq uriyb'al ityo'jil.
45006013	Xoq'je' xa'tne' naq part rech ikuerp kub'an mak, xa'ne' chijita' iwib' pitike'lam chwach Dios chir ix k'asal chikixo'l kamnaqib' xoq'je' chijita' che Qajwal Dios nejel chqap rech ikuerp rech ub'anik chir kux suk' chwach Dios.
45006014	Mpa' mak ktaqan te'chik piwi' mpa' ix ixk'otchik chixe' uq'atb'altzij pixab', xa'ne' je ixk'ochik chixe' loq'laj ritzil ranme' Qajwal Dios.
45006015	¿Kuxk'ut qab'ij chinime'? ¿Kumojo qojmaknek rimal chir ojk'ot chik chixe' uq'atb'altzij pixab', xa'ne' je ojk'ochik chixe' loq'laj ritzil ranme' Qajwal Dios? ¡Jla'ta!
45006016	¿Wa iwet'am tuk'ut ix, chirwa kijach iwib' che jnaqaq rech kinimajwa', ix jaqlel ajnimnel rech naq chir kinimaj, wa kinimaj mak chir kxuk'amb'ik pe kamikal, re' lewa' kinimaj Qajwal Dios rechwa' ksuk'b'a'x ik'aslemal?
45006017	Pumul maltyox che Qajwal Dios, tne' nab'e knaq ix jaqlel ajnimnel rech mak, pumul ix ruk' nejel iwanme' xiya' iwib' ptaqek che jn tyojnik rech Jesucristo chir xjach chiw.
45006018	Xixtzqapses che mak, xb'an jaqlel ajnimnel chiw rechwa' kib'ono chir kux suk' chwach Qajwal Dios.
45006019	En tijen kxinch'ab'ej chpa' kich'a'w wnaq rech uwach lew, mpa' wa jla't ich'ab'xik kimb'ono, loq't kich'ob'o chir kux kimb'ij chiw, mpa' jla' chpa' ix nab'e knaq xib'an jaqlel ajnimnel che k'iy part rech ikuerp rech unimxik tzeltaq mak xoq'je' chuwlajtaq mak, jla' xoq'je' chinime', chijita' nejel part rech kuerp chpa' jn jaqlel ajnimnel rechwa' kib'ono chir kux suk' chwach Qajwal Dios chir kxuk'amb'ik pe jn tyoxlaj k'aslemal.
45006020	Mpa' re'chir ixlaq jaqlel ajnimnel rech mak, ixt jaqlel ajnimnel rech ub'anik chir kux suk' chwach Qajwal Dios.
45006021	¿Pumul kux che utzil xuya' ni'j makla' chiw? chir chinime' kixk'ix rimal. K'ot utzil xuya' chiw mpa' kamikal k'isb'al rech ni'j makla'.
45006022	Pumul chinime' xixtzqaptaj che uq'atb'altzij mak, xb'an jaqlel ajnimnel rech Qajwal Dios chiw, rimal chir jri' xb'an chiw, xich'ak jn ch'ajch'ojlaj k'aslemal chir kxuk'amb'ik chpam jn k'aslemal rech chb'e q'ij chb'e saq.
45006023	Mpa' jn tojb'al mak, kamikal, pumul jn sip chir kuya' Qajwal Dios, re' k'aslemal rech k'e q'ij k'e saq rimal Cristo Jesús chir Qaqjaw.
45007001	Ix wixlal, iwet'am tk'ut chir pixab' chir k'o chqaxo'l, (kinch'a'w kuk naq chir ket'am uwach pixab'), k'o uq'atb'altzij puwi' jn wnaq xo'w chirwa jn wnaqe' k'aslek.
45007002	Mpa' jn xaq chir k'le'naq, ximtel ruk' richijil rimal pixab', pumul xo'w chir k'asal richijil, pumul wa xkam richijil, jn xaqe' ktzaqptaj knaq che jn pixab'la'.
45007003	Rechi' chirwa jn xaq k'asalna richijil kujunuj rib' ruk' jnchik chij, kokes che ajmak chirij k'le'b'al, pumul wa xkam richijil, re' ktzaqptaj che jn pixab'la', tne' k'le' ruk' jnchik chij, qajt chpam mak chirij k'le'b'al.
45007004	Jla' xoq'je' ix wixlal, ix kamnaqchik che pixab'. Rimal ukuerp Cristo rechwa' chir ixchik rech jnchik, jun chir xuk'asb'a' chikixo'l kamnaqib' rechwa' kikamb'ik sub'laj iwach che Dios.
45007005	Mpa' re'chir ojk'olaq chixe' tzeltaq uriyb'al qatyo'jil, jn pixab' chir xutz'ib'aj Moisés sub'laj xuk'usuj nejel part rech qatyo'jil rech qojmakenwa', xkiya' k'ut kiwach pqak'aslemal, pumul xa' rech kamikal.
45007006	Pumul chinime' xojtzqaptaj che pixab', mpa' oj kamnaq chik chwach jun chir ktaqan pqawi' nab'e knaq, rech qanimajwa' Qajwal Dios chpam jn k'ak' qab'imb'al chir kuk'ut Loq'laj Santil chqawach, chpam te'chik jertaq taqnik chir tz'ib'tal chpam pixab'.
45007007	Wa ojk'otchik chixe' pixab', ¿kuxk'ut qab'ij xoq'je' kux kichomaj ix? ¿Chir pixab' utzta? ¡Jla'ta! Pumul chemat' k'o pixab', kinchomajt en naq che qas mak. Mpa' jun chke taqnik kub'ij: "Marij uwach kux k'o ruk' awijil atz'aqat." Tla'k'ut xwit'majwa' chir mak uriyxik uwach chir kux k'o ruk' wijil entz'qat.
45007008	Pumul re'chir xwit'maj chir utzta chir kinrij chir kux k'o ruk' wijil entz'qat, jn mak chir k'o puwanme' xrechb'e jn taqnike' chir sub'laj xuk'usujna puwanme' uriyxik chir kux k'o ruk' wijil entz'q'at. Mpa' chemat' k'o pixab', jn mak chir k'o puwanme' kawulpa' kamnaq.
45007009	Nab'e knaq re'chir wet'amt usuk'mal pixab', xinchomaj chir en, en utzlaj wnaq, pumul che jn q'ij re'chir xk'un taqnik xwit'maj chir mak uriyxik chir kux k'o ruk' wijil entz'qat, xk'astaj jn mak chir k'o puwanme', re'chir xb'antaj wumal chir kux kraj mak, te' tla' xin nab'e chir enkamnaq chik chwach Qajwal Dios.
45007010	Xwit'maj k'ut en, chir jn taqnik chir kuya' k'aslemal, xa' kamikal rech wanme' xuk'amlaq chwe en.
45007011	Mpa' jn mak xrechb'e jn taqnik rechwa' xnusokaj, tere' ruk' jn taqnik xujach enwach ruk' Qajwal Dios kawulpa' xukamsaj wanme'.
45007012	Qilk'ut chir pixab' ch'il jn taqnik qatzij chir ire' ityox, xoq'je' ire' kik'ut jn suk'laj q'ataj tzij, xoq'je' i'utz.
45007013	Pumul qela'much, ¿jn taqnik chir utz xuk'amlaq kamikal chwe en? ¡Jla'ta! Xa'ne' re' mak chir k'o puwanme' xuk'amlaq kamikal chwe, tla'k'ut q'aljenwa' chir jn mak qatzij chir tzel b'onoj, mpa' jn make' xuk'am pnaq jn utzlaj taqnik rechwa' chir xujal uwi' tzeltaq b'onoj xub'ono.
45007014	Mpa' qet'am chir pixab' re' Qajwal Dios xya'w rech, rech qak'aslemal psantil, pumul en, xa' en wnaq, en k'ayim chpam mak chpa' ik'iyim jaqlel ajnimnel pe kiq'ab' kajaw.
45007015	Mpa' chir kux kimb'ono kinch'opta. Mpa' kimb'anta chir kux kwaj en, pumul chir kux witzlam en, re' kimb'ono.
45007016	Pumul wa re' kimb'ono chir kux kwajt kimb'ono, en jun chub'ixik chir utz pixab'.
45007017	Rechi' chinime' entechik kimb'anew rech chir kux kwajt kimb'ono, re'chik jn mak chir jaqal puwanme' kb'anew rech.
45007018	Mpa' wet'am chir pintyo'jil jaqalt jn utzil. Mpa' kwaj kimb'an jn utzil puwanme', pumul kinkont chub'anik.
45007019	Mpa' re't kimb'an jn utzil chir kwaj en, xa'ne' jn k'ax chir kwajt en re' kimb'ono.
45007020	Wa re' kimb'ono chir kux kwajta, entechik kimb'anew rech, xa'ne' re' jn uchoq'ab' mak chir jaqal puwanme' kb'anew rech.
45007021	Xa' k'ut jla', re'chir kwaj en kimb'an utzil, suk' kub'lek jri' kik'wek, chir jn mak jaqal puwanme'.
45007022	Mpa' puwanme' sub'laj kuk'ul enk'u'x pixab' chir xuya' Qajwal Dios.
45007023	Pumul kwil en jnchik choq'ab' chir ktaqan ptaq part rech entyo'jil, kch'ojen ruk' jn suk'laj enchomb'al, je' knuk'amb'ik chixe' utaqnik mak re'k'ut chir oknaq che kajaw nejel part rech entyo'jil.
45007024	¡En k'axb'al k'u'x laj chij! ¿Naqlo knutzqapsaj che jn uchoq'ab' kamikal chir k'o pintyo'jil?
45007025	Maltyox che Qajwal Dios rimal Qajwal Jesucristo chir knutzqapsajna. Pumul chinime' ruk' enchomb'al kinimaj upixab' Qajwal Dios che jn praj, pumul che jnchik praj ruk' entyo'jil kinnimaj jn taqnik rech mak.
45008001	Rechi' chir chinime' naq chir nak'telchik kik'aslemal ruk' Cristo Jesús kiqaj techik chixe' mak, naq chir kib'in techik chpa' kraj tyo'jil, xa'ne' chpa' kraj Loq'laj Usantil Qajwal Dios.
45008002	Mpa' jn k'ak' k'aslemal chir kuya' Loq'laj Usantil Qajwal Dios chqe oj chir ojkojennaq chirij Cristo Jesús, xjutzqapsaj che jn taqnik rech mak chir xo'w kamikal kuk'amlaq chqe.
45008003	Mpa' Qajwal Dios xb'anew rech chir kux xkowant pixab' chub'anik, rimal utuqa'ril chwach qatyo'jil chir sub'laj kmaknek. Xutaq k'utlaq Uk'ijol ruk' jn tyo'jil chir xa' janam chpa' qatyo'jil oj chir oj ajmak, rech kam chutojik qamak. Jla'k'ut chir utyo'jil Uk'ijol xutij k'ajse'b'al wach rechwa' kresaj uchoq'ab' mak,
45008004	rechwa' chir jn suk'laj taqnik rech pixab' chir xuya' Qajwal Dios kb'an pqak'aslemal oj, oj chir qojb'in te'chik chpa' kraj tzeltaq uriyb'al qatyo'jil, xa'ne' qojb'inek chpa' kraj Loq'laj Usantil Dios.
45008005	Mpa' naqpla' kib'inek chpa' kraj tyo'jil, uriyb'al tyo'jil k'o pkichomb'al, pumul naqpla' kib'inek chpa' kraj Loq'laj Usantil Qajwal Dios, uriyb'al Loq'laj Usantil k'o pkichomb'al.
45008006	Mpa' jn chomnik chirij uriyb'al tyo'jil kuk'amlaq kamikal chqe, pumul jn chomnik chirij chir kux kraj Loq'laj Usantil Qajwal Dios re' kuk'amlaq k'aslemal ch'il jn uxunem rech anme' chqe.
45008007	Rechi' chir jn chomnik chirij uriyb'al tyo'jil ajch'oj re' ruk' Qajwal Dios, mpa' jn uriyb'al tyo'jil kuya't rib' ptaqik che chir kux kub'ij upixab' Qajwal Dios, xoq'je' xa'tne' qe'naq kownek.
45008008	Xoq'je' naq chir ik'asel chub'anik tzeltaq uriyb'al tyo'jil, ni'j wnaqe' kikont chub'anik chir kux qaj chwach Qajwal Dios.
45008009	Pumul ix, ik'omomt ub'ej ik'aslemal rimal uriyb'al tyo'jil, xa'ne' k'omom ub'ej ik'aslemal rimal uriyb'al Loq'laj Usantil Qajwal Dios, chirwa Loq'laj Usantil jaqal piwanme'. Pumul wa k'o jnaq chir k'ot Loq'laj Usantil Cristo pranme', june' rext Cristo.
45008010	Pumul wa re' Cristo jaqal piwanme', ityo'jil ix qatzij chir kamnaqchik rech ub'anik mak, pumul Loq'laj Usantil Qajwal Dios kuya' k'aslemal chiw rimal chir ix suk'b'am chik ik'aslemal.
45008011	Xoq'je' wa Re' Loq'laj Usantil jun chir xuk'asb'a' Cristo Jesús chikixo'l kamnaqib' jaqal piwanme', June' chir xuk'asb'a' Cristo chikixo'l kamnaqib' kuk'asb'a' jn ityo'jil, tyo'jil chir rech kamikal, rimal chir jaqal piwanme' Loq'laj Usantil Qajwal Dios.
45008012	Rechi', ix qaxlal, oj ajk'as pumul ruk't qatyo'jil, rechwa' qab'antechik chir kux kraj qatyo'jil.
45008013	Mpa' wa ix kixjaqe' chpam tzeltaq uriyb'al ityo'jil, kixkamna, pumul wa rimal Loq'laj Usantil Qajwal Dios kisach uwach tzeltaq chak rech ityo'jil, kixk'se'na.
45008014	Mpa' kinejel naqpla' k'am kib'ej rimal Loq'laj Usantil Qajwal Dios, nik'ije' irilk'wa'l Qajwal Dios.
45008015	Mpa' xya't chiw ix jn santil rech jaqlel nimnik, chir kixij iwib' jumulchik, xa'ne' re' jn Loq'laj Santil chir kixk'am che alk'wa'lxel xya' chiw, rimal k'ut ri' chir qab'ij, "At Qaqaw" che Qajwal Dios.
45008016	Loq'laj Usantil Qajwal Dios ch'il qasantil oj, che ikyeb' (2) ire' kib'ij chir oj, oj rilk'wa'l Qajwal Dios.
45008017	Rimal chir oj rilk'wa'l, xoq'je' k'o qechb'al, ojk'ut aj echb'al rech Qajwal Dios, xoq'je' xa' janam oj aj echb'al ruk' Cristo, chirwa qatzij qatij q'oxom janam chpa' xutij Re', rechwa' chir xa' janam ruk' Re' kya' unimal qaq'ij.
45008018	Mpa' wet'am chir jn q'oxom chir tijen qaq'axaj che ni'j q'ije' chwach lew k'ot ub'anik chirwa qajunumsaj ruk' jn unimal uq'ij Jesucristo chir petnaq xoq'je' q'aljenna pqak'aslemal.
45008019	Mpa' nejel chir kux utikom Qajwal Dios chwach lew sub'laj kiyi'em rilik re'chir kiq'aljanna rilk'wa'l Qajwal Dios.
45008020	Mpa' nejel chir kux utikom Qajwal Dios chwach lew xb'an chke chir xiq'atex rimal kimak rech kib'antewa' utzil, pumul xa'ta chir jla' xkaj ire'. Xa'ne' chir re' Qajwal Dios jla' xub'an chke rimal chir Re' kraj chir kiyi'ejna jn q'ij chir petnaq,
45008021	re'chir nejel chir kux utikom Qajwal Dios kitzqaptajna che jn jaqlel nimnik rech mak che jn tzqaptejem rech jn unimal q'ij chir Qajwal Dios kuya' chke rilk'wa'l.
45008022	Mpa' qet'am chir suk'te' poq'ij nejel chir kux utikom Qajwal Dios chwach lew kich'aqwek, ik'o pe q'oxom chpa' q'oxom chir kuna' jn xaq chir kuloq' ral.
45008023	Xo'wta chir kux utikom Qajwal Dios chwach lew kina' q'oxom, xoq'je' oj, chir k'o jn nab'e sip quk' re'k'ut jn Loq'laj Santil, oj xoq'je' qojch'aqaw pe qanme', qayi'em rech qojk'amwa' che alk'wa'lxel rimal Qajwal Dios xoq'je' qayi'em chir k'asb'ax qakuerp chikixo'l kamnaqib'.
45008024	Mpa' xa' rimal jn ukub'ulk'u'x chir k'o quk' xojtzqaptaj che qamak. Pumul re'chir k'ochik quk' chir kux qayi'em, rajwixik te'chik qayi'ej, mpa' chir kux tijen kril naq wnaq, rajwixik techik kriyi'ej.
45008025	Pumul wa qayi'ej kuxpla' chir qilta, ruk' kuyb'ul k'u'x qayi'ej.
45008026	Xoq'je' Loq'laj Santil, kjuto' pqatuqa'ril, mpa' qet'amt uta'ik chir kux qas rajwixik uta'ik, pumul re' Loq'laj Usantil Qajwal Dios kch'a'w chiqi'j ruk' ch'aqwem chir kumajta kb'ix ruk' yoloj.
45008027	Pumul Qajwal Dios chir kunik'ij qanme', ret'am re' kux uchomnik Loq'laj Santil, mpa' Loq'laj Santil kch'a'w chikij ajkojnel chpa' kraj Qajwal Dios.
45008028	Xa'k'ut jla' chir oj qet'am chir Qajwal Dios kuya' nejel chir kux k'olek rech utzil chke naq chir kiloq'oj Qajwal Dios, naq chir isik'im chpa' uriyb'al ranme' Qajwal Dios.
45008029	Mpa' naq chir xrit'maj kiwach xe'taq ktiktaj uwach lew, xoq'je' xyucho'oj rech xub'an chke ire' chpa' uno'jb'al Uk'ijol, rechwa' chir Uk'ijol, re' qas nab'e al chikixo'l sub'laj che alxik.
45008030	Ruk'ut ni'j chir xyucha' nab'e knaq xoq'je' xye usik'ij, ruk'ut naq chir xye usik'ij, xusuk'b'a' kik'aslemal, ruk'ut naq chir xusuk'b'a' kik'aslemal, xuya' unimal uq'ij chke.
45008031	¿Kuxk'ut qab'ij oj? Wa Qajwal Dios k'o quk' ¿naqk'ut kub'an k'ax chqe?
45008032	Re'k'ut chir ruk' nejel ranme' xujach Uk'ijol pe kamikal xa' qamal qanejel oj ajkojnel. ¿Mat'lo kujach nejel chqe jla' chpa' xujach Uk'ijol?
45008033	Mpa' wa re' Qajwal Dios kub'an suk' che qak'aslemal chwach Re', rechi' ¿naq k'ut kowan chub'anik tzij chiqi'j oj chir oj cho'omchik rimal Qajwal Dios? K'ot jnaq.
45008034	Xoq'je' wa re' Jesucristo chir xkamek, xoq'je' xk'asb'a'x uwach chikixo'l kamnaqib', xoq'je' k'o puse'b'al Qajwal Dios, xoq'je' kch'a'w paqawi' oj, rechi', k'ot jnaq kowan chutzaqik mak chirij.
45008035	Xoq'je', ¿naqlo kowan chujachik qawach che jn loq'b'al uk'u'x Cristo? K'ot jnaq. ¿Kowanlo jn nimlaj q'oxom, kowan lewa' jn uq'oxmal anme', kowan lewa' jn qatzukxik rech kb'an k'ax chqe, kowan lewa' jn wi'jal, kowan lewa' chir k'ot qaq'u', kowan lewa' chir ojk'o chwach kamikal, kowan lewa' chir qoj kamses ruk' michit chujachik qawach che jn loq'b'al uk'u'x Cristo? K'ot jnaq kownek.
45008036	Jla' chpa' tz'ib'tal chpam tyox wuj: "Xa' awumal At, oj k'o chwach kamikal nejeltaq q'ij, janam qab'anik chpa' taq kirnere chir irech kamsesik."
45008037	Pumul che nejel ni'j k'axe' qojch'aknek rimal jun chir ojloq' chwach.
45008038	Mpa' sub'laj wet'am chir xa't kamikal, xoq'je' xa't k'aslemal xoq'je' xa't kimal taqo'n rech kaj, xoq'je' xa't kimal nimaqtaq q'atb'altzij, xoq'je' xa't rimal nimaqtaq choq'ab', xoq'je' xa't rimal chir kux k'o chinime', xoq'je' xa't rimal kux petnaq chqawach,
45008039	xoq'je' xa't rimal kux k'o pkaj, xoq'je' xa't rimal chir kux k'o xe' lew, xoq'je' xa't rimal nejel utikom Qajwal Dios chwach lew kownek kujach qawach che jn loq'b'al k'u'x chir Qajwal Dios kuya' chqe oj rimal Cristo Jesús chir Qaqjaw.
45009001	Saqlaj tzij kimb'ij en pub'i' Cristo, jo'sb'alt kimb'ij, wanme' kub'an testig chuwij pLoq'laj Santil,
45009002	chir wanme' sub'laj kb'isnek xoq'je' q'axew nejel q'ij.
45009003	Mpa' ret'ne' kwaj en kinqaj xe' mixq'ab', xoq'je' jachtal enwach che Cristo, cha't re' ri' kraj rech kikojenwa' wixlal, chir xa' janam q'axe'na'al kuk' chirij tyo'jil,
45009004	ire' Rilk'wa'l Israel, kech k'ut ire' chir Qajwal Dios xyukoj che rilk'wa'l, xoq'je' chikiwach ire' Qajwal Dios xuk'ut unimal uq'ij, xoq'je' kech ire' jn loq'laj chob'nem chir xub'an Qajwal Dios kuk', xoq'je' chke ire' xjach upixab' Qajwal Dios, xoq'je' kech jn unimersesik uq'ij Qajwal Dios, xoq'je' kech ire' nejel jitenem chir xya' chke rimal Qajwal Dios,
45009005	xoq'je' ire' i'uxe'na'al knaq nab'etaq qachuch qaqaw Abraham, Isaac ch'il Jacob, chir kuk' ire' xpewa' Cristo chirij tyo'jil, Re'k'ut Dios puwi' nejel, re'k'ut chir te'wchi'm chb'e q'ij chb'e saq. B'antajaq b'la'.
45009006	Pumul re'ta chir mat' xb'antejek chir kux kub'ij ujitnem Qajwal Dios, mpa' kinejelt Rilk'wa'l Israel icha'tel rimal Qajwal Dios,
45009007	xoq'je' re'ta chir i'uxe'na'al knaq Abraham, kinejel irilk'wa'l Qajwal Dios. Xa'ne' Qajwal Dios xub'ij chir: "Chirij Isaac kpewa'na axe'na'al."
45009008	Re' ri' kub'ij, re'ta chir kinejel naq chir irilk'wa'l Abraham chirij tyo'jil xoq'je' irilk'wa'l Qajwal Dios, xa'ne' rilk'wa'l chir xya'lex rimal ujitnem Qajwal Dios, ire'k'ut chir ik'o prajlal chir kik'am jn jitneme'.
45009009	Mpa' yoloj rech jn jitneme' chir xuya' Qajwal Dios che Abraham jri' kub'ij, "Jewa' pe jn janab' kimpe wural jumulchik, che ni'j q'ijla' Sara k'ochik jn ral laj."
45009010	Pumul xo'wt ri' qaraq chpam utzij Qajwal Dios, xoq'je' xik'wek chir nejel ral Rebeca xa' jun kiqaw, re'k'ut Isaac chir Qaqaw oj jertaq tzij knaq.
45009011	Pumul jok'laj che ne' Jacob ch'il Esaú, chir ral Rebeca, xe'taq kik'ise'k xoq'je' xe'taq kib'an utzil, xoq'je' xe'taq kib'an k'ax, Qajwal Dios rech kuq'aljansaj chir kucha't naq wnaq xa' rimal uchak xoq'je' rech kuq'aljansaj chir puq'ab' re' k'owa' ucha'ik naq kraj re',
45009012	xub'ij che Rebeca: "Jn nab'e al re' kunimajna jn ukab' (2) al,"
45009013	chpa' tz'ib'tal chpam tyox wuj, jri' xub'ij Dios: "Loq' xwil Jacob, pumul Esaú xwitzlaj uwach."
45009014	Rechi', "kux qab'ij oj chinime'" ¿Qachomaj k'ut chir Qajwal Dios suk't uq'atb'altzij pqawi'? ¡Jla'ta!
45009015	Mpa' Qajwal Dios jri' xub'ij che Moisés: "En k'o k'axk'ab'al Enk'u'x che naqpla' che wnaq chir kwaj En tne' kumajt che. Xoq'je' q'atatna wanme' che naqpla' che wnaq chir kwaj En."
45009016	Rechi' wa Qajwal Dios xucha' naq wnaq rimalt uriyb'al xoq'je' rimalt uchoq'ab' jn wnaqe' pumul rimal k'axk'ab'al uk'u'x Qajwal Dios che naq wnaq tne' kumajt che jn wnaqe'.
45009017	Mpa' chpam tyox wuj kub'ij chir Dios xub'ij che Faraón: Rimal ri' xtinkoj che nimlaj ajtaqnel rech kink'utwa' jn loq'laj Enkownem chir sub'laj k'owanna chawach at, xoq'je' rech kya' ub'ixik Emb'i' che nejel uwach lew.
45009018	Rechi' chir Qajwal Dios, naq wnaq kraj re' k'axk'ab' uk'u'x che tne' jn wnaqe' kumajt che, xoq'je' kukowarsaj ranme' naq chir kraj re' kukowarsaj.
45009019	Pumul pentene' at kab'ij chwe: "¿Kuxk'ut rech Qajwal Dios kutzaq mak chirij naq wnaq? Mpa' ¿naq k'ut kownel chutz'ab'xik rajwerem Qajwal Dios? K'ot jnaq."
45009020	Mpa' at wnaq, ¿Naq at chir qak'le'laj uwach Qajwal Dios? "¿Wa kowan k'ut jn b'oj lew kub'ij che ajtz'aqal rech: Kux rech jri' entz'aqik xa'no?" Kowanta.
45009021	¿Wa k'otk'ut uq'atb'altzij jn ajtz'aqal b'o'j puwi' xq'o'l, rech kub'anwa' ruk' xa' jun che xq'o'l jn kolb'al rech ko'kes ptaq nimq'ij, xoq'je' jn kolb'al rech ko'kes nejeltaq q'ij?
45009022	Jla' xoq'je' Qajwal Dios puq'ab' Re' k'owa' ub'anik chir kux kraj kub'an chqe oj wnaq. Mpa' puq'ab' Re' k'owa' kich'ijik wnaq chir che uk'isb'al kusachna kiwach, mpa' kraj Re' kuk'ut uk'anal xoq'je' kuq'aljansaj jn loq'laj ukownem pikiwi',
45009023	xoq'je' puq'ab' Re' k'owa' chir kuk'utunsaj umib'i'l jn nimlaj uq'ij chke naq chir k'axk'ab' uk'u'x chke, tne' ire' kumajt chke, chir sub'laj jer xub'an knaq kikiji'k rech unimal kiq'ij ire'.
45009024	Ojk'ut ni'j wnaqla' chir Qajwal Dios xusik'ij, xo'wt chqaxo'l oj Rilk'wa'l Israel xa'ne' xoq'je' xusik'ij chikixo'l wnaq chir it Rilk'wa'l Israel.
45009025	Jri' kub'ij Qajwal Dios chpam wuj chir xutz'ib'aj Oseas ajq'axal uyoloj Dios: Kimb'ijna "Entilimit" che jn tilimit chir chinime' it Entilimit, kimb'ijna "ktinloq'oj" che jn tilimit chir chinime' kinloq'ojta,
45009026	Xoq'je' xutz'ib'aj Oseas: Tla' che jn luwar chpa' xb'i'xwa' che jn tilimite', "ix, ixt Entilimit, ix, ix rilk'wa'l jn k'aslek Dios."
45009027	Xoq'je' Isaías ajq'axal uyoloj Dios chir ksik'en chub'ixik chikij Rilk'wa'l Israel: "Tne' kajla'b'al Rilk'wa'l Israel jla' chpa' seneb' rech mar, pumul ik'iyt kitzqaptajna che jn q'ataj tzij.
45009028	Mpa' Qaqjaw kub'an che xoq'je' xa' jumul kuq'atna tzij pikiwi' nejel wnaq rech uwach lew."
45009029	Xoq'je chpa' ub'im knaq Isaías chir ajq'axal uyoloj Dios: "Qaqjaw nimlaj choq'ab' k'o ruk' Re', chemat' xuya' chqe chir kikije' qaxe'na'al, janamtre' qab'onom chinime' chpa' wnaq rech tilimit Sodoma ch'il wnaq rech tilimit Gomorra." Chir ni'j tilimite' sub'laj kimak, xsach kiwach jertaq tzij rimal Qajwal Dios.
45009030	¿Rechi', kuxk'ut qab'ij oj chinime'? Qab'ij k'ut chir wnaq chir it ajtilimit Israel, nab'e knaq kitzukujt ire' chir ksuk'b'ax kik'aslemal rimal Qajwal Dios, pumul chinime' ire' suk'chik kik'aslemal rimal Qajwal Dios, re'k'ut jn suk'laj k'aslemal chir petnaq ruk' kojb'al chirij Jesucristo.
45009031	Pumul Rilk'wa'l Israel xkikoj kichoq'ab' xitaraj chirij pixab' chir xutz'ib'aj Moisés rech kitzkujwa' chir ksuk'b'a'x kik'aslemal rimal Qajwal Dios, pumul xikowent churaqik.
45009032	¿Kux rech xikowenta? Xikowenta mpa' xitarajt chirij pixab' ruk' kojb'al, xa'ne' xitaraj chirij ruk' chak rech pixab'. Mpa' xkitop kiqan che jn b'aj, re'k'ut jn b'ajla' chir kitop kiqan wnaq chirij.
45009033	Jla' chpa' tz'ib'tal knaq chpam tyox wuj Jri' xub'ij Dios: "Chiwla'much, kinya' knaq pe tilimit Sión jn jaqlel ajnimnel wech chpa' jn b'aj chir kitop kiqan wnaq chirij, xoq'je' chpa' jn b'aj chir ktzaqnek. Pumul naq kojen chirij, june' kya'tna pk'ixb'al."
45010001	Ix wixlal, qatzij chir jn uriyb'al wanme' xoq'je' ench'awem ruk' Qajwal Dios chikij Rilk'wa'l Israel rech kiraqwa' ire' jn tzq'aptejem rech kyo'k pe jn b'ej rech kojb'al chirij Qajwal Jesucristo.
45010002	Mpa' en kimb'ij chir kux wilom chikij Rilk'wa'l Israel chir ire' kikoj kichoq'ab' chutzukxik unimxik Qajwal Dios, kitzukuj pumul ruk't etamb'al.
45010003	Mpa' ire' ket'amta chirwa Re' Qajwal Dios kub'an suk' che kik'aslemal wnaq, kaj ire' kib'an suk' che kik'aslemal xa' pikitke'lam, xkiya't kib' xe' chir kux kraj Qajwal Dios rechwa' kraq jn suk'laj k'aslemal.
45010004	Mpa' ruk' Cristo xb'antajwa' nejel chir kux kub'ij pixab' chir xutz'ib'aj Moisés, rechwa' chir naq kojen chirij Cristo ksuk'b'axna uk'aslemal rimal Qajwal Dios.
45010005	Mpa' Moisés xutz'ib'aj knaq jn b'ej chir kuta' pixab' rech chir ksuk'b'ax uk'aslemal naq wnaq rimal Qajwal Dios. Jri' k'ut kub'ij: "Naq wnaq chir kub'an nejel chir kux kub'ij pixab', rimal chir jri' ku'no, k'ise'na."
45010006	Pumul, re' ri' kub'ij tyox wuj chirij jn suk'laj k'aslemal chir petnaq ruk' kojb'al chirij Cristo, jri' kub'ij: "Mab'ij pawanme': '¿Naqlo kpeqe'na pkaj?"' Wa jri' kab'ij, re' kawaj at qajlaq Cristo chwach lew jumulchik.
45010007	Xoq'je' "mab'ij: '¿Naqlo qajna tla' chpa' ik'owa' kamnaqib'?"' Wa jri' kab'ij re' kawaj at chir kwa'lajlaq Cristo chikixo'l kamnaqib', pumul Re' wa'lajnaq chik chikixo'l kamnaqib'.
45010008	Pumul, ¿kuxk'ut kub'ij tyox wuj? "Chanaqaj at k'owa' uyoloj Qajwal Dios, je k'o che achi' xoq'je' je k'o pawanme'." Rek'ut ri' jn yoloje' chir tijen qaya' ub'ixik re'k'ut chir kuq'aljansaj jn kojb'al chirij Cristo,
45010009	wa kaq'aljansaj ruk' achi' chir Jesús Re' Qaqjaw xoq'je' kakoj pawanme' chir Qajwal Dios xuk'asb'a' Cristo chikixo'l kamnaqib', kat tzqaptajna che utojik amak.
45010010	Mpa' ruk' awanme' katkojen chirij Cristo rech ksuk'b'axwa' ak'aslemal rimal Qajwal Dios, xoq'je' ruk' achi' kaq'aljansaj chir xatkojen chirij Cristo rech kat tzqaptajna che utojik amak.
45010011	Mpa' tyox wuj kub'ij: "nejel naqpla' chir kojen chirij Re' kya'tna pk'ixb'al."
45010012	Mpa' xa' janam ub'anik kub'an Qajwal Dios chke Rilk'wa'l Israel ch'il naq chir it Rilk'wa'l Israel, mpa' Qaqjaw nimlaj qanejel, re'k'ut kuya' nimaqtaq tewchi'b'al chke kinejel naq chir kich'a'w ruk' rech kita' to'b'al kech che.
45010013	Mpa', "Nejel naqpla' chir kuta' to'b'al rech che Qajwal Dios, ktzqaptajna che utojik umak."
45010014	Rechi', kikowent wnaq kita' to'b'al kech che Cristo chirwa ire' ikojennaqt chirij. Xoq'je' kikont che kojnem chirij Cristo chirwa kito'omt uyolik Cristo. Xoq'je' kikonta kita' uyolik Cristo chirwa k'ot jnaq kuyol Cristo chke.
45010015	Xoq'je' kikonta kiya' ub'ixik chirwa k'ot jnaq ktaqaw kech. Jla' chpa' tz'ib'tal chpam tyox wuj: "¡K'otchik k'owa' kiqan naq kiya' ub'ixik jn loq'laj uxunem rech anme' xoq'je' kiya' ub'ixik jn utzlaj k'ak' yoloj rech Qajwal Jesucristo!"
45010016	Pumul kinejelt xkinimaj rech jn k'ak' yoloj rech Qajwal Jesucristo, jri' kimb'ij mpa' Isaías chir ajq'axal uyoloj Qajwal Dios xub'ij knaq: "¿Qaqjaw, ik'iyt ikojennaq chirij atzij chir qab'i'm?"
45010017	Rechi' chir jn kojb'al je kpe rimal uta'ik jn k'ak' yoloj ruk' qaxikin, pumul rech qata'wa', rajwixik jnaq kuya' ub'ixik jn k'ak' yoloj rech Cristo chqe.
45010018	Pumul en kimb'ij: ¿Wa xkita'lo jn k'ak' yoloj? ¡Qatzij chir xkito'o! Mpa' jri' xtz'ib'ax knaq: "Che nejel uwach lew xta'tajwa' kich'ab'al ire', kiyoloj ire' xo'pen suk'te' ptaq uk'isb'al uwach lew."
45010019	Xoq'je' kimb'ij: ¿Wa xkich'ob' tuk'ut jn k'ak' yoloje' Rilk'wa'l Israel" Xkich'ob'o. Nab'e kinya' ub'ixik chir kux xub'ij Moisés: "Kinya'na celosil chke' Rilk'wa'l Israel rimal jn tilimit chir it Rilk'wa'l Israel. Kinyakna kiywal ruk' ni'j wnaq rech jn tilimit chir k'ot kino'oj."
45010020	Xoq'je' Isaías xub'an anme' xuq'axaj ub'ixik chir kux xub'ij Qajwal Dios: "Xinraqtaj kimal ni'j wnaq chir kinkitzukujta, xoq'je' xink'ut wib' chikiwach ni'j wnaq chir en kisik'imta."
45010021	Pumul chke tilimit Israel xub'ij: "Jntere q'ij kwaj k'e enq'aluj ni'y wnaq chir tak kino'jb'al xoq'je' i'aj k'le'lnel."
45011001	Rechi' kimb'ij: ¿Qajwal Dios ritzlam kiwach wnaq rech utilimit Israel? ¡Jla'ta! Mpa' en, en xoq'je' Rilk'wa'l Israel uxe'na'al knaq Abraham, xoq'je' en jun chke jun ch'ob' rech Benjamín.
45011002	Qajwal Dios ritzlamt utilimit, jn tilimit chir sub'laj jer chik ucho'om. Iwet'am k'ut kux kub'ij tyox wuj chirij chir kux xub'an Elías chir ajq'axal uyoloj Qajwal Dios. Chir re' xch'a'w ruk' Qajwal Dios chikij tilimit Israel, xub'ij k'ut:
45011003	"At Qaqjaw, ire' xkikamsaj ajq'axal ayoloj, xoq'je' ire' xkimuch altar awech, xo'w chik en enk'o knaq, kitzukuj k'ut enkamsesik."
45011004	Pumul ¿kux k'ut xuk'ulb'a' Qajwal Dios? "Entosom wuqub' mil (7,000) chijab' chir kimejomt kich'ek chwach jn jo'slaj dios chir Baal ub'i'."
45011005	Jla' xoq'je' che ni'j q'ije' chir ojk'owa', ojk'o jujun Rilk'wa'l Israel chir ojcho'om knaq rimal jn loq'laj ritzil ranme' Qajwal Dios.
45011006	Mpa' wa xa' rimal jn loq'laj ritzil ranme' Qajwal Dios ojcho'om, k'elaq chir rimalt qachak. Wa jla'ta, jn loq'laj ritzil ranme' Qajwal Dios, k'elaq chir loq'laj ritzil anme' taj. Wa xa' rimal qachak chir qa'no qojcha'ik k'elaq chir rimal techik loq'laj ritzil ranme' Qajwal Dios, wa jla'ta, jn chak chir qa'no, k'elaq chir k'ot kchakanwa'.
45011007	¿Kux k'ut qab'ij chinime'? Rilk'wa'l Israel xkiraqta chir kux tijen kitzukuj, pumul naq chir icha'tel rimal Qajwal Dios xkiroqo, ruk'ut ni'jchik xkowses kanme'.
45011008	Chpa' tz'ib'tal chpam tyox wuj: "Qajwal Dios xuya' jn santil rech sachb'al k'u'x chke, k'o kib'aq'wach pumul kilta xoq'je' k'o kixikin pumul kita'ta, suk'te' poq'ij."
45011009	Xoq'je' jn nimlaj ajtaqnel David xub'ij: "Jn nimlaj wi'im kech ire' k'extajaq che chapb'al kech, k'extajaq che naq k'at rech chapb'al kech, k'extajaq che jn tzaqb'al kech, xoq'je' k'extajaq che rijil uk'ixel kimak.
45011010	"Qumraqb'la' kib'aq'wach rech kika'ytewa chik, xoq'je' mejoq'b'la' kij chb'e q'ij chb'e saq."
45011011	Rimal ri' kimb'ij en chiw: ¿Xak'ut xkitop kiqan Rilk'wa'l Israel chir xitzaqek? Jla'ta, pumul rimal kimak ire' chir xk'unwa' jn soltejem chke' wnaq chir it Rilk'wa'l Israel, rechwa' kuya' celosil chke ire', mpa' Qajwal Dios xyuk'am pnaq wnaq chir it Rilk'wa'l Israel.
45011012	Pumul rimal k'ut kimak Rilk'wa'l Israel, ni'jchik wnaq rech uwach lew xkiraq jn mib'i'l ruk' Qajwal Dios, rimal chir Rilk'wa'l Israel xkixutuj knaq Qajwal Dios, wnaq chir it Rilk'wa'l Israel xkiraq umib'i'l Qajwal Dios. ¡Chichomaj chinime' ix wnaq aj Roma mat' sub'lajna mib'i'l kpena re'chir Rilk'wa'l Israel kitzalajlaq ruk' Qajwal Dios jmulchik!
45011013	Chinime' iwuk' ix kinyolowwa', chir ixt Rilk'wa'l Israel. Mpa xoq'je' en, en Apóstol kech wnaq chir it Rilk'wa'l Israel, jn loq'laj chake' sub'laj nim kinya'wa.
45011014	Mpa' kwaj en cha't kinkownek kimb'an chke Rilk'wa'l Israel chir kiriyij uk'amik chir kux ik'omom ix, rechwa' kiraq jujun chke ire' jn soltejem.
45011015	Mpa' wa rimal kixutxik knaq Rilk'wa'l Israel, xuk'amlaq jn utzrem chikixo'l Dios ch'il wnaq rech uwach lew, ¿kux k'utlo kuk'amlaq wa kik'ulux Rilk'wa'l Israel jumulchik rimal Dios? Re' kuk'amlaq chir Qajwal Dios kuya' kik'aslemal naq chir ikamnaq chik?
45011016	Rilk'wa'l Israel ire' icho'omlaq re'chir xmajtajlaq, jla' xoq'je' kixe'na'al ire'. Kimb'ij kyeb' (2) k'amb'al nojb'al chiw: Wa ko'kes che rech Qajwal Dios jn chq'ab' q'or, xoq'je' ko'kes che rech Qajwal Dios nejel utz'q'at q'or. Jla' xoq'je' ra' naq che', wa ko'kes che rech Qajwal Dios, xoq'je' ko'kes che rech Qajwal Dios nejel uq'ab'taq.
45011017	Tne' Rilk'wa'l Israel janam kib'anik chpa' jn uche'al qas olivo, pumul jujun chke ire' xijoq'ek, ruk'ut at chir at ta Rilk'wa'l Israel chir at janam chpa' olivo rech jib', xatnak' pkiluwar ire'. Chinime' atchik jun kuk' ire' chutijik chir kux kuya' ra' jn qas olivo.
45011018	Xa'k'ut jla', manimersaj awib' chikij ni'j uq'ab' qas olivo chir xijoq'ek. Wa kanimersaj awib', na'tjaq chaw chir at, at ta katzuq ra' jn qas olivo, xa'ne' re' ktutzuq at.
45011019	Kab'ij k'ut at, xjoq' pnaq uq'ab'taq rechwa' kinnak en pkiluwar ire'.
45011020	Qatzij kab'ij, xa' rimal chir kikojenta rechi' xijoq' pnaq jla', ruk'ut at xa' rimal akojb'al, at nak'tal pkiluwar ire', manimersaj b'la' awib', xa'ne' meja' awib' chwach Qajwal Dios.
45011021	Mpa' wa Qajwal Dios xukuyt kimak uq'ab' jn qas olivo chi'ntere, xoq'je' at kukuytena amak.
45011022	Katchomnaq chirij ritzil uk'u'x xoq'je' katchomnaq chir jnik' rijil uk'ixel kuya' Qajwal Dios. Re' kow rijil uk'ixel kuya' chke ni'j wnaq chir xitzaq chpam mak, pumul jn ritzil uk'u'x kuya' chaw at, chirwa kat jaqe' chpam jn ritzil uk'u'x. Wa jla't ka'no, at xoq'je' katjoq'na chpam.
45011023	Xoq'je' Rilk'wa'l Israel chirwa kikojen jmulchik, kinak'na jmulchik, mpa' Qajwal Dios k'o ukownem rechwa' k'yunak' jmulchik.
45011024	Mpa' at chir je xat k'ur ruk' jn uche'al olivo rech jib', xoq'je' xatnak' ruk' jun uche'al qas olivo, chir kumaj tuk'ut chir jla' kb'anek. Re'tlo mat' kinak' jumulchik Rilk'wa'l Israel, chir ire' iqas uq'ab' jn uche'al qas olivo.
45011025	Ix wixlal mpa' kwajt en chir mat' kiwet'maj jn rajwerem Qajwal Dios chir owtelek, rechwa' kinimersajt iwib'. Ik'o k'ut Rilk'wa'l Israel xkikowersaj kanme' suk' jla' ki'no suk'te' kyok'na pe jn loq'laj utaqnem Qajwal Dios kinejel wnaq chir it Rilk'wa'l Israel, naq chir kech jn okem.
45011026	Xa'k'ut jla' kinejel Rilk'wa'l Israel kiraqna jn soltejem chpa' tz'ib'tal chpam tyox wuj, "Kpena che jn tilimit Sión, aj tzqaqptel kech, k'e utosna che mak rilk'wa'l Jacob.
45011027	Rek'ut ri' jn loq'laj ch'ob'nem chir kimb'anna kuk' ire', re'chir kwesaj nejel kimak," xcha' Qajwal Dios.
45011028	Pumul chirij jn k'ak' yoloj rech Qajwal Jesucristo, Rilk'wa'l Israel i'ajch'oj chwach Qajwal Dios, xa' rimal chir jn k'ak' yoloj kuk'amlaq utzil chiw ix, chir ixt Rilk'wa'l Israel. Pumul chirij jn cha'nem, ire' iloq' rimal chir jla' xujit Qajwal Dios chke jertaq qachuch qaqaw.
45011029	Mpa' Qajwal Dios re'chir kub'ij chir k'o sip kuyo'oj, xoq'je' re'chir kyusik'ij wnaq rech kyok che utilimit, re' ktzalajt uyoloj chirij.
45011030	Mpa' jla' ix, chir ixt Rilk'wa'l Israel nab'e knaq xixkojenta che Cristo, pumul chinime' xiraq jn uk'axk'ab'al uk'u'x Qajwal Dios tne' ix kumajt chiw, rimal chir Rilk'wa'l Israel kikojenta che Cristo.
45011031	Xoq'je' jla' Rilk'wa'l Israel, chinime' kikojenta che Cristo rechwa' chir rimal jn uk'axk'ab'al uk'u'x Qajwal Dios chir xya' chiw ix, tne' kumajt chiw ix, xoq'je' kya'na chke ire'.
45011032	Mpa' Qajwal Dios xyutzqapsaj kinejel wnaq rech uwach lew chpam kitakil, rechwa' kuya' jn k'axk'ab'al uk'u'x chke kinejel, tne' kinejel kumajt chke.
45011033	¡Nimlaj mib'i'l k'o chpam jn loq'laj uno'jb'al xoq'je' k'o chpam jn nimlaj retamb'al Qajwal Dios! ¡K'ot jnaq kch'ob'ew rech uq'ataj tzij, xoq'je' qoj kowant chritmaxik chir kux kuchomaj ub'anik!
45011034	Mpa' jri' kub'ij tyox wuj: "¿Naq xuch'ob' uchomb'al Qajwal Dios? ¿Naq xya'w uno'oj Qajwal Dios?
45011035	¿Naqk'ut nab'e xuya' che Qajwal Dios, rechwa' chir Qajwal Dios kutzilij rijil uk'ixel che?"
45011036	Mpa' che Re' petnaqwa' nejel, xoq'je' ik'olek xa' rimal Re', xoq'je' ik'o nejel rech kinimersaj uq'ij Re'. Kya' k'ut unimal uq'ij chb'e q'ij chb'e saq. B'antajaq b' la '.
45012001	Xa' k'ut jla' ix wixlal rimal sub'laj utoq'ob' Qajwal Dios pqawi', rechi' kinta' jn toq'ob' chiw, rech kijach ikuerp chwach Qajwal Dios chpa' naq k'aslek xoq'je' tyoxlaj sip, chir k'amer chwach Qajwal Dios, re'k'ut ri' jn utzlaj nimnek chir rajwixik ki'no.
45012002	Mib'an iwech chpa' kib'an wnaq rech uwach lew, xa'ne' k'extajaq ik'aslemal rimal jn k'ak' ichomb'al, rech kipajo naq che qas utzlaj rajwerem Qajwal Dios, chir k'amrek, xoq'je' sub'laj suk'.
45012003	Rimal jn loq'laj ritzil ranme' Qajwal Dios chir uyo'om chwe, kimb'ij chiw iwenejel chir mat' k'o jnaq kuchomaj chir sub'laj nim ub'anik, pumul chuchomaj prechwa' chir kux qas ub'anik chpa' unimal kojb'al chir yo'om che rimal Qajwal Dios.
45012004	Mpa' qakuerp sub'laj chqab' weqtelwa'. Pumul nejel chqape' jnamt kichak.
45012005	Jla' k'ut qe'oj sub'laj oj k'iy ajkojnel chirij Qajwal Jesucristo, pumul qanejel xa' jun che kuerp qab'onom rimal Cristo. Ptaq qajujnal, oj nak'tal chqawach rech qato'qib'.
45012006	Xa'k'ut jla', loq'laj sip chir k'o quk' jaljoj kiwach jla' chpa' jn loq'laj ritzil ranme' Qajwal Dios chir uyo'om chqe, wa re' jn tyoxlaj sip rech uq'axexik uyoloj Qajwal Dios, oksaqb'la' jn sipe' chpa' unimal kojb'al.
45012007	Wa re' jn tyoxlaj sip rech nimnik, chunimajb'la' ni'jchik. Wa re' jn loq'laj sip rech tyojnik, chutyojijb'la' ni'jchik.
45012008	Wa re' jn loq'laj sip rech uya'ik uchoq'ab' kanme' ni'jchik, chuya'b'la' uchoq'ab' kanme' ni'jchik, naq chir yo'om jn loq'laj sip che rech chir k'o kujach chke ni'jchik, chujacha'b'la' chke ni'jchik, pumul ruk't k'upil, naq chir yo'om jn loq'laj sip che rech ktaqan pikiwi' ni'jchik, taqnaqb'la', pumul ruk' nejel ranme', naq chir yo'om jn loq'laj sip che rech k'axk'ab' uk'u'x chke ni'jchik, tne' ni'je' kumajt chke, k'axk'ab'aqb'la' uk'u'x chke ni'jchik ruk' ki'kte'mal.
45012009	Chiloq'oj iwijil itzaq'at ruk' nejel iwanme', chiwitzlaj tzel, re' kixtarjaq chirij utzil xoq'je' chib'ana' utzil.
45012010	Chiloq'oj iwib' ruk' jn loq'b'al ib' chpa' kiloq'xik kib' alxik chirij tyo'jil, nim chiya'wa iwib' chiwach ruk' q'ajb'el ib'.
45012011	Chikojo' ichoq'ab' rech kib'ono chir kux rajwixik kb'anek, ruk't saq'oril. Chinimaj Qajwal Dios ruk' jn anme' najnaq che Loq'laj Santil.
45012012	Kixki'ktaq chirij jn ukub'ul k'u'x, xoq'je' chik'utu' jn kuyb'ul k'u'x chpam jn k'axlaj q'oxom, kub'lek kixch'awaq ruk' Qajwal Dios.
45012013	Chito' qaxlal chir k'o rajwixik chke, chiya' kiwarb'al naq chir k'yo'pen iwuk'.
45012014	Chitewchij naq chir kixkoqtaj, chitewchi'j miya' mixq'ab' pikiwi'.
45012015	Kixki'ktaq kuk' naq chir kiki'kitek, kixoq'aq kuk' naq chir kyoq'ek.
45012016	Iwenejel xa' janam kixchomnaq chiwach. Minimersaj iwib', xa'ne' chiwich'b'laj ni'j chir xa' kimatzketek, michomaj chir nejel iwet'am.
45012017	Wa k'o jnaq ub'onom k'ax chiw, miya' rijil uk'ixel che, chib'ana' utzil chikiwach kinejel wnaq.
45012018	Chib'ana' jnik' kixkon chub'anik rech kixjaqe'wa' pe jn loq'laj uxunem kuk' kinejel wnaq.
45012019	Loq'lajtaq wixlal mitzilij rijil uk'ixel che jnaq chir kub'an naq k'ax chiw, xa'ne' chiya' luwar che uk'a'nal Qajwal Dios, mpa' tz'ib'tal chpam tyox wuj: Wech En jn uya'ik rijil uk'ixel, En kintojow rech, xcha' Qajwal Dios.
45012020	Xa'ne', "wa akontre knumek ya' uwaj, wa kcheqej uchi' ya' rik'e'. Mpa' wa jri' ka'no, kab'an che re' chir kpe uk'ix."
45012021	Maya' awib' chir katch'ak rimal naq k'ax chir kb'an chaw, xa'ne' at ch'aka' jn k'ax r uk ' ut zil.
45013001	Rajwixik chir kinejel wnaq kiya' kib' ptaqek chke q'atb'altzij rech uwach lew, mpa' q'atb'altzij re' Qajwal Dios kub'annaq kech.
45013002	Xa'k'ut jla' naq kuwa'b'a' rib' chwach q'atb'altzij, kuk'le'laj kux kub'a'm rimal Qajwal Dios, ruk'ut naqpla' chir kik'lelnek kitzukuj jn nimlaj k'ax chikij pikitke'lam.
45013003	Mpa' q'atb'altzij ikub'amt ire' rechwa' kixb'ij naq chir kib'an utzil, xa'ne' kixb'ij ni'j wnaq chir kib'an k'ax. ¿Kawaj at chir kaxijt awib' che q'atb'altzij? B'na'b'la utzil ruk'ut q'atb'altzij kinimersajna aq'ij.
45013004	Mpa' re' ajnimnel rech Qajwal Dios rechwa' kub'an utzil chaw, pumul wa at, at ajb'anal k'ax, k'olaqb'la' uxib'al awib', mpa' jn q'atb'altzij xa'tloq' yo'om choq'ab' puq'ab' rechwa' kuya' k'ajse'b'al wach, mpa' re' ajnimnel rech Qajwal Dios, re' kuya' rijil uk'ixel che naq chir kib'an k'ax.
45013005	Rechi' chir rajwixik qaya' qib' ptaqek chke q'atb'altzij, xo'wta chir xa' rimal qaxij qib' che jn k'ajse'b'al wach, xa'ne' xoq'je' pe qanme' k'owa' chir qas jla' kb'anek.
45013006	Mpa' rimal ri', ix xoq'je' kib'an tojnem puq'ab' q'atb'altzij, mpa' ire' i'aj nimnel rech Qajwal Dios, rechwa' kib'an jn chake'.
45013007	Chitojo' kux ik'as. Wa re' jn tojnem puq'ab' q'atb'altzij, chitojob'la' itojnem. Wa re' naq q'ajb'alib' chwach naq wnaq, chiq'aja' iwib', xoq'je' wa re' uya'ik uq'ij naq wnaq, chiya' uq'ij.
45013008	Mib'an k'as ruk' jnaqaq, pumul k'o jn k'as chir qas utz qak'am uq'ab'il utojik, re'k'ut jn uloq'xik iwib' chiwach, mpa' naq chir kuloq'oj rijil utzq'at, ub'onom chpa' kub'ij upixab' Qajwal Dios.
45013009	Mpa' taqnik chir tz'ib'tal chpam tyox wuj: Mat makan chirij k'le'b'al, mat kamsenek, mat elq'enik, majuluj tzij, marij uchpa'kux awijil atz'aq'at. Nik'ij taqnike' xoq'je' nejel ni'jchik taqnik xa' jun kib'an ruk' jn taqnike': Loq'oj awijil atz'q'at chpa' uloq'xik awib' at ka'no.
45013010	Naq chir kuloq'oj rijil utz'aq'at k'ot k'ax kub'an che, rechi' chirwa kaloq'oj awijil atz'aqat tijen ka'no chir kux kub'ij pixab'.
45013011	Chib'ana' nejel rire', mpa' iwet'am chir kux che q'ij ojk'owa' chinime', xo'pen k'ut uq'ijal chinime' chir rajwixik kixwa'ljek mpa' kawulpa' chir ixwarnaq. Mpa' chinime' xqetlaq jn qasoltejem che jn k'ax rech uwach lew. Naqajchik k'owelaq chinime' chwach nab'e knaq re'chir xojkojnek.
45013012	Upam q'ab' tijen b'enaq, ruk'ut q'ij tijen qetlaq, rechi' chir qesajb'la' chpam qak'aslemal ni'j uchak qu'mal, re' qatzukuj usaqil Qajwal Dios xoq'je' qakojo' chiqi'j chpa' qab'an che qaq'u' rechwa' qato'qib' chwach tzeltaq uchak uwach lew.
45013013	Qojb'inaq chpam usaqil Qajwal Dios chpa' b'inem paq'ij. Ruk't ni'j nimaqtaq nimq'ij ch'il q'ab'rek, xoq'je' ruk't ni'j tzeltaq mak rech tyo'jil, xoq'je' ruk't ch'oj ch'il kontrenik.
45013014	Xa'ne' qakojo' uno'jb'al Qajwal Jesucristo chiqi'j chpa' qab'an che qaq'u', miya' luwar che ur iyb' al ity o'jil.
45014001	Chik'uluj jn ajkojnel chir tuqa'r ukojb'al, pumul rexta chir kichab' iwib' ruk' re' puwi' taq ino'jb'al.
45014002	Mpa' jun kub'ij chir loq' kutij nejel uwach che tib'lil, ruk'ut jnchik chir tuqa'r ukojb'al, xa' chaj kutijo.
45014003	Naq chir nejel kutijo mritzlaj jun chir xa' chaj kutijo, naq chir xa' chaj kutijo muyoq' jun chir nejel kutijo, mpa' june' ya' xk'ulux rimal Qajwal Dios.
45014004	¿Naq k'ut at, chir kaq'at tzij puwi' jn jaqlel ajnimnel rech jnchik wnaq? Chwach rajaw k'owa' wa jn ajnimnele' utz uchak ku'no, utztlewa', pumul jn ajnimnele' kunimajna rajaw mpa' Qajwal Dios k'o nimlaj choq'ab' ruk' rech kub'an che chir knimenna.
45014005	Mpa' jun krilo chir jn q'ij nimna ub'anik chwach jnchik q'ij, pumul jnchik xa' janam rilik nejel taq q'ij ku'no. Pumul iwuk' ix k'owa' ptaq ijujnal uch'ob'ik chir kux qas utz kichomaj.
45014006	Naq chir kub'an nim che jn q'ij chwach jnchik q'ij, jla' ku'no rechwa' kunimersaj uq'ij Qajwal Dios, ruk'ut jun chir xa' janam rilik nejel q'ij ku'no, jla' ku'no rech kunimersaj uq'ij Qajwal Dios, naq chir nejel kutijo, jla' ku'no rechwa' kunimersaj uq'ij Qajwal Dios, mpa' kutyoxij che, ruk'ut naq chir xa' chaj kutijo, jla' ku'no rechwa' kunimersaj uq'ij Qajwal Dios mpa' jn wnaqe' xoq'je' kutyoxij che.
45014007	Mpa' k'ot jnaq chqe oj, k'o uq'atb'altzij puwi' uk'aslemal putike'lam xoq'je' k'ot jnaq chqe oj k'o uq'atb'altzij puwi' ukamikal putike'lam.
45014008	Mpa' wa ojk'aslek, ojk'aslek rechwa' qanimaj Qajwal Dios xoq'je' wa qojkamek qanimersaj uq'ij Qajwal Dios ruk' qakamikal, rechi' wa ojk'aslek qojkam lewa' oj rech Qajwal Dios.
45014009	Mpa' Cristo xkamek, xoq'je' xk'astaj chikixo'l kamnaqib' jumulchik, rechwa' chir re' kajaw kinejel naq chir ikamnaq chik xoq'je' kajaw kinejel naq chir ik'aslek.
45014010	Pumul at, ¿kux rech kayoq' awixlal? Xoq'je' at, ¿kux rech kawitzlaj awixlal? Mpa' qanejel qoj q'atenna chwach Qajwal Dios rechwa' kuq'at tzij pqawi'.
45014011	Mpa' tz'ib'tal chpam tyox wuj: "Kub'ij Qajwal Dios, Enk'asel En, chir chinwach, kixuke'na nejel wnaq, xoq'je' nejel wnaq kib'ijna chir En, En Dios."
45014012	Xa'k'ut jla' chir qanejel oj pqajujnal qab'ijna chwach Qajwal Dios chir kux qab'onom chpam qak'aslemal.
45014013	Rechi' chir mqaq'at chik tzij chqawach, xa'ne' qakojo' qachoq'ab' chir cha't qamal oj jnchik qaxlal chirij Qajwal Jesucristo kuxutuj knaq Qajwal Dios, xoq'je' ch'at rimal chir kux qa'no k'e qach'ikmij ni'jchik chpam mak.
45014014	Sub'laj wet'am en, xoq'je' kub'ul enk'u'x chirij Qajwal Jesús chir k'ot naq tib'lil tz'il. Pumul wa k'o jnaq kuchomaj chir k'onaq tib'lil tz'il, tz'il enk'ute' chwach re'.
45014015	Mpa' wa xa' rimal jn tib'lil chir k'o chu' amexe kakoj pe b'is ranme' awixlal, ak'aslemal janam te'chik b'enaq chpa' jn loq'b'al k'u'x. Cha't rimal jn tib'lil kachupsaj ukojb'al awixlal, chir rimal re' xkam Cristo.
45014016	Mib'amb'la' jri' che iwixlal rechwa' kiya't luwar chke wnaq chir kiyoq' jn utzil chir k'o chixo'l.
45014017	Mpa' jn nimlaj uq'atb'altzij Qajwal Dios je q'aljen pe qanme' je't q'aljen ruk' chir kux qatijo xoq'je' je't q'aljen ruk' chir kux qaqumuj xa'ne' re' je q'aljen ruk' chir kux suk' chwach Qajwal Dios, xoq'je' q'aljen ruk' jn uxunem rech anme' chqawach xoq'je' q'aljen ruk' jn qaki'kte'mal chir Loq'laj Santil kuya' pe qanme'.
45014018	Mpa' naq chir jri' nimnek kub'an chwach Cristo k'amer chwach Qajwal Dios, xoq'je' qaj chikiwach wnaq.
45014019	Rechi' chir qoj tarjaq chirij chir kux kya'w rech jn uxunem rech anme' chqawach, xoq'je' qoj tarjaq chirij chir kux kya'w rech jn ya'b'al choq'ab' chqawach.
45014020	Rimalt tib'lil kat'ub'klij uchak Qajwal Dios pranme' naq ajkojnel chir tuqa'r ukojb'al. Nejel chpa'kux qatzij chir isaq rech kitijek, pumul utzta chir kab'an che naq wnaq kuxutuj knaq Qajwal Dios xa' rimal jn atib'lil.
45014021	Utzna chir ktijt ti'j, xoq'je' ktijt vino, xoq'je' ktijt jnaqchik tib'lil chirwa kub'an che jnchik ajkojnel kuxutuj knaq Qajwal Dios.
45014022	Wa at k'o akojb'al chir qas suk' kattijen chub'anik chwach Qajwal Dios, rajwixikta chir kab'ij chke ni'jchik rechwa' kib'an kech ire'. Sub'laj k'otchik k'owa' rech naq ajkojnel chir kuna' pranme' chir nejel chir kux tijen ku'no, qas utz chwach Qajwal Dios.
45014023	Pumul naq chir kyeb' (2) k'owa' ranme' chirij chir kux kutijo, qaj pk'ax, mpa' ruk't kojb'al kutijwa'. Mpa' mak chir kux kb'anek, chirwa kb'a nt ruk' kojb'al.
45015001	Rechi', oj, chir oj kow che qakojb'al rajwixik qach'ija' kituqa'ril qaxlal chirij Qajwal Jesucristo chir ituqa'r che kikojb'al. Usta chir xo'w qa'no chir kux qaj chqawach oj, rajwixik qab'ana' chir kux qaj chikiwach ire'.
45015002	Ptaq qajujnal qab'ana' chir kux qaj chikiwach qajil qatz'aq'at chir kux utz, rechwa' qaya' kichoq'ab' ire'.
45015003	Mpa' xoq'je' Cristo xo'wt xu'no chir kux xqaj chwach re', xa'ne' xu'no chpa' tz'ib'tal knaq chpam tyox wuj: "Chwij en xqajwa' kiyoq'b'al wnaq chir xatkiyoq'o."
45015004	Mpa' nejel chir stz'ib'ax knaq jertzij chpam tyox wuj, stz'ib'ax knaq rech tyojb'al qech, rechwa' chir xa' rimal jn kuyb'ul k'u'x xoq'je' rimal jn jorob'seb'al anme' chir kuya' tyox wuj chqe, k'o jn ukub'ul k'u'x ptaq qanme'.
45015005	Pumul Qajwal Dios chir rajaw jn kuyb'ul k'u'x xoq'je' rajaw jn jorob'seb'al anme', kuya' chiw ix chir xa' jun kib'an che iwanme' jla' chpa' qatyojxik xub'an Cristo Jesús,
45015006	rechwa' chir xa' janam iwach iwenejel xoq'je' xa' jun ich'ab'al kinimersaj uq'ij Qajwal Dios chir uqaw Qajwal Jesucristo.
45015007	Rechi', chir chik'ma'b'la' iwib' chiwach, jla' chpa' Cristo chir xjuk'omo, rechwa' chir xa' iwumal ix kya' unimal uq'ij Qajwal Dios.
45015008	Mpa' en kimb'ij chiw chir Cristo xk'unek, xub'an ajnimnel qech oj aj Israel chir kiqab'an circuncidar qalk'wa'l, rechwa' kuq'aljansaj chir Qajwal Dios kub'ono chpa' xub'ij, xoq'je' rechwa' k'un ub'ana' chir kux xijit knaq chke qachuch qaqaw jertaq tzij,
45015009	xoq'je' rechwa' chir wnaq chir it Rilk'wa'l Israel kinimersaj uq'ij Qajwal Dios xa' rimal uk'axk'ab'al uk'u'x, tne' kumajt chke ire', chpa' tz'ib'tal chpam tyox wuj: "Rimal k'ut ri' chir kinnimersajna aq'ij chikixo'l wnaq chir it Rilk'wa'l Israel, xoq'je' kimb'ixajna ab'i'."
45015010	Xoq'je' kub'ij che jnchik praj che tyox wuj: "Ix wnaq chir ixt Rilk'wa'l Israel kixki'ktaq ruk' utilimit Qajwal Dios."
45015011	Kub'ij k'ut jumulchik: "Ix wnaq chir ixt aj tilimit Israel chinimersaj uq'ij Qaqjaw, xoq'je' ix nejel tilimit sub'laj nim chiya'wa ub'i' Qajwal Dios."
45015012	Kub'ij jumulchik Isaías chpam tyox wuj: "Ktuxunna ra' Isaí, Jun chir ktaqenna pikiwi' wnaq chir it Rilk'wa'l Israel, ruk'ut ire' kiyi'ejna re'chir kub'anna chir kux xijit knaq."
45015013	Ruk'ut Qajwal Dios chir kuya' jn ukub'ul k'u'x kxunajsaj che ki'kte'mal xoq'je' che jn uxunem rech anme' chirij ikojb'al che re', rechwa' k'nimer jn ukub'ul ik'u'x rimal loq'laj ukownem Loq'laj Usantil.
45015014	Pumul en sub'laj wet'am ix wixlal, chir ix, ix najnaq che jn utzlaj anme', ix najnaq che nejel etamb'al, chir kixkowan chutyojxik iwib' chiwach.
45015015	Pumul, k'o jujuntaq yoloj chir entz'ib'am chpam jn wuje' chir ximb'an anme' chutz'ib'xik rechwa' kinnataj chiw. Xa' rimal jn loq'laj ritzil ranme' Qajwal Dios chir uyo'om chwe,
45015016	rechwa' kimb'an rajchak Cristo Jesús chikixo'l wnaq chir it Rilk'wa'l Israel, rech ub'ixik jn k'ak' yoloj rech Qajwal Dios chke ire', rechwa' k'amer kik'aslemal wnaq chir it Rilk'wa'l Israel chwach Qajwal Dios chpa' jn sip, chir b'onomchik tyox che rimal Loq'laj Santil.
45015017	Rechi' chir k'o uxlaj chir kinnimersaj qe'n wib' pub'i' Cristo Jesús, chirij ennimnik chwach Qajwal Dios.
45015018	Mpa' xo'w kimb'an anme' chuyolik jn chak chpa' xnukojwa' Cristo, rechwa' chir wnaq chir it Rilk'wa'l Israel kiya' kib' ptaqek che Qajwal Dios. Kinyolk'ut chir kux ub'onom ruk' enyoloj, xoq'je' chir kux ub'onom ruk' enchak,
45015019	xoq'je' kinyol nimaqtaq k'utumb'al ch'il nimaqtaq mayjab'al chir ub'onom Cristo chpam enchak, rimal ukownem Loq'laj Usantil Qajwal Dios. Xak'ut jla' je' xinmajlaq Jerusalén suk'te' ptaq ujuyb'al Iliria xintz'aq'atsaj k'ut ub'ixik jn k'ak' yoloj rech Qajwal Jesucristo.
45015020	Xa'k'ut jla' xinkoj enchoq'ab' chub'ixik jn k'ak' yoloj rech Qajwal Jesucristo ptaq luwar chpa' yo'omtewa' ub'ixik Cristo, rechwa' chir kinwa'lsajt enchak puwi' uchak jnchik ajnimnel rech Qajwal Dios,
45015021	xa'ne' jla' chpa' tz'ib'tal chpam tyox wuj chirij Cristo: "Nik'ij chir yo'omt ub'ixik chke, k'itmajna naq Re', xoq'je' naq chir kito'omt chirij Cristo, kich'ob'na naq Re'."
45015022	Rimal k'ut jn ub'ixik jn k'ak' yoloj che ni'j luware', k'iy rajlab'al q'atix emb'ej rech b'enem iwuk'.
45015023	Pumul chinime' xtz'aqat enchak chpam ni'j tilimit chpa' enchakanaqwa', xoq'je' sub'laj jer enriyim b'enem iwuk'.
45015024	Re'chir kimb'e España, kxok wila', mpa' kwaj en kwil iwach re'chir kinq'atnek, qojki'na chirilik qawach. Kwaj en knito'o chir kux rajwixik che emb'ej.
45015025	Pumul chinime' kimb'e Jerusalén chkinimxik tyoxlajtaq ajkojnel.
45015026	Mpa' qaxlal rech ujuyb'al Macedonia ch'il rech ujuyb'al Acaya xkichomaj umolik jn to'b'al kech tyoxtaq qaxlal chir imub'a' ik'o Jerusalén.
45015027	Mpa' utz xel chikiwach ire' umolik jn to'b'ale', tne' qatzij chir ire' i'ajk'as kuk' ajkojnel chir i'aj Israel. Mpa' wa wnaq chir it Rilk'wa'l Israel, ire' jun xkechb'ej jn te'wchi'b'al pe kanme', xoq'je' kumojo chir kitzalij rijil uk'ixel jn sip rech santil chke qaxlal aj Israel ruk' chpa'kux rech uwach lew.
45015028	Re'chir kb'antaj ri', xoq'je' re'chir kjaxta chke ajkojnel chir i'aj Israel jn to'b'ale', kinq'aten iwuk' re'chir kimb'e España,
45015029	wet'am k'ut, re'chir kno'pen iwuk', kpena jn nimlaj utewchib'al jn k'ak' yoloj rech Cristo pqawi'.
45015030	Pumul kinta' jn toq'ob' chiw qaxlal rimal Qajwal Jesucristo, xoq'je' rimal jn loq'b'al k'u'x chir kuya' Loq'laj Santil, chir knito' ruk' ich'awem che Qajwal Dios pinwi',
45015031	rechwa' kinqajt pe kiq'ab' chijab' chir ik'o pujuyb'al Judea chir kikojent che jn k'ak' yoloj chir xuk'amlaq Jesucristo, xoq'je' chir qaxlal chir ik'o Jerusalén kik'am jn to'b'al chir enk'omomb'ik chke,
45015032	rechwa' chir ruk' ki'kte'mal kno'pen iwuk' rimal rajwerem Qajwal Dios xoq'je' rechwa' ku'xen enkuerp xoq'je' ku'xen wanme' iwuk'.
45015033	Re'k'ut Qajwal Dios chir kuya' jn uxunem rech anme' kije' iw uk ' iwenejel. B'antajaq b'la'.
45016001	Kinchilb'ej chiw jn qaxlal xaq chir Febe ub'i', diaconisa rech jun ch'ob' ajkojnel chir ik'o pe tilimit Cencrea.
45016002	Kinta' jn toq'ob' chiw chir chik'uluj pub'i' Qajwal Jesús. Chik'luj chpa' qas rajwixik kib'an tyox lajtaq ajkojnel chirij Jesucristo, xoq'je' chito' che urajwixik rimal chir re' ik'iy qaxlal i'uto'om, xoq'je' en, en uto'om.
45016003	Chiya' ritzil kiwach Priscila ch'il richijil chir Aquila ub'i' chir qach'il qib' chunimxik Cristo Jesús.
45016004	Ire' k'ut chir xa' qe'nchik kraj xkiya'kib' pe kamikal xa' wumal en, chke' ire' k'ut kintyoxij, xo'wt en, xoq'je' nejel ch'ob' che ajkojnel chir it aj Israel.
45016005	Xoq'je' chiya' ritzil kiwach jn ch'ob' che ajkojnel chir kiraqkib' chkichoj ire', ya' ritzil uwach Epeneto, chir loq' kwilo, re'k'ut nab'e ajkojnel chirij Cristo chir ik'o pujuyb'al Asia.
45016006	Chiya' xoq'je' ritzil uwach María, re'k'ut chir sub'laj chakannaq rimal uto'ik ikojb'al ix.
45016007	Chiya' ritzil kiwach Andrónico ch'il Junias chir iwixlal en chirij qati't qamam xoq'je' iwich'il xojkije' pche', ire'k'ut chir iloq' chikixo'l Apóstoles, xoq'je' inab'e chinwach chritmaxik uwach Cristo.
45016008	Chiya' ritzil uwach Amplias, re'k'ut chir loq' kwilo pub'i' Qajwal Jesús.
45016009	Chiya' ritzil kiwach Urbano qach'il ajchak chirij Cristo ch'il Estaquis chir loq' kwilo.
45016010	Chiya' ritzil uwach Apeles re'k'ut chir uk'utum chir qatzij kojonnaq chirij Cristo, ch'il jnik'pla' ik'o prichoj Aristóbulo.
45016011	Chiya' ritzil uwach Herodión wixlal chirij qati't qamam. Chiya' ritzil kiwach jnik'pla' chir ik'o prichoj Narciso, ire'k'ut chir ikojennaq chirij Qajwal Jesús.
45016012	Chiya' ritzil kiwach Trifena, ch'il Trifosa, chir sub'laj kichakan pub'i' Qajwal Jesús. Xoq'je' chiya' ritzil uwach Pérsida chir loq' kwilo, re' xoq'je' sub'laj chakannaq pub'i' Qajwal Jesús.
45016013	Chiya' ritzil uwach Rufo, re'k'ut chir cho'om rimal Qajwal Jesús ch'il uchuch re'k'ut chir ub'onom ral chwe en.
45016014	Chiya' ritzil kiwach Asíncrito, ch'il Flegonte, ch'il Hermes, ch'il Patrobas, ch'il Hermas ch'il qaxlal chir ik'o kuk'.
45016015	Chiya' ritzil kiwach Filólogo, ch'il Julia, ch'il Nereo, ch'il rinab', xoq'je' Olimpas, ch'il kinejel tyox taq ajkojnel chir ik'o kuk' ire'.
45016016	Chiya' ritzil iwach chiwach, xoq'je' chik'utu' chiwach chir qatzij kiloq'oj iwib'. Kitaqb'ik ritzil iwach kinejel ch'ob' che ajkojnel chirij Cristo.
45016017	Ix wixlal kinta' jn toq'ob' chiw chir chichijij iwib' xoq'je' chitoso' iwib' chke ni'j chir kijach kiwach ajkojnel xoq'je' kik'ut jnchik tyojnem chir janamta chpa' jn tyojnem chir ix xiwet'maj,
45016018	mpa' wnaq chir jla' kib'anik kinimajt Qajwal Jesucristo, xa'ne' ire' re' kinimaj uriyb'al kityo'jil xoq'je' ruk' ch'uch'uj lajtaq yoloj ch'il jo'sb'altaq tzij, kisach kino'jb'al naq chir kikont chuk'exik yoloj chir kito'o.
45016019	Mpa' kinejel ket'am chir ix kiya' iwib' ptaqek, rechi' chir kinki'ket iwumal ix, pumul kwaj en chir ix chib'ana' sik'aj che ino'jb'al chub'anik utzil, pumul k'ot ino'oj chub'anik k'ax.
45016020	Ruk'ut Qajwal Dios chir kuya' jn uxunem rech anme' pa'nimk'ut kresaj uchoq'ab' jn tzel rechwa' chir kuya' jn tzel xe' iwuqan. Re'k'ut jn loq'laj ritzil ranme' Qajwal Jesucristo kije' iwuk'.
45016021	Kuya' ritzil iwach Timoteo ajto'l wech, xoq'je' Lucio, ch'il Jasón, ch'il Sosípater chir iwixlal chirij qati't qamam.
45016022	En Tercio, chir xintz'ib'aj jn wuje' chiw, kinya' ritzil iwach pub'i' Qajwal Jesús.
45016023	Kuya' ritzil iwach Gayo re'k'ut chir uyo'om enwarb'al chirchoj, xoq'je' uyo'om kichoj nejel jn ch'ob' che ajkojnel, xoq'je' kuya' ritzil iwach Erasto chir ajkolel pwaq rech tilimit, xoq'je' kuya' ritzil iwach qaxlal Cuarto.
45016024	Re'tb'la' jn loq'laj ritzil ranme' Qajwal Jesucristo kije' iwuk' iwenejel. B'antajaq b'la'.
45016025	Qanimersaj uq'ij Qajwal Dios re'k'ut chir kowan chukub'a'xik iwanme', jla' chpa' jn k'ak' yoloj rech Qajwal Jesucristo chir kinya' ub'ixik xoq'je' jla' chpa' jn uyolik Jesucristo. Ri' xa' janam uwach chpa' jn q'alsenem chir ub'onom Qajwal Dios rech rajwerem chir owtel knaq, re'k'ut chir owam knaq xe'taq kmajtajlaq uwach lew.
45016026	Pumul xq'aljenses chinime'. Xoq'je' xa' rimal kux kitz'ib'am knaq ajq'axal uyoloj Dios. Jla' chpa' utaqnik Dios chir k'o uk'aslemal chb'e q'ij chb'e saq, xya' ub'ixik, rechwa' chir nejel wnaq rech uwach lew k'it'maj uwach xoq'je' kikojen chirij Cristo xoq'je' kiya' kib' ptaqek che.
45016027	Che jun che Dios re'k'ut chir k'o loq'laj retamb'al, che Re' kya' jn unimal q'ij, rimal Jesucristo chb'e q'ij chb'e saq. B'antajaq b'la'.
46001001	En Pablo, en sik'im chpa' rajwerem Qajwal Dios rech knok che Apóstol rech Cristo Jesús. K'o qaxlal Sóstenes wuk',
46001002	kintz'ib'aj jn wuje' chke jun ch'ob' che ajkojnel chir ixk'o pe tilimit Corinto, ix chir xixcha' chirij Cristo Jesús. Ix chir b'onomchik tyox che ik'aslemal kuk' nejel chir ik'o che nejel tilimit chir kich'a'w ruk' Qajwal Jesucristo, Kajwal ire' xoq'je' oj.
46001003	Kinriyij en chiw jn loq'laj ritzil anme' ch'il jn uxunem rech anme' chir kpe ruk' Qajwal Dios xoq'je' kpe ruk' Qajwal Jesucristo.
46001004	Kub'lek kintyoxij che en Dios piwi' ix, rimal jn loq'laj ritzil ranme' Qajwal Dios chir xya' chiw ix chir ixkojennaq chirij Cristo Jesús.
46001005	Mpa' che nejel nim xya' chiw ix chirij Cristo Jesús, nejel etamb'al xoq'je' che uyolik jn etamb'ale'.
46001006	Jla' xkub'a'x ub'ixik jn k'ak' yoloj chir kch'a'w chirij Cristo Jesús chir qayo'om chiw.
46001007	Tla'k'ut q'alaj chir k'otchik naq sip chir kuya' Loq'laj Usantil Qajwal Dios kraj chiw, re'chir iwiyi'em jn q'ij chir k'utun Qajwal Jesucristo.
46001008	Rek'ut Qajwal Dios chir kujaqb'a' ikojb'al suk'te' che uk'isb'al, rechwa' chir k'ot naq mak kraqtaj chiwij re'chir ktzalajlaq Qajwal Jesucristo.
46001009	Qajwal Dios, chir kub'lek kub'ono chir kux ujitom, re'k'ut chir sik'en iwech rechwa' kib'an xa' jun ruk' Uk'ijol, Re'k'ut Qajwal Jesucristo.
46001010	Rechi' ix qaxlal, pub'i' Qajwal Jesucristo kinta' jn toq'ob' chiw, chir xa' janam chib'ij, mat' k'o jn jachb'al ib' chixo'l, xa'ne' qatzij chir ijunum iwib' ruk' jun che chomb'al xoq'je' jun che uriyb'al iwanme'.
46001011	Jri' kimb'ij chiw ix wixlal mpa' xb'i'x chwe kimal naq chir ik'o chirchoj Cloé chir k'o jn chapb'al ib' chixo'l.
46001012	Re' ri' chir kwaj kimb'ij chiw, chir ix ptaq ijujnal kib'ij: "En, en ajtarnel rech Pablo," jnchik kub'ij: "En, en ajtarnel rech Apolos," jnchik kub'ij: "En, en ajtarnel rech Pedro," jnchik kub'ij: "En, en ajtarnel rech Cristo."
46001013	¿Wa jachtal k'ut uwach Cristo? ¿Wa re' k'ut Pablo xrip chwach cruz rimal imak? ¿Pub'i' lewa' Pablo xqaseswa' ija'?
46001014	Kintyoxij che Qajwal Dios chir k'ot jnaqaq chiw ix xinqasaj uja', xo'w Crispo ch'il Gayo,
46001015	rechwa' k'ot jnaq kub'ij chir pimb'i' en xqaseswa' uja'.
46001016	Xoq'je' xinqasaj kija' naq chir ik'o prichoj Estéfanas, pumul k'untechik pink'u'x chirwa k'o jnaqaq chik enqasam uja'.
46001017	Mpa' Cristo xnutaq ta'laq chuqasesik ja', xa'ne' xnutaqlaq chub'ixik jn k'ak' uyoloj, ruk't nimaqtaq yoloj rech nimaqtaq nojb'al, mpa' kwajt en qases uq'ij ukamikal Cristo chwach cruz.
46001018	Uyolik ucruz Cristo chke ni'j chir kib'ej pkax, ri' xa' moxrik, pumul chke ni'j chir kisoltaj che jn kamikal rech chb'e q'ij chb'e saq, qab'ij chir chqe oj, ucruz Cristo re' loq'laj kownem rech Qajwal Dios.
46001019	Mpa' tz'ib'tal pnaq tyox wuj: Kimb'anna chir kya' pnaq jla' ni'j nimaqtaq nojb'al kech wnaq chir sub'laj kino'jb'al, xoq'je' kwesajna uq'ij ketamb'al wnaq chir sub'laj ketamb'al.
46001020	Naq chir k'o nimaqtaq uno'jb'al uwach lew kuk' xoq'je' ajtyojnel chirij pixab' chir xutz'ib'aj Moisés, ch'il naq chir kuk'ul kik'u'x chrit'maxik nimaqtaq uchomb'al uwach lew, ¿kuxk'ut xub'an nimaqtaq kichomb'al ire'? Qajwal Dios xuk'utu' chir xa' mes.
46001021	Mpa' Qajwal Dios ruk' nimlaj uno'jb'al, xub'an chke wnaq rech uwach lew chir ruk't jn nimlaj kino'jb'al ire' kit'majwa' uwach. Pumul xqaj chwach Qajwal Dios kisolik ajkojnel che jn kamikal rech chb'e q'ij chb'e saq ruk' jn ub'ixik jn k'ak' yoloj chir xa' moxrem chikiwach ni'jchik.
46001022	Mpa' enwnaq israelita, k'utumb'al kita' ire', ruk'ut wnaq chir it israelita, re' kitzukuj nimaqtaq nojb'al rech uwach lew.
46001023	Pumul qe'oj qaq'axaj ub'ixik Cristo chir xrip chwach cruz. Rimal ub'ixik ri', wnaq israelita kixutuj knaq Qajwal Dios, ruk'ut wnaq chir it aj Israel, xa' moxrik chikiwach chir kux tijen qaya' ub'ixik.
46001024	Pumul chke naq chir isik'im rimal Qajwal Dios, wnaq israelita chpa' wnaq chir it israelita, Cristo Re' loq'laj kownem, xoq'je' nimlaj nojb'al rech Qajwal Dios.
46001025	Mpa' jn utakil Dios Re' sub'laj nimlaj no'jb'alna chikiwach chijab', xoq'je' utuqa'ril Dios re' sub'lajna uchoq'ab' chikiwach chijab'.
46001026	Ix qaxlal, chiwla'much, ix nab'e knaq k'ot ib'anik re'chir Qajwal Dios xixusik'ij, mpa' ixt k'iy chir k'o nimaqtaq uno'jb'al uwach lew iwuk', xoq'je' ixt k'iy chir k'o nimlaj choq'ab' piq'ab', xoq'je' ixt k'iy chir k'o ib'anik,
46001027	xa'ne' Qajwal Dios xixucha' ix chir k'ot nimlaj nojb'al iwuk' rechwa' kuya' kik'ix naq chir k'o nimaqtaq nojb'al kuk', xoq'je' xixucha' ix chir k'ot choq'ab' piq'ab' rechwa' kuya' kik'ix naq chir sub'laj kichoq'ab',
46001028	xoq'je' xixucha' ix chir k'ot ib'anik, xoq'je' xixucha' ix chir etzlam iwach, xoq'je' xixucha' ix chir nimt ib'anik rechwa' kuya' kik'ix naq chir nim kib'anik.
46001029	Rechwa' chir k'ot naq wnaq kunimersaj rib' chwach Qajwal Dios.
46001030	Pumul maltyox che Qajwal Dios chir rimal Re' ix xa' junchik ib'onom ruk' Cristo Jesús, ruk' Re' xqaraqwa' jn loq'laj nojb'al chir petnaq ruk' Qajwal Dios rech qato'ik. Ri' kub'ij chir Qajwal Dios kusuk'b'a' qak'aslemal, xoq'je' kub'an tyox che qak'aslemal, xoq'je' kutzqapsaj qak'aslemal chir nab'e ximtel puq'ab' tzel,
46001031	rechwa' kb'antejek jla' chpa' tz'ib'tal chpam tyox wuj: "Naq kunimersaj rib', unimersajb'la' rib' chirij chir kux ub'onom Qaqjaw."
46002001	Rechi' ix wixlal re'chir xno'pen iwuk' chub'ixik uyoloj Qajwal Dios chiw, xno'pent ruk' nimaqtaq yoloj xoq'je' ruk't nimaqtaq uno'jb'al uwach lew.
46002002	Mpa' re'chir xinkije' chixo'l, nejel enchomnik xinya' xo'w chirij Jesucristo ch'il chirij ukamikal chwach cruz.
46002003	Re'chir xinkije' chixo'l, xinna tuqa'ril, xoq'je' sub'laj xinna nab'alib' ch'il b'irb'i'tnem,
46002004	re'chir xixinch'ab'ej xoq'je' re'chir xinq'axaj ub'ixik jn k'ak' yoloj chiw, xinkojt ni'j yoloj rech okse'b'al k'u'x rech nimaqtaq uno'jb'al uwach lew, xa'ne' Re' Loq'laj Santil ch'il loq'laj ukownem Qajwal Dios xichakan piwanme',
46002005	rechwa' chir ikojb'al je't kub'e' chirij nimaqtaq uno'jb'al uwach lew xa'ne' je' kub'e' chirij jn loq'laj ukownem Qajwal Dios.
46002006	Pumul oj qayol nimaqtaq nojb'al kuk' naq chir kowchik kikojb'al, pumul re't jn nimlaj nojb'al kech wnaq rech uwach lew xoq'je' kext nimaqtaq ajtaqnel rech uwach lew chir ire' suk' kub'lek k'is kiq'atb'altzij.
46002007	Xa'ne' oj qojyolow chirij jn loq'laj uno'jb'al Qajwal Dios chir owtelknaq, re'k'ut jn loq'laj no'jb'ale' chir owam knaq xoq'je' xchomex knaq rimal Qajwal Dios sub'laj jertaq tzij rech unimal qaq'ij,
46002008	re'k'ut jn nimlaj no'jb'ale', k'ot jun chke nimaqtaq ajtaqnel rech uwach lew xrit'maj, mpa' cha't xkit'maj, kiya'b'alo chwach cruz Qaqjaw chir k'o unimal uq'ij.
46002009	Pumul chpa' tz'ib'tal knaq chpam tyox wuj: "Chir kux ilomtaj xoq'je' chir kux to'omta xoq'je' chir kux oknaqt pe kanme' wnaq, re' la' chir ub'onom ukiji'k Qajwal Dios kech naqpla' chir kiloq'oj Re'."
46002010	Pumul Qajwal Dios xuq'aljansaj chqawach rimal Loq'laj Usantil, mpa' Loq'laj Usantil nejel ret'am, xo'wt ri', xoq'je' ret'am chir kux k'o pranme' Qajwal Dios.
46002011	Mpa' ¿naq che wnaq ret'am chir kux k'o pranme' jnchik wnaq, xa'ne' xo'w usantil naq wnaq ret'am? Jla' xoq'je', chir kux k'o pranme' Qajwal Dios k'ot jnaq ret'am, xo'w Loq'laj Usantil Qajwal Dios ret'am.
46002012	Ruk'ut oj re't uchomb'al uwach lew yo'om chqe, xa'ne' re' Loq'laj Santil chir petnaq ruk' Qajwal Dios yo'om chqe rech qet'majwa' chir kux uyo'om Qajwal Dios chqe.
46002013	Pumul re'chir qaya' ub'ixik nejel chir kux uyo'om chqe, ruk't nimaqtaq uno'jb'al uwach lew qaya'wa' ub'ixik, xa'ne' ruk' yoloj chir kuk'ut Loq'laj Usantil Qajwal Dios, rechwa' chir yoloj chir petnaq ruk' Re', k'am kimal naq chir k'omom kib'ej rimal Re'.
46002014	Pumul naq wnaq chir k'ot Loq'laj Usantil Qajwal Dios pranme', kuk'amt pranme' chir kux petnaq ruk' Loq'laj Santil, mpa' chwach re' xa' moxrem, kowant chuch'ob'ik, mpa' ri' ruk' uto'nem Loq'laj Santil kch'ob'wa'.
46002015	Pumul jun chir k'o Loq'laj Santil ruk', nejel kownek kusaqij, pumul re' k'ot jnaq kowan chusaqxik kux k'o pranme'.
46002016	Mpa' ¿naq ret'am uchomnik Qajwal Dios? ¿Naq kuya' uno'oj Qajwal Dios? Pumul oj qojchomnik chpa' kchoman Cristo.
46003001	Xa'k'ut jla', ix qaxlal, chir en xinkont chich'ab'xik chpa' kich'ab'xik wnaq chir k'omom kib'ej rimal Loq'laj Santil, xa'ne' xixinch'ab'ej chpa' wnaq chir k'omom kib'ej rimal kiriyb'al ire', chpa' taq ne' chirij Cristo
46003002	chir xa' tu' kitijo, rechi' xinya't kowlaj tib'lil chiw mpa' kixkont chutijik, xoq'je' chinime' kixkontena chuch'ob'ik tyojnem chir qaya' oj, janam ib'anik chpa' taq ne'.
46003003	Mpa' ix k'omomna ib'ej rimal iriyb'al. Mpa' ik'ona ajkojnel chixo'l chir kirij ire' cha't chke ire' xya'wa' chir kux xuya' Qajwal Dios chke ni'jchik, xoq'je' k'ona chapb'al ib' chixo'l. Tla' q'alaj chir ix re' iriyb'al k'amawnaq ib'ej. Xoq'je', q'alaj chir ik'aslemal xa' janam chpa' kik'aslemal wnaq chir ikojennaqta.
46003004	Mpa' rechi' jun kub'ij: "En, en ajtarnel rech Pablo." Jnchik kub'ij: "En, en ajtarnel rech Apolos." ¿Q'alaj tuk'ut chir re' iriyb'al k'amawnaq ib'ej?
46003005	Rechi' ¿naq k'ut Pablo xoq'je' naq Apolos? Oj, xa' oj ajnimnel rech Cristo chir qamal oj, ix xixkojen che Qajwal Dios, ptaq qajujnal xqab'an qachak chpa' xuya' Qaqjaw chqe.
46003006	En xintik uyoloj Qajwal Dios piwanme' chpa' utikik naq eja' pu'lew, re' Apolos xja'n rech, pumul Re' Qajwal Dios xuya' k'iyseb'al rech.
46003007	Rechi' chir k'ot ub'anik jun chir kutiko, xoq'je' k'ot ub'anik jun chir kja'nek. Re' qas Qajwal Dios k'o ub'anik mpa' Re' kuk'iysaj kux xtikek.
46003008	En Pablo chir en chpa' jn ajtiko'nel ch'il Apolos chir chpa' jn aj ja'nel, oj xa' janam oj ajchak rech Qajwal Dios, tne' kya' qajil ptaq qajujnal jla' chpa' qachak xqa'no.
46003009	Mpa' oj, oj ajtarnel rech Qajwal Jesucristo, oj ajto'nel puchak, ruk'ut ix, xoq'je' ix rech re', ix chpa' utikomb'al, xoq'je' ix chpa' naq jaj chir te' tijen kyakek.
46003010	En, rimal loq'laj ritzil ranme' Qajwal Dios chir xuya' chwe, xub'an chwe chpa' jn ajk'amal kib'ej ajyakal jaj, chir chixo'l ix, xinkub'a' jn tz'aq' chir puwi' re' tijen kjaqb'a'x utilimit Qajwal Dios, chpa' naq jaj chir kjaqb'a'x puwi' tz'aq'. Jnchik kchakan puwi' jn tz'aqe', pumul ptaq kijujnal kila'b'la' kux ub'anik kib'an che kichak.
46003011	Mpa' k'ot jnaq kownek kukub'a' jnchik tz'aq' rech kub'ulb'al, xo'w jun chir ixkub'amchik puwi', jn tz'aqe' Re' Jesucristo.
46003012	Pumul wa puwi' jn tz'aqe', jun kumaj utz'aqik ruk' utzlajtaq chakamb'al chpa' q'an pwaq, chpa' saq pwaq, chpa' b'aj chir kipoqpetek, kukoj lewa' chakamb'al chir qast utz chpa' che', chpa' k'im, chpa' petz'am,
46003013	k'uten k'utna che jn uk'isb'al q'ij kux che chakamb'al xkikoj ptaq kijujnal, mpa' re' q'a' kuq'aljansaj, ruk'ut kichak ptaq kijujnal, xa' kuxpla' che chak, re' q'a' kupajna.
46003014	Wa uchak naq wnaq chir xub'an chu' jn tz'aqe' kajaqe' chu' raqan, kya'na rijil uk'ixel che;
46003015	pumul wa uchak naq wnaq k'at paq'a', tla' k'iswa' uwach uchak, ruk'ut re' kto'tajna chpa' jnaqaq chir q'aten paq'a'.
46003016	Ix ajkojnel, ¿wa iwet'am tuk'ut? ¿chir ix, ix loq'laj richoj Qajwal Dios, xoq'je' chir Loq'laj Usantil Re' jaqal chixo'l?
46003017	Wa k'o jnaq kujap iwach ix, chir ix loq'laj richoj Qajwal Dios, xoq'je' re' kajapna uwach rimal Qajwal Dios, mpa' loq'laj richoj Qajwal Dios tastel che Re', mpa' xo'w Re' rajaw.
46003018	Mat' k'o jnaq kujo'saj rib' prechwa', wa k'o jnaq chixo'l kukojrib' chir k'o nimaqtaj uno'jb'al uwach lew ruk', chub'ana' chir k'ot ret'am, rechwa' kuraq jn nimlaj nojb'al rech Qajwal Dios.
46003019	Mpa' nimaqtaq uno'jb'al uwach lew, takil re' chwach Qajwal Dios. Mpa' tz'ib'tal chpam tyox wuj: "Wnaq chir k'o nimaqtaq nojb'al kuk', Qajwal Dios kub'an chke chir kitzaq pikitke'lam chpam jn kinojb'ale'."
46003020	Xoq'je' tz'ib'tal chpam tyox wuj: "Dios ret'am chir k'ot ub'anik kichomnik wnaq chir k'o nimaqtaq uno'jb'al uwach lew kuk'."
46003021	Rechi' mat' k'o jnaqaq kunimersaj rib' chikij chijab' chir kichakan puchak Qajwal Dios chixo'l, mpa' nejel chir kux kuya' Qajwal Dios iwech ix,
46003022	tne' re' Pablo, tne' re' Apolos, tne' re' Pedro, tne' re' uwach lew, tne' re' k'aslemal, tne' re' kamikal, tne' re' chir kux k'o chinime', tne' re' chir kux petnaq chqawach, nejel ri' iwech ix,
46003023	ruk'ut ix, ix rech Cristo, ruk'ut Cristo rech Qajwal Dios.
46004001	Rechi' chir ojkikojo' wnaq che ajnimnel rech Cristo, xoq'je' chir ojk'o puwi' jn chak rech ub'ixik rajwerem Qajwal Dios chir owtel nab'e knaq.
46004002	Xo'wt ri', rajwixik k'ut chir ni'j chir ik'o puwi' jn chak, kik'utu' pikitke'lam chir xa' jun k'owa' kanme' chub'anik chir kux xitaq chub'anik.
46004003	Q'axewt qas wanme' en chirwa ix kipaj enchak, naq q'atb'altzij lewa' kpajew rech, en kinkon chupajik enchak pintike'lam pumul kimb'anta.
46004004	Mpa' wanme' kub'ij chir utz emb'onom che enchak, pumul rimal la' kinkonta kimb'ij chir suk' emb'onom che nejel enchak, xa'ne' re' Qajwal Dios kupaj enchak.
46004005	Rechi' kimb'ij chiw chir xa'tne' qe'naq mipaj kichak ni'jchik xe'taq uq'ijal, chiwiyejna suk'te' che upetb'al Qaqjaw, mpa' re' kresajna che saqil chir kux owtel paqu'mal chinime', xoq'je' kuq'aljansajna kux chomb'al k'o pe kanme' wnaq, te'b'la' chi' Qajwal Dios kjunimersaj ptaq qajujnal chirij kux qachak qab'onom.
46004006	Pumul ri' ix wixlal, rimal chir loq' kixwilo, kinya' pk'amb'al nojb'al Apolos chir qaxlal, ch'il en, rechwa' kiwet'maj chiqi'j oj, chir mq'atanna ichomb'al chirij chir kux tz'ib'tal chpam tyox wuj, mpa' utzta chir xa' rimal sub'laj utz kiwil jun chke rajchak Qajwal Dios, rimal ri' kinimersaj iwib', kib'an k'ax che kanme' ni'jchik rajchak.
46004007	Mpa' at chir kapaj kichak ni'jchik, ¿kux k'ut ktunimersaj pikiwi' ni'jchik? Mpa' loq'laj sip chir k'o awuk' re' Qajwal Dios ya'wnaq chaw. Wa Re' ya'wnaq chaw, ¿kux rech kanimersaj awib', kawulpa' chir k'ot yo'om chaw?
46004008	Kina' ix, chir ixchik chpa' wnaq chir sub'laj najnaq kipam, kina' ix chir sub'lajchik imib'i'l, kina' ix chir ixchik nimaqtaq ajtaqnel, rechi' k'otchik qachak chiw. ¡Utzk'ut cha't qatzij chir ix nimaqtaq ajtaqnel, mpa' ojtre' jun iwuk' chpam jn nimlaj taqnem!
46004009	En kinchomen chirij, oj, chir oj Apóstoles, Qajwal Dios je' oj uyo'om che uk'isb'al luwar kech wnaq chir q'atomchik chikij chir kib'ej pe kamikal, xa' oj kixtuyb'al nejel chir kux utikom Qajwal Dios, oj kixtuyb'al utaqo'n kaj xoq'je' kixtuyb'al wnaq.
46004010	Chiwach ix, oj, oj tak ruk' qano'jb'al rimal unimxik Cristo, pumul ix suk' ino'jb'al rimal Cristo. Chiwach ix, oj, oj tuqa'r puchak Cristo, pumul ix sub'laj ichoq'ab', ix nim kixya'wa pumul oj ke'tzlex qawach.
46004011	Suk'te' chinime' qaq'axam numek, cheqej chi', xa' q'eltaq k'ul qakojom chiqi'j, sub'laj qojch'ayek, xoq'je' k'ot qachoj.
46004012	Xoq'je' sub'laj qojkos che chak chir qab'an ruk' qaq'ab', wnaq kiya' mixq'ab' paqawi' ruk'ut oj qana'taj Qajwal Dios pikiwi', ktzukex ub'anik k'ax chqe, ruk'ut oj qach'ijo.
46004013	Kujulux tzij chiqi'j, pumul oj qak'ulb'a' ruk' ritzil k'u'x, qojkikoj che umesal uwach lew, oj kitze'tzlil kinejel wnaq, jla' suk'te' poq'ij.
46004014	Kintz'ib'ajt ri' chiw rechwa' kinya' ik'ix, xa'ne' rechwa' kxinpixb'aj chpa' elk'wa'lxel chir loq' kixwilo.
46004015	Mpa' tne' k'ot rajlal ajtyojel iwech chirij Cristo, pumul ik'iyt iqaw, mpa' rimal jn k'ak' yoloj rech Cristo, chir xinya' ub'ixik chiw, en, en iqaw rimal kojb'al.
46004016	Rechi' chir kinta' jn toq'ob' chiw chib'ana' chpa' kimb'an en pink'aslemal.
46004017	Xa'k'ut rimal ri' xintaqb'ik Timoteo iwuk'. Re' chpa' enk'ijol chir sub'laj loq' kwilo xoq'je' re' xa' jun k'owa' ukojb'al chirij Qaqjaw, re'k'ut chir kuna'taj chiw enno'jb'al chirij Cristo Jesús jla' chpa' kink'ut che nejel luwar chikiwach nejel ch'ob' che ajkojnel.
46004018	Ik'o ni'j chiw ix chir kinimersaj kib', kiki'ktek, kib'ij ire' chir kimb'etchik chiwilik.
46004019	Pumul wa kraj Qajwal Dios kimb'e iwuk' cha'nim, pumul rext k'e wit'maj chir kux kib'ij nik'ije' chir kinimersaj kib', xa'ne' re' kwaj kwit'maj wa k'o jn nimlaj ukownem Qajwal Dios kuk'.
46004020	Mpa' jn nimlaj uq'atb'altzij Dios, q'aljent ruk' xa' yoloj, xa'ne' ruk' jn loq'laj ukownem Dios chpam qak'aslemal.
46004021	¿Kuxk'ut kiwaj ix? ¿Kiwaj kimb'e iwuk' rechwa' kow kixb'e enyija' re' lewa' kimb'e iwuk' ruk' jn loq'b'al k'u'x ch'il jn nimlaj anme'?
46005001	Qatzij kta'tejek chir chixo'l ix k'o jn mak chirij tyo'jil, chir k'o jun chiw xuk'am uchuchb'al che rixiqil, kb'an tne' jn makla' chikixo'l wnaq chir k'ot Qajwal Dios kuk'.
46005002	Ruk'ut ix tijen kinimersaj iwib'. ¿Wa kumaj tuk'ut kixb'isnek, rechwa' ke'ses chixo'l jun chir xmaken chirij tyo'jil?
46005003	En qatzij tne' enk'ot che wunaqil iwuk', pumul enk'o iwuk' che santil, enk'ok'ut iwuk' rechi' xinq'at tzij puwi' jun chir xmaken chirij tyo'jil.
46005004	Pub'i' Qajwal Jesucristo chiraqa' iwib', en xoq'je' kinkije'na iwuk' che santil. Re'chir qaroqom qib', ix ch'il jn loq'laj ukownem Qajwal Jesucristo,
46005005	chi'jacha' puq'ab' tzel jn chijla' chir xmaken chirij tyo'jil, rechwa' chir kutij putyo'jil rijil uk'ixel umak, rechwa' ksoltajna usantil puq'ab' tzel che jn q'ij re'chir Qajwal Jesús kub'anna chir kux ub'im knaq.
46005006	Usta chir sub'laj kinimersaj iwib' kawulpa' chir k'ot naq mak b'onom chixo'l. ¿Iwet'am tuk'ut chir qe'n che ch'amq'or kuch'amersaj nejel q'or?
46005007	Rechi' chir chiwesaj chixo'l jun chir xmaknek, chir janam chpa' ni'j jertaq ch'amq'or rechwa' kib'an jn k'ak' q'or, chir k'ot ch'amq'or ruk' chpa' ib'anik ix chinime', mpa' xkamses Cristo pqak'exwach jla' chpa' kikamses taq kirnere pqak'exwach oj israelita ptaq nimq'ij Pasc.
46005008	Rechi' chir qak'ulu' jn nimq'ij Pasc, qesaj k'ut pe qanme' ni'j tzeltaq nojb'al chikij ni'jchik, xoq'je' qesaj ni'j tzeltaq chomnik chir janam chpa' jn jer ch'amq'or chir aj israelita xkimeslaq ptaq kichoj xe'taq nimq'ij Pasc. Qak'ulu' jn nimq'ije' ruk' jn saqlaj anme' ch'il jn saqlaj tzij chir janam chpa' jn Kixlinwaj chir k'ot Ch'amq'or ruk'.
46005009	Che jnchik wuj xintz'ib'aj chiw chir mijunuj iwib' kuk' ajmak chirij tyo'jil.
46005010	Ruk' ri' ximb'i'jt en chiw chir mixch'a'w chik kuk' wnaq chir kimaken chirij tyo'jil xoq'je' wnaq chir i'aj riynel chirij umib'i'l uwach lew, xoq'je' wnaq chir i'elq'om, xoq'je' wnaq chir kinimersaj kiq'ij wachb'al. Cha't jri' ximb'i'j chiw, rajwixike' kxel laq chwach lew.
46005011	Xa'ne' en xintz'ib'aj chiw chir mixb'inek xoq'je' mitij waj ruk' jnaq chir kukoj rib' che ajkojnel, pumul ajmak chirij tyo'jil, ajriynel lewa' chirij sub'laj umib'i'l uwach lew, ajnimersel lewa' kiq'ij wachb'al, ajyoq'nel lewa', ajq'ab'rel wnaq lewa', elq'om lewa'.
46005012	Mpa' ¿Kux uxlaj kinq'at tzij pikiwi' naq chir ikojennaqt chirij Qajwal Jesucristo? ¿Re'tk'ut naq chir ik'o chqaxo'l kiq'at tzij ix pikiwi'?
46005013	Mpa' naq chir ikojennaqta, re' Qajwal Dios kuq'at tzij pikiwi'. Chiwesaj k'utb'ik jn ajmakla' chixo'l.
46006001	Wa k'o jnaq chiw ix chir b'onom naq k'ax che rimal jnchik ajkojnel, ¿kux rech kub'an anme' kusik'ij chikiwach q'atb'altzij chir it ajkojnel? Je't kusik'ij chikiwach ajkojnel.
46006002	¿Iwet'am tuk'ut ix, chir oj, chir oj ajkojnel oj qaq'atna tzij pikiwi' wnaq rech uwach lew? Wa ix kiq'at tzij pikiwi' wnaq rech uwach lew, ¿kixkont k'ut chuq'atik tzij puwi' jn ch'iti'n chpa'kux?
46006003	¿Iwet'am tuk'ut ix chir oj qaq'atna tzij pikiwi' utaqo'n kaj? Re'tlo mat' qajkowan chuq'atik tzij puwi' naq ch'ob'nem wural chwach lew.
46006004	Rechi' wa ix k'onaq ich'ob'nik chirij naq chpa'kux rech uwach lew, ¿kux rech kikoj che ajq'atal tzij piwi' ni'j chir k'ot kib'anik chikixo'l jun ch'ob' che ajkojnel?
46006005	Jri' kimb'ij chiw rechwa' kinya' ik'ix, ¿k'ot k'ut jnaq chixo'l ix chir k'o nimaqtaq nojb'al ruk' rechwa' kuq'at tzij puwi' naq ch'ob'nem chikixo'l rixlal ajkojnel?
46006006	¡Xo'wta chir kixch'ojen chiwach, xa'ne' xoq'je' kik'amb'ik ich'oj chikiwach ajq'atal tzij chir it ajkojnel!
46006007	Xa'k'ut jla' wa k'o ch'ojb'al chixo'l, kelek chir utzt ib'onom, ¿kux rech kich'ijta chir kb'an k'ax chiw? ¿Kux rech kich'ijta chir kxelq'exek?
46006008	Pumul xoq'je' kimb'ij chke naq chir kich'ojnek xoq'je' naq chir kib'an laq' chke ni'jchik ajkojnel, chir utzt kitijen chub'anik.
46006009	¿Iwet'am tuk'ut ix, naq chir suk't kib'an pkik'aslemal kechb'ejt jn nimlaj uq'atb'altzij Qajwal Dios? Miya' iwib' psokxik, mpa' chpam jn nimlaj utaqnem Qajwal Dios, kyo'ktena tla' naq chir kimaken chirij tyo'jil, naq chir kinimaj wachb'al, naq chir kimaken chirij k'le'b'al, chijab' chir kinimaj chir jnchik chij kmaken kuk' chirij tyo'jil, chijab' chir kitzukuj jnchik chij rechwa' kimaken ruk' chirij tyo'jil.
46006010	Xoq'je' k'e oktena tla' naq chir kib'an laq', naq chir sub'laj kirij umib'i'l uwach lew, naq chir iq'ab'reltaq wnaq, naq chir kijuluj tzij, naq chir ijo'slajtaq elq'om, nejel ire' kechb'ejtena jn nimlaj uq'atb'altzij Qajwal Dios.
46006011	Ijla' k'ut jujun chiw ix nab'e knaq, pumul xch'aj iwanme' xoq'je' xb'an tyox che ik'aslemal, xoq'je' suk'b'a'x ik'aslemal pub'i' Qajwal Jesucristo rimal Loq'laj Usantil Qajwal Dios.
46006012	Nejel kumojo kimb'ono, pumul nejelt kuk'amlaq utzil chwe, nejel kumojo kimb'ono, pumul k'ot naq chpa'kux kub'an jaqlel ajnimnel chwe.
46006013	Qatzij kb'ixek chir tib'lil rech qapam, ruk'ut qapam rech kuk'ul tib'lil, pumul Qajwal Dios kusachna uwach qapam xoq'je' kusachna uwach tib'lil. Pumul qatyo'jil rext b'amb'al mak, xa'ne' qatyo'jil rech unimxik Qaqjaw, ruk'ut Qaqjaw kuchijij qatyo'jil.
46006014	Ruk'ut Qajwal Dios chir xuk'asb'a' Qajwal Jesús chikixo'l kamnaqib', xoq'je' koj uk'asb'ana oj chikixo'l kamnaqib' rimal loq'laj ukownem.
46006015	¿Iwet'am tuk'ut chir qakuerp ptaq qajujnal, xa' jun ub'onom ruk' utkuerp Cristo? ¿Wa utzlo chir qesaj chaqap che utkuerp Cristo, rechwa' qab'an utzaqat ukuerp jn xaq chir kwar kuk' nejel chijab'? ¡Ustaj!
46006016	¿Iwet'amt lewa' ix, naq chij chir kwar ruk' jn xaq chir ujochom rib' chpam mak rech tyo'jil, xa' jun kuerp kib'an ruk' re'? Mpa' kub'ij tyox wuj: Che ikyeb' (2) kib'an xa' jun che tyo'jil.
46006017	Pumul naq chir xa' jun kub'an ruk' Qaqjaw, xa' jun che santil kub'an ruk' Re'.
46006018	Rechi' chir chiwanij iwib' che jn mak rech tyo'jil. Mpa' ni'jchik mak kib'ant k'ax che ukuerp naq wnaq, pumul naq wnaq chir kmaken ruk' utyo'jil, re' putike'lam kub'an k'ax che ukuerp.
46006019	¿Iwet'am tuk'ut ix chir ikuerp, re' richoj Loq'laj Usantil Qajwal Dios, chir k'o piwanme'? Rechi' chir ix k'ot iq'atb'altzij puwi' ikuerp rech ub'anik chir kux kiwaj ix, mpa' Re' Qajwal Dios ya'wnaq chiw, iwext ix.
46006020	Paqal k'ut ix loq'omwa' rimal ukik'el Cristo, rechi' chinimersajb'la' ub'i' Qajwal Dios pikuerp xoq'je' pisantil, mpa' ire' irech Qajwal Dios.
46007001	Ruk'ut chir kux xitzib'aj chwe, utzna che naq chij chir mat' kwarna ruk' xaq.
46007002	Pumul rimal mak rech tyo'jil chir tijen kb'an chixo'l, utz che jn chij kije' rixiqil putike'lam xoq'je' naq xaq kije' richijil putike'lam.
46007003	Jn chij muk'aywaj wuram ruk' rixiqil, xoq'je' jn xaq muk'aywaj wuram ruk' richijil.
46007004	Jn xaq k'ot uq'atb'altzij puwi' ukuerp putike'lam, xa'ne' re' richijil, xoq'je' jn chij k'ot uq'atb'altzij puwi' ukuerp putike'lam, xa'ne' re' rixiqil.
46007005	Miq'atujb'la' iriyb'al chiwach, xo'w chirwa kichomaj chiwach chir kitos iwib' kyeb'xub' q'ij xa' rimal chir kixqet che ch'a'wem ruk' Qajwal Dios, tere' chijunuj iwib' jumulchik rechwa' kxutaqchi'jt jn tzel chub'anik mak rech tyo'jil.
46007006	Pumul jri' kimb'ij xa' rech kinnimajwa' qe'n chir kux kib'ij ix, utaqnikt Qajwal Dios kinya' chiw.
46007007	Pumul re'tne' kwaj en cha't kinejel kib'ono chpa' en, pumul Qajwal Dios uyo'om jaljojtaq sip chqe, jalan uyo'om che jun, jalan uyo'om che jnchik.
46007008	Kimb'ij k'ut chke malka'ntaq chijab' xoq'je' kimb'ij chke malka'ntaq ixiqib' chir utzna cha't kyelknaq chpa' en.
46007009	Pumul wa k'ot jn loq'laj sip rech jek'b'al ib' kuk', kik'lo'qb'la' chirwa kich'ijta xa' kitikel, utzna chir kik'le'k chwach chir kik'at kib' rimal uriyb'al kityo'jil.
46007010	Chke wnaq chir ik'le'naq, kinya' jn taqneme' chke, pumul ent kinya'w rech xa'ne' Re' Qaqjaw: Naq xaq mujach rib' che richijil.
46007011	Pumul wa xujach rib' che richijil, elaqb'aknaq utikel, mek'le'chik, ktzalaj lewa' jumulchik ruk' richijil. Xoq'je' kimb'ij chir mat' k'onaq chij kutakb'a' knaq rixiqil.
46007012	Ruk'ut chke ni'jchik kimb'ij en, re't Qaqjaw kib'in rech, wa k'onaq qaxlal chij chir kojenaqt rixiqil, ruk'ut jn xaqe' utz chwach re' kije'm ruk' richijil, jn qaxlal chije' mutakb'a' knaq rixiqil.
46007013	Xoq'je' wa k'onaq qaxlal xaq chir kojennaqt richijil, ruk'ut jn chije' utz chwach re' kije'm ruk' rixiqil, jn qaxlal xaqe' mutakb'a' knaq richijil.
46007014	Mpa' jn chij chir ajkojnelta, re' k'amar uk'aslemal chwach Qajwal Dios rimal chir xa' junchik kib'onom ruk' rixiqil chir ajkojnel. Xoq'je' jn xaq chir ajkojnelta, re' k'amar uk'aslemal chwach Qajwal Dios rimal chir xa' junchik kib'onom ruk' richijil chir ajkojnel. Chmat' jere', iwilk'wa'l ijnam b'are' chpa' kilk'wa'l wnaq chir it ajkojnel chirij Qajwal Jesucristo pumul chinime' ire' k'amar kik'aslemal chwach Qajwal Dios.
46007015	Pumul wa jun chir kojennaqta kraj kutos rib', utoso' rib', mpa' naq qaxlal chij, naq xaq lewa', k'ot eqle'n kya' chirij, xa'ne' Qajwal Dios xoj usik'ij rech qojkije' chpam jn uxunem rech anme'.
46007016	Mpa' ¿kux awet'am at xaq ajkojnel chirij Qajwal Jesucristo wa awumal at kojen awichijil chir ajkojnelt chinime'? Xoq'je', ¿kux awet'am at chij ajkojnel wa awumal at kojen awixiqil chir ajkojnelt chinime'?
46007017	Xa' kuxpla' chik'ma'b'la' jla' chpa' jn sip chir Qajwal Dios uyo'om chiw, xoq'je' chpa' ib'onom re'chir xixsik'ix rimal Qajwal Dios, re'k'ut ri' jn taqnem kinya' chke kinejel puq che ajkojnel.
46007018	¿Wa sik'ex jnaq chir ub'onom circuncidar rib'? Elaq knaq jla' chpa' ub'onom. ¿Wa sik'ex jnaq chir ub'onomt circuncidar rib'? Mub'an circuncidar rib'.
46007019	Mpa', k'ot ub'anik chirwa ub'onom circuncidar rib' naq wnaq, xoq'je' k'ot ub'anik chirwa ub'onomt circuncidar rib', xa'ne' jn ub'anik utaqnik Qajwal Dios pqak'aslemal, re' qas rajwixik.
46007020	Kixelaq knaq jla' chpa' ib'onom re'chir xixsik'ix rimal Qajwal Dios.
46007021	¿Wa xatsik'xik chir at jaqlel ajnimnel? Mat' k'achi'nek, pumul wa katkon churaqik jn tzqaptejem, wamb'ejb'la'.
46007022	Mpa' naq jaqlel ajnimnel re'chir sik'ex rimal Qaqjaw, re' tzqaptel che jaqlel nimnek chwach Qaqjaw. Xoq'je' jun chir tzqaptel che jn jaqlel nimnek re'chir sik'xek, june' jaqlel ajnimnel rech Cristo.
46007023	Ix xixloq' rimal ukik'el Cristo. Miya' iwib' pe kiq'ab' wnaq chir kib'an jaqlel ajnimnel chiw.
46007024	Ix wixlal ptaq ijujnal, kixelaq knaq jla' chpa' ib'onom re'chir xixsik'ix rimal Qajwal Dios.
46007025	Ruk'ut kux xita' chwe chikij q'apoj eltom, Qaqjaw k'ot naq taqnik uq'aljansam chinwach, pumul kinya' chiw chir kux kinchomaj en, chirij ri' ix kumojo kub'e' ik'u'x rimal chir en enroqom chik jn loq'laj utoq'ob' Qaqjaw.
46007026	Rechi' chir sub'laj utz che naq wnaq kelknaq chpa' ub'onom chinime' rimal chir ni'j q'ije' chir ojk'owa' sub'laj k'ax kik'lelxik.
46007027	¿Wa at k'le'naq wnaq? Maya' knaq awich'il ¿Wa at k'le'naqta? Mat k'le'k.
46007028	Pumul wa katk'le'k katmakenta, xoq'je' wa naq q'apoj lij k'le'k kmakentaj, pumul wa kik'le' che ni'j q'ije', kitijna q'oxmal, re'k'ut la' kwajt en chke ire'.
46007029	Pumul re' ri' kwaj en kimb'ij chiw, ix wixlal, chir k'iyte'chik q'ij kraj upetb'al Qajwal Jesucristo, xa'k'ut jla', ajkojnel chir k'o kixiqil kichaknaqna puchak Qajwal Dios chpa' nab'e re'chir k'otlaq kixiqil.
46007030	Ruk'ut ni'j chir kyoq'ek kichaknaqna puchak Qajwal Dios chpa' nab'e re'chir k'ot q'ej ki'no, ruk'ut ni'j chir kiki'ktek kichaknaqna puchak Qajwal Dios chpa' nab'e re'chir k'ot kikitem kuk', ruk'ut ni'j chir tijen kiloq'onek, kichaknaqna chpa' nab'e re'chir k'ot loq'oj ki'no.
46007031	Ruk'ut ni'j chir tijen kikoj chpa'kux chir k'o chwach lew, kichaknaqna puchak Qajwal Dios chpa' nab'e re'chir k'ot chpa'kux rech uwach lew kuk', mpa' chpa'kux rech uwach lew xa' kiq'atnek.
46007032	Pumul re' kwaj en chir mat' k'o kuya' q'oxom che iwanme', mpa' jn chij chir k'ot rixiqil, re', re' qas rilab' ranme' unimxik Qajwal Dios rechwa' kub'ono chir kux k'amar chwach Re'.
46007033	Pumul jn chij chir k'le'naq, re', re' qas rilab' ranme' chpa'kux chir rajwixik chke ikyeb' (2) ruk' rixiqil wural chwach lew, rechwa' kub'ono chir kux k'amar chwach rixiqil. Xa' k'ut jla' jn chij chir k'le'naq xa't jun k'owa' ranme'.
46007034	Xoq'je' jun xaq chir k'le'naq janamta chpa' jun q'apoj lij, mpa' jn q'apoj lij, re', re' qas rilab' ranme' chir kux k'amar chwach Qaqjaw, rech q'aljenwa' jn tyoxlaj utyo'jil xoq'je' jn tyoxlaj usantil. Pumul jun xaq chir k'le'naq, re', re' qas rilab' ranme' chir kux rajwixik chke ikyeb' (2) ruk' richijil wural chwach lew, rechwa' kub'ono chir kux qaj chwach richijil.
46007035	Pumul jri' kimb'ij chiw mpa' kwaj utzil chiw ix, rexta chir kxinq'atuj rechwa' kixk'le'k', xa'ne' chib'ana' chir kux qas rajwixik chpam ik'aslemal xoq'je' k'ot latz' pib'ej rechwa' kinimaj Qaqjaw.
46007036	Pumul wa k'o jnaq kuchomaj chir utzna chir k'le' umi'al rimal chir tijen krijib' chu' raqan, wa kril re' chir re' rajwixik kb'anek, k'loq'b'la' mpa' makta.
46007037	Pumul naq chir suk' xa' jun kub'ulwa' uchomnik k'ot jnaqchik chomnik kchik'mem rech, xa'ne' chir re' rajaw chir kux k'o pranme', xuchomaj k'ut chir kuya't umi'al pe k'le'b'al, utz ku'no.
46007038	Xa'k'ut jla', jnaq chir kuya' umi'al q'apoj lij pe k'lek', utz ku'no, pumul jnaq chir kuya't umi'al pe k'le'k sub'laj utzna ku'no.
46007039	Naq xaq chir k'le'naq ximtel ruk' richijil re'chir k'asal richijil, pumul wa xkom richijil, ktzqaptaj knaq che jn pixab' rech k'le'b'al, kumojo chir k'le' jumulchik xa' naqpla' ruk', xo'w chirwa kojennaq jn chije' chirij Qaqjaw.
46007040	Pumul chinwach en sub'laj ki'ktemna che jn xaqe' wa k'le't jumulchik, xoq'je' kinchomaj en chir k'o Loq'laj Usantil Qajwal Dios wuk' chub'ixik ri'.
46008001	Pumul chirij kityo'jil awaj chir kya' chikiwach wachb'al, ix kib'ij chir iwenejel k'o etamb'al iwuk'. Pumul jn etamb'al kub'an chqe chir qanimersaj qib', pumul jn loq'b'al k'u'x kuk'iysaj kisantil ni'jchik ajkojnel.
46008002	Wa k'o jnaq kuchomaj putike'lam chir tzaq'atchik ret'amb'al, june' maja'na krit'maj chir kux rajwixik krit'maj.
46008003	Pumul jnaq chir kuloq'oj Qajwal Dios, june' t'amt'el uwach rimal Qajwal Dios chir tzaq'at ret'amb'al.
46008004	Rechi' utijik tib'lil chir yo'omchik chikiwach wachb'al, qet'am k'ut chir wural chwach lew naq wachb'al k'ot uk'aslemal, xoq'je' qet'am chir xa' jun Qajwal Dios k'olek.
46008005	Tne' ik'o jujun chir kb'ix dios chke pkaj chwach lew lewa', qatzij k'ut, wnaq chir ikojennaqta sub'laj kidios, xoq'je' sub'laj kajwal.
46008006	Pumul chqe oj xa' jun Dios k'olek, chir Qaqaw. Chir ruk' Re' petnaqwa' nejel, xoq'je' oj, oj b'onom rech unimal uq'ij Re', xoq'je' xa' jun Qaqjaw k'olek, Re'k'ut Jesucristo. Chir xa' rimal Re' ik'o nejel xoq'je' rimal Re' ojk'asel oj.
46008007	Pumul kinejelt ajkojnel chirij Qajwal Jesucristo k'o jn etamb'ale' kuk', mpa' ik'o jujun chir k'amannaq chke jer kinimaj wachb'al. Chirwa kitij ti'j chir yo'omchik chikiwach wachb'al, tijen kiya' unimal uq'ij wachb'al. Rimal chir tuqa'r kanme' kichomaj chir mak kitzukuj chikij.
46008008	Pumul rimalta chir kux qatijo, k'amar qak'aslemal chwach Qajwal Dios, re'ta chirwa qatijo, sub'laj utzna qojril Qajwal Dios, xoq'je' re'ta chirwa qatijta utzt qojril Qajwal Dios.
46008009	Pumul ix chiwula' chir cha't rimal jn etamb'al chir k'o iwuk', kib'an chke ni'jchik ajkojnel chir tuqa'r kikojb'al kiya' knaq Qajwal Dios rimal chir ire' maja' kower kikojb'al.
46008010	Mpa' at chir k'o awet'amb'al ktutuyuj jnaq chir tuqa'r ukojb'al chir atkub'ul chi'mexe chpa' ik'owa' wachb'al, kub'ije' re' prechwa': ¿Kumajb'la' ktij ni'j ti'jla' chir yo'omchik chwach wachb'al?
46008011	Xa'k'ut jla' chir xa' rimal jn awet'amb'al at, jun chir tuqa'r ukojb'al k'e pk'ax chir xoq'je' rimal re' xkam Cristo.
46008012	Xa' jla' chir kat makan chikij qaxlal, kasok kanme' chir tuqa'r, xoq'je' katmaken chirij Cristo.
46008013	Rechi' chirwa xa' rimal jn tib'lil wixlal qaj chpam mak, mijunuj chik kintij ti'j chb'e q'ij chb'e saq, rech kimb'ant chke wixlal kiya' knaq Cristo.
46009001	¿En tuk'ut Apóstol rech Jesucristo? ¿En tzqaptel tuk'ut? ¿Wilom tuk'ut uwach Qajwal Jesús? ¿Ix tuk'ut enchak pub'i' Qajwal Jesucristo?
46009002	Wa chikiwach ni'jchik ent Apóstol, pumul chiwach ix en, en Apóstol, mpa' ix, ix retal jn chake' chir xya' chwe rimal Qaqjaw.
46009003	Ruk'ut chinime' kinya' to'b'alwib' chikiwach naq chir kib'an tzij chuwij:
46009004	¿Qech tuk'ut oj chir ix kiya' qawaj xoq'je' kiya' qak'ye' rimal qachak chir qojtijin chub'anik chixo'l?
46009005	¿Qech tuk'ut oj chir qojrich'b'laj qixiqil, chub'anik uchak Qaqjaw chpa' kib'an kinejel Apóstoles, ch'il rixlal Qajwal Jesús, ch'il Pedro?
46009006	¿Xo'w lewa' en ch'il Bernabé yo'omt chqe chir qojkitzuq ajkojnel?
46009007	¿Kux kib'ij ix? ¿Wa k'ok'ut naq ajxolta't kutzuq rib' putike'lam? ¿Wa k'ok'ut naq ajtikel uva chemat' kutij uwach uva re'chir kwachnek? ¿Wa k'ok'ut naq ajyuq' kech wakix chemat' kutij kileche uwakix?
46009008	¿Wa xa'k'ut kino'jb'al wnaq chir jri' kimb'ij? ¿Jla' tuk'ut kub'ij pixab' chir xutz'ib'aj Moisés?
46009009	Mpa' pixab' chir xutz'ib'aj Moisés kub'ij: "Makoj tz'ab'al uchi' jn b'oyx chir tijen kuyaq' trig." ¿Xo'wk'ut chke b'oyx q'axaw ranme' Qajwal Dios?
46009010	¿Qamal lewa' oj chir jla' kub'ij? Xa' qamal oj chir tz'ib'tal knaq chpam tyox wuj, mpa' naq wnaq chir kupaq' jib', rajwixik chir kupaq' jib' ruk' ukub'ul k'u'x, xoq'je' naq wnaq chir kuyaq' trig, rajwixik chir kub'e' uk'u'x chir k'o kya' che re'.
46009011	Wa oj qatikom uyoloj Qajwal Dios piwanme', ¿nimk'ut ub'anik chiw ix wa kjitzuq ruk' uchpa'kux uwach lew?
46009012	Wa ni'jchik kumaj chke chir ix k'e itzuquj, ¿pa'tlo qech oj? Pumul oj qak'omomt qech piwi' ix, xa'ne' qakuy nejel uwach che rajwixik rechwa' qaya't latz' pub'ej ub'ixik jn k'ak' yoloj rech Cristo.
46009013	¿Iwet'am tuk'ut ix chir naq kib'an jn loq'laj chak chpam loq'laj jaj, k'o che sip chir kya' knaq tla' kik'am ire' rech tzuqb'al kech, xoq'je' naq chir kinimen chu' altar ijun chutijik chir kux kya' chu' altar?
46009014	Jla' xoq'je' Qajwal Dios xuya' taqnik, kub'ij, naq kiya' ub'ixik jn k'ak' yoloj rech Qajwal Jesucristo, kitzuqu' kib' che jn k'ak' yoloj.
46009015	Pumul en, k'ot wechb'em che ri', xoq'je' xintz'ib'ajt ri' chiw rech knito', mpa' utzna chinwach en kinkam nab'e chwach chir jnaq kresaj jn unimal enq'ij xa' rimal chir kya' rijil enchak.
46009016	Mpa' wa kinya' ub'ixik jn k'ak' yoloj rech Qajwal Jesucristo, ri' rexta chir kinnimersaj enq'ij, mpa' re' Qaqjaw xtaqaw wech chub'ixik. Xoq'je' kintijna enloq'xik chirwa kinya't ub'ixik jn k'ak' yoloj.
46009017	Xa'k'ut jla', wa xa' puwechwa' kinya' ub'ixik jn k'ak' yoloj, kya'na tojb'al wech, pumul xa't puwechwa' xa'ne' entoqom chub'ixik, rechi' kwiyi'ejt en jn tojb'al wech.
46009018	¿Kuxk'ut tojb'al wech? Chir kinya' ub'ixik jn k'ak' yoloj rech Cristo chir kinta't wijil, qab'ij chir kinta'ta chir kux qas kumaj chwe rimal ub'ixik jn k'ak' yoloj rech Cristo.
46009019	Rimal chir kinta't wijil, qatzij chir ent jaqlel ajnimnel rech naq wnaq, pumul en ximb'an jaqlel ajnimnel kech kinejel, rechwa' kinch'ak sub'laj wnaq rechwa' kikojen che Cristo.
46009020	Re'chir kinkije' chikixo'l enwnaq aj Israel, en kimb'an che enk'aslemal chpa' kik'aslemal ire', rechwa' k'e ench'akoj rechwa' kikojen che Cristo. Re'chir kinkije' chikixo'l wnaq chir ik'o chixe' pixab' chir xutz'ib'aj Moisés, en knok chixe' jn pixab'e' rech k'e ench'ako rechwa' kikojen che Cristo.
46009021	Re'chir kinkije' chikixo'l wnaq chir k'ot pixab' chir xutz'ib'aj Moisés kuk', kimb'an che enk'aslemal chpa' kik'aslemal ire', rechwa' k'e ench'ako rechwa' kikojen che Cristo. Re'ta chir k'ot upixab' Qajwal Dios wuk', je' enk'o chixe' upixab' Cristo.
46009022	Re'chir kinkije' chikixo'l wnaq chir tuqa'r kikojb'al, kimb'an che enk'aslemal chpa' kik'aslemal ire', rechwa' k'e ench'akoj rechwa' kikojen che Cristo. Jla' xoq'je' emb'onom che enk'aslemal chpa' kik'aslemal kinejel kiwach che wnaq, rechwa' kisoltaj jujun chke ire' che kimak.
46009023	Nejel ri' kimb'ono rechwa' knimer ub'ixik jn k'ak' yoloj rech Qajwal Jesucristo, rechwa' chir en jun iwuk' qachb'ej uwach jn k'ak' yoloj.
46009024	¿Iwet'am tuk'ut ix naq kitzaq kanim pe jn taq'aj rech anim, qatzij chir kinejel kitzaq kanim, pumul xa' jun kuch'ak jn ch'okoj? Jla' xoq'je' ix, chikojo' ichoq'ab' chuk'amik jn utzlaj k'aslemal rechwa' kiraq jn ch'okoj chir kuya' Qajwal Dios.
46009025	Pumul kinejel naq chir kitzak kanim, ire' che nejel chir kux kub'an k'ax chke kijek'kib', qatzijk'ut chir ire' jla' ki'no xa' rimal uch'akik jn ch'okoj chir xa' ksach uwach, pumul oj xa' rimal uch'akik jn ch'okoj chir ksacht uwach.
46009026	Rechi' en xoq'je' kinkoj enchoq'ab' chuk'amik jn utzlaj k'aslemal, kimb'anta chpa' kib'an ni'j chir kitzaq kanim pumul ket'amta jalchi' kyo'penwa' chi', xoq'je' kimb'anta chpa' kub'an jun ajch'aynel chir xa' kuq'asij uq'ab' pe tew.
46009027	Xa'ne' en xinok che rajaw enkuerp, kimb'an k'ut che chir kuya'rib' ptaqek chwe, mpa' kwajt en chir che uk'isb'al kne's pnaq jla', en chir chinime' tijen kinya' ub'ixik jn k'ak' yoloj chke ni' jchik.
46010001	Mpa' kwajt en, ix wixlal, chir mat' iwet'am chir qachuch qaqaw jertaq tzij, kinejel ire' xk'am kib'ej rimal jn loq'laj sutz' xoq'je' chikiwach ire' xjaqtaj mar rechwa' kiq'axek.
46010002	Xoq'je' kinejel ire' kawulpa' xqases kija' pub'i' Moisés re'chir xiq'ax chpam mar, xoq'je' re'chir xk'am kib'ej rimal sutz'.
46010003	Xoq'je' kinejel ire' xkitij xa' jun che waj rech santil chir maná ub'i'.
46010004	Xoq'je' kinejel ire' xkitij ja' rech santil chir xuya' jn nimlaj b'aj chke chir taran chikij, jn nimlaj b'ajla' Re' Cristo.
46010005	Pumul ik'iy chke ire' xk'amart kik'aslemal chwach Qajwal Dios rechi' chir xikam knaq pe chiqi'j jib'.
46010006	Nejel ri' xelknaq rech k'amb'al nojb'al qech oj, rechwa' qariyijt uwach tzeltaq chpa'kux chpa' xkib'an ire'.
46010007	Xoq'je' minimaj wachb'al chpa' xkib'an jujun chke ire', chir tz'ib'tal knaq chpam tyox wuj: "Xkub'e' k'ut tilimit che wi'im xoq'je' chutijik kik'e', xiwa'laj k'ut xyok che tzeltaq tz'enem."
46010008	Xoq'je' mixmaken chirij tyo'jil chpa' xkib'an jn tanaj chke ire', chir xikam che jn q'ij jn wnaq xub' mil (23,000).
46010009	Xoq'je' maqayak uk'anal Cristo chpa' xkib'an jujun chke ire', xikamk'ut rimal kityomb'al tzeltaq kmatz.
46010010	Xoq'je' xa' mixjek'chi'n chiwach chpa' xkib'an jujun chke ire', chir xijek'chi'n chirij Moisés, rechi' xikamses rimal ajb'anal kamikal.
46010011	Ruk'ut kux xkiq'axaj ire' rech k'amb'al nojb'al chqe oj, xoq'je' xtz'ib'ax knaq chpam tyox wuj rechwa' kuya' qana'b'al oj, chir oj rech uk'isb'altaq q'ij.
46010012	Rechi', naq kuna' prechwa' chir kow wa'l chirij ukojb'al, chuchijij rib', mtzaq chpam mak.
46010013	Mpa' nejel uwach che taqchi'nik che mak chir tijen kiq'axaj ix, xa' janam tijen kiq'axaj ni'jchik wnaq. Pumul Qajwal Dios suk' ranme' Re', chir kuya't chiw chir kiraq naq taqchi'nik che mak chir mat' kixkowan chuch'ijik, xa'ne' chuxukut jn taqchi'nik che mak, Re' kuk'ut jn b'ej rech elem chpam jn taqchi'nik, rechwa' kixkon chuch'ijik.
46010014	Rechi' ix wixlal, chir ix loq' chinwach, chiwanij iwib' chkinimxik wachb'al.
46010015	Kinch'aw iwuk' ix chpa' wnaq chir k'o kichomb'al: Kixchomnaq chirij chir kux tijen kimb'ij chiw, wa uxlaj, uxlajtlewa' kimb'ij.
46010016	Jn mulul chir k'o vino chpam chir ktij pe jn tyox wi'im, rimal jn mulul la' chir qatewchi'j Qaqjaw, ¿ruk' tuk'ut jn mulul la' qachopom qib' ruk' Cristo rimal ukik'el? Xoq'je' jn kixlinwaj chir qapiro, ¿ruk' tuk'ut re' qachopom qib' ruk' Cristo rimal ukuerp?
46010017	Mpa' sub'laj ojk'iy, pumul qojwa' chirij xa' jun che kixlinwaj, rechi' chir qanejel oj, xa' oj jun che kuerp.
46010018	Chiwla'much uxe'na'al Israel chirij tyo'jil. Naq chke ire' kitij kiti'jal taq awaj chir kya' chwach Qajwal Dios chu' altar, ire' ijun chuya'ik uq'ij Qajwal Dios, chir rajaw altar.
46010019	¿Rechi', kuxk'ut kintijen chub'ixik chiw chinime'? ¿Naq wachb'al k'o ub'anik, k'o lewa' ub'anik ti'j chir kya' chikiwach wachb'al? Jla'ta.
46010020	Pumul kimb'ij chiw, wnaq chir k'ot Qajwal Dios kuk' re'chir kiparij taq awaj, chwach tzeltaq santil kiparijwa', chwacht Dios kiparijwa'. Rechi', kwajt en chir ix, ix jun chuya'ik kiq'ij tzeltaq santil.
46010021	Ix yo'omt chiw kitij vino chi' umulul Qajwal Dios, wa kixtijen chutijik vino chi' kimulul tzeltaq santil, xoq'je' yo'omt chiw kitij waj chi' umexe Qajwal Dios wa kixtijen chutijik waj chi' kimexe tzeltaq santil.
46010022	¿Qajlewa' qaya' celosil che Qajwal Dios? ¿K'o k'utna sub'laj qachoq'ab' oj chwach re'? K'otaj.
46010023	Nejel kumojo kimb'ono, pumul nejelt kuk'amlaq utzil, nejel kumojo kimb'ono, pumul nejelt kuya' uchoq'ab' qakojb'al.
46010024	Mat' k'o jnaq chiw kutzukuj xo'w chir kux rajwixik che re', xa'ne' utzukuj kux rajwixik chke ni'jchik.
46010025	Nejel uwach ti'j chir k'ayex pk'ayb'al utz ktijek, rajwixikt kito'o jalchi' petnaqwa' chi', rech kib'an tewa' k'ax che iwanme'.
46010026	Mpa' nejel uwach lew, xoq'je' nejel chpa'kux chir k'o chwach lew rech Qajwal Dios.
46010027	Wa k'onaq wnaq chir kojennaqta kixusik'ij che wi'im, ruk'ut ix kiwaj kixb'e ruk', chitija' xa' kuxpla' kya' chiwach, rajwixikt kito'o jalchi' petnaqwa' chi', rechwa' kib'ant k'ax che iwanme'.
46010028	Mpa' nejel uwach lew xoq'je' nejel chpa'kux chir k'o chwach lew rech Qajwal Dios. Pumul wa k'o jnaq kub'ij chiw, jn ti'jla' yo'omchik chwach wachb'al, mitijo rimal jun chir xub'ij chiw, xoq'je' rech kub'an tewa' k'ax ranme'.
46010029	Pumul re'chir kinch'a'w chirij jn q'oxmal anme', re' ranme' jun chir jla' xub'ij chaw, awanmata at. Mpa', ¿kuxk'ut rech q'at tzij puwi' jn entzqaptejem en xa' rimal chir kux kuna' ranme' jnchik?
46010030	Wa en ruk' tyoxnem kintijo chir kux kya' chwe, ¿kux rech kink'amb'ex pe tzij rimal chir kux kintijo, chir ruk' tyoxnem kintijo?
46010031	Rechi' chir, wa kitij waj xoq'je' wa kitij ja', xoq'je' xa' kuxpla' ki'no, rimal uya'ik unimal uq'ij Qajwal Dios, chib'ana' nejel.
46010032	Mat' k'onaq aj Israel, mat' k'onaq chir Rilk'wa'lt Israel, mat' k'onaq ajkojnel kuya' knaq Qajwal Dios xa' rimal chir kux kitij che iwaj xoq'je' kux kitij che iwik'e'.
46010033	Xa'ne' chib'ana' chpa' kimb'an en, chir kimb'ono chir kux qaj chikiwach ni'jchik che nejel, re't kintzukuj chir kux kuk'amlaq utzil chwe en puwechwa', re' kintzukuj chir kux kuk'amlaq utzil chke sub'laj wnaq rech kisoltajwa' ch e kimak.
46011001	Chib'ana' chpa' kimb'an en, chpa' en kimb'ono chir kux kub'an Cristo.
46011002	Ix qaxlal, en kinnimersaj iq'ij rimal chir che nejel ennatalwa' iwumal, xoq'je' ib'onom pik'aslemal chpa' tyojnem enyo'om chiw.
46011003	Pumul kwaj en kiwet'maj chir xa' rimal Jesucristo xkije' kik'aslemal nejel chijab', xoq'je' xa' rimal jn chij xkije' uk'aslemal jn xaq, xoq'je' xa' rimal Qajwal Dios xkije' uk'aslemal Cristo chwach lew.
46011004	Nejel chijab' chir kikuch kiwi' re'chir kich'a'w ruk' Qajwal Dios, kikuch lewa' kiwi' re'chir kiq'axaj uyoloj Dios, kiqasaj uq'ij Cristo chir rimal Re' xkije' kik'aslemal.
46011005	Pumul nejel ixiqib' chir kikucht kiwi' re'chir kich'a'w ruk' Qajwal Dios, kikucht lewa' kiwi' re'chir kiq'axaj uyoloj Dios, kiqasaj kiq'ijal chijab' chir kimal ire' xkije' kik'aslemal, ni'j ixqib'e' kawulpa' kiq'atom kiwi'.
46011006	Mpa' wa krajt naq xaq kukuch uwi', uq'ata'b'la' uwi'. Pumul wa kixb'al che naq xaq kuq'at uwi' kub'an lewa' k'o'x che uwi', ukuchu'b'la' uwi'.
46011007	Qatzijk'ut chir jn chij kukuxt uwi' mpa' jn chij, re' uwachb'al xoq'je' unimal uq'ij Qajwal Dios, pumul jn xaq, re' unimal uq'ij jn chij.
46011008	Mpa' jn nab'e chij je't xpe ruk' jn xaq, pumul jn nab'e xaq je' xpe ruk' ub'aqil jn nab'e chij.
46011009	Xoq'je' xb'ant jn chij xa' rimal urajwixik jn xaq, xa'ne' xb'an jn xaq xa' rimal urajwixik jn chij.
46011010	Rimal k'ut ri', xoq'je' kimal taqo'n rech kaj, jn xaq rajwixik kukuch uwi', retal chir k'o jun ktaqan puwi'.
46011011	Pumul chqaxo'l oj chir oj kojonnaq chirij Cristo, k'ot jn chij chemat' k'o jn xaq, xoq'je' k'ot jn xaq chemat' k'o jn chij.
46011012	Mpa' jla' chpa' jn xaq xpe ruk' jn chij, xoq'je' jn chij je' ka'lex ruk' jn xaq, pumul che nejel ruk' Qajwal Dios petnaqwa'.
46011013	Chichomaj ix pitke'lam, ¿wa utz chir jn xaq kuch'ab'ej Qajwal Dios chir ukuchumt uwi'?
46011014	Mpa' chpa' uxlaj qak'aslemal, ¿kuk'ut tuk'ut chqawach chir kixb'al che jn chij wa nimaq rismal uwi'?
46011015	Pumul jn xaq nim kya'wa', wa nimaq rismal uwi'. Mpa' puk'exwach jn kuchb'al uwi', yo'om rismal uwi'.
46011016	Wa k'o jnaq kraj k'e chpam k'elaj tzij chirij nejel chir qab'i'm, qe'oj jla't qanoq'sam ub'anik xoq'je' nejel ch'ob' che ajkojnel jla't kinoq'sam.
46011017	Pumul kux kintz'ib'aj chiw chinime', kinnimersajt ib'i', mpa' re'chir kiraq iwib', rext utzil kiraq iwib' xa'ne' rech k'ax.
46011018	Mpa' re' ri' nab'e kimb'ij chiw, re'chir kiraq iwib', kinto'o chir k'o jachb'al ib' chixo'l, k'ok'ut qe'n che ri' kinkojo.
46011019	Mpa' chiwach ix rajwixik chir kib'an ptaq ch'ob' che iwib', rechwa' q'aljen chixo'l ix naq qas k'amar kik'aslemal chwach Qajwal Dios.
46011020	Rimal ri', re'chir kiraq iwib' chutijik jn tyox snar, re'tchik jn tyox snar rech Qaqjaw kitijo.
46011021	Mpa' re'chir kixo'pen che snar, ptaq ijujnal kixnab'aj chutijik isnar, rimal ri' ik'o jujun kinum knaq ruk'ut ni'jchik kiq'ab'rek.
46011022	¿Kux rech jri' ki'no? ¿K'otk'ut iwichoj rechwa' kitijlaq waj xoq'je' rechwa' kitijlaq iwik'e'? Ix tijen kiwitzlaj uwach jun ch'ob' che ajkojnel chirij Qajwal Dios, xoq'je' kiya' pe kixb'al naq chir k'ot k'o kuk'. ¿Kuxk'ut kimb'ij chiw? ¿Kinnimersaj iq'ij? Rimal ri', en kinnimersajt iq'ij.
46011023	Mpa' en xwit'maj jn tyojnem ruk' Qaqjaw re'k'ut chir xinjach chiw ix, chir Qajwal Jesús, che jn q'ab' re'chir xk'ayex rimal Judas, xuk'am pnaq kixlinwaj,
46011024	xutyoxij che Qajwal Dios, xupiro, xub'ij: Chik'ama', chitija', re' ri' Enkuerp chir kuk'amlaq utzil chiw ix, chitija' rech na'tb'al wech.
46011025	Xoq'je' re'chir xtijtaj snar, xuk'ampnaq jn mulul chir k'o vino chpam, xub'ij: Jn mulule' rech jn k'ak' uwujal k'aslemal chir xuchomaj EnQaw chirij Enkik'el chir ktixna. Jnik'pla' rajlab'al kitij vino chir k'o chpam jn kopare', chitija' rech na'tb'al wech.
46011026	Mpa' jnik'pla' welt kitij jn kixlinwaj xoq'je' kitij jn vino rech tyox snar, ukamikal Qajwal Jesús kina'taj suk'te' chir kpena Re'.
46011027	Rechi', naqpla' chir uxlajt utijik jn kixlinwaj xoq'je' jn mulul rech Qaqjaw ku'no, kmaken chirij utyo'jil xoq'je' chirij ukik'el Qajwal Jesús.
46011028	Rechi', chipaja' b'la' iwanme' ptaq ijujnal xe'taq kitij kixlinwaj ch'il vino.
46011029	Mpa' naq kutij jn kixlinwaj ch'il jn vino rech tyox snar, wa kchomant nab'e chirij chir qanejel oj ajkojnel chirij Qajwal Jesucristo xa' jun che tyo'jil qab'onom, june' putike'lam kusik'ij k'ajse'b'al wach puwi'.
46011030	Rechi' chixo'l ix sub'laj ik'iy ituqa'r xoq'je' ik'iy iyab' xoq'je' ik'iy xikamek.
46011031	Pumul cha't oj qapaj qanme' ptaq qatke'lam, kajsaxtre' qawach.
46011032	Pumul wa Qaqjaw kuk'ajsaj qawach, kuya' qaxk'ayil rechwa' qojqajt xe' jn tojb'al mak janam kuk' wnaq chir ikojennaqta.
46011033	Rechi' ix wixlal, re'chir kiraq iwib' chutijik jn tyox snar, chiwiyejna iwib' chiwach rechwa' xa' janam utijik ki'no.
46011034	Wa k'o jnaq chiw knumek, utija'b'ik waj chirchoj, rechwa' kiraqt iwib' rech usik'xik jn k'ajse'b'al wach piwi'. Re'chir kimb'e iwuk' kinya' ni'jchik ta qn ik chiw.
46012001	Qaxlal, kwaj en kiwet'maj kux usipam Loq'laj Santil.
46012002	Ix iwet'am kux xib'ono re'chir ixlaq wnaq chir it Rilk'wa'l Israel, kixcharxek kixk'amb'ik chikiwach wachb'al chir xa' imem.
46012003	Rechi' kinya' ub'ixik chiw chir k'ot jnaq kownek kuya' mixq'ab' puwi' Jesús chirwa rimal Loq'laj Santil kch'a'wek, xoq'je' k'ot jnaq kowan chub'ixik chir Jesús Re' Qaqjaw chirwa rimalt Loq'laj Santil kch'a'wek.
46012004	Sub'laj k'iy kiwach sip uyo'om Loq'laj Santil rechwa' kb'an chaknem chikij chpam uchak Dios, pumul xa' jun che Loq'laj Santil kyaw kech.
46012005	Xoq'je' k'iy kiwach che chak rechwa' kito'ik ajkojnel k'olek, pumul xa' jun Qaqjaw k'o puwi' nejel.
46012006	Xoq'je' uchak Dios sub'laj k'iy ub'anik kb'anek, pumul xa' jun che Dios kchakan ptaq qanme' qanejel rechwa' qab'an nejel uchak.
46012007	Ptaq qajujnal ukownem Loq'laj Santil kuq'aljansaj rib' ptaq chak chir kub'an Re' chu' qaq'ab', ri' xa' rech b'amb'al utzil chke ni'jchik.
46012008	Mpa' Loq'laj Santil kuya' chke ni'j loq'laj nojb'al chir petnaq ruk' Re', xoq'je' kuya' chke ni'jchik yoloj rech etamb'al.
46012009	Xoq'je' re' misme Loq'laj Santil kuya' chke ni'jchik nimaqtaq kojb'al, xoq'je' Re' misme Loq'laj Santil kuya' chke ni'jchik jn nimlaj sip rech kunenek.
46012010	Chke ni'jchik kuya' ub'anik k'utumb'al rech ukownem Dios, chke ni'jchik kuya' uq'axexik uyoloj Qajwal Dios, chke ni'jchik kuya' ucho'b'ik chirwa naq wnaq kch'a'w ruk' uno'jb'al Usantil Dios, ruk' lewa' uno'jb'al jnchik santil, chke ni'jchik kuyo'o chir kich'a'w jaljoj uwach che ch'ab'al, chke ni'jchik kuya' uk'exik uwach chir kux kb'ix pe jaljoj ch'ab'al.
46012011	Pumul nejel ni'j sipe' xa' jun kya'w rech, Re' Loq'laj Santil, kujach nejel sipe' ptaq qajujnal jla' chpa' qaj chwach Re'.
46012012	Mpa' jla' chpa' qakuerp xa' jun, pumul k'iyk'ut praj weqtelwa', jla' xoq'je' oj chir oj ukuerp Cristo.
46012013	Mpa' qanejel oj wnaq aj Israel, xoq'je' wnaq chir it aj Israel, xoq'je' naq chir ijaqlel ajnimnel xoq'je' naq chir itzq'aptel che nimnik, re'chir xqases qaja', Loq'laj Santil xub'an chqe chir xqab'an xa' jun che kuerp, xoq'je' qanejel xya' chqe chir kije' jn k'ak' qak'aslemal rimal xa' jun che Loq'laj Santil.
46012014	Mpa' qakuerp xa't ruk' jun praj b'antaj naqwa', xa'ne' k'iy praj weqtelwa'.
46012015	Cha't awuqan kub'ij: "En, rimal chir ent aq'ab', rechi' ent uk'laj akuerp," tne' re' jla' kub'ij, re' suk' kub'lek uk'laj akuerp.
46012016	Xoq'je' cha't axikin kub'ij: "En, rimal chir ent ab'aq'wach, rechi' ent uk'laj akuerp," tne' re' jla' kub'ij, re' suk' kub'lek uk'laj akuerp.
46012017	Cha't b'aq'wach nejel qakuerp, ¿k'otb'are' qaxikin rechwa' qato'o? Xoq'je' cha't xikin nejel qakuerp, ¿qasaqb'alo kixlab' chpa'kux?
46012018	Pumul Qajwal Dios ptaq praj chikijujnal xunuk' qakuerp chpa' utz xril Re'.
46012019	Cha't xa' ruk' jun praj b'onomwa' qakuerp, k'elaq chir ¿kuerptaj?
46012020	Qatzij k'ut chir tne' sub'laj k'iy praj weqtelwa' qakuerp, pumul qakuerp xa' jun ub'onom.
46012021	Xoq'je' qab'aq'wach kowenta kub'ij che qaq'ab': "K'ot achak chwe," xoq'je' qawi' kowenta kub'ij che qaqan, "K'ot achak chwe."
46012022	Xa'ne' k'o jujun praj rech qakuerp, kawulpa' chir k'ot kichak chqe, pumul ire' sub'laj kichakan chqe.
46012023	Xoq'je' ni'j praj rech qakuerp chir chqawach oj, nimt kib'anik, xoq'je' chir kiya' k'ixb'al, re' ni'je' chir sub'laj utz kikuchik xoq'je' utz kichajxik qa'no.
46012024	Mpa' ni'j praj rech qakuerp chir k'ixb'alt kik'utik, rajwixikt kikuchik, pumul Qajwal Dios jla' xub'an che qakuerp chir ni'j praj chir qast utz kilik, xub'an chke chir nim k'e qaya'wa',
46012025	rechwa' k'ot ch'ojb'al chikixo'l ni'j praj rech qakuerp, xa'ne' kichijij kib' chikiwach.
46012026	Wa jun praj che qakuerp kutij q'oxom, nejel praj kina' q'oxom ruk' re', xoq'je' wa naq praj rech qakuerp knimerses uq'ij, nejel praj kina' ki'kte'mal ruk' re'.
46012027	Ruk'ut ix, ix ukuerp Cristo, chir ptaq ijujnal ix jaljoj taq praj rech ukuerp.
46012028	Xyuk'ub'a' k'ut Qajwal Dios chikixo'l ch'ob' che ajkojnel, nab'e Apóstoles, ukab' (2) ajq'axal uyoloj Qajwal Dios, urox (3) ajtyojnel, tere' naq chir kib'an k'utumb'al rech ukownem Qajwal Dios, tere' naq chir kib'an kunenek, tere' naq chir kito'nek, tere' naq chir kik'am kib'ej ajkojnel rech ub'anik naq chak, tere' naq chir yo'om chke chir kich'a'w pe jaljoj uwach ch'ab'al.
46012029	¿Kinejel k'ut i'apóstoles? ¿Kinejel k'ut i'ajq'axal uyoloj Qajwal Dios? ¿Kinejel k'ut i'ajtyojnel? ¿Kinejel k'ut kib'an k'utumb'al rech ukownem Qajwal Dios?
46012030	¿Kinejel k'ut k'o nimaqtaq sip rech kunenem kuk'? ¿Kinejel k'ut kich'a'w pe jaljoj uwach ch'ab'al? ¿Kinejel k'ut kikir jaljoj uwach ch'ab'al?
46012031	Chiriyij ix utzlaj taq sip, pumul en, kink'ut jn b'ej chiwach chir sub'laj utzna.
46013001	Tne' kinch'a'w pkich'ab'al wnaq, xoq'je' tne' kinch'a'w pkich'ab'al taqo'n rech kaj, pumul wa k'ot loq'b'al k'u'x wuk', xa' janam emb'anik chpa' jn ch'ich' chir xa' ksiniwek, janam lewa' emb'anik chpa' jn q'ojom ch'ich' chir xa' kch'erwek.
46013002	Tne' k'o jn nimlaj sip wuk' rechwa' kinq'axaj uyoloj Qajwal Dios, xoq'je' tne' wet'am nejel owam rajwerem Dios, xoq'je' tne' k'o nejel etamb'al wuk', xoq'je' tne' k'o nejel kojb'al wuk' rech uk'exik kiluwar uwi' taq jib', pumul wa k'ot loq'b'al k'u'x wuk', k'ot emb'anik.
46013003	Xoq'je' tne' kinjach chikiwach mub'a' nejel enmib'i'l, xoq'je' tne' kinjach enkuerp rechwa' kparex paq'a', pumul wa k'ot loq'b'al k'u'x wuk', k'ot kinch'ak chirij.
46013004	Jun wnaq chir qas qatzij k'o loq'b'al k'u'x puk'aslemal, june' al ranme', xoq'je' ch'ul ranme', k'ot kontrenik ruk', xa't kujuluj uchi', nimt kuya'wa' rib',
46013005	k'ot kub'ono chir k'ixb'al ub'anik, kutzukujt xo'w utzil rech re', kutzukujt ch'oj, kukolt iywal pranme',
46013006	xoq'je' ki'ket ta chirilik naq chpa'kux chir suk't ub'anik kb'anek, xa'ne' sub'laj ki'ket ruk' saqlaj tzij.
46013007	Jun wnaq chir k'o loq'b'al k'u'x pranme', kownek kuch'ij nejel tzeltaq chpa'kux chir kpe chirij, kownek kukoj nejel chir kux kub'ij Qajwal Dios, kownek kriyi'ej nejel chir kux ujitom Qajwal Dios, kownek kuch'ij nejel k'axlajtaq chpa'kux chir kpe chirij.
46013008	Jn loq'b'al k'u'x mijunuj k'ista. Pumul jn nimlaj sip rech uq'axexik uyoloj Qajwal Dios, ch'il jn nimlaj sip rech ch'a'wem pe jnchik ch'ab'al, ch'il jn nimlaj sip rech nejel etamb'al, ire' kik'isna.
46013009	Mpa' chinime', xa' jun praj che nimaqtaq sip qet'am kiwach, xoq'je' xa' jun praj che uyoloj Qajwal Dios qaq'axam.
46013010	Pumul re'chir ktz'aqatna nejel, kchakan te'chik ni'j nimaqtaq sipla' chir tijen qojchakan chirij chinime'.
46013011	Kinya' jun k'amb'al nojb'al chiw: Re'chir enlaq k'al, kin ch'awek chpa' kch'a'w naq k'al, kinchomnek chpa' kchoman naq k'al, kinnojnek chpa' kno'jen naq k'al, pumul re'chir ximb'an chij, xinya' knaq chir kux rech k'al.
46013012	Mpa' chinime' jn qetamb'al chirij Qajwal Dios jla' chpa' utuyxik chpam jn espejo chir qast q'alaj, pumul ko'penna jn q'ij chir kuk'ulna rib' qaplaj ruk' Qajwal Dios. Chinime' jn wetamb'al qast tzaqat, pumul ko'penna jn q'ij chir kwit'majna nejel, jla' chpa' Qajwal Dios ret'am enwach.
46013013	Pumul ptaq q'ij chir ojk'owa' chinime', ijaqlel: Kojb'al ch'il ukub'ul k'u'x ch'il loq'b'al k'u'x. Pumul chke ixub' (3) re' jn loq'b'al k'u'x nimna ub'a ni k.
46014001	Chikojo' ichoq'ab' rechwa' kajaqe' jn loq'b'al k'u'x iwuk', xoq'je' chiwemb'ej nimaqtaq usip Loq'laj Santil, pumul puwi' nejel nimaqtaq sipe', re' chiwemb'ej uq'axexik uyoloj Qajwal Dios.
46014002	Mpa' naq chir kch'a'w pe jnchik ch'ab'al, ruk' Qajwal Dios kch'a'wwa', kuk't ajkojnel. Jri' kimb'ij chiw mpa' k'ot jnaq kta'w rech, mpa' pLoq'laj Santil qab'ij rajwerem Qajwal Dios chir owtelek.
46014003	Pumul jnaq chir kuq'axaj uyoloj Qajwal Dios, kuk' ajkojnel kch'a'wwa', rechwa' kuya' uch'oq'ab' kanme', xoq'je' rechwa' kuya' anme' chke, xoq'je' rechwa' kujorob'saj kanme'.
46014004	Naq chir kch'a'w jaljoj uwach che ch'ab'al, xa' putike'lam kuya' uchoq'ab' ranme', pumul naq chir kuq'axaj uyoloj Qajwal Dios, kuya' uchoq'ab' kanme' ch'ob' che ajkojnel.
46014005	Re'ne kwaj en chir iwenejel kixch'a'w jaljoj uwach che ch'ab'al, pumul re' sub'laj kwaj en cha't kiq'axaj uyoloj Qajwal Dios, mpa' nimna ub'anik jnaq chir kuq'axaj uyoloj Qajwal Dios, chwach jnaq chir kch'a'w pe jnchik ch'ab'al, xo'w chirwa kukiro kux kub'ij, rechwa' kuya' uchoq'ab' kanme' jn ch'ob' che ajkojnel.
46014006	Ix wixlal chirij Qajwal Jesucristo, wa kimb'e iwuk' chisaqxik, kxinch'ab'ej k'ut pe jnchik ch'ab'al, ¿kux kchakanwa' chiw ix chir wa kinya't q'alsenem, kinya't lewa' nimaqtaq nojb'al chiw, kinq'axaj tlewa' uyoloj Qaqjaw chiw, kinya' tlewa' tyojnem chiw?
46014007	Kinya' jn k'amb'al no'jb'al chiw chikij chakamb'al rech esb'al son chpa' jn flauta, jn arpa lewa', wa utzt kitq'exik kb'an pkijujnal, ¿kux ub'anik kch'ob'tejek chir kux son ksu'x ruk' flauta ruk' lewa' jn cítara?
46014008	Xoq'je' jn su' chir kyusik'ij ajxolta't rech kib'ej pe ch'oj, wa kyaqalt uch'ab'al, ¿naqlo kub'an ub'anik rech k'e pe ch'oj?
46014009	Jla' xoq'je' ix, wa q'alajt kux kib'ij, ¿kux ub'anik kch'ob'tejek kux kib'ij? Mpa' xa' petew kixch'awwa'.
46014010	Qatzij chir sub'laj uwach che ch'ab'al k'o chwach lew, pumul k'ot jnaq chke ire' mat' k'o kub'ij.
46014011	Rechi' wa en kinch'ob't uyoloj jnaq chir kyolow wuk', kawulpa' en wnaq ajchqeja' chwach jun chir kch'a'w wuk', xoq'je' naq kyolow wuk', kawulpa' wnaq ajchqeja'.
46014012	Jla' xoq'je' ix chir sub'laj kraj iwanme' nimaqtaq sip chir kuya' Loq'laj Santil, kxokaq il rechwa' kik'iyer iwuk' ni'j chir kuya' uchoq'ab' kanme' ch'ob' che ajkojnel.
46014013	Rechi' chir naq kch'a'w jaljoj uwach che ch'ab'al, chuta'b'la' che Qajwal Dios chpam loq'laj ch'a'wem, rechwa' kowan chukirik chir kux kub'ij pe jnchik ch'ab'al.
46014014	Mpa' wa kinch'a'w ruk' Qajwal Dios pe jn ch'ab'al chir entyojimt wib' che, re' ensantil kch'a'w ruk' Qajwal Dios, pumul k'ot kchakanwa' che enchomb'al.
46014015	¿Rechi' chir kux k'ut kimb'an chinime'? Kinch'aw ruk' Qajwal Dios pinsantil, xoq'je' kinch'a'w ruk' pe jn ch'ab'al chir kinta' chi'ntere. Kimb'ixajna ub'i' Re' ruk' ensantil, xoq'je' kimb'ixajna ub'i' pe jn ch'ab'al chir kinta' chi'ntere.
46014016	Mpa' wa katewchi'j ub'i' Qajwal Dios pe santil, naq wnaq chir te' tijen kutyojij rib' chirij uyoloj Qajwal Dios, kumajta kub'ij: "B'antajaq b'la' " chirij atyoxnik mpa' xuta'ta kux xab'ij.
46014017	Mpa' at qatzij chir tijen kaya' tyoxnik, pumul jnchik k'ot uchoq'ab' ranme' kya'ik.
46014018	Kintyoxij che Qajwal Dios chir en sub'lajna kinch'a'w chiwach ix iwenejel pe ch'ab'al chir qatyojimt qib' che.
46014019	Pumul re'chir enk'o chikiwach jn ch'ob' che ajkojnel re' kwaj en kimb'ij tne' xa' job' (5) yoloj, pumul kta'tejek kux kimb'ij rechwa' k'e entyojij naq kitaw wech, chwach chir kimb'ij lajuj mil (10,000) yoloj pe jn ch'ab'al chir entyojimt wib' che.
46014020	Ix wixlal chirij Qajwal Jesucristo, mix chomnek chpa' kichomen k'la'b', xa'ne' kixchomnaq chpa' kichomen rijab'. Pumul re' chib'ana' chpa' k'lab' chir k'ot tzeltaq chomnik chpam kanme'.
46014021	Chpam tyox wuj tz'ib'telek: K'e ench'ab'ej Rilk'wa'l Israel pe jnchik ch'ab'al, che kichi' wnaq chir kipe chqaja'. Pumul tne' qas jla' kich'ab'xik kimb'ono, ire' kita't wech, xcha' Qajwal Dios.
46014022	Xa'k'ut jla' chir jn nimlaj sip rech ch'a'wem pe jnchik ch'ab'al, re' k'utumb'alt chikiwach ajkojnel, xa'ne' k'utumb'al chikiwach wnaq chir ikojennaqta. Pumul jn nimlaj sip rech uq'axexik uyoloj Qajwal Dios, re' k'utumb'alt chikiwach wnaq chir ikojennaqta, xa'ne' k'utumb'al chikiwach ajkojnel.
46014023	Jla' kimb'ij chiw mpa' wa kiraqkib' jun ch'ob' che ajkojnel, kinejel k'ut kich'a'w pe jnchik ch'ab'al, k'e ok k'utb'ik tla' wnaq chir k'ot ket'am chirij uyoloj Qajwal Dios, k'e ok lewa' tla' wnaq chir ikojennaqta, ¿kib'ij ire' chir ix xloker iwi'?
46014024	Pumul wa iwenejel ix kiq'axaj uyoloj Qajwal Dios, tere' kokb'ik jnaq chir k'ot ret'am chirij jn yoloje', kok lewa' jnaq chir kojennaqta, kuna'k'ut re' chir rajwixik kusuk'b'a' uk'aslemal chwach Qajwal Dios rimal chir iwenejel qatzij tijen kib'ij che, xoq'je' kuna' re' chir iwenejel kiq'at tzij puwi'.
46014025	Nejel chir kux owtel pranme' ke'seslaq chesaq, kxuk'e'k'ut, kuya' uplaj pu'lew, xoq'je' kunimersaj ub'i' Qajwal Dios, kub'ijk'ut chir chixo'l ix qatzij k'o Qajwal Dios.
46014026	Ix qaxlal, nejel chir kux kintijen chub'ixik chiw, re' ri' uk'u'x. Re'chir kiraq iwib', chib'ana' nejel chir kux kuya' uchoq'ab' iwanme' chiwach, jun kub'ixaj salmos, junchik kuya' naq tyojnem, junchik kuya' naq q'alsenem, jun chik kch'a'w pe jnchik ch'ab'al, junchik kukir ch'a'wem pe jnchik ch'ab'al.
46014027	Wa kb'an ch'a'wem pe jnchik ch'ab'al chikixo'l ajkojnel, xa' kyeb' (2) kich'awaq, xub' (3) lewa', kiya'b'la' kib' puxlaj, nab'e kch'a'w jun tere' kch'a'w jnchik, xoq'je' rajwixik chir junchik kukiro chir kux xb'i'x pe jnchik ch'ab'al.
46014028	Pumul wa k'ot jnaq kirew rech, mich'awb'la' pe jnchik ch'ab'al chikixo'l ch'ob' che ajkojnel, xa'ne' kich'awaq pikitke'lam ruk' Qajwal Dios.
46014029	Jla' xoq'je' ajq'axal uyoloj Qajwal Dios, kich'awaq ikyeb' (2), ixub' (3) lewa', ruk'ut ni'jchik kichomnaq chirij chir kux kb'ixek, wa ruk' Qajwal Dios petnaqwa'.
46014030	Re'chir jnaq tijen chuq'axexik uyoloj Qajwal Dios, wa k'o jun chik kub'ul chu' utem kya' naq q'alsenem che chir rajwixik kuya' ub'ixik chke ajkojnel, jun chir tijen che yoloj, ktene'k.
46014031	Xa' k'ut jla' iwenejel kixkonek kiq'axaj uyoloj Qajwal Dios chirwa kiya' iwib' puxlaj, nab'e kch'a'w jun, tere' kch'a'w jnchik, rechwa' chir k'o kit'maj kinejel, xoq'je' kinejel kya' uchoq'ab' kanme'.
46014032	Mpa' jn loq'laj sip rech uq'axexik uyoloj Qajwal Dios re' k'o xe' uchajnem jn ajq'axal yoloj.
46014033	Mpa' Dios, Re', Dios rech jn uxunem rech anme', Re' recht sachb'al k'u'x. Chpa' kb'an chikixo'l nejel ch'ob' ajkojnel,
46014034	mich'aw ixiqib' chikixo'l ajkojnel, mpa' yo'omt chke ixiqib' kich'a'w pnaq re'chir kiroqom kib', xa'ne' kiya' kib' ptaqek chpa' kub'ij pixab'.
46014035	Pumul wa k'o kaj kit'maj, chkita'b'la' che kichijil ptaq kichoj, mpa' kumajt che jn xaq kch'a'w pnaq re'chir kiroqom kib' ajkojnel.
46014036	¿Wa iwuk' k'ut ix xelwelaq uyoloj Qajwal Dios, xoq'je' wa xo'w k'ut iwuk' ix xo'penwa'?
46014037	Wa k'o jnaq kukojrib' che ajq'axal uyoloj Qajwal Dios, kukoj lewa' chir sub'laj kokes uk'aslemal rimal Loq'laj Santil, rit'majb'la' chir ri' taqnik rech Qajwal Dios chir tijen kintz'ib'aj.
46014038	Pumul wa k'o jnaq krajt kuk'omo, xoq'je' re' k'amt rimal Qajwal Dios.
46014039	Rechi' ix wixlal, kixokaq il chuq'axexik uyoloj Qajwal Dios, miq'atuj ch'a'wem pe jnchik ch'ab'al.
46014040	Pumul utz ub'anik chib'ana' che nejel, x oq'je' pux la j.
46015001	Ix wixlal, kintz'ib'aj b'ik chiw jn k'ak' yoloj rech Qajwal Jesucristo chpa' xinq'axaj ub'ixik chiw nab'e, re'k'ut chir xik'omo, xoq'je' xa' jun ixwa'lwa' chpam.
46015002	Rimal k'ut jn k'ak' yoloje', xixsoltaj che utojik imak, wa qatzij xikol piwanme' jn k'ak' yoloje' chir xinya' ub'ixik chiw, wa jla'ta, xaloq' nuk'ute' xixkojnek.
46015003	Mpa' uk'u'x nejel chir kux enk'utum knaq chiwach re'k'ut chir xya' chwe rimal Qajwal Dios, chir Cristo xkamsesek xa' rimal qamak, jla' chpa' kub'ij tyox wuj,
46015004	xmuqek, xoq'je' xk'asb'a'x chkixo'l kamnaqib' che urox (3) q'ij, jla' chpa' tz'ib'tal chpam tyox wuj,
46015005	xoq'je' nab'e xuk'ut rib' chwach Cefas (Pedro) tere' xuk'ut rib' chikiwach kab'lajuj (12) Apóstoles.
46015006	Tere' xuk'ut rib' chikiwach job' ok'al (500) ajkojnel, re'chir kimulum kib', sub'laj ik'iy k'ut chke ire' ik'aselna chinime', ruk'ut ni'jchik xikamek.
46015007	Tere' xuk'utrib' chwach Santiago, tere' xuk'utrib' chikiwach kinejel Apóstoles.
46015008	Che uk'isb'al xuk'ut rib' chinwach en, chir en chpa' jn k'al chir k'se'naqt puq'ijal.
46015009	Mpa' en qas en utze'tzlil chke Apóstoles rech Jesús, chir kumajt kb'ix Apóstol chwe, mpa' xe' entromb'ej ajkojnel.
46015010	Pumul xa' rimal jn loq'laj ritzil ranme' Qajwal Dios chir xink'omo, xinok che Apóstol, ruk'ut jn loq'laj ritzil ranme' Qajwal Dios cha't loq' k'o wuk', mpa' sub'lajna chak emb'onom en chikiwach kinejel Apóstoles, pumul ent emb'anawnaq rech, xa'ne' Re' jn loq'laj ritzil ranme' Qajwal Dios chir k'o pink'aslemal.
46015011	Pumul xa' naqpla' kuya' ub'ixik jn k'ak' yoloj rech Qajwal Jesucristo, tne' en, ire' lewa', k'ot ku'no, mpa' xa' janam kux qab'ij, xoq'je' re' ri' yoloje' chir xixkojen ix chirij.
46015012	Pumul wa qaq'axaj ub'ixik chir Cristo xk'astaj chikixo'l kamnaqib', ¿kux rech kib'ij jujun chiw ix chir k'ot k'astajb'al kech kamnaqib'?
46015013	Mpa' wa k'ot k'astajb'al kech kamnaqib', xoq'je' Cristo xk'astajt chikixo'l kamnaqib'.
46015014	Wa Cristo xk'astajt chikixo'l kamnaqib', xaloq' b'are' chir oj qaya' ub'ixik uyoloj Qajwal Dios, xoq'je' xa'loq' b'are' ikojb'al ix.
46015015	Wa jla', oj b'are' jo'slajtaq utestig, oj chir xqaya' ub'ixik chir Qajwal Dios xuk'asb'a' Cristo chikixo'l kamnaqib', wa qatzij chir kik'astajt kamnaq'ib' chpa' kib'ij ix.
46015016	Mpa' wa kik'asb'axt kamnaqib', xoq'je' Cristo xk'asb'a'xt chikixo'l kamnaqib'.
46015017	Wa Cristo xk'asb'a'xt chikixo'l kamnaqib', k'ot b'are' kchakanwa' ikojb'al ix, ix soltajnaqt b'are' che imak.
46015018	Xoq'je' nejel naqpla' xikam chirij Cristo, xisoltajt b'are' chutojik kimak.
46015019	Wa jn ukub'ul qak'u'x chirij Cristo suk' xa' rech jn k'aslemal rech uwach lew, sub'laj b'isb'alna qawach chikiwach kinejel wnaq.
46015020	Pumul chinime' Cristo xk'asb'a'x chikixo'l kamnaqib', re'k'ut Re' qas nab'e xk'asb'a'x chikixo'l kamnaqib'.
46015021	Mpa' wa xa' rimal jn chij xpewa' kamikal, jla' xoq'je' xa' rimal jn chij xpewa' k'astajb'al kech kamnaqib'.
46015022	Mpa' jla' chpa' chirij Adán kinejel wnaq kikamek, jla' xoq'je' kinejel ajkojnel chirij Cristo kya' kik'aslemal chir k'istechik.
46015023	Pumul nejel k'o puxlaj, nab'e xk'astaj Cristo chikixo'l kamnaqib' tere' kik'astaj ajkojnel chirij Cristo re'chir Re' kpe jumulchik.
46015024	Tere' kpe uk'isb'al, re'chir Re' kujach jn nimlaj q'atb'altzij puq'ab' Qajwal Dios chir Qajawxel, xoq'je' re'chir Re' kusach uwach nejel q'atb'altzij, nejel taqnem ch'il nejel nimaqtaq kownem kech rajch'oj.
46015025	Mpa' rajwixik chir Re' kub'anna jn loq'laj utaqnik suk'te' kuya'na nejel rajch'oj xe' raqan.
46015026	Ruk'ut jn uk'isb'al rajch'oj chir ksachna uwach, re' kamikal.
46015027	Mpa' nejel xuya' Qajwal Dios xe' uq'atb'altzij Cristo. Re'chir kub'ij chir nejel xuya' chixe' uq'atb'altzij Cristo, q'alajk'ut chir xo'w Qajwal Dios xokt xe' uq'atb'altzij.
46015028	Pumul re'chir kjachta nejel xe' uq'atb'altzij, tere' Uk'ijol Qajwal Dios kuya'rib' xe' uq'atb'altzij Qajwal Dios, re'k'ut Dios chir xyaw nejel chixe' uq'atb'altzij Cristo, rechwa' chir Qajwal Dios ktz'aq'at uq'atb'altzij puwi' nejel.
46015029	Pumul wa k'ot k'astajb'al kech kamnaqib', ¿kux kich'ak chirij chir kiqasaj kija' pkib'i' kamnaqib'? chir xa't q'alaj kik'asb'ax kamnaqib' chpa' kib'ij ix. ¿Kux rech chir kiqasaj kija' pkib'i' kamnaqib'?
46015030	Wa k'ot k'astajb'al chikixo'l kamnaqib', ¿kux kuchukuj chir oj nejel taq q'ij ojk'o chwach nejel uwach k'ax?
46015031	Ix wixlal, en nejeltaq q'ij kwil uwach enkamikal. Ri' chir kimb'ij chiw sub'laj qatzij chpa' qatzij chir kinnimersaj wib' chiwij pub'i' Qajwal Jesucristo.
46015032	Mpa' ruk' jn chak chir tijen kimb'an pe tilimit Éfeso, ik'o jujun chir jla' kib'anik chpa' tzeltaq awaj chir kiwa'laj chuwij. ¿Kuxk'ut kinch'ak chirij chir jri' kinq'axaj, wa k'ot k'astajb'al kech kamnaqib', chpa' kib'ij jujun? Mpa' wa jri' ub'anik, utzna qab'ono chpa' jn tzij chir kb'ixek: "Qatija' waj xoq'je' qatija' qak'ye', mpa' chwaq' kab'ij qojkamek."
46015033	Miya' luwar che jnaq kxusokaj, mpa' yoloj chir kb'ixek chpa' kb'ixek chir k'ot k'astajb'al kech kamnaqib', kuk'ex jn utzlaj ino'jb'al.
46015034	Chik'exa' ichomnik mixmaken chik, mpa' ik'o jujun chixo'l ix chir ket'amt uwach Qajwal Dios. Jri' kimb'ij chiw rechwa' kixk'ixek.
46015035	Qab'ana' che chir jnaq kub'ij, ¿kux k'ut ub'anik kik'astaj kamnaqib'? Xoq'je', ¿kuxche kuerp kik'omom laq?
46015036	At chir jla' kab'ij, at taklaj wnaq. Kuxpla' che eja' katiko, k'se'ta chirwa kamtena nab'e.
46015037	Xoq'je' jn eja' chir ktikek re't la' jn tiko'n chir kel laq xa'ne' jn eja' chir ktikek re' jn ub'aq' trig, jnchik eja' lewa'.
46015038	Pumul Re' Qajwal Dios kuya' kikuerp tiko'n chpa' xraj Re', xoq'je' ptaq kijujnal eja' xuya' kikuerp pe kechwa'.
46015039	Nejelt kuerp xa' janam kib'anik, mpa' qatzij chir jalan kikuerp wnaq, jalan kikuerp awaj, xoq'je' jalan kikuerp chokop chir k'o kixik', jalan kikuerp kar.
46015040	Ik'o kuerp rech kaj, xoq'je' ik'o kuerp rech uwach lew, pumul jalan unimal kiq'ij kuerp chir ik'o chwach lew, jalan unimal kiq'ij kuerp chir ik'o pkaj.
46015041	Jalan ujulwem q'ij, jalan ujulwem ik', xoq'je' jalan kijulwem ch'imil, xoq'je' jun ch'imil jnamt ujulwem ruk' junchik ch'imil.
46015042	Jla' xoq'je' kik'astajb'al kamnaqib', jn kuerp chir kmuqek janamta chpa' jn kuerp chir k'asb'a'xek, mpa' jun kuerp chir kmuqek q'ayek, pumul jun kuerp chir k'asb'a'xek q'ayte'chik.
46015043	Kmuq jn kuerp chir k'ot unimal uq'ij, k'asb'ax jn kuerp chir k'o unimal uq'ij, kmuq jn kuerp chir tuqa'r, k'asb'ax jun kuerp chir k'o uchoq'ab'.
46015044	Kmuq jn kuerp chir xa' rech uwach lew, k'asb'ax jn kuerp chir kuya' Loq'laj Santil. Wa k'o kuerp rech uwach lew, xoq'je' k'o kuerp rech jn k'aslemal chir kuya' Loq'laj Santil.
46015045	Jla' xoq'je' tz'ib'tal chpam tyox wuj rech Qajwal Dios, chir jn nab'e chij Adán ub'i', xya' uk'aslemal rech uwach lew. Pumul Jesucristo, Re'k'ut jn uk'isb'al Adán, jn Santil chir kuya' kik'aslemal ni'jchik.
46015046	Pumul re't kuerp rech jn k'aslemal chir kuya' Loq'laj Santil kije' nab'e, xa'ne' kuerp rech uwach lew kije' nab'e, tere' jn kuerp rech jn k'aslemal chir kuya' Loq'laj Santil.
46015047	Jn nab'e chij chir Adán ub'i', re' rech uwach lew, mpa' ruk' lew xb'anwa', pumul jn ukab' (2) chij chir Jesucristo ub'i', Re' rech kaj.
46015048	Chpa' ub'anik Adán chir xkije' uk'aslemal rech uwach lew, jla' xoq'je' kinejel wnaq chwach lew, xoq'je' chpa' ub'anik Jesucristo chir k'o uk'aslemal rech kaj, jla' xoq'je' kinejel k'o kik'aslemal chir kuya' Loq'laj Santil.
46015049	Jla' chpa' xqak'amlaq jn k'aslemal chpa' uk'aslemal jn chij rech uwach lew, xoq'je' qak'amnalaq jn k'aslemal chpa' uk'aslemal jn chij rech kaj.
46015050	Pumul chiwet'maj ix wixlal chir jn kuerp chir qak'omom chinime', re't re' krechb'ej jn nimlaj uq'atb'altzij Qajwal Dios, xoq'je' jn kuerp chir xa' q'ayek, re't re' krechb'ej jn luwar chpa' k'otwa' q'aynaq.
46015051	Chiwla'much, kimb'ij chiw jn rajwerem Qajwal Dios chir owtel knaq, pumul chinime' q'aljansam chik. Chir qanejelt qojkamek, pumul qanejel kjaltaj qakuerp re'chir kpe Cristo jumulchik,
46015052	xa' che qe'n upam q'ij, xa' pe jun yup rech qab'aq'wach, re'chir ksu'x uk'isb'al su', ruk'ut kamnaqib' kiwa'lsesna ruk' jn kuerp chir q'ayte'chik, ruk'ut qanejel oj ajkojnel kjaltajna qakuerp.
46015053	Mpa' jn qakuerp chir qak'omom chinime' chir xa' q'ayek xoq'je' k'o uchoq'ab' kamikal puwi', rajwixik chir kweq ruk' junchik kuerp chir q'ayta xoq'je' k'ot uchoq'ab' kamikal puwi'.
46015054	Xoq'je' jn qakuerp chir xa' q'ayek, chir k'o uchoq'ab' kamikal puwi', re'chir weqtelchik ruk' jnchik kuerp chir q'ayte'chik xoq'je' k'ot uchoq'ab' kamikal puwi', tla' kb'antajwa' chir kux tz'ib'tal chpam tyox wuj chir kub'ij: "Xb'eq'b'ik kamikal rimal jn ajch'akal rech."
46015055	"At kamikal, ¿jalchi' k'ut k'owa' ach'aknem chi'? At kamikal, ¿jalchi' k'owa' ajuch'b'al chi'?"
46015056	Jn juch'b'al rech kamikal, re' mak, ruk'ut nimlaj ukownem mak, re' pixab' chir xutz'ib'aj Moisés.
46015057	Pumul sub'laj maltyox che Qajwal Dios chir tijen chuya'ik jn ch'ak'nem chqe rimal Qajwal Jesucristo.
46015058	Rimal ri', ix wixlal chir sub'laj ix loq' kixwilo, xa' jun chiya'wa ikojb'al, xoq'je' xa' jun kixwa'b'aqwa', suk' kub'lek chib'ana' uchak Qajwal Jesucristo, mpa' iwet'am jn chak chir kib'an chir ij Re', xa't loq'.
46016001	Chir kux xita' chwe chirij umolik pwaq rech to'b'al kech qaxlal chir k'o rajwixik chke, chib'ana' ix chpa' taqnik chir xinya' chke nejel ch'ob' che ajkojnel chir ik'o pujuyb'al Galacia.
46016002	Che nab'e q'ij rech nejel smana, ptaq ijujnal chitoso' xoq'je' chikolo' pnaq chpa' tewchi'nik chir yo'om chiw rimal Qajwal Dios, rechwa' re'chir kno'pen iwuk', k'otchik to'b'al kmolek.
46016003	Re'chir kno'pen chixo'l, kintaqb'ik pe tilimit Jerusalén naq chir xicha' ix rechwa' kik'amb'ik ito'b'al, kintz'ib'aj k'ut jun wuj kinya' pe kiq'ab' rechwa' utz kik'ulik kb'an kimal naq chir kik'am to'b'al.
46016004	Wa rajwixik kimb'e en, kib'e nuk'ute' wuk' pe tilimit Jerusalén.
46016005	Kimb'e k'ut iwuk' re'chir kinq'aten pujuyb'al Macedonia, mpa' nab'e kinq'aten Macedonia.
46016006	Knelknaq iwuk' kyeb'xub' q'ij, pente'ne' kinq'axaj uq'ijal tew iwuk' rechwa' knito'wa chir kux rajwixik che emb'ej, jalchi'pla' kimb'ewa' chi'.
46016007	Mpa' kwajt en chir xa' kinq'axek kxok wula', xa'ne' kwaj en naj kinkije' iwuk', wa jri' kraj Qajwal Dios.
46016008	Pumul en kinkije'na wural pe tilimit Éfeso suk'te' kuraqna nimq'ij Pentecostés.
46016009	Mpa' janam chpa' jn nimlaj uchi' jaj chir xute'b'a' Qajwal Dios chinwach, rechwa' kimb'an uchak, pumul sub'laj ik'iy chir qajt chikiwach rimal kux kintijen chub'anik.
46016010	Wa ko'pen Timoteo iwuk', kxokaq il rechwa' chir re' k'ot kuna' rib' ranme' chixo'l, mpa' ajchak re' puchak Qajwal Dios chpa' en.
46016011	Rechi' chir mat'k'o jnaq kritzlaj uwach Timoteo, xa'ne' pe jn uxunem rech anme' chito' chir kux kchakan che pub'ej rechwa' kpe wuk', mpa' qayi'em en ch'il qaxlal.
46016012	Chir kux xita' chwe chirij qaxlal Apolos, sub'laj ximb'oychi'j rech k'ewa iwuk' chinime' krichb'lajb'ik qaxlal, pumul xrajt xpetek, pumul kpere re'chir jamal pnaq uwach.
46016013	Chiwlawchij ik'aslemal, xoq'je' xa' jun chiya'wa ikojb'al, chib'ana' che chij chwach nejel chir kpe pik'aslemal, xoq'je' chikojo' ichoq'ab'.
46016014	Nejel chir ki'no, chib'ana' ruk' loq'b'al k'u'x.
46016015	Ix qaxlal, ix iwet'am chir Estéfanas ch'il kinejel naq chir ik'o prichoj, ire' qas nab'e xikojen chirij Cristo pujuyb'al Acaya, ire' k'ut chir kijachom kib' chkinimxik ajkojnel.
46016016	Ruk'ut chinime' kinta' jn toq'ob' chiw, rechwa' chir chiya' iwib' ptaqek chke ajkojnel chir ijla' chpa' ire', xoq'je' chke kinejel chir kito'nek xoq'je' kichakan chpam uchak Qajwal Dios.
46016017	Sub'laj kinki'ket ruk' upetb'al Estéfanas ch'il Fortunato ch'il Akaiko, mpa' ire' xkib'an ik'exwach ix wural.
46016018	Mpa' xk'un kijorob'saj ensantil, xoq'je' isantil ix, nimb'la' chiya'wa ajkojnel chpa' ire', xoq'je' nim chiya'wa ire'.
46016019	Nejel ch'ob' che ajkojnel chir ik'o pujuyb'al Asia kitaqb'ik ritzil iwach. Aquila ch'il Priscila xoq'je' jn ch'ob' che ixlal chir kiraqkib' chkichoj, kitaqb'ik ritzil iwach pub'i' Qaqjaw.
46016020	Kitaqb'ik ritzil iwach kinejel qaxlal chir ik'o wural. Re'chir kiya' ritzil iwach, chik'utu' chir qatzij kiloq'oj iwib' chiwach.
46016021	En Pablo kintz'ib'aj b'ik jn ritzil iwach ruk' enq'ab'.
46016022	Wa k'o jnaq kuloq'ojt Qaqjaw, yo'oq mixq'ab' puwi' rimal Qajwal Dios. Qaqjaw, ¡katpetaq!
46016023	Ret'b'la' jn loq'laj ritzil ranme' Qajwal Jesús kelknaq iwuk'.
46016024	Kxinloq'oj iwenejel chir ixkojennaq chirij Qajwal Jesús. B'antajaq b'la'.
47001001	En, en Pablo Apóstol rech Cristo Jesús rimal rajwerem Qajwal Dios, xoq'je' k'o qaxlal Timoteo wuk', kintz'ib'ajb'ik jn wuje' che jn ch'ob' che ajkojnel chir ik'o pe tilimit Corinto, xoq'je' chke nejel ajkojnel chir ik'o Acaya.
47001002	Jn loq'laj ritzil anme' chiw ix ch'il jn uxunem rech anme' chir kuya' Qajwal Dios chir Qaqaw ch'il Qajwal Jesucristo.
47001003	Tewchi'm Qajwal Dios chir Uqaw Qajwal Jesucristo, chir Qajawxel rech jn k'axk'ab'al k'u'x, xoq'je' Dios rech nejel jorob'seb'al anme'.
47001004	Re'k'ut kujorob'saj qanme' che nejel nimaqtaq k'ax rechwa' chir oj xoq'je' qojkon chujrob'sesik kanme' naqpla' chir ik'o chpam nimaqtaq k'ax, rimal k'ut jn jorob'seb'al anme' xjorob'ses qak'u'x rimal Qajwal Dios.
47001005	Xa'k'ut jla' chir oj jun qaq'axaj sub'laj che nimaqtaq k'ax chir xuq'axaj Cristo, jla' xoq'je' rimal Cristo sub'laj jorob'seb'al anme' kya' chqe.
47001006	Wa oj chinime' qatij nimaqtaq k'ax, rechwa' chir ix k'o jn jorob'seb'al iwanme' xoq'je' k'o jn solb'alib' iwib'. Kojorob'ses lewa' qanme', xoq'je' rech kiraqwa' ix jn jorob'seb'al anme' ch'il jn solb'al iwib', rechwa' kxuto' chuch'ijik ni'j nimaqtaq k'ax chir xoq'je' oj tijen qaq'axaj.
47001007	Ruk'ut jn ukub'ul qak'u'x chiwij ix xa' jun wa'lwa' mpa' qet'am chir ix, xo'wt ix qach'il che jn nimlaj k'ax xoq'je' ix qach'il che jn jorob'seb'al anme'.
47001008	Qaxlal, qajt oj chir mat' kiwet'maj nejel q'axom chir xqaq'axaj pujuyb'al Asia. Chir sub'laj nimaqtaq k'ax xqarqo chir qach'ij te'chik xoq'je' k'otchik ukub'ul k'u'x chirwa oj k'asalna qojel laq tla',
47001009	xqana' oj chir, ojchik rech kamikal, pumul ri', xa' xuk'ut chqawach rechwa' qakub'a't qak'u'x xa' chqawach oj xa'ne' re' qakub'a qak'u'x chirij Qajwal Dios chir k'e uk'asb'a' kamnaqib'.
47001010	Re' xojresaj xoq'je' qojresajna, chirij Re' kub'ewa' qak'u'x, chir Re' qojresajna che jn kamikal.
47001011	Qoj ito'k'ut ix ruk' ich'awem ruk' Dios pqawi'. Rechwa' chir sub'laj che wnaq kityoxijna che Qajwal Dios pqawi' oj, rimal jn loq'laj sip chir xya' chqe oj, xa' rimal jn kich'awem ruk' Qajwal Dios sub'laj che wnaq.
47001012	Mpa' re' ri' unimal qaq'ij oj, chir kub'ij qanme' chir oj utz qab'onom che qak'aslemal chwach lew, xoq'je' chir utz qab'onom chixo'l ix, ruk' jn mejb'elib' ch'il jn saqlaj tzij rech Qajwal Dios, ruk't nimaqtaq etamb'al kech wnaq, xa'ne' ruk' jn loq'laj ritzil ranme' Qajwal Dios.
47001013	Mpa' tijent qatz'ib'aj kuxpla' chir kixkont ix chunik'xik xoq'je' kixkont chuch'ob'ik; re' kwiyi'ej en chir kich'ob' nejel.
47001014	Xa'k'ut jla' chir ix xich'ob' jn praj, chir oj, oj unimal iq'ij, jla' chpa' ix, ix unimal qaq'ij, che jn q'ij re'chir ktzalajlaq jumulchik Qajwal Jesús.
47001015	Rimal k'ut jn ukub'ul k'uxe', re' xwaj en chir nab'e kixb'e wula', rechwa' kik'am che uka'mul (2) jn nimlaj utzil piwanme'.
47001016	Xak'ut iwumal ix kinq'ax pujuyb'al Macedonia, re'chir kintzalajlaq Macedonia kinq'ax iwuk' jumulchik, xak'ut jla' knito' kux rajwixik chwe rech emb'ej rechwa' kno'pen Judea.
47001017	Rechi' re'chir xinchomaj ub'anik ri'. ¿Pa'nimtlo uchomxik ximb'ono? ¿Re' lewa' chir kux xinchomaj ub'anik xinchomaj ruk' entyo'jil?, rechwa' kimb'ij jla' xoq'je' kimb'ij jla'ta,
47001018	mpa' Qajwal Dios xa' jun k'owa' utzij, wa qab'ij oj chiw chir jla', kumaj te'chik qab'ij jla'ta.
47001019	Mpa' Jesucristo chir Uk'ijol Qajwal Dios, re'k'ut chir chixo'l ix qaq'axam ub'ixik Silvano ch'il Timoteo ch'il en, xqab'ijta chir jla', xoq'je' xqab'ijta chir jla'ta, xa'ne' oj xqab'ij chir jla' pu b'i' Re'.
47001020	Mpa' ptaq kijujnal nejel jitenem chir ub'onom Qajwal Dios suk' jla' chirij Qajwal Jesucristo, rechi' pub'i' Cristo qab'ij: B'antajaq b'la', rech unimal uq'ij Qajwal Dios.
47001021	Rek'ut Qajwal Dios chir oj ukub'a'm chirij Cristo, xo'wt oj xoq'je' ix, re'k'ut xcha'w qech,
47001022	re'k'ut chir xukoj qetal, xoq'je' xuya' jn chapal q'ab' chqe ptaq qanme' re'k'ut Loq'laj Usantil.
47001023	En xoq'je' kinta' che Qajwal Dios rech kub'anwa' testig chirij enk'aslemal, chir xa' rimal utq'opsesik iwach chir maja' kimb'e pe tilimit Corinto.
47001024	Re'ta chir oj kixqachik'mij che ikojb'al, xa'ne' qaj oj kixqato' ruk' iki'ktemal, mpa' rimal ikojb'al chir ix xa' jun ixwa'lwa'.
47002001	Xinchomaj puwechwa' chir kimb'etchik jumulchik iwuk' ruk' b'isb'al.
47002002	Mpa' wa en kinya' ib'is, ¿naq k'ut kuya' enki'ktemal, xa'ne' re' jun chir xinyak ub'is?
47002003	Rek'ut ri' xintz'ib'aj chiw, mpa' re'chir kno'pnek kuya't b'is chwe, kimal ni'j chir kwaj en kiya' ki'kte'mal chwe, kub'ulk'ut enk'u'x chiwij iwenejel chir jn ki'kte'mal wech en, iwech ix xoq'je'.
47002004	Mpa' xixintz'ib'aj b'ik ruk' sub'laj b'is xoq'je' ruk' q'oxmal anme' xoq'je' ruk' sub'laj q'ej, rexta chir kinya' b'is chiw xa'ne' rechwa' kiwet'maj chir sub'laj loq' kixwilo.
47002005	Pumul wa k'o jnaq kuya' b'is chwe, xo'wt chwe en kuya' b'is, xa'ne' chqe qanejel kuya' b'is, jri' kimb'ij rechwa' kinnimersaj tewa' uwach.
47002006	Nim k'ewa' che jn wnaqe' chir xa' qe'nchik kraj iwenejel xiya' jn kajseb'al wach che.
47002007	Rechi' utzna chir ix kisach umak xoq'je' kijorob'saj ranme' rechwa' k'istewa' uk'aslemal rimal sub'laj b'is.
47002008	Rechi' chir kinta' toq'ob' chiw chir chik'utu' loq'b'al ik'u'x che re' jumulchik.
47002009	Mpa' rimal ri' xoq'je' xintz'ib'aj b'ik chiw rechwa' kixinpajo chirwa ix kiya' iwib' pe taqek che nejel.
47002010	Jnaq chir ix kisach umak, en xoq'je' kinsach umak, mpa' wa en k'o jnaq xinsach umak, xa' iwumal ix xinsach umak chwach Cristo.
47002011	Rechwa' chir jn tzel kub'an tewa' rech chqe oj, mpa' qet'amchik tzeltaq uchomb'al.
47002012	Re'chir xno'pen pe tilimit Troas chuq'aljansik jn k'ak' yoloj rech Qajwal Jesucristo, xwilo chir Qajwal Dios xute'b'a' emb'ej rech ub'anik jn chake'.
47002013	Pumul utzt ub'onom wanme', mpa' xinraqt wixlal Tito, xak'ut jla' xe enjach knaq ximb'e pujuyb'al Macedonia.
47002014	Pumul maltyox che Qajwal Dios, re'k'ut chir suk' kub'lek qojuk'amb'ik chpam jn ch'ak'nem pub'i' Cristo Jesús, chir xa' qamal oj kuq'aljansaj che nejel luwar jn k'ok'laj retamb'al.
47002015	Mpa' chwach Qajwal Dios, oj, oj k'ok'laj rixlab' Cristo chke naq chir kisoltejek xoq'je' chke naq chir ksach kiwach,
47002016	chke nik'ije' oj rixlab' kamnaq chir kjuk'amb'ik pe kamikal, chikiwach ni'jchik oj rixlab' k'aslemal chir kjuk'am b'ik chpam k'aslemal. ¿Naq k'ut kownel chub'anik jn chake'?
47002017	Mpa' ojt janam chpa' ik'iy che wnaq chir kib'an kipuwaq chirij uyoloj Qajwal Dios, xa'ne' ruk' saqlaj tzij chwach Qajwal Dios qojyolow pub'i' Cristo, chpa' ni'j chir itoqomlaq rimal Qajwal Dios.
47003001	¿Wa tijenk'ut qamaj jumulchik qaxqanij qib' chqawach oj? ¿K'o lewa' rajwixik chqe, chpa' ni'jchik rech naq wuj chir qojrexqa'nij chiwach ix, ix lewa' kiya' naq wuj chqe rechwa' kijiwixqanij kuk' ni'jchik?
47003002	Mpa ix, ix qawuj rech qojrixqanij chir tz'ib'tal ptaq qanme', chir t'amt'elek xoq'je' nik'im kimal nejel chijab'.
47003003	Q'alajk'ut chir ix, ix jn wuj rech Cristo chir oj qajachom chiw, jn wuje' xtz'ib'axt ruk' tz'ib'al, xa'ne' xtz'ib'ax ruk' Loq'laj Santil rech jn k'aslek Dios, xoq'je' xtz'ib'axt chwach tz'alam b'aj, xa'ne' chwach tz'alam rech tyo'jil rech qanme'.
47003004	Re'k'ut ri' jn ukub'ul qak'u'x chir k'o quk' chwach Qajwal Dios rimal Cristo.
47003005	Reta' chir xa' pqechwa' oj sub'laj oj sik'aj, rechwa' qachomaj chir xa' pe qechwa' oj petnaqwa', xa'ne' jn qasak'jal je petnaq ruk' Qajwal Dios,
47003006	Re'k'ut xub'an sik'aj lajtaq rajchak chqe rech jn k'ak' pacto, re't jun chir tz'ib'telek, xa'ne' Re' jn Loq'laj Santil, mpa' kux chir tz'ib'telek k'o kamikal chpam pumul Loq'laj Santil Re' kuya' k'aslemal chqe oj.
47003007	Wa jn chak chir kuk'amlaq kamikal tz'ib'tal knaq chwach b'aj xuraq jn unimal uq'ij, unimal q'ij chir Rilk'wa'l Israel xikowenta xkil uplaj Moisés chir sub'laj kpoq'petek, chir xak'ut ksach uwach.
47003008	¿Mat'lo sub'laj nimna unimal uq'ij jn chak rech Loq'laj Santil?
47003009	Mpa' wa nimna uq'ij jn chak chir ukomomlaq kamikal, sub'laj nimna unimal uq'ij jn ub'ixik chir Qajwal Dios qoj resaj chixe' tojb'al rech mak.
47003010	Mpa' pixab' chir nab'e knaq k'o unimal uq'ij, chinime' k'otchik unimal uq'ij, wa qajunumsaj ruk' jn k'otchik k'owa'laj unimal q'ije'.
47003011	Mpa' wa ri' xa' q'axel xya' unimal uq'ij, sub'laj nimna unimal uq'ij, jun chir jaqlel.
47003012	Rimal ri' k'o ukub'ul qak'u'x, rechi' kuna't rib' qanme' qojch'awek,
47003013	xoq'je' qa'nta chpa' Moisés, chir kukuch uwach che jn k'ul, rechwa' chir Rilk'wa'l Israel kilta jn poqpetem chir ta'qil tijen kchupek.
47003014	Pumul ire' xub'an al kichomb'al, mpa' suk'te' poq'ij, re'chir kinik'ij jn jer pacto, tz'ab'tel kiwach che jn tz'apb'al rech jer, mpa' jn tz'apb'al ruk' kojb'al chirij Cristo kelwa'.
47003015	Suk'te' poq'ij, re'chir kinik'ij ni'j wuj chir xutz'ib'aj Moisés, jn tz'apb'al ukuchum kanme' ire'.
47003016	Pumul naq wnaq re'chir kujach ranme' che Qaqjaw, jn tz'apb'al la' ke'spnaq jla'.
47003017	Mpa' Qaqjaw Re', Re' jn Santil, xoq'je' chpa' k'owa' Usantil Qaqjaw, tla' k'owa' jn tzqaptejem.
47003018	Rechi' chir qanejel oj teb'el qawach chpa' jn espejo rechwa' kpoqpet jn unimal uq'ij Qaqjaw, tijen qak'ex qak'aslemal rechwa' qab'ono chpa' Re', xoq'je' kub'lek k'iy ptaq qak'aslemal jn unimal q'ije', ri' rimal uchak Qaqjaw chir Re' k'ut Loq'laj Santi l.
47004001	Rechi' mub'an kyeb' (2) qak'u'x ruk' jn chake' chir xya' chqe xa' rimal uk'axk'ab'al uk'u'x Qajwal Dios.
47004002	Xa'ne' xqaya' knaq ni'j chak rech qu'mal xoq'je' k'ixb'al, xoq'je' qoj soken te'chik xoq'je' q'akotb'amt utzij Qajwal Dios, xa'ne' qaq'aljansaj jn saqlaj tzij, jri' qa'no rechwa' kjel utz chikiwach wnaq mpa' Qajwal Dios ret'am kux qa'no.
47004003	Pumul wa jn k'ak' uyoloj Qajwal Jesucristo xoq'je' qech oj owtelek, owtelek xo'w chikiwach ni'j chir ksach kiwach.
47004004	Rek'ut jn tzel chir udiosil uwach lew, xub'an chke chir xtz'aptaj kichomb'al naq chir kikojent che Cristo, rechwa' kilt usaqil jn k'ak' yoloj rech unimal uq'ij Cristo, re'k'ut Cristo chir uwachb'al Qajwal Dios.
47004005	Mpa' chqijt oj qojch'a'wwa', xa'ne' chirij Jesucristo qojch'a'wwa', mpa' Re', Re' Qaqjaw, ruk'ut oj xa' oj jaqlel ajnimnel iwech rimal loq'b'al uk'u'x Jesús.
47004006	Mpa' Re' Qajwal Dios xtaqnek chir pe qu'mal kpoqpetna jn saqil, re'k'ut jn saqil la' chir kpoqpet ptaq qanme' rechwa' qit'maj jn unimal uq'ij Qajwal Dios chir kpoqpet chuplaj Cristo.
47004007	Pumul jn mib'i'le' je k'o chpam qak'aslemal, chir qak'aslemal jla' chpa' jn b'oj lew, rechwa' q'aljen jn loq'laj nimlaj kownem, chir je't kpe quk' oj xa'ne' je kpe ruk' Qajwal Dios.
47004008	Tne' che nejel qaraqwa' nimaqtaq q'oxmal pumul q'axawt qanme', qaqtam qib', pumul ub'onomt kyeb' (2) qak'u'x,
47004009	oj tromb'em kimal wnaq pumul oj takb'amt knaq rimal Qajwal Dios, kawulpa' qojt'oq pu'lew kimal rajch'oj Cristo pumul ire' kikont chqakamsesik.
47004010	Xa jalchi'pla' qojb'ewa' chi', kub'lek qak'omom chpam qak'aslemal ukamikal Jesús, rechwa' q'aljen chpam qak'aslemal jn uk'aslemal Jesús.
47004011	Mpa' oj chir ojk'aslek, kub'lek oj jachtal pe kamikal xa' rimal chir oj ajkojnel chirij Jesús, rechwa' chir uk'aslemal Jesús q'aljen chpam qatyo'jil, tyo'jil chir xa' rech kamikal.
47004012	Rechi' chir oj qaraq xib'ilib' rech kamikal, rechwa' chir ix kik'am jn k'aslemal.
47004013	Tz'ib'tal k'ut chpam tyox wuj rech Qajwal Dios: "Qakojb'al xa' jnam chpa' ukojb'al jun chir xutz'ibaj." Xinkojnek rechi' xinch'awek.
47004014	Qet'am k'ut naq xuk'asb'a' Qajwal Jesús chikixo'l kamnaqib' xoq'je' kjuk'asb'ana oj ruk' Jesús xoq'je' janamk'ut kjuk'amb'ik oj ch'il ix chwach Re'.
47004015	Mpa' nejel ri' chir xik'wek xa' rimal ub'anik utzil chiw ix, rechwa' chir sub'laj ik'iy kik'am jn loq'laj ritzil ranme' Qajwal Dios, xoq'je' sub'laj ik'iy kityoxij rech unimal uq'ij Qajwal Dios.
47004016	Rechi' chir mub'an kyeb' (2) qak'u'x, tne' jn qatyo'jile' tijen k'isik' pumul qanme' nejeltaq q'ij tijen kub'an k'ak'.
47004017	Mpa' jn q'oxmale' chir xa' q'axel uwach cha'nim q'axek, kuya' k'ut chqe oj jn unimal q'ij chir k'istechik, xoq'je' nimna ub'anik chwach q'oxmal chir qaq'axam.
47004018	Mpa' re't qil oj ni'j chpa'kux chir iq'alaj xa'ne' oj re' qil ni'j chir iq'alajta mpa' chpa'kux chir iq'alaj, ire' najt kiwichil, pumul kuxpla' chir iq'alajta ire' irech chb'e q'ij ch b' e saq.
47005001	Mpa' qet'am oj wa jn qachoje' chir xa' wokom jaj xub'an k'ax, k'o jn qachoj pkaj rimal Qajwal Dios, rech chb'e q'ij chb'e saq chir wnaqt b'anownaq rech.
47005002	Xoq'je' rimal ri' kjoq'ek, re' qaj oj chir qoj kuch rimal jn qachoj chir k'o pkaj.
47005003	Xa'k'ut jla' qoj raqtejek chir k'ochik qaq'u', oj ch'aneltaj.
47005004	Mpa' qatzij chir oj, ojk'o chpam jn jaje' chir xa' wokom jaj, chir re'k'ut qatyo'jil, qojch'aqaw ruk' nimlaj q'oxmal, mpa' qajt oj ke'ses qaq'u' chiqi'j, xa'ne' qaj oj qojkuchek, rechwa' chir jn qatyo'jile' chir xa' rech kamikal ktz'ub'ex rimal jn k'aslemal.
47005005	Pumul jla' xub'an Qajwal Dios chqe, Re'k'ut chir xuya' jn chapb'al q'ab' rech Loq'laj Santil ptaq qanme'.
47005006	Rechi' chir oj kub'lek kub'ul qak'u'x, qet'am k'ut re'chir ojk'o chpam jn qakuerp wural chwach lew, ojk'ot chwach Qaqjaw chir k'o pkaj.
47005007	Mpa' rimal qakojb'al qojb'inek xa't rimal chir kux qilo.
47005008	Pumul kub'ul qak'u'x xoq'je' sub'laj qaj oj kjelb'ik che jn qakuerp rechwa' qojb'e joqo'q xa' janam ruk' Qaqjaw.
47005009	Rechi' chir tne' wural chwach lew qojb'e lewa' ruk' Qaqjaw qoj okaqb'la' il rechwa' k'amar qak'aslemal chwach Qajwal Dios.
47005010	Mpa' rajwixik chir qanejel oj qojok chwach uq'atb'altzij Cristo, rechwa' chir ptaq qajujnal kuk'omo chir kux kya' che chirij chir kux ub'onom re'chir k'olaq pukuerp, wa utz xu'no, utz tlewa' xu'no.
47005011	Mpa' xq'itmaj chir kux ub'anik jn nab'alib' rech Qaqjaw, rechi' qakoj kik'u'x wnaq, rechwa' kikoj jn k'ak' yoloj, pumul Dios ret'am kux qab'anik oj, kwiyi'ej k'ut chir jla' k'o piwanme' ix xoq'je'.
47005012	Mpa' tijent qaxqanij qib' chiw ix jumulchik, xa'ne' qaya' luwar chiw rechwa' kinimersaj iwib' chiqi'j oj, rechwa' kiwet'maj kik'ulb'exik ni'j wnaq chir kinimersaj kib' chirij kux kilo re't kinimersaj kib' chirij kux k'o chpam anme'.
47005013	Mpa' wa ch'u'j qachomb'al, rimal Qajwal Dios ch'u'j qachomb'al, xoq'je' wa k'o qachomb'al psaq, iwumal ix chir k'o qachomb'al psaq.
47005014	Mpa' jn loq'b'al uk'u'x Cristo ktaqan pe qanme' re'chir xqit'maj chir xa' jun xkam qamal qanejel, xoq'je' nejel xikamek.
47005015	Kimal k'ut nejel wnaq rech uwach lew xkam Cristo rechwa' chir naq ik'aslek, kib'an te'chik che kik'aslemal chir kux kaj pkechwa', xa'ne' kik'aslemal rech chik Cristo chir xkamek xoq'je' xk'astaj chikixo'l kamnaqib'.
47005016	Rechi' xmajtajb'ik chinime', chir oj qoj chomen te'chik chirij jnaqaq chpa' kichomen wnaq, tne' nab'e knaq xoxchomen chirij Cristo chpa' kichomnik wnaq, pumul chinime' jla'tchik qachomnik chirij Cristo.
47005017	Rechi' chir naq nak'tal ruk' Cristo, k'ak' wnaq chik, mpa' nejel kuxpla' q'el chir k'o puk'aslemal xiq'atnek, chinime' ik'ak' chik.
47005018	Nejel ri' je ipetnaq ruk' Qajwal Dios, Re' k'ut chir xuya' jn utzrem chqaxo'l ch'il Re' rimal Cristo xoq'je' xuya' jn loq'laj qachak rechwa' qab'ij chke wnaq chir k'o chik jn utzrem chikixo'l wnaq ch'il Dios.
47005019	Mpa' rimal ukamikal Cristo, Qajwal Dios xuya' jn utzrem chixo'l re' ch'il nejel wnaq rech uwach lew chir kuya'techik prajlal nejel kimak, xuya' k'ut chqe oj ub'ixik chke nejel wnaq jn utzreme'.
47005020	Rechi' chir oj, oj ajb'anal uwichil Cristo kawulpa' chir suk' re' Qajwal Dios kuta' toq'ob' chiwach qamal oj. Qata'kut toq'ob' chiw pub'i' Cristo, chir kixutzraq ruk' Qajwal Dios.
47005021	Cristo chir k'ot naq mak xu'no pumul xa' rimal qamak oj, Qajwal Dios xub'an ajmak Che, rechwa' chir oj qaraq jn suk'laj k'aslemal rech Qajwal Dios rimal Cristo.
47006001	Xa'k'ut jla', chir oj, oj ajto'nel rech Qajwal Dios, xoq'je' qata' toq'ob' chiw chir nim chiya'wa jn loq'laj ritzil ranme' Qajwal Dios chir k'o iwuk' ix.
47006002	Mpa tz'ib'tal chpam tyox wuj chir Qajwal Dios xub'ij: Qas puq'ijal xinta' ach'ab'al xoq'je' pe jn q'ij rech solb'alib' xtinto'o. Kimb'ij chiw chir chinime' re' qas utzlaj q'ij, re' qas uq'ijal solb'alib'.
47006003	K'ot jnaq qaya' che' pub'ej rechwa' ktzaqek, rechwa' qajtewa' payoq'b'al tzij jn utzlaj yoloj rech Qajwal Jesucristo chir qayo'om ub'ixik.
47006004	Pumul jla'ta, xa'ne' che nejel k'utunwa' chir oj, oj ajnimnel rech Qajwal Dios, ruk' sub'laj che kuyb'ul k'u'x, ruk' nimaqtaq q'oxmal, ruk' rajwixik, ruk' q'oxmal anme',
47006005	xojch'ayek, xjo'kes pche', xiwa'laj wnaq chiqi'j, xqaq'axaj k'axlajtaq chak, xqatij k'ask'atem, ch'il xqatij wi'ij,
47006006	ruk' jn ch'ajlaj k'aslemal, ruk' etamb'al, ruk' jn nimlaj anme', ruk' jn utzlaj anme', pe jn Loq'laj Santil, ruk' jn qatzijlaj loq'b'al k'u'x,
47006007	qoj ch'a'w ruk' saqlaj tzij, ch'il ruk' jn loq'laj ukownem Qajwal Dios chir k'o quk', ruk' chakamb'al rech ch'oj rech jn suk'laj q'atb'altzij rech qakoj che kyeb' (2) qaq'ab', qamax ch'il qase'b'al.
47006008	K'o jumul nim qoj ya'wa', k'o jumul qases qaq'ij, k'o jumul utz qayolik kb'anek, k'o jumul qojyoq'ek. Xoq'je' kojo'kes che ajsoknel tne' saqlaj tzij qab'ij.
47006009	Kib'an chqe chir ket'amt qawach, t'amt'el k'ut qawach. Xa' qe'nchik kraj qoj kamek pumul oj k'asalna. K'ajses qawach pumul oj kamsamta.
47006010	Rilik chir b'is qawach pumul kub'lek qojki'ktek, rilik chir oj mub'a' pumul ik'iy tijen qanimersaj kimib'i'l, rilik chir k'ot k'o quk', pumul nejel k'o quk'.
47006011	Ix qaxlal aj tilimit Corinto, oj xixqach'ab'ej ruk' saqlaj tzij, xoq'je' xqateb'a' nejel qanme' chiwach.
47006012	Oj qaq'atumt loq'b'al qak'u'x chiwach, pumul ix iq'atum loq'b'al ik'u'x chqawach.
47006013	Pumul rajwixik chir xa' janam uloq'xik qib' qab'ana, kxinch'ab'ej chpa' jn qaw chir kyuch'ab'ej rilk'wa'l, chiteb'a' b'la' iwanme' chinwach.
47006014	Mib'an iwich'il chke wnaq chir ikojennaqt che Cristo, mpa', ¿kumajk'ut kjnumex jn suk'laj k'aslemal ruk' jn k'aslemal chir kotlek? ¿Xoq'je' kuraq k'utkib' saqil ch'il qu'mal?
47006015	¿Kik'lelaj k'utkib' Cristo ruk' jn tzel? ¿K'o lewa' kux kukib'ej naq ajkojnel ruk' jun chir kojenaqt che Cristo?
47006016	Wa kumaj k'ut kik'lajij kib' richoj Qajwal Dios kuk' wochb'al. Mpa' oj, oj richoj jn k'aslek Dios, chpa' xub'ij Qajwal Dios: Kinjaqe'na pe kanme' ire' xoq'je' kimb'inna chkixo'l ire', Enk'ut ki Dios ire', ruk'ut ire' i'Entilimit.
47006017	Rechi' chir kixelaqlaq chikixo'l ire' xoq'je' chitoso' iwib', xcha' Qajwal Dios. Xoq'je' michopo chir kux tz'il, ruk'ut En kix Enk'ulujna.
47006018	Ruk'ut En knokna che iqaw, ruk'ut ix kxokna che wilk'wa'l, xcha' Qajwal Dios chir k'o nejel nimlaj kownem ruk'.
47007001	Rechi', ix wixlal chir loq' kixwilo, rimal ni'j jitenem rech Qajwal Dios chir k'o quk', qach'aja' b'la' qanme' che nejel mak chir kutz'ilib'saj qatyo'jil xoq'je' kutz'ilib'saj qasantil, rajwixik qatoso'qib' che mak ruk' jn mejb'al ib' rech Qajwal Dios.
47007002	Chiya'b'la' qaluwar piwanme', k'ot jnaq qab'onom k'ax che, xoq'je' k'ot jnaq mat' qab'onom utzil che, xoq'je' k'ot jnaq qasokam.
47007003	Jri kimb'ij chiw rexta chir kxintzaq pe k'ax, mpa' ximb'i'j chiw nab'e chir ix ixk'o pe qanme', rechwa' chir janam qoj jaqe'k xoq'je' janam qoj kamek.
47007004	K'o sub'laj ukub'ul enk'u'x chiwij xoq'je' sub'laj kinnimersaj wib' chiwij, xoq'je' k'o jn jorob'seb'al wanme' chixo'l nejel k'ax chir qaq'axam, sub'laj kinki'ktek sub'laj najnaq wanme' che ki'kte'mal.
47007005	Mpa' re'chir xojo'pen Macedonia, k'otjnaq chqe oj uxennaq xa'ne' che nejel xqaraqwa' q'oxmal, ptaqb'ej kiyoq'b'al wnaq, ptaq qanme' k'o nab'alib'.
47007006	Pumul Qajwal Dios chir kukub'a' kik'u'x naq chir k'ot uchoq'ab' kamne', jla' xub'an chqe oj xukub'a' qak'u'x ruk' uk'umb'al Tito.
47007007	Xoq'je' xo'wt rimal upetb'al Tito, xa'ne' rimal chir ix xijorob'saj ranme' Tito, re'k'ut xuya' ub'ixik chqe chir ix kiwaj kiwil enwach, xoq'je' chir kixb'isen chuwij en, xoq'je' rilab' iwanme' chuwij en, re' la' chir xnunajsaj che sub'laj ki'kte'mal.
47007008	Mpa' tne' xinyak ib'is rimal jn wuje', k'ot kub'ij enk'u'x en. Mpa' nab'e xu'nk'ax wanme' mpa' xwilo chir jn wuje' xuyak qe'n ib'is.
47007009	Pumul chinime' ri' kinki'ktek, xa't rimal chir ix xpe ib'is, xa'ne' mpa' rimal ib'is chir ix xitzalq'amij iwanme' mpa' xyak ib'is jla' chpa' rajwerem Qajwal Dios, xa'k'ut jla' chir k'ot naq k'ax qab'onom oj chiw.
47007010	Mpa' jn b'is chir petnaq ruk' Qajwal Dios kub'an chqe chir qatzalq'amij qanme' rechwa' qaraq jn solb'alib', chir rimal ri' qatzalq'amijt qanme', pumul jn b'is chir kuya' uwach lew kuya' kamikal.
47007011	Mpa' chiwla'much jn b'is chir xya' chiw chpa' rajwerem Qajwal Dios nimlaj rokb'alil xuk'usuj chiw, sub'lajchik kiraq uto'ik iwib' che mak chir kya' chiwij, xuya' nimlaj iywal chiw, xuya' sub'laj nab'alib' chiw, xuya' jn nimlaj uriyxik jn utzalq'amixik iwanme', xuya' nimlaj celosil chiw chirij chir kux kraj Qajwal Dios, xuya' chiw chir kib'an jn suk'laj q'atb'altzij chirij jun chir xmaknek, che nejel xik'utwa chir chajch'oj iwanme' che ni'j b'onoje'.
47007012	Xa'k'ut jla' re'chir xintz'ib'aj b'ik jn wuje' chiw nab'e knaq xa't rimal jun chir xmaknek xoq'je' xa't rimal jun chir xb'an k'ax che, xa'ne' q'aljanwa' jn rilab' qak'u'x chiw ix chwach Qajwal Dios.
47007013	Rimal ri', xjorob'ses qanme' oj, chirij jn jorob'seb'al iwanme' ix. Pumul sub'lajna qojki'ket rimal uki'kte'mal Tito chir ix iwenejel xiya' uchoq'ab' ranme'.
47007014	Mpa' emb'i'm chik che Tito nab'e knaq chir sub'laj kinnimersaj wib' chiwij, xoq'je' chir xniya't pkixb'al xa'ne' xelche qatzij nejel chir kux qab'i'm chiw, xoq'je' xelche qatzij jn utzlaj iyolik chir emb'onom che Tito.
47007015	Ruk'ut re' sub'laj utz kixrilo, re'chir kna'taj che chir iwenejel ix xiya' iwib' ptaqek, xoq'je' re'chir xik'uluj ruk' mejb'alib'.
47007016	Kinki'ket rimal chir che nejel k'o ukub'ul en k'u'x chiw ij ix.
47008001	Ix qaxlal chirij Cristo, qaq'aljansaj chiwach jn ritzil ranme' Qajwal Dios chir xya' chke kinejel ch'ob' ajkojnel chir ik'o Macedonia.
47008002	Ire' tne' tijen kiq'atan chpam nimaqtaq q'oxom, jn nimlaj kiki'ktem, ch'il jn nimlaj kimub'a'il, xub'an jn nimlaj mib'i'l rimal chir sub'laj nim kisip xkijacho.
47008003	En kimb'an testig chikij chir ire' xkiya' kisip ruk' nejel kanme', chpa' kichoq'ab' ptaq kijujnal xoq'je' xkiya' qe'nchik puwi' chir kux kikon chuya'ik.
47008004	Sub'laj xkita' toq'ob' chqe rechwa' k'e qakoj prajlal rech jn sipe' chir kya' chke ajkojnel chirij Cristo chir ik'o Jerusalén.
47008005	Sub'laj nim xkiyo'o, janamta chpa' xqab'ij oj, xa'ne' suk' ire' xkijachkib' pikitke'lam, nab'e xkiya' che Qaqjaw tere' xkiya' chqe' oj, jla' chpa' rajwerem Qajwal Dios.
47008006	Rimal k'ut ri', xqata' toq'ob' che Tito, chir chpa' umajik jn utzlaj chak rech jn loq'b'al k'u'x xu'no, jla' xoq'je' uk'isik kub'an chixo'l ix.
47008007	Mpa ix, che nejel nim k'o iwuk', puwi' ikojb'al, puwi' iyoloj, puwi' i'etamb'al, puwi' inimnek, puwi' loq'b'al ik'u'x chqe oj, kix nimraqb'la' xoq'je' chpam jn loq'laj ritzil k'u'x rech sipnek.
47008008	Tijent kinya' naq taqnik chiw, xa'ne' kwaj en kimpaj jn utzlaj kino'jb'al ni'jchik rechwa' kiya' luwar chiw ix rechwa' kik'ut jn saqlaj tzij rech loq'b'al ik'u'x.
47008009	Mpa' ix iwet'amchik jn loq'laj ritzil ranme' Qajwal Jesucristo, tne' k'o umib'i'l, xa' iwumal ix xub'an mub'a' chwach lew, chir rimal umub'a'il, ix kayinna jn mib'i'l rech iwanme'.
47008010	Xa' rech ub'anik utzil chiw kimb'ij chiw kux enchomnik chirij ri'. Ix jnib'ir utz xi'no ximajlaq ub'anik jn utzile' chir xo'wt ximajlaq ub'anik, xa'ne' xoq'je' ub'anik ruk' nejel iwanme',
47008011	pumul chinime' utzb'la' uk'isik jn chake' chib'ana' ruk' nejel uk'uxlal, chib'ana' b'la' chir kux xichomaj ub'anik.
47008012	Mpa' wa jnaq kuya' usip ruk' nejel uk'uxlal, k'amrek chir kux kusipaj kuxpla' chir k'o ruk', re'ta chir kux k'ot ruk'.
47008013	Mpa' re'ta chir rimal kito'ik ni'jchik, ix kiq'axaj rajwixik.
47008014	Chinime' ix k'o iwuk' chir kux k'ot kuk' ire', che jnchik q'ij ire' k'o kuk' kuxpla' chir k'ot iwuk' ix. Jri' kb'anek rechwa' xa' janam k'e chiwach.
47008015	Jla' chpa' tz'ib'tal chpam tyox wuj: "K'ot xqaxen che jun chir nim xuwa'lsaj, xoq'je' k'ot xraj che jun chir xa' qe'n xuwa'lsaj."
47008016	Pumul maltyox che Qajwal Dios chir xuya' pranme' Tito jn chomb'ale' chir xoq'je' k'o wuk' en,
47008017	mpa' xo'wt xunimaj jn toq'ob' chir xinta' che, xa'ne' re' prechwa' sub'laj kraj iwilik, ruk'ut chinime' k'e chiwilik ruk' nejel uk'uxlal.
47008018	Xqataq b'ik ruk' Tito jn qaxlal chir utz uyolik kib'an nejel ch'ob' ajkojnel rimal uchak chir ub'onom chpam jn k'ak' yoloj rech Qajwal Jesucristo.
47008019	Xo'wt ri', jn qaxlale' xcha' kimal nejel ch'ob' ajkojnel rechwa' qoj rich'b'laj chpam jn chake', rech nimerseb'al uq'ij Qajwal Dios xoq'je' qak'utwa' jn ritzil qak'u'x chinimxik.
47008020	Qajt oj chir jnaq kjuk'amb'ej pe tzij chirij jn nimlaj sip chir qoj tijen chumolik.
47008021	Rimalk'ut ri' qakoj qachoq'ab' chub'anik utzil, xo'wt chwach Qajwal Dios, xa'ne' xoq'je' chikiwach wnaq.
47008022	Qataqb'ik kuk' ire' jn qaxlal chir qapajom k'iy rajlab'al, chirij sub'laj eqle'n, chir re' sub'laj kok il che nejel, pa'tk'utlo chinime' sub'laj kok il mpa' sub'laj kub'ul uk'u'x chiwij.
47008023	Ruk'ut Tito, chir wich'il, xoq'je' ajto'l wech rech inimxik, ruk'ut ni'jchik qaxlal ire' itoqom kimal nejel ch'ob' ajkojnel, ire', i'unimal uq'ij Cristo.
47008024	Rechi' chir chik'utu' b'la' chikiwach ni'j qaxlale', chir ix k'o loq'b'al ik'u'x xoq'je' chik'utu' chikiwach ire' chir kux rech oj qanimersaj qib' chiwij, rech q'aljenwa' chikiw ach kineje l ch'ob' a jkojnel.
47009001	Mpa' rajwixikt kintz'ib'aj b'ik chiw chirij jn to'b'al kech ajkojnel chir ik'o Jerusalén,
47009002	mpa' wet'am en jn utzlaj ritzil ik'u'x, chir kinnimersaj wib' chub'ixik chke aj Macedonia, chir suk' jnib'ir knaq ix aj Acaya ib'onom chik ikiji'k chuya'ik jn to'neme', sub'laj ik'iy aj Macedonia k'o uchoq'ab' kanme' rimal jn k'utumb'al chir xiya' ix.
47009003	Xyintaqb'ik iwuk' ni'j qaxlale' rech chir kelt knaq pk'ixb'al ub'ixik chir qanimersaj qib' chiwij ix, xa'ne' chib'ana' ikiji'k, chpa' emb'im.
47009004	Wne' kipe jujun aj Macedonia wuk', kixb'e qaraqa' chir ib'onomt ib'anik, sub'laj k'ixb'ale' chqe oj xoq'je' chiw ix, mpa' kub'ul q'ak'u'x chiwij.
47009005	Rechi' rajwixik chinwach en xinta' toq'ob' chke ni'j qaxlale' rech kina'b'ajb'ik rech kixkito' chumolik jn sipe' chir ix xijit nab'e knaq, xa'k'ut jla' re'chir kojo'pen oj, b'onom chik ukiji'k chpa' ub'antejik naq nimlaj sib' chir kya' ruk' nejel anme', ruk't k'upil.
47009006	Xoq'je' kimb'ij chiw, jnaq chir xa' qe'n eja' kutikoj xa' qe'n uwach tiko'n kuyokoj, xoq'je' jnaq chir nim eja' kutikoj nim uwach tiko'n kuyokoj.
47009007	Uya'b'la uto'b'al jnaq chpa' xuchomaj pranme' ruk't b'is, rimalta chir ktoq'weses chiw, mpa' Qajwal Dios kuloq'oj jn ajsip chir ruk' ki'ktem ksipnek.
47009008	Qajwal Dios k'o nimlaj kownem ruk' Re' rech kub'an chiw chir knimer pik'aslemal nejel uwach che te'wchi'b'al, rechwa' k'ot naq chpa'kux kraj chiw, rechwa' kib'an ikiji'k chub'anik nejel utzlajtaq chak.
47009009	Jla' chpa' tz'ib'tal knaq chpam tyox wuj: "Xujach umib'i'l chikiwach mub'a' xoq'je' jn suk'laj uq'atb'altzij kije' chb'e q'ij chb'e saq."
47009010	Jun chir kuya' reja' jn ajtiko'nel xoq'je' kuya' ukixlinwaj naq chir kutijo, re'k'ut kunimersajna uwach itikomb'al. Xoq'je' kub'an chiw chir jn ino'jb'al rech sipnek kuya' sub'laj che uwach,
47009011	rechwa' kayen imib'i'l che nejel, rechwa' chir che nejel kiya' isip ruk't k'upil, rechwa' chir xa' qamal oj, jn sip chir kiya' ix, kub'an jn tyoxnem che Qajwal Dios.
47009012	Mpa' jn loq'laj nimnik xo'wta chir kunajsaj kirajwixik ajkojnel rech tilimit Jerusalén, xoq'je' knimer uwach jn tyoxnem che Qajwal Dios.
47009013	Rechi' re'chir ko'pen pe kiq'ab' jn to'b'ale', ire' kinimersajna ub'i' Qajwal Dios, rimal chir ix kik'utu' chir ix kiya' iwib' ptaqek che jn k'ak' yoloj rech Qajwal Jesucristo, xoq'je' rimal jn nimlaj isip chke ire' xoq'je' chke kinejel.
47009014	Xoq'je' ire' kich'a'w ruk' Qajwal Dios piwi' ix, kiya' k'utna ub'ixik chir kixkiloq'oj, rimal jn nimlaj loq'laj ritzil ranme' Qajwal Dios chir uyo'om chiw.
47009015	Maltyox che Qajwal Dios chir xuya' jn nimlaj sip chq e chir qojko want che yol oj chirij.
47010001	En Pablo, kinta' toq'ob' chiw rimal jn nimlaj anme' xoq'je' jn chu'ch'ujlaj anme' rech Cristo, mpa' re'chir enk'o iwuk' chixo'l, kimb'an ch'iti'n che wib', pumul re'chir enk'o naj kinxijt wib' chich'ab'xik.
47010002	Kinta' toq'ob' chiw re'chir kinkije' iwuk' chixo'l kwajt en kxinch'ab'ej ruk' k'a'ntaq yoloj chpa' enchomam ub'ixik chke jujun chir kib'ij chir ojk'aslek chpa' kichomb'al wnaq rech uwach lew.
47010003	Qatzij k'ut chir ojk'o chpam qatyo'jil, pumul qab'an techik chir kux kraj qatyo'jil.
47010004	Mpa' uchakamb'al ch'oj chir k'o quk' recht tyo'jil, xa'ne' k'o nimlaj kownem quk' rech Qajwal Dios rech qasach uwach nimaqtaq chak rech tzel.
47010005	Xoq'je' qasach uwach nejel chomb'al xoq'je' nejel nimal chir kwa'laj chirij jn etamb'al rech Qajwal Dios xoq'je' qaxim nejel chomnik rechwa' kiya' kib' ptaqik che Cristo.
47010006	Xoq'je' qab'onom chik qakiji'k rech uk'ajsesik uwach nejel naq chir itak, re'chir ix kixtz'aq'at chuya'ik iwib' ptaqek.
47010007	Ix xo'w kiwulo chir kux k'o chiwach. Wa k'o jnaq kuchomaj prechwa' chir qasqatzij re' ajkojnel chirij Qajwal Jesucristo, oj xoq'je' oj ajkojnel chirij Qajwal Jesucristo chpa' re'.
47010008	Kink'ixta chir sub'laj kinnimersaj wib' chirij jn q'atb'altzij chir k'o quk', q'atb'altzij chir uyo'om Qaqjaw chqe rechwa' kuwa'lsaj iwanme' rexta chir kusach iwach,
47010009	rechwa' kichomajta chir xa' kxinxib'ij ruk' ni'j enwuje' chir kintz'ib'aj chiw.
47010010	Mpa' qatzij chir ik'o jujun kib'ij: "Chir wuj chir utoqomlaq Pablo chqe sub'laj kow kch'awek pumul re'chir re' kije' chqaxo'l che wunaqil, re' sub'laj tuqa'r, ruk'ut uyoloj k'ot kchakanwa'."
47010011	Jn wnaqe' rajwixik kchoman chirij chir chpa' qab'anik chpam ni'j wuje' chir ojk'ot iwuk' che wunaqil, jla' qab'anik xoq'je' chirij qachak re'chir ojk'o iwuk' che wunaqil.
47010012	Mpa' qab'ant anme' qapajqib' xoq'je' qajunumsaj qib' kuk' ni'j chir sub'laj nim kiya'wa' kib' pikitke'lam, mpa' ire' kiq'ajkib' ruk' kipajb'al ire' xoq'je' kijunumsaj kib' chikiwach, ket'amt kux ki'no.
47010013	Pumul oj sub'lajt qanimersaj qib', xo'w qojb'e chirij jnik' luwar uyo'om Qaqjaw chqe chir q'aq'atum, jla' chpa' upajb'al re' xoq'je' ix ixk'o chpam jn pajb'ale'.
47010014	Mat' xojkije' oj chixo'l nab'e knaq, kumojo chir kb'an k'elaj tzij chir oj, tijen q'aq'atuj sub'laj luwar, xa'ne' qatzij chir oj qas nab'e xojo'pen iwuk' chub'ixik jn k'ak' yoloj rech Qajwal Jesucristo.
47010015	Oj qanimersajt qib' puwi' kichak ni'jchik, xa'ne' qayi'ej chir ix knimer ikojb'al rechwa' chir sub'laj knimer uwach qachak chixo'l ix,
47010016	rech ub'ixik jn k'ak' yoloj rech Qajwal Jesucristo suk'te' jla' chpam che ijuyb'al ix pumul kojokt pnaq uchak jnchik rechwa' qanimersaj tewa' qib' chpam jn chak chir b'onom chik kimal ni'jchik.
47010017	"Pumul wa k'o jnaq kunimersaj rib' chu'nimersajb'la' rib' chirij Qaqjaw."
47010018	Mpa' jnaq chir qaj chwach Dios re't jun chir krixqanij rib' putike'lam xa'ne' re ' jun chir kex qanix rima l Qa jwal D ios.
47011001	Re' kwaj en cha't ix kikuy qe'naq chik jn enlokil, Qatzijk'ut chir chikuyu'.
47011002	Mpa' kimb'an celosil chiwij, jn celosil chir je petnaq ruk' Qajwal Dios, mpa' ix iyo'omchik itzij che Cristo rechwa' kixk'le' ruk', rechwa' kxinjach chpa' naq q'apoj lij chir ch'ajch'oj che Cristo.
47011003	Pumul kinxij wib', chir jla' chpa' ritzlal jn kmatz chir xusokaj Eva, ix xoq'je' kotb'a'x ichomb'al che jn jitenem chir ch'ajch'oj xoq'je' saqlaj tzij ruk' Cristo.
47011004	Mpa' wa kpe jnaq chuq'aljansik junchik Jesús chir janamta chpa' jun chir qojch'aw chirij, kik'am lewa' ix jun chik santil chir janamta chpa' jun chir ik'omom quk' oj, kik'am lewa' jnchik k'ak' yoloj chir janamta chpa' jun chir ik'omom quk' oj, re'k'ut la' k'axt uk'amik ki'no,
47011005	pumul en kinchomaj chir en, ent ch'iti'n chikiwach ni'j nimaqtaq Apóstoles.
47011006	Tne' qast kinkowan chub'ixik nimaqtaq yoloj, pumul jla't emb'anik chirij jn etamb'al, che nejel xoq'je' ruk' nejel qayo'om uk'utik chiwach.
47011007	¿Mak k'ut xintzukuj chuwij chir ximb'an ch'iti'n che wib' chiwach, rechwa' chir ix xnimerses iq'ij, chir xinta't wijil re'chir xinya' ub'ixik jun k'ak' uyoloj Qajwal Dios chiw?
47011008	Qatzij k'ut chir enk'omom pwaq rech ento'b'al chke ni'jchik ch'ob' ajkojnel rechwa' kxinnimaj ix.
47011009	Re'chir xinkije'laq chixo'l xinna' rajwixik, k'ot jnaq xinya' eqa'n chirij, mpa' kux rajwixik chwe, xin kito' qaxlal chir kipe Macedonia, che nejel xinch'ijo xoq'je' kinch'ijna rechwa' kinya'tna eqa'n chiwij.
47011010	Rimal jn saqlaj tzij rech Cristo chir k'o wuk' en, k'ot jnaq q'aten rech jn nimersenik la' chwe che nejel ujuyb'al Acaya.
47011011	¿Kux rech? ¿Mpa' kxinloq'ojta? Ret'am Qajwal Dios chir kxinloq'oj.
47011012	Pumul kimb'anna chir kux kintijen chub'anik chinime', rechwa' kwesaj nejel tzukumtaq yoloj chke ni'j chir kaj ire' kiraq jn nimerseb'al ib' chpa' k'o quk' oj, rechwa' kinimersaj kib' chirij chir kux ki'no.
47011013	Mpa' nik'ije' ijo'slajtaq Apóstoles, chir i'aj sub'nel lajtaq ajchak chir xa' kikoj kib' che Apóstoles rech Cristo.
47011014	Mayjab'alt ri', mpa' re' misme jn tzel kuk'ex rib' che taqo'n rech saqil.
47011015	Rechi' chir mayjab'alta chir rajchak tzel kik'ex kib' che rajchak jn suk'laj k'aslemal rech Qajwal Dios, pumul jn k'isb'al kech jla'na chpa' kumaj che kichak ire'.
47011016	Kimb'ij jumulchik chiw: Chir mat' k'o jnaq kub'ij chir lokernaq enwi', pumul wa jla' kichomaj, chiya'b'la' luwar chwe kxinch'ab'ej chpa' naq wnaq chir lokernaq uwi' rechwa' kinnimersajna qe'naq wib'.
47011017	Chir kux kimb'ij chinime', kimb'ijta chir Re' Qajwal Dios kb'in rech chwe, xa'ne' jri' kimb'ij kawulpa' chir lokernaq enwi' ruk' jn ukub'ul k'uxe' rechwa' kinnimersaj wib'.
47011018	Mpa' sub'laj wnaq kinimersaj kib' chirij chir kux kib'onom rechi' chir en xoq'je' kinnimersajna wib'.
47011019	Mpa' ix sub'laj utz ino'jb'al rechi' chir ruk' nejel uk'uxlal kich'ij ix ni'j chir lokernaq kino'jb'al.
47011020	Mpa' ix kich'ijo wa k'o jnaq kub'an jaqlel ajnimnel chiw, wa k'o jnaq kuk'am iwechb'al, wa k'o jna kxusub'uj, wa k'o jnaq kunimersaj rib', wa k'o jnaq kumach'ij iplaj chq'ab'.
47011021	K'ixb'al chwe en ub'ixik, pumul kimb'ij chir oj xqab'an sub'laj tuqa'r, pumul wa jnaq, k'o anme' che kunimersaj rib'. Xoq'je' en k'o anme' chwe kinnimersaj wib' tne' ri' xa' enlokil.
47011022	¿Ire' iwnaq aj hebreo? En xoq'je'. ¿Ire irilk'wa'l Israel? En xoq'je'. ¿Ire' i'uxe'na'al knaq Abraham?, En xoq'je'.
47011023	¿Ire' i'ajchakib' rech Cristo? En nimna chikiwach ire', kawulpa' chir lokernaq enwi' pumul nimna chak emb'onom en chikiwach ire', k'iyna rajlab'al ench'oyom chikiwach ire', k'iyna rajlab'al en oksam pche' chikiwach ire', xoq'je' sub'laj rajlab'al enkijenaq chwach enkamikal.
47011024	Pkiq'ab' kajwal wnaq aj Israel job' (5) rajlab'al xintij ch'ay, jun kraj che ka'wnaq (40) xk'a'y.
47011025	Xub' (3) rajlab'al xinch'ay che aj, jun rajlab'al ximb'an cha'b'aj, xub' (3) rajlab'al xub'an k'ax ench'ich' pe mar, jn q'ij ch'il jn q'ab' xinsach punik'jal mar.
47011026	K'iy rajlab'al re'chir kimb'inek, enq'axam xib'ilib' ptaq b'inel ja', enq'axam k'iy xib'ilib' chikiwach elq'om, enq'axam k'iy xib'ilib' chikiwach en wnaq, enq'axam k'iy xib'ilib' chikiwach wnaq chir it Rilk'wa'l Israel, enq'axam k'iy xib'ilib' pe nimlaj tilimit, enq'axam k'iy xib'ilib' pe chiqi'j jib', enq'axam k'iy xib'ilib' pe mar, enq'axam k'iy xib'ilib' chikixo'l ni'j chir kib'ij chir iqaxlal, pumul ire' it qaxlal,
47011027	enq'axam k'axlajtaq chak, xoq'je' kosik, enq'axam sub'laj che k'ask'atem, enq'axam wi'ij ch'il chiqijchi', kiy rajlab'al xinmojnek, enq'axam tew, enq'axam ch'anlem.
47011028	Xoq'je' xo'wt ri' k'ax enq'axam, xa'ne' nejel taq q'ij q'axow wanme' chke kinejel ch'ob' ajkojnel.
47011029	¿Naq kya'b'nek chemat' kinya'b'an en? ¿Naq kya' che' pub'ej chemat' kpe wiywal ruk'?
47011030	Wa rajwixik kinnimersaj wib', kinnimersaj b'are' wib' chirij entuqa'ril.
47011031	Dios chir uqaw Qajwal Jesucristo, chir te'wchi'm chb'e q'ij chb'e saq, re' ret'am chir kinjo'senta.
47011032	Pe tilimit Damasco, jn ukab' (2) ajtaqnel chir kunimaj jn nimlaj ajtaqnel Aretas, xyutaq ajchajnel chichi'taq okb'al rech tilimit Damasco, rechwa' kinkichopo kinkik'am b'ik pche'.
47011033	Pumul xinkiqasajlaq chpam jn chikach che jn o kb'al saq re ch t z'aq '.
47012001	Qatzij chir kumajt chwe kinnimersaj enq'ij, pumul kinyolow chirij kux xuk'utu' xoq'je' kux xuq'aljensaj Qaqjaw chinwach.
47012002	En wet'am uwach jn chij chir ajkojnel chirij Qajwal Jesucristo chir ub'onom kajlajuj (14) janab' xk'amb'ik rimal Qajwal Dios che urox (3) kaj, pumul wet'amta chirwa pukuerp xk'amb'ik, xoq'je' wet'amta chirwa pusantil xkamb'ik, xo'w Qajwal Dios ret'am.
47012003	Wet'am k'ut uwach jn chijla', wa pukuerp, wa pusantil lewa', xo'wa' Qajwal Dios ret'am,
47012004	chir xk'amb'ik peParaíso, tla'k'ut xuta' yoloj chir yo'omt chke wnaq ub'ixik.
47012005	Chirij k'ut jn chije' kinnimersaj enq'ij, pumul xa' chuwij en pintike'lam kwajt en kinnimersaj enq'ij, xa'ne' ptaq entuqaril.
47012006	Mpa', cha't kwaj en kinnimersaj enq'ij, takiltre' kimb'ono, mpa' saqlaj tzije' kimb'ij, pumul en kimb'anta, rechwa' chir k'ot jnaq jalan kuchomaj chuwij jla'ta chpa' krilo, xoq'je' chpa' kuto'o.
47012007	Xoq'je' rechwa' chir jn unimal k'utumb'al kub'ant sub'laj nim chwe, xya' pintyo'jil chpa' naq k'ix, chir utaqo'n tzel knuch'ayo rechwa' kujalt kimb'ono kinnimersaj wib'.
47012008	Rimal k'ut ri', chir xub' (3) rajlab'al xinta' toq'ob' che Qajwal Dios, rechwa' kresaj jn k'axla' chwe.
47012009	Ruk'ut Qajwal Dios ub'im chwe, "Jn loq'laj ritzil wanme' chir Enyo'om chaw, nimna re' chwach arajwixik mpa' jn loq'laj Enkownem je ksuk'e' chpam tuqa'ril," rechi' kinki'ktek chir en tuqa'r rechwa' kije' pinwi' jn loq'laj kownem rech Cristo.
47012010	Rimal k'ut ri', rimal uloq'xik Cristo kinki'ket ptaq entuqa'ril, xoq'je' kinki'ktek re'chir kinyoq'ek, xoq'je' kinki'ket ptaq enrawixik, xoq'je' kinki'ket ptaq nimaqtaq q'oxmal, mpa' re'chir en tuqa'r, te' kwilo chir k'o sub'laj kownem wuk'.
47012011	En ximb'an tak che enno'jb'al rechi' xinnimersaj wib', pumul ix xnipuersij chub'anik, mpa' kumojo chir ix kinimersaj enq'ij, mpa' xa' janam qab'anik kuk' ni'jchik nimaqtaq Apóstoles, tne' en k'ot emb'anik.
47012012	Che nejel ni'j retal chir ximb'an chixo'l ix ruk' nejel kuyb'ul k'u'x, re' ri' ni'j retal, xoq'je' ni'j mayjab'al rech ukownem Qajwal Dios ch'il ni'j mayjab'al chir kik'utu' chir qasqatzij en Apóstol.
47012013	Ix, ixt ch'iti'n chikiwach ni'jchik ch'ob' ajkojnel. Mpa' en mijumul xinya' eqa'n chiwij, ¡chikuyu' enmak wene' ruk' ri' ximb'an k'ax chiw!
47012014	Chiwla'much chinime', chir re' urox (3) rajlab'al chir emb'onom chik enkiji'k rechwa' kimb'e iwuk', k'otk'ut eqa'n kinya' chiwij, mpa' re't kintzukuj chir kux k'o iwuk', xa'ne' re' kxintzukuj ix, mpa' ire't alk'wa'lxel kimuluj mib'i'l rechwa' kiya' chke kichuch kiqaw, xa'ne' re' kichuch kiqaw kumuluj mib'i'l rechwa' kiya' chke kilk'wa'l.
47012015	En ruk' sub'laj ki'kte'mal kinsacho chir kux k'o wuk', xoq'je' en kink'is wib' che nejel xa' iwumal ix. Tne' en sub'laj loq' kixwilo, ix qast kniloq'oj.
47012016	En, ent eqa'n chiwij ix, pumul k'o jujun kib'ij chir xa' xixinsub'uj rechwa' kixqaj pinq'ab'.
47012017	¿Xixinsub'uj k'ut kuk' ni'j chir xintaqb'ik iwuk'?
47012018	Che Tito xinta' toq'ob' chir kixb'e usiqij, ruk' re' xintaqb'ik jnchik qaxlal. ¿Wa xixusub'uj k'ut Tito? Xa' janam santil k'o quk' oj kyeb' (2) ch'il Tito, xoq'je' xa' janam qab'ej ruk' re'.
47012019	Ix kichomaj chir tijen qato'qib' chiwach. Pumul jla'ta, xa'ne' chwach Dios tijen qajyolwek xoq'je' pub'i' Qajwal Jesucristo, ix loq'laj taq qaxlal, nejel ri' chir qa'no, qa'no rechwa' xa' jun kije'wa' ikojb'al.
47012020	Qatzij, chir kinxij wib' re'chir kixe' wula'; pentene' kxinraqta chpa' kwaj en, xoq'je' kniraqta chpa' kiwaj ix, kuna'rib' wanme' chir chixo'l ix, k'o ch'oj, k'o kontrenik, k'o iywal, k'o jachb'al ib', k'o ujulxik tzij, k'o jikchi'nem, k'o nimal, ch'il sachb'al k'u'x.
47012021	Kuna' rib' wanme' re'chir kimb'e jumulchik iwuk' Qajwal Dios kub'an ch'iti'n chwe chiwach ix, chir knoq'na kimal ik'iy chir imakenaq nab'e knaq pumul kitzalq'amint kanme' che tz'il lajtaq chomnik chirij tyo'jil, xoq'je' che mak rech tyo'jil, xoq'je' che tzeltaq riyb'al rech ub'an ik m ak r ech tyo' jil.
47013001	Re' ri' uroxmul (3) chir kimb'e iwuk'. Kuxpla' kich'ob'o rajwixik kich'ob' chikiwach kyeb' (2) xub' (3) lewa' testig.
47013002	Re'chir xinkije' iwuk' che uka'mul (2) en ximb'i'j chiw, ruk'ut chinime' chir enk'ot iwuk' kimb'ij jumulchik chiw, re'chir kwil iwach jumulchik, kintq'ob'saj te'chik kiwach ni'j chir ximaken nab'e knaq, xoq'je' kuk' kinejel ni'jchik.
47013003	Mpa' ix tijen kitzukuj naq pajb'al chirwa Re' Cristo kch'a'w iwuk' wumal en. Re' tuqa'rta, re'chir kch'a'w iwuk' xa'ne' kch'a'w iwuk' ruk' nejel kownem.
47013004	Qatzij k'ut chir Re' xrip chwach cruz chpam tuqa'ril, pumul re' k'aslek, rimal loq'laj ukownem Qajwal Dios. Xoq'je' oj, oj tuqa'r chirij Re', pumul qojk'sena ruk' re' rimal loq'laj ukownem Qajwal Dios rech inimxik.
47013005	Chipaja' iwib' pitike'lam wa qatzij xa' jun k'owa' ikojb'al chirij Cristo, china' iwib' pitike'lam. Ix iwet'am chir re' Cristo Jesús k'o iwuk' ptaq iwanme', xo'w chirwa kich'akt jn pajb'al.
47013006	Pumul kwaj en kiwet'majna chir oj xqach'ij jn pajb'al.
47013007	Qach'ab'ej k'ut Qajwal Dios piwi' rechwa' chir mat' kib'an naq tzel chak, rexta chir oj qach'ak jn pajb'al, xa'ne' rechwa' chir ix kib'an utzil, tne' kel chiwach ix chir oj k'ot uq'atb'altzij Cristo quk'.
47013008	Mpa' k'ot qojkon chub'anik chir k'le'lent ruk' jn saqlaj tzij rech Qajwal Dios, xa'ne' re' qab'ono chir kux kuk'lajij rib' ruk' saqlaj tzij.
47013009	Rechi' oj qojki'ktek chir oj tuqa'r, ruk'ut ix k'o kownem iwuk', xoq'je' kub'lek qach'ab'ej Qajwal Dios piwi' rechwa' ktz'aq'at ub'anik nejel pik'aslemal chir kux kraj Qajwal Dios.
47013010	Rimal ri' xintz'ib'aj b'ik jn wuje' xe'taq kno'pen iwuk', rechwa' chirwa kno'pen iwuk' kimb'ant sub'laj k'a'n che roksik jn q'atb'altzij chir uyo'om Qaqjaw chwe rechwa' k'iyse'b'al ikojb'al, recht kamseb'al ikojb'al.
47013011	Che uk'isb'al, ix qaxlal, k'olaq jn ki'kte'mal iwuk', chitzukuj jn k'iyse'b'al chpam ik'aslemal, chijorob'saj iwanme', xa' janam b'la' iriyb'al, kixkojo'q chpam jn uxunem rech anme', ruk'ut jn Dios rech jn uxunem rech anme' xoq'je' rech jn loq'b'al k'u'x kije'na iwuk'.
47013012	Chiya' ritzil iwach ruk' jn tz'ub'nik chi'.
47013013	Kinejel ajkojnel chir ik'o wuk' kitaqb'ik ritzil iwach.
47013014	Jn loq'laj ritzil ranme' Qajwal Jesucristo, ch'il jn loq'b'al k'u'x rech Qajwal Dios, ch'il jn raqb'al ib' rech jn Loq'laj Santil kikije' iwuk' ix iwenejel. B'antajaq b'la'.
48001001	En Pablo, Apóstol, kext chijab', xoq'je' kimalt chijab', xa'ne' rimal Jesucristo, xoq'je' rimal Qajwal Dios chir Qaqaw, re'k'ut chir xuwa'lsaj Uk'ijol chikixo'l kamnaq qib',
48001002	ch'il nejel qaxlal chir ik'o wuk', kintz'ib'aj jn wuje' chke nejel ch'ob' che alxik chir ik'o pujuyb'al Galacia.
48001003	Chik'ama' jn loq'laj ritzil anme', xoq'je' jn uxunem rech anme', chir petnaq ruk' Dios chir Qaqaw xoq'je' petnaq ruk' Qajwal Jesucristo.
48001004	Re'k'ut chir xujachrib' prechwa' rimal qamak rechwa' qojto'taj che jn mak rech uwach lew jla' chpa' rajwerem Qajwal Dios xoq'je' Qaqaw.
48001005	Che Re' k'ut kya' jn unimal q'ij, chb'e q'ij chb'e saq. B'antajaq b'la'.
48001006	Sub'laj xtzaq enk'u'x chir pa'nim xiya' knaq Jun chir xixusik'ij chirij jn loq'laj ritzil ranme' Cristo, rechwa' kixtaraj chirij jnchik k'ak' yoloj chir janamta chpa' xk'ut chiwach.
48001007	Pumul reta chir k'o jnchik k'ak' yoloj, xa'ne' ik'o jujun chir kisach ik'u'x, xoq'je' kaj ire' kik'ex ub'ej jn k'ak' yoloj.
48001008	Pumul tne' oj, tne' naq utaqo'n kaj lewa', kuya' ub'ixik jnchik k'ak' yoloj chir janamta chpa' jn k'ak' yoloj rech Qajwal Jesucristo chir qayo'om ub'ixik chiw, june' qajaq chixe' mixq'ab'.
48001009	Chpa' qab'i'm chiw nab'e knaq, pumul chinime' kinka'muluj ub'ixik, wa k'o jnaq chir kuya' ub'ixik jnchik k'ak' yoloj chiw chir janamta chpa' jn k'ak' yoloj rech Qajwal Jesucristo chir ik'omom ix, june' qajaq chixe' mixq'ab'.
48001010	Mpa', ¿re'k'ut kintzukuj kitoq'ob' wnaq, re' lewa' kintzukuj utoq'ob' Qajwal Dios? ¿Re' lewa' kintzukuj chir kux qaj chikiwach wnaq? Pumul wa kintzukujna' chir kux qaj chikiwach wnaq, entb'are' jaqlel ajnimnel rech Cristo.
48001011	Pumul kwaj en kinya' ub'ixik chiw, ix wixlal, jn k'ak' yoloj rech Qajwal Jesucristo chir enyo'om ub'ixik, ruk't naq wnaq petnaqwa'.
48001012	Mpa' en je't ximk'am che naq wnaq, xoq'je' je't xwit'maj che naq wnaq, xa'ne' je' ximk'am rimal k'utumb'al chir xuya' Jesucristo chwe.
48001013	Mpa' ix xito'o chir kux enk'aslemal jer re'chir enk'olaq chpam judaísmo, chir sub'laj xye entromb'ej utilimit Qajwal Dios xye entromb'ej rechwa' kinsach kiwach.
48001014	Sub'laj xintaqejna en jn b'ejla' rech judaísmo, chikiwach enwnaqil, chir xa' janam qajnab' kuk', sub'laj en k'a'n chirij ub'anik nejel chir kux kinoq'sam ub'anik enchuch enqaw.
48001015	Pumul re'chir xqaj chwach Qajwal Dios xnucha'o suk'te' re'chir enk'olaq che santil ruk' enchuch, xoq'je' xnusik'ij rimal loq'laj ritzil ranme',
48001016	xuq'aljansaj k'ut Uk'ijol chinwach, rechwa' kinya' ub'ixik ub'i' chikixo'l wnaq chir it Rilk'wa'l Israel, k'otnaq wnaq xinta' enno'oj che.
48001017	Xoq'je' k'ot en xnaq'an Jerusalén kuk' Apóstoles chir inab'e chinwach, xa'ne' je ximb'e Arabia, tere' xintzalaj jumulchik Damasco.
48001018	Re'chir xq'aten xub' (3) janab' ximpeqe' Jerusalén xye ensaqij Pedro, oljuj (15) q'ij xinkije' ruk'.
48001019	Pumul k'ot jnaqchik Apóstol xwil uwach, xo'w xwil Santiago, chir uchaq' Qajwal Jesús.
48001020	Qatzij chir kux kintz'ib'aj b'ik chiw, chwach Qajwal Dios k'owa' chir k'ot jo'sb'al tzij kimb'ij.
48001021	Xo'w xq'aten ri' ximb'e ptaq ujuyb'al Siria ch'il Cilicia.
48001022	Pumul nejel ch'ob' che ajkojnel chirij Cristo chir ik'o Judea xkit'majt enwach.
48001023	Xa'k'ut kita' ub'ixik: "Jun chir kojutromb'ej nab'e knaq, chinime' re'chik kuya' ub'ixik jn kojb'al, chir jer xraj re' kusach uwach."
48001024	Kiya'k'ut unimal uq'ij Qajwal Dios chuwij en.
48002001	Xq'atan kajlajuj (14) janab' ximpeqe' jumulchik pe tilimit Jerusalén, ch'il Bernabé xoq'je' xink'amb'ik Tito wuk'.
48002002	Pumul ximpeqe' pe tilimit Jerusalén jla' chpa' jn k'utumb'al chir xya' chwe rimal Qajwal Dios, xinjach k'ut chke ajwab' kech ajkojnel, pikitke'lam jn k'ak' yoloj rech solb'alib' rech Qajwal Jesucristo, re'k'ut chir enjachom chikixo'l wnaq chir it Rilk'wa'l Israel, rechwa' chir xa't loq' kimb'inek.
48002003	Pumul Tito chir k'o wuk' re' aj griego, pumul k'ot re' xtaqchi'x chub'anik circuncidar rib'.
48002004	Pumul xa' kimal, jo'staq alxik chir xyok chqaxo'l po'wle'kil, rechwa' k'un kichijij jn tzqaptejem chir k'o quk' pub'i' Cristo Jesús, kaj ire' qojtzalaj jumulchik chpam jn jaqlel nimnek chir tz'ib'tal chpam upixab' Moisés,
48002005	Pumul xa'tne' qe'naq xqaya't qib' chke rechwa' qoj kimejo, rechwa' chir jn saqlaj tzij rech jun k'ak' yoloj rech Qajwal Jesucristo kajaqe' iwuk'.
48002006	Pumul k'otnaq k'ak' taqnik xkiya' chwe, ni'j chir k'o keqle'n, k'ot wech en chke, mpa' Qajwal Dios xa' janam kilik nejel ku'no.
48002007	Xa'ne' xkilo chir jachom pinq'ab' jn chak rechwa' kimb'ij jn k'ak' yoloj rech Qajwal Jesucristo chke wnaq chir kib'nomt circuncidar kib', jla' chpa' Pedro xya' jn chak che rechwa' kuya' ub'ixik jn k'ak' yoloj chke wnaq chir kib'onom circuncidar kib'.
48002008	Mpa' jun chir k'o puwi' Pedro rechwa' kub'an Apóstol kech wnaq chir kib'onom circuncidar kib', Re' xoq'je' k'o pinwi' en chir enk'o kuk' wnaq chir it Rilk'wa'l Israel.
48002009	Rechi' chir Santiago, Pedro, ch'il Juan, chir ire' qas nim kib'anik chikixo'l utilimit Qajwal Dios, xkil ire' jn loq'laj ritzil ranme' Qajwal Dios chir uyo'om chwe, xkiya' use'b'al kiq'ab' chwe en, xoq'je' che Bernabé, xoj kikoj che kich'il, rechwa' chir oj qojb'e chikixo'l wnaq chir it Rilk'wa'l Israel, ruk'ut ire' kuk' wnaq chir kib'onom circuncidar kib'.
48002010	Xkib'ij chqe chir qas rajwixik misach mub'a' chqe, re'k'ut la' chir qas utz ub'anik emb'onom.
48002011	Pumul re'chir xk'un Pedro Antioquía, sub'laj k'ow xinyaj chuplaj, mpa' utzt tijen chub'anik.
48002012	Mpa' nab'e knaq kwa' kuk' wnaq chir it Rilk'wa'l Israel, suk'te' re'chir xyo'pen jujun chir itoqomb'ik rimal Santiago, kije'tchik xoq'je' kwa'techik kuk' ni'j chir kib'onomt circuncidar kib', kuxijrib' chikiwach wnaq chir kib'onom circuncidar kib'.
48002013	Xoq'je' ni'jchik ajkojnel aj judíos xkib'an kyeb' (2) che kiplaj chpa' xub'an Pedro, xoq'je' Bernabé xub'an rech chpa' xkib'an ire'.
48002014	Pumul re'chir xwilo chir suk't kib'onom ruk' jn saqlaj tzij rech jn k'ak' yoloj rech Qajwal Jesucristo, ximb'i'j che Pedro chikiwach kinejel ajkojnel: "Wa at, chir at Rilk'wa'l Israel, xab'an che ak'aslemal chpa' wnaq chir it Rilk'wa'l Israel. ¿Kux rech wnaq chir it Rilk'wa'l Israel kab'an Rilk'wa'l Israel chke?"
48002015	Qe'oj oj Rilk'wa'l Israel che qak'ise'b'al, ojt ajmak chpa' wnaq chir it Rilk'wa'l Israel.
48002016	Pumul qet'am xoq'je' chir k'otnaq wnaq suk'b'a'x uk'aslemal rimal ub'anik chpa' kub'ij upixab' Moisés, xo'w kojb'al chirij Cristo Jesús, rimal k'ut ri', oj xoq'je' xojkojon chirij Cristo Jesús, rechwa' ksuk'b'ax qak'aslemal rimal kojb'al, chirij Cristo, rimalt ub'anik uchak pixab' chir xutz'ib'aj Moisés, mpa' chak chirij pixab' chir xutz'ib'aj Moisés, kowant chub'anik suk' che uk'aslemal naq wnaq.
48002017	Pumul wa qatzukuj jn suk'laj k'aslemal pub'i' Cristo, xoq'je' qojraqtejek chir oj ajmak, ¿qab'ij chir Cristo Re' ajchak rech mak? ¡Jla'ta!
48002018	Mpa' wa jertaq tyojnem chir xinsach uwach, tere' kinwa'lsaj jumulchik, kimb'an ajmak che wib'.
48002019	Mpa' en, rimal pixab' enkamnaq chwach pixab', rechwa' kink'ise' che Qajwal Dios.
48002020	En, enriptel chwach cruz ruk' Cristo, enk'aslek pumul entechik, Re'chik Cristo k'asal pink'aslemal, ruk'ut chinime' chir enk'asel pintyo'jil, enk'aslek rimal kojb'al chirij Uk'ijol Qajwal Dios, chir xnuloq'oj, xoq'je' xujach rib' pe kamikal xa' wumal en.
48002021	En k'ot jn loq'laj ritzil ranme' Qajwal Dios kintzaq pnaq jla'. Mpa' wa naq wnaq kownek kuraq jn suk'laj k'aslemal rimal upixab' Moisés, xa'loq' b'are' xkam Cristo.
48003001	Ix wnaq aj Galacia, sub'laj qajnaq ino'oj, ¿naq xub'ij jo'sb'altaq tzij chiw, rechwa' kiya't iwib' ptaqek che jn saqlaj tzij, xiwul ruk' ib'aq'wach chir xqaya' ub'ixik chiw, chirij Jesucristo chir xrip chwach cruz?
48003002	Xo'w kwaj en kwit'maj chiwij ix: ¿Ix xik'am Loq'laj Santil xa' rimal ub'anik uchak pixab' chir xutz'ib'aj Moisés, rimal lewa' chir xixkojen chirij chir kux xito'o?
48003003	¿Sub'laj ix tak ruk' ino'jb'al? Chir nab'e ximaj ruk' Loq'laj Santil tere' kiwaj kik'is ruk' kino'jb'al chijab'.
48003004	¿Xa'loq' k'ut chir sub'laj che k'ax xiq'axaj? Qatzijk'ut chir xa'tloq'.
48003005	Rechi' Qajwal Dios kuya' Loq'laj Usantil chiw, xoq'je' kub'an mayjab'al chixo'l, ¿kux uxlaj chir jla' ku'no? Xa' rimal ub'anik kux kub'ij upixab' Moisés, xa' lewa' rimal chir xikoj ruk' kojb'al chir kux xito'o.
48003006	Chpa' Abraham xkojen che Qajwal Dios, rimal k'ut ukojb'al chir xb'an suk' che uk'aslemal rimal Qajwal Dios.
48003007	Rechi' chir, chiwet'maj, naq chir k'o kikojb'al, re' nik'ije' i'uxe'na'al knaq Abraham.
48003008	Ruk'ut tyox wuj, xe'taq ub'im knaq, chir wnaq chir it Rilk'wa'l Israel, Qajwal Dios kusuk'b'a'na kik'aslemal rimal kikojb'al, Dios xuna'b'ajsaj knaq ub'ixik jn k'ak' yoloj che Abraham, re'chir xub'ij, Kitewchi'xna pab'i' nejel tilimit.
48003009	Xa' k'ut jla', naq chir k'o kikojb'al kitewchi'xek janam chpa' Abraham chir xkojnek.
48003010	Mpa' nejel wnaq chir kikub'a'm kik'u'x chirij pixab' chir xutz'ib'aj Moisés, ik'o chixe' nimlaj k'ax, mpa' tz'ib'tal knaq chpam loq'laj wuj rech Qajwal Dios: "Naq chir kub'ant nejel chir kux tz'ib'tal chpam pixab' chir xutz'ib'aj Moisés, june' k'ochik xe' mixq'ab'."
48003011	Xoq'je' k'ot jnaq kub'an suk' uk'aslemal chwach Dios xa' rimal ub'anik chir kux kub'ij pixab' chir xutz'ib'aj Moisés, sub'laj q'alaj k'ut, mpa' tyox wuj kub'ij: "Jun chir suk' uk'aslemal chwach Dios xa' rimal kojb'al k'ise'na."
48003012	Pumul upixab' Moisés kojb'alt re', xa'ne' jri' kub'ij: "Naq chir qas kub'an nejel pixab', k'ise'na rimal pixab'."
48003013	Cristo xojusol che jn umixq'ab' pixab', mpa' Re' xuya' rib' chixe' jn mixq'ab' xa' qamal oj, mpa' tz'ib'tal knaq: "Chir k'o mixq'ab' puwi' jnaq chir krip chwach cruz."
48003014	Rechwa' chir wnaq chir it Rilk'wa'l Israel ko'pen utewchi'nik Abraham kuk' rimal Jesucristo. Xoq'je' rechwa' qak'amwa' rimal kojb'al Loq'laj Usantil Qajwal Dios chir xijit knaq.
48003015	Ix wixlal, qesaj qano'oj chirij kux qab'an oj wnaq: Naq chij chir kub'an naq jitenem, xoq'je' wa xukoj ub'i' chpam wuj chir k'o jitenem chpam, k'ot jnaq kchupew rech, xoq'je' k'ot jnaq kuweq utza'm.
48003016	Qela' k'ut chinime' chir Qajwal Dios xujit knaq che Abraham xoq'je' chke uxe'na'al. Pumul xub'ijt Re', "Nejel xe'na'al," xch'a'wt chikij ik'iy, xa' chirij jun xe'na'al xch'a'wwa', "xoq'je' che axe'na'al," Re' k'ut Cristo.
48003017	Re' ri' kimb'ij: Chir Qajwal Dios xub'an knaq jn jitenem che Abraham, xoq'je' xuka'muluj ujitik, rechi' chir upixab' Moisés chir taran knaq kijab' ok'al jun wnaq lajuj (430) janab', kowant chuchupsesik, xoq'je' kowant chresik uchoq'ab' jn jitenem chir xub'an knaq Qajwal Dios,
48003018	Mpa' jn echb'al chir kuya'na Qajwal Dios chqe, cha't chaptal ruk' upixab' Moisés, kelek chir jitnemtaj, pumul Qajwal Dios xuya' che Abraham rimal jn jitenem chir ub'onom che.
48003019	¿Kuxk'ut kchakanwa' upixab' Moisés? Xya'ik' xa' rimal k'axlaj taq kimak chijab', suk'te' re'chir xk'unna jn eja' chir xb'an knaq jn jitenem che, utaqo'n kaj xijachew upixab' che Moisés, ruk'ut Moisés xujach chke ni'jchik wnaq.
48003020	Rajwixikt kok jnaqaq chikixo'l chirwa xa' jun wnaq. Qajwal Dios xa' jun Re'.
48003021	¿K'elaq chir kch'ojen upixab' Moisés ruk' jn jitenem chir xub'an knaq Qajwal Dios? ¡Jla'ta! Mpa' cha't pixab' kuya' k'aslemal, qatzij enk'ute' chir pixab' kuya'b'are' jn suk'laj k'aslemal chwach Qajwal Dios.
48003022	Pumul tyox wuj xyutz'apij nejel wnaq chixe' mak, rechwa' chir jn jitenem rimal kojb'al chirij Jesucristo kya' chke ajkojnel.
48003023	Pumul chixe' uk'umb'al kojb'al, oj tza'ptel pche' rimal pixab', qayi'em suk'te' xk'utenna kojb'al.
48003024	Re'k'ut pixab' xuk'am qab'ej xojo'pen ruk' Cristo, rechwa' chir ruk' kojb'al kub'anwa' suk' qak'aslemal.
48003025	Pumul chinime' chir xk'un kojb'al, re'tchik pixab' kuk'am qab'ej.
48003026	Mpa' iwenejel ixchik rilk'wa'l Dios, rimal ikojb'al chirij Cristo Jesús.
48003027	Mpa' iwenejel chir ik'omom jn qasnik ja' pub'i' Cristo, Re' Cristo xukuch iwij ruk' uk'aslemal.
48003028	K'otchik Judío, xoq'je' k'otchik Griego, k'otchik jaqlel ajnimnel, xoq'je' k'otchik naq chir itzqaptel che nimnek, k'otchik chij, xoq'je' k'otchik xaq, mpa' iwenejel ix xa' junchik ib'anik chirij Cristo Jesús.
48003029	Wa ix, ix rech Cristo, qatzij k'ut chir ix uxe'na'al Abraham, xoq'je' iwechb'al chir kux xijit knaq che Abraham.
48004001	Re' ri' kwaj kimb'ij chiw: Jn rajaw echb'al, wa ch'iti'nna, xa' janam ub'anik chpa' naq jaqlel ajnimnel, tne' re' rajaw nejel mib'i'l.
48004002	Jn k'ale' kchajixna kimal ajchajal rech, xoq'je' kichajij umib'i'l, suk'te' che jn q'ij chir qato'om knaq rimal uqaw.
48004003	Jla' k'ut oj xoq'je', re'chir ojlaq k'la'b', oj jaqlel ajnimnel rech kuxpla' k'o chwach lew.
48004004	Pumul re'chir xo'pen uq'ijal, Qajwal Dios xutaqlaq Uk'ijol, chir je' xa'lex ruk' xaq, xoq'je' xa'lex chixe' upixab' Moisés,
48004005	rechwa' k'un utzqapsaj naqpla' chir ik'o xe' pixab', rechwa' chir Qajwal Dios kub'an rilk'wa'l chqe.
48004006	Mpa' ojchik rilk'wa'l, rechi' Qajwal Dios xutaqlaq Usantil Uk'ijol ptaq qanme', Re' k'ut chir k'oq chuta'ik kub'ij: At Qaqaw.
48004007	Rimal k'ut ri' at te'chik jaqlel ajnimnel, xa'ne' atchik alk'wa'lxel, wa atchik alk'wa'lxel at xoq'je' rajaw echb'al chirij Qajwal Dios rimal Cristo.
48004008	Pumul ix nab'e, qatzij chir iwet'amt uwach Qajwal Dios, ix jaqlel ajnimnel rech kinimxik ni'j chir t'amt'elek chir it dios.
48004009	Pumul chinime' iwet'amchik uwach Qajwal Dios, qab'ij che chir re' Qajwal Dios xrit'maj iwach ix, ¿kux rech chir kixtzalaj jumulchik chpam ni'j tuqa'r, xoq'je' mub'a' taq wachb'al, kiwaj ix kib'an jaqlel ajnimnel jumulchik kech ire'?
48004010	Ix kixtijenna chub'anik nimq'ij, kichijijna jujun taq q'ij, xoq'je' kichijijna jujuntaq ik', xoq'je' kichijijna jujun taq janab'.
48004011	En kinxij wib' chiw ix, rek'axwa' xa'loq' ximb'an jn kowlaj chak chixo'l.
48004012	Ix wixlal, kinta' jn toq'ob' chiw, chib'ana' chpa' en, mpa' en ximb'ono chpa' ix. Reta chir k'o naq k'ax ib'onom chwe.
48004013	Ix iwet'am chir rimal jn ya'b'il chir k'o pe enkuerp, xinya' ub'ixik jn k'ak' yoloj rech Qajwal Jesucristo nab'e knaq.
48004014	Re'k'ut jn ya'b'ile' xub'an pajb'al iwech, chir ix xiwitzlajt enwach, xoq'je' xnitzaqt pnaq jla' rimal jn ya'b'ile', xa'ne' xnikunuj chpa' naq utaqo'n kaj chir toqomlaq rimal Qajwal Dios, kawul chpa' chir en Jesucristo.
48004015	¿Jalchi'k'ut k'owa' jn ki'kte'mal chi' chir k'o iwuk' nab'e knaq? Mpa' wet'am ub'ixik chir, xa' qe'nchik kraj xiwesajlaq ib'aq'wach rechwa' kiya' chwe.
48004016	¿Rechi' ximb'an k'ut iwajch'oj rimal ub'ixik jn saqlaj tzij chiw?
48004017	Ik'o wnaq chir chirilik sub'laj kixkaj, pumul utzt kichomnik chiwij, re' kaj ire' chir ix kitos iwib' chqe oj.
48004018	Rechwa' chir ix kib'an selosil chikij ire', utz chir kub'lek kb'an selosil chirij chir kux utz, pumul xo'wta chir enk'o iwuk'.
48004019	Ixtaq wilk'wa'l iwumal ix chir knok chuna'ik q'oxom jumulchik, chpa' q'oxom kuna' naq xaq chir kuloq' ral, suk'te' re'chir kuwnaqerna Cristo chixo'l.
48004020	Kwaj en cha't enk'open chixo'l chinime', rechwa' jalan ich'ab'xik kimb'ono. ¡Kinch'opta kux rech jri' ki'no!
48004021	Chib'ij chwe: Ix chir kiwaj kixkije' xe' upixab' Moisés, ¿xita't k'ut, kux kub'ij pixab'?
48004022	Mpa' tz'ib'tal knaq chpam tyox wuj chir Abraham xikije' kyeb' (2) uk'ijol, jun xkije' ruk' jn xaq chir jaqlel ajnimnel, jnchik xkije' ruk' jn xaq chir tzqaptel che nimnek.
48004023	Pumul ral jn xaq chir jaqlel ajnimnel, xk'ise' xa' rimal ritzil kik'u'x chijab', ruk'ut ral jn xaq chir tzqaptel che nimnek, xk'ise' rimal jn jitenem rech Qajwal Dios,
48004024	Ri' nim nojb'al k'o chpam. Mpa' ikyeb' (2) ixqib'e' kik'ut kyeb' (2) chomnik, jun qatzij chir je' xya' puwi' jib' Sinaí. Rek'ut Agar, chir jaqlel ajnimnel, naq chir kik'ise' che jn jitneme' irech jaqlel ajnimnel.
48004025	Qela' k'ut chir Agar re'k'ut jn uwi' jib' Sinaí, chir k'o pujuyb'al Arabia, chpa' k'owa' tilimit Jerusalén chinime', mpa' jn tilimitla' ch'il nejel rilk'wa'l ik'o chixe' jaqlel nimnek.
48004026	Pumul jn tilimit Jerusalén chir rech kaj, tzqaptel re', re'k'ut qachuch oj.
48004027	Mpa' tz'ib'tal chpam tyox wuj: "Katki'ktaq, at xaq chir ak'omomlaq chir ktalenta, chir k'ot awal, katsik'naq rimal a ki'kte'mal, at chir ano'omt uq'oxmal loq'aj k'al. Mpa' ik'iyna ral jn xaq chir xtakb'a'x knaq, chwach jn xaq chir k'o richijil."
48004028	Xak'ut jla' qaxlal oj jnam qab'anik chpa' Isaac, ojchik rilk'wa'l jn jitenem.
48004029	Pumul jla' chpa' xb'an jer, jn alk'wa'lxel chir xk'ise' rimal ritzil kik'u'x chijab', kraqtaj jn alk'wa'lxel chir k'se'naq rimal rajwerem Loq'laj Usantil Qajwal Dios, jla' xoq'je' kb'an chinime'.
48004030	Pumul, ¿kux kub'ij tyox wuj? "Wesajb'ik jn xaq chir jaqlel ajnimnel ch'il ral, mpa' kumajta chir ral jn xaq jaqlel ajnimnel xa' janam kyechb'en ruk' ral jn xaq chir tzqaptel che nimnek."
48004031	Rimal k'ut ri', ix qaxlal, chir oj, ojt ral jn xaq jaqlel ajnimnel, xa'ne' oj ral jn xaq chir tzqaptel che nim ne k.
48005001	Chijaqb'a' iwib' chpam jn tzqaptejem chir xukoj Cristo rechwa' tzqapseb'al qech, mixim iwib' jumulchik xe' jn yuke rech jaqlel ajnimnel.
48005002	¡Chita'much, en Pablo kimb'ij chiw! Wa kib'an circuncidar iwib', ri' k'ot kuch'ak Cristo chirij.
48005003	Saqlaj tzij kimb'ij jumulchik chke nejel chijab', wa k'o jnaq kub'an circuncidar rib' rajwixik chir kub'an nejel chpa' kub'ij upixab' Moisés.
48005004	Xitos iwib' che Cristo, ix chir re' pixab' suk'b'an ik'aslemal, pumul xixtzaq che jn loq'laj ritzil ranme' Qajwal Dios.
48005005	Mpa' oj rimal Loq'laj Santil k'o ukub'ul qak'u'x chir Qajwal Dios kusuk'b'a' qak'aslemal rimal qakojb'al chirij Jesucristo,
48005006	mpa' chirij Cristo Jesús, k'ot ub'anik jn circuncisión xoq'je' k'ot ub'anik jn incircuncisión, xa'ne' k'o ub'anik jn kojb'al chir kchakan chqaxo'l rimal jn loq'b'al k'u'x.
48005007	Ix, utzmuch iwanim imojom, ¿naq k'ut xuya' latz' pib'ej, rechwa' kiya't iwib' ptaqek che jn saqlaj tzij?
48005008	Jn no'jb'ale' rext Qajwal Dios, jun chir sik'en iwech.
48005009	Qen che ch'amq'or kuch'amersaj nejel q'or.
48005010	En kub'e' enk'u'x chiwij pub'i' Qajwal Dios, chir ix kik'ext ichomb'al. Pumul jun chir kuya' latz' pib'ej q'atna tzij puwi' rimal Qajwal Dios, xa' naqpla'.
48005011	Qaxlal chirij Qajwal Jesucristo wa en kinch'awna chirij jn circuncisión, ¿kux rech tijenna kintromb'exek? Mpa' xe's jn tzaqnem chirij ucruz Cristo.
48005012	Naqpla' chir kiya' latz' pib'ej rimal circuncisión re' kwaj en chir cha't kik'ur kib' ire'.
48005013	Mpa' ix, qaxlal, rech jn tzqaptejem xixsik'exwa', xo'wk'ut chir mikoj jn tzqaptejemla' rech ya'b'al uriyb'al ityo'jil, xa'ne' chinimaj iwib' chiwach chpa' jaqlel ajnimnel ruk' loq'b'al k'u'x.
48005014	Mpa' nejel pixab' kub'an xa' jun che taqnik: "Chaloq'oj awijil atz'aqat chpa' uloq'xik awib' at ka'no."
48005015	Pumul wa xa' kiqach' iwib', xoq'je' xa' kitij iwib' chiwach chiwula'b'la' chir mik'is iwib' chiwach.
48005016	Pumul en kimb'ij chiw, kixb'inaq chpa' kraj Loq'laj Usantil Qajwal Dios, xa' miya' chik uriyb'al ityo'jil.
48005017	Mpa' jn uriyb'al tyo'jil kch'ojen ruk' Loq'laj Santil, xoq'je' Loq'laj Santil kch'ojen ruk' jn uriyb'al tyo'jil. Mpa' nik'ije' kich'ojen chikiwach, rechwa' kib'anta chir kux kiwaj ix ki'no.
48005018	Pumul wa Re' Loq'laj Santil kuk'am ib'ej, ixk'ot chixe' pixab'.
48005019	Mpa' k'o che saqil uchak tyo'jil: Maknem chirij k'le'b'al, mak rech tyo'jil xe'taq k'le'b'al, tz'iltaq mak, mak chpa' kib'an tz'e' kiraq kib'.
48005020	Kinimersesik kiq'ij wachb'al, itzinik, ch'ojb'al ib', ch'ojnem, selosil, nimaqtaq iywal, ch'ojb'al chirij naq chpa'kux, jachb'al ib', nimaqtaq wi'im,
48005021	kontrenik, q'ab'rek, kamsenik, nimaqtaq wi'im, xoq'je' ni'jchik mak chir xa' janam chpa' nik'ije', re'k'ut chir kinyajen chirij. Chpa' ximb'i'j nab'e knaq, naq chir jri' ki'no kechb'ejt jn nimlaj uq'atb'altzij Qajwal Dios.
48005022	Pumul chpa' naq che' chir kwachnek, jla' xoq'je' Loq'laj Santil kwachnek, re'k'ut ri' uwach: Loq'b'al k'u'x, nimlaj ki'kte'mal, uxunem rech anme', kuyb'ul k'u'x, ch'uch'ujlaj anme', ritzil k'u'x, kojb'al,
48005023	nimlaj anme', loq'laj kowil, chirij nik'ij ri' k'ot pixab'.
48005024	Pumul naq chir irech Cristo, xkirip kityo'jil chwach cruz ruk' tzeltaq kichomb'al ch'il tzeltaq kiriyb'al.
48005025	Wa ojk'asel rimal Loq'laj Santil, xoq'je' qojb'inaq b'la' rimal Loq'laj Santil.
48005026	Kumajta chir nim qaya'wa' qib', rimal k'ut chir qatzur qib' chqawach, xoq'je' qakontrij qib' c hqaw ach.
48006001	Ix wixlal, wa k'o jnaq kraqtejek chir xtzaq chpam naq mak, ix chir ixk'o pe santil, chiwa'lsaj ruk' santil rech nimlaj anme', katchomnaq chawij at chir xa' at wnaq, wene' at jun katqaj chpam mak xoq'je'.
48006002	Chito' iwib' chiwach ruk' iweqa'n, jla'k'ut kb'antajwa' chir kux kub'ij pixab' rech Cristo.
48006003	Mpa' wa kuchomaj jnaqaq chir k'o ub'anik. Pumul k'ot ub'anik, utikel kusokaj rib'.
48006004	Rechi' chir rajwixik, upaja' kux chak ub'onom, tere' kumojo kunimersaj rib' putike'lam, pumul chrijt jnchik.
48006005	Mpa' putike'lam kuk'amb'ik reqa'n.
48006006	Jnaq chir ktyojex chirij utzij Qajwal Dios, chukib'ej ruk' ajtyojel rech, nejel kuxpla' utz.
48006007	¡Mijo'saj iwib' chiwach! Qajwal Dios tze'b'alt uwach Re', mpa' nejel kuxpla' kutik naq wnaq, re' la' uwach kuyokoj.
48006008	Mpa' jnaq chir kub'an tiko'n xa' rech utyo'jil, che tyo'jil kuwa'lsaj nimlaj k'ax, pumul naq chir kub'an utiko'n Loq'laj Santil, che Loq'laj Santil kuwa'lsaj jn k'aslemal rech chb'e q'ij chb'e saq.
48006009	Moj kosb'la' chub'anik utzil, mpa' janam chpa' naq che' chir kwachnek, qas puq'ijal qawa'lsajna uwach chirwa qojtuqa'rta.
48006010	Jla'k'ut, wa loq', qab'ana' utzil kuk' kinejel, pumul nab'ena qab'an utzil kuk' alxik chirij kojb'al.
48006011	Chiwla'much, ni'j tz'ib'nike', ruk' enq'ab' xintz'ib'ajwa' chiw, sub'laj nimaq ximb'an che ni'j tz'ib'.
48006012	Nik'ij chir kix kich'ik'mij chub'anik circuncisión, kib'ono xa' rech utz k'yel knaq chikiwach wnaq, rechwa' kitromb'ext rimal ucruz Cristo.
48006013	Mpa' ni'j chir kib'an circuncisión, ire' kib'ant nejel chir kux kub'ij upixab' Moisés, xa'ne' kaj ire' chir ix kib'an circuncisión, rechwa' kinimersaj kib' chirij ikuerp ix.
48006014	Pumul en, k'ot jnaqchik kinnimersaj wib' chirij, xo'w chirij ucruz Qajwal Jesucristo. Mpa' rimal ucruz Cristo, wnaq rech uwach lew xikam chinwach, xoq'je' en, xinkam chikiwach wnaq rech uwach lew.
48006015	Mpa' chirij Cristo Jesús jn circuncisión, ch'il jn incircuncisión k'ot kib'anik. Xa'ne' Re' Qajwal Dios kub'an k'ak' che kanme' wnaq.
48006016	Chke kinejel naqpla' chir kib'in chpa' jn taqnike', jn uxunem rech anme', xoq'je' jn uk'axk'ab'al uk'u'x Qajwal Dios chke ire' xoq'je' chke Rilk'wa'l Israel rech Qajwal Dios, tne' kumajt chke ire'.
48006017	Xak'ut jla', kwaj te'chik en chir jnaqaq kub'an k'ax chwe, mpa' enk'omom che enkuerp, retal usoktajnaq Jesús.
48006018	Ix qaxlal, re'tb'la' jn loq'laj ritzil ranme' Qajwal Jesucristo kelknaq ruk' isantil. B'antajaq b'la'.
49001001	En Pablo, Apóstol rech Cristo Jesús rimal rajwerem Qajwal Dios, kintz'ib'aj chiw tyoxtaq ajkojnel, ix chir xa' jun k'owa' ikojb'al chirij Cristo Jesús chir ixk'o pe tilimit Éfeso.
49001002	Chiw ix jn loq'laj ritzil ranme', ch'il jn uxunem rech anme' chir kpe ruk' Qajwal Dios xoq'je' ruk' Qajwal Jesucristo.
49001003	Te'wchim ub'i' Qajwal Dios chir Uqaw Qajwal Jesucristo, re'k'ut chir xoj utewchi'j ruk' nejel tewchinik rech santil pkaj chirij Cristo.
49001004	Re'k'ut Qajwal Dios xjucho'o xe'taq xtiktajlaq uwach lew chirij Cristo, rechwa' qaraq jn tyoxlaj k'aslemal, xoq'je' k'ot qojk'amwa' pe tzij chwach Re'.
49001005	Pe loq'b'al k'u'x xjucha'wa' rechwa' kjuk'am che rilk'wa'l rimal Jesucristo, rechwa' qab'an rilk'wa'l Re' chi'ntere, jla' chpa' rajwerem Re'.
49001006	Rech uq'ijlexik jn unimal q'ij rech jn loq'laj ritzil ranme', rimal k'ut ri' chir xub'an chqe chir xojk'amar chwach loq'laj Uk'ijol.
49001007	Chirij Re' xqaraqwa' jn qasoltejem rimal uk'ik'el, xoq'je' xqaraq jn kuyb'ul qamak, chpa' unimal jn loq'laj ritzil ranme'.
49001008	Chir sub'laj nim xuya' chqe ruk' nejel loq'laj chomb'al, ch'il sak'al nojb'al.
49001009	Xuq'aljansaj chqawach, jn nojb'al chir owtelek rech rajwerem chpa' jn utzlaj ritzil uk'u'x chir sub'laj che jer xujaqb'a' knaq chirij Cristo,
49001010	rechwa' kb'antejek re'chir ko'pen uq'ijal. Qajwal Dios kujunujna nejel xe' utaqnik Cristo, chir kux ik'o pkaj, xoq'je' chir kux ik'o chwach lew.
49001011	Xoq'je' rimal Cristo chir xojcha'wa' rimal Qajwal Dios rechwa' kuya' jn echb'al chqe jla' chpa' rajwerem Re'.
49001012	Xoq'je' xjucho'o rechwa' chir qamal oj, kya' unimal uq'ij, jla' kraj Re' chqe oj chir jerchik qayi'em upetb'al Cristo.
49001013	Ix xoq'je', kita' jn yoloj chir saqlaj tzij, jn k'ak' yoloj rech Qajwal Jesucristo rech isoltejem. Chirij k'ut re' xixkojnek, xo'kes knaq iwetal ruk' Loq'laj Santil rech jn jitenem.
49001014	Rek'ut Loq'laj Santil, jn chapb'al q'ab' rech jn echb'al, chir kuya'na Qajwal Dios chqe, ruk'ut Loq'laj Santil kije' quk' suk'te' ktz'aqatna solb'alqib' pkaj, rimal k'ut jn echb'ale' qanimersaj uq'ij Qajwal Dios.
49001015	Rimal k'ut ri' kinta' ikojb'al ix chirij Qajwal Jesús, xoq'je' xinta' ruk' enxikin jn loq'b'al ik'u'x chir iyo'om chke tyoxtaq ajkojnel.
49001016	Rechi' chir kinya't knaq utyoxexik che Qajwal Dios piwi' ix, kxinnataj chpam jn ench'awem ruk' Qajwal Dios.
49001017	Kinta' k'ut che Dios rech Qajwal Jesucristo, jn Qajawxel rech jn unimal q'ij, rechwa' kuya' jn Loq'laj Santil rech jn nimlaj chomb'al chiw, xoq'je' kuya'wa' Loq'laj Santil rech kuq'aljansaj chiw, xoq'je' rechwa' kiwet'maj nejel chir kux ub'anik Qajwal Dios.
49001018	Xoq'je' kinta' che Qajwal Dios chir kusaqab'saj ichomb'al rechwa' chir kiwet'maj chir kux che ukub'ulk'u'x xixusik'ijwa' Qajwal Dios, xoq'je' kux che mib'i'l rech rechb'al kuk' tyoxtaq ajkojnel.
49001019	Xoq'je' kiwet'maj chir sub'laj nim ub'antejik loq'laj ukownem Qajwal Dios chqe oj chir qakoj rech. Rek'ut jn loq'laj kowneme' kuk'utu chir nim ub'anik Re'.
49001020	Re'k'ut jn kowneme' xukojo re'chir xuk'asb'a Cristo chikixo'l kamnaqib', xoq'je' xukub'a' puse'b'al, tla' pkaj.
49001021	Re'k'ut Cristo, chir nim ub'antejik pikiwi' kinejel, nimaqtaq q'atb'altzij, xoq'je' nim ub'anik pikiwi' naq chir k'o taqnik pe kiq'ab', xoq'je' nim ub'antejik pikiwi' naq chir k'o nimaqtaq kownem pe kiq'ab', xoq'je' nim ub'antejik pikiwi' naq chir k'o q'atb'altzij pe kiq'ab', xo'wt che ni'j jnab'e', xoq'je' rech chb'e q'ij chb'e saq.
49001022	Nejel xuya' Qajwal Dios xe' uq'atb'altzij Cristo, xoq'je' xub'an che Cristo chir Re' kiwi' ch'ob' che ajkojnel,
49001023	re'k'ut ch'ob' che ajkojnel ukuerp Re', re'k'ut Cristo chir nejel uwach lew kunajsaj ruk' nejel.
49002001	Pumul ix nab'e knaq, ix kamnaqchik chpam imak xoq'je' chpam tzeltaq ichak.
49002002	Chpam k'ut ni'j makla' xixb'inwa' nab'e knaq, chpa' kib'imwa' wnaq rech uwach lew chir it ajkojnel, xoq'je' xixtaraj chirij tzel chir ajtaqal kech tzeltaq santil rech kiq'i', re'k'ut jn santil la' kchakan chpam kanme' wnaq chir kikojt rech Qajwal Dios.
49002003	Qanejel k'ut oj jla' xqa'n nab'e knaq, xqa'no chpa' uriyb'al qatyo'jil, xqa'nk'ut chir kux kraj qatyo'jil, xoq'je' kux xraj qachomb'al, mpa' suk' qakomomlaq che qak'ise'b'al chpa' ni'jchik wnaq.
49002004	Pumul Qajwal Dios sub'laj k'axb'al uk'u'x, tne' kumajt chqe, rimal nimlaj loq'b'al uk'u'x, chir xjuloq'ojwa',
49002005	tne' oj kamnaqchik ptaq qamak, pumul Qajwal Dios xuya' qak'aslemal ruk' Cristo (rimal loq'laj ritzil ranme' chir xojsoltajwa').
49002006	Xoq'je' xjuk'asb'a' chikixo'l kamnaqib' janam chpa' Cristo, xoq'je' xoj ukub'a' ruk' re' pkaj.
49002007	Jla' xub'an chqe rechwa' chir ptaq janab' chir petnaq chqawach, kuk'ut jn nimlaj mib'i'l rech loq'laj ritzil ranme' chpam uq'osil ranme' chqe' oj chirij Cristo Jesús.
49002008	Mpa' xa' rimal loq'laj ritzil ranme' Qajwal Dios qojsoltajwa', xoq'je' rimal qakojb'al, xa't rimal utzil chir qab'onom, mpa' ri' nimlaj sip rech Qajwal Dios.
49002009	Qe'oj k'ot xqa'no rech solb'alqib', rechwa' chir k'ot jnaq kunimersaj rib' chub'ixik chir xa' putike'lam xusolrib'.
49002010	Mpa' Re' Qajwal Dios xtikew qech chirij Cristo Jesús, re' ri' xuya' chqe rechwa' qab'an utzlajtaq chak, xoq'je' Qajwal Dios xuchomaj knaq sub'laj jer chir qab'an utzlajtaq chak chinime'.
49002011	Rechi' chir na'tjaq chiw chir nab'e knaq, ix chir ixt wnaq Rilk'wa'l Israel che ik'ise'b'al, xoq'je' kb'ix incircuncisos chiw kimal ni'j chir kib'onom circuncidar kib', ruk' jn circuncisión chir kb'an che tyo'jil, xoq'je' kb'an kimal chijab'.
49002012	Natjaq chiw nab'e knaq re'chir k'ot Cristo iwuk', ixk'ot prajlal tilimit Israel, xoq'je' ix kixlan wnaq, ixk'ot prajlal jn ch'ob'nek rech jn jitenem chir ub'onom Qajwal Dios, k'ot ukub'ul ik'u'x, xoq'je' k'ot Dios pik'aslemal wural chwach lew.
49002013	Pumul chinime' xixkojen chirij Cristo Jesús, ix chir nab'e sub'laj naj ixk'owa' che Dios, xixqeb'seslaq rimal ukik'el Cristo.
49002014	Mpa' Cristo re' jn uxunem rech anme' chqe oj, re'k'ut chir xa' jun xub'an chke Rilk'wa'l Israel ch'il wnaq chir it Rilk'wa'l Israel, xresaj jn tz'aq' chir ujochom qawach, xoq'je' xresaj jn ch'ojb'al chqaxo'l rimal utyo'jil.
49002015	Cristo xuchupsaj nejel taqnik chir k'o chpam pixab', rechwa' chir chke kyeb' (2) tilimit, xub'an xa' jun k'ak' wnaq chke pub'i' Re', xuya' jn loq'laj uxumb'al chikiwach ire'.
49002016	Xoq'je' rimal ukamikal Cristo Jesús chwach cruz xye rutzirsaj che kyeb' (2) tilimit xoq'je' xye rutzirsaj chwach Qajwal Dios, xub'an xa' jun che tyo'jil chke, xuchup jn ch'ojb'al chikixo'l ire' rimal ukamikal chwach cruz.
49002017	Rek'ut Cristo chir xpe chub'ixik jn utzlaj yoloj rech jn uxunem rech anme' chiw ix chir naj ixk'owa'laq che Qajwal Dios, xoq'je' chiw ix chir naqaj ixk'owa' che Qajwal Dios.
49002018	Mpa' rimal Cristo chir xteb' qab'ej oj kyeb' (2) puq che wnaq, k'o qokb'al ruk' Qajwal Dios rimal jun che Loq'laj Santil.
49002019	Rechi' chir rimal Cristo, ix, ixtechik kaxlan wnaq, xoq'je' ixtechik b'ineltaq wnaq, xa'ne' ixchik ajtilimit kuk' tyoxtaq ajkojnel, xoq'je' ixchik jun kuk' rilk'wa'l Qajwal Dios.
49002020	Chiweqa'b'la' iwib' chu' jn tz'aqe' chpa' naq jaj chir kweq puwi' naq tz'aq', chirij k'ut jn tz'aqe' xich'a'w Apóstoles ch'il ajq'axal uyoloj Qajwal Dios, re'k'ut Cristo Jesús jn b'aj chir suk' rajwixik che jn tz'aq'.
49002021	Puwi' k'ut Re' nejel jn nimlaj jaj, utz uweqik rib' ku'no, k'iyk'ut, kub'anna jn tyoxlaj jaj chirij Qaqjaw.
49002022	Chirij Cristo ix kixnuk'ek, rechwa' kije' Qajwal Dios chpam pe Santil.
49003001	Rimal k'ut ri', en Pablo chir entz'ab'tel pche', rimal ub'ixik jn k'ak' yoloj rech Jesucristo, chiw ix chir ixt Rilk'wa'l Israel.
49003002	Chirwa ix xito'o chir en, en ajchak rech jn loq'laj ritzil ranme' Qajwal Dios chir xuya' chwe rechwa' kinya' ub'ixik chiw ix.
49003003	Chir xuq'aljansaj Qajwal Dios chinwach chpam k'utumb'al jn rajwerem chir owtelek, chpa' xintz'ib'aj b'ik chiw nab'e knaq pa' alnaqil.
49003004	Re'chir kinik'ij jn wuje', chri' kiwilwa' chir en wet'am jn rajwerem Cristo chir owtelek.
49003005	Jn rajwerem chir owtelek, xq'aljensest chikiwach wnaq rech ni'jchik jertaq xe'na'al knaq, chpa' chinime' chir xq'aljanses chikiwach tyoxtaq Apóstoles rech Jesús rimal Loq'laj Santil, xoq'je' xq'aljenses chikiwach ajq'axal uyoloj Dios rimal Loq'laj Santil.
49003006	Jn rajwerem chir owtelek, ire' k'ut wnaq chir it Rilk'wa'l Israel, ire'k'ut chir ichik rajaw echb'al chinime', chirij jn echb'al kech wnaq aj Israel, xoq'je' xkib'an xa' jun che kuerp, xoq'je' ijunchik chirij jn jitenem chirij Cristo Jesús rimal jn k'ak' yoloj.
49003007	Rimal k'ut chir xno'kes che ajchak rimal jn loq'laj sip rech jn loq'laj ritzil ranme' Qajwal Dios chir xya' chwe, jla' chpa' rajwerem jn loq'laj ukownem.
49003008	Chwe en, chir sub'laj en ch'iti'n chikiwach nejel tyoxtaq ajkojnel, xya' jn loq'laj ritzil anme' chwe rechwa' kimb'ij chke wnaq chir it Rilk'wa'l Israel, jn k'ak' yoloj rech Qajwal Jesucristo, chir nimlaj mib'i'l, chir kch'ob'tajta mpa' sub'laj nim.
49003009	Xoq'je' xya' chwe chir kinq'aljansaj chke wnaq chir kux uchakxik rajwerem chir owtel knaq sub'laj che janab' ruk' Qajwal Dios, chir xub'an nejel chpa'kux.
49003010	Rechwa' chir kimal ch'ob' che ajkojnel, q'aljenses chinime' jn loq'laj nojb'al rech Qajwal Dios chke nimaqtaq q'atb'altzij xoq'je' chke uq'atb'altzij kaj.
49003011	Qajwal Dios chpa' jn rajwerem rech chb'e q'ij chb'e saq, chir xub'an chirij Cristo Jesús chir Qaqjaw.
49003012	Chirij k'ut Cristo chir qaxijt qib', xoq'je' k'o ukub'ul qak'u'x, xoq'je' k'o qokb'al ruk' Qajwal Dios, ruk' ukub'ul k'u'x rimal qakojb'al chirij Re'.
49003013	Rechi' chir kinta' chiw chir mixtuqrek rimal jn k'axk'ol chir tijen kinq'axaj iwumal ix, mpa' jn k'axk'ol la' chir tijen kinq'axaj, re' kuya' unimal iq'ij.
49003014	Rimal k'ut ri' chir kinxuke' chwach Qajwal Dios.
49003015	Chir pub'i' Re' ik'owa' nejel tilimit chir ik'o pkaj, xoq'je' nejel tilimit chir ik'o chwach lew.
49003016	Xoq'je' kinta' che Qajwal Dios chir jla' chpa' umib'i'l jn unimal uq'ij, chir k'o piwanme' uya'b'la' chiw ix sub'laj loq'laj uchoq'ab' rimal Loq'laj Usantil.
49003017	Rechwa' kajaqe' Cristo piwanme' rimal ikojb'al, rechwa' kitik iwib', xoq'je' xa' jun kixjaqe'wa' chirij loq'b'al k'u'x,
49003018	xoq'je' rechwa' chir qatzij sub'laj kixkon chuch'ob'ik, chirij jnik' uwach, jnik' raqan, jnik' peqe'naq xoq'je' jnik' qajnaq loq'b'al uk'u'x Cristo kuk' kinejel tyoxtaq ajkojnel.
49003019	Xoq'je' uch'ob'ik loq'b'al uk'u'x Cristo chir sub'laj nimna ub'anik chwach nejel nimaqtaq etamb'al, rechwa' knajses iwanme' che nejel te'wchi'b'al rech Qajwal Dios.
49003020	Ruk'ut Qajwal Dios chir k'o nejel kownem Ruk', rech ub'anik nejel, chir sub'laj nimaq kub'an che, jla'ta chpa' qata' che, xoq'je' jla'ta chpa' qachomnik oj, xa'ne' jla' chpa' jn loq'laj kownem chir kchakan ptaq qanme'.
49003021	Rech k'ut Qajwal Dios jn unimal q'ij, chikixo'l chob' che ajkojnel pub'i' Cristo Jesús, kimal nejel wnaq rech chinime', xoq'je' rech chb'e q'ij chb'e saq. B'antajaq b'la'.
49004001	En Pablo, enk'o pche' rimal chir kinya' ub'ixik ub'i' Qajwal Jesús, kinta' jn toq'ob' chiw, rechwa' kib'an che ik'aslemal chpa' qas kumaj che naq ajkojnel, rimal ri' xixsik'ix rimal Qajwal Dios.
49004002	Suk' kub'lek chib'ana' ch'iti'n che iwib', xoq'je' chib'ana' jn nimlaj anme', chich'ija' iwib' chiwach ruk' jn kuyb'ul k'u'x xoq'je' ruk' loq'b'al k'u'x.
49004003	Chikojo'b'la' ichoq'ab' rechwa' chir xa' jun kib'an che iwib', rimal Loq'laj Usantil xoq'je' rimal jn uxunem rech anme' chir kixujunuj.
49004004	Xa' jun che tyo'jil, xoq'je' xa' jun che santil, jla' chpa' isik'xik b'onom rimal Qajwal Dios, ruk' jun che ukub'ul k'u'x,
49004005	xa' jun che Dios, xa' jun che kojb'al, xoq'je' xa' jun che qasnik ja'.
49004006	Xa' jun che Dios chir Qaqaw qanejel, chir k'o pqawi' qanejel, xoq'je' k'o quk' qanejel, xoq'je' k'o chpam qanme' qanejel.
49004007	Pumul ptaq qajujnal xya' jn loq'laj ritzil ranme' Qajwal Dios, jla' chpa' upajb'alil jn loq'laj usip Cristo.
49004008	Rimal k'ut ri' chir kub'ij tyox wuj chirij Cristo: "Xpeqe' k'ut pkaj ximtel rajch'oj xuk'amb'ik xoq'je' xuya' sip chke wnaq."
49004009	¿Kuxk'ut kub'ij chir xpeqe' pkaj? Pumul xo'wt xpeqe' pkaj, xoq'je' sub'laj naj xqaj xe' lew.
49004010	Jun chir xqaj xe' lew, Re' xoq'je' xpeqe' pkaj pikiwi' kinejel, rechwa' kunajsaj nejel.
49004011	Rek'ut Cristo chir xub'an Apóstoles chke ni'j, xoq'je' xub'an ajq'axal uyoloj chke ni'jchik, xoq'je' xub'an ajya'l ub'ixik jn k'ak' yoloj chke ni'jchik, xoq'je' xub'an ajyuq' chirij kojb'al chke ni'jchik, xoq'je' xub'an ajtyojnel chke ni'jchik.
49004012	Jla' xu'no rechwa' kib'an kikiji'k tyoxtaq ajkojnel chub'anik jn chak rech nimnek, rechwa' k'iyer kik'aslemal ajkojnel, ire'k'ut chir i'utyo'jil Cristo.
49004013	Suk'te' kojo'penna qanejel ruk' jun che kojb'al, xoq'je' che ret'maxik nejel chirij Uk'ijol Qajwal Dios, xoq'je' kojo'penna chpa' ub'anik Re', jn chij chir k'ot naq mak pranme', jla' chpa' upajb'alil raqan Cristo.
49004014	Rechwa' chir ojtechik taq k'la'b', chir xa't jun kiwab'wa', chir kijub'ex jua', xoq'je' kijub'ex jla' rimal nejel uwach che kiq'i' rech tyojnem, kech jo'staq chijab' chir kotel kib'ej.
49004015	Xa'ne' qojch'awaq ruk' saqlaj tzij ch'il loq'b'al k'u'x, k'iyaqb'la' qak'aslemal che nejel, chirij jun chir Re' qawi', re'k'ut Cristo qawi' qanejel oj ajkojnel.
49004016	Rimal k'ut Cristo chir nejel qakuerp, puxlaj ub'onom, xoq'je' nejel uchopom rib', rimal nejel ugonsil, chir kito' kib' chikiwach, jla' chpa' kichak ptaq kijujnal, kik'am k'ut kik'iyseb'al, rechwa' kiweq kib' ploq'b'al ib'.
49004017	Re'k'ut ri', kimb'ij, xoq'je' re' ri' kinta' chiw pub'i' Qajwal Jesucristo, chir mixb'inchik chpa' kib'in wnaq chir it Rilk'wa'l Israel, chir kib'in ruk' molo'lim chir k'o pikiwi'.
49004018	Je k'o kichomb'al pqu'mal, mpa' utzna xkil jn k'axlaj k'aslemal, chwach jn k'aslemal chir kpe ruk' Qajwal Dios, rimal chir k'ot ket'am, xoq'je' rimal ukowil kanme'.
49004019	Ire'k'ut chir xkowar kanme', xkijach kib' chpam tzeltaq mak rech tyo'jil, chpa' kib'an tz'e' chir kiraq' kib', xoq'je' xkijach kib' chub'anik nejel uwach che tziltaq mak.
49004020	Pumul jla't, xiwet'maj ix chirij Cristo,
49004021	wa qatzij chir xito'o xoq'je' xixtyojex chirij Cristo, jla' chpa' jn saqlaj tzij chir k'o chirij Re'.
49004022	Chiwesajb'la' pik'aslemal ni'j tzeltaq nojb'al chir ik'omomlaq nab'e knaq, jn k'aslemal chir k'amannaq che chir jo'sam rimal riyb'al rech tyo'jil.
49004023	Xoq'je' chib'ana' k'ak' che ni'j chomb'al pe santil rech iwi'.
49004024	Kixkojo'qb'la' chpam jn k'ak' k'aslemal, chpa' uk'aslemal Qajwal Dios chir uyo'om Re' chiw, re'k'ut jn suk'laj q'atb'altzij, xoq'je' jn tyoxlaj k'aslemal rech saqlaj tzij.
49004025	Rechi' chiya' knaq jn jo'sb'al tzij, kixch'awaq ruk' saqlaj tzij kuk' iwijil itz'aq'at, mpa' qanejel ajkojnel, oj ukuerp Cristo, xoq'je' qachopom qib' chqawach.
49004026	Wa kxeywerek pumul mixmaknek, miqasaj q'ij puwi' iwiywal.
49004027	Mik'uluj jn tzel pik'aslemal.
49004028	Naq chir kelq'enek, melq'en chik, xa'ne' chaknaq ruk' uq'ab', chub'ana' kux utz, rech kukib'ejwa' kuk' ni'j chir k'o rajwixik chke.
49004029	Mib'ij chik tzeltaq tzij, xa'ne' chib'ij utzlajtaq yoloj rech k'iyse'b'al kik'aslemal wnaq chir k'o rajwixik chke, rechwa' kuya' loq'laj ritzil anme' qajwal Dios chke naq kitaw rech.
49004030	Miya' b'is che Loq'laj Usantil Qajwal Dios, chir ruk' Re' xokeswa' iwetal, rech jn qij rech solb'alib'.
49004031	Chiwesaj pik'aslemal nejel k'aylajtaq chomnik, xoq'je' chiwesaj pik'aslemal iywal, k'anal, yaj ruk' sik', xoq'je' ub'ixik nejel uwach che mixq'ab', xoq'je' nejel tzeltaq chomnik chirij jnchik alxik.
49004032	Xa'ne' k'olaq jn ritzil k'u'x chiwach, k'axk'ab'aq ik'u'x chiwach, xoq'je' chisacha' imak chiwach, chpa' Qajwal Dios xusach imak rimal Cristo.
49005001	Rimal ri' ix elkwa'lxel chir sub'laj loq' kix il rimal Dios, chib'anab'la' chpa' kub'an Re'.
49005002	Kixkijo'q chpam jn loq'b'al k'u'x, jla' chpa' iloq'xik b'onom rimal Cristo, xoq'je' xujach Rib' putike'lam pe kamikal pik'exwach, chpa' jn sip chir kparex chwach Qajwal Dios chir sub'laj k'ok' rixlab'.
49005003	Pumul mak chirij tyo'jil, xoq'je' nejel uwach che tz'iltaq mak, jn uriyxik lewa' nejel chpa'kux, mat' kna'texchik ni'j b'onoje' chixo'l ix, mpa' jla' kumaj chke tyoxtaq ajkojnel.
49005004	Xoq'je' mib'ij chik tzeltaq tzij, ch'il molomtaq tzij, ch'il taklajtaq yoloj, mpa' ni'j yoloje' kumajt kb'ixek, xa'ne' chib'ana' tyoxnik che Qajwal Dios.
49005005	Mpa' ix iwet'am, naq wnaq chir kmaken ruk' utyo'jil, kmaken lewa' chirij tz'iltaq mak, ajriynel lewa chirij sub'laj chpa'kux, chir jn make' xa' janam chpa' kinimxik wachb'al, june' k'ot rechb'al chpam jn nimlaj uq'atb'altzij Cristo ch'il Dios.
49005006	Mk'o jnaq kxusokaj ruk' jo'staq yoloj, mpa' rimal ri' kpe uk'anal Qajwal Dios pikiwi' ni'j chir kiya't kib' ptaqek.
49005007	Rechi', mib'an jun kuk' ire' chub'anik mak.
49005008	Mpa' nab'e knaq, jer ik'aslemal k'olaq chpam qu'mal, pumul chinime' rimal Qaqjaw je k'ochik ik'aslemal chpam saqil, rechi' kixb'inaqb'la' chpa' kib'in wnaq chir ik'o chpam saqil.
49005009	Mpa' chpa' naq che' chir kwachnek, jla' xoq'je' Loq'laj Santil, kwachen chpam nejel ch'uch'ujlaj anme', xoq'je' chpam jn suk'laj q'atb'altzij, xoq'je' chpam jn saqlaj tzij.
49005010	Chikojo' ichoq'ab' chub'anik kux qaj chwach Qajwal Jesús.
49005011	Mib'an jun kuk' ire' chub'anik jn chak rech qu'mal, xa'ne' chiq'aljansaj ix chir ni'j makla' utzt kb'anek.
49005012	Mpa' sub'laj k'ixb'al uyolik ni'j mak chir kib'an ire' po'wle'kil.
49005013	Pumul nejel tzeltaq chak re'chir k'ye'seslaq che saq rimal saqil, kiq'aljenek.
49005014	Mpa' saqil, nejel kresajlaq re' che saq, rechi' kub'ij tyox wuj: "At chir wuram ka'no, k'astajaq awach xoq'je' telaqlaq chikixo'l kamnaqib', kpoqpet k'utna pawi' usaqil Cristo."
49005015	Rechi' chir chiwula' ruk' rokb'al il kux b'enaq ik'aslemal, ixta chpa' ni'j chir itak, xa'ne' chib'ana' chpa' ni'j chir k'o chomb'al kuk'.
49005016	Xa' miqasaj q'ij, mpa' k'axlaj q'ij ojk'owa' chinime'.
49005017	Rechi' mib'an tak che ino'jb'al, xa'ne' chich'ob'o' chir kux rajwerem Qajwal Jesús.
49005018	Xa' mix q'ab'rek, mpa' chpam tzam k'o ch'ojb'al, xa'ne' chinajsaj iwanme' che Loq'laj Usantil Qajwal Dios.
49005019	Kixyolwaq chiwach ruk' Salmos, xoq'je' kixyolwaq chiwach ruk' b'ixnik chir kuya' Loq'laj Usantil chiw, chib'ixaj xoq'je' chiya' unimal uq'i'j Qajwal Dios piwanme'.
49005020	Kub'lek chityoxij iwenejel che Qajwal Dios chir Qaqaw che nejel, pub'i' Qajwal Jesucristo.
49005021	Chiya' iwib' ptaqek chiwach, chpam jn nab'alib' rech Qajwal Dios.
49005022	Ix k'le'naqtaq ixiqib', chiya' iwib' ptaqek che iwichijil chpa' unimxik Qajwal Jesucristo ki'no.
49005023	Mpa' uwi' jn xaq re' richijil, jla' chpa' Cristo Re' kiwi' ch'ob' che ajkojnel, ruk'ut oj ajkojnel, oj ukuerp Cristo, ruk'ut Cristo Re' ajsolel qech.
49005024	Jla' chpa' ch'ob' che ajkojnel kiyo'om kib' chixe' uq'atb'altzij Cristo, jla' xoq'je' k'le'naqtaq ixiqib' kiya' kib' chixe' uq'atb'altzij kichijil che nejel.
49005025	Chijab' chiloq'oj iwixiqil jla' chpa' Cristo xoj uloq'oj ch'ob' che ajkojnel chirij Re', qamalk'ut oj xujach rib' pe kamikal.
49005026	Rechwa' kub'an tyox che kik'aslemal ajkojnel, xoq'je' kub'an ch'aj che kikaslemal ruk' ja' rimal uyoloj.
49005027	Rechwa' kuya' chwach Re' putike'lam, jn ch'ob' che ajkojnel chirij Qajwal Jesús, chir kpoqpetek, k'ot tz'il chirij, xoq'je' yuch'ta, xa'ne' tyoxchik xoq'je' k'ot k'amb'exwa' chpam tzij.
49005028	Jla'k'ut chib'ana' iwenejel ix chijab', chiloq'oj iwixiqil, jla' chpa' uloq'xik ityo'jil ki'no, naq kuloq'oj rixiqil, rib' re' kuloq'oj.
49005029	Mpa' k'ot jnaq chir kritzlaj utyo'jil, xa'ne' kutzuquj, xoq'je' kuloq'oj, xoq'je' jla' kub'an Cristo chke ch'ob' che ajkojnel.
49005030	Mpa' oj, oj utyo'jil, xoq'je' oj ub'aqil ukuerp Cristo.
49005031	Rechi' chir, naq chij re'chir k'le'k rajwixik kuya' knaq uchuch uqaw, kujunuj rib' ruk' rixiqil, che ikyeb' (2) kib'an xa' jun che tyo'jil.
49005032	Nim ub'antejik jn owam rajwerem Qajwal Dios, pumul en, jri' kimb'ij, mpa' je kinch'a'w chirij Cristo ch'il chirij jun ch'ob' ajkojnel.
49005033	Rechi' chir ix ptaq ijujnal chiloq'oj iwixiqil chpa' uloq'xik iwib' ki'no, xoq'je' ix ixiqi'b' chimeja' iwib' chikiwach iwichijil.
49006001	Ix alk'wa'lxel chiya' iwib' ptaqek chke ichuch iqaw pub'i' Qaqjaw, mpa' re' la' jn suk'laj k'aslemal.
49006002	Nim chiya'wa ichuch iqaw, mpa' re' la' jn nab'e taqnik chir xuya' Qajwal Dios, chir uk'omomlaq jn jitenem.
49006003	Rechwa' karaq jn utzil, xoq'je' karaq jn nimlaj k'aslemal chwach lew.
49006004	Ruk'ut ix chuch qajaw, xa' miyak kiywal iwilk'wa'l, xa'ne' chik'iysaj ruk' jn utzlaj suk'b'anik, ch'il jn suk'laj yaj rech Qajwal Dios.
49006005	Ruk'ut ix jaqlel ajnimnel chiya' iwib' ptaqek kuk' iwajaw wural chwach lew, ruk' nab'alib', xoq'je' nim chiya'wa, ruk' jn ch'iti'nlaj anme', jla' chpa' unimxik Cristo ki'no.
49006006	Utz ichak chib'ana', xo'wta re'chir kix il kimal iwajaw, chpa' ni'j chir i'ajb'anel woch, xa'ne' mpa' ix, ix jaqlel ajnimnel rech Cristo, ruk' nejel iwanme' kib'an rajwerem Qajwal Dios.
49006007	Chinimaj iwajaw ruk' nejel uk'uxlal chpa' unimxik Qajwal Jesús, chir jla'ta chpa' kinimxik wnaq.
49006008	T'amt'elek chir jnik'pla' utzil kub'an jnaq, jla' xoq'je' kya'na che rimal Qajwal Jesús, tne' che nimnek jaqlel ajnimnel, aj tzqaptel lewa'.
49006009	Xoq'je' ix, rajaw chak, janam chib'ana' kuk' jaqlel ajnimnel iwach, chiya' knaq jn yaj ruk' xib'nek, iwet'am k'ut chir iwajaw ix xoq'je' Re' kijaw ire', re'k'ut Qajwal Dios chir k'o pkaj, chwach Re', xa' janam qab'anik.
49006010	Uk'isb'al tzij kimb'ij chiw ix wixlal, chikowersaj ik'aslemal ruk' loq'laj ukownem Qaqjaw.
49006011	Chib'ana' chpa' kub'an jn ajxolta't, chir kuto' rib' chwach rajch'oj. Chikojo' k'iy uwach che chakamb'al chir uyo'om Qajwal Dios chiw, rechwa' kito' iwib', xoq'je' xa' jun kixwab'wa' chwach jn tzel.
49006012	Mpa' kuk't wnaq chir k'o kityo'jil xoq'je' k'o kikik'el qajch'ojenwa', xa'ne' qajch'ojen kuk' tzeltaq santil chir k'o q'atb'altzij pe kiq'ab', xoq'je' kuk' tzeltaq santil chir k'o nimaqtaq choq'ab' pe kiq'ab', xoq'je' kuk' tzeltaq santil chir kitaqen chpam qu'mal, xoq'je' kuk' tzeltaq santil chir ik'o pkaj.
49006013	Rechi' kimb'ij chiw, chikojo' nejel to'b'al iwib' chir uyo'om Qajwal Dios chiw, rechwa' kich'ijo re'chir kpe jn k'axlaj q'ij chiwij, wa xb'antaj nejel, xa' jun kixwab'aqwa'.
49006014	Jn ajxolta't re'chir k'e pe ch'oj kow kuxim uxe' upam, jla'k'ut ix re'chir kixch'ojen ruk' jn tzel, kow chixima' uxe' ipam ruk' jn saqlaj tzij, xoq'je' jn ajxolta't kukoj jn k'o'x ch'ich' rech to'b'al uwach uk'u'x, xoq'je' ix, re'chir kixch'ojen ruk' jn tzel, chito' uwach ik'u'x ruk' jn suk'laj q'atb'altzij.
49006015	Jn ajxolta't kukoj utzlajtaq xajab' chirqan, re'chir k'e pch'oj, xoq'je' ix chikojo' che ixajab' jn k'ak' yoloj rech Qajwal Jesucristo, chir kuya' jn loq'laj uxumb'al.
49006016	Jn ajxolta't re'chir k'e pch'oj, kukoj jn nimlaj xot ch'ich' rech to'b'al rib', jla' xoq'je' ix re'chir kixch'ojen ruk' jn tzel, chikojo' jn nimlaj xot ch'ich' rech kojb'al, rech kito'wa' iwib' che jn tzel re'chir kutoq chiwij jn ch'ich' chir k'o q'a' chitza'm.
49006017	Jn ajxolta't re'chir k'e pch'oj kukoj jn k'o'x ch'ich' puwi', rech to'b'al uwi', xoq'je' ix, re'chir kixch'ojen ruk' jn tzel chikojo' jn k'o'x ch'ich' piwi' rech jn solb'alib', xoq'je' chikojo' che imichit, jn michit rech Loq'laj Santil, jn michitla' re'k'ut uyoloj Qajwal Dios.
49006018	Chikojo' nejel chakamb'al rech ch'oj chir uyo'om Qajwal Dios chiw, chib'ana' loq'laj ich'awem ruk' Qajwal Dios nejel taq q'ij pe Loq'laj Santil, xoq'je' chita' pich'awem ruk' Qajwal Dios pikiwi' nejel ajkojnel, xoq'je' miya' knaq chajnem.
49006019	Xoq'je' kixch'a'waq ruk' Qajwal Dios pinwi', rechwa', re'chir kinch'awek, Qajwal Dios kuya' uyoloj chwe, xoq'je' rechwa' kinxijt wib' kinya' ub'ixik rajwerem Qajwal Dios chir owtel knaq, re'k'ut jn k'ak' yoloj rech Qajwal Jesucristo.
49006020	Rechi' chir chinime' enximtelek, enk'o pche', rimal chir en, en ajb'anal uwichil Qajwal Dios chub'ixik jn k'ak' yoloj, chita' che Qajwal Dios chir chuya' enchoq'ab' chir ruk't uxib'il ib' kimb'ij jn k'ak' yoloj chpa' rajwixik ub'ixik.
49006021	Xoq'je' rechwa' kiwet'maj ix, chir kux emb'onom, xoq'je' kiwet'maj chir kux kintijen chub'anik, nejel chir kux kimb'ono, nejel ri' kub'ijna Tiquico chiw chir loq'laj qaxlal, xoq'je' re' xa' jun k'owa' ukojb'al chunimxik Qajwal Dios.
49006022	Rimal k'ut ri' xintaq b'ik Tiquico iwuk', rechwa' kiwet'maj chiqi'j oj, xoq'je' rechwa' kub'e' iwanme'.
49006023	Re'k'ut Qajwal Dios chir Qaqaw ch'il Qajwal Jesucristo kuya' chiw ix qaxlal jn loq'laj uxunem rech anme', xoq'je' kuya' jn loq'b'al k'u'x ruk' kojb'al.
49006024	Kojoqb'la' jn loq'laj ritzil ranme' Qajwal Dios kuk' kinejel naqpla' chir sub'laj kiloq'oj Qajwal Jesucristo. B'antajaq b'la'.
50001001	Pablo ch'il Timoteo ijaqlel ajnimnel rech Cristo Jesús. Kintz'ib'aj chke kinejel tyoxtaq ajkojnel chirij Cristo Jesús chir ik'o pe tilimit Filipos, ch'il chke ajk'amal kib'ej ajyuq' chirij kojb'al, xoq'je' chke diáconos.
50001002	Chiw ix jn ritzil anme', xoq'je' jn uxunem rech anme' chir kpe ruk' Qajwal Dios chir Qaqaw, xoq'je' kpe ruk' Qajwal Jesucristo.
50001003	Kub'lek kintyoxij che Dios re'chir kixk'un pink'u'x.
50001004	Suk' kub'lek chpam taq nejel ench'awem ruk' Qajwal Dios, kintz'onoj piwi' ix che Qajwal Dios ruk' ki'kte'mal.
50001005	Rimal chir xa' janam qanme', xoq'je' en ito'om chub'ixik jn k'ak' yoloj rech Qajwal Jesucristo, chir xmajtajlaq nab'e q'ij re'chir xixkojnek suk'te' po'q'ij.
50001006	Wet'amk'ut en chi'ntere chirij ri': Jun chir xumaj jn utzlaj chak pik'aslemal, kuk'isna ub'anik suk'te' jn q'ij rech upetb'al Cristo Jesús.
50001007	Kumojo chir jri' kinchomen chiwij ix iwenejel, mpa' ix enk'omom chpam wanme', mpa' tne' enximtel che ximb'al ch'ich', kintijen lewa' chuto'ik wib' chikiwach q'atb'altzij rechwa' ukub'a'xik jn k'ak' yoloj rech Qajwal Jesucristo, ix iwenejel k'o iwechb'al wuk' pe jn loq'laj ritzil anme' chir kuya' Qajwal Dios.
50001008	Mpa' Qajwal Dios Re' kub'an ch'a'wem chuwij chir qatzij loq' kixwil ix iwenejel, ruk' jn loq'b'al uk'u'x Cristo Jesús.
50001009	Re'k'ut ri' kinta' chpam inch'awem ruk' Qajwal Dios chir nimraq jn loq'b'al ik'u'x ruk' jn suk'laj etamb'al, xoq'je' che nejel iwet'amb'al.
50001010	Rechwa' kiraq ucha'ik, naq che utz, xa'k'ut jla' kixkon chuk'amik jn saqlaj k'aslemal, xoq'je' k'ot jnaq kixuk'am chpam tzij; suk'te' che jn q'ij re'chir Cristo kpe jumulchik.
50001011	Kinta' che Qajwal Dios chir najaq iwanme' che uwach jn suk'laj k'aslemal chir petnaq ruk' Jesucristo, rech nimseb'al ub'i' Qajwal Dios.
50001012	Re' kwaj en, ix wixlal, chir kiwet'maj chir kux xinraqo, xto'n chunimersik uwach jn k'ak' yoloj rech Qajwal Jesucristo.
50001013	Kinejel wnaq chir ik'o ptaq nimaqtaq jaj rech q'atb'altzij, xoq'je' kinejel ket'am chir enk'o pche' rimal tarjem chirij Cristo.
50001014	Xa' qe'nchik kraj, kinejel qaxlal xkub'e' kik'u'x chirij Qajwal Jesucristo, rimal enximtel che ximb'al ch'ich', sub'laj k'o anme' chke kiya' ub'ixik uyoloj Qajwal Dios; ruk't na'b'alib'.
50001015	Qatzijk'ut chir ik'o jujun chir kiya' ub'ixik Cristo xa' rimal kontrenik ch'il ch'ojb'al, pumul ni'jchik kiya' ub'ixik Cristo ruk' nejel uk'uxlal.
50001016	Ruk'ut ni'jchik kiya' ub'ixik Cristo ruk' loq'b'al k'u'x xoq'je' t'amt'elek chir xnucha' Qajwal Dios rechwa' kinto' rij jn k'ak' yoloj rech Qajwal Jesucristo.
50001017	Ruk'ut ni'jchik kiya' ub'ixik Cristo xa' rech utzukxik utzil kech ire', ruk't jn saqlaj tzij, re' kib'ij ire' chir kik'is ub'anik k'ax chwe chir enk'o pche'.
50001018	¿Pumul kuxt ku'no? Wa kya' ub'ixik Cristo ruk' jo'sb'al, ruk' lewa' saqlaj tzij, Cristo tijen kya' ub'ixik, re'k'ut la' chir kinki'ket en chirij.
50001019	Sub'laj kinki'ketna mpa' wet'am chir rimal ich'a'wem ruk' Qajwal Dios xoq'je' rimal chir knuto' Loq'laj Usantil Jesucristo, kintzqapses wa'laq pche'.
50001020	Qas sub'laj kwaj xoq'je' sub'laj kub'ul enk'u'x chir k'ot kya'wa' enk'ix, xa'ne' kub'ul enk'u'x chir tne' kinkamek, kink'ise' lewa' chinime' chpa' suk' kub'lek knimerses uq'ij Cristo pinkuerp.
50001021	Mpa' chwe en, Cristo Re' k'aslemal, ruk'ut jn kamikal, ch'ak'nem. Mpa' kinq'aten chpam jn k'aslemal chir k'istechik.
50001022	Pumul wa jn k'aslemal wural chwach lew rech qawochensaj chak rimal Qajwal Dios. Wet'am tuk'ut naq che kintzukuj.
50001023	Mpa' che kyeb' (2) praj utz chwe en, kwaj en kimb'ek kinkije' ruk' Cristo chir sub'laj utzna.
50001024	Pumul elem knaq pintyo'jil sub'laj rajwixik, xa' iwumal ix.
50001025	Kub'ul enk'u'x chirij ri', wet'am en chir knelknaq xoq'je' kintaqejna ub'anik ruk' iwenejel ix rechwa' kiy ikojb'al xoq'je' kixki'ket chirij kojb'al.
50001026	Rechwa' sub'laj kixki'ketna Chirij Cristo Jesús xa' wumal en, rimal chir enk'ochik chixo'l jumulchik.
50001027	Xo'w kwaj kimb'ij chiw, chir chib'ana' utz che ik'aslemal jla' chpa' jn k'ak' yoloj rech Cristo, rech chir tne' kimb'e chiwilik, tne' naj enk'owa' chiw, kinta'tb'ej chir xa' jun k'owa' ikojb'al, chir janam iwach kikoj ichoq'ab' rimal ikojb'al che uyoloj Cristo.
50001028	Xoq'je' mixij iwib' chke naq chir kixkitzlaj, qatzijk'ut chir re' ri' majb'al rech kisb'al kiwach, pumul chiw ix majb'al rech jn solb'alib' chir petnaq ruk' Qajwal Dios.
50001029	Mpa' chiw ix xya'wa' xo'wta chir kixkojon chirij Cristo, xa'ne' xoq'je' chir kiq'axajna k'ax rimal Re'.
50001030	Re'k'ut jn nimlaj k'axla' chir k'o wuk' nab'e knaq chir xiwulo, ruk'ut chinime' kito'o chir enk'ona chpan jn k'ax la'.
50002001	Rechi', wa k'onaq jorob'seb'al anme' pub'i' Cristo, wa k'onaq jorob'seb'al anme' rech loq'b'al k'u'x chirij Cristo, wa k'onaq raqb'al ib' rech Loq'laj Santil, wa k'onaq loq'b'al ib' chirij Cristo, xoq'je' wa k'onaq loq'laj toq'ob' chirij Cristo.
50002002	Chitz'aqatsaj enki'ktemal rechwa' chir xa' janam una'ik nejel ki'no, xa' janam loq'b'al ik'u'x, xa' janam iwanme', xa' janam ichomb'al chiwach.
50002003	K'o mib'ono chir xa' rech kitzukuj naq utzil chiw ix, xoq'je' k'o mib'ono xa' rech nimseb'al ib', xa'ne' chib'ana' ruk' matzkatem, ptaq ijujnal chinimersaj iwib' chiwach.
50002004	Xo'w kituyuj chir kux iwech ix, xa'ne' xoq'je' chirij kech ni'jchik.
50002005	K'olaqb'la' jn chomnike' iwuk', jla' chpa' jn chomnik chir xje' ruk' Cristo Jesús.
50002006	Re'k'ut Cristo Jesús chir xujunumsajt rib' ruk' Qajwal Dios tne' re' qatzij chir xa' janam ub'anik chpa' Dios.
50002007	Xa'ne' xuya' pnaq jla' chir kux rech Re', re' xuk'am pnaq kux ub'anik jn jaqlel ajnimnel xu'no chpa' wnaq.
50002008	Xub'an k'ut ch'iti'n che rib' putike'lam, xuya'rib' ptaqek che Qajwal Dios suk'te' chukamikal, kamikal chwach cruz.
50002009	Rmalk'ut ri' Qajwal Dios nim xuya'wa' puwi' nejel, xoq'je' xuya' jn ub'i' chir k'o pikiwi' nejel b'i' chir ik'o chwach lew.
50002010	Rechwa' chir pub'i' Jesús kixuke' nejel naq chir ik'o pkaj, xoq'je' naq chir ik'o chwach lew, xoq'je' naq chir ik'o xe' lew.
50002011	Rechwa' chir kinejel kit'maj chir re' Cristo Jesús Qaqjaw, rech unimersesik Qajwal Dios chir Qaqaw.
50002012	Xa'k'ut jla' ix loq'lajtaq wixlal, chir kub'lek xiya' iwib' ptaqek xo'wta re'chir xinkije' iwuk', xa'ne' sub'lajna chinime' ri' chir enk'otchik iwuk', ruk' nab'alib' xoq'je' ruk' b'irb'itenem, wochnaqb'la' jn solb'alib' chir xuya' Qajwal Dios chiw.
50002013	Mpa' re' Qajwal Dios kuya' piwanme' ix uriyxik xoq'je' ub'anik chir kux kraj ranme' Re'.
50002014	Chib'ana' nejel ruk't jik'chi'nik xoq'je' ruk't ch'ojb'al.
50002015	Rechwa' kib'an ichomb'al chpa' rilk'wa'l Qajwal Dios chir k'ot kixk'amwa' chpam yoq'b'al tzij xoq'je' saq chikixo'l jn xe'na'ale' chir jech' xoq'je' sub'laj itak chikixo'l k'ut ire' kixpoqpetek chpa' ch'imil chir ik'o pkaj.
50002016	Mitzq'apsaj ni'j yoloj rech k'aslemal, rechwa' chir sub'laj kinki'ket chiwij ix che jn q'ij re'chir Cristo ktzalajlaq, mpa' xa'tloq' xintzaq wanim xoq'je' xa'tloq' enchak chir emb'onom chwach Qajwal Dios.
50002017	Tne' kinkamsesek, xoq'je' kturuw enkik'el chwach Qajwal Dios, kinki'ket iwuk' ix iwenejel chirwa enk'aslemal kikojna ix che utzaq'at jn nimnek chir kib'an chwach Qajwal Dios rimal ikojb'al.
50002018	Xoq'je' ix kixki'ktaq wuk'.
50002019	Pumul kwiyi'ej chirij Qajwal Jesús utaqikb'ik Timoteo iwuk' pa'nim, rechwa' kub'e' enk'u'x rimal kwit'maj kux ib'onom ix.
50002020	Mpa' k'ot jnaqchik chpa' re' chir qatzij qaxew ranme' chiw.
50002021	Mpa' kinejel ni'jchik xo'w kitzukuj utzil kech ire', kitzkujt rech Cristo Jesús.
50002022	Mpa' iwet'am ix chir Timoteo sub'laj utzlaj wnaq, chir re' chakannaq wuk' chub'ixik jn k'ak' yoloj rech Qajwal Jesucristo, knunimaj chpa' naq alk'wa'lxel chir kunimaj uqaw.
50002023	Rechi' re' kwaj en kintaq b'ik iwuk' pa'nim, re'chir kwit'maj chir kux kwik'ewsaj.
50002024	Kub'e'k'ut enk'u'x chirij Qaqjaw chir kno'pen en xoq'je' iwuk' tla' pa'nim.
50002025	Kwil en chir rajwixik kintzilijb'ik qaxlal Epafrodito chpa' ixk'owa' ix, re'k'ut chir ajto'l wech xoq'je' wich'il ajxolta't rech ub'ixik jn k'ak' yoloj chir xitaqlaq wuk' chinnimxik che enrawixik.
50002026	Re' sub'laj kurij kril iwach iwenejel, sub'laj qaxew ranme' rimal chir ix xito'o chir yab' re'.
50002027	Mpa' qatzij chir xyab'nek, xril uwach ukamik, pumul Qajwal Dios xk'axk'ab' uk'u'x che, xo'wt che re' xk'axk'ab' uk'u'x xa'ne' chwe en, xoq'je' rechwa' kukamuluj tewa' emb'is cha't xkamek.
50002028	Rechi' chir kintaqb'ik iwuk' pa'nim rechwa' kixki'ktek chirilik jumulchik xoq'je' rechwa' kel qe'naq emb'is.
50002029	Rechi' chik'uluj b'la' ruk' nejel ki'kte'mal pub'i' Qajwal Jesús. Nim chiya'wa xoq'je' ni'jchik chir ijanam chpa' re',
50002030	mpa' xa' qe'nchik kraj xkamek xa' rimal unimxik Cristo, xuya'k'ut uk'aslemal pe xib'ilib' rimal ennimxik, nimnek chir xixkont ix chub'anik.
50003001	Che uk'isb'al, ix wixlal, kixki'ktaq chirij Qajwal Jesús, qatzij kuya't latz' chwe en uka'mluxik utz'ib'xik, mpa' rech kxuto'o chke ni'j chir kib'an k'ax chiw.
50003002	Chichajij iwib' chke ni'j wnaq chir xa' janam kib'anik chpa' tz'e', chke ni'j chir kib'an tzeltaq b'onoj, chichajij iwib' chke ni'j chir kik'ur kityo'jil.
50003003	Mpa' oj, oj wnaq rech circuncisión, chir rimal Loq'laj Usantil Qajwal Dios qanimersaj ub'i' xoq'je' qanimersaj qib' pub'i' Cristo Jesús, qakub'a't qak'u'x chirij qatyo'jil.
50003004	Tne' en xoq'je' k'o uxlaj chir kub'e' enk'u'x chirij kux kb'an che tyo'jil. Wa k'o jnaq kuchomaj chir k'o uroson chir kub'ul uk'u'x chirij chir kux kb'an che tyo'jil, en, sub'lajna enroson.
50003005	En ximb'an circuncidar che waxqib' (8) q'ij, je petnaq enxe'na'al kuk' Rilk'wa'l Israel, rech jn ch'ob' che wnaq rech Benjamín, en hebreo, xoq'je' enchuch enqaw i'aj hebreo, chirij unimxik pixab', en Fariseo.
50003006	Rimal jn celosil chirij kikojb'al enchuch enqaw, en xiwaqtaj ch'ob' che ajkojnel chirij Cristo, rimal jn suk'laj k'aslemal, chir kub'ij pixab', en k'ot jnaq knuk'amb'ej chpam tzij.
50003007	Pumul k'iyk'ut ri' chir nim kib'anik chinwach nab'e knaq, chinime' ximb'an mes che xa' rimal Cristo.
50003008	Pumul chinwach en, qatzij chir nejel xintzaq pnaq jla' xa' rimal jn nimlaj etamb'al chirij Cristo Jesús chir wajaw en, rimalk'ut Re' xintzaq nejel xoq'je' ximb'an mes che xa' rimal uch'akik Cristo.
50003009	Xinjunuj wib' ruk' Cristo, pumul ruk't jn suk'laj k'aslemal chir utoqom Qajwal Dios chpam pixab' xa'ne' ruk' jn suk'laj k'aslemal chir petnaq ruk' kojb'al chirij Cristo, jn suk'laj k'aslemal chir petnaq ruk' Qajwal Dios chirij kojb'al.
50003010	Rechwa' kwit'maj uwach Cristo, kwit'maj jn loq'laj ukownem rech uk'astajb'al chikixo'l kamnaqib', xoq'je' kwit'maj jn raqb'al ib', kinq'axaj k'ax chpa' k'ax chir xuq'axaj Cristo, xoq'je' kwaj en kimb'an janam ruk' Cristo chirij ukamikal.
50003011	Jla' kwiyi'ej uraqik jn k'astajb'al chikixo'l kamnaqib'.
50003012	Re'ta chir xinkon churaqik nejel chir kux kraj Cristo chpam enk'aslemal, xoq'je' re'ta chir k'otchik rajwixik chpam enk'aslemal chwach Qaqjaw, emb'enaq rechwa' kinraq jn k'astajb'al chikixo'l kamnaqib', jla' chpa' enraqik en xub'an Cristo Jesús.
50003013	Ix wixlal, kimb'ijtna chir qas emroqomchik chir kux kraj Cristo chpam enk'aslemal. Pumul re' ri' kimb'ono: Chir kinsach knaq nejel chir kux xelknaq chuwij, re' kinkoj enchoq'ab' churaqik kux petnaq chinwach.
50003014	Rechwa' kinch'ak jn sip chir kuya' jn nimlaj sik'nem rech Qajwal Dios pub'i' Cristo Jesús.
50003015	Rechi' qanejel oj chir nimchik qakojb'al rajwixik chir jri' qajchomnaq. Wa ix jalan ichomnik, Qajwal Dios xoq'je' kuq'aljansajna rire' chiwach.
50003016	Pumul rajwixik qab'ana' che qak'aslemal jla' chpa' jn etamb'al chir uyo'om Qajwal Dios chqe.
50003017	Ix qaxlal, chib'ana' chpa' kimb'an en, xoq'je' chiya' iwach chke ni'jchik qaxlal chir ketmaj quk'. Chib'ana b'la' chpa' kib'an ire'.
50003018	Sub'laj rajlab'al emb'i'm chiw, ruk'ut chinime' kinka'muluj ub'ixik chiw ruk' uwa'l enwach, chir sub'laj ik'iy kib'an ajch'oj che jn k'ak' yoloj rech ucruz Cristo.
50003019	Che uk'isb'al, ksachna kiwach mpa' ire' re' kinimaj udiosil kiriyb'al, kinimersaj kib' puwi' kik'ixb'al, xo'w chpa'kux rech uwach lew kichomaj.
50003020	Pumul oj chir oj ajtilimit rech kaj qayi'em ajsolel qech pkaj chir Qajwal Jesucristo.
50003021	Re' kuk'ex uwach jn kixb'al laj qakuerp, kub'an janam che chpa' ukuerp Re' chir suk'laj kuerp rimal jn loq'laj ukownem Re', jn choq'ab' chir kumej nejel chwach Re'.
50004001	Rechi' chir ix loq'lajtaq wixlal, ixk'ut chir sub'laj kwaj kwil iwach, xoq'je' ix, ix enki'ktemal xoq'je' ix jn sip wech en, xa' junb'la' kixkojo'q chirij Qajwal Jesús.
50004002	At Evodia xoq'je' at Síntique kinta jn toq'ob' chiw chir xa' jun chib'ana' che ichomb'al chirij Qajwal Jesús.
50004003	Xoq'je' at chir at utzlaj wich'il chir qojchakan ruk' Qajwal Dios, kinta' chaw chir k'e ato' ni'j qaxlal, ni'j ixqib'e' ire'k'ut chir xinkito'o chub'ixik jn utzlaj k'ak' yoloj rech Qajwal Jesucristo, xa' janam chpa' Clemente, xoq'je' chpa' ni'jchik chir ichakenaq wuk', ire' k'ut chir tz'ib'tal kib'i' chpam wuj rech k'aslemal.
50004004	Suk' kub'lek kixki'ktaq chirij Qajwal Jesús, kimb'ij chiw jumulchik kixki'taq.
50004005	Q'aljanaq chikiwach nejel wnaq jn ch'uch'ujlaj anme' chir k'o iwuk' mpa' Qajaw naqajchik k'owa' upetb'al.
50004006	Mat' k'o naq chpa'kux kixk'achi'n chirij, xa'ne' re'chir kixch'aw ruk' Qajwal Dios chijacha' puq'ab' xoq'je' chita' che chir kux k'o piwanme' ruk' tyoxnem.
50004007	Ruk'ut jn uxunem rech anme' chir q'atan puwi' nejel nimaqtaq chomb'al, kukolna iwanme' xoq'je' kukolna ichomb'al chirij Cristo Jesús.
50004008	Che uk'isb'al, ix wixlal, kixchomnaq chirij saqlaj tzij, kixchomnaq chirij kux k'o mejb'al ib' chpam, kixchomnaq chirij nejel chir suk', kixchomnaq chirij nejel chir ch'ajch'oj, xoq'je' kixchomnaq chirij nejel utzlaj anme', kixchomnaq chirij nejel chir qus ub'ixik kb'anek, kixchomnaq chirij nejel chir utz, xoq'je' chir kumojo knimerses uq'ij.
50004009	Chib'ana' b'la' chir kux xiwet'maj wuk' xoq'je' kux xik'am wuk', xoq'je' kux xita' wuk' xoq'je' kux xiwil wuk', ruk'ut Qajwal Dios rech jn uxunem rech anme' kije'na iwuk'.
50004010	Sub'laj kinki'ket chirij Qajwal Jesús rimal chir xixchomen chuwij jumulchik, kimb'ijta chir xinsach chiw xa'ne' chir loq't knito'o.
50004011	Kimb'ijt rire' rimal chir k'o rajwixik chwe mpa' wet'am chir kinki'ktek ruk' chir kux k'o wuk'.
50004012	Wet'am en kije'm pe powril, wet'am xoq'je' kije'm chpam mib'i'l, entyojim wib' che chir xa' kuxpla' kpetek, wet'am uq'axexik enk'aslemal re'chir kpe wi'jal xoq'je' wet'am uq'axexik enk'aslemal re'chir tzaq'atnaq kux kintijo, xoq'je' wet'am uq'axexik enk'aslemal wa k'olek kinkojo, xoq'je' wet'am uq'axexik enk'aslemal chirwa k'otaj.
50004013	Nejel kinkon chub'anik pub'i' Cristo, chir Re' kuya' enchoq'ab'.
50004014	Pumul utz xi'no chir ix jun wuk' ruk' jn enk'axe'.
50004015	Ix aj tilimit Filipos, re'chir xinmajlaq ub'ixik jn k'ak' yoloj rech Qajwal Jesucristo, re'chir xnel laq Macedonia, k'ot junchik ch'ob' che ajkojnel xinkito'o xo'w ix itikel.
50004016	Re'chir xinkije' Tesalónica xitaqb'i'k chir kux rajwixik chwe suk'te' tla', jumul che uka'mul.
50004017	Re'ta chir kintzukuj en chir kiya' sub'laj sib' chwe, xa'ne' re' kintzukuj chir knimer uwach ikojb'al.
50004018	Xink'amk'ut nejel chir kux xitaqlaq chwe chinime', sub'laj nim chik k'o wuk', mpa' xuya' Epafrodito chwe chir kux xitaqlaq chirij, jn sip chir sub'laj kok' xoq'je' loq' chwach Qajwal Dios.
50004019	Re'k'ut Qajwal Dios chir kuya' nejel chir kux rajwixik chiw chpa' nimaqtaq umib'i'l Re' chirij Cristo Jesús.
50004020	Qaya'b'la' che Qajwal Dios chir Qaqaw jn unimal q'ij chb'e q'ij chb'e saq. B'antajaq b'la'.
50004021	Chiya' ritzil kiwach kinejel ajkojnel, xoq'je' qaxlal chir ik'o wuk', kitaqb'ik ritzil iwach.
50004022	Xoq'je' kitaqb'ik ritzil iwach kinejel ajkojnel pumul sub'lajna naq chir ik'o chirchoj César.
50004023	Jn loq'laj ritzil ranme' Qajwal Jesucristo ruk' iwanme' ix. B'antajaq b'la'.
51001001	En, en Pablo, Apóstol rech Cristo Jesús chpa' rajwerem Qajwal Dios, k'o qaxlal Timoteo wuk.
51001002	Kintz'ib'aj jn wuje' chke tyox lajtaq ajkojnel xoq'je' xa' jun k'owa' kikojb'al chirij Cristo chir ik'o pe tilimit Colosas, chiw ix jn loq'laj ritzil ranme' Qajwal Dios ch'il jn uxunem rech anme'.
51001003	Suk' kub'lek qach'ab'ej Qajwal Dios chiwij ix, qatyoxij che Qajwal Dios chir uqaw Qajwal Jesucristo.
51001004	Mpa' xqata' ikojb'al chirij Cristo Jesús, xoq'je' loq'b'al ik'u'x chir kiya' chke kinejel tyoxtaq ajkojnel,
51001005	rimal jn ukub'ul k'u'x chir koltel chiw ix pkaj, re'k'ut jn ukub'ul k'uxla' chir xita' ix nab'e ruk' ixikin re'chir xb'i'x jn saqlaj tzij chiw, re'k'ut ri' jn k'ak' yoloj rech Cristo,
51001006	chir xo'pen iwuk' chpa' tijen ko'pen che nejel uwach lew, chpa' naq che' chir k'iyek xoq'je' uk'omomb'ik uwach, xmajtajb'ik che jn q'ij re'chir xito'o, xoq'je' xich'ob' jn loq'laj ritzil ranme' Qajwal Dios chpam jn saqlaj tzij,
51001007	chpa' xiwet'maj ix che Epafras, chir loq'laj qach'il jaqlel ajnimnel, ajchak rech Cristo chir suk' ukojb'al, rechwa' kuk'amb'ik utzil chiw ix.
51001008	Re'k'ut chir xuya' ub'ixik chqe oj jn loq'b'al ik'u'x chir uyo'om Loq'laj Usantil chiw.
51001009	Rechi' chir qe'oj, suk' che jn q'ijla' re'chir xq'itmaj chir kux kixtijen chub'anik, qayo'omt knaq che ch'a'wem ruk' Qajwal Dios piwi' ix, xoq'je' qata' che Qajwal Dios chir ixnajaq che jn rit'maxik chir kux rajwerem Re', ruk' nejel nimlaj nojb'al ch'il jn ch'ob'nem chir kuya' Loq'laj Usantil Qajwal Dios.
51001010	Rechwa' chir kib'an che ik'aslemal chpa' kumaj che naq ajkojnel chirij Qajwal Dios, chib'ana' nejel chir kux qaj chwach Re' xoq'je' kixwachnaq chpam jn utzlaj ichak, chpa' naq che' chir kuya' utzlaj uwach, xoq'je' kixk'iyak che ret'amaxik uwach Qajwal Dios.
51001011	Xoq'je' chiya' uchoq'ab' iwanme' ruk' jn loq'laj kownem, rech unimal uq'ij, rech nejel kuyb'ul k'u'x, ch'il jn utzlaj anme',
51001012	ruk' ki'kte'mal chityoxij che Qajwal Dios, re'k'ut chir xub'an utzil chqe rechwa' qak'am jn echb'al chir kech tyox ajkojnel chpam jn nimlaj taqnik rech saqil.
51001013	Re'k'ut Qajwal Dios chir xjukol che jn nimlaj ukownem qu'mal, xjuk'amb'ik chpam jn nimlaj uq'atb'altzij loq'laj Uk'ijol.
51001014	Rimal ukik'el Uk'ijol chir qaraqwa' jn tzqaptejem, re'k'ut jn kuyb'ul qamak.
51001015	Mpa' Qajwal Dios re' q'alajta, pumul xqit'maj uwach rimal Uk'ijol, mpa' Uk'ijol xa' janam ka'yek chpa' Re', Uk'ijol Re' k'ochik nab'e xe'taq kaneyses nejel uwach lew.
51001016	Mpa' rimal Re' xb'an nejel chir ik'o pkaj, xoq'je' chir ik'o chwach lew, chir iq'alaj, xoq'je' chir iq'alajta, tne' nimaqtaq ajtaqnel, nimaqtaq kownem lewa', ukab'taq ajtaqnel lewa', q'atb'altzij lewa', nejel rimal Re' xb'anek xoq'je' rech Re' xb'anek.
51001017	Nab'e k'ut Cristo chikiwach nejel, xoq'je' rimal re' kiroqom kixlaj.
51001018	Cristo ktaqan pikiwi' kinejel ajkojnel, Cristo jla' chpa' qawi' chir ktaqan puwi' nejel qakuerp, Cristo Re' majb'al kech nejel ajkojnel xoq'je' Re' nab'e xch'akan puwi' kamikal, mpa' Re' xk'astaj chikixo'l kamnaqib' rechwa' chir xo'w Re' nab'e chwach nejel.
51001019	Mpa' xqaj chwach Dios chir puk'aslemal Cristo kajaqe' nejel chir kux ub'anik Dios.
51001020	Xoq'je' xqaj chwach Dios chir rimal Cristo kyu'tzer ruk' Re' jumulchik nejel kuxpla' chir ik'o chwach lew xoq'je' nejel kuxpla' chir ik'o pkaj. Re' xuya' jn uxunem rech anme' rimal ukik'el chir xtix chwach cruz.
51001021	Nab'e knaq, ix rimal chir utzt ino'jb'al xoq'je' rimal tzeltaq ichak sub'laj naj ixk'owa' che Qajwal Dios, xoq'je' ix ajch'oj rech Qajwal Dios ruk' ino'jb'al.
51001022	Pumul chinime' Qajwal Dios xub'an utzil chiw chir xixtzalaj ruk' Re', xa' rimal ukamikal Uk'ijol chwach cruz, rechwa' chir Uk'ijol kxuk'ut chwach Qajwal Dios chir qatzij ix tyoxtaq ajkojnel chir k'ot tz'il chiwij, xoq'je' k'ot k'amaw iwech chpam yoq'b'al tzij,
51001023	chirwa qatzij kub'lek kixb'im chirij kojb'al, xoq'je' kitik iwib' chi'ntere xoq'je' utz ix wa'lwa' miya' knaq jn uku'b'ul k'u'x chir kuya' jn k'ak' yoloj rech Qajwal Jesucristo. Re'k'ut chir xita' ix xoq'je' xya' ub'ixik chke nejel wnaq chri' ik'o xe' kaj, en Pablo, en jun chke ajnimnel rech jn k'ak' yoloje'.
51001024	Chinime' sub'laj kinki'ket chpam jn k'axe' chir tijen kinq'axaj rimal ub'anik utzil chiw ix, xoq'je' rech ktzaq'atwa' pintyo'jil en chir kux krajna che enq'axom chir xuq'at Cristo chuwij, utzilk'ut ri' che utyo'jil Cristo, re'k'ut jun ch'ob' che ajkojnel.
51001025	Xub'an k'ut Qajwal Dios chwe en, ajnimnel kech ajkojnel, xuchilb'ej chwe ub'anik jn chake' chixo'l ix, re'k'ut jn ub'ixik nejel uyoloj Dios.
51001026	Re'k'ut rajwerem Dios chir owtel nab'e knaq, pumul chinime' xq'aljanses chqawach oj tyoxtaq ajkojnel rech Re'.
51001027	Chke ire' k'ut, Qajwal Dios xqaj chwach uq'aljensik jn mib'i'l rech unimal uq'ij, rech rajwerem chir owtel nab'e knaq chikiwach wnaq chir it Rilk'wa'l Israel. Re'k'ut ri' Cristo chir jaqal pik'aslemal ix, re'k'ut jn uku'b'ul qak'u'x rech jn unimal q'ij chb'e q'ij chb'e saq.
51001028	Re'k'ut Cristo chir qaya' ub'ixik, qab'ij k'ut utzlajtaq yaj chke nejel wnaq, xoq'je' qak'ut chikiwach nejel wnaq ruk' nejel loq'laj nojb'al rechwa' kiqajach nejel wnaq chwach Qajwal Dios suk'chik kik'aslemal rimal Cristo Jesús,
51001029	rimalk'ut ri' kinchaknek xoq'je' knok il, ruk' jn nimlaj ukownem Cristo chir sub'laj kchakan chpam enk'aslemal.
51002001	Mpa' kwaj en kiwet'maj ix chir sub'laj kintij enq'ij rimal ub'anik utzil chiw xoq'je' ub'anik utzil chke ajkojnel rech tilimit Laodicea xoq'je' ub'anik utzil chke kinejel ajkojnel chir kilomt enwach,
51002002	rechwa' chir kojorob'ses kanme' ire', xoq'je' ichaptal rimal loq'b'al k'u'x rechwa' kiraq nejel mib'i'l, re'k'ut ri' jn nimlaj mib'i'l chir qasqatzij iwet'am chir naq ixkojennaq chirij, re'k'ut ri' kub'an chiw chir kiwet'maj uwach jn rajwerem Dios chir owtel nab'e knaq, Re'k'ut Cristo.
51002003	Ruk' re' koltelwa' nejel mib'i'l rech nimaqtaq nojb'al xoq'je' etamb'al.
51002004	Kimb'ij k'ut ri' chiw rechwa' chir mat' k'o jnaq kxujo'saj ruk' utzlajtaq yoloj pumul k'o jo'sb'al chpam.
51002005	Mpa' tne' qatzij chir enk'ot iwuk' che wunaqil pumul k'elaq chir enk'o iwuk' mpa' suk' kub'lek ixk'o puwanme', kinki'ktek chir puxlaj ib'onom che nejel xoq'je' kinki'ket chir xa' jun k'owa' ikojb'al chirij Cristo.
51002006	Rechi', chpa' uk'amik Cristo Jesús xib'an piwanme', jla'b'la' kixb'inaq ruk' Re' xoq'je',
51002007	rajwixik kitik iwib' chi'ntere chirij Re' chpa' ib'onom petnaq xoq'je' rajwixik kitz'aq' iwib' chirij Re' chpa' naq jaj chir ku'b'ul chi'ntere chu' utz'aq'il, xoq'je' rajwixik chikowersaj iwib' ruk' ikojb'al jla' chpa' xk'ut chiwach, xoq'je' rajwixik kiyer uwach ityoxnem che Qajwal Dios.
51002008	Chichijij iwib' chir mat' k'o jnaq kxusokaj ruk' ni'j chomb'al chir k'ot kchakanwa', xoq'je' k'o jo'sb'al chpam chpa' kinoq'b'al chijab', chpa' chomnik rech uwach lew chir janamta chpa' utyojnik Cristo.
51002009	Mpa' nejel loq'laj uk'aslemal Qajwal Dios je' kraqtaj chirij uk'aslemal Jesucristo.
51002010	Ix, ix tz'aqat chirij Re', re'k'ut Re' kiwi' nejel nimaqtaq choq'ab' xoq'je' Re' kiwi' nimaqtaq q'atb'altzij.
51002011	Xoq'je' chirij Re' xixb'anwa' circuncidar ruk' jn circuncisión chir uq'ab't wnaq xb'anew rech, re'k'ut jn circuncisión la' chir xresaj pik'aslemal jn uriyxik ub'anik mak ruk' tyo'jil, re'k'ut ri' chir xub'an Cristo pik'aslemal.
51002012	Rechi' chir ix ixmuqtel ruk' Cristo chirij jn qasnik ja' chir rimalk'ut Re' xixk'asb'a'x chikixo'l kamnaqib' rimal ikojb'al chirij loq'laj ukownem Qajwal Dios chir xuk'asb'a' Cristo chikixo'l kamnaq'ib'.
51002013	Xoq'je' ix nab'e knaq k'ona pik'aslemal jn uriyxik ub'anik mak pityo'jil kawulpa' ixkamnaq chpam mak, pumul Qajwal Dios xusach nejel imak. Xuya' ik'aslemal jla' chpa' xub'an che Cristo xuya' ik'aslemal.
51002014	Ru'k'ut Qajwal Dios xuchupsaj mak chir tz'ib'tal knaq chwach wuj, chir tz'ib'tal qamak chpam chir kch'a'n chiqi'j, xresaj k'ut jn wuj la' mpa' xuklawxij chwach cruz re'chir xkam Jesucristo.
51002015	Xresaj k'ut jn nimlaj choq'ab' chke nimaqtaq kiq'atb'altzij tzeltaq santil xoq'je' chke nimaqtaq kichoq'ab' tzeltaq santil, xuq'aljansaj chikiwach kinejel chir xch'akan Re' pikiwi' ire' chwach cruz.
51002016	Rechi' chir mat' k'o jnaq kxuyoq'o chirij kux che tib'lil kitijo xoq'je' chirij lewa' kux che ja' kitijo chirij lewa' naq nimq'ij, chirij lewa' k'ak' ik', chirij lewa' q'ij sábado chir tyox q'ij.
51002017	Nejel ri' xa' janam ub'anik chpa' muj rech chir kux xb'i'x knaq nab'e chir kpena, pumul saqlaj tzij k'ut, naq chir kub'an jn mujla' Re' Cristo.
51002018	Mat' k'o jnaq kresaj jn sip chir kya'na chiw xa' rimal chir june' kuk'ul uk'u'x kub'an ch'iti'n che rib' xoq'je' kunimersaj kiq'ij utaqo'n kaj, kunimersaj ub'i' chir kux rilom chpam k'utumb'al, rimal ri' kunimersaj rib' chpa' uchomnik chir xa' rech wnaq.
51002019	Jn wnaqe' chaptelt ruk' Cristo chir k'o pqawi' oj chir oj ojkojnel chirij Re'. Re'k'ut chir kub'an chqe chir kije' qachoq'ab' oj chir oj ukuerp Re', mpa' xa' jun kub'an chqe, kub'an chqe chir qojk'iy chpam jn k'iyse'b'al chir kuya' Qajwal Dios rimal chir kichopom kib' qakuerp ptaq prajil rimal q'olb'al rech.
51002020	Wa ix ixkamnaq chik ruk' Cristo xoq'je' xixtzqaptaj che nimaqtaq choq'ab' rech uwach lew, ¿k'ux k'ut rech kiya'na iwib' chixe' utaqnik uwach lew jmulchik,
51002021	chir kib'ij: Michopo, xoq'je' mitak'o xoq'je' miteq'ej,
51002022	ni'j taqnike' chir xa' kech chijab' xa' janam kib'anik chpa' ni'j chpa'kux chir xa' rimal roksik ksach kiwach?
51002023	Qatzij k'ut chir ni'j taqnike' rilik chir je' ipetnaq ruk' nimaqtaq chomb'al pumul jla'ta, mpa' chir kux kinimersaj uq'ij xa' ire' ikaysenaq rech, rilik chir kib'an ch'iti'n che kib' xoq'je' kib'an k'ax che kityo'jil, pumul ni'j chir kux kinoq'sam kikont chresik tzeltaq uriyb'al tyo'jil.
51003001	Rechi', wa ix xixk'astaj chikixo'l kamnaqib' ruk' Cristo, chitzukuj b'la' chir kux k'o pkaj chpa' kub'ulwa' Cristo puse'b'al Qajwal Dios.
51003002	Kixchomnaq chirij chir kux chir iq'alajta ik'o pkaj, mixchomen chirij chpa'kux chir iq'alaj rech uwach lew.
51003003	Mpa' ix ixkamnaq chik ruk' Cristo, ruk'ut jn k'ak' ik'aslemal chinime' je owtel knaq ruk' Cristo xoq'je' puq'ab' Qajwal Dios.
51003004	Re'chir k'un Cristo chir ik'aslemal ix, xoq'je' ix kixk'utenna ruk' Re' pe jn unimal q'ij.
51003005	Rechi' chir chikamsaj chir kux rech uwach lew chir k'o pik'aslemal, chpa' tzeltaq mak rech tyo'jil, ch'il nejel uwach che tz'iltaq mak, ch'il tzeltaq riyb'al, ch'il tzeltaq chomnik chirij uriyb'al tyo'jil, ch'il jn uriyxik k'iy uwach che chpa'kux, mpa' jn uriyxik k'iy uwach che chpa'kux xa' janam chpa' kinimxik wachb'al,
51003006	rimalk'ut ni'j make' kpe uk'anal Qajwal Dios pikiwi' wnaq chir kiya'tkib' ptaqek.
51003007	Nejel ni'j make' xib'an ix nab'e knaq re'chir ixk'olaq chpam.
51003008	Pumul chinime' xoq'je' mib'an chik nejel ni'jchik make': Iywal, k'anal, uriyxik k'ax chirij jnchik, uyoq'ik jnchik, ub'ixik wastzij.
51003009	Misokaj iwib' chiwach chinime' chir iwesamchik chir kux k'o pik'aslemal jer.
51003010	Ikojom chik jn q'u'b'al rech jn k'ak' k'aslemal rech jn k'ak' chij chir tijen kuk'ex rib' rechwa' kub'ono chpa' uk'aslemal Qajwal Dios chir xkaneysen rech, rechwa' krit'maj uwach chi'ntere.
51003011	Chpam jn k'ak' k'aslemale' ik'otchik wnaq aj Grecia xoq'je' ik'otchik wnaq aj Israel, ik'otchik wnaq chir kib'onom circuncidar kib' xoq'je' ik'otchik wnaq chir kib'nomt circuncidar kib' xoq'je' ik'otchik wnaq chir nimt ub'anik kitilimit ch'il wnaq chir k'ot ub'anik kitilimit xoq'je' ik'otchik wnaq chir itzqaptel che nimnek ch'il wnaq chir ijaqlel ajnimnel, pumul Cristo Re' k'o pikiwi' nejel wnaq xoq'je' Re' k'o chpam kik'aslemal nejel naq chir kikojon chirij Re'.
51003012	Rechi' chir ix, chir ix cha'telek xoq'je' ix tyoxtaq wnaq xoq'je' ix chir kixloq'ex rimal Qajwal Dios, chikojo' b'la' chiwij chpa' jn q'ub'al rech jn k'axk'ab'al k'u'x chpa' jn q'u'b'al rech jn ch'uch'ujlaj anme' chapa' q'u'b'al rech jn matzkatem chpa' q'u'b'al rech jn al laj anme' chpa' q'u'b'al rech jn kuyb'ul k'u'x,
51003013	chich'aja'b'la' iwib' chiwach xoq'je' chikuyu' imak chiwach, wa k'o jnaq chir k'onaq k'ax pranme' chirij jnchik, jla' chpa' Qajwal Dios xukuy imak xoq'je' ix chikuyu' imak chiwach.
51003014	Puwi' nejel ri' chikojo'b'la' jn q'u'b'al rech loq'b'al k'u'x chiwij mpa' jn loq'b'al k'u'x re' kuxim nejel ri'.
51003015	Ruk'ut jn uxunem rech anme' chir kuya' Dios kub'an uq'atb'altzij piwanme', mpa' rimal la' xixusik'ij Qajwal Dios chub'anik xa' jun che kuerp chirij Cristo, chityoxij che Qajwal Dios.
51003016	Sub'laj joqo'q b'la' uyoloj Cristo pik'aslemal xoq'je' chityojij iwib' xoq'je' chiya' ino'oj chiwach ruk' nejel nimlaj nojb'al xoq'je' kixb'ixnaq ruk' jn tyoxnem piwanme' che Qajwal Dios ruk' Salmos ch'il b'ixnik chir kunimersaj uq'ij Qajwal Dios.
51003017	Nejel kuxpla' chir kux kib'ij xoq'je' nejel lewa' chir kux ki'no chib'ana' nejel pub'i' Qajwal Jesús, chityoxij che Qajwal Dios chir Qajawxel pub'i' Jesús.
51003018	Ix k'le'naqtaq ixiqib' chiya' iwib' ptaqek che iwichijil chpa' kumojo chir jla' kb'anek chirij Qaqjaw.
51003019	Xoq'je' ix k'le'naqtaq chijab' chiloq'oj iwixiqil mikowersaj ino'jb'al kuk'.
51003020	Ix alk'wa'lxel chinimaj ichuch iqaw che nejel, mpa' re' ri' qaj chwach Qajwal Dios.
51003021	Ix chuch qajaw xa' miyak kiywal iwilk'wa'l rechwa' ksacht kik'u'x.
51003022	Ix aj jaqlel ajnimnel chiya' iwib' ptaqek che nejel chke iwajaw rech uwach lew, xo'wta chir kixkil ruk' kib'aq'wach xa' rechwa' qaj chikiwach ire', xa'ne' ruk' jn anme' chir k'o saqlaj tzij chpam xoq'je' mejb'elib' chwach Qajwal Dios.
51003023	Nejel chir kux ki'no chib'ana' ruk' nejel iwanme' mpa' kawulpa' rech Qajwal Dios chak chir ki'no, kext wnaq.
51003024	Mpa' ix iwet'am chir Qajwal Dios kuya'na jn tojb'al iwech re'k'ut jn echb'al, mpa' ix tijen kinimaj Cristo chir Qaqjaw.
51003025	Mpa' naq kub'an naq k'ax, kuk'amna rijil uk'ixel jn k'ax chir xu'no mpa' Qajwal Dios chke kinejel xa' janam kub'an chke.
51004001	Xoq'je' ix rajaw chak chib'ana' tzaq'at xoq'je' chib'ana' suk' kuk' jaqlel ajnimnel iwech mpa' iwet'am chir ix xoq'je' k'o jn iwajaw pkaj.
51004002	Suk' kub'lek kixch'awaq ruk' Qajwal Dios xoq'je' kixchajnaq chirij ich'a'wem ruk' tyoxnik.
51004003	Chich'ab'ej Qajwal Dios paqawi' oj rechwa' chir Qajwal Dios kute'b'a' qab'ej che naq k'ak' luwar, rechwa' qaya' uk'utik jn rajwerem Cristo chir owtelek nab'e knaq chir te' maja' naj xk'utnek rimalk'ut ri' enk'o pche',
51004004	rechwa' chir kimb'ij chir kux rajwixik kimb'ij.
51004005	Chikojo' b'la' jn nimlaj chomb'al kuk' naq chir ikojennaqta, utz' roksik itiemp chib'ana' re'chir kixyolow kuk' ire'.
51004006	Kixch'awaq ruk' mejb'al ib' xoq'je' kixch'awaq ruk' utzlajtaq yoloj kuk' ire', rechwa' kiwet'maj kux qas rajwixik uk'ulb'axik kib'an ptaq kijujnal.
51004007	K'o jun qaxlal chir loq' kwilo xoq'je' ajnimnel chir xa'jun ukojb'al chirij Qajwal Dios xoq'je' wich'il chir oj jaqlel ajnimnel chirij Qajwal Dios, Tiquico ub'i' re'k'ut chir k'e uyolo' nejel chiw chir kux wik'iwsam.
51004008	Rmalk'ut ri' chir kintaqb'ik iwuk' rechwa' kiwet'maj kux qab'onom oj xoq'je' rechwa' kuya' uchoq'ab' iwanme'.
51004009	Xoq'je' b'enaq ruk' Tiquico jnchik qaxlal chir Onésimo ub'i' xoq'je' re' loq' kwilo, xoq'je' xa' jun ukojb'al xoq'je' ajtla' chpa' ixk'owa' ix, ire'k'ut kib'ijna chir kux qakiwsam wural.
51004010	K'o jnchik qaxlal chir xa' janam ojk'o pche' ruk', Aristarco ub'i' kutaqb'ik ritzil iwach xoq'je' Markos chir rikyaq' Bernabé kutaq b'ik ritzil iwach. Xinya' k'ut taqnik chiw, wa Markos kixb'e usiqij chik'uluj.
51004011	Xoq'je' kutaqb'ik ritzil iwach Jesús jun chir kb'ix Justo che, chir xo'wa' ire' chikixo'l ajkojnel chir iwnaq aj Israel chir kichakan wuk' rech utzil rech jn nimlaj uq'atb'altzij Qajwal Dios, sub'laj k'ut kikub'a'm wanme'.
51004012	Xoq'je' kutaqb'ik ritzil iwach Epafras xoq'je' ajtla' chpa' kixpewa' ix, xoq'je' jaqlel ajnimnel rech Qajwal Jesucristo, re' suk' kub'lek kuch'ab'ej Qajwal Dios ruk' nejel uchoq'ab' piwi' ix rechwa' k'o ichoq'ab' chirij kojb'al xoq'je' ix tzaq'at che nejel chir kux kraj Qajwal Dios.
51004013	Mpa' en kinq'aljansaj chir Epafras sub'laj kok il xa' rimal ub'anik utzil chiw xoq'je' kok il chke ajkojnel chir ik'o pe tilimit Laodicea xoq'je' kok il chke ajkojnel chir ik'o pe tilimit Hierápolis.
51004014	Xoq'je' kitaqb'ik ritzil iwach Lucas chir loq'laj ajkun chir nim tyojb'al rib' xoq'je' Demas kutaqb'ik ritzil iwach.
51004015	Chiya' ritzil kiwach qaxlal chir ik'o pe tilimit Laodicea, xoq'je' chiya' ritzil uwach jn qaxlal xaq chir Ninfas ub'i' xoq'je' chiya' ritzil kiwach jun ch'ob' che ajkojnel chir kiraq kib' prichoj re'.
51004016	Xo'w knik'taj jn wuje' chixo'l ix chitaqa'b'ik kuk' jun ch'ob' che ajkojnel rech Laodicea rechwa' knik'ix chikixo'l ire' xoq'je' ix chinik'ij kiwuj aj Laodicea chir xintz'ib'aj b'ik.
51004017	Chib'ij che Arquipo: "Wla' jn chak chir xak'am che Qajwal Dios rechwa' ka'no chpa' xb'i'x chaw."
51004018	En Pablo xintz'ib'aj b'ik ruk' enq'ab' jn ritzil iwach, k'unaq pik'u'x chir en enk'o pche'. Re't k'ut jn loq'laj ritzil ranme' Qajwal Dios kije' iwuk'. B'antajaq b'la'.
52001001	En Pablo, ch'il Silvano, ch'il Timoteo qatz'i'b'aj jn wuje' che jun ch'ob' che qaxlal aj Tesalónica chir ikojennaq che Qajwal Dios chir Qaqaw xoq'je' che Qajwal Jesucristo. Chiw ix jn loq'laj ritzil anme' xoq'je' jn uxunem rech anme', rech Qajwal Dios chir Qaqaw xoq'je' rech Qajwal Jesucristo.
52001002	Suk' kub'lek qatyoxij che Qajwal Dios chiwij ix, xoq'je' kixqana'taj chpam taq qach'awem ruk' Qajwal Dios,
52001003	suk' kub'lek qaya't knaq una'texik chwach Qajwal Dios chir Qaqaw, jn uchak ikojb'al, xoq'je' jn uchak loq'b'al ik'u'x, xoq'je' chirij ijaqlem chirij jn ukub'ul k'u'x chirij Qajwal Jesucristo.
52001004	Qaxlal mpa' oj qet'am, chir Qajwal Dios Re' loq' kix rilo, chir Re' xcha'w iwech.
52001005	Mpa' jn k'ak' yoloj rech Qajwal Jesucristo chir xoq'je' qech oj, xo'pent iwuk' xa' ruk' yoloj, xa'ne' xo'pen iwuk' ruk' loq'laj kownem rech Qajwal Dios, xoq'je' xo'pen iwuk' ruk' Loq'laj Santil, xoq'je' xo'pen ruk' saqlaj tzij, ix iwet'am re'chir xojkije' chixo'l suk' re' xqatzukuj utzil iwech.
52001006	Xib'ank'ut ix chir kux xiwul quk' oj xoq'je' xib'ono chir kux xub'an Qajwal Jesucristo chir ruk' sub'laj q'oxmal xik'am uyoloj Qajwal Dios ruk' ki'kte'mal rech Loq'laj Santil.
52001007	Rimal k'ut ri', ix, ix jn k'amb'al nojb'al kech nejel qaxlal rech tilimit Macedonia xoq'je' kech ajkojnel rech Acaya chir xikojen chirij Cristo.
52001008	Mpa' iwuk' ix xmajtajwa'laq ub'ixik' uyoloj Qajwal Dios, chir xo'wt Macedonia ch'il Acaya, xa'ne' xoq'je' che nejel luwar xel ub'ixik ikojb'al chirij Qajwal Dios chir rajwixik te'chik qaya' ub'ixik oj.
52001009	Mpa' ire' pikitke'lam kiyol chiqi'j oj, chir kux qas qak'ulik xib'an ix, xoq'je' kux ub'anik xi'no chir xiya' knaq kinimxik ni'j wachb'al rimal unimxik jn qatzij xoq'je' k'aslek Dios.
52001010	Xoq'je' qayi'ej Uk'ijol chir kpe pkaj re'k'ut chir xukasb'a' chikixo'l kamnaqib', re'k'ut Jesús, chir kjusol che jn iywal chir petnaq chqawach.
52002001	Ix wixlal, ix iwet'am re'chir xixqasaqij, xa'tloq' xixqasaqij.
52002002	Xoq'je' chir nab'e knaq xiq'axaj jn q'oxom, xoq'je' sub'laj xojyoq' pe tilimit Filipos, pumul sub'laj xkub'e' qak'u'x chirij Qajwal Dios rechwa' xqaya' ub'ixik jn k'ak' yoloj rech Qajwal Jesucristo chixo'l ix ruk' sub'laj che latz'.
52002003	Mpa' jn utzlaj yaj chir xqaya' chiw je't xpe ruk' sachb'al k'u'x, xoq'je' je't xpe ruk' tziltaq chomb'al, xoq'je' je't petnaq ruk' jo'sb'al tzij,
52002004	xa'ne' mpa' xojpaj rimal Qajwal Dios rechwa' qaya' ub'ixik jn k'ak' yoloj rech Jesucristo chke ni'jchik, rechi' qab'ij re'ta chir kux qaj chikiwach wnaq, xa'ne' chir kux qaj chwach Qajwal Dios, re'k'ut chir kupaj qanme'.
52002005	Iwet'am xoq'je' chir mijumul xqakoj yoloj rech b'oychinik xoq'je' rexta chir qakuch rij jn uriyxik pwaq chiwij ix, Qajwal Dios ret'am chir jla'ta.
52002006	Xoq'je' re't qatzukuj unimal kiq'ij chijab', xoq'je' re't qatzukuj unimal iq'ij ix, xoq'je' re't qatzukuj unimal kiq'ij nik'ij chik, pumul tne' kumaj chqe oj qab'an eqa'n chiwij, mpa' oj, oj Apóstoles rech Cristo.
52002007	Xa'ne' xqab'an ch'uch'ujlaj anme' chixo'l ix, chpa' kub'an naq chuch chir kuchijij ral ruk' jn ch'uch'ujlaj anme'.
52002008	Sub'laj nimk'ut loq'b'al qak'u'x chiw ix, chir xqaj oj chir xo'wt xqaya' jn k'ak' yoloj rech Qajwal Jesucristo chiw, xa'ne' xoq'je' xqaj oj uya'ik qak'aslemal, mpa' sub'laj kix qaloq'oj.
52002009	Mpa' k'un pik'u'x ix qaxlal, chirij qachak xoq'je' chirij qakosik, chir xojchaken chaq'ab' che paq'ij, rechwa' qaya'twa' eqa'n che jnaq chixo'l ix, re'chir xqaya' ub'ixik jn k'ak' yoloj rech Qajwal Dios chiw ix.
52002010	Ix, ix testig, xoq'je' Qajwal Dios testig chir xojb'in chixo'l ix chir ix ajkojnel, ruk' jn tyoxlaj k'aslemal, xoq'je' ruk' jn suk'laj k'aslemal, xoq'je' chir k'ot k'amwa' tzij pqawi',
52002011	mpa' ix xoq'je' iwet'am chir ptaq ijujnal qab'onom chiw chpa' kub'an naq qaw chke rilk'wa'l, xqaya' utzlaj yaj chiw xoq'je' ptaq ijujnal xqajorob'saj iwanme'.
52002012	Qachilb'ej k'ut chiw chir kixb'inaq chpa' kumaj che Qajwal Dios chir xixusik'ij chpam jn nimlaj uq'atb'altzij, xoq'je' xixusik'ij pe jn unimal uq'ij.
52002013	Rimal k'ut ri' xoq'je' oj qaya't knaq utyoxexik che Qajwal Dios, mpa' re'chir xik'am uyoloj Qajwal Dios chir xita' quk' oj, xik'omo xa'ta' chpa' kiyoloj chijab', pumul ix xik'omo chpa' jn qatzijlaj uyoloj Qajwal Dios, re'k'ut chir kchakan pik'aslemal ix chir ix ajkojnel.
52002014	Mpa' ix qaxlal, ix xik'am jn k'amb'al nojb'al kech nejel ch'ob' ajkojnel rech Dios chir ikojennaq chirij Cristo Jesús, chir ik'o Judea, mpa' xitij k'axk'olil kuk' iwnaqil, chpa' k'axk'olil chir xkiq'axaj ire' kuk' kiwnaqil aj Judíos.
52002015	Ire'k'ut Judíos xkikamsaj Qajwal Jesús xoq'je' xkikamsaj ajq'axal uyoloj Qajwal Dios, ruk'ut oj xojkesajlaq, xoq'je' qajt chwach Qajwal Dios chir kux ki'no, xoq'je' kik'le'laj kiwach nejel chijab'.
52002016	Qoj kiq'atuj re'chir qaya' ub'ixik jn k'ak' yoloj kuk' wnaq chir it aj Israel, rechwa' kisoltejek, nejel ri' chir ki'no kutzaq'atsaj kimak. Pumul kpe uk'anal Qajwal Dios pikiwi' ire' ruk' choq'ab'.
52002017	Pumul qech oj, ix qaxlal, chir qayo'om knaq rilik iwach kyeb'xub' q'ij pumul pe qanme', rimal ri' sub'laj qaj oj rilik iwach jumulchik.
52002018	Rimal k'ut ri' xqaj oj b'enem iwuk', en Pablo qatzij, jumul che ka'mul xwaj b'enem iwuk' pumul jn tzel xuq'atuj qab'ej.
52002019	Mpa' ¿naq k'ut che ukub'ul qak'u'x? Naq lewa' che qaki'kte'mal, naq lewa' che qakorona chir qanimersaj qib' chirij. ¿Wa ix, tuk'ut chwach Qajwal Jesucristo, pu petb'al?
52002020	Ix qaxlal, ix unimal qaq'ij, xoq'je' ix qaki'kte'mal.
52003001	Rimal k'ut ri' chir xinch'ij te'chik, xqachomaj elemknaq qatikel Atenas,
52003002	xqataqb'ik iwuk' qaxlal Timoteo, chir ajnimnel rech Qajwal Dios xoq'je' ajto'l qech chub'ixik jn k'ak' yoloj rech Jesucristo, rechwa' uya'ik ichoq'ab' xoq'je' ukub'a'xik ikojb'al.
52003003	Rechwa' chir k'ot jnaq kub'an kyeb' (2) uk'u'x rimal ni'j nimaqtaq q'oxmal anme' la', mpa' ix iwet'am chir rajwixik jri' k'ax qaroqo.
52003004	Mpa' oj, re'chir ojk'olaq iwuk' xqanab'ajsaj ub'ixik chir qaq'axajna sub'laj q'oxom, iwet'am k'ut ix chir jri' xqaroqo.
52003005	Rechi' chir xoq'je' en, kinch'ij te'chik xintaqb'ik Timoteo rechwa' kwit'maj chirij ikojb'al ix, mpa' wene' jn tzel xuxutaqchi'j chub'anik mak, rechwa' chir qachak kelt knaq che jla'.
52003006	Pumul re'chir Timoteo xtzalajlaq iwuk' xk'un quk' xuk'amlaq utzlajtaq yolb'al iwech chirij ikojb'al xoq'je' chirij loq'b'al ik'u'x, xoq'je' chir suk' kub'lek qoj ina'taj ruk' loq'b'al k'u'x, kiwaj ix kiwul qawach jumulchik, xoq'je' oj qaj qil iwach jumulchik,
52003007	rimal k'ut ri' ix wixlal chixo'l jn qarajwixik ch'il jn q'oxmal qanme', ix xijorob'saj qanme' rimal chir xa' jun ixwa'lwa' chpam kojb'al.
52003008	Mpa' chinime' qatzij chir ojk'aslek, rimal xqit'maj chir ix, xa' jun ixk'owa' chirij Qajwal Jesús.
52003009	Rimal k'ut ri', ¿kux k'ut che tyoxnik qaya' che Qajwal Dios xa' iwumal ix, rimal nejel ki'kte'mal chir qoj ki'ketwa' xa' iwumal ix chwach Qajwal Dios,
52003010	qab'an qach'awem ruk' Qajwal Dios chaq'ab' che paq'ij ruk' nejel qachoq'ab', rechwa' qil iwach, xoq'je' rechwa' ktz'aq'at kux kraj che ikojb'al?
52003011	Pumul suk' Re' Qajwal Dios chir Qaqaw ch'il Qajwal Jesucristo kuk'am qab'ej qojb'e iwuk'.
52003012	Re'k'ut Qajwal Jesucristo kxuk'iysaj xoq'je' kunimersaj jn loq'b'al k'u'x chiwach ix, xoq'je' chiwach iwenejel, jla' chpa' iloq'xik qab'an oj,
52003013	rechwa' xa' jun kub'ewa' iwanme', chir k'ot k'amwa' tzij piwi', xoq'je' tyox ik'aslemal chwach Qajwal Dios chir Qaqaw, pu petb'al Qajwal Jesucristo ruk' kinejel ajkojnel chirij Re', chir tyox kik'aslemal.
52004001	Xa'k'ut jla', ix qaxlal, qata' jn toq'ob' chiw, xoq'je' qaya' ichoq'ab' pub'i' Qajwal Jesús, chir jla' chpa' xiwet'maj quk' oj chpa' qas rajwixik kixb'inek, xoq'je' rechwa' k'amar ik'aslemal chwach Qajwal Dios, sub'laj nimraqb'la' chir kux kixtijen chub'anik.
52004002	Mpa' iwet'am chik ix kux taqnik xqaya' chiw rimal Qajwal Jesús.
52004003	Mpa' re' ri' rajwerem Qajwal Dios chir kitzukuj jn tyoxlaj k'aslemal, chir kiya' knaq jn mak rech tyo'jil.
52004004	Ix chijab' ptaq ijujnal chiwet'maj utzukxik iwixiqil chpam jn tyoxlaj k'aslemal xoq'je' chpam jn mejb'al ib'.
52004005	Ruk't tzeltaq uriynik tyo'jil, chpa' kib'an wnaq chir ikojennaqt che Qajwal Dios.
52004006	Mat' k'o jnaq kub'an k'ax, xoq'je' mat' k'o jnaq kusokaj rixlal, mpa' Qajwal Dios Re' nejel k'uya' rijil uk'ixel, jla' chpa' qayo'om ub'ixik, xoq'je' qaq'aljansam chiw.
52004007	Mpa' oj usik'imt Qajwal Dios rechwa' qab'an tz'il lajtaq mak, xa'ne' xoj usik'ij rechwa' qatzukuj jn tyoxlaj k'aslemal.
52004008	Rechi' chir, naq kritzlaj uwach jn tyojneme', kritzlajt uwach naq wnaq xa'ne' Re' Qajwal Dios kritzlaj uwach, xoq'je' re'k'ut xuya' Loq'laj Usantil chqe.
52004009	Pumul chirij jn loq'b'al k'u'x chikixo'l alxik rajwixikt chiw ix kintz'ib'aj b'ik, mpa' ix ptaq ijujnal xiwet'maj che Qajwal Dios, chir kiloq'oj iwib' chiwach.
52004010	Xoq'je' jla' kixtijen chub'anik kuk' nejel qaxlal chir ik'o che nejel ujuyb'al Macedonia. Pumul qata' jn toq'ob' chiw ix qaxlal, chir sub'laj k'iyaqb'la' jn loq'b'al k'u'x chixo'l,
52004011	xoq'je' chitzukuj jn k'aslemal chir k'o loq'laj uxumb'al chpam, xoq'je' chib'ana' ichak ptaq ijujunal, xoq'je' kixchaknaq ruk' iq'ab' jla' chpa' taqnik qayo'om chiw,
52004012	rechwa' nim kix kiya'wa' kimal naq chir kikojomt utzij Qajwal Dios, xoq'je' k'o iwuk' chir kux rajwixik chiw.
52004013	Xoq'je' qajt oj, ix qaxlal, chir mat' kiwet'maj chir kux kiq'axajna kamnaqib', rechwa' kixb'isenta chpa' ni'jchik chir k'ot uk'ub'ul k'u'x kuk'.
52004014	Mpa' wa qakojo chir Qajwal Jesús xkamek, xoq'je' qakojo' chir xk'astaj chikixo'l kamnaqib', jla' xoq'je' Qajwal Dios kuk'amnelaq ruk' Jesús ajkojnel chir xikam chirij Re'.
52004015	Rimal k'ut ri' chir jla' xub'ij knaq Qajwal Jesús, qakub'a, ub'ixik, oj chir ojk'aslek, chir xojel knaq suk'te' che upetb'al Qajwal Jesús, qoj nab'ajt chikiwach naq chir ikamnaq chik.
52004016	Mpa' Qajwal Dios suk' re' qajlaq pkaj, ruk' uch'ab'al taqnik xoq'je' ruk' uch'ab'al arcangel xoq'je' ruk' uch'ab'al su' rech Dios, ruk'ut ajkojnel chir xikam chirij Cristo, nab'e k'astaj kiwach.
52004017	Ruk'ut oj chir ojk'asel knaq chir xjel knaq, pa'nim qojyakb'ik xa' janam kuk' ire' pe sutz, rech qak'ul Qajwal Jesucristo pe ki'qi', rechwa' qojkije' ruk' Qajwal Jesús chb'e q'ij chb'e saq.
52004018	Rechi' chir chiya' ichoq'ab' chiwach ruk' ni'j yoloje'.
52005001	Pumul chirij uq'ijal xoq'je' chirij jn q'ij chir kpe ri', k'ot rajwixik chiw ix qaxlal chir kintz'ib'aj b'ik chiw.
52005002	Mpa' ix sub'laj iwet'am chir jn q'ij rech upetb'al Qajwal Jesús, kpena chpa' upetb'al naq elq'om chaq'ab'.
52005003	Re'chir wnaq kib'ij, "k'o jn uxunem rech anme' quk'," xoq'je' "k'ot k'ax kpe chq'ij," te' ki'no chir xa'tqe'n kpe jn nimlaj k'ax chikij jla' chpa' jn q'oxom chir kpe chirij jn xaq re'chir ka'lnek, kikon te'chik kanij kib'.
52005004	Pumul ix wixlal, ix ixk'ot chpam qu'mal, rechwa' kix uxb'ijt jn q'ijla' chpa' kxib'en jn elq'om.
52005005	Mpa' iwenejel ix, ix rilk'wa'l saqil, xoq'je' ix rilk'wa'l paq'ij, ojt rilk'wa'l chaq'ab' xoq'je' ojt rilk'wa'l qu'mal.
52005006	Rechi' chir, mojwarek chpa' ni'jchik, xa'ne' qojk'ask'ataq xoq'je' qojkojo'q chpam jn saqlaj chomb'al.
52005007	Rechi' chir naq kiwarek, chaq'ab' kiwarek, xoq'je' naq kiq'ab'rek, chaq'ab' kiq'ab'rek.
52005008	Pumul oj, chir oj rech paq'ij, rajwixik chir qojkije' chpam jn saqlaj chomb'al, chpa' kub'an jn ajxolta't kukoj jn k'o'x ch'ich' rech to'b'al uwach uk'u'x re'chir k'e pe ch'oj, oj xoq'je' qakjo'b'la' jn k'o'x ch'ich' chwach qak'u'x rech kojb'al ch'il loq'b'al k'u'x, xoq'je' chpa' jn ajxolta't kukoj jn ch'ich' pwi' re'chir k'e pe ch'oj, oj xoq'je' qakojo' paqawi' jn ch'ich' pwi' rech jn ukub'ul k'u'x chirij jn solb'alib',
52005009	mpa' xoj usik'ijt Qajwal Dios, rechwa' qab'an jn nimlaj iywal, xa'ne' xoj usik'ij rechwa' qaraq solb'alib' qib' xa' rimal Qajwal Jesucristo.
52005010	Re'k'ut chir xkamek xa' qamal oj, rech chirwa qojk'ask'etek, qojwarlewa', jaqal qak'aslemal ruk' Re'.
52005011	Rimal k'ut ri' chir chikub'a' iwanme' chiwach, xoq'je' chiya' ichoq'ab' chiwach, jla' chpa' kixtijen chub'anik.
52005012	Ix qaxlal, kinta jn toq'ob' chiw, chir nim chiya'wa naq chir kichakan chixo'l, xoq'je' naq kik'am ib'ej pub'i' Qaqjaw, xoq'je' naq chir kixkiyojo;
52005013	rajwixik k'e iloq'oj, xoq'je' nim kilik chib'ana' rimal kichak chixo'l ix, xoq'je' k'olaq jn uxunem rech anme' chixo'l ix.
52005014	Xoq'je' qata' jn toq'ob' chiw ix qaxlal, chir chiyija' naq chir kichakanta, xoq'je' chiya' kichoq'ab' naq chir k'ot qas anme' chke, xoq'je' chito' naq chir ituqa'r, xoq'je' k'olaq kuyb'ul ik'u'x kuk' kinejel.
52005015	Chiwula' chir mat' k'o jnaq kutzilij rijil uk'ixel naq k'ax chir xb'an che, xa'ne' suk' kub'lek chitzukuj ub'anik utzil ni'j alxik kuk' ni'jchik alxik, xoq'je' chixo'l iwenejel.
52005016	Suk' kub'lek kixki'ktaq.
52005017	Suk' kub'lek chib'ij loq'laj ich'awem.
52005018	Chityoxij nejel che Qajwal Dios, mpa' Re' ri' rajwerem Qajwal Dios chiw ix chir ixkojennaq chirij Cristo Jesús.
52005019	Michupsaj Loq'laj Usantil Qajwal Dios.
52005020	Miwitzlaj uwach uyoloj Dios chir q'axam rimal Loq'laj Santil.
52005021	Xa'ne' chicha' uwach nejel na'tb'al, chikolo' naq che utz.
52005022	Chitoso' iwib' che nejel tzeltaq b'onoj.
52005023	Re'k'ut Qajwal Dios chir rajaw jn uxumb'al rech anme' kub'an tyox che ik'aslemal che nejel ikuerp ch'il isantil ch'il iwanme' koltelek rechwa' k'ot tz'il kraqtaj kuk' ire' re'chir kpe Qajwal Jesucristo.
52005024	Jun chir kxusik'ij Re' xa' jun k'owa' ranme', Re' ku'no chir kux ub'im.
52005025	Qaxlal chib'ana' loq'laj ich'awem ruk' Qajwal Dios pqawi' oj.
52005026	Chiya' ritzil kiwach kinejel qaxlal ruk' jn tyoxlaj tz'ub'nik chi'.
52005027	Kinya' jn taqnik chiw pub'i' Qajwal chir kisik'ij uwach jn wuje' chikiwach kinejel ajkojnel.
52005028	Kojoqb'la' jn loq'laj ritzil ranme' Qajwal Jesucristo iwuk'. B'antajaq b'la'.
53001001	Pablo ch'il Silvano ch'il Timoteo kitz'ib'aj chke jun ch'ob' ajkojnel rech Tesalónica chir ikojennaq chirij Qajwal Dios chir Qaqaw xoq'je' chirij Qajwal Jesucristo.
53001002	Chiw ix jn loq'laj ritzil anme' xoq'je' jn uxunem rech anme' rech Qajwal Dios chir Qaqaw xoq'je' rech Qajwal Jesucristo.
53001003	Ix qaxlal, rajwixik chir kub'lek qatyoxij che Qajwal Dios chiwij ix, ix qaxlal, mpa' utz chir jla' kb'anek, rimal chir tijen k'iyer ikojb'al, xoq'je' rimal chir k'iyer ptaq ijujnal jn loq'b'al k'u'x chke kinejel.
53001004	Rimal k'ut ri', oj qanimersaj qib' chiwij ix chir kixqayol kuk' kinejel ch'ob' che qaxlal chirij Qajwal Dios, rimal ikojb'al, xoq'je' rimal kuyb'ul ik'u'x chpam nejel itzukxik rechwa' kb'an k'ax chiw xoq'je' chpam nimaqtaq q'oxmal chir tijen kiq'axaj.
53001005	Chri' qilwa' chir Qajwal Dios suk' uchomb'al chuq'atik tzij, chir xixuk'am pnaq, xoq'je' chir xix k'amar chwach rechwa' kxok chpam jn nimlaj uq'atb'altzij Dios, rimal k'ut ri' chir kitij sub'laj q'oxmal.
53001006	Mpa' suk'laj k'aslemal chwach Qajwal Dios chir re' kutoj ruk' nimlaj q'oxmal chke naq chir kiya' nimaqtaq q'oxmal chiw.
53001007	Ruk'ut ix chir kitij nimlaj q'oxmal, Qajwal Dios kuya' jn uxumb'al chiw chpa' kuya' chqe oj che jn q'ij re'chir k'uten Qajwal Jesús suk'te' pkaj kuk' utaqo'n kaj chir k'o loq'laj kikownem.
53001008	Ruk' urep q'a' rechwa' k'un uya' rijil uk'ixel chke naq chir xkit'majt uwach Qajwal Dios xoq'je' xkiya't kib' ptaqek che jn k'ak' yoloj rech Qajwal Jesucristo.
53001009	Re'k'ut nik'ije' chir kya' k'ajse'b'al wach chke, xoq'je' ksachna kiwach chb'e q'ij chb'e saq, kye'sesb'ik chwach Qajwal Dios xoq'je' kye'ses b'ik che jn unimal uq'ij rech loq'laj ukownem.
53001010	Re'chir kpe che jn q'ijla' rech knimerses uq'ij chikixo'l ajkojnel chirij Re' xoq'je' kinejel naq chir xikojnek ktzaq kik'u'x chirij mpa' xo'ksek chir kux xqab'ij chixo'l ix.
53001011	Rimal k'ut ri' chir kub'lek qoj ch'a'w ruk' Qajwal Dios piwi' ix, rechwa' chir Qajwal Dios kxukojo chir kumaj chiwix jn sik'nem chir xub'an chiw xoq'je' chir chub'ana nejel chomnik rech jn utzlaj anme' xoq'je' nejel chak rech kojb'al chir kib'am ruk' ukownem chir ujitom.
53001012	Rechwa' knimerses ub'i' Qajwal Jesucristo chiwij ix, xoq'je' ix kya' unimal iq'ij chirij Re' rimal jn loq'laj ritzil ranme' Qajwal Dios ch'il Qajwal Jesucristo.
53002001	Pumul chirij upetb'al Qajwal Jesucristo, xoq'je' chirij jn raqb'al qib' ruk' Re', qachilb'ej chiw, ix qaxlal.
53002002	Rechwa' chir pa'nimt kik'ex ichomb'al xoq'je' mat' ksach ik'u'x xa' rimal naq santil xoq'je' xa't rimal naq yoloj, xoq'je' xa't rimal naq wuj kawulpa' chir qech oj, chir qab'ij xo'pen uq'ijal upetb'al Qajwal Jesús.
53002003	Mat' k'o jnaq kxusokaj mpa' kpetna Qajwal Jesús chir wa kpet nab'e jn q'ij chir wnaq kiya'kna kib' chirij Qajwal Dios, tere' k'uten jn chij rech mak jn rilk'wa'l tzaqel.
53002004	Rek'ut chir kuwab'a' rib' xoq'je' kwa'laj chirij Qajwal Dios, knimerses k'ut uq'ij, kub'e'k'ut chpam loq'laj jaj, kukojrib' che dios.
53002005	Wa k'un tuk'ut pik'u'x re'chir enk'olaq iwuk' re' ri' ximb'i'j chiw,
53002006	ruk'ut ix chinime' iwet'am chik chir kux q'atannaq rech, rechwa' kuk'ut rib' suk'te' puq'ijal.
53002007	Qatzij k'ut chir jn owam nojb'al rech jn tzel mak tijen pchak, xo'w mpa' chinime' k'o q'atannaq rech, suk'te' ke'sesna jun chir k'o chixo'l,
53002008	tere' k'utenna jn ajb'anal mak, re'k'ut chir kamsesna rimal Qajwal Jesús xa' ruk' usantil uchi', xoq'je' kusachna uwach ruk' nimlaj poqpetem rech upetb'al.
53002009	Ajb'anal mak chir kpetek xa' rimal uchak jn tzel, chir ruk' nimlaj kownem xoq'je' ruk' jo'sb'altaq k'utumb'al ch'il mayjab'al,
53002010	xoq'je' ruk' nejel jo'sb'al rech tzeltaq mak, chke ni'j chir irech tzaqel, mpa' ire' xkajt xkik'am jn loq'b'al k'u'x rech jn saqlaj tzij rechwa' kisoltejek.
53002011	Rimal k'ut ri' Qajwal Dios xutaqlaq jn jo'sb'al nimlaj choq'ab' rech kikojwa' ire' chirij jn sokb'ale'.
53002012	Rechwa' chir kiqases xe' mak kinejel naq chir xikojent chirij jn saqlaj tzij, xa'ne' utz xkina' ire' ub'anik mak.
53002013	Pumul oj kub'lek rajwixik qaya' tyoxnik che Qajwal Dios chiwij ix qaxlal, ix, chir ix loq' rimal Qajwal Dios, mpa' ix xixcha' rimal Qajwal Dios re'chir xmajtajlaq jn solb'alib', rimal jn tyoxlaj k'aslemal rech Loq'laj Santil ch'il kojb'al chirij jn saqlaj tzij.
53002014	Rimal ri' xixusik'ij Qajwal Dios rimal jn k'ak' uyoloj Qajwal Jesucristo, chir qech oj, rechwa' kiraq jn unimal uq'ij Qajwal Jesucristo.
53002015	Xa'k'ut jla' ix qaxlal xa' jun kix wab'aqwa' chikolo' jn tyojnem chir xk'ut chiwach chirij yoloj chir qab'i'm chiw chirij lewa' wuj chir qatz'ib'am chiw,
53002016	re'k'ut Jesucristo chir Qaqjaw, ch'il Qajwal Dios chir Qaqaw, re'k'ut chir xjuloq'oj xoq'je' xujorob'saj qanme' rech chb'e q'ij chb'e saq, xoq'je' xuya' jn utzlaj ukub'ul k'u'x chqe rimal jn loq'laj ritzil ranme'.
53002017	Kuya' uchoq'ab' iwanme', xoq'je' kukub'a' iwanme' che nejel utzlaj yoloj, xoq'je' che nejel utzlaj chak.
53003001	Xa'k'ut jla', ix qaxlal, chib'ana' ich'awem ruk' Qajwal Dios pqawi' oj, rechwa' chir kb'in uyoloj Qajwal Dios, xoq'je' knimerses uq'ij jla' chpa' xib'an ix xinimersaj uq'ij.
53003002	Xoq'je' rechwa' qojto'taj pe kiq'ab' tzeltaq wnaq, xoq'je' ajmakib', mpa' jn kojb'al kecht kinejel.
53003003	Pumul suk' ranme' Qajwal Dios chir kukub'a' iwanme' xoq'je' kxukol che jn tzel.
53003004	Kub'e' qak'u'x chirij ikojb'al chir iyo'om chirij Qajwal Dios, chir kib'ono, xoq'je' kib'anna chir kux ix qatoqom chub'anik.
53003005	Ruk'ut Qaqjaw kuk'am ub'ej iwanme' che loq'b'al uk'u'x Qajwal Dios, xoq'je' che jn kuyb'ul uk'u'x Cristo.
53003006	Qaya' jn taqnike' chiw, ix qaxlal, pub'i' Qajwal Jesucristo, chir chitoso' iwib' che naq qaxlal chir kchakenta xa' ajqasal q'ij, chir janamta chpa' tyojnem chir qayo'om chiw.
53003007	Mpa' ix iwet'am chir kux ub'anik ki'no rechwa' kib'an iwech chir kux qab'an oj, mpa' qe'oj sub'laj xojchaknek re'chir xojkije' chixo'l ix.
53003008	Xoq'je' k'ot jnaq xqatij ukixlinwaj xa' che jla', xa'ne' xojchaken chirij jn kowlaj chak xoq'je' kosb'al laj chak; chaq'ab' che paq'ij, rechwa' xqaya't eqa'n chirij jnaqaq chiwe ix.
53003009	Jla' xqa'no re'ta chir mat' kumaj chqe rechwa' kjito', pumul xojchaknek rechwa' qaya' jn k'utumb'al chiwach xoq'je' rechwa' kib'an iwech.
53003010	Mpa' re'chir xojkije' iwuk', xqaya' jn taqnike' chiw: "Naqpla' chir krajt kchaknek xoq'je' mutij waj."
53003011	Mpa' xqata' ruk' qaxikin chir ik'o jujun chixo'l ix chir kichakanta, xa' kiqasaj q'ij, xoq'je' xa' kiminkib' kuk' ni'jchik.
53003012	Ire'k'ut ni'je' chir qaya' jn taqnik chke xoq'je' k'e qayaj chirij Qajwal Jesucristo chir kichaknaq pu'tzil, rechwa' kitzuq kib' ruk' kichak.
53003013	Ruk'ut ix qaxlal, mixkos chub'anik utzil.
53003014	Wa k'o jnaq kunimajta chir kux qab'ij chpam jn wuje', chiya' retal naq, rechwa' kijunujt iwib' ruk' rech kpe uk'ix.
53003015	Pumul mikontrij, xa'ne' chiyija' chpa' naq ixlal
53003016	Re'k'ut Qajwal Dios chir rech jn uxunem rech anme' suk' kub'lek kuya' jn uxunem rech anme' chiw che nejel. Re't b'la' Qajwal Dios k'o iwuk' iwenejel.
53003017	Jn ritzil iwach chir xintz'ib'ajb'ik, ruk' enq'ab' xintz'ib'aj chiw, re'k'ut ri' retal 'En Pablo', jri'k'ut kintz'ib'aj che nejel wuj.
53003018	Kojoqb'la' jn loqlaj ritzil ranme' Qajwal Jesucristo iwuk' B'antajaq b'la'.
54001001	En Pablo, Apóstol rech Jesucristo, jla' chpa' utaqnik Qajwal Dios Ajsolel qech, xoq'je' chpa' utaqnik Cristo Jesús chir ukub'ul k'u'x qech oj.
54001002	Kintz'ib'aj chaw at Timoteo chir at enk'ijol chirij kojb'al, kwaj en kije' pawanme' jn loq'laj ritzil ranme', jn uk'axk'ab'al k'u'x, tne' kumajt chaw, ch'il jn uxunem rech anme' rech Dios chir Qaqaw xoq'je' rech Qajwal Jesucristo.
54001003	Chpa' toq'ob' xinta' chaw re'chir xtinya' knaq Éfeso re'chir ximb'e Macedonia, rechwa' kaya' taqnik chke jujun qaxlal chir mat' kik'ut jalanlaj tyojnem.
54001004	Xoq'je' b'i'j chke ire' chir mat' kiya' kixikin che ni'j nuk'um jo'sb'altaq tzij chir k'ot ra', xoq'je' miya' ixikin chke ni'j yoloj chir kch'a'w chirij qaxe'na'al chir k'ot k'isb'al rech; chir xo'w kik'amlaq k'elaj tzij, re' kich'awaq chirij jn k'iyse'b'al chir kuya' Qajwal Dios chir je petnaq ruk' kojb'al, re' la' kinchilb'ej chaw chinime'.
54001005	Mpa' re' uchak jn taqnike' chir qaloq'oj qib' ruk' jn loq'b'al k'u'x chir k'se'naqlaq ruk' jn saqlaj anme', xoq'je' chir k'se'naqlaq ruk' jn utzlaj anme', xoq'je' chir k'se'naqlaq ruk' jn kojb'al chir k'ot jo'sb'al chpam.
54001006	Rimal k'ut ni'j ri' chir ik'o jujun xkik'ex kib'ej chub'ixik tzij chir k'ot ub'ej.
54001007	Kaj ire' chir kib'an ajtyojnel rech upixab' Qajwal Dios, pumul kich'ob'ta chir kux kib'ij xoq'je' kich'ob'ta chir kux kik'utu'.
54001008	Pumul qet'am chir pixab' utz, chir wa utz roksik kb'anek.
54001009	Qet'am chir pixab', xya't che naq wnaq chir suk' uk'aslemal, xa'ne' xya' chke wnaq chir kikojenta, xoq'je' chke wnaq chir sub'laj itak, chke ritzlal taq wnaq, chke ajmakib', chke naq chir k'ot ik'owa' chirij kojb'al, chke naq chir kixo'lq'opij pixab', chke naq chir kikamsaj kichuch kiqaw, chke ajkamsenel.
54001010	Chke wnaq chir kimaken chirij tyo'jil, naq chir kimaken chirij k'le'b'al, chke chijab' chir kimaken chirij tyo'jil kuk' ni'jchik chijab', chke ixiqib' chir kimaken chirij tyo'jil kuk' ni'jchik ixiqib'; chke aj elq'antaq wnaq, chke jo'slajtaq wnaq, chke ajtz'aqal tzij, che uk'isb'al, pixab' xya' chke kuxpla' chir kb'anek chir k'le'lent ruk' jn utzlaj tyojnem.
54001011	Re'k'ut ri' chir ktyojen jn k'ak' yoloj chir nim uq'ij, rech Qajwal Dios, chir xchilb'ex chwe en ub'ixik.
54001012	Kintyoxij che Qajwal Jesucristo, Re'k'ut chir xuya' enchoq'ab', rimal ri' chir nim xrilo chir suk' enkojb'al, xnukoj che rajchak rech ub'ixik jn k'ak' yoloj,
54001013	chir nab'e knaq en ximb'i'j wastzij chirij Qajwal Jesús, xoq'je' xiwaqtaj, xoq'je' ximb'an tzij chikij ajkojnel, pumul Re' xuya' uk'axk'ab'al uk'u'x chwe; tne' en kumajt chwe, xuya't prajlal kux ximb'ono mpa' k'ot wet'am xoq'je' enkojenaqta.
54001014	Pumul sub'laj xk'iy jn loq'laj ritzil ranme' Qaqjaw pinwi', xuya'k'ut kojb'al ch'il jn loq'b'al k'u'x chir k'o quk' rimal Cristo Jesús.
54001015	Kux kimb'ij chinime' qas qatzij, rajwixik chir kinejel wnaq kikojo chir Cristo Jesús xk'un chwach lew, chkisolik ajmakib', chir en qas en nab'e ajmak chikixo'l ajmakib'.
54001016	Pumul tne' sub'laj nim nmak, Jesucristo xnuk'uluj ruk' k'axk'ab'al uk'u'x, tne' en kumajt chwe, rechwa' chir Jesucristo nab'e kuk'ut pink'aslemal en jn ritzil uk'u'x, rechwa' chir en kimb'an jn k'utumb'al chikiwach naq chir kokojenna che Cristo kik'am jn k'aslemal chir k'istechik.
54001017	Rechi' chir jn nimlaj ajtaqnel rech chb'e q'ij chb'e saq, Jun chir kamta, Jun chir q'alajta, Jun chir xa' Jun, xoq'je' Jun chir k'o loq'laj etamb'al ruk', che Re' jn unimal q'ij, xoq'je' nim yo'oqwa' chb'e q'ij chb'e saq. B'antajaq b'la'.
54001018	At enk'ijol Timoteo, kinchilb'ej jn taqnike' chaw, rechwa' chir xa' janam chpa' uyoloj Qajwal Dios chir q'axam knaq chir xch'a'w chawij at nab'e knaq, kwaj en kab'an achak chpa' rire'.
54001019	Taqej b'la' jn kojb'al, rajwixik kana' pawanme' chir k'ot k'ax ab'onom, ik'o k'ut jujun chir kina't pe kanme', re'chi' chir xkisach kikojb'al.
54001020	Ire' k'ut jujun chke ire' Himeneo ch'il Alejandro chir xyinjach puq'ab' tzel, rechwa' kit'maj chir utzt kb'ix wastzij chirij Qajwal Dios.
54002001	Kinta' jn nimlaj toq'ob' chaw, chir rajwixik b'anaq nab'e chwach nejel, chir kb'an jn ch'a'wem ruk' Qajwal Dios, kta' toq'ob' che, xoq'je' kb'an tz'onoj che, xoq'je' kb'an nimnek rech tyoxnem che, pikiwi' nejel wnaq.
54002002	Xoq'je' pikiwi' nimaqtaq ajtaqnel, xoq'je' pikiwi' kinejel q'atb'altzij chir kitaqen paqawi', rechwa' chir k'ot ch'oj puwi' qatilimit, xoq'je' kije' qak'aslemal chpam jn nimlaj uxunem, rechwa' qak'amb'ik jn k'aslemal chir qaj chwach Qajwal Dios.
54002003	Mpa' ri' utz, xoq'je' k'amar chwach Qajwal Dios chir ajsolel qech.
54002004	Re'k'ut kraj Qajwal Dios chir kinejel wnaq kisoltejek xoq'je' kit'maj nejel saqlaj tzij.
54002005	Mpa' xa' jun che Dios k'olek, xoq'je' xa' jun che ajch'a'wem chikij ajkojnel chwach Qajwal Dios k'olek, Re' k'ut Cristo Jesús.
54002006	Re'k'ut chir utikel xuya' rib' pe kamikal rimal tojb'al qech nimlaj qanejel, qas puq'ijal chir Dios xuya' ub'ixik chqe.
54002007	Rimal k'ut ri' chir xno'kes che Apóstol xoq'je' xno'kes che ajb'i'nel uyoloj Qajwal Dios (qatzij kimb'ij, xa't jo'sb'al tzij kimb'ij), xoq'je' ajtyojnel kech wnaq chir it Rilk'wa'l Israel chirij kojb'al xoq'je' chirij jn saqlaj tzij.
54002008	Re'chi' kwaj en chir nejel chijab' rech nejel tilimit, kib'ana' kich'awem che nejel luwar, kiwa'lsaj tyoxtaq kiq'ab' ruk' jn saqlaj anme', ruk't iywal, xoq'je' ruk't ch'ojb'al.
54002009	Jla' xoq'je' kwaj en, chir ixiqib' kikojo' kiq'u' chir qas taqal chke, chir kib'ant nimal ruk', xoq'je' utz uxa'ik kiwi' kib'ana', ruk't qan pwaq, xoq'je' ruk't b'aj chir kipoqnek chir ik'o pe mar, xoq'je' ruk't k'ul chir paqal rijil.
54002010	Xa'ne' kiweqa' kib' ruk' jn utzlaj chak, chpa' kumaj chke ixiqib' chir kijochom kib' chunimxik Qajwal Dios.
54002011	Ixiqib' xa' chkita' ruk' kixikin, xoq'je' ruk' nejel mejb'al ib'.
54002012	Mpa' kumajt chke ixiq'ib' kityojnek xoq'je' kumajt chke ixiqib' chir kitaqen pikiwi' kichijil, xa'ne' xa' kita' ruk' kixikin.
54002013	Mpa' re' Adán chir xwnaqerses nab'e, tere' xwnaqerses Eva.
54002014	Xoq'je' re't Adán chir sokex rimal tzel, xa'ne' re' Eva chir sokex rimal tzel xqaj chpam mak.
54002015	Pumul ixiqib' kisoltajna rimal alnem, chirwa kikije' chpam kojb'al xoq'je' chirwa kikije' chpam loq'b'al ib', xoq'je' chir wa kikije' chpam jn tyoxlaj k'aslemal ruk' mejb'al ib'.
54003001	Qatzij kimb'ij, chir naq kraj kok che ajk'amal kib'ej ajyuq' kech ajkojnel, utzlaj chak kurij.
54003002	Re'chi' chir sub'laj rajwixik chir jn ajsaqnel kech ajyuq'al ajkojnel k'ot kmolew tzij chirij, xa' jun rixiqil k'olek, ajq'ab'rel wnaqta; suk' uk'aslemal, k'o jek'b'al rib' putike'lam, xoq'je' kuya' kiwarb'al wnaq chir kipe naj luwar, xoq'je' kuraq tyojnem.
54003003	Xoq'je' ajq'ab'rel wnaqta, ajch'ojta, xa'ne' ch'u'l ranme' xoq'je' k'o nimlaj utzil pranme', ajriynelt chirij chpa'kux rech uwach lew.
54003004	Utz uq'atb'altzij pikiwi' naq chir ik'o prichoj, uyo'om rilk'wa'l pe q'ajb'al ib' ruk' nejel mejb'al ib'.
54003005	Pumul wa jnaq k'ot uq'atb'altzij pikiwi' naq ik'o prichoj, ¿kux ub'anik kowan chuchajxik jun ch'ob' che utilimit Qajwal Dios?
54003006	Xoq'je' k'ak' ajkojnelta, mpa' wene' kunimersaj rib' qaj jn nimlaj k'ax chirij chpa' jn nimlaj k'ax qaj chirij tzel.
54003007	Xoq'je' rajwixik chir utz uyolik uk'aslemal kb'an kimal wnaq chir ikojennaqta. Rechwa' chir qasest uq'ij, xoq'je' qaj tewa' chpam uklob' tzel.
54003008	Xoq'je' rajwixik chir Diáconos, k'o mejb'al kib', kyeb't (2) k'owa' kiyoloj, it ajtijel tzam, it aj riynel chirij pwaq chir k'axt kpewa'.
54003009	Rajwixik chir kikol jn rajwerem chir owtelek, rech kojb'al ruk' jn saqlaj anme'.
54003010	Rajwixik k'ut chir Diáconos kipajna nab'e wa utz kik'aslemal, tere' ke' ok che ajnimnel, chirwa k'ot kraqtaj chikij.
54003011	Xoq'je' rajwixik chir kixiqil Diáconos, k'o mejb'al kib', it aj juluw tzij, it ajq'ab'rel wnaq; suk' kikojb'al che nejel.
54003012	Xoq'je' Diáconos rajwixik chir xa' jun kixiqil, k'o kiq'atb'altzij pikiwi' kilk'wa'l xoq'je' pikiwi' naq chir ik'o chkichoj.
54003013	Mpa' naq chir kib'an jn utzlaj nimnik, sub'laj nim kiya'wa' pkijujnal, xoq'je' k'o jn nimlaj ukub'ul k'u'x kuk' rech kojb'al chirij Cristo Jesús.
54003014	Timoteo re' ri' kintz'ib'aj en chaw, tne' re' kwaj en chir kimb'e cha'nim awuk' rechwa' katb'e wula'.
54003015	Rechwa' chirwa ximb'oytejek, awet'am kux kab'an chikixo'l jun ch'ob' che utilimit Qajwal Dios, chir re'k'ut utilimit jn k'aslek Dios, ire' k'ut chir kitaqem xoq'je' kito' rij jn saqlaj tzij.
54003016	Qatzij chir sub'laj nim ub'anik jn rajwerem chir owtelek rech utzukxik jn k'aslemal chir qaj chwach Dios; "Re'k'ut Dios chir xa'lex chqaxo'l oj wnaq, xb'an suk' che uk'aslemal rimal Loq'laj Usantil Dios, xi'il kimal utaqo'n kaj, xoq'je' xya' ub'ixik ub'i' chikixo'l wnaq chir it Rilk'wa'l Israel, xo'kes rech kimal wnaq rech uwach lew, Re'chir xelb'ik chwach lew xk'ulux pkaj."
54004001	Loq'laj Santil pasaqil kch'awek kub'ij chir ptaq uk'isb'al q'ij ik'o jujun chir kiya' knaq kikojb'al, re' kita'na kech santil chir kib'ij jo'sb'al tzij, xoq'je' re' kita'na kityojnik tzeltaq santil.
54004002	Xoq'je' re' kita'na kityojnik wnaq chir kyeb' (2) kiplaj, xoq'je' xa' sokb'al tzij kib'ij, ni'j wnaqe' b'ajernaq kanme' ire'.
54004003	Ni'j wnaqe' kib'ij ire' chir utzt kb'an k'le'b'al, xoq'je' kiq'atuj utijik chir kux ub'onom knaq Qajwal Dios rechwa' ktij ruk' tyoxnem kimal ajkojnel chir ket'am jn saqlaj tzij.
54004004	Mpa' nejel chir kux xukaneysaj knaq Qajwal Dios utz, k'ot jnaq chir ktzaq pnaq jla', chirwa kb'an jn tyoxnem che Qajwal Dios re'chir ktijek.
54004005	Mpa' rimal uyoloj Qajwal Dios xoq'je' rimal jn ch'a'wem ruk' Qajwal Dios ktewchi'xek.
54004006	Timoteo, wa re' ri' kak'ut chikiwach qaxlal, at utzlaj ajchak rech Jesucristo, xoq'je' anajsam awib' ruk' yoloj rech kojb'al, ch'il ruk' jn utzlaj tyojnik chir at taran chirij.
54004007	Xoq'je' mata' kech ni'j cho'lelim wastaq yoloj, kech wnaq chir sachnaq kino'oj, re' kojo' achoq'ab' chuk'amik jn k'aslemal chir qaj chwach Qajwal Dios.
54004008	Xoq'je' jn xik'penem, xoq'je' jn anim ruk' qaqan, xa'qe'n kchakanwa' che qakuerp, pumul uk'amik jn k'aslemal chir qaj chwach Qajwal Dios che nejel kchakanwa', mpa' k'o jn jitenem rech k'aslemal chpam, k'aslemal rech chinime' xoq'je' k'aslemal rech q'ij chir ipetnaq chqawach.
54004009	Ni'j yoloje' suk'laj kojb'al re', rajwixik k'ut chir k'am kimal nejel wnaq.
54004010	Mpa' rimal ri' chir qoj chaknek xoq'je' qakoj qachoq'ab' mpa' qakub'am qak'u'x chirij jn k'aslek Dios, re'k'ut ajsolel kech nejel wnaq, pumul naq chir kikojnek sub'lajna kiraq solb'al kib'.
54004011	Re'k'ut ri' chilb'ej xoq'je' k'utu' chke ajkojnel.
54004012	Mat' k'o jnaq kat ritzlaj xa' rimal chir at k'alaj, xa'ne' rajwixik kaya' jn k'utumb'al ruk' ak'aslemal chikiwach ajkojnel, chirij ayoloj chir kab'ij, xoq'je' chirij ano'jb'al pak'aslemal, xoq'je' chirij loq'b'al k'u'x, xoq'je' chirij asantil, xoq'je' chirij akojb'al, xoq'je' chirij jn saqlaj ak'aslemal.
54004013	Xetaq kno'pnek, nik'ij pnaq uyoloj Qajwal Dios chke ajkojnel, ya' kichoq'ab', xoq'je' tyojij qaxlal.
54004014	Maya' knaq jn nimlaj sip chir k'o awuk', chir xqaxex chaw rimal Loq'laj Santil re'chir xkiya' kiq'ab' ajwab' pawi'.
54004015	Rajwixik k'ut chir kajach awib' xoq'je' katkojo'q chpam, rechwa' chir k'uten jn ak'iyse'b'al chirij kojb'al chikiwach kinejel ajkojnel.
54004016	Chajij awib' pawechwa', xoq'je' chajij awib' chirij tyojnem chir tijen kayo'o, maya' knaq ub'anik, mpa' wa jla' ka'no, kasol awib' at xoq'je' kisoltaj naq chir kita' atyojnem.
54005001	Wa k'o naq tata' chir kmaknek, mayaj ruk' k'anlaj tzij, xa'ne' ya' uchoq'ab', chpa' uya'ik uchoq'ab' aqaw ka'no, ruk'ut chke ni'jchik elb'om ya' kichoq'ab' chpa' uya'ik kichoq'ab' achaq' ka'no.
54005002	Xoq'je' ya' kichoq'ab' chuchu'ib', chpa' uya'ik uchoq'ab' achuch ka'no. Xoq'je' chke eltom ya' kichoq'ab', chpa' uya'ik kichoq'ab' awinab' ka'no, ruk' jn saqlaj chomb'al.
54005003	Nimb'la' ya'wa' malka'ntaq ixiqib', naq chir qatzij imalka'ntaq ixiqib'.
54005004	Pumul malka'ntaq ixiq'ib' chir ik'o k'al, ik'o lewa' kiykimam, kit'maj ni'j k'la'b'e' chir rajwixik nim kiya'wa' kichuch, xoq'je' nim kiya'wa' kiti't, xoq'je' rajwixik kit'maj uya'ik rijil uk'ixel chke kichuch kiqaw jn utzil chir xb'an chke re'chir xik'iysisek, mpa' re' ri' qaj chwach Qajwal Dios.
54005005	Pumul jnaq chir qatzij malka'n xaq xoq'je' chir xelknaq utikel, ukub'a'm uk'u'x chirij Qajwal Dios, xoq'je' umojom utz'onxik, xoq'je' umojom ub'anik loq'laj uch'awem, chaq'ab' che paq'ij.
54005006	Pumul naq malka'n xaq chir ujochom rib' chpam uriyb'al uwach lew, jn xaqe' k'asal ukuerp pumul kamnaq che santil.
54005007	Chilb'ej ri' chke ajkojnel rechwa' k'ot kik'amwa' chpam tzij.
54005008	Pumul wa k'o jnaq chir kuya't nejel chir kux rajwixik chke rixlal chirij tyo'jil, xoq'je' k'e rilawchijt naq chir ik'o prichoj, june' uxutum knaq kojb'al, xoq'je' nimna umak chwach jnaq chir kojonaqta.
54005009	Chiya'b'la' prajlal, xo'w malka'ntaq ixiqib' chir qatanaq chik oxk'al (60) kijanab', ni'j chir xa' jun kichijil kijenaq.
54005010	Wa k'utnek chir utzlaj taqchak ub'onom, wa utz uk'iysesik ral ub'onom; wa kuya' kiwarb'al wnaq chir kipe naj, xoq'je' wa uch'ojom kiqan ajkojnel, xoq'je' wa ub'onom toq'ob' chke qaxlal chir k'o rajwixik chke. Xoq'je' wa ub'onom nejel uwach che utzlajtaq chak.
54005011	Pumul maya' prajlal malka'ntaq ixiqib' chir ik'ak'alna mpa' wene' xpe kiriyb'al chirij tyo'jil kiya' knaq Cristo, kik'le' jmulchik.
54005012	Rimal k'ut ri' kiqaj xe' jn nimlaj k'ax, rimal chir xkixo'lq'apij jn nab'e kikojb'al.
54005013	Xoq'je' kit'maj uqasesik q'ij, xa' kib'in chi'taq jaj, pumul xo'wt kiqasaj qij, xa'ne' xoq'je' kib'an ajmolel tzij, xoq'je' xa' nejel kiminwa' kib', kib'ij yoloj chir kumajt kb'i'xek.
54005014	Rechi' kwaj en chir malka'n ixiqib' chir ik'ak'alna kik'lo'q jumulchik, kojo'q kal, kib'ana' kiq'atb'altzij pkichoj, mkiya' utem kajch'oj rechwa' kiyoq'ek.
54005015	Mpa' ik'o jujun chke malka'ntaq ixiqib' chir ik'ak'alna xkiya' knaq jn utzlaj k'aslemal re' utzna xkil tarjem chirij tzel.
54005016	Wa k'o naq chij ajkojnel, naq xaq lewa' chir ik'o rixlal chir imalka'n taq ixiqib' iyutzuqu' muya' eqa'n chikij jun ch'ob' che ajkojnel, rechwa' chir ajkojnel kib'an utzil chke naq chir qatzij imalka'ntaq ixiqib'.
54005017	Ajwab' kech ajkojnel chir utz kiq'atb'altzij ki'no, kumaj chke ire' chir nim kiya'wa', pumul sub'lajna nim kiya'wa' ni'j chir kiya' ub'ixik xoq'je' kityojen chirij uyoloj Qajwal Dios.
54005018	Mpa' tyox wuj kub'ij: "Makoj chim chichi' jn kyej chir kuyaq' trig," xoq'je', "jn ajchak kumaj che chir ktoj rijil."
54005019	Mak'uluj uq'ab'xik tzij chirij naq ajwab', k'uluj uq'ab'xik tzij pumul kuk' ikyeb' (2) ixub' (3) lewa' testig.
54005020	Naqpla' chir kiya't knaq ub'anik mak, kow kiyajik b'ana' chikiwach kinejel, rechwa' kina' kib' ni'jchik.
54005021	Kinya' jn taqnik chaw chwach Qajwal Dios xoq'je' chwach Cristo Jesús, xoq'je' chikiwach utaqo'n kaj chir icha'telek, rechwa' kakol ni'j chpa'kux, xa' janam kilik awixlal b'ana', xoq'je' utzta chir xa' jujun k'e aloq'oj.
54005022	Xa' maya' aq'ab' pa'nim puwi' jnaqaq, rechwa' at ta jun ruk' kimak ni'jchik, chajij awib' rech ktz'ilib' tewa' ak'aslemal.
54005023	Matij chik ja', tija' qe'naq vino rimal uya'b'il apam, xoq'je' rimal kiy uwach che aya'b'il.
54005024	K'o kimak jujun wnaq chir sub'laj q'aljenek xe'taq q'at tzij pikiwi'. Pumul k'o mak kech ni'jchik chir te' q'aljenek re'chir q'ato'omchik tzij pikiwi'.
54005025	Xa'k'ut jla', utzlajtaq chak sub'laj iq'alaj, k'o xoq'je' ni'jchik utzlaj taq chak chir iq'alajta, pumul kyelnelaq che saqil.
54006001	Kinejel ajkojnel chir ik'o xe' jn yuke rech jaqlel nimnik, nimb'la' kiya'wa' kijaw rechwa' chir k'amb'ext chpam wastzij ub'i' Qajwal Dios xoq'je' utyojnik.
54006002	Ruk'ut ajkojnel chir ijaqlel ajnimnel chir ikojennaq kajaw, makib'an ch'iti'n chke, xa' rimal chir ire' i'alxek chirij kojb'al, xa'ne' sub'laj utz kinimxik kib'ana', mpa' naq chir kinimaj ire' ikojennaq xoq'je' iqaxlal chir iloq'; re'k'ut ri' k'utu' xoq'je' chilb'ej.
54006003	Wa k'o jnaq kuk'ut jnchik tyojnem, chir janamta chpa' jn ch'ajch'ojlaj utyojnem Qajwal Jesucristo, xoq'je' janamta chpa' jn tyojnem chirij utzukxik chir kux qaj chwach Qajwal Dios,
54006004	june' nim kuya'wa' rib', k'ot ret'am, xa'ne' lawach kub'an puwi' k'elaj tzij, puwi' k'ut ri' kpe kontrenik, xoq'je' kpe ch'ojb'al xoq'je' kpe ub'ixik wastzij, xoq'je' kpe ub'anik tzeltaq chomb'al chikij ni'jchik,
54006005	xoq'je' kpe ch'ojb'altaq tzij chir k'istechik kech chijab' chir tz'il nejel kichomb'al, xoq'je' ket'amt uwach jn saqlaj tzij, chir kikoj rech Qajwal Dios xa' rech ch'akb'al pwaq; toso' awib' chke ire'.
54006006	Pumul re' nimlaj ch'okoj jn utzukxik chir kux qaj chwach Qajwal Dios, chir ichb'lam ruk' ki'kte'mal.
54006007	Mpa' k'ot qak'omomlaq re'chir xoj k'un chwach lew, xoq'je' qatzij chir k'ot qak'amb'ik re'chir qojkamek.
54006008	Xa'k'ut jla', wa k'o qatzuqb'e qib' xoq'je' wa k'o qaq'u', qoj ki'kitaqb'la'.
54006009	Pumul nik'ij chir kaj kayen sub'laj kimib'i'l kiqaj putaqchi'b'al tzel xoq'je' kiqaj chpam ukolob' tzel, xoq'je' kiqaj chpam sub'laj che tzeltaq riyb'al chir kub'an sub'laj k'ax che kik'aslemal, xoq'je' kusach kiwach.
54006010	Mpa' jn uloq'xik pwaq re' la' ra' nejel uwach che k'ax, ik'ok'ut jujun chir loq' xkil pwaq, xkiya' knaq kojb'al, xoq'je' xkinajsaj kik'aslemal che sub'laj q'oxom.
54006011	Pumul at Timoteo, chir at rajchak Qajwal Dios, wanij awib' che nik'ij, re' kojo' achoq'ab' kat tarjaq chirij jn suk'laj k'aslemal, xoq'je' kojo' achoq'ab' chub'anik chir kux qaj chwach Qajwal Dios, chirij kojb'al, xoq'je' kat tarjaq chirij jn loq'b'al k'u'x, chirij jn kuyb'ul k'u'x, chirij jn chuch'ujlaj anme'.
54006012	Rajwixik kach'ojaj jn utzlaj ch'oj rech kojb'al, chapa' jn k'aslemal rech chb'e q'ij chb'e saq, rimal k'ut ri' xatsik'ex rimal Qajwal Dios, re'k'ut jn kojb'al la' chir aq'aljansam chik ruk' ayoloj chikiwach sub'laj che wnaq.
54006013	Kinchilb'ej k'ut chaw Timoteo chwach Qajwal Dios, chir nejel uyo'om kik'aslemal, xoq'je' chwach Jesucristo chir xuq'aljansaj jn saqlaj tzij chwach Poncio Pilato,
54006014	chir rajwixik kakol jn taqnike' ruk't tz'il xoq'je' ruk't jn k'axlaj yaj, suk'te' k'utenna Qajwal Jesucristo.
54006015	Ko'pen k'utna uq'ijal chir q'aljenses rimal Qajwal Dios Jun chir te'wchi'm, xoq'je' Jun chir k'ot jnaq chik k'o puwi', jun Nimlaj Ajtaqnel kech Nimaqtaq Ajtaqnel, xoq'je' Tat kech Tata'ib'.
54006016	jun chir xo'w Re' k'ot kamikal chpam uk'aslemal, chir jaqal chpam jn saqil chir k'ot jnaq kowan che okem ruk', Re' k'ut chir k'ot naq wnaq ilew naq rech, xoq'je' k'ot naq wnaq kowan chirilik; che Re' k'ut jn unimal q'ij, xoq'je' che Re' jn loq'laj kownem, chb'e q'ij chb'e saq. B'antajaq b'la'.
54006017	Chilb'ej chke naq chir k'o kimib'i'l rech ni'j q'ije' chir mat' kinimersaj kib', xoq'je' mat' kikub'a kik'u'x chirij kimib'i'l, mpa' mib'i'l poq'ij k'olek, ruk'ut chwaq' qet'amta, xa'ne' kikub'a' kik'u'x chirij jn k'aslek Dios, Re' k'ut kuya' nejel chir kux kchakan chqe.
54006018	Xoq'je' b'i'j chke chir kib'ana' utzil, xoq'je' kib'ana' sub'laj che mib'i'l chirij utzlaj taq chak, mat' kik'upij chuya'ik xoq'je' mat' kik'upij chujachik.
54006019	Wa jla' ki'no, kitijen chumolik jn nimlaj mib'i'l rech ni'j q'ij chir kipe chqawach, xoq'je' kichapa' jn k'aslemal rech chb'e q'ij chb'e saq.
54006020	At Timoteo, kolo' chir kux chilb'em chaw, mab'ij wastaq tzij chirij chpa'kux chir k'ot kichakanwa', xoq'je' mab'an k'elaj tzij chirij jn etamb'al, chir xa' ub'ixik chir etamb'al.
54006021	Rimal k'ut ri' chir ik'o jujun xkiya' ub'ixik, rimal ri' chir xkiya' knaq jn b'ej rech kojb'al. Jn loq'laj ritzil ranme' Qajwal Dios kelknaq awuk'. B'antajaq b'la'.
55001001	En Pablo, Apóstol rech Cristo Jesús, chir encho'om rimal rajwerem Qajwal Dios chpa' jn jitenem rech k'aslemal chirij Cristo Jesús,
55001002	kintz'ib'aj chaw at Timoteo, enk'ijol chir loq' kwilo. Chaw at jn loq'laj ritzil ranme' ch'il jn k'axk'ab'al k'u'x, tne' kumajt chaw at, ch'il jn uxunem rech anme' rech Dios chir Qaqaw, xoq'je' rech Qajwal Jesucristo.
55001003	Kintyoxij che Qajwal Dios, re'k'ut Qajwal Dios chir kinnimaj chpa' unimxik xkib'an enchuch enqaw ruk' jn saqlaj anme', suk' kub'lek ketenna'taj chpam ench'awem chwach Qajwal Dios chaq'ab' che paq'ij.
55001004	Re'chir k'un uwa'l ab'aq'wach pink'u'x kwaj en kwul awach, rechwa' knaj wanme' che sub'laj ki'kte'mal.
55001005	Xoq'je' k'un pink'u'x akojb'al chir sub'laj qatzij, chir nab'e xjaqe' jn kojb'al la' ruk' awiti't Loida, xoq'je' ruk' achuch Eunice, sub'laj wet'am en, chir jn kojb'al la' k'o awuk' at xoq'je'.
55001006	Re'chi' chir kinchilb'ej chaw chir machupsaj jn urep q'a' rech jn nimlaj sip rech Qajwal Dios chir k'o awuk' chir xak'omo re'chir xinya' enq'ab' pawi'.
55001007	Mpa' Qajwal Dios xuya't chqe' oj jn santil rech nab'alib'. Xa'ne' re' xuya' jn santil rech loq'laj kownem chqe, xoq'je' jn usantil loq'b'alib', xoq'je' jn usantil jn jek'b'alib' pqechwa'.
55001008	Re'chi', chir mat'k'ix che ch'a'wem chirij Qajwal Jesucristo, xoq'je' mat'k'ix che ch'a'wem chuwij en, chir enk'o pche' rimal Cristo, xa'ne' chpa' jn loq'laj ukownem Qajwal Dios chir kuya' chaw, at jun ruk' jn q'oxom chir kpe rimal ub'ixik jn k'ak' yoloj rech Qajwal Jesucristo.
55001009	Re'k'ut Qajwal Dios xjusolo xoq'je' xoj usik'ij ruk' jn tyoxlaj sik'nem. Pumul rimalt qachak chir xoj usik'ij, xa'ne' xoj usik'ij rimal rajwerem Re', xoq'je' xoj usik'ij rimal jn loq'laj ritzil anme' chir xya' chqe chirij Cristo Jesús, jertaq tzij xe'taq kmajtajlaq uwach lew,
55001010	pumul chinime' xk'utek, rimal chir xk'uten Jesucristo ajsolel qech, Re'k'ut chir xresaj jn nimlaj uchoq'ab' kamikal, xoq'je' xresajlaq che saqil jn k'aslemal, jn k'aslemal chir k'istechik, rimal jn k'ak' yoloj rech Qajwal Jesucristo.
55001011	Rimal k'ut chir xno'kes che ajb'inel jn k'ak' yoloj, xoq'je' xno'kes che Apóstol, xoq'je' xno'kes che ajtyojnel kech wnaq chir it Rilk'wa'l Israel.
55001012	Rimal k'ut ub'ixik jn k'ak' yoloje' chir kintij ni'j q'oxmale', pumul kink'ixta, mpa' wet'am chir naq enkojennaq chirij, xoq'je' sub'laj wet'am chir Qajwal Dios sub'laj ukownem rech uchajxik suk'te' che jn q'ijla', chir kux uyo'om chwe.
55001013	At Timoteo, ruk' kojb'al xoq'je' ruk' jn loq'b'al k'u'x chirij Cristo Jesús, b'ana' ni'j utzlajtaq tyojnem chir xawet'maj wuk' en.
55001014	Ruk' loq'laj ukownem Loq'laj Santil chir jaqal quk', chajij jn utzlaj tyojnem chir xchilb'ex chaw.
55001015	Awet'am chir xinkixutuj knaq kinejel naq chir ik'o Asia. Rek'ut jujun chke ire' Figelo, ch'il Hermógenes.
55001016	Re'k'ut Qajwal Dios kuya' jn k'axk'ab'al uk'u'x, tne' kumajt chke, pikiwi' naq chir ik'o prichoj Onesíforo, mpa' k'iy rajlab'al xuya' enkowil xoq'je' xk'ixt chwilik, chir enximtel che ximb'al ch'ich'.
55001017	Xa'ne' re'chir xkije' Roma xel ch'u'j chintzukxik, suk'te' xnuraqna.
55001018	Yo'oqb'la' che Onesíforo rimal Qaqjaw chir kuraqna jn k'axk'ab'al uk'u'x Qajwal Dios, tne' kumajt che, rech kije' chunaqaj Qaqjaw che jn q'ijla'. Timoteo at awet'am chir Onesíforo sub'laj xjuto'o pe tilimit Éfeso.
55002001	At enk'ijol Timoteo, kojo' achoq'ab' chpam jn ritzil anme' chir xaraq ruk' Cristo Jesús.
55002002	Xoq'je' chir kux ato'om chir emb'i'm chaw chikiwach sub'laj che wnaq, re'k'ut la' chilb'ej chke ajkojnel chir suk' kikojb'al chirij Qajwal Jesucristo, xoq'je' kumaj chke kityojij ni'jchik.
55002003	Re'chi' chir at Timoteo, chi'ja'b'la' jn k'ax chpa' jn k'ax chir kinch'ij en, chpa' naq utzlaj ajxolta't rech Jesucristo.
55002004	K'ot naq ajxolta't kumin rib' chub'anik chir kux kib'an wnaq chir it ajxolta't, wa qatzij kub'ono chir kux kraj rajwal chir ktaqan puwi'.
55002005	Xoq'je' naq ajtzaqal anim, k'ot kuch'oko chirwa kukojt uchoq'ab' ruk' saqlaj tzij.
55002006	Xoq'je' jn ajb'anal tiko'n, nab'ena kchaknek, tere' kutij uwach utiko'n.
55002007	Katchomnaq chirij chir kux kimb'ij chaw, re'k'ut Qajwal Dios kuya' ano'jb'al che nejel.
55002008	Na'tjaq Jesucristo chaw, chir uxe'na'al knaq David, chir xk'astaj chikixo'l kamnaqib' jla' chpa' kub'ij jn k'ak' yoloj, chir yo'om chwe.
55002009	Rimal k'ut ub'ixik jn k'ak' yoloj chir kintij q'oxom, xoq'je' enximtel pche' kawulpa' en ajb'anal k'ax, pumul uyoloj Qajwal Dios ximtelt re'.
55002010	Rechi' chir kinch'ij nejel q'oxom xa' kimal naqpla' chir icha'tel rimal Qajwal Dios, rechwa' chir ire' xoq'je' kiraq jn solb'alib' chirij Cristo Jesús ruk' jn unimal q'ij chir k'istechik.
55002011	Saqlaj tzij kimb'ij chaw: "Mpa' wa qojkam ruk' Cristo, xoq'je' ruk' Re' qaraq k'aslemal.
55002012	Wa qatij k'ax, xoq'je' qoj taqenna ruk' Re' chpam jn nimlaj taqnik. Wa qab'ij chir qet'amt uwach, Re' xoq'je' kub'ijna chir Re' ret'amt qawach.
55002013	Wa oj suk't qakojb'al, Re' suk' ukojb'al; mpa' Re' kutzilijt uyoloj chirij."
55002014	Timoteo, maya' knaq una'texik ri' chke ajkojnel, xoq'je' chilb'ej chke chwach Qajwal Dios, chir mib'e ruk' k'elaj tzij puwi' ni'j tzij chir k'ot kichakanwa'; xa'ne' kuya' chpam jn tzaqel naq chir kitaw rech.
55002015	Kojo' achoq'ab' rechwa' kak'ut awib' chwach Qajwal Dios, chpa' naq ajchak chir k'ot kpewa' uk'ix mpa' utz roksik jn yoloj rech saqlaj tzij ku'no.
55002016	Pumul q'atuj awib' chub'ixik ni'j wastaq tzij, mpa' ni'j tzijla' xa' qoj kik'amb'ik chub'anik sub'laj mak.
55002017	Ni'j kityojnik ire' janam chpa' naq ya'b'il chir kulo'rib'. Ire'k'ut: Himeo ch'il Fileto.
55002018	Ire'k'ut chir xkiya' knaq jn saqlaj tzij, kib'ij ire' chir xq'aten k'astajb'al kech kamnaqib', xkiyoj kikojb'al jujun.
55002019	Pumul chpa' naq tz'aq' chir utz ukub'ixik b'onom, k'o jn retal chwach chir kub'ij: "Qajwal Dios ret'am kiwach naq irech Re'," xoq'je', "nejel naqpla' chir kuna'taj ub'i' Qajwal Dios utoso' rib' che nejel mak."
55002020	Pumul chpam jn nimlaj jaj, xo'wt k'o kolb'al chir b'onom ruk' q'an pwaq, xoq'je' xo'wt k'olek chir b'onom ruk' saq pwaq, xa'ne' xoq'je' k'o kolb'al chir b'onom ruk' che', xoq'je' b'onom ruk' lew, k'o kolb'al rech kolb'al chpa'kux chir ktijek, xoq'je' k'o kolb'al rech kolb'al tz'il.
55002021	Rechi' chir wa naq ajkojnel kuya' knaq ni'j tzeltaq chpa'kuxe', kub'anna chpa' kolb'al rech utzlaj chpa'kux, xoq'je' kub'anna tyox che uk'aslemal chir k'o kchakanwa' che rajaw, xoq'je' ujochom rib' chub'anik nejel utzlaj chak.
55002022	Wanij awib' che ni'j riyb'al kech elb'om, xa'ne' taqej jn suk'laj q'atb'altzij, xoq'je' taqej jn kojb'al, xoq'je' taqej jn Loq'b'al k'u'x ch'il jn uxunem rech anme', kuk' ni'j chir saq kanme' kina'taj ub'i' Qajwal Dios.
55002023	Pumul q'atuj awib' che ni'j taklajtaq tzij xoq'je' ni'j taklajtaq nojb'al, mpa' t'amt'elek chir xa' ch'oj kik'amlaq.
55002024	Rajwixik k'ut chir jn jaqlel ajnimnel rech Qajwal Dios, ajch'ojta, xa'ne' ch'uch'uj ranme' kuk' kinejel wnaq; kuraq tyojnem, xoq'je' ajch'ijel k'ax.
55002025	Xoq'je' ruk' nimlaj anme' kuya' kino'oj naq chir kik'amt tyojnem, pente'ne' kya' chke rimal Qajwal Dios chir kitzalq'amij kanme' rechwa' kit'maj uwach jn saqlaj tzij.
55002026	Xoq'je' rechwa' kik'astejek xoq'je' kitzqaptaj che ukolob' tzel, chir iximtel chub'anik chir kux kraj jn tzel.
55003001	Timoteo, xoq'je' rajwixik kawet'maj, chir che uk'isb'altaq q'ij, kipena q'ij chir sub'laj kiraq k'ax wnaq.
55003002	Mpa' kikije'na wnaq chir xo'w ire' qus kilkib', sub'laj kiriyij uwach mib'i'l, nim kiya'wa'kib', ajb'inel wastzij, kikojt rech kichuch kiqaw, k'ot utyoxil kichi', xoq'je' kib'anta chir kux qaj chwach Qajwal Dios.
55003003	Kot loq'b'al k'u'x kuk', k'ot kok kuk', i'aj juluw tzij, k'ot jek'b'al ib' kuk', ch'u'j kiwach, kitzlaj uwach utzil.
55003004	Kik'ij kich'il puq'ab' rajch'oj, kichomajt nab'e kux kib'ij, re' kinna chir kux kaj ire', re' kiloq'ojna jn uriyb'al uwach lew puk'exwach uriyxik uwach Qajwal Dios.
55003005	Ni'j wnaqe', rilik chir re' kib'ono chir kux qaj chwach Qajwal Dios, pumul ire' kib'ij chir k'ot kub'iyaj jn utzukxik chir kux rech Qajwal Dios, kuk' ni'j wnaqla' mamin awib'.
55003006	Mpa' ire' ni'j wnaqe' chir k'e ok ptaq jaj, kipatz'ij taq ixiq'ib' chir k'axt kipatz'xik, chir keqam sub'laj mak, xoq'je' chir icharem rimal k'iy uwach che tzeltaq riyb'al.
55003007	Kib'ij ire' chir suk' kub'lek tijen kit'maj, pumul ikowenaqt ire' che rit'mixik jn saqlaj tzij.
55003008	Jla' k'ut ki'no chpa' Janes ch'il Jambres chir xkik'le'laj uwach Moisés, jla' k'ut ni'j chja'b'e' kik'le'laj uwach saqlaj tzij, ichija'b' chir tz'il kichomb'al, xoq'je' k'o jo'sb'al chpam kikojb'al.
55003009	Pumul najt kyo'penwa', mpa' q'aljen kitakil chikiwach nejel wnaq, janam chpa' xkik'iwsaj Janes ch'il Jambres.
55003010	Pumul at, Timoteo, at re' ataqem jn tyojnik chir xinya' chaw, xoq'je' ataqem ennojb'al, xoq'je' ataqem kux entaqem ub'anik en, xoq'je' ataqem enkojb'al, xoq'je' ataqem jn loq'b'al k'u'x, chpa' loq'b'al k'u'x k'o wuk' en, xoq'je' ataqem jn kuyb'ul enk'u'x.
55003011	Xoq'je' ataqem chir kintzukxik rechwa' kya' mak chuwij, xoq'je' ataqem ni'j k'axlajtaq enq'axom, chir janam chpa' xinraq Antioquía, ch'il Iconio, xoq'je' Listra, che nejel entzukxik rechwa' kya' mak chwij, entijom uk'axil che nejel ri' xnutzqapsajt Qajwal Dios.
55003012	Qatzij chir kinejel naqpla' kitzukuj jn tyoxlaj k'aslemal chirij Cristo Jesús, kitzukuxna rech kb'an k'ax chke.
55003013	Pumul ni'j tzeltaq wnaq, xoq'je' ni'j jo'slajtaq wnaq suk' kub'lek kib'ej prij, kisokaj wnaq xoq'je' ire' kisokex kimal wnaq.
55003014	Pumul at, Timoteo, kojo' achoq'ab' xa' jun kat kojoqwa' chpam chir kux awet'mam xoq'je' chir qatzij xa' kub'a' ak'u'x chirij rimal chir awet'am naq ruk' xawet'majwa'.
55003015	Mpa' che at ch'iti'n xawet'majlaq tyox wuj, re'k'ut chir xuya' loq'laj ano'jb'al rech solb'alib' rimal akojb'al chirij Cristo Jesús.
55003016	Nejel tyox wuj, ruk' Qajwal Dios petnaqwa', xoq'je' sub'laj kchakan che tyojnem, xoq'je' kupaxij qanme', xoq'je' kusukb'a' kik'aslemal ajkojnel, xoq'je' kchakan che tyojnik chirij jn suk'laj q'atb'altzij.
55003017	Rechwa' chir nejel ajnimnel rech Qajwal Dios, itz'aq'at che nejel, rech ub'anik nejel utzlaj taq chak.
55004001	Timoteo chwach Qajwal Dios xoq'je' chwach Qajwal Jesucristo, chir kpena chpam jn nimlaj uq'atb'altzij xoq'je' kuq'atna tzij pikiwi' wnaq chir ik'aslek xoq'je' pikiwi' kamnaqib', kinchilb'ej chaw.
55004002	Ya'b'la' ub'ixik uyoloj Qajwal Dios, maya' knaq ub'anik, puq'ijal xoq'je' chir puq'ijalta, paxij anme', kow katyajnaq, xoq'je' ya' choq'ab' ruk' nejel kuyb'ul k'u'x, xoq'je' ruk' tyojnem.
55004003	Mpa' ko'penna jn q'ij chir wnaq kich'ij te'chik uta'ik jn utzlaj tyojnem. Xa'ne' kik'amb'ik rimal tzeltaq kiriyb'al, kitzukuj ajtyojnel, chir xo'w kik'ut chikiwach chir kux kaj ire' uta'ik.
55004004	Kaj te'chik ire' kiya' kixikin chuta'ik jn saqlaj tzij, re' kaj ire' kiya' kixikin chuta'ik tyojnem chir qatzijta.
55004005	Pumul at Timoteo, chajij awib' che nejel, chomajna nab'e chir kux ka'no, ch'ija' nejel k'ax, ya' ub'ixik jn k'ak' yoloj rech Qajwal Dios, b'ana' jn chak chir xchilb'ex chaw.
55004006	Mpa' en xa' qe'nchik kraj kinkamsesek, jn q'ij rech b'enem wech naqajchik k'owa' chwe.
55004007	Xb'antaj jn utzlaj ch'oj wumal, xoq'je' xk'is jn chak chir enmojomlaq, xa' jun k'owa' enkojb'al.
55004008	Rechi' chir koltelchik chwe en, jn corona rech jn suk'laj q'atb'altzij, re'k'ut chir kuya' Qajwal Dios chwe, chir ajq'atal tzij chir suk' uq'atb'altzij, che jn q'ij, xo'wt chwe en; xa'ne' xoq'je' chke kinejel chir kiloq'oj upetb'al.
55004009	Timoteo, katpetaq chwilik cha'nim.
55004010	Mpa' Demas xnuxutuj knaq xa' rimal uloq'xik uwach lew, je' xye Tesalónica, Crescente je' xye Galacia, Tito je xye Dalmacia.
55004011	Lucas xa' utikel k'o wuk', k'ama'laq Markos awuk' mpa' sub'laj kchakan chwe chpam jn chak chir enk'omom.
55004012	Tiquico, je xintaqb'ik pe tilimit Éfeso.
55004013	Re'chir katpetek kak'amlaq jn chikete chir xinya' knaq Tróas chirchoj Carpo, xoq'je' kak'amlaq nik'ij wuj, pumul suk' rajwixik kak'amlaq, re' ni'j b'otom wuj.
55004014	Alejandro chir ajch'ayel ch'ich' sub'laj k'iy uwach k'ax ub'onom chwe, Re' Qajwal Dios kya'w rijil uk'ixel che rimal nik'ij k'ax chir xub'an chwe.
55004015	Chajij awib' at xoq'je' che Alejandro, mpa' sub'laj xuk'le'laj uwach qayoloj.
55004016	Re'chir xinsik'ix nab'e rajlab'al paq'atb'altzij rechwa' kinto' wib', k'ot jnaq xje' wuk', xa'ne' kinejel xinkixutuj knaq, kwaj k'ut chir Qajwal Dios mat' kuya' mak chikij.
55004017	Pumul Qajwal Dios xikije' wuk', Re' xuya' sub'laj enchoq'ab', chir xinkownek xinya' ub'ixik jn k'ak' yoloj, xoq'je' kita'wa' kinejel wnaq chir it Rilk'wa'l Israel, xa' k'ut jla' xintz'qaptaj puchi' koj.
55004018	Re'k'ut Qajwal Dios chir knutzqapsaj tena che nejel tzeltaq chak, xoq'je' knukoloj rechwa' knok chpam nimlaj q'atb'altzij rech kaj, rech k'ut Re' jn unimal qij, chb'e q'ij chb'e saq. B'antajaq b'la'.
55004019	Ya'pnaq ritzil kiwach Prisca ch'il Aquila, xoq'je' kinejel chir ik'o prichoj Onesíforo.
55004020	Erasto je' xelknaq pe tilimit Corinto. Trófimo yab' xinya' knaq Mileto.
55004021	Kakuwijlaq Timoteo, xe'taq kmajtaj q'alaj. Kitaqb'ik ritzil awach Eubulo, ch'il Pudente, ch'il Lino, ch'il Claudia, ch'il kinejel qaxlal.
55004022	Re' Qajwal Jesucristo kije' ruk' asantil. Jn loq'laj ritzil ranme' Qajwal Dios kije' iwuk'. B'antajaq b'la'.
56001001	En Pablo, jaqlel ajnimnel rech Qajwal Dios, xoq'je' en Apóstol rech Jesucristo, en cho'om rimal Re', rechwa' chir naq icha'tel rimal Qajwal Dios kiraq jn kojb'al xoq'je' kit'maj jn saqlaj tzij chir kraqtaj chirij ub'anik nejel chir kux k'amar chwach Qajwal Dios.
56001002	Chirij jn ukub'ul k'u'x rech jn k'aslemal rech chb'e q'ij chb'e saq. Re'k'ut jn k'aslemal la' chir xijit knaq xe'taq ktiktaj uwach lew rimal Qajwal Dios chir kjo'senta.
56001003	Pumul chinime' suk' puq'ijal xuk'ut uyoloj chqawach, rimal ub'ixik jn k'ak' yoloj chir xchilb'ex chwe rimal taqnik rech Qajwal Dios chir ajsolel qech.
56001004	Kintz'ib'aj jn wuje' chaw at Tito, at chir qas at enk'ijol xoq'je' chir qaroqom qib' chpam, loq'laj ritzil anme' ch'il k'axk'ab'al k'u'x, tne' kumajt chaw, ch'il uxunem rech anme', chir uyo'om Qajwal Dios chir Qaqaw xoq'je' chir uyo'om Qajwal Jesucristo chir ajsolel qech.
56001005	Rimal ri' chir xtinya' knaq Creta, rechwa' chir kab'an ukiji'k kuxpla' chir maja' kb'an ub'anik, xoq'je' k'e akub'a' ajwab' chikixo'l ajkojnel ptaq tilimit chpa' taqnik xinya' chaw.
56001006	Sub'laj rajwixik chir naq ajwab' k'otnaq tzij kb'ix chirij, xoq'je' xa' jun rixiqil, xoq'je' kinejel rilk'wa'l ikojennaq, chir ik'ot rilk'wa'l chpam takil ch'il chpam jn k'axlaj tzq'aptejem.
56001007	Mpa' rajwixik chir jn ajk'amal kib'ej ajyuq' chirij kojnem che Cristo, k'ot q'ab'exwa' tzij chirij, mpa' re' kril uxlaj uchak Qajwal Dios; nimt kuya'wa'rib', xa't ruk' qe'n keywarwe', ajtzamtaj, ajch'ojta, re't kutzukuj pwaq chir petnaq ruk' ub'anik k'ax.
56001008	Xa'ne' kuya' kiwarb'al wnaq chir kipe che jnchik tilimit, utz kril utzil, saq uchomb'al, suk' uk'aslemal, tyox uk'aslemal, kujek' rib' putike'lam.
56001009	Ajk'olel rech jn suk'laj tyojnem jla' chpa' utyojxik b'onom, rechwa' chir kownek kuya' kichoq'ab' xoq'je' kyuch'ak ruk' jn utzlaj tyojnem naq chir kik'lelnek.
56001010	Mpa' ik'iy chir sub'laj itak ruk' kino'jb'al, xa' nejel kib'ij, kib'ij yoloj chir k'ot ub'ej, kisoknek, pumul ni'j chir jri' kib'ij re' ni'j chir kaj ire' kb'an circuncisión.
56001011	Rek'ut ni'jla' chir rajwixik ktz'apix kichi', mpa' ire' chir kisach kik'u'x nejel wnaq rech naq jaj, kik'ut k'utumb'al chir uxlajt k'utek, xa' rimal uriyxik pwaq chir petnaq ruk' ub'anik k'ax.
56001012	Xub'ij k'ut jn ojq'axel uyoloj Dios kech aj Creta, chir kiwnaqil ire': "Wnaq aj Creta suk' kub'lek ijo's, ijanam chpa' tzeltaq awaj, i'aj wi'il, xoq'je' isaq'or."
56001013	Ni'j yoloje' chir kyolek qatzij, rimal k'ut ri' chir kow chayija' rechwa' ku'tzer kikojb'al.
56001014	Xoq'je' mat' kikoj rech kayensamtaq yoloj kech wnaq aj Israel, xoq'je' mikikoj rech kitaqnik chijab' chir k'ot saqlaj tzij chpam.
56001015	Naq chir saq kichomb'al, saq nejel chikiwach ire', pumul naqpla' chir tz'il kichomb'al xoq'je' naq k'ot kikojb'al, nejel tz'il chikiwach ire'; mpa' tz'ilib'naq kichomb'al ch'il kanme'.
56001016	Kib'ij ire' chir ket'am uwach Qajwal Dios, pumul ruk' tzeltaq kichak kik'utu' chir ket'amt uwach Qajwal Dios, itak ruk' kino'jb'al, kikont chub'anik jn utzlaj chak.
56002001	Pumul at b'i'j chir kux xa' janam uwach ruk' jn utzlaj tyojnem.
56002002	Tyojij ri'jlajtaq tata'ib' chir, saqb'aq kichomb'al, nim iyo'oqwa' kimal ni'jchik, kichomajna nab'e kux kib'ij, itz'aq'at chpam kojb'al, xoq'je' itz'aq'at chpam loq'b'al k'u'x, xoq'je' itz'aq'at chpam kuyb'ul k'u'x.
56002003	Xoq'je' k'e atyojij chuchu'ib', kimatz kataq, mkijuluj tzij, mkib'an jaqlel ajnimnel rech utijik tzam, i'ajtyojnel chirij utzil.
56002004	Kik'utu' chikiwach k'ak'altaq ixiqib' uloq'xik kichijil, xoq'je' uloq'xik kilk'wa'l.
56002005	Xoq'je' kilna nab'e chi' kiya'wa' kiqan chi', saq kanme', kijachom kib' che kitajkil ptaq kichoj, utzlajtaq ixiq'ib', kiya' kib' ptaqik kuk' kichijil, rechwa' chir kb'ixt wastzij chirij uyoloj Qajwal Dios.
56002006	Xoq'je' ya' kichoq'ab' elb'om rechwa' chir kichomenna nab'e tere' kich'awek.
56002007	Ruk'ut at rajwixik chir che nejel kak'ut ruk' ak'aslemal jn utzlaj chak chikiwach, re'chir kat tyojnik b'ana' ruk' jn saqlaj anme' xoq'je' ruk't jo'sb'al,
56002008	xoq'je' b'i'j utzlaj yoloj chir k'ot k'amwa' tzij chawij, rechwa' k'ix naqpla' chir kuk'le'laj awoch, jla' k'otnaq k'axlaj yoloj kib'ij chiwij ix.
56002009	Ya' kichoq'ab' jaqlel ajnimnel rechwa' kiya' kib' ptaqik che nejel che kajaw, xoq'je' k'amraq chir kux ki'no, xoq'je' mik'le'lnek.
56002010	Mi'elq'enek, xa'ne' rajwixik kik'utu' chir suk' kikojb'al che nejel, rechwa' chir nim kiya'wa' jn utyojnik Dios chir ajsolel qech.
56002011	Mpa' xk'uten jn loq'laj ritzil ranme' Qajwal Dios rechwa' kyusol nejel wnaq chir kikojen chirij Re',
56002012	koj utyojij k'ut, rechwa' qaya' knaq nejel kuxpla' chir rext Qajwal Dios, xoq'je' qaya' knaq tzeltaq riyb'al rech uwach lew, qojk'oso'q che ni'j jnab'e', ruk' jn saqlaj chomb'al, xoq'je' ruk' jn suk'laj q'atb'altzij, xoq'je' qatzukuj ub'anik nejel chir kux qaj chwach Qajwal Dios.
56002013	Qayi'ej jn uk'ub'ulk'u'x, xoq'je' jn uk'utumb'al ruk' jn unimal q'ij rech Qajwal Dios xoq'je' ajto'l qech Jesucristo.
56002014	Re'k'ut Cristo chir xuya' rib' putike'lam pe kamikal xa' qamal oj rechwa' xojresaj che nejel mak, xoq'je' xuch'aj qak'aslemal chir oj utilimit Re', xoq'je' qab'an celosil chirij jn utzlaj chak.
56002015	Re' ri' tyojij chke ajkojnel, xoq'je' ya' kichoq'ab', xoq'je' kow katyajnaq ruk' nejel q'atb'altzij. Mat' k'o jnaqaq kuqasaj aq'ij.
56003001	Na'taj chke ajkojnel chir rajwixik kiya' kib' ptaqik chke chijab' chir k'o taqnik pe kiq'ab', xoq'je' kiya' kib' ptaqik chke q'atb'altzij, xoq'je' kib'onom chik kikiji'k chub'anik nejel utzlaj chak.
56003002	Xoq'je' mat' k'o jnaq kib'an tzij chirij, xoq'je' mich'ojen chikiwach, xa'ne' kik'utu' jn ch'uch'ujlaj anme', kik'utu' nejel uwach che unimal anme' kuk' nejel wnaq.
56003003	Mpa' oj jer xoq'je', oj tak ruk' qano'jb'al, qak'le'laj uwach Qajwal Dios, sachnaq qak'aslemal chpam qu'mal, oj jaqlel ajnimnel rech tzeltaq riyb'al, xoq'je' rech k'iy uwach che riyb'al, xoq'je' qab'an tzeltaq chomnik chikij ni'jchik xoq'je' qakontrij qib' chqawach, oj ritzlaltaq wnaq; qitzlaj qib' chqawach.
56003004	Pumul re'chir Qajwal Dios chir ajsolel qech, xuk'ut uq'osil ranme', xoq'je' xuk'ut loq'b'al uk'u'x chikiwach wnaq.
56003005	Xjusolo, xa't rimal naq utzlaj chak chir qab'onom, xa'ne' rimal uk'axk'ab'al uk'u'x, tne' oj kumajt chqe, xoq'je' rimal chir xuch'aj qak'aslemal, xoq'je' rimal chir xub'an k'ak' che qak'aslemal rimal Loq'laj Usantil,
56003006	re'k'ut Qajwal Dios chir xuya' nimlaj Loq'laj Santil pqawi' rimal Jesucristo chir ajsolel qech.
56003007	Rechwa' chir suk'chik qak'aslemal chwach Qajwal Dios rimal jn loq'laj ritzil anme', kojok che rajaw jn echb'al jla' chpa' jn ukub'ul k'u'x rech jn k'aslemal rech chb'e q'ij chb'e saq.
56003008	Jn yoloje', suk'laj kojb'al re', re'k'ut ni'j taqnike' kwaj en kakamluj ub'ixik, rechwa' chir naq ikojennaq chirij Qajwal Dios kichijij kib' chub'anik jn utzlaj chak; ni'j taqnike' utz, xoq'je' kchakan chqe oj qanejel.
56003009	Pumul ya'knaq ni'j k'elaj tzij chir k'ot utantab'al, xoq'je' ni'j k'elaj tzij chirij xe'na'al, xoq'je' ch'oj ch'il jn chapb'alib' chirij pixab' chir xutz'ib'aj Moisés, mpa' k'ot saqlaj tzij chpam xoq'je' k'ot kuya' knaq chqe.
56003010	Naq wnaq chir kujach kiwach ni'jchik, yaja' jumul che uka'mul wa kuta'ta wesajb'ik.
56003011	Q'alaj k'ut chir june', utikel kutzaq rib' chpam k'ax, xoq'je' kamna chpam umak.
56003012	Re'chir kintaqb'ik Artemas awuk', re' lewa' Tiquico, kakwijlaq kink'un ak'ulu' ptilimit Nicopolis, mpa' tla' xinchomaj uq'axexik q'alaj.
56003013	Zenas chir ajkirel pixab' rech uwach lew, ch'il Apolos ya' chke pa'nim chir kux kchakan chke rech kib'ej rechwa' chir kiq'axajt rajwixik.
56003014	Kit'majb'la' qaxlal ub'anik utzlajtaq chak, rechwa' chir pa'nim kito' naq qaxlal chir k'o rajwixik che, kiwachnaq chpa' naq che' chir kwachnek.
56003015	Kinejel chir ik'o wuk' wural, kitaqb'ik ritzil awach, xoq'je' ya' ritzil kiwach naq chir loq' qojkil chirij kojb'al. Re'k'ut jn loq'laj ritzil ranme' Qajwal Dios kije' iwuk' iwenejel. B'antajaq b'la'.
57001001	En Pablo, chir enk'o pche' rimal ub'ixik ub'i' Cristo Jesús, ch'il qaxlal Timoteo, kintz'i'b'aj jn wuje' chaw at loq'laj qaxlal Filemón, xoq'je' at ajto'l qech,
57001002	xoq'je' kintz'ib'aj jn wuje' che loq'laj qaxlal Apia, ch'il Arquipo chir qach'il ajchak, xoq'je' che jun ch'ob' che qaxlal chir kiraq kib' chawuchoj chunimxik Qajwal Dios:
57001003	Jn loq'laj ritzil anme' xoq'je' jn loq'laj uxunem rech anme' chiw, chir uyo'om Qajwal Dios ch'il Qajwal Jesucristo.
57001004	Suk' kub'lek kintyoxij che Qajwal Dios chawij at, xoq'je' ktinna'taj chpam ench'awem chwach Qajwal Dios.
57001005	Mpa' kinta' ub'ixik jn loq'b'al ak'u'x ch'il akojb'al chirij Qajwal Jesús, xoq'je' loq'b'al ak'u'x ch'il akojb'al chke kinejel ajkojnel.
57001006	Kinta' k'ut che Qajwal Dios rechwa' chir akojb'al chir ayo'om chke ni'jchik ajkojnel, sub'laj kownel che ritmixik nejel utzil chir k'o iwuk' rimal Cristo Jesús.
57001007	Mpa' sub'laj qojki'ktek xoq'je' xjorob' qanme' chirij loq'b'al ak'u'x, mpa' awumal at loq'laj qaxlal chir xkub'e' kanme' ajkojnel.
57001008	Rimal ri' tne' k'o uq'atb'altzij Cristo wuk' rechwa' kinya' jn taqnik chaw chir suk' rajwixik kb'anek.
57001009	Pumul ruk' loq'b'al k'u'x kinta' jn toq'ob' chaw, en Pablo, en nimaj wnaq chik, xoq'je' chinime' enk'o pche' rimal ub'ixik ub'i' Jesucristo.
57001010	Kinta' jn toq'ob' chaw chirij Onésimo chir enk'ijol chirij kojb'al, re'k'ut xkojnek re'chir xinya' utzij Qajwal Dios che chpa' entzab'telwa' wural pche'.
57001011	Re'k'ut chir nab'e knaq k'ot xtuto'wa', pumul chinime' kchakan chaw at xoq'je' kchakan chwe en.
57001012	Re'k'ut chir kintzilij b'ik awuk', k'uluj kawulpa' janam chpa' en, chir ruk' re' b'enaqwa' wanme'.
57001013	Kwaj tne' en chir kije' Onésimo wuk' rechwa' kub'an ak'exwach, knunimaj chpa' entzab'telwa' pche', rimal ub'ixik jn k'ak' yoloj rech Qajwal Jesucristo.
57001014	Pumul k'ot ximb'an en chemat' xawet'maj at, kwajt en ktinch'ik'mij chub'anik toq'ob' chwe, re' kwaj en chir pawanme' kpewa' ub'anik toq'ob' chwe.
57001015	Mpa' pente'ne' rimal ri' xutos rib' kyeb'xub' ik' Onesimo chaw, rechwa' chir chinime' kije' awuk' chb'e q'ij chb'e saq,
57001016	jla't chik chpa' jn jaqlel ajnimnel, xa'ne' nimchik ub'anik chwach jn jaqlel ajnimnel, mpa' re' loq'laj qaxlal chik, nim ub'antik chwe en; pumul chaw at sub'laj nimna ub'antejik xo'wta chir jaqlel aj nimnel awech, xoq'je' awixlal chik chirij Qajwal Jesucristo.
57001017	Wa en, en akojom che awich'il, k'ulujb'la' Onésimo, chpa' enk'ulxik en ka'no.
57001018	Wa k'o naq k'ax ub'onom chaw k'o lewa' uk'as awuk' toq'wichij chwe en.
57001019	En Pablo, kintz'ib'aj b'ik jn wuje' chaw ruk' enq'ab', chir en kintojow rech; pumul kwajt en kimb'ij chaw chir at, ak'asna ak'aslemal chwe.
57001020	Jla'k'ut at wixlal, kinta' jn toq'ob' chaw, wa k'onaq kinch'ak chawij pub'i' Qaqjaw; ya'b'la' uchoq'ab' wanme', pub'i' Cristo.
57001021	Kub'e' enk'u'x chawij, mpa' at kaya' awib' ptaqik, re'chi' xintz'ib'ajb'ik jn wuje' chaw, wet'am en chir xo'wt ka'no chir kux xinta' chaw.
57001022	Xoq'je' kimb'ij chaw chir b'ana'pnaq ub'anik enwarb'al, mpa' wiyi'em chir rimal ich'awem ruk' Qajwal Dios; re' kuya' chwe chir kimb'e iwuk'.
57001023	Kutaqb'ik ritzil awach Epafras, wich'il chir enk'o pche' rimal ub'i' Cristo Jesús.
57001024	Xoq'je' kitaqb'ik ritzil awach Markos ch'il Aristarco ch'il Demas ch'il Lucas chir i'ajto'l wech chub'ixik jn k'ak' yoloj.
57001025	Jn loq'laj ritzil ranme' Qajwal Jesucristo kelknaq ruk' isantil. B'antajaq b'la'.
58001001	Qajwal Dios, sub'laj rajlab'al xyuch'ab'ej qachuch qaqaw jertaq tzij xoq'je' k'iy uwach kich'ab'xik xu'no kimal ajq'axal uyoloj,
58001002	pumul ruk'ut che ni'j uk'isb'altaq q'ije' Qajwal Dios qoj uch'ab'ej rimal Uk'ijol, re'k'ut xub'an rajaw nejel echb'al Che, xoq'je' rimal Re', Qajwal Dios xub'an nejel uwach kaj lew;
58001003	re'k'ut Qajwal Jesucristo, kuk'ut jn unimal uq'ij Qajwal Dios, Re' k'ut kuk'utu chir kux ub'anik Qajwal Dios, Re' k'ut kuya' uk'u'x nejel chir k'olek ruk' uyoloj nimlaj ukownem, xuch'aj qanme' che nejel qamak xa' rimal Re' putike'lam, xoq'je' xkub'e' puse'b'al loq'laj ukub'ulb'al Qajwal Dios pkaj.
58001004	Qajwal Jesucristo nimna ub'anik chikiwach taqo'n rech kaj, mpa' Re' xrechb'e jn b'i' chir k'otchik k'owana chikiwach kib'i' utaqo'n kaj.
58001005	Mpa' Qajwal Dios ¿mijumul xub'ij chke utaqo'n kaj: At, At Enk'ijol poq'ij xtintiko? ¿Xoq'je' xub'ijt che naq utaqo'n kaj: En, knok che Aqaw, ruk'ut at, ktok che Enk'ijol?
58001006	Pumul chpam jnchik chqab' tyox wuj kub'ij, re'chir Qajwal Dios xutaqlaq jun che Uk'ijol kuk' wnaq rech uwach lew xub'ij: Iwenejel utaqo'n kaj chinimersaj uq'ij Enk'ijol.
58001007	Qajwal Dios xch'a'w chikij utaqo'n kaj, kub'ij: Chir re' kub'an chpa' kiq'i' chke taqo'n rech kaj, ruk'ut chke ajnimnel rech kub'an chpa' urep q'a' chke.
58001008	Pumul chirij Uk'ijol kub'ij: Jn loq'laj akub'ulb'al at nimlaj Dios rech chb'e q'ij chb'e saq; cetro rech chir xa' janam ub'anik nejel, jla' ucetro jn nimlaj aq'atb'altzij.
58001009	Sub'laj xaloq'oj jn suk'laj q'atb'altzij, Re' xawitzlaj uwach tzeltaq mak, rimal ri' Qajwal Dios chir aDios xujam aceite pawi', aceite rech ki'kte'mal chir xtunimersaj chikiwach awich'il.
58001010	Xoq'je' Qajwal Dios xub'ij chirij Uk'ijol: At, nimlaj Dios, re'chir xmajtajlaq xajaqb'a' uwach lew, xoq'je' kaj aq'ab' xb'anew rech.
58001011	Nejel ire' ksachna kiwach, pumul At, ksacht awoch, nejel ire' kiq'eleb'na chpa' naq t'zaq' q'ub'al,
58001012	xoq'je' kab'usu chpa' ub'usik naq t'zaq' k'ul, kajalo chpa' jnaq chir kujal uq'u', pumul At, katk'extajta, k'ist ak'aslemal.
58001013	Pumul, ¿Qajwal Dios mijumul xub'ij che jnaqaq chke utaqo'n kaj: Katkub'oq pinse'b'al, suk'te' k'e Enya'na awajch'oj xe' awuqan?
58001014	Mpa' ¿kinejel utaqo'n kaj isantil chir i'ajnimnel rech Qajwal Dios, chir itoqomlaq chikinimxik naq chir kik'am che echb'al jn solb'alib'?
58002001	Rechi' chir rajwixik chir ruk' rok'b'alil qojchomen chirij ni'j chpa'k'ux chir qato'om chir kux kub'ij Qajwal Dios, rechwa' qaya't knaq qakojb'al.
58002002	Mpa' wa uyoloj Qajwal Dios chir xkiya' ub'ixik utaqo'n kaj xel che qatzij, xoq'je' nejel mak ch'il nejel takil chir xb'anek, xya' rijil uk'ixel,
58002003	¿kux ub'anik chir qoj tz'aqptaj knaq oj che jn k'ajse'b'al wach, chirwa qalawchijt jn nimlaj solb'alib'? Re'k'ut Qajwal Jesús chir nab'e xuya' ub'ixik jn solb'alib'e', xkub'a'x k'ut ub'ixik kimal naq chir xitaw rech,
58002004	xoq'je' Qajwal Dios xuq'aljansaj chir kux kib'ij ire', ruk' nimaqtaq k'utumb'al xoq'je' ruk' mayjab'al xoq'je' ruk' k'iy uwach che uk'utumb'al ukownem Qajwal Dios xoq'je' ruk' Loq'laj Usantil chir uyo'om chqe chpa' rajwerem Re'.
58002005	Mpa' Qajwal Dios xuya't chixe' kiq'atb'altzij utaqo'n kaj jn k'ak' uwach lew chir petnaq chqawach chir qoj tijen che yoloj chirij chinime'.
58002006	Pumul chpam jnchik praj rech tyox wuj kub'ij: "¿Kux ub'anik jn chij chir kub'lek kna'taj chaw?, xoq'je' ¿kux ub'anik jn rilk'wa'l chij, chir kasaqij?
58002007	Xoq'je' chir xab'an qe'n ch'iti'n che, chikiwach utaqo'n kaj, xoq'je' xaya' ucorona rech unimal uq'ij xoq'je' xaya' che chir kmej ib' chwach xoq'je' xaya' puwi' jn chak chir ab'onom ruk' aq'ab',
58002008	nejel xaya' xe' raqan." Mpa' re'chir Qajwal Dios xuya' nejel xe' uq'atb'altzij, k'ot naq chpa'kux chemat' k'o chixe' uq'atb'altzij, pumul qe'oj maja'na qilo chir kya' nejel xe' uq'atb'altzij.
58002009	Pumul qilk'ut chir Jesús xe'ses qe'n che unimal uq'ij chikiwach utaqo'n kaj, pumul xb'an coronar che unimal q'ij xoq'je' che mejb'al ib', rimal jn uq'oxmal kamikal, rech chir xa' rimal ritzil ranme' Qajwal Dios, Jesús xuk'am kamikal rimal qanejel oj.
58002010	Mpa' kumaj che jun chir rech re' nejel chpa'kux, xoq'je' xa' rimal re' ik'o' nejel chpa'kux, chir re' kyuk'amb'ik sub'laj ilk'wa'lxel chpam jn unimal q'ij, kb'an suk' che kik'aslemal rimal uq'oxom jn rajaw jn solb'alib' kech ire'.
58002011	Mpa' Re' Jesús kyutos kik'aslemal ajkojnel, xoq'je' naq chir ktos kik'aslemal, kinejel ire' xa' jun kiqaw Re'k'ut Qajwal Dios, rimal k'ut ri' chir Jesús k'ixt re' chub'ixik rixlal chke,
58002012	xub'ij Jesús che Qajwal Dios: Kinya' ub'ixik Ab'i' chikixo'l wixlal, chikixo'l ajkojnel chuwij En, kimb'ixaj b'ixnik chaw At.
58002013	Xub'ij k'ut jumulchik: En, kinkub'a'na Enk'u'x chirij. Xub'ij xoq'je': Wral Enk'owa', En ch'il alk'wa'lxel chir xuya' Qajwal Dios chwe.
58002014	Rimal k'ut ri', chir chpa' alk'wa'lxel chir ityo'jil xoq'je' ikik', Re' xoq'je' xa' janam chpa' oj, rechwa' kusach uwach rimal ukamikal jun chir k'o nimlaj choq'ab' rech kamikal ruk', june', re' jn tzel.
58002015	Xoq'je' xyutzqapsaj kinejel naq chir xa' rimal uxib'alkib' che kamikal, nejel kik'aslemal k'o chpam jn jaqlel nimnek.
58002016	Mpa' qatzij chir Cristo re't xyusol utaqo'n kaj, xa'ne' xyusol uxe'na'al knaq Abraham.
58002017	Rimal k'ut ri' rajwixik chir Cristo xa' janam ub'anik che nejel chpa' rixlal, rech kub'an Re' jn ajwab' kech ajnimnel rech loq'laj jaj, chir xa' jun k'owa' ukojb'al xoq'je' chir k'axk'ab' uk'u'x chpa' kraj Qajwal Dios rechwa' kub'an jn tz'aqatlaj tojnem rech kimak kinejel wnaq rech uwach lew.
58002018	Mpa' xoq'je' Re' xutij k'ax, xoq'je' xtaqchi'x chub'anik mak rimal tzel, rechi' Re' kowan chkito'ik naq chir kitaqchi'x chub'anik mak rimal tzel.
58003001	Rechi', ix wixlal chir tostal ik'aslemal rimal Qajwal Dios, chir ix jun che jn sik'nem rech kaj, kixchomnaq chirij jn Apóstol xoq'je' ajwab' kech ajnimnel rech loq'laj jaj, re'k'ut Cristo Jesús.
58003002	Mpa' Jesús Re' ukolom ranme' che jun chir xkub'an rech, jla' xoq'je' Moisés Re' xukol ranme' che nejel richoj Qajwal Dios.
58003003	Qatzij k'ut chir Jesús kumajna che Re' jn nimlaj mejb'al ib' chwach Moisés, chpa' jnaq chir kub'an naq jaj, june' nimna mejb'al ib' che re' chwach jn jaj chir xu'no.
58003004	Mpa' jn jaj k'o jn ajb'anal rech, pumul Re' Qajwal Dios xub'an nejel chpa'kux.
58003005	Qatzij k'ut chir Moisés chpa' naq ajnimnel xukol ranme' che nejel rilk'wa'l Qajwal Dios, rech uq'aljensesik chir kux kub'ijna Qajwal Dios,
58003006	pumul Cristo chir alk'wa'lxel Re' xukol ranme' puwi' richoj Qajwal Dios, ojk'ut jn richoj Qajwal Dios, chirwa qaya't knaq jn ki'kte'mal chirij jn ukub'ulk'u'x chir k'o quk' suk'te' che uk'isb'al.
58003007	Rimal k'ut ri', chpa' kub'ij Loq'laj Usantil Qajwal Dios chir tz'ib'tal chpam tyox wuj: Wa kita' uch'ab'al poq'ij,
58003008	mikowersaj iwanme' chpa' xkib'an jertaq qachuch qaqaw re'chir xkik'le'laj utaqnik Qajwal Dios che jn q'ij rech pajb'al pe chiqi'j jib'.
58003009	Tla'k'ut xinkipajwa' ichuch iqaw, xoq'je' tla' xkilwa' Enchak che ka'wnaq (40) janab'.
58003010	Rimal k'ut ri' xub'an kyeb' (2) Enk'u'x chirij jn xe'na'al la' ximb'i'j k'ut: 'Ni'j wnaqe' sachnaq kanme', xoq'je' ket'mamt Emb'ej.'
58003011	Ximb'ank'ut jun juramento ximb'i'j: 'Ni'j wnaqe' kyok'tena chpam jn uxunem wech.'
58003012	Chiwula' k'ut wixlal mat' k'o jnaq chixo'l ix chir k'o mak pranme' xoq'je' k'ot ukojb'al chir kutos rib' che jn k'aslek Dios.
58003013	Xa'ne' chiyija' iwib' chiwach che nejeltaq q'ij, chpa' kb'ixek "poq'ij," rechwa' k'ot jnaq kowar ranme' rimal jn jo'sb'al rech mak.
58003014	Mpa' oj, k'o qech ruk' Cristo rechwa' chir suk'te' che uk'isb'al xa' jun qaya'wa' jn ukub'ul qak'u'x jla' chpa' xqamajlaq.
58003015	Rechi' chir kb'ixek: "Wa xita' uch'ab'al Qajwal Dios poq'ij mikowersaj iwanme', chpa' xkib'an qachuch qaqaw re'chir xkik'le'laj uwach Qajwal Dios."
58003016	¿Naqk'ut ni'j chir xkita' uch'ab'al Qajwal Dios xoq'je' xkik'le'laj uwach Qajwal Dios? ¿Ire't k'ut kinejel jnik'pla' chir xyel laq Egipto rimal Moisés?
58003017	Xoq'je' ¿naq chikij xpe uk'anal Qajwal Dios, che ka'wnaq (40) janab'? ¿Kuk' tuk'ut nik'ij chir ximaknek xoq'je' xikamek, ruk'ut kityo'jil xelknaq pch'qij jib'?
58003018	Xoq'je' ¿naq chke ni'j xub'ij saqlaj tzij chir kyo'kt chpam jn uxumb'al rech Qajwal Dios, xa'ne' chke ni'j chir xkiya't kib' ptaqek che Qajwal Dios?
58003019	Qilk'ut chir ire' xikowent che okem chpam jn uxumb'al rech Qajwal Dios rimal chir xikojent che Re'.
58004001	Rechi' tne' k'ona jn jitenem rech jn okem chpam jn uxumb'al rech Qajwal Dios, qachijij qib' mpa' wene' k'o jnaq chiw ix chir kowent churaqik.
58004002	Mpa' xoq'je' chqe oj xya' ub'ixik jn k'ak' yoloj janam chpa' xya' ub'ixik chke ire', pumul uyoloj Qajwal Dios chir xkito'o k'ot xchakanwa' chke ire', mpa' naq chir xkito'o k'ot kikojb'al chirij uyoloj Re'.
58004003	Pumul naq chir xojkojnek xojok chpam jn uxumb'ale'. Xa' k'ut jla' xub'ij: Rechi' chir ximb'an jurar chpam Enk'anal chir kyo'ktena chpam jn uxumb'al wech, tne' Qajwal Dios xuk'is knaq uchak re', re'chir xtiktajlaq uwach lew.
58004004	Mpa' tz'ib'tal knaq chpam jn chqab' rech tyox wuj chirij jn uwuq (7) q'ij: Xu'xun Qajwal Dios che nejel uchak che uwuq (7) q'ij.
58004005	Jmulchik kub'ij tyox wuj: Kyo'kt chpam jn uxumb'al wech.
58004006	Rechi', mpa' ik'ona jujun chir i'oknaqt chpam jn uxumb'al la' ruk'ut chke ni'j chir nab'e xya' ub'ixik chke xyokt chpam jn uxumb'al rimal chir ire' xkiya't kib' ptaqek.
58004007	Jumulchik Qajwal Dios xucha' jn q'ij, re'k'ut "poq'ij," kub'ij: Xq'aten k'ut sub'laj q'ij, xub'ij k'ut che uchi' David, chpa' b'im: "Wa xita' uch'ab'al poq'ij mib'an kow che iwanme'."
58004008	Mpa' wa Josué ch'at xuya' ki uxunem Rilk'wa'l Israel, kch'a'wtre' Qajwal Dios chirij jnchik q'ij rech uxumb'al.
58004009	Rechi' chir k'ona jn loq'laj uxumb'al kech utilimit Qajwal Dios.
58004010	Mpa' naq xok chpam jn uxumb'al rech Re' xoq'je' ku'xen che uchak, jla' chpa' Qajwal Dios xu'xnek re'chir xk'is uchak.
58004011	Rimal k'ut ri' qakojo'b'la' qachoq'ab' rech kojok chpam jn uxnemla', rechwa' chir k'ot jnaq qaj chpam jn k'axlaj k'amb'al nojb'al rech takil.
58004012	Mpa' uyoloj Qajwal Dios k'aslek xoq'je' sub'laj ukownem, sub'laj k'urenna chwach jn michit chir ka' praj rey, k'urnek xoq'je' kokek kub'an kyeb' (2) che qanme' ch'il qasantil, xoq'je' chpa' iweqtelwa' qab'aqil xoq'je' kowan chuq'atik tzij chirij qachomb'al xoq'je' chir kux k'o chpam qanme'.
58004013	K'otnaq chpa'kux chir kaneysam chemat' k'uten chwach Qajwal Dios, xa'ne' nejel ich'anlek xoq'je' iteb'el chwach b'aq'wach jun chir chwach Re' qajachna chir kux qab'onom.
58004014	Rechi', k'o k'ut jn nimlaj ajwab' kech ajnimnel rech loq'laj jaj qech oj chir xo'pen chwach Qajwal Dios suk'te' pkaj, Re'k'ut Jesús Uk'ijol Dios, rechi' rajwixik xa' jun qoj wab'aqwa' chpam jn kojb'al chir k'o quk'.
58004015	Mpa' jn Ajwab' kech Ajnimnel rech loq'laj jaj chir qech oj, Re' k'axk'ab' uk'u'x che qatuqa'ril mpa' xoq'je' Re' xtaqchi'x chub'anik mak rimal tzel, jla' chpa' oj chir qoj taqchi'x chub'anik mak, xo'w mpa' Re' xmakenta.
58004016	Rechi' chir qojqetaq b'la' ruk' jn loq'laj kub'ulb'al rech jn ritzil ranme' Qajwal Dios, ruk' jn ukub'ul k'u'x, rech qak'amwa' jn k'axk'ab'al uk'u'x, tne' kumajt chqe, xoq'je' qak'amwa' jn ritzil anme' rech kojuto'wa' re'chir k'o rajwixik chqe.
58005001	Mpa' kinejel ajwab' kech ajnimnel rech loq'laj jaj xa' cho'om chikixo'l chijab', xjaqb'a'xek rech kib'anwa' kik'exwach wnaq chwach Qajwal Dios xoq'je' rechwa' kijach kisip xoq'je' rech kiparij taq awaj chwach Qajwal Dios rimal mak,
58005002	rechwa' chir re' k'o kuyb'ul uk'u'x kuk' ni'j chir k'ot ket'am xoq'je' kuk' ni'j chir kisochom kib'ej mpa' re' xoq'je' sutennaq rij che tuqa'ril,
58005003	rimal k'ut utuqa'ril re' mpa' xa' wnaq nab'e kujit chwach Qajwal Dios rech sachb'al umak re' xoq'je' rech sachb'al kimak wnaq.
58005004	K'ot k'ut jnaq xa' che jla' kuk'am jn chak rech mejb'al ib', xa'ne' jnaq chir sik'im rimal Qajwal Dios chpa' Aarón.
58005005	Jla' xoq'je' Cristo, Re' xuya't unimal uq'ij putike'lam chir kukoj rib' che ajwab' kech ajnimnel rech loq'laj jaj, xa'ne' Re' Qajwal Dios xub'ij che: At, At Nk'ijol, En xtintik poq'ij.
58005006	Jla' xoq'je' kub'ij chpam jnchik praj rech tyox wuj: At, At ajnimnel rech loq'laj jaj, rech chb'e q'ij chb'e saq jla' chpa' ub'anik Melquisedec.
58005007	Ruk'ut Cristo re'chir k'olaq putyo'jil xuta' toq'ob' ruk' ka'melal, ruk' sik'nem ch'il q'ej che Qajwal Dios, chir xo'w Re' kowan chusolik che jn kamikal, xta'taj uyoloj rimal Qajwal Dios rimal chir Re' uyo'om rib' ptaqek.
58005008	Cristo tne' Uk'ijol Qajwal Dios, rimal jn k'axk'olil xrit'maj uya'ik rib' ptaqek;
58005009	re'chir xtzaq'at puk'aslemal nejel chir kux kraj Qajwal Dios, xub'an jn solnem che kamikal chir k'istechik kech nejel naq chir kikojnek;
58005010	xjaqb'a'x k'ut rimal Qajwal Dios chpa' jn ajwab' kech ajnimnel rech loq'laj jaj jla' chpa' ub'anik Melquisedec.
58005011	Chirij ri' k'ona sub'laj yoloj, chir k'ax ukirik uwach, xa' rimal chir ix kib'anta chir kux kito'o.
58005012	Mpa' qatzij chir sub'laj janab'chik q'atannaq, kumojo cha't ix chik ajtyojnel pumul k'ona rajwixik chiw chir jnaqaq kuk'utna chiwach nab'etaq saqlaj tzij rech uyoloj Qajwal Dios, ix k'ona rajwixik chiw utijik tu' chwach utijik kowlaj tib'lil.
58005013	Mpa' nejel wnaq chir kutijna tu' maja' ret'am uch'ob'ik jn yoloj rech jn suk'laj q'atb'altzij rech Qajwal Dios, mpa' june' janam chpa' naq k'al,
58005014	pumul jn kowlaj tib'lil kech naq chir irijab' chik, kech ni'j chir ket'amchik uq'atik tzij, mpa' ket'am chik ucha'ik uwach naq che utz, naq che utzta.
58006001	Xa' k'ut jla', qaya' knaq ni'j nab'etaq tyojnem chirij uyoloj Cristo, rech qataqej jn k'iyse'b'al rech ktz'aq'at qachomb'al. Mix tyojen jumulchik chirij ni'j rajwixiktaq tyojnem chpa', jn utzalq'amixik anme' chirij uya'ik knaq ni'j chak chir k'oj uk'amb'ik pe kamikal, xoq'je' chirij jn kojb'al che Qajwal Dios,
58006002	ch'il tyojnik puwi' qasnik ja', ch'il jn uya'ik qaq'ab' pikiwi' ajkojnel ch'il puwi' jn k'astajb'al kech kamnaqib' ch'il puwi' jn q'ataj tzij rech uk'isb'al q'ij.
58006003	Rek'ut ri' qa'no wa jla' k'amar chwach Qajwal Dios.
58006004	Mpa' kumajt chke naq chir xa' jumul xkik'am jn saqil, xoq'je' utz xkina' jn loq'laj sip rech Qajwal Dios, xoq'je' ijun xkichb'ej Loqlaj Usantil Qajwal Dios,
58006005	xoq'je' utz xkina' jn utzlaj uyoloj Qajwal Dios xoq'je' utz xkina' jn nimlaj ukownem jn k'aslemal chir petnaq chqawach,
58006006	wa xitzaq jumulchik che kikojb'al, kb'an k'ak' chke jumulchik rech kitzalq'amij kanme', kirip k'ut jumulchik chwach cruz Uk'ijol Qajwal Dios, xoq'je' kiya' payoq'b'al tzij.
58006007	Mpa' naq jib' chir kub'eq' ja' rech jab' chir k'iy rajlab'al qaj puwi', kuya' k'ut utzlajtaq chaj chke naq chir kichakij uwach, jn jib'e' Qajwal Dios kuya' uq'ab' puwi',
58006008	pumul naq jib' chir k'ix uwach xoq'je' k'o tzel chaj chwach, xa' qe'nchik kraj kya' mixq'ab' puwi', k'isb'enik kparex paq'a'.
58006009	Ix loq'laj taq qaxlal, tne' jri' qoj ch'awek, qe'oj sub'laj qet'am chir ix, iwiyi'em kux qas uq'osil rech jn solb'alib'.
58006010	Mpa' Qajwal Dios suk' uq'atb'altzij, ksacht che Re' jn ichak chir ib'onom xoq'je' jn loq'b'al k'u'x chir ik'utum che ub'i' Re', xinimaj k'ut tyox ajkojnel, xoq'je' tijenna kinimaj chinime'.
58006011	Pumul uriyb'al qanme' oj chir ix ptaq ijujnal kitaqej ub'anik jn nimnek ruk' nejel iwanme' suk'te' ktz'aqatna jn qatzijlaj ukub'ul ik'u'x,
58006012	rech kib'antewa' saq'or xa'ne' chib'ana' chpa' kib'an ni'j chir rimal kikojb'al xoq'je' rimal jn kuyb'ul kik'u'x kecheb'ej jn jitenem rech Qajwal Dios.
58006013	Mpa' re'chir Qajwal Dios xub'an jn jitenem che Abraham, mpa' kumaj tuk'ut kub'an juramento chirij jnaq chik chir nimna chwach Re', Qajwal Dios chirij Re' putike'lam xub'anwa' jurar,
58006014	xub'ij Qajwal Dios che Abraham: Qatzij chir sub'laj kinya'na Enq'ab' pawi' xoq'je' sub'laj kimpoq'sajna uwach axe'na'al.
58006015	Ruk'ut Abraham xriyi'ej ruk' kuyb'ul k'u'x, xuk'am k'ut jn jitenem.
58006016	Mpa' qatzij chir wnaq re'chir kib'an jurar kik'am pnaq ub'i' jnaq chir nimna ub'anik chikiwach ire', re'k'ut jn juramento chir kukub'a' ub'ixik chir kux b'im, chri' k'ut k'iswa' nejel k'elaj tzij.
58006017	Rechi' chir Qajwal Dios xoq'je' xub'an jn juramento rechwa' kuk'ut chikiwach naqpla' chir kechb'ejna jn jitenem, chir Re' kuk'ext jn jitenem chir xub'an che Abraham.
58006018	Rechi' k'o quk' oj, jn jitenem ch'il jn juramento rech Qajwal Dios, ni'j kyeb' (2) kik'extajtaj, chirij k'ut ri' Qajwal Dios loq't ksoknek, xoq'je' kuya' qachoq'ab', re'chir qaya' knaq nejel, rechwa' qachap qib' che jn ukub'ul k'u'x chir Qajwal Dios xuya' chqawach.
58006019	Jn ukub'ul k'uxe' xa' janam chpa' jn ch'ich' chir sub'laj al chir kb'ix ancla che' chir kchike' chpam mar chir kow kuyuqej ch'ich' chir kib'in puwi' ja', jn ukub'ul k'uxla' re'k'ut qa ancla oj chir uyuqem qanme' xoq'je' oknaq suk'te' chirij jn nimlaj k'ul chpam loq'laj jaj chir k'o pkaj,
58006020	chpa' xokwa' Jesús xa' qamal oj, chir xna'b'aj chqawach chub'anik ukiji'k qab'ej, xb'an jn ajwab' kech ajnimnel rech loq'laj jaj che, rech chb'e q'ij chb'e saq chpa' ub'anik Melquisedec.
58007001	Melquisedec re' nimlaj ajtaqnel rech Salem, xoq'je' ajnimnel rech loq'laj jaj, rech nimlaj Dios, chir xelb'ik chuk'ulik Abraham re'chir xtzalajlaq pe ch'oj che kich'akik nimaqtaq ajtaqnel, ruk'ut Melquisedec xuya' uq'ab' puwi' Abraham.
58007002	Ruk'ut Abraham xujach ulajujil (10) puq'ab' Melquisedec rech nejel chpa'kux chir xuch'aklaq pe ch'oj. Jn b'i' Melquisedec nab'e kukiro "nimlaj ajtaqnel rech suk'laj q'atb'altzij," xoq'je' "nimlaj ajtaqnel rech tilimit Salem," re'k'ut ri' "nimlaj ajtaqnel rech jn uxunem rech anme'."
58007003	Melquisedec k'ot uqaw xoq'je' k'ot uchuch xoq'je' k'ot uxe'na'al, k'ot majb'al rech uq'ijal xoq'je' k'ot k'isb'al uk'aslemal, xa'ne' janam xb'an che chpa' Uk'ijol Qajwal Dios, re' ajnimnel rech loq'laj jaj rech chb'e q'ij chb'e saq.
58007004	Kixchomnaq chirij june' chir sub'laj nim uq'ij, chir re' jun Abraham chir qaqaw jertaq tzij, xuya' ulajujil (10) re' chirij nejel chpa'kux chir xuraqlaq pe ch'oj.
58007005	Utaqnik Qajwal Dios kub'ij chir ajnimnel rech loq'laj jaj uxe'na'al knaq Leví, yo'om chke ire' chir kik'am lajujil (10) puwi' tilimit che nejel, tne' nik'ije' ire' ikixlal xoq'je' i'uxe'na'al knaq Abraham.
58007006	Pumul Melquisedec, chir uxe'na'alt Leví, xuk'am ulajujil (10) Abraham xoq'je' xuya' uq'ab' puwi' Abraham chir b'onom knaq jitenem che rimal Qajwal Dios.
58007007	K'ot k'ut k'elaj tzij chirij, jun chir nim ub'anik xutewchi'j jun chir ch'iti'n ub'anik.
58007008	Qatzij chir chinime' naq chir kik'am lajujil (10) xa' ichijab' chir xa' irech kamikal, pumul tyox wuj kch'a'w chirij chir Abraham chir xuya' ulajujil (10) che Melquisedec, jun chir k'asalna.
58007009	Kumojo qab'ij chir, Leví jun chir kuk'am ulajujil (10) chinime' pikiwi' tilimit, re' xtoj knaq ulajujil (10) rimal Abraham.
58007010	Mpa' Leví k'onelaq putyo'jil Abraham chir uqaw jertaq tzij re'chir Melquisedec xuk'ul Abraham.
58007011	Jn nimnek chpam loq'laj jaj aj levítico cha't kraqtaj jn suk'laj k'aslemal chirij, mpa' xe' re' xya'wa' pixab' rech Qajwal Dios chke Rilk'wa'l Israel, ¿rajwixiktre' kaneyses junchik ajnimnel rech loq'laj jaj chpa' ub'antejik Melquisedec chir jla't ub'anik chpa' Aarón?
58007012	Mpa' wa k'exta ajnimnel rech loq'laj jaj rajwixik k'exta pixab' xoq'je'.
58007013	Mpa' chirij Jesús jri' kb'ixek, Re' che junchik ch'ob' ktanwa', jn ch'ob' la' k'ot jnaq chke ire' xnimen chu' altar rech loqlaj jaj jertaq tzij.
58007014	Mpa' sub'laj q'alaj chir Qajwal Jesús je' xpe ruk' jn ch'ob' rech Judá, k'ot k'ut xub'ij knaq Moisés chirij jn nimnik rech loq'laj jaj.
58007015	Xoq'je' sub'laj q'aljenna chirwa kwa'laj naq ajnimnel rech loq'laj jaj chir janam chpa' Melquisedec,
58007016	chir xjaqb'a'xta chpa' kub'ij pixab' chirij xe'na'al xa'ne' rimal jn loq'laj ukownem jn k'aslemal chir rech chb'e q'ij chb'e saq.
58007017	Mpa' Qajwal Dios xch'a'w chirij Jesús chpam tyox wuj, xub'ij: At, At, ajnimnel pwichoj rech chb'e q'ij chb'e saq chpa' ub'anik Melquisedec.
58007018	Mpa ksach k'ut uwach jn nab'e taqnik rimal utuqa'ril xoq'je' rimal chir k'otchik kb'antaj rimal.
58007019	Mpa' jn pixab' chir xutz'ib'aj Moisés nab'e k'ot xkowan chusuk'b'axik, pumul puk'exwach re' xoklaq jn utzlaj ukub'ul k'u'x, rimal k'ut Re' qojqet ruk' Qajwal Dios.
58007020	Qajwal Dios xujaqb'a' ub'ixik ruk' juramento, mpa' ni'jchik ploq'laj jaj xkik'am jn uk'amik b'ej ruk't juramento,
58007021	pumul chirij Qajwal Jesús, Qajwal Dios xub'an jurar, mpa' tyox wuj kub'ij: Qajwal Dios xub'an jurar, Re' kutzalq'amijt ranme' chirij chir kux xub'ij: "At, At ajnimnel pwichoj rech chb'e q'ij chb'e saq."
58007022	Rimal jn juramento, Jesús xuya' jn chapb'al q'ab' rech jn pacto, chir utzna chwach jun nab'e.
58007023	Ruk'ut ni'jchik ajnimnel rech loq'laj jaj ire' sub'laj ik'iy, mpa' rimal kamikal chir kresaj kik'aslemal kikon techik kib'an ajk'amal b'ej rech unimxik Qajwal Dios,
58007024	pumul mpa' Jesús uk'aslemal Re' rech chb'e q'ij chb'e saq, rechi' jn nimnik chpam loq'laj jaj chir xya' che rech chb'e q'ij chb'e saq.
58007025	Rechi' chir Re' k'asal chb'e q'ij chb'e saq rechwa' kch'a'w pikiwi' ire' xoq'je' kowan chkisolik chb'e q'ij chb'e saq naq chir rimal Re' kiqet ruk' Qajwal Dios.
58007026	Mpa' jla' kumaj chqe oj jn ajwab' kech ajnimnel rech loq'laj jaj: Tyox, k'ot umak, k'ot tz'il chirij, utosom rib' chke ajmakib', chir nimna b'onom che chwach kaj,
58007027	Jesús k'ot rajwixik che Re' nejeltaq q'ij chpa' ni'jchik ajwab' kech ajnimnel rech loq'laj jaj, chir nab'e kiparij awaj chwach Qajwal Dios rimal kimak ire', tere' kiparij awaj rimal kimak wnaq, mpa' Jesús xa' jumul ub'anik xu'no rech chb'e q'ij chb'e saq, mpa' Re' xujit uk'aslemal putike'lam rech tojb'al qamak.
58007028	Mpa' pixab' chir xutz'ib'aj Moisés xyukoj che ajwab' kech ajnimnel rech loq'laj jaj chijab' chir tuqa'r kanme'. Pumul rimal jn juramento rech Qajwal Dios chir xtarajlaq chirij pixab', Jesús chir Uk'ijol xb'an tzaq'at che uk'aslemal chb'e q'ij chb'e saq.
58008001	Xa' k'ut jla', re'k'ut ri' qas rajwixik chir qoj tijen chub'ixik chinime', chir k'o jn ajwab' kech ajnimnel rech loq'laj jaj, qech oj, re'k'ut chir xkub'e' puse'b'al loq'laj kub'ulb'al rech unimal uq'ij Qajwal Dios pkaj,
58008002	Re'k'ut june' chir knimen chpam jn loq'laj luwar rech jn loq'laj wokom jaj, xoq'je' knimen chpam qas richoj Qajwal Dios, chir Re' Dios b'anawnaq rech, naq chijt b'anawnaq rech.
58008003	Mpa' nejel ajwab' kech ajnimnel rech loq'laj jaj xjaqb'a'xek rech kujach che Qajwal Dios sipnek xoq'je' kuparij awaj chwach Qajwal Dios, rechi' rajwixik jn k'ak' ajk'amal b'ej chir Jesucristo, k'o, k'o ruk' rech kujitwa' che Qajwal Dios.
58008004	Rechi' cha't Cristo k'o wural chwach lew kuk'amb'alo Re' jn eqle'n che ajnimnel rech loq'laj jaj, mpa' wural ik'ochik ajnimnel rech loq'laj jaj chir kijit sip che Qajwal Dios chpa' kub'ij pixab'.
58008005	Ire' k'ut ni'je' kinimen chpam jn loq'laj luwar chir xa' esb'al uwach xoq'je' xa' umuj chir kux k'o pkaj, jla' chpa' xb'i'x che Moisés rimal Qajwal Dios, re'chir xa' qe'nchik kraj kub'an jn wokom jaj rech Qajwal Dios. Wla' chi'ntere chir jla' kab'an che chpa' jn uwachb'al chir xk'ut chawach chu' jib'.
58008006	Pumul chinime' Jesús xuk'am jn chak chir sub'laj utzna chikiwach ni'jchik ajnimnel rech loq'laj jaj, mpa' Re' aj ok'sel tzij rech jn k'ak' pacto chir tiktel puwi' utzlajtaq jitenem.
58008007	Mpa' mat' k'ona jech' chpam jn nab'e pacto chir xb'anek, rajwixiktre' kb'an jn ukab' (2) pacto.
58008008	Mpa' Qajwal Dios kow xyuyaj Rilk'wa'l Israel, xub'ij: chiwula'much chir petnaq jn q'ij chir kinjaqb'a'na jn k'ak' pacto ruk' richoj Israel xoq'je' ruk' richoj Judá.
58008009	Mpa' janamta chpa' jn pacto chir ximb'an kuk' ichuch iqaw, chpam jn q'ij re'chir xinchap chkiq'ab' xiwesajlaq pujuyb'al Egipto, mpa' ire' xijeqe't chpam jn pacto wech En, ruk'ut En, xe' enya' knaq, xcha' Qajwal Dios.
58008010	Rechi' chir re' ri' jn pacto chir kimb'anna ruk' Israel xo'w q'atan ni'j q'ijla', xcha' Qajwal Dios, kinya'na Enpixab' pikiwi' ire' xoq'je' kintz'ib'ajna pe kanme', En, knokna che kiDios, ruk'ut ire' kyok'na che Entilimit.
58008011	Xoq'je' k'ot jnaq kuk'ut chwach rijil utzaq'at, k'ot jnaq kuk'ut chwach rixlal, kub'ij k'ut che: "Wit'maj uwach Qajwal Dios," mpa' kinejel ket'majna Enwach, kmajtaj b'ik ruk' naq ch'iti'n k'al suk'te' ruk' naq nimaj wnaq.
58008012	Mpa' En kinsach tzeltaq kimak xoq'je' k'un te'chik kimak pink'u'x.
58008013	Rechi', re'chir Qajwal Dios kch'a'w chirij jn "k'ak' pacto," Re' xresaj uchoq'ab' jn jer pacto, kuxpla' chir kokes che q'el kchakan te'chik xa' qe'nchik kraj ksach uwach.
58009001	Rechi' chir chpam jn nab'e pacto k'o taqnik rech unimersesik uq'ij Qajwal Dios, xoq'je' k'o jn wokom loq'laj jaj rech Qajwal Dios chir xa' rech uwach lew.
58009002	Mpa' jn wokom jaj rech Dios chir xb'an nab'e chpam jn nab'e tanaj chir kb'ix loq'laj luwar che, k'o k'ut tla' jn candelero, jn mexe ruk' kixlinwaj chir cho'om rimal Qajwal Dios.
58009003	Chirij k'ut jn uk'ab' (2) jn nimlaj k'ul k'owa' jn praj rech Loq'laj wokom jaj chir kb'ix qas loq'laj luwar che.
58009004	K'o tla' xoq'je' jn altar chir b'onom ruk' q'an pwaq rech kparexwa' pom, xoq'je' k'o tla' jn kaxe rech pacto chir nejel rij kojom q'an pwaq che, chpam k'ut re' k'o jn kolb'al chir b'onom ruk' qan pwaq chir k'o maná chpam, xoq'je' k'o uvara Aarón chir xtuxnek xoq'je' ik'o tla' tz'alam b'aj rech pacto.
58009005	Puwi' jn kaxe' ik'o uwachb'al kyeb' (2) utaqo'n kaj rech unimal q'ij chir querubines kib'i' chir kitz'apij ruk' umujal kixik' jn luwar chpa' kitzkixwa' kik' rech sachb'al kimak wnaq rimal Qajwal Dios. Pumul chirij ri' kumajt chinime' sub'laj qojyolwek.
58009006	Jri' k'ut ub'anik ukiji'k ri' xb'an knaq, k'e ok k'ut ajnimnel chpam wokom jaj rech Dios tla' che nab'e tanaj rech richoj Qajwal Dios rech kib'an tla' jn nimnik che Qajwal Dios.
58009007	Pumul che jnchik ukab' (2) tanaj xo'w jn ajwab' kech ajnimnel rech loq'laj jaj kok tla', xa' jumul che jun janab', re'chir kokek rajwixik kuk'amb'ik kikik'el awaj rech kujit chwach Qajwal Dios, nab'e chirij re' putike'lam rimal umak, xoq'je' chikij wnaq chir kimaknek rimal chir k'ot ket'am.
58009008	Ruk' ri' jn Loq'laj Usantil Qajwal Dios xuk'ut chqawach chirwa jn nab'e wokom richoj Dios tijenna kchaknek, maja'na b'are' kuk'ut jn b'ej chir koj uk'amnab'ik chpam jn loq'laj luwar.
58009009	Nejel ri' kawulpa' jn k'amb'al nojb'al che ni'j q'ije', mpa' nejel sip ch'il taq awaj kijit chwach Qajwal Dios, kikowenta kisuk'b'a' kanme' naq chir jri' unimxik Qajwal Dios ki'no.
58009010	Mpa' xa' waj xoq'je' xa' ja' ch'il k'iy uwach che noq'b'al rech ch'ajb'al, taqnik nuk'ut pumul xa' rech chajb'al qatyo'jil, xchaknek suk'te' re'chir Qajwal Dios kuk'ex ri'.
58009011	Pumul chinime' chir k'ochik Cristo chir ajwab' kech ajnimnel rech loq'laj jaj rech utzil chir kipena chqawach. Re'k'ut chir knimen chpam jn wokom loq'laj jaj chir sub'laj nim xoq'je' k'ot jech' che, chir ruk't kiq'ab' chijab' b'onomwa', qab'ij chir rext uwach lew.
58009012	Xa' jumul k'ut xok Cristo pe jn loq'laj luwar rech richoj Qajwal Dios rech chb'e q'ij chb'e saq, ruk' te'chik kikik'el mamtaq k'isik' ch'il mamtaq wakix xa'ne' ruk' ukik'el Re', rechwa' xuch'ak jn tzqab'tejem che mak rech chb'e q'ij chb'e saq.
58009013	Mpa' wa kikik'el mamtaq k'isik' xoq'je' kikik'el mamtaq wakix xoq'je' uchajil taq ti't wakix kju'b'ex chikij naq chir sub'laj tz'il kij, kikownek kib'an tyox chke chir ksaqab' knaq kij.
58009014	¡Pa'tlo jn ukownem ukik'el Cristo, chir rimal jn Loq'laj Santil rech chb'e q'ij chb'e saq xujit rib' putike'lam che Qajwal Dios chir k'ot tz'il che rechwa' kuch'ajna iwanme' che kamnaq lajtaq chak rechwa' kinimaj jn k'aslek Dios!
58009015	Rechi' chir Cristo Re' aj ok'sel ch'a'wem rech jn k'ak' pacto mpa' ruk' ukamikal kusach kimak wnaq chir ximaken knaq chixe' nab'e pacto, rech naq chir isik'im kik'am jn jitenem chir k'ixtechik.
58009016	Mpa' jn wuj chir tz'ib'tal echb'al chpam, te' kchaknek, chirwa ki'ilna nab'e wa xkam jn wnaq chir xb'anew rech.
58009017	Mpa' jn wuj chir tz'ib'tal echb'al chpam k'ot ub'anik chirwa k'asalna ajya'l echb'al, te' k'o ub'anik pumul wa xkom ajya'l echb'al.
58009018	Rechi' jn nab'e pacto chir xuya' Qajwal Dios xjaqb'a'x knaq ruk' kik'.
58009019	Mpa' Moisés xuya' ub'ixik nejel taqnik rech upixab' Qajwal Dios chke nejel wnaq, xuk'am kyaq lana ch'il jn uq'ab' jn che' chir hisopo ub'i' xuchq'alsaj chpam kikik'el raltaq wakix ch'il kirnere ch'il ja' tere' xukitzkij chirij jn b'otom wuj rech pixab' xoq'je' xukitzkij chikij wnaq.
58009020	Ruk'ut Moisés xub'ij chke wnaq: "Re'ri' jn kik' rech jn pacto chir xub'an Qajwal Dios iwuk'."
58009021	Xoq'je' xukitzkij kik' chirij jn wokom loq'laj jaj xoq'je' xukitzkij chikij kolb'al chir ko'ksek re'chir knimex Qajwal Dios.
58009022	Chpa' kub'ij pixab', xa' qe'nchik kraj mat' nejel xb'an ch'aj che ruk' kik', loq' tuk'ut kchup naq mak chemat' ktix kik'.
58009023	Rechi' rajwixik kiparex awaj rechwa' kb'an ch'aj chke ni'j chpa'kux chir xa' wochb'al kech chpa'kux chir ik'o pkaj, pumul chpa'kux chir qas ik'o pkaj rajwixik chke ire' jn sip chir k'otchik k'owa' chwach ni'j la'.
58009024	Mpa' Cristo je't xok chpam jn loq'laj luwar chir k'o chpam loq'laj jaj chir b'onom kimal chijab' chir xa' uwachb'al jn qatzijlaj tyox luwar, xa'ne' Cristo je' xok suk'te' pkaj rechwa' kuk'ut rib' chwach Qajwal Dios xa' qamal oj.
58009025	Mpa' xokt Cristo pkaj rech kujit rib' k'iy rajlab'al, chpa' kub'an jn ajwab' kech ajnimnel rech loq'laj jaj chir kok chpam jn loq'laj luwar chir k'o chpam loq'laj jaj chetaq janab' ruk' kik' chir rext re'.
58009026	Mpa' wa cha't jla', sub'laj b'are' k'iy rajlab'al kam Jesucristo suk'te' che xmajtajlaq uwach lew. Pumul chinime' jla'ta, Qajwal Jesucristo xk'uten che uk'isb'al taq q'ij, xa' jumul xk'utnek rech chb'e q'ij chb'e saq rechwa' kresaj chikixo'l wnaq jn mak rimal ukamikal.
58009027	Xa' k'ut jla' xjaqb'a'x knaq, chir wnaq xa' jumul kikamek, xo'w q'atan ri' kpe jn q'atajtzij,
58009028	xoq'je' Cristo xa' jumul xjitek (chpa' awaj chir kiparxik), rechwa' kuchup kimak sub'laj che wnaq, k'utenna che uka'mul (2) rajlab'al pumul k'otchik rech che mak, xa'ne' kpetek rechwa' kyusolwa' naq chir kiyi'em upetb'al.
58010001	Mpa' pixab' chir xutz'ib'aj knaq Moisés, re' xa' janam chpa' muj rech utzil chir kipena chqawach, qatzij k'ut chir re't qas ukayb'al, rechi' loq't ksuk'e' kik'aslemal naq chir kiqet ruk' Qajwal Dios rimal ujitik awaj nejel taq janab'.
58010002	Mpa' cha't awaj chir kik'amlaq wnaq rech kiparxik kikowan chub'anik suk' che kik'aslemal ire', k'ot nuk'ut chike' kimak xoq'je' rajwixik te'chik kiparex awaj chwach Qajwal Dios nejel taq janab'.
58010003	Pumul re'chir kiparex awaj chwach Qajwal Dios nejeltaq janab' kna'tex mak chir b'onom che jn janab',
58010004	mpa' kikik'el k'ijoltaq wakix xoq'je' kikik'el mamtaq k'isik' loq't kikowan chusachik mak.
58010005	Rechi' re'chir Cristo xk'un chwach lew xub'ij che Qajwal Dios: At Kawajta chir kiparex awaj chawach xoq'je' kawajt At sip chir kijit chaw, pumul xa'b'an ukiji'k Entyo'jil rech krip chawach cruz.
58010006	Xiqajt chawach At chir xiparex awaj chawach xoq'je' xiqajt chawach sip chir xijit chaw rech chupseb'al mak.
58010007	Tere' ximb'i'j chaw, "Wula'much At Dios wech chir kimpetek chub'anik ajwerem awech jla' chpa' tz'ib'tal knaq chuwij En chpam loq'laj b'otom wuj."
58010008	Nab'e xub'ij Cristo: Qajt chawach At awaj ch'il sip chir kijit chawach, xoq'je' qajt chawach awaj chir kiparxik xoq'je' sip rech kuyb'ul mak chir kijit chawach. Rek'ut la' kijitek jla' chpa' kub'ij pixab' chir xutz'ib'aj Moisés.
58010009	Xoq'je' ub'im: Wla' much, En, En petnaq chub'anik ajwerem awech. Wesaj k'ut chir k'o nab'e re'k'ut jn kiparxik awaj rechwa' kajaqb'a' jn ukab' (2), re'k'ut ukamikal Cristo.
58010010	Rimal k'ut rajwerem Qajwal Dios chir xtos qak'aslemal rimal jn sip chir re'k'ut utyo'jil Cristo chir xa' jumul xijitek rech chb'e q'ij chb'e saq.
58010011	Qatzij k'ut chir nejel ajnimnel rech loq'laj jaj nejeltaq q'ij knimen chpam loq'laj jaj chir k'iy rajlab'al xa' jun uwach che parim awaj kujito chir mijunuj kikowent chusachik mak.
58010012	Pumul jn ajk'amal b'ej rech unimxik Qajwal Dios re'k'ut Jesucristo chir xa' jumul xujach utyo'jil rech chb'e q'ij chb'e saq rimal qamak, tere' xkub'e' puse'b'al Qajwal Dios.
58010013	Jri' k'ut k'e chqawach Re' riyi'em suk'te' re'chir Qajwal Dios kuya'na rajch'oj xe' raqan.
58010014	Mpa' xa' ruk' jun che sip xub'an suk' che kik'aslemal rech chb'e q'ij chb'e saq naq chir tostal kik'aslemal.
58010015	Xa' janam k'ut kub'ij Loq'laj Usantil Qajwal Dios chqe, nab'e kub'ij:
58010016	Rek'ut ri' jn pacto chir kimb'anna kuk' ire' xo'w q'aten ni'j q'ije' xcha' Qaqjaw, kinya' Enpixab' ptaq kanme' xoq'je' kintz'ib'ajna ptaq kiwi'.
58010017	Xoq'je' xub'ij: "Mijumul k'unchik kimak pink'u'x xoq'je' k'un te'chik pink'u'x tzeltaq kichak chir kib'onom."
58010018	Rechi' chir chpa' k'owa' sachb'al mak rajwixik te'chik kb'an sip chirij mak.
58010019	Rechi' ix qaxlal xa' rimal ukik'el Jesús k'o jn ukub'ul k'u'x quk' rechwa' kojo'pen chpam jn loq'laj luwar rech loq'laj jaj,
58010020	rimal jn k'ak' xoq'je' jn k'aslek b'ej chir xute'b'a' Cristo chqawach rimal jn nimlaj k'ul, qojcho'q chir Re' utyo'jil Re'.
58010021	Re'k'ut Jesús jn Ajwab' Kech Ajnimnel rech loq'laj jaj, chir qech oj, chir k'o pikiwi' rilk'wa'l Qajwal Dios.
58010022	Qoqetaq b'la' ruk' Qajwal Dios ruk' jn anme' chir k'o saqlaj tzij ruk', xoq'je' pe jn ukub'ul k'u'x chir kuya' kojb'al, chisaqab'saj iwanme' chir k'o tzeltaq chomb'al chpam, ruk' kik' chir xtix piwanme' xoq'je' chich'ija' ityo'jil ruk' saqlaj ja'.
58010023	Xa' jun qaya'wa' qakojb'al chirij jn ukub'ul k'u'x mpa' suk' ranme' jun chir xujit knaq chqe.
58010024	Xoq'je' nimb'la' qaya'wa' qib' chqawach rechwa' nim qaya'wa' jn loq'b'al k'u'x xoq'je' nim qaya'wa' ni'j utzlajtaq chak.
58010025	Mqaya' knaq umulxik qib' rech unimersesik ub'i' Qajwal Dios chpa' kib'an jujun chir k'amannaq chke, xa'ne' qaya' anme' chqawach, pa'tlo chinime' chir tijen qetlaq jn q'ij rech upetb'al Qajwal Jesucristo.
58010026	Mpa' wa nab'e qak'omom chik jn etamb'al rech jn saqlaj tzij tere' qoj makan ruk' nejel uk'uxlal, k'otchik naq sip kumojo chir qaya' chwach Qajwal Dios rimal qamak.
58010027	Xa'ne' xo'w chik kelknaq reyb'exik jn xub'ilib' laj q'ataj tzij rech Qajwal Dios xoq'je' reyb'exik jn nimlaj q'a' chir kusachna kiwach rajch'oj Qajwal Dios.
58010028	Naq chir kuq'ab' pixab' chir xutz'ib'aj Moisés, wa ik'o kyeb' (2) xub' (3) lewa' chir kiq'aljansaj umak, k'otchik k'axk'ab'al k'u'x ktaq ukamsesik.
58010029	¿Chichomaj k'ut chir sub'lajna nimna k'ajse'b'al wach kya' che jnaq chir kuyaq' cha'qan Uk'ijol Qajwal Dios xoq'je' kukoj che tz'il ukik'el jn pacto, chir re' jn kik'la' xub'an tyox che uk'aslemal, xoq'je' kuyoq' jn Loq'laj Santil rech jn loq'laj ritzil ranme' Qajwal Dios?
58010030	Pumul qet'am uwach jun chir xub'ij: Wech En uya'ik rijil uk'ixel, En kinya'na tojb'al xcha' Qaqjaw, xub'ij jumulchik: Re' Qaqjaw kuq'at tzij pikiwi' utilimit.
58010031	Nimlaj k'axlaj b'onoj qajem puq'ab' jn k'aslek Dios.
58010032	Pumul k'unaq pik'u'x ni'j q'ij chir xq'atenek re'chir te' qas xik'am ix jn saqil rech utzij Qajwal Dios, ix xich'ij ruk' jn kuyb'ul k'u'x ni'j k'axk'olil chir xpe chiwij.
58010033	K'o jumul chir qatzij, ix ruk' yoq'nem xoq'je' ruk' nimaqtaq q'oxom xya' ik'ix chikiwach wnaq, jumulchik xijunuj iwib' kuk' naq chir jla' tijen kb'an chke.
58010034	Xoq'je' ix xk'axk'ab' ik'u'x chke naq ik'o pche', xoq'je' re'chir xmaj chpa'kux iwech ruk' ki'kte'mal xiya' knaq, mpa' ix iwet'am chir ix, k'o jn imib'i'l pkaj chir sub'laj k'otchik k'owa' xoq'je' rech chb'e q'ij chb'e saq.
58010035	Mitzaq pnaq jla' jn ukub'ul ik'u'x mpa' nimna tojb'al rech re' kya' chiw.
58010036	Mpa' rajwixik jn kuyb'ul k'u'x rech chirwa xb'an rajwerem Qajwal Dios, ix kik'omo chir kux jitom chiw.
58010037	Qajwal Dios kub'ij: Mpa' xa' qe'nchik kraj, jun chir kpetek, kpena, kb'oytajtena.
58010038	Pumul jun chir suk' uk'aslemal chwach Dios k'ise'na xa' rimal kojb'al, pumul wa ktzalaj chirij k'amart uk'aslemal chwach Dios.
58010039	Pumul qe'oj ojt ni'j chir kitzalaj chikij rech kib'e chpam jn tzaqel xa'ne' oj, oj ni'j chir k'o qakojb'al rechwa' qakol qanme'.
58011001	Rek'ut kojb'al jn ujaqb'axik chpam qanme', chir qatzij kya'na chqe chir kux qayi'em, tne' qilt uwach chir kux qayi'em, qakoj ruk' qanme' chir qatzij k'olek.
58011002	Rimal kojb'al jertaq wnaq xk'amer kik'aslemal chwach Qajwal Dios.
58011003	Rimal kojb'al qach'ob'o chir kux ub'anik xwnaqerses uwach kaj lew, chir xa' rimal uyoloj Qajwal Dios xb'antajwa', rechi' chir kux qil chinime' je' xb'an ruk' chir kux iq'alajta.
58011004	Rimal kojb'al Abel xujit jn k'otchik k'owelaj sip che Qajwal Dios chwach usip Caín, rimal k'ut ukojb'al Abel xb'an suk' che uk'aslemal, Abel tne' kamnaqchik pumul kch'awna chir kux xu'no.
58011005	Rimal kojb'al Enoc chirij Qajwal Dios chir k'aslek xk'amb'ik rechwa' krilt kamikal, xraqta te'chik re' mpa' Qajwal Dios xk'amawb'ik rech, kub'ij k'ut tyox wuj Dios chir Enoc xe'taq k'amb'ik xk'amer uk'aslemal chwach Qajwal Dios.
58011006	Pumul wa k'ot kojb'al loq't qoj k'amer chwach Qajwal Dios, mpa' rajwixik naq chir qet ruk' Re', ukojo' chir k'olek, ruk'ut Qajwal Dios kuya' nimaqtaq sip che naq chir ktzuken rech.
58011007	Rimal kojb'al Noé, re'chir Qajwal Dios xuna'b'ajsaj ub'ixik chpa'kux che chir iq'alajtena, ruk' mejb'el ib' xub'an jn arca, rech kisoltajwa' uk'ijol, ch'il kixiqil uk'ijol ch'il rixiqil re' rimal k'ut jn kojb'ale' Noé xye uya' xe' mak wnaq rech uwach lew, xoq'je' xb'an aj echb'al rech kaj che rimal chir suk' xukojo chir kux xb'i'x che rimal Dios.
58011008	Abraham rimal kojb'al chirij Qajwal Dios, re'chir sik'ex rimal Qajwal Dios xuya' rib' ptaqek, xelb'ik che jn luwar chpa' k'owa', je xye che jn chqab' jib' chir xya' che, che echb'al, xel k'utb'ik ret'amta jalchi' k'owa' jn chqab' jib'la' chi'.
58011009	Abraham rimal kojb'al chirij Qajwal Dios xjaqe' chpam jn luwarla' chir xijit che rimal Qajwal Dios, chpa' naq wnaq chir kpe che jn najlaj tilimit, xkije' k'ut chpam wokom jaj ch'il Isaac, ch'il Jacob chir ijun che jn echb'al la'.
58011010	Mpa' Abraham xriyi'ejna re' jn nimlaj tilimit chir kub'ul puwi' jn kowlaj tz'aq', chir re' Qajwal Dios xtzaqaw rech xoq'je' re' xwa'lsen rech.
58011011	Xoq'je' Sara rimal kojb'al chirij Qajwal Dios chir tne' suk' uk'omom laq chir ka'lanta, xya' uchoq'ab' rech alnem, xuya' k'ut chwach q'ij saq jn ral chir rimal ujanab' rech te'chik re' alnem, mpa' xukojo chir suk' ranme' jun chir xjitew rech.
58011012	Rechi' Abraham chir xa' jun che chij, tne' xa' xe'taq ukamikal chik xkije'na sub'laj uxe'na'al chpa' ch'imil chir ik'o pkaj xoq'je' chpa' seneb' chir k'o chichi' ja' rech mar chir k'ot ka'jlan rech.
58011013	Kinejel ire' xijaqe' xa' rimal kojb'al xoq'je' xikamek, xkiraq tuk'ut chir kux xijit chke, che naj k'ut xkilwa' pnaq xoq'je' xkit'maj uwach xoq'je' xkiya' ritzil uwach, xoq'je' xkiq'aljansaj ub'ixik chir ire' iwnaq chir je' kipe che naj tilimit xoq'je' chir xa' i'aj q'axeltaq wnaq chwach lew.
58011014	Mpa' naq chir jri' kib'ij, sub'laj q'alaj chir tijenna kitzukuj qas kitilimit.
58011015	Cha't kichomajna chirij jn jib' chpa' xyelwa'laq qatzij chir k'onare' luwar chke kitzalaj b'ik jumulchik tla'.
58011016	Pumul ire' sub'laj xkiriyijna jn k'otchik k'owelaj tilimit, re'k'ut jn tilimit rech kaj, rechi' Qajwal Dios k'ixt re' chir kb'ix Dios che kimal ire', mpa' ub'onom jn nimlaj tilimit chke ire' pkaj.
58011017	Abraham rimal kojb'al chirij Qajwal Dios, re'chir Qajwal Dios xupaj ukojb'al, xujit k'ut uparxik Isaac chu' altar chwach Qajwal Dios, tne' Abraham uk'omom chik jn jitenem, xujit k'ut Isaac chir xa' jun che uk'ijol rech kuparij chwach Qajwal Dios.
58011018	Mpa' Qajwal Dios ub'im chik che Abraham chir rimal Isaac kikije'na uxe'na'al.
58011019	Xuchomaj k'ut Abraham: Wa re' ku'no chpa' utaqnik Qajwal Dios ret'am chir Qajwal Dios k'o loq'laj ukownem chir kowan chuya'ik uk'aslemal naq kamnaq, chwach re' kawulpa' xkomna uk'ijol, tere' xk'astaj jumulchik chikixo'l kamnaqib'.
58011020	Isaac rimal kojb'al chirij Qajwal Dios xuya' uq'ab' pikiwi' Jacob ch'il Esaú chirij chir kux petnaq chqawach.
58011021	Jacob rimal kojb'al chirij Qajwal Dios xe'taq ukamikal xuya' knaq uq'ab' pikiwi' rilk'wa'l José ptaq kijujnal, xunimersaj k'ut uq'ij Qajwal Dios xa' utaxim chik rib' tza'm uch'imi'y.
58011022	José rimal kojb'al chirij Qajwal Dios re'chir xkamek xch'a'w knaq chirij kelb'al Rilk'wa'l Israel pe tilimit Egipto xoq'je' xuya' knaq taqnik chirij chir kux kb'an che ub'aqil re'.
58011023	Rimal kojb'al chirij Qajwal Dios re'chir xa'lex Moisés xo'wax kimal uchuch uqaw xub' (3) ik', mpa' xkilo chir sub'laj qus ka'yek, xoq'je' xkixijt kib' che taqnik chir xutz'ib'aj nimlaj ajtaqnel rech Egipto chir kikamses taq ne' laj riyumam Israel.
58011024	Rimal kojb'al chirij Qajwal Dios Moisés re'chir xub'an chij xuk'am te'chik chir kb'ix ral umya'l Faraón che.
58011025	Moisés re' xucha' utijik k'axk'olil kuk' utilimit Qajwal Dios chwach jn ki'kte'mal rech ub'anik mak chir xa' rech kyeb'xub' q'ij.
58011026	Mpa' sub'laj utzna xril re' jn k'ixb'al rech Cristo chwach jn mib'i'l rech Egipto, mpa' re' je' xuya' uwach chirij jn nimlaj sip chir jitom che rimal Qajwal Dios.
58011027	Rimal kojb'al chirij Qajwal Dios Moisés xelb'ik xuya' knaq Egipto, xuxijt rib' che uk'anal nimlaj ajtaqnel rech Egipto, xa' jun xuya'wa' uchomb'al kawulpa' chir tijen kril uwach Qajwal Dios chir q'alajta.
58011028	Rimal kojb'al chirij Qajwal Dios Moisés xuk'ul nimq'ij rech Pasc xoq'je' xutaq roksik kik' che uchi'taq jaj rechwa' chir taqo'n ajkamsel kech nab'etaq kilk'wa'l wnaq aj Egipto, kub'ant k'ax chke ire'.
58011029	Rimal kojb'al chirij Qajwal Dios Rilk'wa'l Israel xkiram kyaq mar chpa' q'atnem pe chq'ij lew, ruk'ut ajxolta't rech Egipto kaj ire' jla' ki'no kiq'axek chpa' xkib'an aj israelita, pumul ire' xijeq' knaq paja'.
58011030	Rimal kojb'al chirij Qajwal Dios Rilk'wa'l Israel xisuten wuqub' (7) q'ij chirij tz'aq' rech tilimit Jericó, ruk'ut ni'j tz'aqe' xitzaqek.
58011031	Rimal kojb'al chirij Qajwal Dios Rahab jn xaq chir kwar kuk' nejel chijab', xkamt re' kuk' nejel wnaq chir kiya't kib' ptaqek che Qajwal Dios, mpa' re' ruk' jn uxunem rech anme' xyuk'uluj chirchoj ajya'l wach kech Rilk'wa'l Israel.
58011032	¿Kux chik kimb'ij chiw? Sub'laj q'ij kraj chir kimb'ij chiw chir kux xub'an Gedeón ch'il kux xub'an Barac xoq'je' kux xub'an Sansón ch'il kux xub'an Jefté xoq'je' kux xub'an David ch'il kux xub'an Samuel ch'il ub'ixik chir kux xkib'an ajq'axal uyoloj Qajwal Dios,
58011033	chir xa' rimal kojb'al xikon chkich'akik nimaqtaq taqnik, xkib'an jn suk'laj q'atb'altzij, xikon churaqik jn ujitnem Qajwal Dios, xoq'je' xkitz'apij kichi' koj,
58011034	xkichupsaj uchoq'ab' nimaqtaq q'a', xikon xkesaj kib' puchi' michit, xkesajlaq sub'laj choq'ab' che kituqa'ril, xkixijt kib' che ch'oj, xkaqtaj ajxolta't chir kipe che naj tilimit.
58011035	Ik'o ixiqib' chir xkilna uwach kikamnaq rimal chir xik'astaj chikixo'l kamnaqib'. Pumul ni'jchik chir xiya' pe q'oxom xkaj tuk'ut chir kitzqapses rechwa' kiraq jn utzlaj k'astajb'al chikixo'l kamnaqib'.
58011036	Ik'o ni'jchik chir xya' kik'ix xoq'je' xkitij ch'ay xoq'je' xixim che ximb'al ch'ich', xyo'kses pche'.
58011037	Xib'an cha'b'aj xoq'je' xik'ur che cierre xb'an pnik'aj chke, xoq'je' xpaj kikojb'al, xikamses che michit, xipeqe'k xixule'k kikojom utz'umil kirnere ch'il kapri't chikij, imub'a', xya' q'oxmal ruk' kanme', sub'laj xb'an k'ax chke.
58011038	Kumaj tuk'ut chke wnaq rech uwach lew chir ni'je' kikije' chikixo'l, mpa' xipeqe'k xixule'k ptaq chiqi'j jib' xoq'je' chu'taq jib' xoq'je' ptaq pak ch'il ptaq jul xe'taq lew.
58011039	Ni'j wnaqe' xk'amer kik'aslemal chwach Qajwal Dios rimal kikojb'al, pumul k'ot jnaq chke ire' xuk'omo chir kux ujitom Qajwal Dios,
58011040	jri' xraqtejek rechwa' kyo'penta chirwa oj k'ot kuk', mpa' Qajwal Dios xub'an jn chomnik pqawi' oj chir sub'laj utzn a.
58012001	Rechi', oj chir isutennaq chiqi'j sub'laj che testig kawulpa' rilik sutz' chir kiq'aljamsam kikojb'al, qesajb'la' pnaq jla' nejel eqa'n xoq'je' nejel mak chir kuq'atuj qab'ej, tere' qatzaqa' qanim ruk' kuyb'ul k'u'x chpam jn b'ej rech qak'aslemal chir k'o chqawach,
58012002	qatuyuj xo'w Qajwal Jesús mpa' Re' ajmajb'al rech xoq'je' ajsuk'b'al rech qakojb'al, re'k'ut chir rimal jn ki'kte'mal chir kya'na che Re', xutij k'ax ruk' ukamikal xoq'je' xk'ixta xrip chwach cruz, pumul chinime' kub'ul puse'b'al loq'laj kub'ulb'al rech Qajwal Dios.
58012003	Rechi' chir kixchomnaq chirij Jesús, re'k'ut chir xutij sub'laj k'ax pkiq'ab' ajmakib', rechwa' chir mkosek xoq'je' mub'an kyeb' (2) iwanme',
58012004	mpa' ix, tixnaqta ikik'el rimal uk'le'lxik uwach mak.
58012005	Cha'nim sach chiw jn utzlaj yaj rech Qajwal Dios chir chpa' elk'wa'lxel kub'ij chiw: "Wilk'wa'l mawitzlaj uwach jn suk'b'enik rech Qaqjaw. Xoq'je' mub'an tuqa'r awanme' re'chir kow ktujek'o.
58012006	Mpa' Qajwal Dios kusuk'b'a' naq chir loq' krilo, xoq'je' kuya' uxk'ayil nejel naqpla' chir kuk'am che rilk'wa'l."
58012007	Wa jn suk'b'enik rech Qajwal Dios, re' kub'an chiw chpa' alk'wa'lxel, mpa' ¿naq, naq alk'wa'lxel chemat' ksuk'b'a'x rimal uqaw?
58012008	Pumul wa kixsuk'b'axta, chir kinejel k'ut xiq'atan chpam, ixb'are' mub'a' k'elaq, ixt qas elk'wa'lxel.
58012009	Xoq'je' oj xikije' qachuch qaqaw rech uwach lew, chir xoj kisuk'b'a', ruk'ut oj xqamej qib' chikiwach. Rajwixik k'ut chir qanimaj Qajwal Dios chir kiqaw qasantil rech qoj k'se'wa'.
58012010	Mpa' qachuch qaqaw xa' rech kyeb'xub' q'ij xoj kisuk'b'a' jla' chpa' xqaj chikiwach ire', pumul Qajwal Dios koj usuk'b'a' rech utzil chqe oj, rechwa' chir oj, oj jun ruk' jn tyoxlaj uk'aslemal.
58012011	Qatzij k'ut chir nejel suk'b'enik re'chir tijen k'amek kuya't ki'kte'mal xa'ne' kuya' q'oxmal anme', pumul re'chir q'atnek, kuya' jn loq'laj uxumb'al rechwa' kijaqe' chpam jn suk'laj k'aslemal naq chir xisuk'b'a'xek.
58012012	Rechi' chir, chiwa'lsaj iq'ab' chir ituqa'r xoq'je' chiwa'lsaj uwi'taq ich'ek chir ituyub'naq.
58012013	Xoq'je' chib'ana' suk' che ib'ej rechwa' chir naq ko'x raqan kelteb'ik che b'ej xa'ne' ku'tzer knaq.
58012014	Kixtarjaq chirij jn uxunem rech anme' kuk' kinejel xoq'je' kixtarjaq chirij jn k'aslemal chir tastel che mak, mpa' wa k'ot ri' iwuk', k'ot jnaq kril uwach Qaqjaw.
58012015	Utz rilik chib'ana', rechwa' chir mat' k'o jnaq kuya' knaq jn loq'laj ritzil ranme' Qajwal Dios, xoq'je' rech chir keltewelaq naq k'ayil pranme' chir kutzukuj ch'ojb'al, rimal k'ut jn k'ayil la' sub'laj ik'iy kitzij knaq kib'.
58012016	Wne' k'o jnaq chiw ix kmaken ruk' utyo'jil xe'taq k'le'b'al xoq'je' kub'an wastaq chak chpa' Esaú chir xa' rimal jn laq che tib'lil chir xa' rech jumul wi'im, xuk'ij jn tewchi'nik chir kya' chke nab'etaq laj, mpa' re' nab'e laj k'se'naq.
58012017	Iwet'am k'ut ix, re'chir q'atannaq chik ri' Esaú xraj re' krechb'ejna jn tewchi'nik chir kya' chke nab'e taq k'la'b' chir kik'ise'k, pumul xtzaq pnaq jla' rimal uqaw, xya'tchik luwar che chir kutzalq'amij ranme', tne' xutzukuj ruk' q'ej.
58012018	Mpa' ix je't xixqeb' chu' jn jib' chir kumojo kteqe'xek chir kujuluw paq'a', xoq'je' pe qu'mal, pe rchaq qu'm, xoq'je' pkyaqlajaw, chpa' xkib'an Rilk'wa'l Israel,
58012019	xoq'je' xita't uch'ab'al su' xoq'je' xita't uch'ab'al Qajwal Dios, naq chir xkita' jn ch'ab'ale' xkita' toq'ob' rech chir mat' kyuch'ab'ej chik.
58012020	Mpa' kich'ijt taqnik chir kub'ij: Wa k'o naq wnaq, naq awaj lewa' chir kuteqe'j uwi' jib' kamsesaq cha'b'aj ruk' lewa' naq ch'ich' jutz'utz' uwi'.
58012021	Sub'laj k'ut xib'ilib' chir kux tijen ki'ilek chir Moisés xub'ij: "Tijin kimb'irb'i'ten rimal uxib'il wib'."
58012022	Xa'ne' ix je' xixqet chu' jib' rech Sión, xixqet ruk' Jerusalén rech kaj, tilimit rech jn k'aslek Dios, chpa' ik'owa' sub'laj che mil utaqo'n kaj,
58012023	xoq'je' xixqet chpa' kimulumwa' kib' nab'etaq al chir tz'ib'tal kib'i' pkaj, xixqet ruk' Qajwal Dios chir ajq'atal tzij pikiwi' kinejel, xoq'je' xixqet ruk' kisantil utzlajtaq wnaq chir saqapsam chik kanme' rimal Qajwal Dios,
58012024	xixqet ruk' Jesús, chir aj ok'sel yoloj rech jn k'ak' pacto, xoq'je' xixqet ruk' kik' chir tixom rech Cristo chir sub'lajna kch'awna chwach ukik'el Abel.
58012025	Chiwula' chir miwitzlaj uwach Qajwal Dios chir kxuch'ab'ej, mpa' wa xikonta xkanij kib' ni'j chir xkixutuj uwach jun chir xe' uyaj chwach lew, pa'tlo qe'oj qojkomb'a'lo qanij qib' chirwa qitzlaj uwach jun chir kyajenlaq suk'te' pkaj.
58012026	Uch'ab'al k'ut Re' chir nab'e xuyikij uwach lew, pumul chinime' xujito, kub'ij: Kinyikijna jumulchik xo'wt uwach lew xa'ne' xoq'je' kaj.
58012027	Ni'j yoloje' "jumulchik" kch'a'w chirij chir ke'sna ni'j chir kux b'onom, chir kumojo ksilb'exik rech kijaqe' knaq ni'j chir kisilib'taj.
58012028	Rechi' jn nimlaj q'atb'altzij chir kuya' Qajwal Dios chqe, ksilib't re'. Rimal k'ut ri' qatyoxij xoq'je' qanimersaj ub'i' Qajwal Dios ruk' mejb'al ib' ch'il nimseb'al q'ij.
58012029	Mpa' Qajwal Dios jla' chpa' q'a' chir nejel kusach uwach.
58013001	Ix wixlal joqo'qb'la' jn loq'b'al k'u'x chixo'l.
58013002	Msach chiw uya'ik kiwarb'al iwijil itz'aq'at, mpa' jujun chir ket'amta xkiya' kiwarb'al utaqo'n kaj.
58013003	Natjaq chiw naq itzab'tel pche' kawulpa' chir ix jun kuk', ix tz'ab'tel pche', xoq'je' na'tjaq chiw naq chir kiroqom q'oxmal kawulpa' chir ix jun kuk' ire'.
58013004	Nim chiya'wa' iwenejel jn k'le'b'al xoq'je' nim chiya'wa jn mejb'al ib' chikixo'l k'le'naqtaq wnaq, mpa' Qajwal Dios kuq'at tzij pikiwi' naq chir kib'an mak rech tyo'jil, xoq'je' nik'ij chir kimaken chirij k'le'b'al.
58013005	Miloq'oj pwaq, kixki'ktaq ruk' chir kux k'o iwuk' chinime', mpa' Qajwal Dios xub'ij: Ktinya't knaq xoq'je' ktinxutujt knaq.
58013006	Xa'k'ut jla' chir qojkon chub'ixik ruk' ukub'ul k'u'x: "Re' Qajwal Dios ajto'l wech, kinxijtena wib'. ¿Kux kut kowan chub'anik naq wnaq chir xa' rech kamik?"
58013007	Natajaq chiw ajyuq'al iwech chirij kojb'al chir ik'o chixo'l, ire' k'ut chir xkiya' ub'ixik uyoloj Qajwal Dios chiw, kixchomnaq chirij chir kux kino'jb'al ire' xoq'je' chiwesaj uwach kikojb'al ire'.
58013008	Qajwal Jesucristo Re' misme rech wir xoq'je' Re' misme rech poq'ij xoq'je' Re' misme rech chb'e q'ij chb'e saq.
58013009	Miya' iwib' chir kixk'amb'ik kimal k'iy uwach xoq'je' t'amt'elta kiwach che tyojnik mpa' rajwixik qakub'a' qanme' chirij jn loq'laj ritzil ranme' Qajwal Dios ruk't ni'j tib'lil chir k'ot xuya' chke naq chir xkitijo.
58013010	Oj k'o jn qa altar chpam loq'laj wokom jaj rech Qajwal Dios, chir ajnimnel rech loq'laj jaj k'ot kech che utijik chir kux k'o puwi'.
58013011	Mpa' jn ajwab' kech ajnimnel rech loq'laj jaj rech jn jer pacto, kukoj b'ik kiki'k'el awaj chpam tyox luwar rech wokom richoj Qajwal Dios rech tojb'al mak, pumul kityo'jil ni'j awaje' je kiparex chirij wokom taq kichoj Rilk'wa'l Israel.
58013012	Jla' xoq'je' Jesús rechwa' kub'an tyox che kik'aslemal tilimit rimal ukik'el, re' je xkam chirij tilimit Jerusalén.
58013013	Rechi' jelaq b'ik oj chuk'ulik Qajwal Jesucristo chirij tilimit rechwa' qak'am b'ik uk'ix.
58013014	Mpa' wural chwach lew, oj k'ot qatilimit chir jaqlel tilimit, xa'ne' re' qatzukuj jun tilimit chir kpena chqawach.
58013015	Rechi' chir suk' kub'lek qajita' che Qajwal Dios rimal Jesucristo jn sipnek rech b'ixnik chir janam chpa' jn wachnem rech qachi' chir kiq'aljansaj ub'i' Qajwal Dios,
58013016	xoq'je' msach chiw ub'anik utzil xoq'je' chikib'ej kuk' ni'jchik kux k'o iwuk', re'k'ut la' jn sipnek chir k'amar chwach Qajwal Dios.
58013017	Chiya' iwib' ptaqek chke iwajyuq' chirij kojb'al xoq'je' xokaq xe' kitaqnik mpa' ire' kichijij iwanme' chpa' ni'j chir kijachna rixmal che Qajwal Dios, rechwa' kib'an kichak ruk' ki'kte'mal ruk'ta chir k'ax kina' pe kanme', mpa' ri' k'ot kch'ak chirij.
58013018	Kixch'awaq ruk' Qajwal Dios pqawi' oj, mpa' kub'ul chik qak'u'x oj chir k'ochik jn ch'ajlaj anme' quk', qarij k'ut oj utz' qojb'in che nejel.
58013019	Kinta' k'ut sub'laj toq'ob' chiw chir kixch'awaq ruk' Qajwal Dios rechwa' kintzalaj iwuk' jumulchik cha'nim.
58013020	Ruk'ut jn Dios rech jn uxunem rech anme' chir xuk'asb'a' Qajwal Jesucristo chikixo'l kamnaqib' chir Re'k'ut jn nimlaj ajyuq' kech taq kirnere rimal kik' rech jn pacto chir kistechik,
58013021	re'k'ut Qajwal Dios kub'an chiw chir kixkon chub'anik utzlajtaq chak rechwa' kib'an rajwerem Re', xoq'je' kub'an chiw ix chir kib'ono chir kux k'amar chwach Re' rimal Jesucristo, che Re' k'ut jn unimal q'ij rech chb'e q'ij chb'e saq. B'antajaq b'la'.
58013022	Kinta' jn toq'ob' chiw qaxlal chir chich'ija' jn yoloj rech jn utzlaj yaj chir xintz'ib'aj chiw.
58013023	Kwaj en kiwet'maj chir qaxlal Timoteo re' xel laq pche', wa kpe cha'nim, ruk' re' kimb'e chiwilik.
58013024	Chiya' ritzil kiwach kinejel iwajyuq', naq chir ik'o chixo'l xoq'je' chiya' ritzil kiwach kinejel ajkojnel. Qaxlal chir ik'o Italia kitaqb'ik ritzil iwach.
58013025	Re'tb'la' jn loq'laj ritzil ranme' Qajwal Dios kije' iwuk' iwenejel. B'antajaq b'la'.
59001001	En Santiago, jaqlel ajnimnel rech Dios xoq'je' rech Qajwal Jesucristo. Kinya' ritzil kiwach kab'lajuj (12) puq che wnaq rech Rilk'wa'l Israel, chir kijub'um kib' chwach lew.
59001002	Ix wixlal, sub'laj kixki'ktaq re'chir kpe k'iy uwach che pajb'al chiwij.
59001003	Ix iwet'am chir jn pajb'al rech ikojb'al, re' kuya' jn kuyb'ul k'u'x pik'aslemal.
59001004	Ruk'ut jn kuyb'ul k'u'x wa ktz'aq'at uchak pik'aslemal, rech chir kub'anwa' suk' ik'aslemal xoq'je' ix tzaq'at chir k'ot kraj chiw.
59001005	Wa k'o jnaq chiw krajna jn nimlaj nojb'al che, chuta' che Qajwal Dios, Re' kuya' chke kinejel sub'laj nim, Re' kujub'ujt pikiwi' kuya' k'utna chke.
59001006	Pumul chita' ruk' kojb'al, mib'an kyeb' (2) che ikojb'al, mpa' naqpla' chir kub'an kyeb' (2) che ukojb'al, june' xa' janam ub'anik chpa' urep ja' rech mar chir kcharxek k'amb'ik che jnchik praj mar, kt'oq che jnchik praj.
59001007	Naqpla' jri' ku'no muchomaj chir k'o kya' che rimal Qaqjaw.
59001008	Mpa' naq wnaq chir kyeb' (2) ub'onom che ranme', jalan kub'ij poq'ij, jalan kub'ij chuwaq, xa't jun wa'lwa' uyoloj.
59001009	Pumul jn qaxlal chir nimt kuya'wa' rib', ki'ktaqb'la' mpa' nim ub'anik chwach Qajwal Dios.
59001010	Ruk'ut naq k'o umib'i'l, pumul nimt kuya'wa' rib', ki'ktaq mpa' nim kya'wa' rimal Qajwal Dios. Mpa' naq wnaq k'o umib'i'l janam chpa' ukotz'e'jal chaj chir kpuqlaq.
59001011	Ruk'ut kel laq q'ij, rimal umaq'nal kuchiqersaj jun chaj, ruk'ut usi'j kpuqlaq, sach uwach uq'osil, jla'k'ut ub'anik jun chir k'o umib'i'l, kelknaq umib'i'l re'chir kamek.
59001012	Sub'laj utz rech naq wnaq chir kuch'ijo re'chir ktaqchi'x rimal tzel chub'anik mak, mpa' wa xuch'ij jn pajb'al kuk'amna jun ucorona rech k'aslemal, chir ujitom knaq Qajwal Dios chke naqpla' chir kiloq'oj Re'.
59001013	Naqpla' chir ktaqchi'x chub'anik mak rimal tzel, mub'ij chir Re' Dios ktaqchi'n rech, mpa' Dios k'ot jnaq kutaqchi'j chub'anik mak, xoq'je' Re' ktaqchi'xt chub'anik mak.
59001014	Xa'ne' putike'lam naq wnaq ktaqchi'x chub'anik mak rimal tzeltaq uriyb'al chir kucharej xoq'je' kumin chub'anik mak.
59001015	Ruk'ut chirwa xa'lex jn tzel riyb'ale', kresajlaq che saq jn mak, ruk'ut jn mak chirwa xb'anek kresajlaq che saq kamikal.
59001016	Wixlal chir loq' kixwilo, ¡mix sub'tejek!
59001017	Nejel utzlaj sip xoq'je' nejel loq'laj sip je qajlaq ruk' Qajwal Dios, re'k'ut chir xub'an saqil xoq'je' Re' kuk'ext uno'jb'al.
59001018	Mpa' jla' rajwerem Qajwal Dios, xuya' qak'aslemal chirij uyoloj chir saqlaj tzij, xub'an chqe chir oj nab'etaq rilk'wa'l rech jnik'pla' utiko'n.
59001019	Loq'laj taq wixlal, chiwet'maj, chir nejel wnaq kita' b'la' ruk' kixikin pa'nim, mrajb'la' kich'awaq, xoq'je' mrajb'la' petaq kiywal.
59001020	Mpa' wa xpe uk'anal naq chij kub'an te'chik chir kux suk'laj q'atb'eltzij chwach Dios.
59001021	Rechi' chiya' knaq nejel tz'il lajtaq mak, xoq'je' chiya' knaq ni'j kax lajtaq chomnik chirij jnchik alxik, chik'ama' uyoloj Qajwal Dios chir jaqb'a'm chixo'l ruk' jn nimlaj anme' re'k'ut chir kowan chusolik ik'aslemal che mak.
59001022	Chib'ana' chir kux kub'ij uyoloj Qajwal Dios chiw, xa't kita' che jla', mpa' wa kinta chpa' kub'ij re', xa' kisokaj iwib'.
59001023	Mpa' naqpla' chir xa' kuta' che jla' uyoloj Qajwal Dios, pumul kub'anta chir kux kub'ij jn yoloje', june' xa' janam ub'anik chpa' naq wnaq chir kutuyuj uplaj pe jn espejo.
59001024	Mpa' xa' utikel kutuyuj rib', tere' k'ek, pa'nimk'ut ksach che kux ka'yek.
59001025	Pumul naq chir kuya' uxikin chuta'ik jn saqlaj pixab', chir k'o tzqaptejem chpam, xoq'je' kajaqe' chpam, xa't che jla' kuto'o, june' sub'laj k'otchik kowe' rech chirij chir kux ku'no.
59001026	Wa k'o jnaq kuchomaj chir utzlaj ajkojnel, pumul wa kujek't raq, xa'ne' xa' utikel kusokaj rib'. Ukojb'al june' k'ot kchakanwa'.
59001027	Jn kojb'al chir ch'ajch'oj chir k'ot tz'il chpam chwach Dios Qajawxel: Re' kisaqxik mub'a' ch'il kito'ik malka'n taq ixiqib' che kirajwixik xoq'je' mkisoq' kib' che mak rech uwach lew.
59002001	Ix wixlal, chir k'o ikojb'al chirij Jesucristo chir nim uq'ij. Rajwixik chir xa jnam rilik nejel wnaq chib'ana.
59002002	Mpa' wa kokb'ik tla' chpa' kiraqwa' iwib' chunimersik uq'ij Qajwal Dios naq chij chir ukojom umat'q'ab' chir b'onom ruk' q'an pwaq, xoq'je' utzlajtaq k'ul uk'ojom, xoq'je' kokb'ik tla' naq mub'a', chir k'ojb'al uq'u'.
59002003	Ruk'ut ix re' k'e iwach chirij jun chir utz lajtaq k'ul uk'ojom, kib'ij k'ut che: "At utz katkub'e' wural," ruk'ut che jn mub'a' kib'ij: "At katwab'aq tla', katkub'e' lewa' pu'lew."
59002004	¿Tijen tuk'ut kiwichij uq'ij jun, ruk'ut jnchik kiqasaj uq'ij, xoq'je', tijen kiq'at tzij ruk' tzeltaq chomb'al?
59002005	Ix wixlal chir sub'laj ix loq' kixwilo, chita'much. ¿Re' tuk'ut Qajwal Dios cha'wnaq kech mub'a' rech jn uwach lewa', rechwa' kuya' jn mib'i'l rech kojb'al chke, xoq'je' kub'an chke chir kechb'ej jn echb'al rech jn nimlaj uq'atb'altzij chir ujitom chke naq chir kiloq'oj Dios?
59002006	Pumul ix xiya' pe k'ixb'al jn mub'a'. Mpa', ¿ire't k'ut wnaq chir k'o kimib'i'l kitij ikik'el xoq'je' ire't k'ut chir kix kik'amb'ik ptaq q'atb'altzij chirwa kitojt ik'as?
59002007	Xoq'je' ire' kib'ij wastzij chirij jn utzlaj ub'i' Cristo, chir iwajaw ix chinime'.
59002008	Wa qatzij ki'no chpa' kub'ij pixab' chir tz'ib'tal chpam tyox wuj: Loq'oj awijil atz'aq'at chpa' uloq'xik awib' at ka'no, utz jla' ki'no.
59002009	Pumul wa jnamt kilik iwixlal ki'no, kixmaknek xoq'je' pixab' kub'ij chiw chir ix qatzij, ix xixolq'apij pixab'.
59002010	Mpa' naqpla' chir kub'ono chir kux kub'ij nejel pixab' rech Qajwal Dios, pumul wa k'onaq praj chir kub'anta, june' kmaken chirij nejel pixab'.
59002011	Mpa' Re' misme Qajwal Dios xub'ij: Mat makan chirij k'le'b'al, xoq'je' xub'ij: Mab'an kamek. Xa' k'ut jla', kat makent chirij k'le'b'al, pumul wa kakamsaj naq wnaq, xaxo'lq'opij pixab'.
59002012	Jla' chib'ij xoq'je' jla' chib'ana', chpa' ni'j chir q'at tzij pikiwi' rimal jn pixab' chir kuya' jn tzq'aptejem chke.
59002013	Mpa' ruk't k'axk'ab'al k'u'x q'at tzij puwi' jun chir k'ot k'axk'ab'al uk'u'x, pumul jn k'axk'ab'al uk'u'x Qajwal Dios, tne' kumajt chqe, kch'akanna puwi' jn q'ataj tzij.
59002014	Ix wixlal, ¿kux kchakanwa' che naq wnaq kub'ij chir k'o ukojb'al, pumul k'otnaq uchak ub'onom chpa' k'utenwa' ukojb'al? ¿June' ksoltajta xo'w ruk' ukojb'al?
59002015	Wa k'o naq qaxlal chij, naq xaq lewa' chir sub'laj q'el kiq'u' xoq'je' k'ot kiwaj.
59002016	Wa k'o jnaq chiw kub'ij chke: "Jix pe jn uxunem rech anme', chikojo' iq'u xoq'je' kixwo'oq," pumul k'ot xuya' chke chir kux kchakan chke, june' k'ot kchakanwa' ukojb'al.
59002017	Jla'k'ut kojb'al, wa k'otnaq chak chpa' k'utenwa', jn kojb'ale' kamnaq prechwa'.
59002018	Pumul wa jnaq kub'ijna: "At' k'o akojb'al, en k'o enchak," k'utu' b'alaq akojb'al chinwach chir k'ot achak chpam. Ruk'ut en kink'ut enkojb'al chawach chir k'uten rimal enchak.
59002019	At kakojo chir Qajwal Dios xa' jun, utz ka'no, xoq'je' tzeltaq santil kikojo chir Qajwal Dios xa' jun, xoq'je' kib'irb'i'ten chwach.
59002020	¿Pumul kawaj kawet'maj at wnaq chir k'ot ano'oj, chir jn kojb'al chir k'ot chak chpam, jun kojb'ale' kamnaq?
59002021	¿Wa suk'b'a'x tuk'ut rimal Qajwal Dios uk'aslemal Abraham chir qaqaw jertaq tzij, rimal uchak, re'chir xujit uparxik uk'ijol Isaac chu' altar chwach Qajwal Dios?
59002022	Wla' k'ut chir ukojb'al Abraham xa' janam xkik'lajij kib' ruk' uchak, xoq'je' ukojb'al xtz'aqat ruk' uchak.
59002023	Xb'antaj k'ut chpa' kub'ij tyox wuj: "Xkojen Abraham che Qaqjaw, rimal ukojb'al xb'an suk' che uk'aslemal," xoq'je' xok che jn k'isik' rech Dios.
59002024	Chiwula' k'ut naq wnaq xoq'je' rimal uchak ksuk'b'a'x uk'aslemal rimal Dios, xo'wt rimal ukojb'al.
59002025	Jla' xoq'je' Rahab jn xaq chir kmaken chirij tyo'jil kuk' sub'laj chijab', ¿wa suk'b'a'x tuk'ut uk'aslemal rimal Qajwal Dios rimal uchak re'chir xyuk'uluj ajya'l wach, xoq'je' xyutaqb'ik che jnchik b'ej?
59002026	Mpa' jla' chpa' tyo'jil chirwa k'ot santil ruk', jun tyo'jil la' kamnaq, jla' xoq'je' kojb'al wa k'ot chak chpam, jn kojb'al la' kamnaq.
59003001	Ix wixlal, mikije' sub'laj ajtyojnel chixo'l, mpa' qet'am chir naq kityojnek nimna q'atajtzij kb'an pikiwi' ire'.
59003002	Mpa' qanejel che k'iy qojmakenwa', wa k'o jnaq chir kmakent chirij uyoloj jn wnaqe' suk' uk'aslemal xoq'je' kownel chuje'k'ik nejel utyo'jil.
59003003	Chiwlamuch oj qakoj jek'b'al ch'ich' pkichi' kyej rech qoj kinimajwa' rech qajek' nejel kikuerp.
59003004	Xoq'je' chiwula' ch'ich' chir kib'in puwi' mar, tne' sub'laj inimaq, xoq'je' kich'ikmix rimal nimaqtaq kiq'i', pumul kijek' rimal jn ch'iti'n tumun, kib'ek'ut tla' chpa' krajwa' ajsutel rech.
59003005	Jla' xoq'je' qaq', k'al ch'iti'n uk'laj qakuerp pumul kuq'aq'b'ej rib' ruk' nimaqtaq chpa'kux, xoq'je' chiwula' jn k'al uxu'm q'a' chir kowan chuparxik jn nimlaj k'eche'laj.
59003006	Xoq'je' qaq' janam chpa' q'a sub'laj mak k'o chpam. Re'k'ut chir k'o chikixo'l nejel chaqap rech qakuerp. Re'k'ut chir kub'an k'ax che nejel qakuerp. Xoq'je' kuk'at nejel chpa'kux rech uwach lew xoq'je' re' kparex rimal uq'a' k'ixk'ol.
59003007	Mpa' nejel kiwach che tzeltaq awaj, xoq'je' chokop chir k'o kixik' xoq'je' tzeltaq kmatz xoq'je' awaj chir ik'o pe mar, kinejel ire' ik'o xe' kiq'atb'altzij chijab', ire' kijekew kech.
59003008	Pumul k'otnaq wnaq kowen chuje'k'ik raq', jn k'axla' kot jnaq kejek'ew rech, chir najnaq che tzel kumb'al chir kamsenek.
59003009	Ruk qaq' qanimersajwa' ub'i' Qajwal Dios chir Qajawxel, xoq'je' ruk' qaq' qaya' mixq'ab' pikiwi' wnaq chir ib'onom chpa' uk'ayb'al Qajwal Dios.
59003010	Ruk' xa' jun che qachi' qoj tewchi'nek xoq'je' ruk' qachi' prechwa' qaya' mixq'ab'. Ix wixlal, kumajta chir jla' qa'no.
59003011	¿Wa k'ok'ut naq alxel ja' kuya' ki'laj ja' xoq'je' kuya' k'aylaj ja'?
59003012	Ix wixlal, ¿wa kowen k'ut jn uche'al wikix kuya' q'anum, re' lewa' jn uche'al uva kuya' wikix? Xoq'je' k'otnaq ajxel ja' kuya' tzaylaj ja' xoq'je' kuya' ki'laj ja'.
59003013	¿Naq k'o chixo'l chir k'o nimaqtaq nojb'al ruk' xoq'je' sak'al uwi'? Chuk'utu'b'la' uchak ruk' jn utzlaj k'aslemal pe jn nimlaj nojb'al rech jn nimlaj anme'.
59003014	Pumul wa k'o k'aylaj celosil xoq'je' k'o ch'ojb'al piwanme', minimersaj iwib' xoq'je' mixjo'sen chirij jn saqlaj tzij.
59003015	Mpa' jn nimlaj no'jb'ale' je't penaq ruk' Dios pkaj, xa'ne' xa' rech uwach lew, xa'ne' je petnaq pkichomb'al wnaq xoq'je' rech tzel.
59003016	Mpa' chpa' k'owa' celosil ch'il ch'ojb'al, tla' k'o sachb'al k'u'x, xoq'je' tla' k'o tzeltaq chak.
59003017	Pumul naq chir k'o jn nimlaj chomb'al kuk' chir kpe pkaj, nab'e ch'ajch'oj, ajtzukel rech jn loq'laj uxumb'al, ch'uch'uj, ch'ul ranme', najnaq che k'axk'ab'al k'u'x, jla' chpa' naq che' chir kwachnek xoq'je' re' najnaq che utzlajtaq uwach, k'o saqlaj tzij ruk' kyeb't (2) uplaj.
59003018	Ruk'ut uwach jn suk'laj q'atb'altzij je ktik pe jn uxunem rech anme' chke ni'j chir kib'an jn uxunem rech anme'.
59004001	¿Jalchi' kipewa' ni'j nimaqtaq ch'oj ch'il ni'j ch'ojb'al chir k'o chixo'l ix? ¿Je't k'ut kipe ruk' tzeltaq iriyb'al chir kich'ojen pityo'jil?
59004002	Sub'laj kirij chpa'kux pumul kixkont churaqik, kib'an kamek xoq'je' kixjuluw rimal kontrenik pumul kixkont churaqik chir kux kiwaj, kixch'ojnek xoq'je' kikoj ichoq'ab', pumul k'ot iwuk' chir kux kiwaj, mpa' kita't che Qajwal Dios.
59004003	Kito'o pumul ko'pent iwuk' mpa' utzt uta'ik ki'no, mpa' kito'o xa' rech kisech che iriyb'al.
59004004	Ix wnaq chir ix makennaq chirij k'le'b'al. ¿Iwet'am tuk'ut ix chir jn k'isik' ruk' uwach lew qab'an ajch'oj ruk' Dios? Rechi' naqpla' kub'an jn k'isik' ruk' uwach lew kukoj rib' che ajch'oj rech Qajwal Dios.
59004005	¿Kichomaj lewa' ix chir tyox wuj xa' jo'sb'al kub'ij: "Jn Loq'laj Santil chir xuya' Qajwal Dios chpam qak'aslemal sub'laj qojraj ruk' celosil?"
59004006	Pumul Qajwal Dios kuya' sub'laj ritzil ranme', rechi' kub'ij chpam tyox wuj: "Dios kuk'le'laj kiwach naq chir itak ruk' kino'jb'al, pumul kuya' ritzil ranme' chke naq chir kib'an ch'iti'n che kib'."
59004007	Chijacha' iwib' puq'ab' Qajwal Dios, chikojo' ichoq'ab'. Chiq'atuj uwach jn tzel, ruk'ut jn tzel kranij rib' chiwach.
59004008	Kix qetaq ruk' Qajwal Dios, xoq'je' Qajwal Dios qetna iwuk', ajmakib' chiya' knaq ub'anik jn tzel ichak chpa' jnaq chir kuch'aj uq'ab' xoq'je' ix chir kyeb' (2) ub'onom iwanme', chib'ana' ch'ajch'oj che iwanme'.
59004009	Kix oq'aq xoq'je' q'axwaq iwanme' xoq'je' chik'ama' uq'ab'il ipowril, xoq'je' itze'j uk'exa' rib' che q'ej, xoq'je' iki'ktemal uk'exa' rib' che b'is.
59004010	Chib'ana' ch'iti'n che iwib' chwach Qajwal Dios, ruk'ut re' nim kxuya'wana.
59004011	Ix wixlal, xa' mixjek'chi'n chiwach. Naqpla' chir kjek'chi'n chirij rixlal xoq'je' kuq'at tzij puwi' rixlal, chirij pixab' kjekchi'nwa', xoq'je' chirij pixab' kuq'atwa' tzij, pumul wa at kaq'at tzij chirij pixab', at te'chik ajb'anal rech chir kux kub'ij pixab' xa'ne' atchik ajq'atal tzij chirij pixab'.
59004012	Xa' Jun xyaw pixab', Re'k'ut xoq'je' ajq'atal tzij chir kuya' soltejem xoq'je' Re' kresaj k'aslemal, pumul at, ¿naq at rechwa' kaq'at tzij puwi' jnchik unaq?
59004013	Jo' b'la' chinime', ix, chir kib'ij: "Poq'ij, ch'il chwaq' qojb'e che jn tilimit, jn janab' k'ut qoj kije' tla', qoj k'ayen tla' rechwa' qach'ak qapwaq."
59004014	Chir iwet'amta kux ub'onom ik'aslemal chwaq', mpa' qatzij chir ik'aslemal xa' janam chpa' jn sutz' chir xa'qe'n k'utnek, pa'nimk'ut ksachek.
59004015	Puk'exwach ri', jri' chib'ij: "Wa Qajwal Dios, kraj kuya' qak'aslemal, qab'anna june' re' lewa' qab'an jnchik la'."
59004016	Pumul ix chinime' nim kiya'wa' iwib' rimal jn nimal, nejel nimal mak re'.
59004017	Naq chir ret'am ub'anik utzil pumul kub'anta, kmak nek.
59005001	Chinime' chita' ix naq chir k'o imib'i'l, kixoq'aq, kix sik'naq chirij ni'j chq'ij mlaya chir petnaq piwi'.
59005002	Xq'ay imib'i'l, xoq'je' iq'u' k'uxumchik rimal yo'x.
59005003	Xixaqeb' iq'an pwaq ch'il isaq pwaq, ruk'ut jn uxaqil la' kch'anna chiwij xoq'je' re' kutijna iti'jal chpa' kub'an q'a'. Chir ximuluj mib'i'l che ni'j uk'isb'al taq qije'.
59005004	Chita'much sub'laj ksik'en rijil kiq'ij mokom chir kichakim itikomb'al chir ix xa' ruk' sokb'al itojomta, ruk'ut kisik' naq chir kimolom uwach itiko'n xo'pen puxikin Qajwal Dios chir k'o pkaj.
59005005	Wral chwach lew ix xiya' che ityo'jil kuxpla' xraj xoq'je' xitzqapsaj iwib' chub'anik kuxpla' xiwaj. Xoq'je' xichomersaj iwanme' chpa' naq wakix chir ko'pen uq'ijal ukamsesik.
59005006	Xitzaq xe' mak, xoq'je' xikamsaj jun chir suk' uk'aslemal. Ruk'ut Re' xukojt uch'oq'ab'.
59005007	Rechi' chir, ix wixlal, k'olaq kuyb'ul ik'u'x suk'te' che upetb'al Qajwal Jesús. Chiwula' jn ajb'anal tiko'n chir kriyi'ej uwach utiko'n rech uwach lew chir k'otchik k'owa', ruk' kuyb'ul k'u'x kriyi'ej jan ko'pen q'alaj.
59005008	Jla' xoq'je' ix k'olaqb'la' kuyb'ul ik'u'x, xoq'je' chikub'a' iwanme', mpa' upetb'al Qajwal Jesús tijen qetlaq.
59005009	Ix wixlal, xa' miq'aq'b'e tzij chiwij rechwa' kixya't xe' mak chiwula' ajq'atal tzij k'ochik chwach uchi' ja'.
59005010	Ix wixlal, chiwesaj ino'jb'al chirij jn q'oxmal anme' xoq'je' jn kuyb'ul k'u'x kech ajq'axal uyoloj Dios chir xich'a'w pub'i' Qajwal Dios.
59005011	Qatzij qab'ij oj, chir sub'laj utz kech naqpla' chir kitij k'ax. Ito'om uyolik ix jn kuyb'ul uk'u'x Job, xoq'je' xiwil ix re'chir xk'isb'enek kux xya' che rimal Qaqjaw. Mpa' Qaqjaw nim k'axk'ab'al uk'u'x xoq'je' kowt ranme'.
59005012	Pumul chita'much ix wixlal mik'am pnaq kaj xoq'je' mik'am pnaq uwach lew xoq'je' mik'am pnaq jnaq chik. Xa'ne' chirwa jla', jla', wa jla'ta, jla'ta, rechwa' kixqajt xe' mak.
59005013	¿Wa k'o jnaq chixo'l ix chir q'axaw ranme'? Ub'ana' uch'awem ruk' Qajwal Dios. ¿Wa k'o jnaq ki'ktem uk'u'x? Chub'ixaj ub'i' Qaqjaw.
59005014	¿Wa k'o jnaq yab' chixo'l? Chusik'ij ajwab' kech jun puq che ajkojnel, rechwa' kich'a'w ruk' Qajwal Dios puwi', xoq'je' kimaj knaq ruk' aceite pub'i' Qajwal Jesús.
59005015	Ruk'ut jn ch'a'wem ruk' Qajwal Dios chir kb'ix ruk' kojb'al kusol jn yab', kwa'lses k'ut rimal Qajwal Dios, wa k'o mak ub'onom kuytaj knaq rimal Qaqjaw.
59005016	Chikira' imak chiwach, xoq'je' kixch'awaq ruk' Qajwal Dios piwi' ix rechwa' kixkuntajwa'. Jn uch'awem ruk' Dios jun chir suk' uk'aslemal sub'laj k'o ukownem.
59005017	Elías, re' xa' wnaq janam ub'anik chpa' oj, ruk'ut chir xch'a'w ruk' Qajwal Dios ruk' nejel ranme' rech kpetwa' jab', xqaj te'chik jab' che xub' (3) janab' ruk' waqib' (6) ik'.
59005018	Xch'a'w k'ut jumulchik Elías ruk' Qajwal Dios, ruk'ut kaj xutaqlaq jab', ruk'ut uwach lew xuya' uwach.
59005019	Ix wixlal wa k'o jnaq chixo'l chir xuya' knaq jn saqlaj tzij, pumul k'o jnaq chir kub'an che ktzalajlaq.
59005020	Chiwet'maj ix, jnaq chir kub'an che naq ajmak uya'ik knaq jn k'axlaj b'ej, kusol ranme' naq wnaq che kamikal, xoq'je' kub'ono chir sub'laj che umak kuytaj knaq.
60001001	En Pedro, Apóstol rech Jesucristo, kintz'ib'aj b'ik jn wuje' chiw, ix chir xixe'sb'i'k ptaq ijuyb'al, chir ix jub'urnaq pujuyb'al Ponto, pujuyb'al Galacia, pujuyb'al Capadocia, pujuyb'al Asia, pujuyb'al Bitinia.
60001002	Ix, chir ix cho'om knaq rimal Dios Qajawxel, xraj Re' xub'an utzil chiw rimal Loq'laj Usantil, rechwa' kiya' iwib' ptaqik xoq'je' kch'aj iwanme' ruk' ukik'el Jesucristo. Kiyaqb'la' jn loq'laj ritzil ranme' Qajwal Dios ch'il jn uxunem rech anme' pik'aslemal.
60001003	Qanimersaj ub'i' Qajwal Dios chir Uqaw Qajwal Jesucristo, mpa' rimal k'axb'al uk'u'x, tne' kumajt chqe oj, xub'an chqe chir xojk'ise' jumulchik rimal uk'astajb'al Jesucristo chikixo'l kamnaqib', re' ri' chir kuya' jn k'aslek ukub'ul k'u'x chqe.
60001004	Rech jn echb'al chir ksacht uwach, xoq'je' ktz'ilib'ta, xoq'je' kmayerta uwach chir Qajwal Dios ukolom chiw pkaj.
60001005	Chir ix kolom rimal nimlaj ukownem Qajwal Dios rimal ikojb'al, rechwa' kiraq jn solb'alib', chir b'onomchik ukiji'k rechwa' k'uten ptaq janab' chqawach.
60001006	Rmalk'ut ri', sub'laj kixki'ket ix chinime', tne' xa' rech kyeb'xub' q'ij, wa rajwixik kiq'axajna sub'laj che pajb'al.
60001007	Rech chirwa xok ikojb'al chpam pajb'al sub'laj utzna rilik chwach q'an pwaq, re'k'ut chir xa' q'axel, pumul ruk' q'a' kpajwa'. Jla'k'ut k'utenwa' ik'ojb'al, kraqtaj chpam b'ixnik, xoq'je' chpam jn unimal q'ij, xoq'je' chpam jn mejb'elib' re'chir k'uten Jesucristo.
60001008	Re'k'ut Jesucristo, chir loq' kiwulo tne' iwulomt uwach, xoq'je' chirij Re' ixkojennaq, tne' kiwilt uwach chinime', kixki'ket ruk' jn nimlaj ki'kte'mal rech jn unimal q'ij, chir kraqtajt ub'ixik.
60001009	Chik'ama' chir kux kutaqej ikojb'al, re'k'ut jn solb'alib' rech iwanme'. Mpa' ix tijen kik'omo chir kux utaqem ikojb'al, re'k'ut solb'alib' iwib'.
60001010	Ajq'axal uyoloj Qajwal Dios, chir xkiq'axaj jn loq'laj ritzil ranme' chir toqomlaq ub'ixik chiw, xkib'ank'ut jn utzlaj utzukxik, xoq'je' jn utzlaj uta'tb'exik chirij jn solb'alib'la'.
60001011	Xkib'an k'ut jn utzlaj rilik, chirij naq che wnaq, xoq'je' naq che q'ij, xoq'je' naq che janab', chir kub'ij usantil Cristo chir k'o kuk' ire', re'k'ut jn santil la' chir k'o kuk', xunab'ajsaj ub'ixik chke chir kux che q'oxmal kuq'axajna Cristo, xoq'je' xuna'b'ajsaj ub'ixik chke, chirij ni'j unimal q'ij chir kipena chirij ni'j q'oxomla'.
60001012	Xq'aljenses k'ut chikiwach ire', chir kext ire', xa'ne' qech oj, chir kux xichakan ire' chirij, re'k'ut chir kiq'aljansaj naq chir tijen kiya' ub'ixik jn k'ak' yoloj rech Qajwal Jesucristo chiw ix, rimal Loq'laj Santil chir toqomlaq pkaj. Re'k'ut ri' chir utaqo'n kaj sub'laj kaj rilik.
60001013	Rechi' chir, chikojo' jn utzlaj nojb'al, chijek'a' iwib' piwechwa', chiya' nejel ukub'ul ik'u'x chirij jn loq'laj ritzil ranme' Qajwal Dios chir k'amlaq chiw, re'chir Jesucristo k'uten jumulchik.
60001014	Chpa' alk'wa'lxel chir kiya' kib' ptaq'ek, mib'an chik ni'j mak chir xib'an jer, re'chir maja' kich'ob' uwach Qajwal Dios.
60001015	Xa'ne' jun chir xix'usik'ij, Re' tyox uk'aslemal, ix xoq'je' chib'ana' tyox che nejel kux kib'an pik'aslemal xoq'je' kixkojo'q chpam jn tyoxlaj k'aslemal.
60001016	Mpa tyox wuj kub'ij: Chib'ana' tyox che ik'aslemal mpa' En tyox Enk'aslemal.
60001017	Wa ix kib'ij, At Qaqaw, kixcha' che jun chir xa' janam kuq'at tzij pikiwi' wnaq ptaq kijujnal, chpa' kichak kib'onom, kixb'inaqb'la' ruk' nab'alib' chwach Qajwal Dios nejeltaq q'ij rech ik'aslemal.
60001018	Iwet'am ix, re'chir xixtortaj che jn k'axlaj k'aslemal, chir ik'omomlaq kuk' ichuch iqaw, xixtorek, ruk't chpa'kux chir xa' iq'axel chpa' saq pwaq ch'il q'an pwaq.
60001019	Xa'ne' xixtor ruk' loq'laj ukik'el Cristo chpa' naq k'ijol kirnere chir k'ot tz'il chirij, xoq'je' k'ot mak ub'onom.
60001020	Cristo Re'k'ut chir xcha'laq xe'taq ktiktaj uwach lew, pumul xoq'je' xq'aljenses che uk'isb'altaq q'ij xa' rimal iloq'xik.
60001021	Rimal k'ut Cristo chir ix kikoj rech Dios, Re'k'ut Dios chir xuwa'lsaj Cristo chikixo'l kamnaq'ib', xoq'je' xuya' unimal uq'ij, xoq'je' rechwa' chir ikojb'al, ch'il ukub'ul ik'u'x kiya' chirij Qajwal Dios.
60001022	Isaqapsam chik iwanme' ix chinime', rimal chir xiya' iwib' ptaqik che jn saqlaj tzij, rimal Loq'laj Usantil Qajwal Dios, rech jn loq'b'al k'u'x kech alxik, chir k'ot jo'sb'al chpam, chiloq'oj b'la' iwib' chiwach ruk' jn ch'ajlaj anme'.
60001023	Mpa' ix xixk'ise' jumulchik, pumul re't jn k'ise'b'al chir petnaq kuk' ichuch iqaw chir k'o kamikal chpam, xa'ne' xixk'ise' chirij utzij Qajwal Dios chir k'aslek mijumul ksach uwach.
60001024	Mpa, "Nejel wnaq xa' janam kib'anik chpa' chaj, xoq'je' nejel unimal uq'ij naq chij xa' janam chpa' ukotz'e'jal chaj. Kcheqej jn chaj, xoq'je' kpuqlaq ukotz'e'jal.
60001025	Pumul uyoloj Qajwal Dios, re' xa' jun k'owa' mijumul ksach uwach." Re'k'ut ri' uyoloj Qajwal Dios chir xya' ub'ixik chiw jn k'ak' yoloj rech Qajwal Jesucristo.
60002001	Rechi', chiya' knaq ub'anik nejel tzeltaq chomnik, xoq'je' chiya' knaq ub'ixik nejel jo'sb'al tzij, xoq'je' chiya' knaq ub'anik kyeb' (2) che iplaj, xoq'je' chiya' knaq nejel kontrenik, xoq'je' chiya' knaq ub'anik tzij chikij iwijil itz'aq'at.
60002002	Chpa' kib'an taq ne' chir te' kik'ise'k, re' kitzukuj kitu', jla' xoq'je' chib'ana' ix, re' chiriyij jn tu' chir yujtelt uwach, re'k'ut uyoloj Qajwal Dios, rimalk'ut re' kixk'iyek rech jn soltejem,
60002003	chirwa' utz xina' jn nimlaj oq'osil ranme' Qajwal Jesús.
60002004	Kixqetaq ruk' Qajwal Jesucristo, jn k'aslek b'aj chir xtoq' pnaq jla' kimal chijab', pumul chwach Qajwal Dios, Re' cho'omlaj b'aj, xoq'je' k'otchik k'owalaj b'aj chir paqal rijil.
60002005	Xoq'je' ix, ix chpa' k'aslek b'aj, jn loq'laj richoj Santil, rech jn tyoxlaj nimnek rech loq'laj jaj, rechwa' kijit nimnek chwach Qajwal Dios rimal Jesucristo.
60002006	Mpa' kub'ij tyox wuj: "¡Chiwula'much! Kinya' pe tilimit Sión, jn b'aj chir nim ub'anik rech utz'u'k tz'aq', chir cha'telek xoq'je' k'otchik k'owa'. Naq kukoj rech, mijumul kya'na chpam k'ixb'al."
60002007	Rechi' chiw ix chir kikojo, jn b'ajla' k'otchik k'owa'. Pumul naq chir kikojenta, kb'antejek chpa' kub'ij tyox wuj: "Jn b'aj chir xtzaq pnaq jla' kimal ajb'anal tz'aq', Re'k'ut Jesucristo, Re'k'ut chir nim ub'anik, rech jn utz'u'k tz'aq'."
60002008	Xoq'je', "B'aj chir kb'an tzaqem chirij, xoq'je' nimlaj b'aj chir ktzaqnek," mpa' kitzaq chirij uyoloj Qajwal Dios, mpa' kiya't kib' ptaqik, mpa' re' kichak ipetnaq.
60002009	Pumul ix, ix wnaq chir ix cha'telek, xoq'je' ix ajnimnel rech loq'laj jaj chir kinimaj nimlaj ajtaqnel, xoq'je' ix jn tyoxlaj tilimit amaq', tilimit chir loq'om rimal Qajwal Dios, rechwa' kiya' ub'ixik ritzil uk'u'x ranme' jun, chir xixresajlaq chpam qu'mal, xixk'un uya' chpa' k'owa' usaqil chir mayjab'al.
60002010	Ix chir jer, ixt utilimit Dios, pumul chinime' ixchik utilimit Qajwal Dios. Xoq'je' ix nab'e knaq iroqomt jn k'axk'ab'al uk'u'x, tne' kumajt chiw. Pumul chinime' k'ochik iwuk'.
60002011	Ix wixlal, chir loq' kixwilo, kinta' jn toq'ob' chiw, chpa' wnaq chir kipe che naj tilimit, xoq'je' chpa' wnaq chir i'aj q'atnel, chiq'atuj ni'j uriyb'al ityo'jil, re'k'ut ni'j riyb'al la' chir kich'ojon ruk' isantil.
60002012	Chib'ana' utzil chikixo'l wnaq chir it ajtilimit Israel. Rechwa' chir nij wnaq chir kib'ij chir ix, ix ritzlal taq wnaq, kilk'ut ichak chir sub'laj utz, kinimersaj ub'i' Qajwal Dios re'chir Re' kpe chuq'atik tzij.
60002013	Xa' rimal Qajwal Dios, Chiya' iwib' ptaqik chke q'atb'altzij rech uwach lew, che nimlaj ajtaqnel, mpa' re' nim reqle'n.
60002014	Xoq'je' chiya' iwib' ptaqik chke ukab'taq q'atb'altzij chir itoqomlaq rimal nimlaj ajtaqnel rechwa' kib'an kiq'atb'altzij pikiwi' ajb'analtaq k'ax, xoq'je' kinimersaj kiq'ij naq chir kib'an utzil.
60002015	Mpa' re' ri' kraj Qajwal Dios chir kb'anek, chir kb'an utzil rechwa' kitz'apij kichi' wnaq chir itak ruk' kichomb'al, chir k'ot ket'am.
60002016	Chik'utu' chir ix, ix tzqaptelchik, pumul rexta chir ixtzqaptelchik kib'an mak, xa'ne' chpa' kumaj che naq jaqlel ajnimnel rech Qajwal Dios.
60002017	Nimb'la' chiya'wa kinejel, xoq'je' chiloq'oj iwib' iwenejel chiwach china'nb'e iwib' chwach Qajwal Dios. Nim chiya'wa jn nimlaj ajtaqnel.
60002018	Ix jaqlel ajnimnel, chiya' iwib' ptaqik kuk' iwajaw, ruk' nejel mejb'alib' xo'wt kuk' ni'j chir utz kino'oj xoq'je' ch'uch'uj kanme', xoq'je' kuk' ni'j chir sub'laj ik'a'n.
60002019	Mpa' re' ri' qaj chwach Qajwal Dios, chir qach'ij naq k'ax chir ojt qatzukum.
60002020	¿Mpa' kux che unimal q'ij kik'omo chirwa ix, kixch'ayek xa' rimal chir ix ajb'anal k'ax? Xoq'je' kich'ijo. Pumul wa rimal ub'anik utzil kitij k'ax, xoq'je' kich'ijo, re' ri', chir k'amer chwach Dios.
60002021	Mpa' rimal ri' chir xixsik'ix rimal Dios mpa' xoq'je' Qajwal Jesucristo xutij k'ax qamal oj, xuya' knaq jn k'amb'al no'oj chqe rechwa' qataqej retal raqan.
60002022	Cristo k'ot naq mak xu'no, xoq'je' k'otnaq sokb'al tzij xel laq chuchi'.
60002023	Cristo xya' mixq'ab' puwi', pumul Re' ruk't mixq'ab' xuk'ulb'a' kiwach, re'chir tijen kuq'axaj q'oxom, k'ot Re' xuyaj wnaq ruk' xib'nek, xa'ne' kujach kimak puq'ab' Jun chir kuq'at tzij ruk' suk'laj q'atb'altzij.
60002024	Re'k'ut Cristo chir xreqaj qamak ruk' utyo'jil, chwach cruz, rechwa' chir oj, oj kamnaqchik chwach mak, pumul ojk'asel chub'anik chir kux suk' chwach Dios. Rimalk'ut usoktajnaq Cristo chir xixkunexwa' ix.
60002025	Mpa' ix nab'e knaq, kixb'inek chpa' kirnere chir k'ot ajyuq'el kech, isachnaq. Pumul chinime' xixtzalajlaq ruk' Cristo Re'k'ut ajyuq' xoq'je' ajsaqel iwanme'.
60003001	Jla' xoq'je' ix k'le'naq taq ixiqib', chiya' iwib' ptaqik che iwichijil. Rechwa' chir naq kikojomt uyoloj Qajwal Dios, rajwixikta k'o kb'ix chke, kich'ak k'ut xa' rimal jn utzlaj kino'jb'al kixiqil.
60003002	Kilk'ut ire' ino'jb'al chir saqlo'loj, xoq'je' k'o mejb'elib' chpam.
60003003	Jn uweqik iwib' ix, re't jn weqb'al chir q'aljenek, chpa' jn pich'nik wi' chir xujalchik kb'anche, xoq'je' jn weqb'al ruk' q'an pwaq, ruk' lewa' k'ul chir paqal rijil.
60003004	Xa'ne' qas weqb'al iwib' ix, je' k'o piwanme', jn weqb'al la' kub'ant k'ax. Rech jn santil chir chu'lek xoq'je' k'o loq'laj uxumb'al chpam. Re' jn weqb'al la' chir sub'laj nim ub'anik chwach Qajwal Dios.
60003005	Mpa' xoq'je' jla' kiweqik kib' xkib'an tyoxtaq ixiqib' jertaq tzij, ire' xkikub'a' kik'u'x chirij Qajwal Dios, xoq'je' xkiya' kib' ptaqik chke kichijil.
60003006	Chpa' Sara chir xuya' rib' ptaqik che Abraham, re'chir kuch'ab'ej, tat cha'che, ruk'ut ix, ix ral knaq Sara chirwa kib'an utzil, xoq'je' k'ot nab'alib' kije' pik'aslemal.
60003007	Ix k'le'naq taq chijab', chib'ana' utzil kuk' iwixiqil, nim chiya'wa iwixiqil, mpa' ire' janam kib'anik chpa' naq k'olb'al chir kowta, nimb'la' chiya'wa', mpa' xoq'je' ire' ijun chrechb'exik jn loq'laj ritzil anme' rech jn k'aslemal, rechwa' k'ot q'aten ich'awem chwach Qajwal Dios.
60003008	Uk'isb'al tzij, xa' jun chib'ana' che uriyb'al iwanme' iwenejel, chiloq'oj iwib' chiwach ruk' jn loq'b'al k'u'x kech alxik, k'axk'ab'aq ik'u'x chiwach, xoq'je' chib'ana' ch'iti'n che iwib'.
60003009	Mitzilij uwach naq k'ax chir kb'an chiw, xoq'je' mitzaq mixq'ab' puwi' jnaq chir kutzaq mixq'ab' piwi'. Xa'ne' kixtewchi'naq, mpa' iwet'am chir Qajwal Dios xixusik'ij rechwa' kiwechb'ej tewchi'nik.
60003010	Mpa', "naq kraj kuloq'oj uk'aslemal xoq'je' kraj kuq'axaj utzlaj taq q'ij, ujek'a' raq', mub'ij, k'axlajtaq yoloj, xoq'je' ujek'a' uchi' chub'ixik, jo'sb'al tzij.
60003011	Chutoso' rib' che k'ax, re' chub'ana' utzil. Chutzukuj jn uxunem rech anme', xoq'je' tarjaq chirij.
60003012	Mpa' Qajwal Dios, re' k'utuyuj naq suk' kik'aslemal, xoq'je', kuta' kich'awem, pumul k'o uk'anal, pikiwi' ni'j chir kib'an k'ax."
60003013	¿Naq kowan chub'anik k'ax chiw ix, chirwa ix re' kitzukuj ub'anik utzil?
60003014	Pumul wa rimal ub'anik jn suk'laj q'atb'altzij kitij k'ax, k'otchik k'owa' iwech. Mub'an k'ax iwanme', xoq'je' mixij iwib' chikiwach ire'.
60003015	Xa'ne' chinimersaj ub'i' Jesucristo chir Qaqjaw ptaq iwanme', xoq'je' kub'lek chib'ana' ikiji'k rechwa' k'o iyoloj re'chir kib'ij to'b'al iwib', ruk' nimlaj anme', xoq'je' mejb'alib' che naq chir kuta' chiw chirij jn ukub'ul k'u'x chir k'o iwuk'.
60003016	Xoq'je' ruk' jn ch'ajlaj anme' rechwa' chir naq kijuluj tzij chiwij, kpe kik'ix rimal kiyoloj, naq chir kiyoq' jn utzlaj ino'jb'al chpa' ajkojnel chirij Cristo.
60003017	Mpa' utzna chir kitij k'ax rimal ub'anik utzil, chirwa jla' kraj rajwerem Qajwal Dios, chwach chir qatij k'ax rimal ub'anik k'ax.
60003018	Mpa' Cristo, xa' jumul xkam rimal qamak, jun chir suk' uk'aslemal chwach Dios xkam pe kik'exwach naq chir suk't kik'aslemal, rechwa' qoj uk'amb'ik ruk' Qajwal Dios, qatzijk'ut chir xkam che utyo'jil, pumul k'asal pe santil.
60003019	Re'k'ut chir xye chub'ixik upixab' chke santil chir itz'aptel pche'.
60003020	Ire'k'ut ni'j chir xkiya't kib' ptaqik jertaq tzij ptaq uq'ij Noé, re'chir Qajwal Dios xye riyi'ej ruk' nejel kuyb'ul uk'u'x, re'chir Noé tijen kuweq jn arca, tla'k'ut chir xito'tajwa' waxqib' (8) che wnaq chu' ja' rimal Qajwal Dios.
60003021	Jn ja'la' xub'an ukexwach jn qasnik ja' chir rimal re' chinime' oj soltelchik rimal Qajwal Dios. Jn qasnik ja'la' rext jn ch'ajb'al ij, xa'ne' rech chir qojqeb' ruk' Qajwal Dios, ruk' jn saqlaj anme' rimal uk'astajb'al Qajwal Jesús chikixo'l kamnaqib'.
60003022	Re'k'ut chir xpeqe' pkaj, je k'ochik puse'b'al Qajwal Dios, xe' uq'atb'altzij Re', ik'owa' nejel utaqo'n Qajwal Dios chir ik'o pkaj, ch'il ni'jchik santil chir k'o q'atb'altzij ch'il choq'ab' kuk'.
60004001	Jla' chpa' Cristo chir xutij k'ax ruk' utyo'jil, ix xoq'je' chib'ana' jun che ichomb'al ruk' Re', chib'ana' ikiji'k rechwa' kich'ij k'ax, mpa' jun chir xutij k'ax ruk' utyo'jil, xusach uwach mak.
60004002	Rechwa' chir che nejel ik'aslemal kib'an te'chik chpa' kraj ityo'jil, re' ki'no chir kux k'amar chwach Qajwal Dios.
60004003	Chiya' knaq ni'j makla' tla', sub'laj jerchik chir jri' kib'an ix, chub'anik chir kux qaj chikiwach wnaq chir it ajtilimit Israel, jn b'inem chpam tzeltaq mak rech tyo'jil, xoq'je' chpam tzeltaq riyb'al, xoq'je' chpam q'ab'rek, xoq'je' chpam nimaqtaq wi'im, nejel chir kux kik'is iwib' chpam, xoq'je' chpam tzeltaq kinimxik wochb'al.
60004004	Ktzaq kik'u'x ire' chinime' chir kixb'in te'chik ix kuk' ire' chub'anik k'axlajtaq b'onoj, xoq'je' sub'laj k'ax kina' chiw.
60004005	Pumul ire' kijachna rixmal kichak chwach jun chir ub'onom ukiji'k rech kuq'at tzij pikiwi' wnaq chir ik'aslek xoq'je' kuq'at tzij pikiwi' wnaq chir ikamnaqchik.
60004006	Mpa' rimal ri' chir xoq'je' chke kamnaqib' xya' ub'ixik jn k'ak' yoloj rech Qajwal Jesucristo rechwa' q'atna tzij chikij chpam tyo'jil chpa' kichomb'al chijab', pumul kik'ise' chpam santil chpa' uno'jb'al Qajwal Dios.
60004007	Pumul tijen qetlaq k'isb'al rech nejel, rechi' chikojo' jn saqlaj chomb'al, xoq'je' kixchajnaq chpam jn ich'awem chwach Dios.
60004008	Suk' re' nab'e chiloq'oj iwib' chiwach, mpa' jn loq'b'al k'u'x kukuy sub'laj mak.
60004009	Chiya' iwarb'al chiwach, ruk't jikchi'nem.
60004010	Ptaq ijujnal chib'ana' ichak chikixo'l ni'jchik, chpa' jn tyoxlaj sip chir xya' chiw rimal Qajwal Dios, kixchaknaq chirij chpa' utzlajtaq ajchakib' rech jn nimlaj loq'laj ritzil ranme' Qajwal Dios.
60004011	Wa k'o jnaq kuya' ub'ixik uyoloj Qajwal Dios, chuk'utu' chpa' uyoloj Qajwal Dios, wa k'o jnaq kchakan chirij kinimxik ni'jchik nimnaqb'la chpa' loq'laj kownem chir yo'om che rimal Qajwal Dios, rechwa' chir che nejel knimerses ub'i' Qajwal Dios pub'i' Qajwal Jesucristo, re'k'ut Re' rajaw jn unimal q'ij, xoq'je' rech Re' jn loq'laj taqnik chb'e q'ij chb'e saq. B'antajaq b'la'.
60004012	Ix wixlal chir loq' kixwilo, mat' ktzaq ik'u'x chirij jn q'a' rech pajb'al iwech chir tijen ko'pen iwuk', kawulpa' naq mayjab'al.
60004013	Xa'ne' kixki'ktaq mpa' ix, ixchik jun, ruk' uq'oxmal Cristo, rechwa' chir xoq'je' kixnaj che ki'kte'mal re'chir k'utun unimal uq'ij.
60004014	K'otchik k'owa' iwech chirwa xa' rimal ub'i' Qajwal Jesucristo kixyoq' kimal wnaq, mpa' jn santil rech unimal q'ij rech Qajwal Dios k'o piwi' ix, qatzijk'ut chir ire' kib'ij wastaq tzij che Jesús, pumul ix kiya' unimal uq'ij Jesús.
60004015	Xa'k'ut jla' chir mat' k'o jnaq chiw ix kutij k'ax xa' rimal chir aj kamsenel, elq'om lewa', aj b'anal k'ax lewa', rimal lewa' chir nejel kuminwa' rib' kuk' ni'jchik wnaq.
60004016	Pumul wa k'o jnaq kutij k'ax xa' rimal chir kojennaq chirij Cristo mik'ixek, xa'ne' chunimirsaj uq'ij Qajwal Dios, pub'i' Cristo.
60004017	Mpa' xo'pen uq'ijal chir jn q'atajtzij rech Qajwal Dios je' kmajtaj kuk' naq chir ik'o prichoj Dios. Wa jn q'ataj tzij je' kmajtaj quk' oj, ¿jalchilo kib'e kisaqwa' ni'j chir kiya't kib' ptaqik che jn k'ak' yoloj rech Qajwal Dios?
60004018	"Wa jun chir suk' uk'aslemal chwach Dios kutij k'ax churaqik jn solb'alib', ¿ruk'ut jun chir ritzlal wnaq, jalchi'lo k'utenwa' chi', xoq'je' jun chir ajmak jalchilo k'e wab'aqwa' chi'?"
60004019	Xa'k'ut jla' naq kitij k'ax chpa' rajwerem Qajwal Dios, kib'ana' utzil, xoq'je' kiya' kanme' puq'ab' Qajwal Dios, chir tikiwnaq qech, mpa' Re' suk' ranme'.
60005001	Kinta' jn toq'ob' chke tata'ib' chir ik'o chixo'l. Xoq'je' en, enchik tata' chpa' ire' xoq'je' k'o chinwach kux che k'ax xuq'axaj Cristo, xoq'je' en, en jun kuk' ire' che jn unimal q'ij chir k'utenna.
60005002	Chiyuq'uj utilimit Qajwal Dios chir k'o chixo'l, chichijij, xata' chir xa' ix ch'ikmim chub'anik, xa'ne' chib'ana' ruk' nejel uk'uxlal, xoq'je' chib'ana' xa'ta chir kirij uch'akik pwaq chikij, xa'ne' chib'ana' ruk' nejel iwanme', pa'nim.
60005003	Xata' chir kib'anwa' iq'atb'altzij pikiwi' naq chir tijen kiyuq'uj, xa'ne' chiya' utzlajtaq k'utumb'al chikiwach.
60005004	Re'chir k'uten kajwal ajyuq', ix kik'amna jn corona chir ksaxt uwach rech jn unimal q'ij.
60005005	Xoq'je' ix elb'om, ix eltom, chiya' iwib' ptaqik chke tata'ib', xoq'je' chinimaj iwib' chiwach iwenejel, xoq'je' chib'ana' ch'iti'n che iwib', Mpa' "Qajwal Dios kuk'le'laj kiwach naq chir nim kiya'wa' kib', pumul kuya' loq'laj ritzil ranme' chke naq chir kib'an ch'iti'n che kib'."
60005006	Chib'ana' ch'iti'n che iwib' chixe' uq'ab' Qajwal Dios chir k'o nimlaj ukownem, rechwa' chir Re' nim kxuya'wa re'chir ko'pen uq'ijal.
60005007	Chiya' chirij Qajwal Dios nejel uq'oxmal iwanme', mpa' re' kok il iwuk'.
60005008	Saqb'aq ichomb'al, xoq'je' kixchajnaq, mpa' iwajch'oj ix, jn tzel, jla' ku'no chpa' jn koj chir koq'ek, kb'inek kusutuj iwij tijen kutzukuj naq kutijo.
60005009	¡Re'k'ut jn tzel la' chik'lelaj uwach! Xa' jun kixwab'wa' ruk' ikojb'al t'amt'el k'ut chir nejel iwixlal chir ik'o chwach lew, kiq'axaj ni'j nimaqtaq q'oxome'.
60005010	Pumul Qajwal Dios chir rajaw nejel loq'laj ritzil anme', xoj usik'ij chpam jn unimal q'ij chir k'istechik pub'i' Jesucristo, kitijna k'ax kyeb'xub' q'ij, pumul xo'w q'atan ri', re'k'ut Re' kub'an tzaq'at che ik'aslemal, xoq'je' kukub'a' ik'aslemal, xoq'je' kuya' ichoq'ab', xoq'je' kxujaqb'a' ruk' Jesucristo.
60005011	Rechk'ut Re' jn unimal q'ij, xoq'je' jn nimlaj taqnem chb'e q'ij chb'e saq. B'antajaq b'la'.
60005012	Re'k'ut Silvano chir k'o chqaxo'l kuk'amb'ik jn wuje' iwuk', jn qaxlale' chinwach en, suk' ukojb'al, xintz'ib'ajb'ik chiw kyeb'xub' yoloj, rechwa' kxinyajb'ik, xoq'je' kinq'aljansaj chiwach chir Re' ri' qasqatzij jn loq'laj ritzil ranme' Qajwal Dios chir ixk'o chpam.
60005013	Xoq'je' jn ch'ob' che qaxlal chir ik'o pe tilimit Babilonia, chir icho'om rimal Qajwal Dios, janam chpa' ix, ch'il enk'ijol Markos, kitaqb'ik ritzil iwach.
60005014	Chiya' ritzil iwach chiwach ruk' jn tz'ub'nik plaj rech loq'b'al k'u'x. Jn uxunem rech anme' iwuk' iwenejel naq chir ixk'o ruk' Jesucristo. B'antajaq b'la'.
61001001	En Simón Pedro, jaqlel ajnimnel xoq'je' Apóstol rech Jesucristo, kintz'i'b'aj jn wuje' chke naq chir xixkon churaqik rimal jn suk'laj q'atb'altzij rech Dios ch'il Qajwal Jesucristo, jn kojb'al chir k'otchik k'owa' chpa' qe'oj.
61001002	Nimraq chixo'l ix jn loq'laj ritzil ranme' Dios ch'il jn uxunem rech anme' chirij kux iwet'am chirij Qajwal Dios xoq'je' chirij Qajwal Jesús.
61001003	Rimal loq'laj uchoq'ab' Qajwal Dios, uyo'om nejel chqe chir kchakan chqe chpam qak'aslemal, xa' rimal rit'maxik uwach jun chir xoj usik'ij rimal loq'laj unimal uq'ij ch'il nimaqtaq uchak.
61001004	Rmalk'ut ri' xuya' ni'j k'otchik k'owa' xoq'je' nimaqtaq jitenem chqe, rimal k'ut ri' chir ix jun che jn tyoxlaj k'aslemal, xoq'je' chir xiwanijlaq iwib' chikixo'l wnaq, chir ik'o chpam tzeltaq riyb'al.
61001005	Ix xoq'je' chikojo' nejel ichoq'ab', chiya'b'la' puwi' ikojb'al, jn loq'laj chak rech anme', puwi' jn loq'laj chak rech anme' chiya' jn etamb'al.
61001006	Puwi' jn etamb'al chiya' jn jek'b'al ib', puwi' jn jek'b'al ib' chiya' jn kuyb'ul k'u'x, puwi' jn kuyb'ul k'u'x chiya' jn tyoxlaj k'aslemal.
61001007	Puwi' jn tyoxlaj k'aslemal, chiya' jn loq'b'al k'u'x chir k'o chikixo'l alxik, puwi' jn loq'b'al k'u'x chir k'o chikixo'l alxik, chiya' jn loq'b'al k'u'x.
61001008	Mpa' wa ni'j ri' k'o iwuk' xoq'je' nimernaq chpam ik'aslemal, kuya't luwar chiw chir xa' kiqasaj q'ij, xoq'je' mat' kixwachnek chirij jn etamb'al chirij Qajwal Jesucristo.
61001009	Pumul naq chir k'ot ni'j ri' ruk', june' xa' naqaj ka'ywa', xoq'je' moy. Ksach che chir xch'aj uk'aslemal che jertaq umak.
61001010	Rimalk'ut ri' ix wixlal, Re' Qajwal Dios xuxusik'ij xoq'je' Re' xixucho'o, chijaqb'a' chpam ik'aslemal jn sik'nem ch'il jn cha'nek, mpa' wa jri' ki'no mijumul kixtzaqek.
61001011	Mpa wa jla' ki'no, sub'laj jamal ib'ej rech kxokwa' chpam jn nimlaj q'atb'altzij chir kistechik rech Qaqjaw, xoq'je' Ajsolel qech Jesucristo.
61001012	Rimal k'ut ri' kub'lek kinya't knaq una'texik chiw ni'j tyojnike', tne' ix iwet'amchik, xoq'je' chikub'a' iwib' chirij jn saqlaj tzij chir k'ut'um chiwach.
61001013	Mpa' qas suk' chinwach en, chir kxink'usuj ruk' yaj rimal chir enk'ona chpam enkuerp.
61001014	Mpa' wet'am chir xa' qe'nchik kraj kinya' knaq enkuerp, chpa' xuk'ut Qajwal Jesucristo chinwach.
61001015	Xoq'je' knok knaq il rech tne' enk'ot chik iwuk', kna'tajna chiw, nejel chir kux xink'ut chiwach.
61001016	Mpa' ruk't jo'sb'altaq tzij xqaya'wa' ub'ixik chiw jn nimlaj choq'ab' ch'il upetb'al Qajwal Jesucristo, xa'ne' mpa' oj xqil ruk' qab'aq'wach chir Re' nim ub'anik.
61001017	Re'chir Jesucristo xuk'am che Qajwal Dios chir Qaqaw jn unimal q'ij, xoq'je' jn mejb'al ib', xtaqlaq che suk'te' pkaj chpa' k'owa' jn k'otchik k'owa'laj unimal q'ij, jn ch'a'wem chir kub'ij: Re' June' Enk'ijol chir kinloq'oj, sub'laj kinki'ket ruk' Re'.
61001018	Ruk'ut oj xqata' jn ch'a'wem la' chir petnaq pkaj re'chir ojk'o ruk' puwi' jn tyox jib'.
61001019	K'o quk' oj xoq'je' uyoloj Dios chir q'axam knaq, re'k'ut chir saqlaj tzij, rimalk'ut chir utz ki'no kiya' ixikin che, chpa' jn q'a' chir kusaqab'saj qu'mal suk'te' ksaqerna, xoq'je' kwa'lajna jn nimlaj ch'imil rech usaqarb'al rechwa' kusaqab'saj iwanme'.
61001020	Rajwixik kich'ob' ri' nab'e, chir k'otnaq uyoloj Dios chir tz'ib'tal knaq chpam tyox wuj chir kir uwach xa' ruk' kino'jb'al wnaq.
61001021	Mpa' jn na'tb'al xpeta xa' rimal uriyb'al naq wnaq, xa'ne' nejel chijab' rech Qajwal Dios xich'a'wek, Re' Loq'laj Santil xyaw rech chke chir kux kib'ij.
61002001	Pumul xikije' xoq'je' jo'slajtaq ajq'axal uyoloj Dios chikixo'l tilimit jertaq tzij, xoq'je' chixo'l ix kikije'na jo'slajtaq ajtyojnel chir kikojna po'wle'kil tzeltaq tyojnik chir k'o k'ax chpam, xoq'je' kixutuj knaq kikojb'al chirij Qaqjaw chir Re' solow kech che kimak. Tijenk'ut kitzukuj k'ax chikij chir kinab'ej te'chik kpe nimlaj k'ax pikiwi'.
61002002	Sub'laj ik'iy kitarajna chikij chub'anik tzeltaq mak, kimak ire' chir jn b'ej rech saqlaj tzij kya' chpam yoq'b'al tzij.
61002003	Rimal uriyxik sub'laj pwaq, xoq'je' ruk' jo'slajtaq yoloj kib'an k'ax chiw, ire'k'ut qajna nimlaj k'ax pikiwi', jerchik chir itzoqom xe' mak, ruk'ut jn tzaqel kech kpe cha'nim.
61002004	Mpa' wa Qajwal Dios xukuyt kimak utaqo'n kaj chir ximaknek, xa'ne' xyutzaq pk'ixk'ol, xyujach pche' rech qu'mal, ikolom tla' rech nimlaj q'ataj tzij chir kpena.
61002005	Xoq'je' jertaq wnaq xusacht kimak, xo'w Noé chir ajb'i'nel yoloj rech jn suk'laj k'aslemal rech Dios xukol knaq ch'il wuqub' (7) rich'il, xutzaq k'utlaq jn nimlaj jab' pikiwi' rislaltaq wnaq rech nejel uwach lew.
61002006	Xoq'je' xyuqasaj xe' mak tilimit Sodoma ch'il tilimit Gomorra. Xyunajsaj knaq che chaj, re'k'ut la' k'utumb'al xuya' chke naqpla' chir kimakenna.
61002007	Pumul xusol knaq Lot, chir suk' uk'aslemal chwach Dios chir kuch'ij te'chik k'o chikixo'l ajmakib'.
61002008	Mpa' Lot chir suk' uk'aslemal chwach Dios, chir jaqal chikixo'l ni'j ajmaktaq wnaqe', sub'laj q'axew ranme' nejeltaq q'ij rimal rilik xoq'je' rimal uta'ik k'axlajtaq b'onoj chir kib'an ire'.
61002009	Ret'am Qajwal Dios k'e usol wnaq chir ch'aj kanme', rechwa' kiqajt putaqchib'al tzel. Xoq'je' k'yukol wnaq chir suk't kik'aslemal rechwa' kyutzaq chpam k'ax che jn q'ij rech q'ataj tzij.
61002010	Xoq'je' nimna tojb'al kya' chke ni'j chir ki'no chpa' kraj uriyb'al kityo'jil, chir ik'o chpam k'axlajtaq riynik, xoq'je' ik'o chpam tz'iltaq mak, xoq'je' kitzlaj uqatb'altzij Dios. Itak ruk' ki'no'oj, kik'amta chir kisukb'axek, kixijt kib' chuyoq'ik uq'atb'altzij Qajwal Dios.
61002011	Ruk'ut taqo'n rech kaj chir nimna kichoq'ab', xoq'je' nimna kiq'atb'altzij, k'ot tzij k'e kib'ana' chwach Qajwal Dios pikiwi' wnaq chir i'ajmak.
61002012	Pumul nik'ije' chir kiyoq' tyojnik chir kich'ob'ta, chpa' awaj chir k'ot kino'jb'al, xik'se'k xa' rech kichapek xoq'je' xa' irech tzaqel, ksach k'utna kiwach chpam jn tzaqel kech ire'.
61002013	Kik'amna ire' jn tojb'al rech jn kotkeklaj kik'aslemal, mpa' sub'laj qus kina' ire' chir ik'o chpam mak nejeltaq q'ij, re'k'ut la' chuwlajtaq mak, ire'k'ut chir kiwa' iwuk', xoq'je' kiki'ket chpam kimak.
61002014	Najnaq kib'aq'wach che mak chirij k'le'b'al, k'istajt kik'u'x che mak kich'ik'mij ajkojnel chpam mak chir tuqa'r kikojb'al, k'amannaq che kanme' uriyxik sub'laj mib'i'l, xoq'je' irilk'wa'l tzaqel.
61002015	Xkiya' knaq jn suk'laj b'ej, xkisach kib'ej, re' xkik'am ub'ej Balaam uk'ijol Beor chir xraj re' ucha'kik pwaq, rimal ub'anik mak.
61002016	Sub'laj k'ow xyaj rimal umak, mpa' jn kyej rech eqa'n chir kch'awtaj, re'k'ut xch'a'w ruk' Balaam chpa' uch'ab'al naq chij, xuya't luwar che jn ajq'axal na'tb'ale' chir kub'an umoxil.
61002017	Jla' kib'anik chpa' chq'ij k'wa', xoq'je' jla' kib'anik chpa' sutz' chir xa' ich'ik'mim rimal kiq'i', kechk'ut ire' jn nimlaj qu'mal chir kolom knaq chb'e q'ij chb'e saq.
61002018	Kib'ijk'ut yoloj chir k'o nimal chpam, xoq'je' k'ot nojb'al chpam, ruk tzeltaq kichomnik kik'amb'ik nij wnaq chir te'ne' xyel laq chpam qu'mal chub'annik mak rech tyo'jil.
61002019	Kijit jn tzqaptejem chke wnaq, pumul ire' iximtelna chpam mak, mpa' naq chir xch'ak'enta kxim knaq che jaqlel ajnimnel rimal jn ajch'aknel.
61002020	Qatzijk'ut chir xikon che elemlaq chpam k'axlajtaq b'onoj rech uwach lew rimal uch'ob'ik uwach, Qajwal Jesucristo chir Ajsolel qech, pumul xkixim kib' jumulchik chpam ni'j b'onoj rech nab'e knaq, xich'ak k'ut, ruk'ut kik'aslemal sub'laj k'axnechik chwach kik'aslemal nab'e knaq.
61002021	Mpa' utzna mat' xkit'majna uwach jn b'ej rech jn suk'laj k'aslemal, chwach chir nab'e xkit'maj uwach tere' xitzalaj chikij, xkiya' knaq ub'anik jn tyoxlaj taqnik chir xya' chke.
61002022	Pumul xb'antaj kuk' ire' chpa' kub'ij jn qatzijlaj k'amb'al nojb'al: "Jn tz'e' kuk'amuluj utijik uxa'aw," xoq'je', "jn aq chir te' xch'ajtaj rij ktzalaj chub'alq'atxik rib' chpam xoq'o'l jumulchik."
61003001	Ix wixlal, chir loq' kix wilo, re' ri' jn ukab' wuj chir kintz'ib'aj b'ik chiw, che kyeb' (2) wuj kink'usuj ruk' jn utzlaj yaj jn saqlaj ichomnik.
61003002	Rechwa' kna'taj chiw yoloj chir xkib'ij knaq nab'e tyoxtaq ajq'axal uyoloj Dios, xoq'je' utaqnik Qajwal Jesucristo chir Ajsolel qech, chir xya' ub'ixik kimal kab'lajuj Apóstoles.
61003003	Nab'e qit'maj chir kipena ptaq q'ij chqawach aj esaltaq wach, chir kib'inek chpa' tzeltaq kiriyb'al.
61003004	Kib'ijna: "¿Jalchi' k'ut k'owa' upetb'al chi' chir xujit knaq? Mpa' suk' jn q'ijla' chir xikam qachuch qaqaw, uwachna kib'onom nejel chpa'kux, k'ot k'extajnaq che, jla' kib'onom chpa' xmajtajlaq re'chir Qajwal Dios xukaneysaj nejel chpa'kux."
61003005	Nik'ije' ket'amta mpa' xkajt xkit'maj, chir jertaqtzij ruk' uyoloj Qajwal Dios xub'an kaj xoq'je' xub'an uwach lew, chir je' ipetnaq ruk' ja', xoq'je' xa' rimal ja' ik'aslek.
61003006	Rmalk'ut ri' chir nejel uwach kajlew xijeq' paja'.
61003007	Pumul kaj ch'il uwach lew chir ik'o chinime', ikoltel rimal upixab' Qajwal Dios, ikoltel rech q'a' re'chir kpe jn q'ij rech q'ataj tzij, xoq'je' rech sachb'al kiwach ajmakib'.
61003008	Pumul chiwla'much loq'lajtaq wixlal chiwet'maj, ruk' Qaqjaw, jn q'ij janam chpa' jun mil (1,000) janab', xoq'je' jun mil (1,000) janab' xa' janam chpa' jn q'ij.
61003009	Qaqjaw kb'oytajt ruk' kux ujitom knaq, chpa' kyeb'xub' kib'ij chir kb'oytajna, xa'ne' Re' k'o kuyb'ul uk'u'x chqe, krajt re' chir k'e jnaq chpam k'ax xa'ne' kraj re' chir qanejel qatzalq'amij qanme'.
61003010	Pumul uq'ijal Qaqjaw kpena chpa' jun elq'om chaq'ab', che jn q'ijla' nejel kaj sub'laj kitinenek, ksachna kiwach, xoq'je' nejel chir kux ik'o pkaj kijuluwna paq'a', ksachna kiwach, xoq'je' uwach lew ch'il nejel chak chir k'o chwach kiparexna.
61003011	Mpa' nejel ksachna uwach rimal k'ax chir petnaq, ¿kuxt rech mat' kixb'in chpam jn tyoxlaj xoq'je' suk'laj k'aslemal?
61003012	Qayi'em, xoq'je' qakuwim rech reyb'exik uq'ijal Qajwal Dios, tla'k'ut chir nejel kaj kumajna q'a' ksachna uwach, xoq'je' chir kux k'o pkaj kiparxik, xoq'je' kija'lajna.
61003013	Pumul oj qayi'ej jla' chpa' ujitom knaq, jn k'ak' kaj, xoq'je' jn k'ak' uwach lew, tla'k'ut jaqalwa' jn suk'laj q'atb'altzij rech Qajwal Dios.
61003014	Rechi' ix wixlal chir loq' kix wilo re'chir kiwiyej ri', chikojo' ichoq'ab' rechwa' kxuraq Dios chir k'ot tz'il chiwij xoq'je' k'ot mak kraqtaj chiwij, xoq'je' ixk'o chpam jn uxunem rech anme'.
61003015	Chich'ob'o', chir jn kuyub'ul uk'u'x Qajwal Dios, rech solb'alib', jla' chpa' xutz'ib'aj loq'laj qaxlal Pablo chiw, chpa' jn nimlaj nojb'al chir xya' che.
61003016	Che nejel wuj chir xutz'ib'aj, xch'a'w chirij ni'j tyojneme', k'o k'ut ni'j chir k'ax uch'ob'ik, ruk'ut ni'j chir tuqa'r kikojb'al kikotb'a' uxlaj chpa' kib'an che ni'jchik praj rech tyox wuj, rechwa' kitzaq kib' chpam k'ax.
61003017	Rechi' ix loq'lajtaq wixlal, mpa' ix iwet'amchik, chichijij iwib' rechwa' chir kixcharex tewa' rimal kisokb'al ni'j wnaqe', xoq'je' mixtzaq che ikojb'al.
61003018	Xa'ne' kixk'iyaq chpam jn loq'laj ritzil ranme' Qajwal Dios xoq'je' che rit'mixik chirij Qajwal Jesucristo chir ajsolel qech. Rechk'ut Re' jn unimal q'ij chinime', suk'te' chb'e q'ij chb'e saq. B'antajaq b'la'.
62001001	Qatz'ib'aj b'ik chiw, chirij jun chir k'o chik re'chir xmajtajlaq, chir qato'om, xoq'je' qilom ruk' qab'aq'wach. Mpa' qilom uwach xoq'je' qachopom ruk' qaq'ab'. Rek'ut Re' jn yoloj chir k'o k'aslemal chpam.
62001002	Jn k'aslemal la' chir xk'utun chqawach, qe'oj xqilo, xoq'je' qaya' ub'ixik chiw ix jn k'aslemal chir k'istechik. Re'k'ut chir k'o ruk' Qajwal Dios chir xuq'aljansaj chqawach.
62001003	Qaya' k'ut ub'ixik chiw chir kux qilom, xoq'je' kux qato'om, rechwa' chir ix xa' ix junchik quk', chpa' oj, xa' oj junchik ruk' Qajwal Dios xoq'je' ruk' Uk'ijol Jesucristo.
62001004	Qatz'ib'aj b'ik ri' chiw rechwa' ktz'aq'at iki'kte'mal.
62001005	Re'k'ut ri' uyoloj Qajwal Dios chir qato'om che Re', xoq'je' oj qaya' ub'ixik chir Qajwal Dios, Re', saqil, xoq'je' k'ot qe'naq qu'mal ruk' Re'.
62001006	Wa qab'ij chir qaroqom qib' ruk' Qajwal Dios, pumul qojb'inna chpam qu'mal, jo'sb'al tzij qab'ij, xoq'je' saqlaj tzijt qojtijin chub'anik.
62001007	Pumul wa chpam saqil qojb'inwa' chpa' Qajwal Dios chir k'o chpam saqil, qaroqom qib' chqawach, ruk'ut ukik'el Uk'ijol Dios kjuch'aj che nejel mak.
62001008	Wa qab'ij chir k'ot qamak, qatikel qasokaj qib', ruk'ut saqlaj tzij k'ot quk'.
62001009	Wa qajach qamak chwach Qajwal Dios, Re' xa' jun k'owa' ranme' xoq'je' suk' uk'aslemal rech kusach qamak, xoq'je' kusaqab'saj qak'aslemal che nejel tzeltaq mak.
62001010	Wa qab'ij chir k'ot mak qab'onom, qakoj Qajwal Dios che ajsoknel, ruk'ut utzij k'ot quk'.
62002001	Taq wilk'wa'l, kintz'ib'aj b'ik ri' chiw rechwa' kixmakenta, pumul wa k'o jnaq xmaknek, k'o jun kch'a'w pqawi', chwach Qajwal Dios Re'k'ut Jesucristo, chir suk' uk'aslemal chwach Dios.
62002002	Mpa' Jesucristo xuya' rib' pe kamikal xa' rimal qamak, pumul xo'wt qamak oj xoq'je' kimak kinejel wnaq rech uwach lew.
62002003	Chri'k'ut qilwa' chir qatzij qet'am uwach, chir wa qanimaj utaqnik.
62002004	Pumul wa k'o jnaq kub'ij: "En wet'am uwach Dios," pumul kub'anta chpa' kub'ij utaqnik, june', xa' ksoknek, xoq'je' k'ot saqlaj tzij ruk'.
62002005	Pumul jun ku'no chpa' kub'ij uyoloj Dios, qatzij chir june' tz'aqatnaq loq'b'al uk'u'x Qajwal Dios ruk'. Rimalk'ut ri' qet'am chir ojk'o ruk'.
62002006	Naq kub'ij chir jaqal chirij Jesús, b'inaq jla' chpa' xb'in Re'.
62002007	Ix wixlal, k'ak' taqnikt kintz'ib'aj chiw, xa'ne' jn taqnike' jerchik, re'k'ut chir xya' chiw re'chir xtiktajlaq, jn jer taqnike' re' uyoloj Qajwal Dios chir xito'o re'chir xtiktajlaq.
62002008	Pumul chinime' kintz'ib'aj b'ik chiw jn k'ak' taqnik, chir saqlaj tzij, chirij uk'aslemal Cristo, xoq'je' pik'aslemal ix. Mpa' qu'mal tijen q'atnek, ruk'ut jn qatzijlaj saqil kpoqpetchik.
62002009	Naqpla' kub'ij chir k'o chpam saqil, pumul kritzlaj uwach rixlal, june' k'ona chpam qu'mal.
62002010	Naq kuloq'oj rixlal, june' k'o chpam saqil, k'otnaq chpa'kux ktzaq chirij.
62002011	Pumul naq chir kritzlaj rixlal, june' k'o chpam qu'mal, xoq'je' chpam qu'mal kb'inwa', xoq'je' ret'amta jalchi' k'ew chi', mpa' tz'ab'tel b'aq'wach rimal qu'mal.
62002012	Kintz'ib'aj jn wuje' chiw ix taq wilk'wa'l, mpa' ix sachtaj imak pub'i' Qajwal Jesucristo.
62002013	Kintz'ib'aj jn wuje' chiw ix chuch qajaw, mpa' xiwet'maj uwach Jesucristo chir k'ochik re'chir xtiktajlaq uwach lew. Kintz'ib'aj jn wuje' chiw ix, elb'om ch'il eltom, mpa' xixkon chuch'akik jn tzel.
62002014	Kintz'ib'aj jn wuje' chiw ix taq wilk'wa'l, mpa' xiwet'maj uwach Qajawxel. Kintz'ib'aj jn wuje' chiw ix chuch qajaw, mpa' ix xiwet'maj uwach jun chir k'ochik re'chir xtiktajlaq nejel. Kintz'ib'aj chiw ix, elb'om ch'il eltom, mpa' ix, ix kow, ruk'ut utzij Qajwal Dios k'o iwuk', xoq'je' xixkowan chuch'akik jn tzel.
62002015	Miloq'oj uwach lew, xoq'je' miloq'oj chpa'kux rech uwach lew. Wa k'o jnaq kuloq'oj uwach lew, june' k'ot loq'b'al uk'u'x Qajwal Dios ruk'.
62002016	Mpa' nejel chir k'o chwach lew: Jn uriyb'al tyo'jil ch'il uriyb'al qab'aq'wach, xoq'je' jn nimal rech k'aslemal, je't kipe ruk' Qajwal Dios, xa'ne' je' kipe chwach lew.
62002017	Jn uwach lew ch'il nejel tzeltaq uriyb'al xa' iq'axel, pumul naq chir kub'an rajwerem Qajwal Dios mijumul ksach uwach.
62002018	Ix taq wilk'wa'l, uk'isb'altaq q'ij chik ojk'owa', jla' chpa' xito'o chir kpena jn anticristo. Tne' chinime' sub'laj che anticristo xikaynek, chri' k'ut qilwa' chir uk'isb'altaq q'ijchik ojk'owa'.
62002019	Ire' chqaxo'l xyelwa'b'ik, pumul it qech, mpa' xa't iqech ik'otnere' quk' chinime', pumul xyelb'ik rechwa' k'utnek chir kinejelt iqech.
62002020	Pumul ix xik'am Loq'laj Santil chir xuya' Cristo chiw, xoq'je' iwet'am iwenejel jn saqlaj tzij.
62002021	Kintz'ib'aj jn wuje' chiw rexta chir iwet'amt jn saqlaj tzij, xa'ne' kintz'ib'aj jn wuje' chiw mpa' ix iwet'am jn saqlaj tzij, mpa' nejel jo'sb'altaq tzij je't kipe ruk' saqlaj tzij.
62002022	¿Naqk'ut jun chir kub'ij jo'sb'altaq tzij, re' tuk'ut jun chir kukojta chir Jesús Re' Cristo? June' re' anticristo, re'k'ut chir kukojt rech Qajwal Dios xoq'je' kukojt rech Cristo chir Uk'ijol Dios.
62002023	Nejel naqpla' chir kukojta chirwa Jesús Uk'ijol Dios, june' k'ot Dios ruk'. Naq kub'ij, Jesús Uk'ijol Dios, june' k'o Dios ruk'.
62002024	Joqo'qb'la' iwuk' chir kux ito'omlaq re'chir xmajtajlaq, wa kajeqe' iwuk' chir kux ito'omlaq re'chir xmajtajlaq, xoq'je' ix, ix jaqal chirij Dios xoq'je' ix jaqal chirij Uk'ijol.
62002025	Rek'ut ri' jn jitneme' chir ujitom knaq Re' chqe, jn k'aslemal rech chb'e q'ij chb'e saq.
62002026	Kintz'ib'aj chiw chikij ni'j chir kixkisokaj.
62002027	Pumul ix xik'am Loq'laj Santil chir xuya' Jesucristo chiw, k'ot rajwixik chiw ix chir jnaqchik kuk'ut chiwach. Mpa' Re' Loq'laj Santil prechwa' kuk'ut nejel chiwach, saqlajtzij utyojnik Re', jo'sb'al tzijta, kixjoqo'qb'la' ruk' Cristo. Chpa' ityojxik ub'onom Loq'laj Santil.
62002028	Ruk'ut chinime', ix taq wilk'wa'l, kixjoqo'q chirij Cristo Jesús, rechwa' kub'e' qak'u'x chirij re'chir k'uten jumulchik, xoq'je' kjuya'twa' chpam k'ixb'al re'chir Re' kpetek.
62002029	Wa ix iwet'am chir Jesucristo suk' uk'aslemal chwach Dios. Chiwet'majb'la' chir nejel naqpla' chir kub'an jn suk'laj q'atb'altzij, ruk' Jesús k'se'naqwa'.
62003001	Chiwula'much, sub'laj loq'b'al uk'u'x Qajwal Dios uyo'om chqe, rechwa' chir kb'ix rilk'wa'l Dios chqe, rechi' wnaq chir k'ot Dios kuk' ket'amt qawach, mpa' xkit'majt uwach Dios.
62003002	Ix qaxlal chir loq' kix wilo, chinime' ojchik rilk'wa'l Dios, tne' maja' k'utnek chir kux qilik, re'chir kojo'pen chwach Dios, qet'am k'ut oj, re'chir Jesús kpetek jnamchik qab'anik chpa' Re', mpa' qilna uwach Re', jla', chpa' ub'anik re'.
62003003	Naqpla' uyo'om jn ukub'ul uk'u'x chirij Cristo, utikel kuch'aj ranme', jla' chpa' Jesucristo sub'laj ch'aj ranme'.
62003004	Nejel naqpla' chir kmaknek, xoq'je' kuxolq'opij pixab', mpa' mak jn uxo'lq'opxik pixab'.
62003005	Iwet'amchik ix, chir Jesucristo xk'uten chwach lew rechwa' kresaj mak, k'ot mak chirij Re'.
62003006	Nejel naqpla' chir k'o chirij Cristo kmaken te'chik, nejel naqpla' chir kmaknek rilomt uwach, xoq'je' ret'amt uwach Cristo.
62003007	Taq wilk'wa'l miya' iwib' chpam sokb'al, naqpla' chir kub'an jn suk'laj q'atb'altzij, june' suk' uk'aslemal chwach Dios, jla' chpa' Cristo suk' uk'aslemal.
62003008	Naqpla' chir kub'an mak je' kpe ruk' tzel, mpa' jn tzel, re' umojomlaq ub'anik mak suk'te' re'chir xtiktajlaq uwach lew. Rimal k'ut mak xpe Uk'ijol Qajwal Dios chwach lew rechwa' kusach uwach uchak jn tzel.
62003009	Nejel naqpla' chir je' k'se'naq che Qajwal Dios, kmaken te'chik, mpa' ruk' Qajwal Dios alexnaqwa', kmaken te'chik mpa' ruk' Qajwal Dios k'se'naqwa'.
62003010	Chri'k'ut kik'utenwa' rilk'wa'l Dios, xoq'je' chri' kik'utenwa' rilk'wa'l tzel. Nejel naqpla' chir kub'ant utzil, xoq'je' kuloq'ojt rixlal ruk't Dios petnaqwa'.
62003011	Re'k'ut ri' utzij chir ito'om re'chir xmajtajlaq, chir rajwixik qaloq'oj qib' chqawach.
62003012	Jnamta chpa' xub'an Caín, chir xok tzel pranme' xukamsaj uchaq' ¿kuxk'ut rech xukamsaj uchaq'? Caín xukamsaj uchaq' mpa' re', uchak tzel ku'no, pumul uchaq' suk' uk'aslemal chwach Dios.
62003013	Ix wixlal, mtzaq ik'u'x chirwa wnaq chir ket'amt uwach Dios kixkitzlaj.
62003014	Qe'oj qet'am chir xjel laq chpam kamikal xojq'ax chpam jn k'aslemal, k'e qaloq'oj k'ut qaxlal, naq chir kuloq'ojt rixlal, june' jaqal chpam kamikal.
62003015	Nejel naq chir kritzlaj rixlal, june' ajkamsenel, iwet'am k'ut ix chir k'otnaq aj kamsenel kajaqe' ruk' re' jn k'aslemal chir k'istechik.
62003016	Chri' k'ut xqit'majwa' jn loq'b'al k'u'x, mpa' Re' xuya' uk'aslemal pe kamikal qamal oj, xoq'je' oj rajwixik qaya' qak'aslemal kimal ire'.
62003017	Pumul naq chir k'o umib'i'l rech uwach lew, kutuyuj rixlal chir k'o rajwixik che, pumul kutz'apij ranme' chwach, ¿kux ub'anik kajaqe' loq'b'al uk'u'x Dios ruk' june'?
62003018	Ix taq wilk'wa'l, mqaloq'oj qaxlal xa' ruk' qachi', xoq'je' xo'wt ruk' qaq', xa'ne' qaloq'oj ruk' chak ch'il ruk' saqlaj tzij.
62003019	Chri' k'ut qet'majwa' chir oj rech saqlaj tzij, qajaqb'a' k'utna qanme' chwach Qajwal Dios.
62003020	Tne' qanme' qoj uqasaj xe' mak, Qajwal Dios nimna ub'anik Re' chwach qanme', Re' nejel ret'am.
62003021	Loqlaj taq wixlal, wa qanme' qoj uya't xe' mak, k'o ukub'ul qak'u'x chwach Qajwal Dios.
62003022	Nejel kuxpla' qata' che, Re' kuya' chqe, mpa' qab'ono chpa' kub'ij utaqnik, xoq'je' qab'ono chir naq che k'amar chwach Re'.
62003023	Re'k'ut ri' utaqnik Re', chir qakojo' pub'i' Uk'ijol Re', Jesucristo, xoq'je' qaloq'oj qib' chqawach chpa' taqnik uyo'om chqe.
62003024	Naqpla' kub'ono chpa' kub'ij utaqnik Re', june' jaqal chirij Dios, xoq'je' Dios jaqal ruk' re', chri' k'ut qit'majwa' chir Re' jaqal quk', rimal Loq'laj Usantil chir uyo'om chqe.
62004001	Loq'laj taq wixlal, xa' mikoj kech nejel santil, xa'ne' china'na santil nab'e, wa je' ipetnaq ruk' Qajwal Dios; mpa' sub'laj che jo'slajtaq ajq'axal uyoloj Dios kib'in chwach lew.
62004002	Chri' k'ut kiwit'majwa', wa jn wnaq chir k'o Loq'laj Usantil Dios ruk', june' kub'ij chir Jesucristo xk'un chwach lew, xb'inek chpa' naq wnaq chir k'o raqan uq'ab', june' je' petnaq ruk' Dios.
62004003	Wa naq wnaq chir k'o santil ruk', pumul kuq'aljansajta chir Jesucristo je' petnaq ruk' Dios, jn santile' je't petnaq ruk' Dios; jn santile', re' usantil anticristo, re'k'ut june' chir ito'om ix chir kpetek, ruk'ut chinime' k'ochik chwach lew.
62004004	Taq wilk'wa'l, ix, je' ixpetnaq ruk' Dios, xixkon k'ut chkich'akik, mpa' nimna ub'anik Jun chir k'o iwuk' ix, chwach jun chir k'o chwach lew.
62004005	Nik'ije' chir k'ot usantil Dios kuk', xa' irech uwach lew, rechi' chir xa' rech uwach lew kib'ij, ruk'ut wnaq rech uwach lew utz kito'o.
62004006	Oj, oj rech Dios, naq chir ret'am uwach Dios kuta' qech, naq chir rext Dios kuta't qech, chri' k'ut qit'majwa' uwach jn santil rech saqlaj tzij, xoq'je' qit'majwa' uwach jn santil rech jo'sb'al tzij.
62004007	Loqlaj taq wixlal, qaloq'oj qib' chqawach, mpa' jn loq'b'al k'u'x je' petnaq ruk' Dios, nejel naqpla' chir kuloq'oj rijil utz'aq'at, june' ruk' Dios k'se'naqwa', xoq'je' ret'am uwach Dios.
62004008	Naqpla' chir kuloq'ojt rijil utzq'at, june' maja'na krit'maj uwach Dios, mpa' Dios loq'b'al k'u'x Re'.
62004009	Chri' k'ut xk'utenwa' chqawach jn loq'b'al k'u'x, mpa' Qajwal Dios xutaqlaq jun che Uk'ijol chwach lew, rech qoj k'se'wa' rimal Re'.
62004010	Re'k'ut ri' jn loq'b'al k'u'x, re'ta chir oj nab'e xqaloq'oj Dios, xa'ne' Re' nab'e xoj uloq'oj, xoq'je' xutaqlaq Uk'ijol pe kamikal rech tojb'al qamak.
62004011	Loq'lajtaq wixlal, wa jla' qaloq'xik xub'an Dios, xoq'je' oj rajwixik qaloq'oj qib' chqawach.
62004012	K'ot jnaqaq mijumul rilom uwach Dios, wa qaloq'oj qib' chqawach, Qajwal Dios jaqal quk', ruk'ut loq'b'al uk'u'x tz'aqatnaq chpam qak'aslemal.
62004013	Chri' k'ut qet'majwa' chir oj, oj jaqal chirij Re', xoq'je' Re' jaqal quk' oj, mpa' Re' uyo'om Loq'laj Usantil chqe.
62004014	Xqilk'ut oj, xoq'je' xqaq'aljansaj ub'ixik chir Re' Qajawxel xutaqlaq Uk'ijol, chkisolik wnaq chwach lew.
62004015	Nejel naq chir kuq'aljansaj ub'ixik chir Jesús Uk'ijol Dios, Dios jaqal ruk' re', xoq'je' re' jaqal ruk' Dios.
62004016	Ruk'ut oj xqit'maj k'ut, xoq'je' xojkojon k'ut chirij jn loq'b'al k'u'x chir Dios kuya' chqe, Dios loq'b'al k'u'x re', naq kajaqe' chpam jn loq'b'al k'u'x, june' jaqal chirij Dios xoq'je' Dios jaqal ruk' re'.
62004017	Chri' k'ut xtz'aqatwa' jn loq'b'al k'u'x quk' oj, rechwa' kub'e' qak'u'x che jn q'ij rech q'ataj tzij, jla' chpa' ub'anik Re', xoq'je' jla' qab'anik oj chwach lew.
62004018	K'ot nab'alib' chpam jn loq'b'al k'u'x, xa'ne' jn tz'aqatlaj loq'b'al k'u'x kresaj pnaq jla' jn nab'alib', mpa' jn nab'alib' k'o k'ajse'b'al wach chpam, rechi' wa k'o jnaq kuna' rib', june' maja' ktz'aq'at loq'b'al k'u'x ruk'.
62004019	Qe'oj qaloq'oj Dios, mpa' Dios nab'e xoj uloq'oj.
62004020	Wa k'o janaq kub'ij: "En kinloq'oj Dios," pumul kritzlaj rixlal, june' jo'sb'al tzij kub'ij, mpa' naq kuloq'ojt rixlal chir kril uwach, kux ub'anik kuloq'oj Dios chir krilt uwach.
62004021	Re'k'ut ri' utaqnik Dios chir k'o quk', naq chir kuloq'oj Dios, uloq'ojb'la' rixlal xoq'je'.
62005001	Nejel naqpla' kukojo chir Jesús Re' Cristo, june' ruk' Dios k'se'naqwa', naq kuloq'oj uqaw Qajwal Jesucristo, kuloq'oj xoq'je' Uk'ijol Dios.
62005002	Chri' k'ut qet'majwa', chir loq' k'eqil rilk'wa'l Qajwal Dios, chirwa loq' qil Qajwal Dios, xoq'je' qab'ano chapa' kub'ij utaqnik.
62005003	Re'k'ut ri' loq'b'al k'u'x che Dios, chir qakol utaqnik, mpa' utaqnik Dios alt uk'amik.
62005004	Mpa' nejel jnaq chir je k'se'naq ruk' Dios kowan chuch'akik uwach lew. Rek'ut ri' jn nimlaj ch'ak'nem, chir qakojb'al xuch'ak uwach lew.
62005005	¿Naq k'ut jun chir kowan chuch'akik uwach lew, xa'ne' re' jun chir kukojo chir Jesús, Re', Uk'ijol Dios?
62005006	Re'k'ut june' Jesucristo, chir xk'unek rimal ja' ch'il kik', pumul xo'wt ruk' ja', xa'ne' ruk' ja' ch'il kik', re'k'ut Loq'laj Santil kuq'aljansaj chirij, mpa' Loq'laj Santil, saqlaj tzij Re'.
62005007	Mpa' ixub' (3) kiq'aljansaj pkaj, Qajawxel, uk'u'x tzij, ch'il Loq'laj Santil, che ixub' kib'an xa' jun.
62005008	Xoq'je' ixub' (3) kiya' q'alsenem chwach lew: Loq'laj Santil, ch'il ja', ch'il kik', che ixub' (3) xa' janam kib'ij.
62005009	Wa qak'omo chir kux kiq'aljansaj chijab', nim k'utna ub'anik chir kux uq'aljansam Dios, mpa' re' ri' q'alsenem rech Dios, chir kux ub'im chirij Uk'ijol.
62005010	Naqpla' kukoj rech Uk'ijol Dios, uk'omomb'ik pranme' chir kux q'aljansam chirij Cristo, naq chir kukojt rech Dios, xub'an ajsoknel che Dios, mpa' kukojt jn q'alsenem chir uyo'om Dios chirij Uk'ijol.
62005011	Re'k'ut ri' jn q'alsenem, chir Dios xuya' jn k'aslemal chir mijumul k'istechik, re'k'ut jn k'aslemal la' chir k'o ruk' Uk'ijol.
62005012	Naq k'o Uk'ijol Dios ruk', k'o uk'aslemal rech chb'e q'ij chb'e saq, naqpla' k'ot Uk'ijol Dios ruk', june' k'ot uk'aslemal chir mijumul k'istechik.
62005013	Re' ri' xintz'ib'ajb'ik chiw ix, ix chir kixkojon chirij ub'i' Uk'ijol Dios, rechwa' kiwet'maj chir k'o ik'aslemal chir mijumul k'istechik xoq'je' rech kixkojonna chirij Uk'ijol Dios.
62005014	Re'k'ut ri' jn uk'ub'ul qak'u'x chirij Re', chir kuxpla' qata' che chpa' rajwerem Re', Re' kuto'o.
62005015	Wa qet'am oj chir kuto'o kuxpla' qata che, qet'am chir qak'omo chir kux qato'om che.
62005016	Wa k'o jnaq kril naq rixlal chir tijen kmaknek, mak chir rext kamikal, chuta'b'la' puwi' chwach Qajwal Dios, ruk'ut Qajwal Dios kuya'na kik'aslemal ni'j chir kimaken ruk' mak chir rext kamikal. Mpa' k'o mak rech kamikal, pikiwi' nik'ije' kimb'ij en chir kta'taj.
62005017	Nejel jech'laj q'atb'altzij mak re', pumul k'o mak chir rext kamikal.
62005018	Qet'amk'ut chir nejel jnaq chir k'se'naq ruk' Dios kmakentechik, mpa' Re' Uk'ijol Dios kchajen rech, ruk'ut jn tzel kuchaptechik.
62005019	Qet'amk'ut chir oj, oj rech Dios, ruk'ut nejel wnaq chir kikojt rech Dios, je ik'o xe' uq'atb'altzij tzel.
62005020	Pumul oj qet'am chir Uk'ijol Dios xpetek, xk'un uya' qachomb'al rechwa' qet'majwa' uwach jn qatzijlaj Dios, ojk'o ruk' Jesucristo chir qas saqlaj tzij. Re'k'ut Re' jn qatzijlaj Dios xoq'je' jn k'aslemal rech chb'e q'ij chb'e saq.
62005021	Ixtaq wilk'wa'l, chichijij iwib' minimaj wachb'al. B'antajaq b'la'.
63001001	En, chir en nimaj wnaq chik, kintz'ib'aj jn wuje' che jn cho'omlaj chuchu', xoq'je' kintz'ib'aj chke ral, ire'k'ut chir loq' k'e wilo chpam jn saqlaj tzij, xo'wt en, xoq'je' nejel chir ket'amchik uwach jn saqlaj tzij.
63001002	Xa' rimal jn saqlaj tzij chir jaqal quk' xoq'je' kije'na quk' chb'e q'ij chb'e saq.
63001003	Jn loq'laj ritzil anme', xoq'je' jn loq'laj k'axk'ab'al k'u'x, xoq'je' jn uxunem rech anme' chir petnaq ruk' Dios chir Qaqaw, xoq'je' petnaq ruk' Jesucristo, chir Uk'ijol Dios, kojoqb'la' iwuk' chpam jn saqlaj tzij xoq'je' chpam jn loq'b'al k'u'x.
63001004	Sub'laj xinki'ktek mpa' xinraq jujun chke awal chir tijen kib'in chpam saqlaj tzij, jla' chpa' taqnik chir xuya' Qajwal Dios chqe.
63001005	Ruk'ut chinime' kinta' jn toq'ob' chaw at nan, reta chir kintz'ib'aj b'ik jn k'ak' taqnik chaw, xa'ne' re' jun chir yo'om knaq chqe re'chir xmajtajlaq, chir rajwixik qaloq'oj qib' chqawach.
63001006	Re'k'ut ri' jn loq'b'al k'u'x, chir qojb'inaq chpa' kub'ij utaqnik, re'k'ut ri' jn taqneme': Chir kixb'inaq chpam jn loq'b'al k'u'x, jla' chpa' ito'omlaq ix re'chir xmajtajlaq.
63001007	Mpa' sub'laj che ajb'i'nel sokb'al tzij xyel laq chwach lew, chir kiq'aljansajta chir Jesucristo xk'un chwach lew chpa' naq chij chir k'o utyo'jil xoq'je' k'o ub'aqil. Naq chir jri' ku'no, re'k'ut jn ajsoknel xoq'je' re' anticristo.
63001008	Chpa' naq che' chir kuya' uwach, pumul xa' ksach uwach che jla', chiwula' iwib' ix piwechwa', rechwa' kisacht uwach ichak, xa'ne' chir tz'q'at rijil uk'ixel ichak kik'amo.
63001009	Naq kusach ub'ej xoq'je' kjaqe't chpam jn tyojnik rech Cristo, k'ot Dios ruk', naq chir kajaqe' chpam jn tyojnik rech Cristo, june' k'o Dios ruk', xoq'je' k'o Uk'ijol Dios ruk'.
63001010	Wa k'o jnaq k'un iwuk', pumul re't jn tyojneme' kuya' chiw, mik'uluj piwichoj xoq'je' miya' jn utzlaj petb'al che.
63001011	Mpa' naq chir kub'ij che june': "Utz apetik," re' jun ruk' chub'anik ni'j tzeltaq uchak.
63001012	K'o sub'laj yoloj kintz'ib'aj b'ik chiw, pumul kwajtena chinime' utz'ib'xik chpam wuj ch'il tz'ajb'al, mpa' wiyi'em b'enem iwuk' rechwa' qojyolow chqawach, rechwa' ktz'aq'at qaki'kte'mal.
63001013	Kitaqb'ik ritzil awach ral achaq', jun chir cho'om. B'antajaq b'la'.
64001001	En, chir en nimaj wnaq kintz'ib'aj jn wuje' che Gayo, loq'laj qaxlal, re'k'ut chir loq' kwil psaqlaj tzij.
64001002	Loq'laj wixlal, re' uriyb'al wanme' en, chir at karaq sub'laj che utzil, che nejel chpa'kux, xoq'je' chir k'ot ya'b'il pak'aslemal, jla' chpa' awanme' sub'laj uroqom utzil.
64001003	Mpa' sub'laj xinki'kitek re'chir xik'un qaxlal chir xkiq'aljansaj jn saqlaj tzij, xoq'je' chir xa' jun atk'owa' chpam jn saqlaj tzij.
64001004	K'ot jnaqchik nimlaj enki'kte'mal chwach june', chir kinto'o chir wilk'wa'l tijen kib'in chpam jn saqlaj tzij.
64001005	Loq'laj wixlal, at, xa' jun ayo'omwa' akojb'al re'chir k'e animaj qaxlal xoq'je' re'chir k'e animaj qaxlal chir kipe che jnchik tilimit.
64001006	Xkiq'aljansaj uyolik jn loq'b'al k'u'x chir k'o awuk', chikiwach jun ch'ob' che ajkojnel, utzk'ut ka'no chir k'e ato', rechwa' kitaqej kib'ej chir kimojom, mpa' re' la' k'amer chwach Qajwal Dios.
64001007	Mpa' ire' xyelb'ik rimal uloq'xik ub'i' Qajwal Jesús, k'ot xkik'am ire' chke wnaq chir it aj Israel.
64001008	Rechi' chir rajwixik k'e qato' ire', qaya' kiwarb'al, rechwa' qojto'n ruk' jn saqlaj tzij.
64001009	En xintz'ib'aj b'ik jun wuj chke jun ch'ob' che qaxlal chirij Qajwal Jesucristo, pumul Diótrefes chir kuk'ul uk'u'x taqnem pikiwi' ajkojnel, re' krajt kuk'am qaq'atb'altzij.
64001010	Rechi', wa kimb'e iwuk', kinnatajna che re' ni'j uchak chir tijen ku'no chir tijen kub'ij molomtaq tzij ch'il sokb'altaq tzij chiqij, pumul kub'e't uk'u'x ruk' ri', xoq'je' kyuk'ulujt qaxlal, xoq'je' chirwa k'o jnaq kraj kyuk'uluj, re' ke uq'atuj, xoq'je' k'eresajb'ik chikixo'l jun ch'ob' che ajkojnel.
64001011	Loq'laj wixlal, mab'an awech chpa' kub'an jn qaxlale', xa'ne' b'ana' chir kux utzil. Naq kub'an utzil, june' rech Dios. Naq kub'an k'ax, june' rilomt uwach Dios.
64001012	Kinejel utz uq'aljensesik Demetrio xki'no, xoq'je' utzij Qajwal Dios jla' kch'a'w chirij, xoq'je' oj jla' qab'ij chirij Demetrio. Iwet'amk'ut ix chir jn q'alsenem chir qaya' oj, re' saqlaj tzij.
64001013	K'ona k'iy chir kwaj kintz'ib'aj chaw, pumul kwajt kintz'ib'ajb'ik chinime' ruk' wuj ch'il tz'ib'al.
64001014	Mpa' re' kwaj en, kwul awach cha'nim jla' qojyolow chqawach.
64001015	Re't b'la' jn uxunem rech anme' kije' awuk'. Kiya' pnaq ritzil awach ni'j qaxlal chir ijenk'isik quk', xoq'je' b'ana' toq'ob' ya' pnaq ritzil kiwach ptaq kijujnal qaxlal chir ijen k'isik' quk'. B'antajaq b'la'.
65001001	En Judas, jaqlel ajnimnel rech Jesucristo, en uchaq' Santiago, kintz'i'b'aj jn wuje' chiw ix, ix chir ix loq', xoq'je' ix sik'im rimal Qajwal Dios chir Qaqaw, xoq'je' ixkoltel rimal Qajwal Jesucristo.
65001002	Kiyaqb'la' iwuk' ix jn k'axb'al k'u'x ch'il jn uxunem rech anme', ch'il jn loq'b'al uk'u'x Qajwal Dios.
65001003	Loq'laj taq wixlal, sub'laj enkuwim itz'ib'xikb'ik' chirij jn solb'alqib' chir xa' janam ub'anik, xoq'je' rajwixik chinwach en chinime' itz'ib'xikb'ik, rech kinta' jn toq'ob' chiwach, rechwa' kikoj ichoq'ab' chuchajxik jn kojb'al chir xya' chke tyoxtaq ajkojnel.
65001004	Mpa' ik'o ni'j chijab' chir ruk' jo'sb'altaq tzij xyok chixo'l, ire' k'ut chir sub'laj jer tz'ib'tal knaq chikij, chir ire' irech nimlaj k'ax, itzeltaq chijab' chir kik'ex jn loq'laj ritzil ranme' Qajwal Dios chwach jn k'axlaj tzq'aptejem, xoq'je' kiq'aljansajta chir Qajwal Dios ch'il Jesucristo, ire' ijun che Dios.
65001005	Tne' ix iwet'amchik, pumul kwaj en kinna'taj chiw chir Qajwal Dios, nab'e xye resajlaq wnaq aj Israel pujuyb'al Egipto. Tere' xusach kiwach naq chir xkikojt rech.
65001006	Xoq'je' taqo'n rech kaj chir utzt xki'no, xa'ne' xkitakb'a' knaq kichoj, ruk'ut Qajwal Dios xyutz'apij pche' chir qu'm upam chb'e q'ij chb'e saq, rechwa' kub'an nimlaj q'ataj tzij pikiwi' che jn uk'isb'al q'ij.
65001007	Xoq'je' chpa' tilimit Sodoma, ch'il tilimit Gomorra, xoq'je' tilimit chir isutennaq chikij ire' xkijach kib' chpam tzeltaq mak rech tyo'jil, xoq'je' xujalchik xki'no, jn chij xmaken chirij tyo'jil ruk' jnchik chij. Rechi' xkitij k'ax re'chir xqajlaq q'a' pikiwi', xyo'kses k'ut che k'utumb'al chikiwach nejel wnaq, chir ik'o pk'axk'ol chpam jn q'a' chir mijumul kchupek.
65001008	Pumul xo'wt ri', xoq'je' ni'j chijab'la' i'ajb'anal taq wich'ik, kitz'ilib'saj kityo'jil, kitzlaj uwach uq'atb'altzij Qajwal Dios xoq'je' kib'ij wastzij che nimlaj utaqnem Qajwal Dios.
65001009	Pumul Miguel chir nimlaj utaqo'n kaj re'chir kch'ojen ruk' jn tzel, xoq'je' xib'e k'elajtzij chirij utyo'jil Moisés, pumul Miguel xub'ant anme' chuq'atik tzij puwi', xo'w xub'ij che: "Re' Qajwal Dios ktujek'o."
65001010	Pumul ni'j chijab'e' kib'ij wastzij chirij chir kux ket'amt uwach, ruk'ut chir kux ket'am uwach, ire' kib'ono chpa' kib'an awaj chir ket'am pe kechwa', pumul xa' rech kamseb'al kech.
65001011	¡K'ax kech, ni'j chijab' la'! Mpa' xkik'am b'ej chir xuk'am Caín jer, chir xukamsaj uchaq', xoq'je' xa' rimal uch'akik sub'laj pwaq jla' xki'no chpa' xub'an Balaam jer, xoq'je' jla' xki'no chpa' xub'an Coré jer chir xuya' rib' pe kamikal rimal utakil.
65001012	Kixb'al kilik ni'j chijab' la' chpam inimq'ij rech loq'b'al k'u'x chir kik'uluj, k'ot mejb'al ib' kuk'. I'ajyuq' chir xo'w kib' ire' kichijij, jla' kib'anik chpa' sutz' chir k'ot ja' kik'omomlaq, chir kicharex b'ik rimal kiq'i', xoq'je' jla' kib'anik chpa' che' chir kiwachent puq'ijal, ikamnaq chik che uka'mul, xoq'je' chpa' naq che' chir b'uqum ruk' nejel ra'.
65001013	Janam kib'anik chpa' urep ja' rech mar chir kwatzwek, kwatzew k'ut kik'ix ire', xoq'je' janam kib'anik chpa' ch'imil chir xkisach kib'ej, chke ire' k'ut xtoswa' jn nimlaj qu'mq'ab' rech chb'e q'ij chb'e saq.
65001014	Xoq'je' Enoc, chir uwuq xe'na'al chirij Adán, xuya' na'tb'al pub'i' Qajwal Dios chikij ni'j wnaqe', xub'ij: "¡Chita'much! Chir kpe Qaqjaw kuk' sub'laj che mil utaqo'n kaj.
65001015	Rech k'un uq'ata' tzij pikiwi' kinejel wnaq, xoq'je' k'un upaxij kanme' kinejel tzeltaq wnaq, chirij kichak rech tzeltaq mak, xoq'je' chirij wastaq tzij chir xich'a'w che Qajwal Dios."
65001016	Ni'j wnaqla' xa' kijek'chi'nek, xoq'je' iwich', xo'w kitzukuj ub'anik tzeltaq kiriyb'al, sub'laj kinimersaj kib' ruk' kiyoloj, kiraq ub'ixik utzlajtaq yoloj rechwa' k'o kesaj che jnchik.
65001017	Pumul ix wixlal, chir loq' kix wilo, k'unaq pik'u'x ni'j yoloj chir xkib'ij knaq Apóstoles rech Qajwal Jesucristo.
65001018	Xkib'ij k'ut ire': "Chir che uk'isb'altaq q'ij kipena wnaq chir i'aj esalwach, chir kib'in ruk' tzeltaq kiriyb'al."
65001019	Rek'ut nik'ije' chir kijach kiwach qaxlal, kichomen xo'w chirij uchpa'ku'x uwach lew, k'ot Loq'laj Usantil Qajwal Dios kuk'.
65001020	Pumul ix wixlal, chir loq' kix wilo, chikub'a' iwib' puwi' jn tyoxlaj kojb'al, chib'ij ich'awem chwach Dios pe Loq'laj Santil.
65001021	Kixjoqo'q chpam jn loq'b'al k'u'x rech Qajwal Dios, chiwiyi'ej jn k'axb'al uk'u'x Qajwal Jesucristo, tne' kumajt chiw, chir kuya' jn k'aslemal rech chb'e q'ij chb'e saq.
65001022	Chitoq'ob'saj kiwach qaxlal chir xa't jun k'owa' kikojb'al.
65001023	Che isolo' pnaq ni'jchik, che ichapa' pnaq pa'nim rechwa' kitzaqt paq'a', ruk'ut chke ni'jchik k'axk'ab'aq ik'u'x ruk' nab'alib', pumul chichijij iwib', xoq'je' chiwitzlaj kiq'u' chir k'o chikij re'chir kimaken ruk' kityo'jil.
65001024	Re'k'ut Qajwal Dios chir xa' Jun che Dios chir k'o nimlaj kownem ruk', kowan chqakolik rechwa' qojqajt chpam mak, rech kjuk'utwa' ruk' ki'kte'mal chwach unimal uq'ij, chir saqlo'loj chik qak'aslemal.
65001025	Xo'w che Jun chir k'o loq'laj chomb'al ruk', xoq'je' jun che Dios, Ajsolel qech, Qajwal Jesucristo, rech Re' jn unimal q'ij, jn nimlaj kownem, ch'il nimlaj choq'ab' chinime' xoq'je' chb'e q'ij chb'e saq. B'antajaq b'la'.
66001001	Re' ri' q'alsenem rech Jesucristo, chir xya' che rimal Dios, rechwa' kuk'ut chikiwach jaqlel ajnimnel rech, chir kux rajwixik q'axna cha'nim, xa'k'ut jla' xuq'aljansaj, xutaqlaq utaqo'n kaj chuk'utik chwach jaqlel utaqo'n chir Juan ub'i'.
66001002	Re'k'ut Juan xuq'aljansaj uyoloj Qajwal Dios xoq'je' xuq'aljansaj uyoloj Cristo xoq'je' xuq'aljansaj nejel chir kux rilom.
66001003	Sub'laj utz rech naq chir kunik'ij uwach wuj xoq'je' sub'laj utz kech naq chir kita' ruk' kixikin yoloj rech Dios chir xuq'axaj Loq'laj Santil, xoq'je' kikojo chir kux tz'ib'tal chpam, mpa' xqetlaq uq'ijal ub'antejik.
66001004	En, Juan kintz'ib'aj b'ik jun wuje' chke wuqub' (7) ch'ob' chke ajkojnel chir ik'o pujuyb'al Asia, chik'ama'b'la' jn ritzil anme' ch'il jn uxunem rech anme' rech jun chir Re' chinime', xoq'je' Re' nab'e knaq, xoq'je' Re' chir kpena, xoq'je' kech wuqub' (7) che santil chir ik'o chwach loq'laj ukub'ulb'al.
66001005	Xoq'je' rech Jesucristo jn testig chir xa' jun k'owa' ranme', chir Re' nab'e xk'astaj chikixo'l kamnaqib', xoq'je' k'o uq'atb'altzij pikiwi' nimaqtaq ajtaqnel rech uwach lew. Re'k'ut Cristo chir loq' xoj rilo xoq'je' xjutzqapsaj che qamak ruk' ukik'el.
66001006	Xub'an k'ut chqe oj jn loq'laj taqnem, xoq'je' xub'an ajnimnel chpam richoj Qajwal Dios chqe rech uDios chir Uqaw, rech k'ut Re' jn unimal q'ij xoq'je' jn nimlaj kownem chb'e q'ij chb'e saq. B'antajaq b'la'.
66001007	Chiwla'much, Qajwal Jesucristo kpe pe sutz, kinejel wnaq kilo, xoq'je' kil ni'j wnaq chir xikamsen rech, kinejel tilimit rech uwach lew kib'isnek xoq'je' kyoq' chirij. B'antajaq b'la'.
66001008	En, En jn Alfa xoq'je' En jn Omega, majb'al rech xoq'je' k'isb'al rech, xcha' Qajwal Dios, jun chir Re' chinime', xoq'je' rech nab'e knaq, xoq'je' Re'k'ut chir kpena, jun chir k'o nejel choq'ab' ruk'.
66001009	En Juan, chir en iwixlal chirij kojb'al, xoq'je' en jun iwuk' che jn nimlaj k'ax, xoq'je' en jun iwuk' che jn nimlaj uq'atb'altzij, xoq'je' en jun iwuk' chpam jn kuyb'ul k'u'x chirij Jesús, xink'un che jn chaqab' jib' chir k'o pe mar, Patmos ub'i', xa' rimal uyoloj Qaqjaw xoq'je' xa' rimal uq'aljensik Jesús.
66001010	Enk'o pe Loq'laj Santil pe jn q'ij rech Qaqjaw, xinta' jn nimlaj ch'a'wem chuwij kawulpa' uch'ab'al naq su'.
66001011	Kub'ij k'ut: En, En jn Alfa xoq'je' En jn Omega, En, En nab'e xoq'je' En uk'isb'al. Tz'ib'aj chwach jn wuj kux kawulo, taqa'b'ik kuk' wuqub' (7) ch'ob' chke ajkojnel chir ik'o pujuyb'al Asia, che jn ch'ob' che ajkojnel chir ik'o Éfeso, che jn ch'ob' che ajkojnel chir ik'o Esmirna, che jn ch'ob' che ajkojnel chir ik'o Pérgamo, che jn ch'ob' che ajkojnel chir ik'o Tiatira, che jn ch'ob' che ajkojnel chir ik'o Sardis, che jn ch'ob' che ajkojnel chir ik'o Filadelfia, ch'il jn ch'ob' che ajkojnel chir ik'o Laodicea.
66001012	Xinka'y k'ut chuwij rech kintuyuj naq kch'a'wek, xwil wuqub' (7) chik'b'al kindele chir b'onom ruk' q'an pwaq.
66001013	Chikixo'l wuqub' (7) chik'b'al kindele, xwilk'ut jun chir kawulpa' Uk'ijol Chij chir suk'te' ko'pen uq'u' chuqul raqan, ukojom jn pas chir b'onom ruk' q'an pwaq.
66001014	Saqlo'loj nejel uwi' chpa' lana xoq'je' chpa' chuntew, ruk'ut b'aq'wach jla' chpa' urep q'a'.
66001015	Ruk'ut raqan kpoqpetek chpa' ch'ich' bronce, chir b'onom ch'aj che chpam jorn, ruk'ut uch'ab'al jla' chpa' jn nimlaj ja' chir kchojnek.
66001016	K'ok'ut puse'b'al uq'ab' wuqub' (7) ch'imil, kel k'utlaq puchi' jn michit jutz'utz' uwi' chir kyeb' (2) praj rey, uplaj jla' chpa' q'ij chir kpoq'petek re'chir kub'e' uchoq'ab'.
66001017	Re'chir xwilo, xintzaq chwach chpa' naq kamnaq, pumul Re' xuya' use'b'al uq'ab' pinwi' xub'ij chwe: Maxij awib', En, En nab'e xoq'je' En, uk'isb'al.
66001018	En, chir Enk'asel nab'e knaq xoq'je' En chir xinkamna, pumul chinime' Enk'aslek suk'te' chb'e q'ij chb'e saq. B'antajaq b'la'. Wuk' En, k'owa' jn lawe rech kamikal xoq'je' jn lawe rech k'ixk'ol.
66001019	Rimal ri' tz'ib'aj chir kux xawulo, xoq'je' tz'ib'aj chir kux k'o chinime', xoq'je' kux kpena chqawach.
66001020	Re'k'ut ri' jn owam ajwerem rech wuqub' (7) ch'imil chir xawulo chir k'o puse'b'al Enq'ab' xoq'je' wuqub' (7) chik'b'al kindele chir b'onom ruk' q'an pwaq, wuqub' (7) ch'imil, kuk'ut taqo'n rech kaj kech wuqub' (7) ch'ob' che ajkojnel, ruk'ut wuqub' (7) chik'b'al kindele kuk'ut wuqub' (7) ch'ob' ajkojnel chirij Qajwal Jesucristo.
66002001	Tz'ib'aj che taqo'n kech jun ch'ob' che ajkojnel chir ik'o Éfeso: "Jri' kub'ij jun chir k'o wuqub' (7) ch'imil puse'b'al uq'ab', chir kb'in chikixo'l wuqub' (7) chik'b'al kindele chir b'onom ruk' q'an pwaq.
66002002	Wet'am En, nejel achak chir ab'onom, xoq'je' wet'am jn k'axlaj achak ch'il jn kuyb'ul ak'u'x, wet'am xoq'je' chir kach'ijt ni'j tzeltaq wnaq, xoq'je' wet'am chir apojom kichak ni'j chir kikojkib' che Apóstoles, pumul it Apóstoles, xoq'je' xye arqo chir xa' kijo'snek.
66002003	Wet'am chir sub'laj atijom k'ax, xoq'je' wet'am chir k'o kuyb'ul ak'u'x, xoq'je' sub'laj akojom achoq'ab' rimal chir kaloq'oj Emb'i', xoq'je' chir ab'onomt tuqa'r.
66002004	"Pumul k'o jun kch'a'n chawij chir xaxutuj knaq jun chir xaloq'oj nab'e.
66002005	Rechi' na'tjaq chaw, jalchi' xat tz'aqwa' chi', tzalq'amij awanme', kat tzaljaq ruk' Qaqjaw; b'ana' chir kux xamaj ub'anik nab'e knaq, wa kanta kimpe awuk', kwesaj chik'b'al akandele puluwar chirwa atzalq'amint awanme'.
66002006	Pumul re' ri' utz kwil En, chir kux tijen ka'no, chir kawitzlaj kichak aj Nicolaítas, En xoq'je' kwitzlaj.
66002007	"Naq k'o uxikin, chuta'b'la' kux kub'ij Loq'laj Usantil Qajwal Dios chke ch'ob' ajkojnel chirij Qajwal Jesucristo. Naq kch'aknek kinya' che chir kutij uwach jn che' rech k'aslemal chir k'o punik'jal paraíso rech Qajwal Dios."
66002008	Tz'ib'aj xoq'je' che taqo'n kech jn ch'ob' che ajkojnel chir ik'o Esmirna: "Jri' kub'ij Jun chir nab'e xoq'je' uk'isb'al, Jun chir xkamek pumul xwa'laj chikixo'l kamnaqib'.
66002009	En wet'am achak xoq'je' wet'am jn nimlaj q'oxom chir aq'axam, xoq'je' wet'am amub'a'il tne' qatzij chir k'o amib'i'l, wet'am xoq'je' chir katkiyoq' naq chir kikojkib' che judíos, pumul it judíos xa'ne' i'uq'ab' richoj tzel.
66002010	Maxij awib' che k'ax chir kaq'axajna. Wula'much mpa' jn tzel kukojna pche' jujun chiw ix, rechwa' chir iwenejel kixpajna, kitijk'ut nimlaj q'oxom che lajuj (10) q'ij. B'ana'b'la' jun che akojb'al suk'te' che akamikal, kinya'na jn acorona chaw chir k'istechik.
66002011	"Naq chir k'o uxikin, chuta'b'la' chir kux kub'ij Loq'laj Usantil Qajwal Dios che jn ch'ob' chke ajkojnel chirij Qajwal Jesucristo. Naq chir kch'aknek k'otnaq k'ax rech ukab' (2) kamikal kuroqo."
66002012	Tz'ib'aj xoq'je' che taqo'n kech jun ch'ob' che ajkojnel rech Pérgamo jri' kub'ij: "Jun chir k'o jn michit jutz'utz' uwi' xoq'je' ka'praj rey.
66002013	En wet'am achak xoq'je' wet'am jalchi' k'owa' awuchoj chi', je k'o awuchoj tla' chpa' k'owa' nimlaj ukub'ulb'al tzel, pumul akojom ach'oq'ab' at taran chuwij, ayo'om teknaq kojnem chuwij, xa'tne' che q'ij re'chir xkamses Antipas, jun chir knuq'aljansaj tla' chpa' jaq'alwa' jn tzel.
66002014	"Pumul k'o wuk' En, kyeb'xub' chpa'kux chir kch'a'n chawij mpa' ik'o awuk' ni'j wnaq chir kajta kiya' knaq jn tyojnem rech Balaam, re'k'ut Balaam chir xutaqchi'j Balac chir xub'an chke wnaq aj Israel chir kimaknek, xyutaqchi'j chutijik tib'lil chir q'axamchik chikiwach wachb'al xoq'je' xub'an chke chir kimaken chirij tyo'jil.
66002015	Xoq'je' ik'o ni'j wnaq awuk' chir kajt kiya' knaq jn tyojnem kech ni'j chir kb'ix Nicolaítas chke, chir jn tyojnemla' kwitzlaj En.
66002016	Rechi', chir tzalq'amij awanme', kat tzaljaq wuk', mpa' wa kat tzalajt wuk' kimpena awuk' pa'nim, kinch'ojen kuk', ruk' jn michit rech Enchi'.
66002017	"Naqpla' k'o uxikin chuta'b'la' chir kux kub'ij Loq'laj Santil che jn ch'ob' ajkojnel. Naq chir kch'aknek kinya'na che chir kutij jn maná chir owtelek, xoq'je' kinya'na jn k'al saq b'aj che chir tz'ib'tal jn k'ak' b'i' chwach, chir k'ot jnaq ret'am uwach, xo'w naq chir k'amaw rech."
66002018	Tz'ib'aj xoq'je' che taqo'n kech jun ch'ob' che ajkojnel rech Tiatira: "Re' ri' kub'ij Uk'ijol Qaqjaw, Jun chir ub'aq'wach janam chpa' q'a' chir kjulwek, ruk'ut raqan janam chpa' q'an ch'ich' chir kpoqpetek.
66002019	En wet'am kux nejel ka'no, xoq'je' wet'am loq'b'al ak'u'x, wet'am akojb'al, xoq'je' wet'am animnik, wet'am xoq'je' kuyb'ul ak'u'x, wet'am xoq'je' achak chir kab'anna, nimna chwach nab'etaq chak chir xa'no.
66002020	"Pumul k'o jun chir kch'a'n chawij, chir kaya' utem jn xaq chir Jesabel ub'i', chir kukoj rib' che ajq'axal uyoloj Dios, chir k'e utyojij xoq'je' kyumin jaqlel ajnimnel wech chub'anik mak rech tyo'jil xoq'je' kyuch'ik'mij chutijik tib'lil chir q'axnaqchik chikiwach wachb'al.
66002021	En xinya' sub'laj q'ij che rechwa' kutzalq'amij ranme', pumul re' krajt kuk'ex ranme' rechwa' kuya' knaq jn mak chirij tyo'jil.
66002022	Wula'much chir jn xaqla' kintzaq chu' uch'at, ruk'ut naq chir kimaken chirij tyo'jil ruk' re', kikije' chpam jn nimlaj k'ax, xo'w chirwa kitzalq'amij kanme' kiya'qan jn tzel uchak.
66002023	Ruk'ut ni'j ral jn xaqe' k'e Ensokoj suk'te' kikamna, kit'maj k'ut nejel ch'ob' che ajkojnel, chir En wet'am kux k'o pe kanme', xoq'je' kux k'o pe kichomb'al wnaq, kinya' k'utna pijujnal chpa' ichak.
66002024	Pumul chiw ix xoq'je' chke ni'jchik chir ik'o Tiatira, chke ni'jchik chir k'ot jn tyojnemla' kuk', chir ket'amt uwach jn owam chomnik rech jn tzel, kimb'ij chiw chir kintzaqt sub'laj eqa'n chikij,
66002025	pumul chikolo' chir kux k'o iwuk' suk'te' kimpena.
66002026	"Naq chir kchajnek xoq'je' kukol Enchak suk'te' puk'isb'al, En, kinya'na q'atb'altzij che pikiwi' sub'laj che tilimit amaq'.
66002027	Kub'ank'ut uq'atb'altzij pikiwi' ruk' jn ch'imi'y ch'ich', kyumuch k'utna chpa' umuchik naq b'oj chir b'onom rimal ajtzaqal b'oj, jla' chpa' q'atb'altzij chir uyo'om Enqaw chwe En.
66002028	Xoq'je' kinya'na jn ch'imil rech usaqarb'al chke.
66002029	"Naqpla' k'o uxikin, uta'b'la' chir kux kub'ij Loq'laj Usantil Qajwal Dios chke ch'ob' ajkojnel chirij Qajwal Jesucristo."
66003001	Tz'ib'aj ni'j yoloje' xoq'je' che taqo'n kech jn ch'ob' che ajkojnel chir ik'o Sardis: "Jri' kub'ij jun chir k'o wuqub' (7) Santil rech Qaqjaw ruk', xoq'je' k'o wuqub' (7) ch'imil ruk'. En wet'am nejel achak chir k'o ab'i' chir at k'aslek pumul at, at kamnaqchik,
66003002	kat chajnaq, xoq'je' k'asb'a' ni'j achak chir kamem ki'no, mpa' En Enroqomta chirwa suk' ub'onom achak chwach Dios.
66003003	Rechi', k'unaq pak'u'x, jn tyojb'al chir xak'omo xoq'je' xato'o; klo' k'ut, tzalq'amij awanme', mpa' wa kat chajanta, kimpe awajsik chpa' naq elq'om, chir awet'amta kux che hora kimpe awuk'.
66003004	"Pumul ik'ona jujun chke wnaq tla' Sardis chir kitz'ilib'samt kiq'u'b'al, kib'inna wuk' ruk' saqlaj kiq'u'b'al, mpa' kumaj chke ire'.
66003005	Naq chir kch'aknek ko'kesna saqlaj k'ul chirij, xoq'je' kinchupsajt ub'i' chpam jn wuj rech k'aslemal, kinq'aljansajna ub'i' chwach enqaw, xoq'je' chikiwach utaqo'n kaj.
66003006	Naqpla k'o uxikin, chuta'b'la' kux kub'ij Loq'laj Usantil Qajwal Dios chke ch'ob' ajkojnel."
66003007	Tz'ib'aj che taqo'n kech jun ch'ob' che ajkojnel chir k'o Filadelfia, jri' kub'ij: "Jun chir tyox, Jun chir k'o saqlaj tzij ruk', jun chir k'o ulaw David ruk', jun chir kute'b'a' okb'al, kot jnaq kowan chutz'ab'xik, xoq'je' wa kutz'apij okb'al, k'ot jnaq kowan chuteb'xik.
66003008	En wet'am achak, wula'much, chir xinya' chawach jn okb'al chir telek, okb'al chir k'ot jnaq kowan chutz'ab'xik; mpa' tne' k'ot qas achoq'ab'; at akolom entzij, xoq'je' awuwamt Emb'i'.
66003009	Wula'much chir k'e Enjach jujun chir irech uq'ab' richoj jn tzel, ni'j chir kikojkib' che Judío pumul it Judío, xa'ne' kisoknek, kimb'anna chke chir kixuke' chawach, kit'majk'ut chir En xtinloq'oj.
66003010	Mpa' akolom Empixab' rech jn kuyb'ul enk'u'x, rechi' chir En xoq'je' ktinkolna che jn hora rech pajb'al chir xaqe'nchik kraj kpe pikiwi' kinejel wnaq rech uwach lew, rechwa' kimpaj kinejel wnaq rech uwach lew.
66003011	"Wula'much, En kimpe cha'nim. Kolo' kux k'o awuk', rechwa' k'ot jnaq kuk'am acorona.
66003012	Naq chir kch'aknek, kinkojna che raqan jaj rech loq'laj jaj, mijumul k'ut kel laq tla', kintz'ib'aj k'ut puwi' re' ub'i' En Dios, xoq'je' kintz'ib'aj puwi' re' ub'i' jn nimlaj utilimit Qajwal Dios jn k'ak' Jerusalén, re'k'ut chir kpe pkaj, rech Qajwal Dios, xoq'je' kintz'ib'aj puwi' re' jn k'ak'laj Emb'i'.
66003013	"Naqpla' k'o uxikin, chuta'b'la' chir kux kub'ij Loq'laj Usantil Qajwal Dios chke ch'ob' ajkojnel."
66003014	Tz'ib'aj xoq'je' che taqo'n kech jn ch'ob' che ajkojnel rech Laodicea: "Jn B'antajaq b'la', Jn testig chir xa' jun ukojb'al xoq'je' k'o saqlajtzij ruk', Jun chir majb'al rech nejel chir kux xukaneysaj Qajwal Dios jri' kub'ij:
66003015	"En wet'am achak, xoq'je' wet'am chir at ta joron xoq'je' at ta maq'an. Utzna cha't at joron, xoq'je' utzna ch'at at maq'an.
66003016	Pumul mpa' at saqli'l, at ta joron xoq'je' at ta maq'an, ktinxa'wij pnaq jla',
66003017	mpa' at kab'ij: En k'o enmib'il, xkaney enmib'il, chir k'ot rajwixik chwe; pumul awet'amta chir k'ax ab'onom, xoq'je' k'ot kmaqex awuk', at mub'a', at moy, xoq'je' at ch'anelek.
66003018	Rechi' chir kinya' ano'jb'al: loq'o' wuk' En q'an pwaq chir b'onom ch'u'ch'uj che paqa', rechwa' chir kayen amib'i'l, xoq'je' kaloq' wuk' En, k'ul saqlo'loj rech kakoj chawij, rechwa' kaya't ak'ix rimal chir at ch'anelek, xoq'je' kojo' kolirio che ab'aq'wach rechwa' katka'y chi'ntere.
66003019	"En, kow k'e Enyajo xoq'je' kinya' k'ajse'b'al kiwach kinejel naq chir loq' k'e wilo, rechi' chir b'ana'b'la' celosil chirij jn utzlaj k'aslemal, xoq'je' tzalq'amij awanme'.
66003020	Wula'much, En, je' Enk'o chi' jaj xoq'je' kinsik'ij, wa k'o jnaq kuta' Ench'ab'al xoq'je' kute'b'a' uchi' jaj, knok ruk', kintij snar ruk', xoq'je' re' kutij snar wuk'.
66003021	"Naq chir kch'aknek, kinya'na che chir kub'e' wuk' pe jn loq'laj Enkub'ulb'al, jla' chpa' En xinch'aknek, xinkub'e' ruk' Enqaw pe jn loq'laj ukub'ulb'al.
66003022	Naq chir k'o uxikin, chuta'b'la' chir kux kub'ij Loq'laj Usantil Qajwal Dios chke ch'ob' ajkojnel."
66004001	Xo'w xq'aten ri', xinka'y pkaj xwil jn uchi' jaj pkaj chir telek, ruk'ut jn nab'e ch'a'wem chir xinto'o jla' chpa' uch'ab'al jn trompeta kch'a'w wuk', kub'ij: Taq'naqlaq wuk' wural, kink'ut chawach chir kux q'atanna chirij nik'ije'.
66004002	Pa'nim k'ut xnelknaq xe' jn nimlaj ukownem Loq'laj Usantil Qajwal Dios, xwilk'ut jn loq'laj kub'ulb'al chir k'o pkaj ruk'ut chu' jn kub'ulb'ale' k'o jun kub'ul puwi'.
66004003	Ruk'ut jun chir kub'ul chu' jn loq'laj kub'ulb'al janam ukayb'al chpa' jn b'aj chir kpoqpetek chir jaspe ub'i' ch'il cornalina, sutunaq chirij jn nimlaj kub'ulb'al jn kotq'ab' chir kpoqpetek chpa' b'aj chir esmeralda ub'i'.
66004004	Ruk'ut chirij jn loq'laj kub'ulb'al ik'o junwnaq kijab' (24) loq'lajtaq kub'ulb'al, xwilk'ut junwnaq kijab' (24) ajwab' chir ikub'ul puwi' ni'j kub'ulb'ale' saqlo'loj kiq'u'. K'o corona pikiwi' chir b'onom ruk' q'anpwaq.
66004005	Kelk'utlaq che jn loq'laj kub'ulb'al rech Qajwal Dios kuypa' ch'il tininem xoq'je' cha'wem, ruk'ut chwach jn loq'laj kub'ulb'al ik'o wuqub' (7) che k'olb'al chir kujuluw q'a' chke, ire'k'ut wuqub' (7) Santil rech Qajwal Dios.
66004006	Ruk'ut chwach jn loq'laj kub'ulb'al rech Qaqjaw k'o chpa' jn mar chir jla' rilik chpa' vidrio janam chpa' cristal, nak'tal ruk' jn loq'laj kub'ulb'al, xoq'je' isutennaq chirij loq'laj kub'ulb'al, ik'o kijab' (4) k'aslek tiko'n chir inajnaq che b'aq'wach chikiwach xoq'je' chikij.
66004007	Jun nab'e chke ni'j k'aslek tik'on janam chpa' jn koj, jn ukab' (2) janam chpa' jn wakix, ruk'ut jn urox (3) janam chpa' uplaj chij, ruk'ut ukaj (4) janam chpa' jn k'ot chir kripepek.
66004008	Nik'ij kijab' (4) k'aslek tiko'ne' waqib' (6) kixik' kijujnal, najnaq che b'aq'wach rajsik kixik' xoq'je' rikem kixik', chaq'ab' che paq'ij kib'ij: "Tyox, tyox, tyox Qaqjaw chir Dios chir k'o nejel kownem ruk', jun chir Re' nab'e knaq, jun chir re' chinime' xoq'je' jun chir kpena."
66004009	Re'chir ni'j k'aslek tiko'n kinimersaj uq'ij xoq'je' kimej kib' xoq'je' kiya' tyoxnik che Jun chir kub'ul pe jn loq'laj kub'ulb'al, Jun chir k'asal chb'e q'ij chb'e saq.
66004010	Ruk'ut jnwnaq kijab' (24) ajwab' kixuke' chwach Jun chir kub'ul chu' jn loq'laj kub'ulb'al, xoq'je' kinimersaj uq'ij Jun chir k'asal chb'e q'ij chb'e saq, xoq'je' kitzaq kicorona chwach loq'laj kub'ulb'al, kib'ij:
66004011	"At Qajwal Dios, At kumaj chaw uk'amik, jn unimal q'ij, jn mejb'elib' chawach, xoq'je' jn loq'laj kownem, mpa' at xakanaysaj nejel chpa'kux, xoq'je' rimal ajwerem awech chir ik'olek xoq'je' xikaynek."
66005001	Xwilk'ut puse'b'al uq'ab' jun chir kub'ul pe jn loq'laj kub'ulb'al jn b'otom wuj chir tz'ib'tal chirij xoq'je' tz'ib'tal chpam, chir kojom wuqub' (7) sellos che.
66005002	Xoq'je' xwil jun taqo'n chir k'o nimlaj uchoq'ab' chir ksik'en chub'ixik: ¿Naqk'ut kumaj che kulik' uwach jn b'otom wuj xoq'je' kukir usello?
66005003	K'otk'ut jnaqaq pkaj xoq'je' k'ot jnaq chwach lew xoq'je' k'ot jnaq chixe' lew, kownel chulik'ik uwach jn b'otom wuje', cha'tne' chutuyxik.
66005004	Ruk'ut en sub'laj knoq'ek, mpa' xraqtajt jnaqaq chir kumaj che kulik' uwach jn b'otom wuje', xoq'je' kunik'ij uwach, xoq'je' krilo.
66005005	Jun chke ajwab' xub'ij chwe: "Mtoq'chik. Wula'much, chir jn Koj kech jn ch'ob' wnaq aj Judá, xoq'je' Ra' David, re'k'ut xchak'nek rechwa' kute'b'a' jn b'otom wuj xoq'je' kukir wuqub' (7) usello."
66005006	Xinka'y k'ut xwil chikixo'l loq'laj kub'ulb'al xoq'je' chikixo'l kijab' (4) k'aslek tiko'n, xoq'je' chikixo'l junwnaq kijab' (24) ajwab', k'o jn K'ijol Kirnere rech Dios chir jitz'am chuqul, chir wuqub' (7) rik'a' xoq'je' wuqub' (7) b'aq'wach, Re'k'ut wuqub' (7) santil rech Qaqjaw, chir itoqomb'ik che nejel uwach lew.
66005007	Xpek'ut xuk'am jn b'otom wuj puse'b'al uq'ab' jun chir kub'ul chpam loq'laj kub'ulb'al.
66005008	Re'chir xuk'am jn b'otom wuj, ni'j kijab' (4) k'aslek tiko'n xoq'je' jnwnaq kijab' (24) ajwab', xixuke' chwach jn K'ijol Kirnere rech Dios. Kinejel k'ut k'o ki arpa, xoq'je' k'o kikopa chir b'onom ruk' q'an pwaq najnaq che pom, re'k'ut kich'awem tyoxtaq ajkojnel chwach Qaqjaw.
66005009	Kib'ixaj k'ut jn k'ak' b'ixnik chir kib'ij: "Xo'w at kumaj chaw kak'am jn b'otom wuj xoq'je' chuteb'xik usello mpa' at xat rip chwach cruz, xoq'je' ruk' akik'el xjaloq'o rechwa' oj rech Qaqjaw. Che nejel eja'l, xoq'je' nejel wnaq chir k'iy uwach kich'ab'al, xoq'je' nejel tilimit, xoq'je' nejel tilimit amaq'.
66005010	Xub'ank'ut nimaqtaq ajtaqnel chqe, xoq'je' xub'an ajnimnel rech loq'laj jaj chqe xoq'je' chir qoj taqanna pikiwi' wnaq rech uwach lew."
66005011	Xwilo, xoq'je' xinta' kich'ab'al sub'laj che utaqo'n kaj chir isutennaq chirij loq'laj kub'ulb'al rech Qaqjaw, xoq'je' isutennaq chikij k'aslek tiko'n, xoq'je' chikij ajwab'; ruk'ut kajla'b'al millones rech millones.
66005012	Kow kib'ij: Jn K'ijol uKirnere Qajwal Dios chir xjitz'es chuqul kumaj che Re' uk'amik jn loq'laj kownem, xoq'je' uk'amik jn mib'i'l, xoq'je' uk'amik jn nimlaj nojb'al, xoq'je' uk'amik jn choq'ab', xoq'je' uk'amik jn mejb'al ib', xoq'je' uk'amik jn unimal q'ij, xoq'je' uk'amik jn tewchi'nik.
66005013	Nejel k'ut chir kux tikom pkaj, xoq'je' nejel tikom chwach lew, xoq'je' nejel chir kux tikom chixe' lew, xoq'je' nejel chir kux k'o chpam mar, xinto'o chir kib'ij: Jun chir kub'ul chu' loq'laj kub'ulb'al xoq'je' che jn K'ijol Kirnere rech Qaqjaw, kech ire' jn b'ixnik, jn mejb'al ib', jn unimal q'ij, xoq'je' jn loq'laj kowneme', chir k'istechik.
66005014	Ruk'ut kijab' (4) k'aslek tiko'n kib'ij: "B'antajaq b'la'." Ruk'ut junwnaq kijab' (24) ajwab' xixuke' chwach jn K'ijol Kirnere rech Dios, kinimersaj uq'ij.
66006001	Xwilk'ut re'chir jn K'ijol Kirnere rech Qajwal Dios xute'b'a' jun nab'e chke wuqub' (7) sello. Xinta' k'ut jun chke kijab' (4) k'aslek tiko'n ktinen uch'ab'al kub'ij: "Tanlaq xoq'je' wula'."
66006002	Xinka'y k'ut, xwil jn kyej saq rij, ruk'ut jun chir ukyejem uk'omomb'ik jn arco puq'ab', xya'k'ut jn ketkik ch'ich' che, xelk'utb'ik che ch'ak'nem xoq'je' rech kch'akenwa'.
66006003	Re'chir xute'b'a' jn ukab' (2) sello. Xinto'o chir jn uk'ab' (2) chke kijab' k'aslek tiko'n kub'ij: "Tanlaq xoq'je' wula'."
66006004	Xel laq junchik kyej, kyaq rij; ruk'ut jun chir kejewnaq rech xya' loq'laj kownem che rechwa' kresaj jn uxunem rech anme' chwach lew, xub'an k'ut chke chijab' chir kikamsaj kib' chikiwach xoq'je' xya' jn nimlaj michit rech ch'oj chke.
66006005	Re'chir xute'b'a' jn urox (3) sello xinta' k'ut jn urox (3) k'aslek tiko'n kub'ij: "Tanlaq xoq'je' wula'." Xwil k'ut jn kyej q'aq rij ruk'ut jun chir kejewnaq rech k'o jn pexe puq'ab'.
66006006	Chkixo'l kijab' (4) k'aslek tiko'n, xinta' jn ch'a'wem chir kub'ij: "Kyeb' (2) libra che trig che jun denario, xoq'je' waqib' (6) libra che cebada che jun denario, pumul mab'an k'ax che aceite ch'il vino."
66006007	Re'chir xute'b'a' jn ukaj (4) sello, xinta'k'ut uch'ab'al jn ukaj (4) k'aslek tiko'n kub'ij: "Tanlaq xoq'je' wula'."
66006008	Xinka'y k'ut xwil jn kyej q'an rij, ruk'ut jun chir kyejewnaq rech kamikal ub'i', taran chirij re' jn k'axk'ol, xya'k'ut kownem che rech puwi' ukaj (4) tanaj rech uwach lew rechwa' kyukamsaj ruk' michit, ruk' wi'jal, ruk' kamikal, ch'il ruk' tzeltaq awaj rech uwach lew.
66006009	Re'chir xute'b'a' jn uro' (5) sello, xwil chixe' xuk'ulb'al kisantil naq chir xk'ur kiqul rimal ub'ixik uyoloj Qajwal Dios xoq'je' rimal chir kux xkik'ut ruk' kik'aslemal.
66006010	Kisik'in k'ut chub'ixik kib'ij: "Suk'te' jan, Tat, chir At tyox xoq'je' At saqlaj tzij, suk'te' jan kaya' rijil uk'ixel qakik'el chke wnaq chir ijaqal chwach lew."
66006011	Xya'k'ut kiq'u' saq ptaq kijujnal, xb'i'x chke chir kyu'xen kyeb'xub' q'ij suk'te' re'chir ktz'aqatna rajlab'al kich'il jaqlel ajnimnel xoq'je' kixlal chir kikamsesna chpa' xb'an chke ire'.
66006012	Xwilk'ut re'chir xute'b'a' jn uwaq (6) sello, xub'ank'ut jn nimlaj kab'raqan; ruk'ut q'ij xqaqeb' uwach chpa' jn q'aq k'ul chir b'onom ruk' rismal kapri't, nejel uwach ik' xub'an kyaq chpa' kik'.
66006013	Ruk'ut ch'imil xitzaqlaq pkaj suk'te' pu'lew, chpa' kib'an roxlajtaq wikix, chir kitzaqlaq che uche'al wikix chir kijub'ex rimal naq nimlaj kiq'i'.
66006014	Ruk'ut kaj xsach uwach chpa' naq wuj chir kb'otek, nejel k'ut uwi'taq jib' xoq'je' chqaptaq jib' chir ik'o paja' xk'extaj kiluwar.
66006015	Ruk'ut nimaqtaq ajtaqnel rech uwach lew, xoq'je' nimaqtaq wnaq, ch'il wnaq chir sub'laj kimib'i'l, ch'il kajwal ajxolta't, ch'il wnaq chir k'o sub'laj choq'ab' kuk', ch'il kinejel jaqlel ajnimnel, ch'il naq chir itzqaptel che nimnik, xkiwajkib' ptaq pak, xoq'je' ptaq nimaqtaq b'aj rech uwi'taq jib'.
66006016	Kib'ijk'ut chke uwi'taq jib' xoq'je' chke nimaqtaq b'aj: "Kixtzaqaqlaq chiqi'j, qoj iwiwaj chwach jun chir kub'ul pe jn loq'laj kub'ulb'al, xoq'je' qoj iwiwaj che uk'anal jn K'ijol Kirnere rech Qajwal Dios.
66006017	Mpa' xo'pen qas unimal q'ij rech jn iywal kech ire'. ¿Naq k'ut kownek kwab' chu' raqan?"
66007001	Re'chir xb'antaj ri' xwil kijab' (4) utaqo'n kaj chir iwa'l puwi' kijab' (4) uxukut uwach lew, kiq'atum kijab' (4) kiq'i' rech kixut'uj tewa' uwach lew xoq'je' kixut'uj tewa' uwi' mar, xoq'je' kixut'uj tewa' uwi' taq che'.
66007002	Xoq'je' xwil jnchik utaqo'n kaj chir petnaq pe relb'al q'ij, k'o jn sello ruk' rech jn k'aslek Dios; jn taqo'ne' sub'laj kow sik'en chke kijab' (4) utaqo'n kaj, ire'k'ut chir xya' loq'laj kownem chke rechwa' kib'an k'ax che uwach lew xoq'je' kib'an k'ax che mar.
66007003	Xub'ij k'ut: Mib'an k'ax che uwach lew, xoq'je' mib'an k'ax che mar, xoq'je' mib'an k'ax chke che', suk'te' re'chir qakojna kisello xo'l kiplaj jaqlel ajnimnel rech Qajwal Dios.
66007004	Xinta'k'ut rajlab'al naq chir xo'kes kisello: Jun ok'al ka'wnaq kijab' mil (144,000) rech nejel ch'ob' rech Rilk'wa'l Israel.
66007005	Xo'kes k'ut kisello kab'lujuj mil (12,000) rech jn ch'ob' rech Judá, kab'lujuj mil (12,000) rech jn ch'ob' rech Ruben, kab'lujuj mil (12,000) rech jn ch'ob' rech Gad,
66007006	kab'lajuj mil (12,000) rech jn ch'ob' rech Aser, kab'lajuj mil (12,000) rech jn ch'ob' rech Neftalí, kab'lajuj mil (12,000) rech jn ch'ob' rech Manasés,
66007007	kab'lajuj mil (12,000) rech jn ch'ob' rech Simeón, kab'lajuj mil (12,000) rech jn ch'ob' rech Leví, kab'lajuj mil (12,000) rech jn ch'ob' rech Isacar,
66007008	kab'lajuj mil (12,000) rech jn ch'ob' rech Zabulón, kab'lajuj mil (12,000) rech jn ch'ob' rech José, ch'il kab'lajuj mil (12,000) rech jn ch'ob' rech Benjamín.
66007009	Re'chir xb'antaj ri' xinka'yek, xwilk'ut sub'laj che wnaq, wnaq rech nejel tilimit amaq', wnaq rech nejel ch'ob', wnaq rech nejel uwach ch'a'wem, wnaq rech nejel tilimit, chir iwa'l chwach loq'laj kub'ulb'al xoq'je' chwach jn K'ijol Kirnere rech Qajwal Dios, sub'laj ik'iy chir k'ot jnaq kowan chkajlexik, xoq'je' saq kiq'u' xoq'je' k'o uxaq palma pe kiq'ab'.
66007010	Kinejel k'ut kisik'nek kib'ij: "Jn solb'alib' je' petnaq ruk' Qajwal Dios chir kub'ul pe jn loq'laj kub'ulb'al xoq'je' rech jn K'ijol Kirnere rech Qajwal Dios."
66007011	Kinejel utaqo'n kaj iwa'lek isutennaq chirij jn loq'laj kub'ulb'al, xoq'je' isutennaq chikij ajwab' xoq'je' isutennaq chikij kijab' k'aslek tiko'n, xixuke'k'ut xkiya' kiplaj pu'lew chwach jn loq'laj kub'ulb'al, xkinimirsaj ub'i' Qajwal Dios.
66007012	Xkib'ij: ¡B'antajaq b'la'! Jn te'wchi'nik ch'il jn unimal q'ij, ch'il jn nimlaj etamb'al xoq'je' jn tyoxnem ch'il jn mejb'elib', ch'il jn nimlaj kownem, ch'il jn choq'ab' rech Qajwal Dios chb'e q'ij chb'e saq. B'antajaq b'la'.
66007013	Ruk'ut jun chke ajwab' xch'a'wek xub'ij chwe: "Nik'ije' chir saq kiq'u', ¿naq ire', xoq'je' jalchi' ipetnaqwa' chi'?"
66007014	Ruk'ut en ximb'i'j che: "Tat, at awet'am." Ruk'ut re' xub'ij chwe: "Re' nik'ije' chir xi'el laq chpam jn nimlaj k'ax, xkich'aj kiq'u', xoq'je' kisaqeb'sam kiq'u' puk'ik'el jn K'ijol Kirnere rech Qajwal Dios.
66007015	Rechi' chir ik'o chwach loq'laj ukub'ulbal Qajwal Dios, kinimajk'ut chaq'ab' chepaq'ij chpam loq'laj jaj, ruk'ut jun chir kub'ul puwi' jn loq'laj kub'ulb'al kulik' wokom richoj pikiwi' ire'.
66007016	Nik'ije' mijumul kinumchik xoq'je' mijumul kcheqej chik kichi', xoq'je' q'ij qajtechik chikij ire', xoq'je' qajtechik nejel uq'aq'al q'ij chikij.
66007017	Mpa' jn K'ijol Kirnere rech Qajwal Dios chir k'o punik'jal loq'laj kub'ulb'al Re' k'e uyuq'ujna, xoq'je' kuk'amna kib'ej chpa' ka'lexwa' jn ja' rech k'aslemal, ruk'ut Qajwal Dios kusu'na nejel uwa'l kiwach ire'."
66008001	Re'chir xteb'ex uwuq (7) sello, xtz'intz'et kaj kraj nik'aj hora.
66008002	Xwilk'ut wuqub' (7) utaqo'n kaj chir iwa'l chwach Qaqjaw, xya'k'ut wuqub' (7) su' chke.
66008003	Tere' xpe jnchik utaqo'n kaj xwab' chwach altar, k'o jn kolb'al pom ruk' chir b'onom ruk' q'an pwaq, xya'k'ut sub'laj pom che rech kuweq puwi' loq'laj kich'awem kinejel tyoxtaq ajkojnel, puwi' xukulb'al chir b'onom ruk' q'an pwaq chir k'o chwach loq'laj kub'ulb'al rech Qaqjaw.
66008004	Xpeqe'k'ut pkaj chwach Qajwal Dios usib'al pom ch'il kich'a'wem ajkojnel puq'ab' jn utaqo'n kaj.
66008005	Ruk'ut jn utaqo'n kaj xuk'am kolb'al pom, xunajsaj che richaq'a' rech altar, tere' xujub'uj laq chwach lew; xub'an sub'laj tininem, xoq'je' sub'laj kyaqlajaw, xoq'je' xub'an sub'laj kuypa' xoq'je' xub'an jn kab'raqan.
66008006	Tek'ut chi' wuqub' (7) utaqo'n kaj chir k'o wuqub' (7) su' kuk' xkichomaj usuxik.
66008007	Jn nab'e utaqo'n kaj xusu'j jn su', xqajk'ut sub'laj che saqb'ach ch'il q'a' yujtel ruk' kik', chir xit'oq'laq chwach lew, ruk'ut jn urox (3) tanaj uwach lew xk'atek, xoq'je' jn urox (3) tanaj che' xik'atek, xoq'je' xik'at nejel rox tz'alek.
66008008	Ruk'ut jn ukab' (2) utaqo'n kaj xusu'j jn su', chpa' jn nimlaj uwi' jib' kjuluw pqa' xt'oq pe mar, ruk'ut jun urox (3) tanaj ja' rech mar xub'an kik'.
66008009	Xikamk'ut jn urox (3) tanaj che tiko'n chir ik'o chpam mar xoq'je' jn urox (3) tanaj che ch'ich' chir kiq'ax puwi' mar sach kiwach.
66008010	Ruk'ut jn urox (3) utaqo'n kaj xusu'j jn su', xtzaq k'utlaq pkaj jn nimlaj ch'imil, kjuluw pqa' chpa' naq antorcha, je'k'ut xqaj puwi' jn urox (3) tanaj b'inel ja', xoq'je' je xqaj puwi' taq xel ja'.
66008011	Jn ch'imil Ajenjo ub'i'. Ruk'ut jun urox (3) tanaj rech ja' xub'an ajenjo; sub'laj che chijab' xikamek rimal chir xkib'an k'ay ni'j ja'la'.
66008012	Re'chir jn ukaj (4) utaqo'n kaj xusu'j jn trompeta, soktaj jn urox (3) tanaj rech q'ij, xoq'je' jn urox (3) tanaj rech ik', xoq'je' jn urox (3) tanaj kech ch'imil, rechwa' chir qu'mer kiwach jn urox (3) tanaj chke ire', rechwa' chir k'ot saq'il che jn urox (3) tanaj rech upam q'ij, xoq'je' k'otwa' saqil che jn urox (3) tanaj rech chaq'ab'.
66008013	Xwilk'ut xoq'je' xinta' jn kot chir kripep punik'jal kaj kow ksik'nek kub'ij: "K'ax, k'ax, k'ax, kech naq chir ijaqal chwach lew mpa' re'chir kisu'x ni'jchik xub' (3) trompeta kimal ni'jchik taqo'n rech kaj chir xaqe'n chik kraj kisu' j."
66009001	Ruk'ut uro' (5) utaqo'n kaj xusu'j jn su', xwilk'ut jn ch'imil chir stzaqlaq pkaj suk'te' chwach lew, xya'k'ut jn lawe che rech jn kwa' rech jn qu'mlaj swan.
66009002	Xute'b'a' jn kwa' rech jn qu'mlaj swan, xwa'laj k'ut sib' che jn qu'mlaj swan chpa' sib' rech naq nimlaj jorn; xqu'mer uwach q'ij ch'il kiq'i' rimal usib'al jn kwa'.
66009003	Ruk'ut chpam sib' xyel laq sub'laj sak' chwach lew; xoq'je' xya' kownem chke, chpa' kikownem sina'j rech uwach lew.
66009004	Xya'k'ut taqnik chke chir mikib'an k'ax chke tz'alek rech uwach lew xoq'je' mikib'an k'ax chke naq rax tiko'n, xoq'je' mikib'an k'ax che naq che', xa'ne' xo'w chke wnaq chir k'ot usello Qajwal Dios xo'l kiplaj.
66009005	Xoq'je' xya' taqnik chke, chir mikikamsaj wnaq, xa'ne' xo'w kiya' q'oxmal chke che job' (5) ik', janam chpa' uq'oxmal kiti'b'al sina'j.
66009006	Che ni'j q'ijla' wnaq kitzukujna kamikal, pumul kiraqtechik, sub'laj kirij kikamek, pumul kamikal kranij rib' chikiwach.
66009007	Ruk'ut ni'j sak' xa' janam kilik chpa' kyej chir iweqtel chik rechwa' kib'ej pe ch'oj; k'o pikiwi' chpa' corona chir b'onom ruk' q'an pwaq, ruk'ut kiplaj janam chpa' kiplaj wnaq.
66009008	Ruk'ut rismal kiwi' jla' chpa' rismal kiwi' ixiqib', ruk'ut key jla' chpa' key koj.
66009009	K'o kik'o'x ch'ich' rech to'b'al uwach kik'u'x, uch'ab'al kixik' janam chpa' kich'ab'al sub'laj che ch'ich' chir icharem kimal kyej anim ki'no rechwa' kib'ej pe ch'oj.
66009010	Xoq'je' k'o kijey chpa' kijey sina'j, xoq'je' k'o kik'ixal; ruk'ut ch'utaq kijey k'o nimlaj choq'ab' rechwa' kub'an k'ax chke chijab' che job' (5) ik'.
66009011	Kikojom che nimlaj ajtaqnel kech, jn tzel utaqo'n jn qu'mlaj swan, chir Abadón ub'i' pkich'ab'al wnaq aj hebreos, ruk'ut pkich'ab'al aj griegos kib'ix Apolión che.
66009012	Jn nab'e k'ax xq'atenek, pumul chiwla'much petnaq kyeb' (2) chik k'ax chirij nik'ije'.
66009013	Ruk'ut uwaq (6) utaqo'n kaj xusu'j jn su', xinta'k'ut jn ch'a'wem chikixo'l kijab' (4) rik'a' wakix chir ik'o chu' altar chir ib'onom ruk' q'an pwaq chir k'o chwach Qaqjaw.
66009014	Kub'ij che jn uwaq (6) utaqo'n kaj chir k'o jn su' ruk': Kira' kijab' (4) utaqo'n kaj chir iximtel chi' jn b'inel ja' Eufrates.
66009015	Xikirtajk'ut kijab' (4) utaqo'n kaj chir kib'onom kikiji'k rech jn hora la', rech jn q'ijla', rech jn ik'la', rech jn jnab'la', rechwa' kikamsaj jn urox (3) tanaj chke wnaq rech uwach lew.
66009016	Re'k'ut ri' rajlab'al ajxolta't chir k'o kikyej, kyeb' ok'al millones (200,000,000). Xinta'k'ut en kajla'b'al ire'.
66009017	Xa'k'ut jla' chir xwil pe jn k'utumb'ale', kyej xoq'je' xwil naq ikyejennaq kech, chir kuchtel uwach kik'u'x che jn k'o'x ch'ich' chir kyaq ka'yek, janam chpa' q'a', xoq'je' roxkyej ka'yek chpa' zafiro, xoq'je' q'an ka'yek chpa' azufre. Ruk'ut kiwi' ni'j kyej, jla' chpa' kiwi' koj, kelk'utlaq pe kichi' nik'ij kyeje' q'a' ch'il sib' ch'il azufre.
66009018	Rmalk'ut ni'j xub' (3) rajaw ya'b'ile' xkam jn urox (3) tanaj chke wnaq rimal q'a', ch'il sib', ch'il azufre chir kel laq pe kichi' ni'j keje'.
66009019	Mpa' nimlaj kichoq'ab' ni'j keje' je k'o pkichi' xoq'je' je k'o ruk' kijey, mpa' kijey janam chpa' tzeltaq kmatz, chir k'o kiwi' ruk' kiwi' kib'anwa' k'ax.
66009020	Ruk'ut ni'jchik wnaq chir xikamt kimal ni'j rajaw ya'b'ile', xkitzalq'amijt kanme' chub'anik tzeltaq chak, xoq'je' xkiya't knaq kinimxik utaqo'n tzel, xoq'je' xkiya't knaq kinimxik wachb'al chir b'onom ruk' q'an pwaq, ch'il wachb'al chir b'onom ruk' saq pwaq, ch'il wachb'al chir b'onom ruk' q'an ch'ich', ch'il wachb'al chir b'onom ruk' b'aj, ch'il wachb'al chir b'onom ruk' che', ire'k'ut chir kika'yta, xoq'je' kita't ruk' kixikin, xoq'je' kib'intaj.
66009021	Xkik'ext kik'aslemal chub'anik kamsenek, xoq'je' xkiya't knaq ub'anik itzb'al, xoq'je' xkiya't knaq ub'anik mak rech tyo'jil, xoq'je' xkiya't knaq ub'anik l aq '.
66010001	Xwilo chir xqajlaq pkaj jnchik utaqo'n kaj chir sub'laj uchoq'ab', sutennaq chpam sutz', k'ok'ut jn kotq'ab' puwi', ruk'ut uplaj janam chpa' q'ij, ruk'ut raqan janam chpa' q'a' chir kub'ot rib' pkaj.
66010002	Uk'omom puq'ab' jn ch'iti'n b'otom wuj chir telek. Xuya'k'ut use'b'al raqan chu' mar, ruk'ut umax raqan xuya' puwi' lew.
66010003	Tere' kow sik'nik, kawulpa' roq'b'al koj, re'chir ksik'nek, xta'taj kich'ab'al wuqub' (7) tininem.
66010004	Re'chir xich'a'w ni'j wuqub' (7) tininem, kintz'ib'aj kimb'ij en, pumul xinta'k'ut jn cha'wem pkaj chir kub'ij: Matz'ib'ajna kux xkib'ij wuqub' (7) tininem, xa' klo' pawanme'.
66010005	Ruk'ut jn utaqo'n kaj chir xwilo chir wa'l jn k'ex raqan puwi' mar xoq'je' wa'l jnchik raqan pu'lew, xuwa'lsaj use'b'al uq'ab' pkaj.
66010006	Xub'an jurar pub'i' Jun chir k'asal chb'e q'ij chb'e saq, chir xuwnaqarsaj kaj xoq'je' nejel chir ik'o pkaj, xoq'je' xuwnaqarsaj uwach lew ch'il chpa'kux chir ik'o chwach lew, xoq'je' xuwnaqarsaj mar ch'il chir kux ik'o chpam mar, tere' xub'ij k'otchik uq'ijal.
66010007	Xa'ne' re'chir ko'pen uq'ijal, re'chir uwuq (7) utaqo'n kaj, kumaj usu'xik' jn su', jn owam rajwerem Qaqjaw kb'antajna, jla' chpa' xub'ij chke jaqlel ajnimnel rech, chir i'ajq'axal uyoloj.
66010008	Ruk'ut jn ch'a'wem rech kaj chir xinto'o xch'a'w wuk' jumulchik, kub'ij: Jat, k'ama' jn ch'iti'n b'otom wuj chir telek chir k'o puq'ab' jn utaqo'n kaj chir wa'l puwi' mar xoq'je' pu'lew.
66010009	Ximb'ek'ut ruk' jn utaqo'n kaj, ximb'i'j che chir kuya' jn b'otom wuj chwe, re' xub'ij chwe: K'ma', xoq'je' tija', kuk'ayapsajna apam, pumul kukib'sajna achi' chpa' uwa'l kab'.
66010010	Xink'am jn ch'iti'n b'otom wuj puq'ab' jn utaqo'n kaj, xintijo, sub'laj ki' xuna' enchi' chpa' uwa'l kab', pumul re'chir xintijo sub'laj xuk'ayersaj enpam.
66010011	Ruk'ut re' xub'ij chwe: Rajwixik chir kaq'axajna jumulchik uyoloj Dios chke sub'laj tilimit, chke tilimit amaq', chke wnaq chir k'iy uwach kich'ab'al, xoq'je' chke nimaqtaq q'atb'al tz ij.
66011001	Xya'k'ut jn aj chwe janam chpa' jn vara rech pajb'al, xub'ij chwe: Katwa'ljaq, wesaj upajb'ilil loq'laj jaj rech Qaqjaw, ch'il altar, ch'il naq chir kinimersaj uq'ij Qaqjaw tla'.
66011002	Pumul uwach jaj rech loq'laj jaj ya'knaq tla', mapajo mpa' xya' chke wnaq chir it aj Israel; ire'k'ut chir kiyaq'na jn tyox tilimit ka'wnaq kyeb' (42) ik'.
66011003	Kinya' k'ut chke kyeb' (2) Entestig chir kikoj kiq'u' rech b'is, kib'e k'ut chuq'axexik Enyoloj jun mil ruk' kyeb' ok'al ruk' oxk'al (1260) q'ij.
66011004	Ni'j kyeb' (2) testig ire'k'ut kyeb' (2) che' Olivos, ch'il kyeb' (2) chik'b'al kindele chir iwa'l chwach Dios rech uwach lew.
66011005	Wa k'o jnaq kraj kub'an k'ax chke ire', kel laq q'a' pkichi' ire', kitij kajch'oj. Wa k'o jnaq kraj kub'an k'ax chke, xoq'je' jla' ukamsesik re' kb'anek.
66011006	Ni'je' k'o nimlaj choq'ab' kuk' rech kitz'apijwa' kaj rechwa' kub'ant jab' ptaq q'ij re'chir tijen kiq'axaj uyoloj Qajwal Dios; xoq'je' k'o loq'laj kownem kuk' puwi' ja' rechwa' kik'ex uwach ja' che kik', xoq'je' rechwa' kisok uwach lew ruk' nejel uwach rajawtaq ya'b'il, xa' jnik'pla' rajlab'al kaj ire'.
66011007	Re'chir kb'antaj q'alsenem kimal, jn tzel awaj chir kel laq chpam jn qu'mlaj swan kub'anna nimlaj ch'oj chke, k'e uch'ak'na xoq'je' k'e ukamsajna.
66011008	Ruk'ut kityo'jil ire' klik'e' knaq pk'iyb'al rech nimlaj tilimit, chir psantil kb'ix Sodoma ch'il Egipto che, xoq'je' tla' chpa' xripwa' chwach cruz Qajwal Jesús.
66011009	Ruk'ut wnaq kech tilimit, ch'il wnaq chir ik'o ptaq ch'ob', ch'il wnaq chir k'iy uwach kich'ab'al, xoq'je' ch'il amaq', kilk'ut kityo'jil ire' che xub' (3) q'ij ruk' nik'aj, kya't k'ut luwar chir kmuq kityo'jil.
66011010	Ruk'ut wnaq chir ijaqal chwach lew sub'laj ki'ket kanme' pikiwi' ire', xoq'je' sub'laj kiki'ktek, kitaq kisip chikiwach; mpa' ni'j kyeb' (2) ajya'l na'tb'al la' sub'laj q'oxmal xkiya' chke wnaq rech uwach lew.
66011011	Pumul q'atannaq chik xub' (3) q'ij ruk' nik'aj, xok chpam kik'aslemal ire' jn santil rech k'aslemal chir toqomlaq rimal Qaqjaw, xiwa'laj ire' chu'kiqan, sub'laj xkixij kib' naq chir xkilo.
66011012	Xkita' k'ut jn nimlaj ch'a'wem pkaj, chir kub'ij chke: Kix aq'naqlaq wural, ruk'ut ire' xya' knaq pkaj puwi' jn sutz', xi'ilk'ut kimal kajch'oj.
66011013	Che jn hora la' xub'an jn nimlaj kab'raqan, ruk'ut jn lajujil (10) rech jn nimlaj tilimit xtzaqek, xikam rimal jn kab'raqan wuqub' mil (7000) che wnaq, ruk'ut ni'jchik wnaq sub'laj xkixij kib', xkiya'k'ut unimal uq'ij Qaqjaw chir k'o pkaj.
66011014	Xq'aten k'ut jn ukab' (2) utza'lal, pumul chiwla'much, pa'nim kpe jn urox (3) utza'lal.
66011015	Jn uwuq (7) utaqo'n kaj xusu'j jn su', k'o k'ut sub'laj ch'a'wem pkaj kib'ij: N'ij nimaqtaq q'atb'altzij rech uwach lew, rechchik Qaqjaw xoq'je' rechchik Cristo, ruk'ut Re' kub'anna nimlaj uq'atb'altzij chir mijumul k'istechik.
66011016	Ruk'ut junwnaq kijab' (24) ajwab' chir ikub'ul chwach Qajwal Dios chu'taq loq'laj kikub'ulb'al, xixuke', xkinimirsaj uq'ij Qajwal Dios.
66011017	Kib'ij: "Qatyoxij chaw At Qaqjaw, Qaqjaw, chir k'o nejel kownem awuk', At chir At rech chinime', At chir At rech nab'e knaq, xoq'je' At chir katpena, mpa' xak'am jn nimlaj achoq'ab' xoq'je' xamaj ub'anik nimlaj ataqnem.
66011018	Kinejel tilimit amaq' rech uwach lew xpe kiywal, xpek'ut jn nimlaj ak'anal, xo'pen k'ut uq'ijal chir kaq'at tzij pikiwi' kamnaqib', xoq'je' xo'pen uq'ijal chir kaya' tojb'al kech jaqlel ajnimnel awech, chir ajq'axal ayoloj, xoq'je' chke tyoxtaq ajkojnel, ch'il naq chir nim kiya'wa' ab'i', che ch'iti'n xoq'je' che nimaq, xoq'je' kasach kiwach naq chir kisach uwach lew."
66011019	Xteb'k'ut loq'laj richoj Qaqjaw chir k'o pkaj, xiltaj jn arca rech jn jitenem rech Qaqjaw. Xub'an k'ut sub'laj kuypa', ch'il kyaqlajaw, ch'il sub'laj tininem, ch'il jn kab'raqan, ch'il sub'laj saqb'ach.
66012001	Xk'utun pkaj jn nimlaj retal: Jn xaq chir ub'onom uq'u'b'al che q'ij, xoq'je' je k'o ik' xe' raqan, k'ok'ut ucorona, chir icholon kab'lajuj (12) ch'imil chirij.
66012002	Jn xaqe' yab'wnaq chik, sub'laj k'ut ksik'nek rimal uq'oxmal alnem.
66012003	Xoq'je' xi'ltaj uwach jnchik etal pkaj: Re'k'ut jn nimlaj dragón kyaq ka'yek, chir k'o wuqub' (7) uwi', xoq'je' k'o lajuj (10) rik'a', xoq'je' k'o wuqub' (7) ketkik ch'ich' puwi'.
66012004	Ruk' ujey xucharej jn urox (3) tanaj che ch'imil pkaj, xukirij b'ik chwach lew. Ruk'ut jn dragón xwab' chwach jn xaq chir utzrem ku'no, rechwa' kutij k'al une' pa'nim, xo'w k'ise'k.
66012005	Xa'len k'ut jn xaqe', xrilk'ut uwach jn ral laj, Re'k'ut chir ktaqenna pikiwi' nejel tilimit amaq' ruk' jn vara ch'ich'. Pumul xe'ses ral che, je xk'amb'ik ral suk'te' ruk' Qaqjaw chir k'o chpam loq'laj ukub'ulb'al.
66012006	Ruk'ut jn xaqe' xranij rib', je' xye ptaq chiqi'j jib' chpa' b'onomwa' ub'anik uluwar rimal Qaqjaw, rechwa' ktzuq tla' jun mil ruk' kyeb' ok'al ruk' oxk'al (1260) q'ij.
66012007	Xo'w xq'aten ri', xb'an jn nimlaj ch'oj pkaj: Miguel ch'il utaqo'n kaj kikoj kichoq'ab' ruk' jn dragón, xoq'je' xkikoj kichoq'ab' jn dragón ch'il utaqo'n.
66012008	Pumul xch'akant jn dragón ch'il utaqo'n, xoq'je' xraqtajt kiluwar ire' pkaj.
66012009	Xt'oq k'utlaq jwa' jn nimlaj dragón, jn jer tzel kmatz, jn tzel, xoq'je' Satanás ub'i', re'k'ut chir kyusokaj nejel wnaq rech uwach lew; xto'q k'utlaq chwach lew xoq'je' xitoqlaq utaqo'n.
66012010	Xinta'k'ut jn nimlaj ch'a'wem pkaj chir kub'ij: "Chinime' xpe jn solb'alqib', jn loq'laj kownem, ch'il jn nimlaj uq'atb'altzij Qaqjaw, ch'il uq'atb'altzij Cristo, mpa' xt'oq pnaq jla' jn ajb'anal tzij chikij qaxlal, chir kub'an tzij chikij qaxlal, chwach Qaqjaw chaq'ab' chepaq'ij.
66012011	Ruk'ut qaxlal xikowan chuch'akik jn tzele' rimal ukik'el jn K'ijol Kirnere rech Qajwal Dios xoq'je' rimal kux xkiq'aljansaj ruk' kik'aslemal ire', xoq'je' xkitzlaj kik'aslemal ire' suk'te' che kamikal.
66012012	Rechi' kixki'ktaq kaj, xoq'je' ix chir ixjaqal pkaj. Pumul ¡k'ax rech uwach lew ch'il mar, xoq'je' naq chir ijaqal chwach lew xoq'je' naq chir ijaqal chpam mar, mpa' jn tzel xqajlaq iwuk' ruk' sub'laj uk'anal, mpa' ret'am re' chir xa' kyeb'xub' q'ijchik kelknaq che!"
66012013	Re'chir xril jn dragón chir xtoqlaq chwach lew, xtaraj chirij jn xaq chir xa'lex k'al ral laj.
66012014	Xya' k'ut che jn xaqe' kyeb' (2) nimaqtaq uxik' jn nimlaj k'ot, rechwa' kripep chwach jn tzel kmatz suk'te' ko'pen pe chiqi'j jib', chpa' uluwar re', tla'k'ut chir ktzuqwa'na che xub' (3) janab' ruk' nik'aj.
66012015	Ruk'ut jn tzel kmatz xuxa'wijlaq ja' chirij jn xaqe', ja' chpa' ja' rech jn b'inel ja', rechwa' kcharexwa' jn xaqe' rimal jn b'inel ja',
66012016	pumul jn xaqe' xto' rimal uwach lew, mpa' uwach lew xute'b'a' uchi' xub'eq'b'ik jn b'inel ja' chir xuxa'wij jn tzel kmatz.
66012017	Ruk'ut jn dragón, xnaj che iywal chirij jn xaqe', xye k'ut ch'ojnaq kuk' ni'jchik uxe'na'al jn xaqe', ni'j chir kinimaj utaqnik Qaqjaw xoq'je' k'o jn qals en em rech Jesucristo kuk'.
66013001	Xinwab' chu' seneb' rech mar, xwilk'ut chir xel laq chapm mar jn tzel awaj wuqub' (7) uwi' ch'il lajuj (10) rik'a', k'ok'ut che rik'a' lajuj (10) ketkik ch'ich', ruk'ut che uwi' tz'ib'tal wastzij chirij Qaqjaw.
66013002	Jn tzel awaj chir xwilo xa' janam chpa' jn koj q'aq rij, k'o k'ut raqan chpa' jn oso, ruk'ut uchi' chpa' uchi' koj. Ruk'ut jn dragón xuya' jn nimlaj uchoq'ab' che ch'il nimlaj ukub'ulb'al, xoq'je' xuya' nimlaj q'atb'altzij che.
66013003	Xwilk'ut jun chke uwi' jn tzel awaj, chir soktajnaq chpa' soknem rech kamikal, pumul jn soktajnaqe' chir rech kamikal xkuntejek; xtzaq k'ut kik'u'x nejel wnaq chirij jn tzel awaje', xitaraj chirij.
66013004	Ruk'ut wnaq xkinimirsaj uq'ij jn dragón chir xuya' uq'atb'altzij che jn tzel awaj, xoq'je' xkinimirsaj uq'ij jn tzel awaj, xkib'ij: "¿Naqk'ut xa' janam ub'anik chpa' jn tzel awaje', xoq'je' naq kowan che ch'oj ruk'?"
66013005	Xoq'je' xya' uch'ab'al jn tzel awaje', chir kub'ij yoloj rech nimerseb'al rib' xoq'je' kub'ij wastzij chirij Qaqjaw; xoq'je' xya' uq'alb'altzij rech ka'wnaq kyeb' (42) ik'.
66013006	Xute'b'a' k'ut uchi' jn tzel awaj, kub'ij wastzij chirij Qaqjaw, xoq'je' kub'ij wastzij chirij ub'i', xoq'je' chirij loq'laj wokom jaj rech Qaqjaw, xoq'je' chikij naq chir ijaqal pkaj.
66013007	Xoq'je' xya' che chir kub'an ch'oj kuk' tyoxtaq ajkojnel, suk'te' kyuch'ak'na. Xoq'je' xya' q'atb'altzij che pikiwi' nejel wnaq chir ik'o ptaq ch'ob', pikiwi' nejel tilimit, xoq'je' pikiwi' wnaq chir k'iy uwach kich'ab'al, xoq'je' pki'wi' tilimit amaq'.
66013008	Nejel k'ut wnaq rech uwach lew xkinimirsaj ub'i' jn tzel awaj la', ire'k'ut chir tz'ib'talt kib'i' chpam wuj rech k'aslemal rech jn K'ijol Kirnere rech Qajwal Dios Jun chir xutij q'oxom suk'te' xmajtajlaq uwach lew.
66013009	Wa k'o jnaq k'o uxikin chuta'b'la':
66013010	"Naq chir kuk'amb'ik jnaq pche', re' k'amnab'ik pche' xoq'je', naq kamsen ruk' michit rech ch'oj, xoq'je' ruk' michit rech ch'oj kamseswa' re'." Chiri' k'ut k'owa' jn kuyb'ul kik'u'x ch'il jn kikojb'al tyoxtaq ajkojnel.
66013011	Xwilk'ut jnchik ukab' (2) tzel awaj chir paqal laq chwach lew; chir k'o kyeb' (2) rik'a' chpa' rika' jn k'ijol kirnere, pumul jla' kch'awek chpa' jn dragón.
66013012	Uk'omomlaq nejel uq'atb'altzij jn nab'e tzel awaj chwach re', ruk'ut jn ukab' (2) tzel awaj kub'an chke wnaq rech uwach lew chir kinimersaj uq'ij jn nab'e tzel awaj, jun chir xkunex knaq usoktajnaq rech kamikal.
66013013	Xoq'je' jn ukab' (2) tzel awaj xub'an nimaqtaq mayjab'al, chir kuqasajlaq q'a' pkaj suk'te' chwach lew chikiwach wnaq.
66013014	Ruk'ut jn ukab' (2) tzel awaj k'ye usokaj wnaq rech uwach lew rimal ni'j nimaqtaq k'utumb'al chir xya' che chir ku'no chwach jn nab'e tzel awaj, kub'ij k'ut chke wnaq rech uwach lew chir kib'ana' naq wachb'al rech jn nab'e tzel awaj chir k'o jn soktajnaq rech michit rech ch'oj che, pumul k'aslek.
66013015	Xya' k'ut che jn ukab' (2) tzel awaj chir kuya' rixlab' jn uwachb'al jn nab'e tzel awaj, rech chir kownek kch'a'w jn wachb'ale' xoq'je' kutaq kikamsesik naq chir kinimersajt uq'ij.
66013016	Jn ukab' (2) tzel awaj xub'an k'ut chke' kinejel wnaq, chke ch'iti'n, xoq'je' chke nimaq, rikab', mub'a', jaqlel ajnimnel xoq'je' naq chir itzqaptel che nimnik, chir ko'kes ketal che use'b'al kiq'ab', xo'l kiplaj lewa'.
66013017	Xoq'je' chir k'ot jnaq k'aynek, xoq'je' k'ot jnaq kloq'nek, xo'w chirwa k'o retal, k'o lewa' ub'i' jn tzel awaj kuk', k'o lewa' rajlab'al ub'i' kuk'.
66013018	Wral k'o nimlaj etamb'al. Naq chir k'o uchomb'al, ub'ana'b'la' rixmal rajlab'al jn tzel awaj, mpa' rajlab'al chij, re'k'ut ri' rajlab'al, wa qi b' ok' al r uk' ox k'al w aqib' (666 ).
66014001	Xwilk'ut chir xk'uten jn K'ijol Kirnere rech Qajwal Dios, wa'l puwi' jib' rech Sión, ik'ok'ut ruk' Re' jn ok'al ka'wnaq kijab' mil (144,000) che wnaq chir tz'ib'tal xo'l kiplaj ub'i' Jn K'ijol uKirnere Dios, ch'il ub'i' Uqaw.
66014002	Xinta'k'ut jn ch'a'wem pkaj, jla' chpa' kich'ab'al sub'laj ja' xoq'je' chpa' jn nimlaj tininem, xinta'k'ut jn ch'a'wem chir jla' chpa' aj arpista chir tijen kiteq'ej ki arpa.
66014003	Kib'ixaj k'ut jn k'ak' b'ixnik chwach jn loq'laj ukub'ulb'al Qaqjaw, xoq'je' chikiwach kijab' (4) k'aslek tiko'n, xoq'je' chikiwach ajwab', k'ot jnaq kowan chirit'mixik jn b'ixnike' xo'w jn ok'al ka'wnaq kijab' mil (144,000) ire'k'ut chir xiloq' chikixo'l wnaq rech uwach lew rimal Qaqjaw.
66014004	Re'k'ut nik'ije' chir xkitz'i'jt kik'aslemal kuk' ixiq'ib' ire' xiwart kuk' ixq'ib'. Ire'k'ut chir kitaraj chirij jn K'ijol uKirnere Qajwal Dios xa' jalchi'pla' k'ewachi'. Ire'k'ut chir xisoltaj chikixo'l wnaq chpa' nab'etaq uwachnik Qaqjaw xoq'je' uwachnik jn K'ijol uKirnere Qajwal Dios.
66014005	K'ot jo'sb'al tzij kel laq che kichi', mpa' k'ot tz'il chikij chwach loq'laj ukub'ulb'al Qaqjaw.
66014006	Xwilk'ut jnchik utaqo'n kaj kripep punik'jal kaj chir uk'omom ruk' re', jn k'ak' yoloj rech chb'e q'ij chb'e saq rech Qajwal Jesucristo, rechwa' kub'ij chke wnaq chir ijaqal chwach lew, chke nejel tilimit amaq', chke nejel wnaq chir ik'o ptaq ch'ob', chke nejel wnaq chir k'iy uwach kich'ab'al, xoq'je' chke tilimit.
66014007	Sub'laj kow kisik'in chub'ixik: Chinanb'ej iwib' chwach Qajwal Dios, xoq'je' chiya' unimal uq'ij, mpa' xo'pen uq'ijal chir Re' kuq'at tzij, xoq'je' chinimersaj ub'i' jun chir xub'an kaj ch'il uwach lew, xoq'je' xub'an mar ch'il ra'lexb'al ja'.
66014008	Taran k'ut jnchik ukab' (2) utaqo'n kaj chirij jn nab'e taqo'n, chir kub'ij: Xqajek, xqaj Babilonia, jn nimlaj tilimit, mpa' xub'an chke nejel tilimit amaq' chir kitij vino rech maknem chirij tyo'jil.
66014009	Taran k'ut chirij jn urox (3) utaqo'n kaj, chir kow xch'awek, kub'ij: Wa k'o jnaq kunimersaj uq'ij jn tzel awaj ch'il jn uwachb'al, xoq'je' wa kuk'am jn retal chir ko'kes xo'l uplaj chuq'ab' lewa'.
66014010	June' xoq'je' kutijna jn vino rech uk'anal Qajwal Dios, chir xajam pukopa uk'anal, kya' k'ut k'axk'olil che ruk' q'a' ch'il azufre chikiwach tyoxtaq utaqo'n kaj xoq'je' chwach jn K'ijol uKirnere Qajwal Dios.
66014011	Ruk'ut usib'al jn nimlaj q'oxomla' kpeqe'k chb'e q'ij chb'e saq. Xoq'je k'ot kixumb'al chaq'ab' che paq'ij naq chir kinimersaj uq'ij jn tzel awaj xoq'je' kinimersaj uq'ij uwachb'al, xoq'je' k'ot uxumb'al chke naq chir kik'am retal ub'i'.
66014012	Wral k'ut k'owa' jn kuyb'ul k'u'x kech tyoxtaq ajkojnel, naq chir kikolom utaqnik Qajwal Dios xoq'je' xa' jun kikojb'al chirij Jesús.
66014013	Xinta'k'ut uch'ab'al Jun chir xch'awlaq pkaj xub'ij chwe: Tz'ib'aj ni'j yoloje': "Kmajtajb'ik poq'ij k'e chqawach, sub'laj utz kech kamnaqib' chir kikam chirij Qaqjaw," jla' xcha' Loq'laj Usantil Qajwal Dios, ire' kyu'xen che kichak, mpa' taran chikij ire' kux xkib'an chwach lew.
66014014	Xinka'yek, xwilk'ut jn saqlaj sutz', ruk'ut puwi' jn saq sutz' xwil jun kub'ul puwi' janam chpa' Uk'ijol Chij, chir k'o jn ketkik ch'ich' puwi' chir b'onom ruk' q'an pwaq, k'ok'ut jn k'uremb'al puq'ab' jutz'utz' uwi'.
66014015	Xelk'utlaq chpam loq'laj jaj jnchik utaqo'n kaj, chir ksik'en chirij jun chir kub'ul puwi' sutz': Mina' jn k'urb'al, k'uru', mpa' xo'pen uq'ijal uyakik uwach tiko'n, mpa' utiko'n uwach lew q'anchik.
66014016	Ruk'ut jun chir kub'ul puwi' sutz' xumin ukurumb'al pu'lew, xuk'ur uwach utiko'n uwach lew.
66014017	Xel laq chpam loq'laj jaj chir k'o pkaj jnchik utaqo'n kaj, xoq'je' k'o jn k'urb'al puq'ab' chir jutz'utz' utza'm.
66014018	Xel k'utlaq ruk' xukulb'al jnchik utaqo'n kaj, chir k'o loq'laj kownem puwi' q'a', kow xusik'ij pnaq jun chir k'o jn k'urb'al trig jutz'utz' uwi' puq'ab', xub'ij che: Mina' jn k'urb'al chir jutz'utz' uwi' k'uru'k'ut ni'j racimo uva chwach lew, mpa' q'anchik ni'j uva la'.
66014019	Ruk'ut jn utaqo'n kaj xut'oqlaq uk'urb'al chwach lew, xuk'ur k'ut uche'al uva rech uwach lew, xutzaq k'ut uva chpam jn nimlaj pitz'b'al uva rech uk'anal Qaqjaw.
66014020	Je'k'ut xpitz' uva chpam pitz'b'al rech chirij tilimit, xel laq kik' chpam pitz'b'al uva suk'te' xo'pen ruk' kib'orsal ky ej, xuqa jb'e xub ' ok'al (300) kilóm etro s.
66015001	Xwilk'ut jnchik nimlaj etal pkaj, sub'laj nim xoq'je' tzaqb'al k'u'x, ire'k'ut wuqub' (7) utaqo'n kaj chir kik'omom wuqub' (7) rajaw k'axlajtaq b'onoj chir kpena chqawach mpa' ruk' nik'ije' kb'antajwa' uk'anal Qaqjaw.
66015002	Xwilk'ut jn mar chir b'onom ruk' vidrio yujtel ruk' q'a', ruk'ut naq chir xkiraq jn chak'nem puwi' jn tzel awaj, ch'il puwi' uwachb'al, ch'il puwi' jn retal, xoq'je' puwi' jn rajlab'al, je' iwa'l puwi' jn mar chir b'onom ruk' vidrio, k'o arpas kuk' chir xya' chke rimal Qajwal Dios.
66015003	Kib'ixaj k'ut jn b'ixnik rech Moisés chir jaqlel ajnimnel rech Qajwal Dios, xoq'je' kib'ixaj ub'ixnek jn K'ijol Kirnere rech Qajwal Dios, kib'ij k'ut: Sub'laj nimaq xoq'je' tzaqb'al k'u'x achak, At Tat, Qajwal Dios chir k'o nejel kownem awuk', suk'laj nojb'al xoq'je' saqlaj tzij ab'ej, nimlaj ajtaqnel kech tilimit amaq'.
66015004	¿Naq mat' kuxijtena rib' chawach, At Tat? Xoq'je', ¿naq kunimersajtena ab'i'? Mpa' xa' atikel At tyox, rimal ri' nejel tilimit amaq' kipena chunimersik aq'ij. Mpa' jn aq'atajtzij xk'uten che saqil.
66015005	Xq'aten k'ut rire', xwilk'ut, chir xteb' pkaj jn loq'laj wokom jaj chpa' kolomwa' jn tz'alam b'aj chir k'o upixab' Qaqjaw chwach.
66015006	Xyel laq chpam loq'laj jaj wuqub' (7) utaqo'n kaj chir kik'omomlaq wuqub' (7) rajaw ya'b'il, kikojom kiq'u' lino chir saqlo'loj xoq'je' sub'laj kpoqpetek, xoq'je' ximtel chwach kik'u'x ruk' jn pas chir b'onom ruk' q'an pwaq.
66015007	Ruk'ut jun chke kijab' (4) k'aslek tiko'n xuya' chke wuqub' (7) utaqo'n kaj wuqub' (7) mulul chir b'onom ruk' q'an pwaq, najnaq che uk'anal Qaqjaw, chir k'aslek chb'e q'ij chb'e saq.
66015008	Xnaj loq'laj jaj che sib' rimal unimal uq'ij Qaqjaw, xoq'je' rimal loq'laj ukownem, k'otk'ut jnaq kownek kok' chpam loq'laj jaj suk'te' k'isna ni'j wuqub ' (7) raja w k'axlaj ya'b'i l chir kik'omoml aq wuqub ' (7) ut aqo'n kaj.
66016001	Xinta'k'ut jn nimlaj ch'a'wem chpam loq'laj jaj, kub'ij chke wuqub' (7) utaqo'n kaj: Jix chijamch'ij chwach lew ni'j wuqub' (7) mulul chir k'o uk'anal Qaqjaw chpam.
66016002	Xyek'ut jn nab'e utaqo'n kaj, xujamch'ij umulul chwach lew, xpek'ut jn tzel ya'b'il xoq'je' chuwlaj ya'b'il chir ulcera ub'i' pikiwi' wnaq, chir k'o retal jn tzel awaj kuk' xoq'je' kinimersaj uq'ij uwachb'al.
66016003	Ruk'ut jn ukab' (2) utaqo'n kaj, xujamch'ij umulul puwi' mar, ruk'ut mar xub'an kik' chpa' kikik'el kamnaqib', xikamk'ut nejel k'aslek tiko'n chir ik'o chpam mar.
66016004	Ruk'ut jn urox (3) utaqo'n kaj xujamch'ij umulul pikiwi' b'inel ja', xoq'je' pikiwi' alxel ja', ruk'ut ni'j ja'la' xkib'an kik'.
66016005	Xinta'k'ut uch'ab'al jn utaqo'n kaj chir ktaqan puwi' ja', kub'ij: At, Tat, chir suk' ak'aslemal, At, chir At rech nab'e knaq, At, chir At rech chinime', At tyox, mpa' jla' xaq'at tzij.
66016006	Mpa' xkikamsaj xoq'je' xkitix kikik'el tyoxtaq ajkojnel, xoq'je' xkitix kikik'el ajq'axal ayoloj, xoq'je' At xaya' chke chir kitij kik', mpa' jla' kumaj chke ire'.
66016007	Xoq'je' xinta' uch'ab'al jnchik utaqo'n kaj chir kch'a'wlaq suk'te' chu' altar kub'ij: Qaqjaw chir k'o nejel achoq'ab', qatzij chir aq'ataj tzij re' saqlaj tzij xoq'je' suk'laj q'atb'altzij.
66016008	Jn ukaj (4) taqo'n xujamch'ij umulul puwi' q'ij, xya'k'ut taqnik che q'ij chir k'e uparij wnaq ruk' q'a'.
66016009	Ruk'ut wnaq xik'at ruk' nimlaj uq'aq'al, xkib'ij k'ut ire' wastzij chirij ub'i' Qajwal Dios, chir k'o loq'laj kownem ruk' chirij ni'j rajaw k'axlajtaq ya'b'ile', pumul xkitzalq'amijt kanme' rechwa' kiya' unimal uq'ij Qaqjaw.
66016010	Ruk'ut jn uro' (5) utaqo'n kaj xujamch'ij umulul puwi' jn nimlaj ukub'ulb'al jn tzel awaj, xnaj k'ut jn nimlaj uq'atb'altzij che qu'mal, kiqach' k'ut kaq' rimal uq'oxmal.
66016011	Xkib'ij k'ut wastzij chirij Dios rech kaj rimal kiq'oxom xoq'je' rimal ki ulcera, pumul xkitzalq'amijt kanme' che tzeltaq kichak.
66016012	Ruk'ut jn uwaq (6) utaqo'n kaj xujamch'ij umulul puwi' jn nimlaj b'inel ja' chir Eufrates ub'i', ruk'ut jn b'inel ja'la' xcheqejek, rech kb'antaj ukiji'k kib'ej nimaqtaq ajtaqnel chir kipe prelb'al q'ij.
66016013	Xwilk'ut chir xel laq puchi' jn dragón, xoq'je' puchi' jn tzel awaj, xoq'je' puchi' jn jo'slaj ajq'axal yoloj, xub' (3) tzeltaq santil, janam kilik chpa' ixtutz',
66016014	mpa' isantil rech utaqo'n tzel, chir kib'an k'utumb'al, kib'ek'ut kuk' nimaqtaq ajtaqnel rech uwach lew, rechwa' kimulux che jn nimlaj ch'oj rech jn nimlaj q'ij rech Qaqjaw chir k'o nejel kownem ruk'.
66016015	Mpa' chiwla'much, En, kimpetek chpa' naq elq'om. Sub'laj utz rech naq chir kchajnek, xoq'je' kukol uq'u' rech chir kch'a'ne' tewa', xoq'je' kuya' tewa' uk'ix.
66016016	Xyujunuj k'ut kinejel nimaqtaq ajtaqnel rech uwach lew chpam jn luwar chir kb'ix Armagedón che pkich'ab'al aj Hebreo.
66016017	Ruk'ut uwuq (7) utaqo'n kaj xujamch'ij umulul rech uk'anal Qaqjaw chpam kiq'i', xel laq jn nimlaj ch'a'wem che loq'laj jaj chir k'o pkaj, che loq'laj kub'ulb'al, chir kub'ij: Xb'antejek.
66016018	Xub'an kuypa' xoq'je' xub'an kyaqlajaw ch'il tininem, xoq'je' sub'laj xyiken jib' ch'il jn nimlaj kab'raqan, chir mijumul ub'onom jnaq chpa' june' jnik'pla' q'ij chir ijaqal wnaq chwach lew.
66016019	Ruk'ut jn nimlaj tilimit xb'an xub' (3) chq'ab' che, ruk'ut nimaqtaq tilimit kech tilimit amaq' xitzaqek; xk'unk'ut jn nimlaj Babilonia puk'u'x Qaqjaw, xuya'k'ut jn mulul che chir najnaq che jn vino rech uk'anal Qaqjaw.
66016020	Nejel chqaptaq jib' chir ik'o chpam mar sach kiwach xoq'je' uwi'taq jib' xiraqtaj te'chik.
66016021	Xqaj k'utlaq sub'laj saqb'ach pkaj, xqaj pikiwi' wnaq, jun che saqb'ach kpajan jn ok'al (100) libra, ruk'ut wnaq xkib'ij wastzij chirij Qajwal Dios rimal raj aw jn tzel b 'onojla' rec h saqb'a ch, mpa' jn rajaw jn tzel ya'b 'il la' su b'laj nim.
66017001	Xpe k'ut jun chke wuqub' (7) utaqo'n kaj chir k'o wuqub' (7) mulul rech uk'anal Qaqjaw kuk', xub'ij chwe: Tanlaq wural, kink'ut chawach jn q'ataj tzij rech jn xaq chir ujachom uk'aslemal chub'anik mak rech tyo'jil, jun chir kub'ul puwi' sub'laj ja'.
66017002	Ruk' jn xaqe' ximaken chirij tyo'jil nimaqtaq ajtaqnel rech uwach lew, ruk'ut wnaq chir ijaqal chwach lew xiq'ab'ar ruk' jn vino rech umaknem chirij tyo'jil.
66017003	Ruk'ut jn taqo'n rech kaje', xnuk'amb'ik pe santil pe chiqi'j jib'; xwilk'ut jn xaq chir kub'ul puwi' jn tzel awaj chir kyaq rij xoq'je' najnaq nejel rij che b'i' rech wastzij, k'o wuqub' (7) uwi' xoq'je' k'o lajuj (10), rik'a'.
66017004	Ruk'ut jn xaqe' ukojom uq'u' chir kyaq ka'yek, xoq'je' uq'u' chir jiklit ka'yek, xoq'je' uweqomrib' che q'an pwaq, xoq'je' uweqom rib' ruk' k'otchik k'owa' lajtaq b'aj, xoq'je' ruk' b'aj chir kipoqpetek chir ik'o pe mar, k'ok'ut jun mulul puq'ab' chir b'onom che q'an pwaq najnaq che tz'iltaq b'onoj ch'il che tziltaq mak rech utyo'jil.
66017005	Tzib'tal k'ut xo'l uplaj jun b'i'; chir t'amt'eltaj: "Jn nimlaj Babilonia, kichuch ixiqib' chir kijachom kik'aslemal chub'anik mak rech tyo'jil, xoq'je' kichuch wastaq mak rech uwach lew."
66017006	Xwilk'ut jn xaqe' q'ab'rel rimal kikik'el tyox lajtaq ajkojnel, xoq'je' kikik'el chijab' chir xikamses rimal chir xitaraj chirij Jesús, re'chir xwilo sub'laj xtzaq enk'u'x ruk' tzaqb'al k'u'x.
66017007	Ruk'ut jn utaqo'n kaj xub'ij chwe: ¿Kux rech sub'laj xtzaq ak'u'x? En kimb'ij chaw jn rajwerem chir owtelek rech jn xaq, ch'il jn tzel awaj chir k'amawnaq rech, re'k'ut chir k'o wuqub' (7) uwi' ch'il lajuj (10), rik'a'.
66017008	Jn tzel awaj chir xawulo, re' jun chir k'o nab'e, pumul chinime' k'otchik, pumul xa'k'ut qe'nchik kraj kpeqe'laq chpam jn qu'mlaj swan xe'taq ksach uwach, ruk'ut wnaq rech uwach lew ni'j chir tz'ib'talt kib'i' chpam jn wuj rech k'aslemal, kmajtajlaq re'chir xwnaqerses uwach lew, ktzaq k'ut kik'u'x chirilik jn tzel awaj chir re' nab'e, ruk'ut chinime' re't chik, pumul re'na jumulchik.
66017009	Ri' rech jnaq chir k'o chomb'al rech Qaqjaw ruk': Wuqub' (7) uwi', re'k'ut wuqub' (7) uwi' jib' chir pikiwi' ire' kub'ul jn xaqe'.
66017010	Iwuqub' (7) k'ut nimaqtaq ajtaqnel, job' (5) chke ire' xikamek, jun chir tijen kub'an nimlaj utaqnik chinime', ruk'ut jnchik chir maja' kpetek, pumul re'chir kpetek, rajwixik chir najt kub'an uq'atb'altzij.
66017011	Ruk'ut jn tzel awaj chir re' nab'e knaq, ruk'ut chinime' re'tchik, re'k'ut jn uwaxaq (8) nimlaj ajtaqnel, re'k'ut jun chke wuqub' (7) chir k'e chpam nimlaj k'ax.
66017012	Ruk'ut lajuj (10), rik'a' chir xawulo, ire'k'ut ni'j lajuj (10) nimaqtaq ajtaqnel, chir maja'na kik'am nimlaj kiq'atb'altzij, pumul ire' ch'il jn tzel awaj kik'am kiq'atb'altzij chpa' nimaqtaq ajtaqnel, xa' rech jn hora.
66017013	Pumul ire' xa' jun uwach kichak kitaqej, kijachk'ut jn nimlaj kichoq'ab' ch'il kiq'atb'altzij che jn tzel awaj.
66017014	Kich'ojenna ruk' jn K'ijol Kirnere rech Qajwal Dios, ruk'ut Jn K'ijol Kirnere rech Qajwal Dios kyuch'ak'na, mpa' Re', Tat kech Tata'ib', xoq'je' Re' Nimlaj ajtaqnel kech Nimaqtaq Ajtaqnel, ruk'ut naq chir ik'o ruk', Re' Qaqjaw sik'iwnaq kech, xoq'je' Re' cha'wnaq kech, xoq'je' ire' xa' jun kikojb'al.
66017015	Xoq'je' xub'ij chwe: Ja' chir xawulo chpa' kub'ewa' jn xaq chir ujachom uk'aslemal chub'anik mak rech tyo'jil, itilimit, xoq'je' ik'omon wnaq, xoq'je' itilimit amaq', xoq'je' iwnaq chir k'iy uwach kich'ab'al.
66017016	Ruk'ut lajuj (10) uk'a' ch'il jn tzel awaj chir xawulo, ire' kitzlajna jn xaqe' chir ujachom uk'aslemal chub'anik mak rech tyo'jil, kitakb'a'na knaq utikel, kich'amb'a' k'ut knaq, kitij k'utna utyo'jil, xoq'je' kiparijna utyo'jil pqa'.
66017017	Mpa' Qaqjaw xuya' pe kanme' ire' ub'anik chpa' rajwerem re', xyel janam chikiwach xkiya' k'ut jn nimlaj kiq'atb'altzij che jn tzel awaj suk'te' kb'antajna chpa' kub'ij uyoloj Qaqjaw.
66017018	Ruk'ut jn xaq chir xawulo, re' j n niml aj tilimit chi r ku'b'ann a nimlaj u taqnik pikiwi' nimaqtaq ajtaqnel rech uwach le w.
66018001	Xo'w xq'aten ri', xwil jnchik utaqo'n kaj chir xqajlaq pkaj ruk' nimlaj kownem, ruk'ut uwach lew xsaqeb' knaq rimal unimal uq'ij.
66018002	Kow k'ut xch'awek xub'ij: Xtzaqek, xtzaq jn nimlaj Babilonia; xuk'ex rib' che jn nimlaj tilimit kech utaqo'n tzel, xoq'je' xuk'ex rib' che kijul nejel tzeltaq santil, xoq'je' kichoj nejel tz'iltaq chokop chir k'o kixik' chir utzt kilik.
66018003	Mpa' nejel tilimit amaq' xkitij jn vino rech uk'a'nal umak chirij tyo'jil; ruk'ut nimaqtaq ajtaqnel rech uwach lew ximaken ruk' chirij tyo'jil, ruk'ut ajk'ay rech uwach lew xkaney kimib'i'l rimal uchoq'ab' uriyb'al.
66018004	Xinta' jnchik ch'a'wem chir petnaq pkaj, chir kub'ij: Ix, ix Entilimit, kxelaqlaq tla' che jn nimlaj tilimit la', rechwa' chir ixt jun ruk' umak, rechwa' chir ixt jun kik'am jn chqap che rajaw k'axlaj kiya'b'il ire'.
66018005	mpa' jnik'pla' umak xyo'pen suk'te' pkaj, ruk'ut Qaqjaw xk'un puk'u'x tzeltaq mak chir ub'onom.
66018006	Ya'b'la' che re' chpa' uyo'om re' chke ni'jchik wnaq, xoq'je' ya' kyeb' (2) tanaj tojb'al rech uchak, chpam jn mulul chpa' xub'anwa' ukiji'k ja' kech ni'jchik wnaq, xoq'je' b'ana' ukiji'k che re' kyeb' (2) tanaj.
66018007	Jnik'pla' nimseb'al uq'ij re' ub'onom xoq'je' jnik'pla' unimersesik uk'aslemal ub'onom chpa' uk'aslemal jnaq chir k'o umib'i'l, jla' xoq'je' k'axk'ol ya' che re' xoq'je' ya' b'is che, mpa' pe ranme' re' kub'ij: "En, en kub'ul chu' jn nimlaj kub'ulb'al chpa' naq xaq nimlaj ajtaqnel, ent mub'a' xoq'je' ent malka'n xaq, xoq'je' kwiltena q'ej."
66018008	Rechi' chir xa' che jn q'ij kipena rajaw k'axlajtaq ya'b'il, re'k'ut: Kamikal, q'ej, wi'jal, xoq'je' kparexna paq'a', mpa' sub'laj ukownem Dios chir Qaqjaw kuq'at tzij puwi' jn nimlaj tilimite'.
66018009	Ruk'ut nimaqtaq ajtaqnel rech uwach lew chir ximaken chirij tyo'jil ruk' jn xaqe', xoq'je' ruk' re' xa' janam xikije' chpam jn k'aslemal chir xa' janam chpa' kik'aslemal wnaq chir k'o kimib'i'l, pumul kyoq'na xoq'je' k'axk'ab'na kik'u'x puwi' jn nimlaj tilimite', re'chir kil usib'al jn q'a' rech parb'al rech,
66018010	najk'ut kiwab'wa'laq rimal chir kixij kib' che uq'oxom, kib'ij: "K'ax, k'ax awech at nimlaj tilimit Babilonia, nimlaj tilimit chir k'o nimlaj choq'ab' awuk', mpa' xa' che jn hora xpe q'atajtzij pawi'."
66018011	Ruk'ut ajk'ayib' rech uwach lew kyo'q'ek xoq'je' k'axk'ab' kik'u'x chirij jn tilimite', mpa' k'otchik jnaq kloq'ow kik'ay;
66018012	k'ay chir b'onom ruk' q'anpwaq, chir b'onom ruk' saq pwaq, chir b'onom ruk' quslajtaq b'aj, chir b'onom ruk' b'aj chir kipoqpetek, k'ul lino chir ch'uch'uj uwach, k'ul chir jiklit ka'yek, k'ul seda, k'ul chir kyaq ka'yek, che' chir k'ok' rixlab', nejel chpa'kux chir b'onom ruk' marfil, chir b'onom ruk' q'an ch'ich', ch'ich', chir b'onom ruk' utzlajtaq che', chir b'onom ruk' q'an ch'ich', chir b'onom ruk' ch'ich', chir b'onom ruk' marmol;
66018013	xoq'je' canela, k'ay rech chpa'kux chir k'ok' rixlab', incienso, mirra, olíbano, k'ay rech vino, ch'il k'ay rech aceite chir b'onom ruk' olivo, k'aj, trig, ch'il kowlajtaq kyej, kirnere, kyej, ch'il ch'ich' chir kcharex rimal kyej, jaqlel ajnimnel, kanme' chijab'.
66018014	Kib'ij k'ut che jn nimlaj tilimit: "Ruk'ut uwach ni'j che' chir sub'laj xarij uwach xkitos kib' chaw, xoq'je' nejel ni'j chpa'kux chir kuya' mib'i'l rech uwach lew k'otchik awuk', mijumul k'utchik karqo."
66018015	Ruk'ut ajk'ay rech ni'j chpa'kuxe', chir xkaney kimib'i'l rimal jn nimlaj tilimite', che naj kiwab' welaq rimal uxib'il kib' che uq'oxom, kyoq'ek xoq'je' k'axk'ab' kik'u'x.
66018016	Kib'ij k'ut: "K'ax rech, k'ax rech jn nimaj tilimit Babilonia chir uweqomrib' che k'ul lino chir kok' uwach, xoq'je' uweqom rib' che k'ul chir kyaq ka'yek, xoq'je' uweqomrib' che k'ul chir roxkyej ka'yek xoq'je' uweqomrib' ruk' q'an pwaq, ch'il quslajtaq b'aj xoq'je' che b'aj chir kipoqpetek.
66018017	Mpa' xa' che jn hora xk'is sub'laj umib'i'l." Kinejel kajwal ajb'insel ch'ich' chir kib'in chu' mar, xoq'je' nejel wnaq chir kib'in chpam ch'ich' chir kib'in chu' ja', xoq'je' nejel ajb'insel ch'ich' chir kib'im puwi' mar, xoq'je' kinejel naq chir kichakan pe mar, che naj kiwab' walaq;
66018018	kilk'ut usib'al rech uk'atik, kow kisik'nik, kib'ij: "¿Naq che jnchik nimlaj tilimit chir xa' janam ub'anik chpa' jn nimlaj tilimite'?"
66018019	Kitzaqna paqlaj pikiwi', kisik'nik, kyoq'ek, xoq'je' k'axk'ab' kik'u'x kib'ij: "¡K'ax, k'ax rech jn nimaj tilimit Babilonia mpa' kinejel jnik'pla' chir k'o kich'ich' chir kib'in chu' ja', xkaney kimib'i'l ruk' umib'i'l jn nimlaj tilimite', mpa' xa' che jn hora sach uwach jn nimlaj tilimite'!"
66018020	(Xoq'je' jun utaqo'n kaj k'o nimlaj uchoq'ab' chir ksik'en chub'ixik:) Kixki'ktaq chirij jn tilimite', iwenejel ix chir ixk'o pkaj, xoq'je' ix tyoxtaq ajkojnel, Apóstoles, xoq'je' ajq'axal uyoloj Dios, mpa' Qaqjaw xub'an jn suk'laj q'atajtzij puwi' jn nimlaj tilimite'.
66018021	Ruk'ut jn utaqo'n kaj chir k'o nimlaj ukownem, xuwa'lsaj jn nimlaj b'aj chir jla' chpa' b'aj rech ke'b'al trig, xukyaq pnaq chpam mar, xub'ij k'ut: Xoq'je' at nimlaj tilimit Babilonia ruk' choq'ab' kat toq'pnaq, mijumul chik kat raqtejek.
66018022	Xoq'je' mijumul kta'tajchik awuk', kichab'al naq chir kiteqe'j arpas xoq'je' kich'ab'al ajb'anal su', xoq'je' kich'ab'al naq chir kisu'j flauta, xoq'je' kich'ab'al naq chir kisu'j trompetas, xoq'je' kiraqtajtechik awuk' ajchak chir kiraq ub'anik utzlajtaq chak, xoq'je', kta'taj te'chik awuk' uch'ab'al ke'bal trig.
66018023	Xoq'je' mijumul chik ki'ltaj usaqil jn kolb'al chir kuya' q'a' awuk', xoq'je' mijunuj kta'taj chik awuk' ki'kte'mal kech ajk'le'k, mpa' ajk'ayib' awech, ire' inmaqtaq wnaq rech uwach lew nab'e knaq, mpa' rimal aitzb'al chir xisokexwa' nejel tilimit amaq'.
66018024	Mpa' ruk' jn nimlaj tilimite' xraqtajwa' kikik'el ajq'axa l uyoloj Dios xo q'je' kikik' el tyoxtaq a jkojnel, xoq'je' kinejel naq chir xikams es chwach lew.
66019001	Xo'w xq'aten ri', xinta'k'ut jn nimlaj ch'a'wem kech sub'laj wnaq chir kich'awlaq pkaj xkib'ij: "¡Aleluya! Solb'al ib' ch'il mejb'al ib' ch'il unimalq'ij ch'il jn loq'laj kownem irech Dios chir Qaqjaw,
66019002	mpa' uq'atajtzij Qaqjaw, qatzij, xoq'je' suk'laj q'atb'altzij mpa' xuq'at tzij puwi' jn xaq chir kmaken kuk' nejel chijab', re'k'ut jn xaqe' chir uchuwersam uwach lew ruk' jn mak rech tyo'jil, xoq'je' xuya' rijil uk'ixel che mpa' rimal chir ruk' uq'ab' re' xtixwa' kikik'el jaqlel ajnimnel rech Re'."
66019003	Xoq'je' xkib'ij jumulchik: "¡Aleluya! Mpa' usib'al jn xaqe' chir xparxek, kaq'nek chb'e q'ij chb'e saq."
66019004	Ruk'ut jn wnaq kijab' (24) ajwab' ch'il kijab' (4) k'aslek tiko'n xixuke' xkiya' kiplaj pu'lew, xoq'je' xkinimirsaj uq'ij Qaqjaw chir kub'ul pe jn loq'laj kub'ulb'al. Kibijk'ut: "¡B'antajaq b'la'! ¡Aleluya!"
66019005	Xelk'ut laq che jn loq'laj kub'ulb'al jn ch'a'wem chir kub'ij: Chinimersaj uq'ij Qajwal Dios, iwenejel jaqlel ajnimnel rech Re', xoq'je' ix chir kinanb'e iwib' chwach, ix, chir ix ch'iti'n xoq'je' ix chir ix nimaq.
66019006	Xoq'je' xinta' kich'ab'al sub'laj che wnaq, jla' chpa' uta'ik kich'ab'al sub'laj che ja' chir kchojnek, xoq'je' chpa' kich'ab'al nimaqtaq tininem, chir kub'ij: "¡Aleluya! Mpa' Qaqjaw chir Qajwal Dios, re' chir k'o nejel kownem ruk', xumaj utaqnem.
66019007	"Qojki'ktaq xoq'je' qojnajaq che ki'kte'mal qaya' unimal uq'ij, mpa' xo'pen q'ij rech uk'le'b'al Jn K'ijol uKirnere Dios, ruk'ut rixiqil ub'onomchik ukiji'k.
66019008	Ruk'ut rixiqil xya' che chir kukoj k'ul lino chir kok' uwach, saqlo'loj xoq'je' kpoqpetek," mpa' jn k'ul lino chir kok' uwach, re'k'ut jn kichak tyoxtaq ajkojnel k'o suk'laj k'aslemal chpam.
66019009	Ruk'ut jn utaqo'n kaj xub'ij chwe: Tz'ib'aj ni'j yoloje': Sub'laj utz kech naq chir isik'im chpam jn snar rech uk'le'b'al jn K'ijol uKirnere Qajwal Dios. Xoq'je' xub'ij chwe: Ni'j yoloje' rech Qaqjaw saqlajtzij re'.
66019010	Ruk'ut en xinxuke' xinya' emplaj pu'lew chwach jn utaqo'n kaj kinnimersaj uq'ij. Ruk'ut re' xub'ij chwe: Matxuke' chinwach, mpa' en, en jaqlel ajnimnel janam chpa' at, xoq'je' en janam chpa' awixlal chir kiq'aljansaj Jesús. Re' nimersaj uq'ij Qajwal Dios, mpa' jn q'alsenem rech Jesús re usantil qaxb'al rech uyoloj Dios.
66019011	Tere' xwil kaj chir telek, xwilk'ut jn kyej saq rij, ruk'ut jun chir kejewnaq rech, jri' ub'i': "Xa' jun ukojb'al xoq'je' saqlaj tzij," xoq'je' ruk' suk'laj q'atb'altzij kuq'at tzij, xoq'je' kch'ojen ruk' rajch'oj.
66019012	Ruk'ut ub'aq'awach janam chpa' urep q'a', xoq'je' k'o sub'laj ketkik ch'ich' puwi', tz'ib'tal k'ut jn b'i' chwach, pumul k'ot jnaq ret'am xo'w Re' ret'am.
66019013	Ukojom jn k'ul chirij chir tz'ajtel nejel chpam kik'; jri' ub'i': "Uk'u'x Tzij rech Qajwal Dios."
66019014	Ruk'ut ajxolta't rech kaj, kikojom kiq'u'b'al chir b'onom ruk' k'ul lino chir sub'laj kok' uwach, saq, xoq'je' saqlo'loj, kikyejem kyej saq kij, itaran chirij jn K'ijol uKirnere Qajwal Dios.
66019015	Kelk'utlaq puchi' jn K'ijol uK'irnere Dios jn michit jutz'utz' uwi', rech k'e usok tilimit amaq' rech uwach lew, xoq'je' kub'an uq'atb'altzij pikiwi' ruk' jn vara ch'ich' xoq'je' Re' kupitz' jn pitz'b'al uva ruk' uk'a'nal ch'il uk'anal Qaqjaw chir nejel uchoq'ab'.
66019016	Tz'ib'tal che uq'u' xoq'je' tz'ib'tal chwach ra' jn b'i' chir kub'ij: "Nimlaj Ajtaqnel kech Nimaqtaq Ajtaqnel xoq'je' Tat kech Tata'ib'."
66019017	Xoq'je' xwil jn utaqo'n kaj chir wa'l chpam q'ij, kow sik'nik, kub'ij chke kinejel chokop chir kiripep punik'jal kaj: ¡Kixpetaq! Chijunuj iwib' che jn nimlaj wi'im rech Qaqjaw.
66019018	Rechwa' kitij kiti'jal nimaqtaq ajtaqnel xoq'je' kiti'jal nimaqtaq kajwal ajxolta't, xoq'je' kiti'jal wnaq chir sub'laj kichoq'ab', xoq'je' kiti'jal kyej, xoq'je' kiti'jal ajkyejel kyej, xoq'je' kiti'jal kinejel wnaq chir itzq'ab'tal che nimnik, ch'il wnaq chir ijaqlel ajnimnel, wnaq chir ich'iti'n xoq'je' inimaq.
66019019	Xwilk'ut jn tzel awaj, xoq'je' xiwil nimaqtaq ajtaqnel rech uwach lew ch'il ajxolta't kech ire', kiroqom kib' rech kich'ojen ruk' jun chir ukyejem jn kyej saq rij, xoq'je' ruk' ajxolta't chir ik'o ruk' re'.
66019020	Xchap k'ut jn tzel awaj, xoq'je' xchap ruk' re' jn jo'slaj ajya'l na'tb'al re'k'ut june' chir kub'an k'utumb'al ruk' mayjab'al chwach jn tzel awaj chir k'e usokaj naq chir xkik'am jn retal jn tzel awaj, xoq'je' kinimersaj uq'ij uwachb'al. Che ikyeb' (2) ik'aslek xitoqb'ik chpam jn tik'lek q'a' ch'il azufre.
66019021	Ruk'ut ni'jchik xikamses ruk' jn mic hit chir kel laq p uchi' jun chir uky ejem jn saq ri j kyej, kineje l chokop chir k'o kixik' sub'laj xnaj kipa m ruk' kityo 'jil ire'.
66020001	Xwilk'ut jn utaqo'n kaj chir xqajlaq pkaj, uk'omomlaq jn lawe rech jn qu'mlaj swan xoq'je' k'o jn nimlaj ximb'al ch'ich' puq'ab'.
66020002	Xuchap k'ut jn dragón, chir jn tzel kmatz rech jertaq tzij, chir re'k'ut jn tzel, re' xoq'je' Satanás, xuxim k'ut che jun mil (1,000) janab'.
66020003	Xutoq' b'ik chpam jn qu'mlaj swan, xutz'apij tla', xoq'je' xukoj usello puwi', rechwa' k'e usokaj te'chik tilimit amaq', suk'te' ktzaq'atna jun mil (1,000) janab'; ktzqapsesna pumul xa' rech kyeb'xub' q'ij.
66020004	Xwilk'ut nimaqtaq kub'ulb'al, xikub'e' k'ut naq chir xya' q'atb'altzij chke rimal Jesús chir kib'an q'atajtzij, xoq'je' xwil kisantil naq chir esam kiwi' rimal uq'aljensik Jesús xoq'je' rimal uyoloj Qajwal Dios, naq chir xkinimirsajt uq'ij jn tzel awaj xoq'je' xkinimirsajt uwachb'al xoq'je' chir xkik'amt jn retal xo'l kiplaj ch'il chkiq'ab', kinejel ire' xijaqe' xoq'je' xkib'an kitaqnik ruk' Cristo, jun mil (1,000) janab'.
66020005	Pumul ni'jchik kamnaqib' xiwa'laj te'chik suk'te' ktz'aqatna jun mil (1,000) janab'. Re'k'ut ri' jn nab'e k'astajb'al kech kamnaq'ib'.
66020006	K'otchik k'owa' xoq'je' tyox naq chir k'astaj che nab'e k'astajb'al; jn uk'ab' (2) kamikal k'ot uq'atb'altzij pikiwi' ni'je', xa'ne' ire' kib'anna ajnimnel rech loq'laj jaj xoq'je' rech Cristo, xoq'je' kitaqanna ruk' Cristo che jun mil (1,000) janab'.
66020007	Re'chir ktz'aq'at jun mil (1,000) janab' ktzqapses jn tzel chpa' k'owa' pche'.
66020008	Kelb'ik chkijosxik nejel amaq' tilimit chir ik'o che kijab' (4) uxukut uwach kajlew chpa' xkib'an Gog ch'il Magog jertaq tzij, kyujunuj rech jn nimlaj ch'oj, ruk'ut kajla'b'al nik'ije' janam chpa' seneb' rech mar.
66020009	Xipeqe'laq chwach lew. Xkisutuj rij chpa' ijaqalwa' ajkojnel xoq'je' kisutuj rij jn loq'laj tilimit, xqajlaq q'a' rech Qaqjaw pkaj, xyuk'ato.
66020010	Ruk'ut jn tzel chir xyusokaj, kt'oq'b'ik chpam jn tik'lek q'a' ch'il azufre, chpa' ik'owa' jn tzel awaj ch'il jn jo'slaj ajq'axal yoloj; ik'ok'ut chpam jn nimlaj q'oxmal chaq'ab' chepaq'ij chb'e q'ij chb'e saq.
66020011	Xwilk'ut jn loq'laj kub'ulb'al chir saq ka'yek, ruk'ut jun chir kub'ul puwi', chwach Re' xkanij kib' uwach lew ch'il kaj, k'otchik ire' xi'ltaj kiwach che naq luwar.
66020012	Xwilk'ut kamnaqib' nimaq ch'il ch'iti'n, iwa'l chwach loq'laj kub'ulb'al rech Qaqjaw, xiteb'ex k'ut wuj, xoq'je' xteb'ex jnchik wuj, re'k'ut jn wuj rech k'aslemal, xq'at tzij pikiwi' kamnaqib' chirij kichak chir tz'ib'tal chpam ni'j wuje'.
66020013	Ruk'ut mar xujach kamnaqib' chir ik'o ruk' re', xoq'je' muqb'al ch'il k'ixk'ol xkijach kamnaqib' chir ik'o kuk' ire', che kijujnal xq'at tzij pikiwi' chpa' kichak chir kib'onom.
66020014	Ruk'ut nimlaj uchoq'ab' jn kamikal ch'il k'ixk'ol xitoqb'ik chp am jn ti k'lek q'a re 'k'ut ri' jn ukab' ( 2) kamikal.
66020015	Naq chir tz'i ptalt ub'i' chpam jn wuj rech k'aslemal, xto q'b'ik chpam t ik'lek q'a'.
66021001	Xwilk'ut jn k'ak' kaj xoq'je' jn k'ak' uwach lew, mpa' jn nab'e kaj ch'il nab'e uwach lew sach kiwach, xoq'je' mar sach uwach.
66021002	En, Juan xwil jn tyoxlaj tilimit, jn k'ak' Jerusalén, xqajlaq pkaj, rech Dios, ub'onom ub'anik chpa' naq tz'on chir weqtel chik rechwa' k'e uk'ulu' richijil.
66021003	Xinta' k'ut jn nimlaj ch'a'wem chpam loq'laj kub'ulbal pkaj kub'ij: Chiwlamuch jn wokom loq'laj jaj rech Qajwal Dios k'o chikixo'l chijab', kajaqe' k'ut re' chikixo'l ire', ruk'ut ire' kyok'na che utilimit, ruk'ut Dios kije'na kuk' ire' mpa' Re' ki Dios ire'.
66021004	Ruk'ut Dios kuchiqejsajna nejel uwa'l kib'aq'wach ire', k'ot chick kamikal, k'otchik q'ej, k'otchik sik', k'otchik q'oxom, mpa' chir kux k'o nab'e xq'atenek.
66021005	Ruk'ut jun chir kub'ul chpam loq'laj kub'ulb'al kub'ij: Wula'much, En kimb'an k'ak' che nejel. Xub'ij chwe tz'ib'aj chir kux kimb'ij: Mpa' nik'ij yoloje' suklaj nojb'al xoq'je' saqlaj tzij.
66021006	Xub'ij chwe: Nejel xb'antejek. En, En Alfa xoq'je' En Omega, En jn majb'al rech xoq'je' En k'isb'al rech, naq kcheqij uchi', En kinsipajna che re', jn alxel ja' rech k'aslemal.
66021007	Naq chir kch'aknek krechb'ejna nejel ri', En k'ut Dios rech re', ruk'ut re' wilk'wa'l.
66021008	Pumul naq chir kixij kib' xoq'je' naq chir kikojta, xoq'je' naq chir tzel kilik xoq'je' i'aj kamsenel, xoq'je' naq chir kimaken ruk' kityo'jil xoq'je' naq chir i'aj itz, xoq'je' naq chir kinimersaj kiq'ij wachb'al xoq'je' kinejel ajb'anal tzij, k'o kiluwar chpam jn tik'lek q'a' chir kujuluw ruk' q'a' ch'il azufre, re'k'ut la' jn ukab' (2) kamikal.
66021009	Xpek'ut wuk' jun chke wuqub' (7) utaqo'n kaj chir k'o wuqub' (7) mulul puq'ab' chir najnaq che wuqub' (7) uk'isb'al rajaw k'axlaj ya'b'il, xyolow wuk' xub'ij chwe: Tanlaq wural, kink'ut chawach jn tz'on chir uweqonchik rib' rech k'le'b'al, chir rixiqil jn K'ijol uKirnere Qajwal Dios.
66021010	Xnuk'am b'ik pe Loq'laj Santil chu' jn nimlaj uwi' jib' chir naj aq'annaq, xuk'ut chinwach jn nimlaj tyox tilimit Jerusalén, chir tijen qajlaq pkaj rech Qajwal Dios.
66021011	Chir uk'omomlaq unimal uq'ij Dios. Ruk'ut nimlaj usaqil xa' janam chpa' b'aj chir kipoqpetek, chpa' b'aj chir jaspe ub'i', chir saqlo'loj chpa' cristal.
66021012	Jn tilimit la', sutennaq rij che jn nimlaj tz'aq' xoq'je' naj aq'annaq, kab'lujuj (12) okb'al k'o che, xoq'je' che nejel okb'al k'o jun utaqo'n kaj, tz'ib'tal k'ut chu'taq okb'al, ni'j b'i', re'k'ut kib'i' kab'lujuj (12) ch'ob' che wnaq rech Israel.
66021013	Xub' (3) okb'al ik'o prelb'al q'ij, xub' (3) okb'al ik'o puse'b'al q'ij, xub' (3) okb'al ik'o pumax q'ij, xub' (3) okb'al ik'o puq'ajb'al q'ij.
66021014	Ruk'ut jn nimlaj tz'aq' rech jn nimlaj tilimit, je' kub'ul puwi' kab'lajuj (12) t'zaq', tzib'talk'ut puwi' ni'j tz'aqe' kib'i' kab'lujuj (12) Apóstoles rech jn K'ijol uKirnere Qajwal Dios.
66021015	Ruk'ut jun chir kyolow wuk', k'o jun aj puq'ab' rech pajb'al, chir b'onom ruk' q'an pwaq, rech pajb'al jn nimlaj tilimit, xoq'je' rech pajb'al jn nimlaj tz'aq' chir sutennaq chirij nimlaj tilimit, xoq'je' pajb'al rech okb'al.
66021016	Ruk'ut tilimit kijab' (4) uxukut, janam upajb'alil raqan chpa' uwach, ruk'ut Re' xupaj jn nimlaj tilimit ruk' jn pajb'al, xpajan kyeb' mil (2,000) kilómetros, raqan xa' janam upajb'alil chpa' upajb'alil uwach xoq'je' xa' janam upajb'alil aq'annaq.
66021017	Ruk'ut jn nimlaj tz'aq' xpajan oxk'al job' (65) metro, pajb'al rech chijab' xoq'je' upajb'al utaqo'n kaj.
66021018	Ruk'ut jn nimlaj tz'aq'la' tz'aq'om che b'aj chir jaspe ub'i', pumul jn nimlaj tilimit je' b'onom ruk' q'an pwaq, chir yujtelt uwach chir xa' janam chpa' saq vidrio.
66021019	Ruk'ut ukub'ulb'al uxanil jn nimaj tilimite', weqom ruk' quslajtaq b'aj, jn nab'e tz'aq' rech ukub'ulb'al, weqtel ruk' b'aj chir jaspe ub'i', jn ukab' (2) tz'aq' rech ukub'ulb'al weqtel ruk' b'aj chir zafiro ub'i', jn urox (3) tz'aq' rech ukub'ulb'al weqtel che b'aj chir agata ub'i', ruk'ut jn ukaj (4) tz'aq' rech ukub'ulb'al weqtel che b'aj chir esmeralda ub'i'.
66021020	Ruk'ut jn uro' (5) tz'aq' rech ukub'ulb'al, weqtel che b'aj chir ónice ub'i', ruk'ut jn uwaq (6) tz'aq' rech ukub'ulb'al weqtel che b'aj chir cornalina ub'i', ruk'ut jn uwuq (7) tz'aq' rech ukub'ulb'al weqtel che b'aj chir crisólito ub'i', ruk'ut jn uwaxaq (8) tz'aq' rech uk'ub'ulb'al weqtel ruk' b'aj chir berilo ub'i', ruk'ut jn ub'elej (9) tz'aq' rech ukub'ulb'al weqtel ruk' b'aj chir topacio ub'i', ruk'ut ulajujil (10) tz'aq' rech ukub'ulb'al weqtel ruk' b'aj chir crisopraso ub'i', ruk'ut junlajujil (11) t'zaq' weqtel ruk' b'aj chir jacinto ub'i', ruk'ut jn ukab'lujujil (12) t'zaq' weqtel ruk' b'aj chir amatista ub'i'.
66021021	Ruk'ut kab'lujuj (12) okb'al b'onom che kab'lujuj (12) b'aj chir kipoqnek, jun kojom chke okb'al ptaq kijujnal, ruk'ut b'ej rech jn nimlaj tilimit je' b'onom che utikel q'an pwaq, jla' chpa' saq vidrio.
66021022	K'ot naq loq'laj jaj xwil tla', mpa' Qaqjaw chir Qajwal Dios Re' nejel kownem ruk' ch'il jn K'ijol uKirnere Qajwal Dios, ire'k'ut jn loq'laj jaj.
66021023	Jn nimlaj tilimitla' rajwixikt che re' usaqil q'ij, xoq'je' rajwixikt che re' usaqil ik', mpa' jn unimal q'ij rech Qajwal Dios ch'il jn K'ijol uKirnere Dios kiya' nejel usaqil chir rajwixik che re'.
66021024	Ruk'ut tilimit amaq' chir xisoltejek kib'in chwach usaqil jn nimlaj tilimit la', ruk'ut nimaqtaq ajtaqnel rech uwach lew kik'amnelaq unimal kiq'ij ch'il mejb'al ib' che jn tilimit la'.
66021025	Ruk'ut nejel uchi' okb'al rech jn tilimit la' mijumul ktz'ab'taj paq'ij mpa' tla' k'oktena qu'm.
66021026	Ruk'ut wnaq rech uwach lew kik'amnab'ik unimal kiq'ij, ch'il mejb'al kib' che jn nimlaj tilimit la'.
66021027	K'ot tz'il kok chpam jn nimlaj tilimite', xoq'je' k'ok't jnaq chi r kub'an w astaq mak ch 'il jnaq chir ksoknek, xo'w kyok tla', n i'j chir tz'ib'tal kib'i' chpam jn wuj r ech k'aslema l rech jn K' ijol uKirnere Qajwal Dios.
66022001	Tere' jn utaqo'n kaj xuk'ut jn saqlaj b'inel ja' chinwach, ja' rech k'aslemal, chir kpoqpetek chpa' cristal, je' kel laq che loq'laj kub'ulb'al rech Dios ch'il jn K'ijol uKirnere Qajwal Dios.
66022002	Punik'jal b'ej rech jn nimaj tilimit, xoq'je' ptaq uxukut jn b'inel ja', k'owa' jn che' rech k'aslemal, chir kuya' kab'lujuj (12) uwach, che jn ik' kuya' jun uwach, ruk'ut uxaq kchakan che kumb'al kech tilimit amaq'.
66022003	Xoq'je' k'otchik mixq'ab', ruk'ut jn loq'laj ukub'ulb'al Qajwal Dios ch'il jn K'ijol uKirnere Qajwal Dios kije'na che jn nimlaj tilimite', ruk'ut ni'j jaqlel ajnimnel rech re' kinimajna.
66022004	Kilk'utna uplaj jn K'ijol uKirnere Dios, xoq'je' ub'i' tz'ib'telna xo'ltaq kiplaj.
66022005	Tla' k'otna qu'mal, xoq'je' rajwixik te'chik usaqil jn kolb'al chir kuya' q'a', xoq'je' rajwixik te'chik usaqil q'ij chke ire', mpa' Dios chir Qaqjaw kuya' kisaqil, kitaqen k'utna chb'e q'ij chb'e saq.
66022006	Ruk'ut jn utaqo'n kaj xub'ij chwe: Ni'j yoloje' saqlaj tzij re' xoq'je' xa' jun kikojb'al. Ruk'ut Qaqjaw chir Qajwal Dios kech kisantil ajq'axal uyoloj Qajwal Dios, xutaqlaq utaqo'n rech kaj rechwa' kuk'ut chikiwach jaqlel ajnimnel chir kux q'atanna pa'nim.
66022007	Ruk'ut Qaqjaw xub'ij: ¡Chiwla'much, mpa' kimpena pa'nim! Sub'laj utz rech naq chir kukol ni'j yoloje' rech Dios chir q'axam.
66022008	En, en Juan chir xinto'o xoq'je' xwil ri', re'chir xinto'o xoq'je' xwilo, xinxuke' chunimersik uq'ij utaqo'n kaj chir tijen kuk'ut ri' chinwach.
66022009	Pumul Re' xub'ij chwe: ¡Wula'much! Mab'an jla', mpa' en xa' janam emb'anik chpa' at, oj jaqlel ajnimnel xoq'je' xa' janam emb'anik chpa' awixlal chir i'ajq'axal uyoloj Qajwal Dios, xoq'je' xa' janam emb'anik chpa' ni'j chir kikol ni'j yoloje' rech jn wuje', xa'ne' re' nimersaj ub'i' Qajwal Dios.
66022010	Xub'ij k'ut chwe: Makoj usello ni'j yoloj rech Dios chir xq'axax chaw rech jn wuje', mpa' uq'ijal naqajchik k'owa'.
66022011	Naq chir suk't uk'aslemal chub'nana jla' chir suk't uk'aslemal, naq chir k'o chpam tziltaq mak, chub'nana jla' chpam tz'iltaq mak, ruk'ut naq chir suk' uk'aslemal chwach Dios, chub'anana jla' chpam jn suk'laj k'aslemal chwach Dios, ruk'ut naq chir tyox uk'aslemal chub'anana tyox che uk'aslemal.
66022012	Wula'much chir En kimpe cha'nim. Xoq'je' kink'amlaq jn tojb'al wuk', rech kix Entoj ptaq ijujnal jla' chpa' ichak.
66022013	En, En jn Alfa xoq'je' En jn Omega, En jn majb'al rech, xoq'je' En jn kisb'al rech, En nab'e xoq'je' En uk'isb'al.
66022014	Sub'laj utz kech naq chir kich'aj kiq'u', rech kechb'ejwa' jn che' rech k'aslemal, xoq'je' rechwa' kyok chi'taq okb'al rech jn nimlaj tilimit.
66022015	Pumul tz'e' je' ik'o knaq chirij nimlaj tilimit, ch'il wnaq chir i'aj itz, ch'il ni'j chir kimaken ruk' kityo'jil, ch'il ni'j chir kikamsenek, ch'il ni'j chir kinimaj wachb'al, ch'il nejel ni'j chir kiloq'oj xoq'je' kib'an jo'sb'al tzij.
66022016	En, En Jesús chir xintaqlaq Entaq'on rech kaj iwuk', rechwa' kiq'aljansaj nejel ri' chke puq ajkojnel, En, En ra' xoq'je' En uxe'na'al knaq David, En jn ch'imil chir kpoqpetek rech usaqarb'al.
66022017	Ruk'ut Loq'laj Santil ch'il rixiqil jn K'ijol uKirnere Qajwal Dios kib'ij: "Tanlaq." Xoq'je' naq chir kuto'o chub'ij: "Tanlaq." Ruk'ut naq chir kcheqij uchi' petaq; xoq'je' naq kraj, chutija' ja' rech k'aslemal chir k'ot rijil.
66022018	En, en Juan kinq'aljansaj chke kinejel wnaq chir kita' ni'j yoloje' rech Dios chir enq'axam, wa k'o jnaq kuya' uwi' ri', Qaqjaw kuk'amlaq puwi' june' ni'j rajaw tzeltaq ya'b'il chir tz'ib'tal chpam jn wuje'.
66022019	Xoq'je' wa k'o jnaq kresaj chir kux tz'ib'tal chpam jn wuje', Qaqjaw kresaj rechb'al che jn che' rech k'aslemal, xoq'je' kresaj rechb'al che jn nimlaj tyox tilimit, xoq'je' kresaj rechb'al chir tz'ib'tal chpam jn wuje'.
66022020	Naq chir kuq'aljansaj ri' kub'ij: Qatzij chir cha'nim kimpetek. B'antajaq b'la'. Katpetaq Qajwal Jesús.
66022021	Re'tb'la' loq'laj ritzil ranme' Qajwal Jesucristo kye' iwuk' iwenejel. B'antajaq b'la'.
