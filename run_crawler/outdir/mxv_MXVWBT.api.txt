40001001	Ña yo'o ku iin tutu nuu ndakondia'vi na xikuu xii xikua Jesucristo, se'e xikua ra David, xi'in ra Abraham.
40001002	Ra su'va ke iyoo ña: se'e ra Abraham xikuu ra Isaac, ra se'e ra Isaac xikuu ra Jacob, ra se'e ra Jacob xikuu ra Judá xi'in na ñani ra Judá.
40001003	Ra se'e ra Judá xi'in ña Tamar, xikuu ra Fares xi'in ra Zara, ra se'e ra Fares xikuu ra Esrom, ra se'e ra Esrom xikuu ra Aram.
40001004	Ra se'e ra Aram xikuu ra Aminadab, ra se'e ra Aminadab xikuu ra Naasón, ra se'e ra Naasón xikuu ra Salmón.
40001005	Ra se'e ra Salmón xi'in ña Rahab yasi'i ra xikuu ra Booz, ra se'e ra Booz xi'in ña Rut yasi'i ra xikuu ra Obed, ra se'e ra Obed xikuu ra Isaí.
40001006	Ra se'e ra Isaí xikuu ra rey David, ra se'e ra rey David ra kaku xi'in ña'a ña xikuu yasi'i ra Urías, kuvi ra Salomón va.
40001007	Ra se'e ra Salomón xikuu ra Roboam, ra se'e ra Roboam xikuu ra Abías, ra se'e ra Abías xikuu ra Asa.
40001008	Ra se'e ra Asa xikuu ra Josafat, ra se'e ra Josafat xikuu ra Joram, ra se'e ra Joram xikuu ra Uzías.
40001009	Ra se'e ra Uzías xikuu ra Jotam, ra se'e ra Jotam xikuu ra Acaz, ra se'e ra Acaz xikuu ra Ezequías.
40001010	Ra se'e ra Ezequías xikuu ra Manasés, ra se'e ra Manasés xikuu ra Amón, ra se'e ra Amón xikuu ra Josías.
40001011	Ra se'e ra Josías xikuu ra Jeconías, ra saa tu na ñani ra Jeconías va. Ra tiempo te xindee na yo'o ke tiin u'vi na Babilonia na Israel ndixa'an na xachiñu na.
40001012	Ra se'e ra Jeconías xikuu ra Salatiel, ra kaku te xa iyoo na ñuu Babilonia ndo'o na, ra se'e ra Salatiel xikuu ra Zorobabel.
40001013	Ra se'e ra Zorobabel xikuu ra Abiud, ra se'e ra Abiud xikuu ra Eliaquim, ra se'e ra Eliaquim xikuu ra Azor.
40001014	Ra se'e ra Azor xikuu ra Sodoc, ra se'e ra Sodoc xikuu ra Aquim, ra se'e ra Aquim xikuu ra Eliud.
40001015	Ra se'e ra Eliud xikuu ra Eleazar, ra se'e ra Eleazar xikuu ra Matán, ra se'e ra Matán xikuu ra Jacob;
40001016	Ra se'e ra Jacob xikuu ra José, ra ndixiyo ìi̱ ña María, ra ña María yo'o kuvi ña sakaku Jesús, ra nani Cristo va.
40001017	Ra na kundaa ini yo, saa chi xa uxi kumi va ichi ke ndakuiña na ndise'e ra Abraham, saa vi ke kaku ra David, ra xa uxi kumi ichi ke ndakuiña tu na ndise'e ra David, ra saa ke tiin u'vi na na, ña kua'an na chi Babilonia, ra xa inka tuku va uxi kumi ichi ke ndakuiña na, te xa nandiko na ndaxaa na ñuu na, ra saa vi ke kaku Jesús ra kuu se'e Ndioxi.
40001018	Ra su'va ke kuu te kaku Jesucristo: Ña María si'i ra, ra ña kuaan va kuvi ña, ra ña sakan chita'an tu'un va kuvi ña xi'in ra José ña tanda'a ña xi'in ra. Ra te kuni ka tiandiaa kii ña tanda'a na, ra tu'va ndikee va se'e ña xi'in ndiee Tachi Yii Ndioxi.
40001019	Ra ra José ra tanda'a ña xi'in, ra va'a ni tiaa kuvi ra, xa'a ña kan ke ndixïin ra ña na kundaa ini takundi'i yuvi xa'a ña ña ñu'u se'e ña, ña kan ke va'a ka yayaa na ndakoo va ra ña, ka'an ra.
40001020	Ra saa ndakandu'u ra kusun ra, ra xa'a ra ndakani ini ra ña ndakoo ra ña ^ká'án ra, ra saa kixi va iin ra tatun Ndioxi ña saxani ra ra, ra ndika'an ra kachi ra saa xi'in ra: ―José, se'e xikua ra David, kuayü'vi ini kun ña ndaki'in kun ña María koo ña yasi'i kun, saa chi se'e ña, ra xi'in ndiee Tachi Yii Ndioxi va ke ndikee ña.
40001021	Ra tiaa lo'o kuu se'e ña ra kaku, ra JESÚS ke chindu'u kun kivi ra, ra saa ke kunani ra, saa chi ra yo'o kuvi ra sakaku na ñuu ra xa'a kuachi na ―kachi ra tatun Ndioxi kan xi'in ra José.
40001022	Ra takundi'i ña yo'o ke kuu, ña ndixinu nuu tu'un Ndioxi ña ndika'an ra xi'in iin ra ndika'an tu'un yu'u ra xina'a xa'a ña kuu ta kachi ra su'va:
40001023	Iin ña'a ña kuaan ra kee se'e ña, ra tiaa ke kuu se'e ña kaku, ra Emanuel ke chindu'u na kivi ra. Ra tu'un Emanuel yo'o, ra Ndioxi kuvi ra iyoo xi'in yo ^kachi ña.
40001024	Ra te ndoto ra José ra saa ndakoo ra ndixa'an ra ndaki'in ra ña María nduu ña yasi'i ra, ra iin ta ku'va kachi ra tatun Ndioxi kan ña saxani ra ra, ke xa ndixa va ra.
40001025	Ndi su ndikïxi na xi'in ta'an na iin saa ndia ta ndixaa kii ña kaku se'e ña Maria, ra kuu se'e nuu ña ra chindu'u ra José kivi ra ña kunani ra JESÚS.
40002001	Ra ñuu Belén ña ndikun ndiaa chi Judea kuvi nuu kaku Jesús, ra suvi kuiya kan ke kuu ra Herodes rey ña ^xa'ndia ra chiñu nuu takundi'i ñuu ña ndo'ni chi kan; ra saa ndixaa sava ndia ndichi ñuu Jerusalén. Ra ndia ndichi kan, ra xika ni kee ndia, saa chi ndia chi nuu kanata ñu'u vi ke kee ndia; ra ndia sakua'a xa'a takundi'i ña'a ña ndee nuu ndivi kuvi ndia, ta kuu kimi xi'in ndia ndia ka ña'a.
40002002	Ra saa ndixaa ndia ndindakatu'un ndia kachi ndia saa: ―¿Ndia ke ^kandu'u ra lo'o, ra kuu rey na Judío ra sakan kaku? Chi xini ndi kanata kimi ri ka'an xa'a ra ña kaku ra chi nuu kanata ñu'u, ña kan ke vaxi ndi ndasaka'nu ndi ra ―kachi ndia.
40002003	Ra te kundaa ini ra rey Herodes ña yo'o, ra ndiee ni nindi'i ini ra, ra iin sana su'va ini ra, ra iin saa ndo'o takundi'i tu na ñuu Jerasalén kan va.
40002004	Saa ndakana ra takundi'i ndia kuna'nu nuu ndia sutu, xi'in ndia maestro saña'a ndiayu Ndioxi ña ndakoo ra Moisés, ra nindakatu'un ra ndia, ndia ku ñuu nuu kaku Cristo, ra ti'vi Ndioxi xaa sakaku na ñuu yuuvi yo'o.
40002005	Ra saa ndakuiin ndia kachi ndia saa: ―Ñuu Belén ña ndikun ndiaa Judea yo'o kuvi nuu kaku ra; chi saa iyoo tu'un ña tiaa iin ra ndika'an tu'un yu'u Ndioxi xina'a. Ra su'va ke kachi ña:
40002006	Yo'o, ñuu lo'o Belén, ña ndikun ndiaa Judá, ra ñuu chee va'a va kuu kun, xi'in ñuu na'nu ña ndo'ni Judá; saa chi ñaa ku nuu kaku iin ra kuchee ka'ndia chiñu nuu na ñuu yu Israel, ra kunuu ra nuu na, ra ki'in ra kuenda xi'in na, kachi Ndioxi ndika'an ra, xi'in ra ndika'an ndoso tu'un ra xina'a ―kachi ndia xi'in ra Herodes.
40002007	Saa ndakana se'e ra Herodes ndia ndichi ndia ndixaa kan, ra ndindakatu'un ra ndia, ra saa kundaa kaxi ini ra nuu ndia, ndia mii kii kuvi ña xini ndia kanata kimi kan.
40002008	Ra te ndi'i kundaa ini ra, ra saa ti'vi ra ndia kua'an ndia ñuu Belén, ra ndika'an ra xi'in ndia kachi ra saa: ―Kua'an ndo ra nanduku va'a ndo ra lo'o kan, ra te xa na ndani'i ndo ra, ra saa sa ndo ña mani ña na ndatu'un ndo lo'o xi'in yu, ra ku'un tu yu'u va ña ndasaka'nu yu ra ―kachi ra xi'in ndia.
40002009	Ra te ndi'i xini so'o ndia ña ndika'an ra rey Herodes xi'in ndia, ra saa ndaki'in ndia kua'an ndia. Ra kimi ri xini ndia kanata ta kee ndia ñuu ndia vaxi ndia, ra ndakunuu tuku va ri nuu ndia kua'an ri xi'in ndia, iin saa ndiakua ndixaa ri xikutuvi ri ndia nuu kandu'u ra lo'o kaku kan.
40002010	Ra te xini ndia nuu ndixikutuvi kimi kan, ra ndiee ka vi kusii ini ndia.
40002011	Ra saa ndixaa ndia ndiki'vi ndia ini ve'e, ra xini ndia ra lo'o kan xi'in ña María, si'i ra ndee na, saa ra ndikun xikusiti ndia nuu ra, ña ndasaka'nu ndia ra; ra ndakuiña ndia xatun tu ndixaa xi'in ndia nuu ñu'u oro, xi'in xuxa va'a ña ya'vi ni, xi'in ndutia xa'an tami tia nani “mirra” ra ña'a yo'o ke ndisoko ndia nuu ra.
40002012	Ra te nandiko na kuanu'u ndia, ra nindandïko ka ndia chi ñuu Jerusalén ña ndatu'un ndia xi'in ra rey Herodes, chi xa inka va ichi nandiko ndia kua'an ndia, saa chin saa kachi Ndioxi xi'in ndia ña saxani ra ndia ñuu.
40002013	Ra te xa ndaki'in na ndichi kan kuanu'u ndia, ra saa kixi iin ra tatun Ndioxi saxani ra ra José, ra kachi ra saa xi'in ra: ―^Ndakoo, ra ndaki'in kun ra lo'o yo'o xi'in si'i ra, ra kunu kua'an xi'in na chi ñuu Egipto, ra ikan koo kun xi'in na, ra ndia te na ka'an tuku yu xi'in kun saa nandiko kun, chi kaka nduku ra rey Herodes ra lo'o yo'o ña ka'ni ña'a ra ―kachi ra tatun Ndioxi xi'in ra José.
40002014	Saa ra ndikun ndakoo va ra José, ra ñuu saa ndaki'in ra ra lo'o kan xi'in si'i ra, ra ndaki'in ra na kua'an na xi'in ra chi ñuu Egipto va.
40002015	Ra ikan xindee na ndia te nditiandiaa kii ña ndixi'i ra rey Herodes va. Ra su'va ke kuu, ña ndixinu nuu tu'un, ña ndika'an Ndioxi xina'a, xi'in iin tiaa ra ndika'an tu'un yu'u ra, ra su'va ke kachi ra: “Chi ñuu Egipto ke ndixa'an se'e yu ndixiyo ra, ra ndia mii kan ke ndakana yu ra ña na kanata va ra ñuu kan”, kachi Ndioxi.
40002016	Ra te kundaa ini ra Herodes ña sanda'vi na ndichi kan ra, saa ra ndiee ni ndisaa ini ra, ra saa xa'ndia ra chiñu nuu ndia soldado, ra ndixa'an ndia xa'ni ndia takundi'i na kuachi vali, na sakan kaku, iin saa ndia na uvi kuiya, na iyoo ñuu Belén xi'in takundi'i ñuu ña ndo'ni yachin xi'in ña; chi ku'va saa ke tava mii ra Herodes kan tiempo xi'in tu'un ña ndika'an ndia ndichi kan xi'in ra, ña kaku Jesús.
40002017	Ra su'va ke kuu ña ndixinu nuu tu'un Ndioxi ña tiaa ra Jeremías, ra ndika'an ndoso tu'un yu'u Ndioxi xina'a, ña kachi su'va:
40002018	Iin nini'i ^kuu tiaku xaku na ñuu Ramá, ra iin siso siso nda'yu na. Ra ña Raquel va kuvi ña xaku ni xa'a se'e ña, ra xïin ña ka'an ndia nii yuvi xi'in ña, saa chi se'e ña ra xa na ndixi'i va kuvi na, kachi Ndioxi ndika'an ra, kachi ra Jeremías.
40002019	Ra te xa ndixi'i ra rey Herodes, saa ndixa'an iin ra tatun Ndioxi saxani ra ra José chi ñuu Egipto, ra ndika'an ra xi'in ra kachi ra saa:
40002020	―Ndakoo, ra ndaki'in kun ra lo'o yo'o xi'in si'i ra, ra nandiko kun xi'in na chi ñuu Israel, chi xa ndixi'i va na xika nduku ka'ni ra lo'o yo'o ―kachi ra tatun Ndioxi xi'in ra José.
40002021	Ra saa ndakoo ra, ra ndaki'in ra ña Maria xi'in ra lo'o kan, ra nandiko na kuanu'u na chi Israel.
40002022	Ra te kundaa ini ra José xa'a ra Arquelao ña xa ndaki'in ra xa'ndia ra chiñu nuu na ñuu Judea ña ndakundichi ra nuu ra Herodes, iva ra, saa ra ndiyu'vi va ra ña ku'un ra chi kan; ra saa taxi Ndioxi xani nuu ra, ndia chi ke ku'un ra, ra saa ndaki'in ra kua'an ra chi Galilea va.
40002023	Ra te ndixaa na ikan, ra saa ndaki'in na kua'an na koo na ñuu Nazaret, ra yo'o ke ndixinu nuu tu'un ña ndika'an ndia ndika'an tu'un yu'u Ndioxi xina'a: Ña ka'an na ña kuu Jesús ra ñuu Nazaret.
40003001	Ra saa kuu ndiya'a kuiya ña xa xa'nu Jesús, ra ndixaa iin tiaa ra nani Juan ra sakuchi yuvi iku yuu ña ndikaa yachin nuu chi Judea, ra saa xa'a ra ka'an ndoso ra tu'un Ndioxi,
40003002	ra kachi ra saa: ―Nandiko ini ndo xa'a kuachi ndo, ra ndaki'in ndo ichi Ndioxi, chi xa kuyachin ni ña ka'ndia Ndioxi chiñu ―kachi ra.
40003003	Ra xa'a ra Juan yo'o ke ndika'an ra Isaías ra ndika'an tu'un yu'u Ndioxi xina'a, te ndika'an ra kachi ra saa: ^Tiaku ka'an ndoso iin tiaa iku yuu ra kachi ra saa: “Ndasavii ndo ichi nuu kixi Tata yo, ra ndasandaku ndo ichi ndo nuu ra”, kachi ra kundikaa iku yuu kan, kachi ra Isaías.
40003004	Ra xi'in ixi kiti ri nani camello ke kuva'a tikoto ña xindixi ra Juan yo'o, ra ñii kiti ke xinu'ni tu toko va ra, ra ña'a ña xixi ra xitiaku ra xikuu tika ndixa'an xi'in ñuñu ña iyoo iku.
40003005	Ra na ñuu Jerusalén xi'in takundi'i na ndikun ndiaa Judea, xi'in na ndee yachin yu'u itia Jordán, kuvi na ndixa'an nuu ndixiin ra Juan ña xini so'o na ña ndika'an ndoso ra.
40003006	Ra na ^nandiko ini, ra ^ndina'ma na kuachi na, ra sakuchi ra na itia Jordán.
40003007	Ra te xini ra Juan ña kua'a ka vi na fariseo xi'in na saduceo ndixa̱a̱ nuu íin ra, ña kuni na ña na sakuchi ra na, ra saa ndika'an ra xi'in na kachi ra saa: ―¡Ndo'o yuvi ña'a! ¿A xa'a ña ndakuchi ndo ke kuchuun ndo kaku ndo xa'a kuachi ndo, nuu tundo'o ndiee ña vaxi, tuvi ndo?
40003008	Ndi su ña xiniñu'u sa ndo ke, na ndaña'a ndo mii ndo ña xa nandiko ini ndo xa'a kuachi ndo, ra na sa ndo niña ña va'a va.
40003009	Ra ndakäni ini ndo ña kachi ndo saa xi'in mii ndo: “Koo ka'nu va ini Ndioxi xa'a kuachi yo, chi se'e xikua ra Abraham va kuvi yo”, na kachi ndo, ña kutiaa ini ndo xi'in mii ndo. Saa chi köo ya'vi ndiaa vi ña kan nuu Ndioxi, chi ndia yuu ña ndee yo'o ra kuvi va nduu ña yuvi sa Ndioxi, ra nduu na se'e ra Abraham va.
40003010	Saa chi Ndioxi ra xa iyoo nduvi va ra xi'in yacha ña ka'ndia ra xa'a takundi'i itun kuii, ra saa ke koo tu itun tu täxi kui'i ña va'a va, chi ka'ndia ra nuu, ra koko va nu.
40003011	Ra ña ndixa ke yu'u, ra xi'in tiakuii va ^sakuchi yu ndo'o, ña na nandiko ini ndo xa'a kuachi ndo, ndi su chi sata vaxi inka ra chee va'a ka nuu yu'u, ra ra kan, ra xi'in Tachi Yii Ndioxi xi'in ñu'u va ke sakuchi ra ndo'o; ra yu'u, ra nii chiñu lo'o ke köo ya'vi ndiaa yu sa yu nuu vi ra, saa chi ndia nii ña kani'i yu ndixan vi ra ke köo ndiayu yu, saa chi ra ka'nu ni kuvi ra.
40003012	Ra xa ra iyoo tu'va va kuvi ra yo'o ña vaxi ra, chi xa ni'i va ra pala, ña ndativi ra nuni trigo, ra ndaki'in ra nuni va'a ra ndachi va'a ra ña ini yaka, ra yaa nuni yo'o ki'in ra ko'ni ra nuu xixi ñu'u ña tü'va nda'va ra koko va ña ―kachi ra Juan xi'in na.
40003013	Saa kuu iin kii ra kee Jesús chi Galilea ra ndixaa ra ndia yu'u itia Jordán, ña na sakuchi ra Juan ra.
40003014	Ndi su ra Juan, ra ndixïin ra ña sakuchi ra Jesús, chi su'va va kachi ra: ―Yu'u va kuvi ra xiniñu'u kuchi sa yo'o, ndi su yo'o, ra nuu yu'u va tu vaxi kun; ra vä'a ña'a ña saa ―kachi ra xi'in ra.
40003015	Ra saa ndakuiin Jesús kachi ra saa: ―Xiniñu'u na sakuchi va kun yu'u vichin, ra saa ke na saxinu yo nuu takundi'i chiñu ña xa'ndia Ndioxi ―kachi Jesús xi'in ra. Ra saa vi ke sakuchi ra ra.
40003016	Ra te ndakundichi su'va Jesús ña ndikita ra ini tiakuii kan ña chichi ra, ra saa ndanuña ndivi, ra xini ra nduxinu Tachi Yii Ndioxi sata ra; ra ta kaa iin paloma saa kaa ña.
40003017	Ra tiaku ndika'an Ndioxi ndia ndivi ninu, kachi ra saa: ―Ra yo'o kuvi se'e yu, ra ku'vi ni ini yu xini yu ra, ra kusii ni ini yu xi'in ra ―kachi Ndioxi xa'a Jesús.
40004001	Saa kuu ra ndaki'in Tachi Yii Ndioxi Jesús kua'an ra xi'in ña chi iku yuu, ra ikan ixtondoso timia'a ra.
40004002	Ra te ndixinu uvi xiko ka'ñu, xi'in uvi xiko ñuu ña ndixiyo su'un Jesús, ña ndixïxi ra, ra saa xa'a ndika'un ini ra.
40004003	Saa ra kuyachin va timia'a nuu ra ña ixtondoso ri ra, ra ndika'an ri xi'in ra kachi ri saa: ―Tu ndixa se'e Ndioxi kuvi kun, ra ka'an xi'in yuu yo'o ra na nduu ña ixta kuxi kun ―kachi ri xi'in ra.
40004004	Ra saa ndakuiin Jesús kachi ra saa xi'in ri: ―Tu'un Ndioxi ra su'va va ke kachi ña: “Süvi ndiakua ixta vi ke kuvi kutiaku yuvi xi'in, chi kutiaku tu na ña kandixa na takundi'i tu'un ña ka'an Ndioxi va” ―kachi ra xi'in ri.
40004005	Saa ndaki'in timia'a kan Jesús kua'an ra xi'in ri ñuu yii Jerusalén, ra sandaa ri ra ndia xini ve'e ñu'u nuu sukun va'a.
40004006	Ra ndika'an ri xi'in ra kachi ri saa: ―Tu ndixa se'e Ndioxi kuvi kun ra sandakava mii kun yo'o vichin, chi saa kachi tu'un Ndioxi: Chi ti'vi va ra na tatun ra kixi na ña kondiaa na yo'o, ra nuu nda'a va ná ndakava kun, ra täxi na takue'e xa'a kun sa yuu ―kachi ri xi'in Jesús.
40004007	Saa ndakuiin Jesús kachi ra saa xi'in ri: ―Ra ka'an tu tu'un Ndioxi kachi ña su'va va: “Na köto ndoso yuvi Ndioxi” ―kachi ña, kachi ra xi'in ri.
40004008	Ra saa ndaki'in tuku timia'a kan Jesús kua'an ra xi'in ri iin ko'ndo sukun va'a, ra ikan ndiña'a ri takundi'i ñuu ña iyoo nuu ña yuuvi yo'o, xi'in takundi'i ña kuika nuu ra.
40004009	Ra ndika'an ri xi'in ra kachi ri saa: ―Nda'a yo'o taxi yu takundi'i ña yo'o, tu na ndakusiti kun nuu yu, ra ndasaka'nu kun yu'u ―kachi ri xi'in ra.
40004010	Ra saa ndika'an Jesús xi'in ri kachi ra saa: ―Timia'a, kuatia'a nuu yu, saa chi xiniñu'u kandixa va yu tu'un Tata yu Ndioxi ña ka'an ña xiniñu'u ndasaka'nu yu indaa mitu'un saa ra kan, ra indaa ra kan tu kandixa va yu, ^kachi ña ―kachi ra xi'in ri.
40004011	Ndia saa ra ndakoo ri Jesús ra ndaki'in ri kua'an va ri, ra saa xaa na tatun Ndioxi ña chindiee ta'an na xi'in va ra.
40004012	Ra te kundaa ini Jesús ña tiin na ra Juan chikaa na ve'e kàà, saa ra nandiko ra chi Galilea va.
40004013	Ndi su nindöo ra koo ra ñuu Nazaret, saa chi chi ñuu Capernaum va ndiya'a ra ndixa'an ra ndixiyo ra. Ra ñuu kan, ra yachin yu'u mini va ke ndikaa ña, ra ikan kuvi nuu iyoo na se'e xikua ra Zabulón, xi'in ra Neftalí.
40004014	Ra su'va ke kuu ña ndixinu nuu tu'un Ndioxi ña ndika'an ra Isaías, ra ndika'an tu'un yu'u Ndioxi xina'a, ta kachi ra su'va:
40004015	Ñuu nuu iyoo na se'e xikua ra Zabulón xi'in ra Neftalí, ña ndikaa chi inka xiyo yu'u itia Jordán, yachin yu'u tiañu'u chi Galilea, nuu iyoo kua'a ni na xïni tu'un Ndioxi.
40004016	Yuvi na xika nuu ñaa, ra xini na ndaye'e iin ñù'ù chee; ra na ndee nuu ñaa, na xa ndiatu ini kuvi, ra xini na ndatuun iin ñù'ù ra ndaye'e ña nuu na, kachi ra Isaías.
40004017	Ra kii kan xa'a Jesús ka'an ndoso ra tu'un Ndioxi nuu yuvi, kachi ra saa: ―Nandiko ini ndo xa'a kuachi ndo ra ndaki'in ndo ichi Ndioxi, chi xa kuyachin va ra ña ka'ndia ra chiñu nuu ndo ―kachi ra xi'in na.
40004018	Saa kuu iin kii, ra kee Jesús kua'an ra chi yu'u tiañu'u ra ndikaa Galilea, ra ikan xini ra uvi tiaa ndia tava tiaka ra ko'ni ndia inu ndia ini tiañu'u kan xika ndia; ra ñani va ndia, ra iin ra nani Simón ra ka'an tu na Pedro va xi'in ra, ra inka ra nani Andrés, ra niña ndia tava tiaka kuvi va ndia.
40004019	Ra saa ndika'an Jesús xi'in ndia kachi ra saa: ―Na'a ndo na ku'un yo xi'in yu, ra saña'a yu ndo'o ndia ku'va ke ndatu'un ndo xi'in yuvi ra ndakundikun na yu'u ―kachi ra xi'in ndia.
40004020	Ndia saa ra ndikun ndakoo ndia inu ndia ña tava ndia tiaka ra ndakundikun ndia kua'an ndia xi'in va ra.
40004021	Ra iin vivi'i lo'o ndixa'an Jesús, ra saa xini ra inka uvi tuku va ndia, ra ñani tu ndia kan va; ra iin ra nani Jacobo ra inka ra nani Juan, ra ini barca ke ndo'ni ndia xi'in iva ndia ra nani Zebedeo ña ndaka'ma ndia inu ndia ña tiin ndia tiaka. Ra saa ndika'an Jesús xi'in ndia, ña ná kundikun ndia ra.
40004022	Saa ra ndikun ndakoo ndia chiñu ña xa ndia ra nindiayu ta'an ndia xi'in Iva ndia, ra ndakundikun ndia kua'an ndia xi'in Jesús va.
40004023	Ra iinii kuvi chi Galilea ^xika Jesús saña'a ra yuvi ta ve'e ñu'u ta ve'e ñu'u, ra ^ka'an ndoso ra tu'un Ndioxi nuu na, ña ^saña'a ra na xa'a ichi nuu xa'ndia chiñu Ndioxi, ra sanda'a ra takundi'i yuvi na xi'i, ndia ndia ka mii nuu kue'e va.
40004024	Ra iin takundi'i ñuu ña ndikun ndiaa ñuu Siria, ndindutia ndoso tu'un xa'a Jesús, ña kua'a ni ña xitu'un xa ra, ra iin takundi'i na xi'i, ra vaxi na xi'in na nuu ra. Ra ndia ndia ka mii nuu kue'e ke ndo'o va na, takuu sava na tiin tachi ndiva'a, xi'in na kue'e na küvi kaka, xi'in na xi'i yi'i, ra yo̱o̱ ka mii kuvi va na, chi iin nduva'a yaa va na xa Jesús.
40004025	Ra kua'a ka vi yuvi ndikun kua'an xi'in Jesús, na kee chi Galilea, xi'in na kee ñuu Decápolis, xi'in na kee ñuu Jerusalén, xi'in na kee chi Judea, ra saa tu na ndee chi inka xiyo yu'u itia Jordán va.
40005001	Ra te xini Jesús ña kua'a ni yuvi xaa, ra saa nandaa ra iin ko'ndo ndakundu'u ra, ra kuyachin ndia ita'an xi'in ra nuu ra.
40005002	Ra saa xa'a ra saña'a ra na kachi ra saa:
40005003	―Va'a ni kee ndo'o, na nda̱'ví, na xini ñu'u ndiee Ndioxi nuu vichin, chi kuenda ndo'o va ke kuu ndivi nuu xan'dia ra chiñu.
40005004	Ra va'a ni kee ndo'o, na xáku vichin, chi vaxi kii ra ndo'o kuvi ndo kusii ni ini sa Ndioxi va.
40005005	Ra va'a ni kee tu ndo'o, na vita ni ini vichin, chi ndo'o kuvi na ndaki'in ñu'ú ña ndika'an Ndioxi taxi ra.
40005006	Ra va'a ni kee tu ndo'o, na ka'un ini nima vichin, ra ndachi ini ndo ña kuni ndo kuni so'o ndo ña ka'an Ndioxi, chi vaxi kii ra kuni va so'o ndo tu'un ra.
40005007	Ra va'a ni kee ndo'o, na nda'vi ni ini vichin, chi ndo'o kuvi ndo kunda'vi ni ini Ndioxi kuni ra.
40005008	Ra va'a ni kee ndo'o, na ndakú nima, chi ndo'o kuvi ndo kuni nuu Ndioxi.
40005009	Ra va'a ni kee tu ndo'o, na ndachuta'an mani yuvi na kanita'an va, saa chi ndo'o kuvi ndo kunani se'e Ndioxi va.
40005010	Ra va'a ni kee tu ndo'o, na kundiva'a na xi'in xa'a ña xa ndo ña va'a ña kuni Ndioxi, chi ndo'o kuvi ndo ni'i ta'vi koo xi'in Ndioxi nuu xa'ndia ra chiñu.
40005011	Ra va'a ni kee ndo, te kaña'a na xi'in ndo, ra kani ta'an na xi'in ndo, ra xava'a ini na tu'un chi'ña xa'a ndo, xa'a ña ndikun ndo yu'u.
40005012	Ra te xá na su'va xi'in ndo, ra na kusii ni ini ndo, chi ndivi ninu iyoo iin ña chee ni ni'i ndo sa Ndioxi; ra na kuayü'vi ndo, chi saa xa tu na xi'in na ndika'an tu'un yu'u Ndioxi xina'a va ―kachi Jesús xi'in na.
40005013	Ra saa ndika'an ka ra xi'in na kachi ra saa: ―Ndo'o kuvi ndo iyoo ta ku'va iyoo ñi̱i̱ ña xa u'va ña yuuvi yo'o, ra tu ná ndi'i xa'a ñi̱i̱, ra ü'va ka koo ña. Saa ra, ¿ndixaa ka ke koo ña ña nduu u'va tuku ña, tuvi ndo? Ra na kundaa ini ndo, chi köo ka mii chuun kuu ka vi ña, chi ndia ña kutia va kuvi ña ra kuañu yuvi va ña ―kachi Jesús xi'in na.
40005014	Ra saa ndika'an ka ra xi'in na kachi ra saa: ―Ndo'o kuvi ndo iyoo ta ku'va iyoo ñù'ù ña tuun nuu na yuuvi yo'o, ra ta ku'va iyoo iin ñuu ña ndu'u xini iin ko'ndo, ra ^xini takundi'i va yuvi ña, ra küvi ka koo se'é ña, ra saa ke iyoo tu ndo'o va.
40005015	Ra xa kundaa va ini ndo chi köo na ndatuun ñù'ù, ra te ndi'i tu nandasi na xiko'o nuu ña, chi nuu sukun va chindu'u na ña, ra saa ke va'a ^tuun ña nuu takundi'i va na ndee ve'e kan.
40005016	Ra saa ke na koo tu ndo'o va, ña kuye'e ndo nuu na yuuvi yo'o, ra kuni na takundi'i ña va'a ña xa ndo, ra ndasaka'nu na Tata yo Ndioxi ra iyoo ndivi ―kachi Jesús xi'in na.
40005017	Ra saa ndika'an ka ra xi'in na kachi ra saa: ―Ndo'o, na ndee yo'o, ra ndakäni ini ndo, ña xaa yu sandi'i yu xa'a ndiayu Ndioxi ña tiaa ra Moisés, ra nii ña ^saña'a na ndika'an tu'un yu'u Ndioxi xina'a växi yu sandi'i yu xa'a; chi ña xaa yu saxinu yu nuu va kuvi ña.
40005018	Ra ña ndixa ke ka'an yu xi'in ndo, ra na kundaa ini ndo: chi ndia nii tu'un lo'o xi'in ndia nii letra lo'o ña kuu ndiayu Ndioxi ña tiaa ra Moisés xina'a, ra ndï'i xa'a ña, ra nii na ndi'i va xa'a ña yuuvi yo'o, ndi su xiniñu'u xinu ndi'i va ña ka'an tu'un Ndioxi.
40005019	Ra ndia ndia ka yuvi na xïin kandixa sava chiñu lo'o ña xa'ndia ndiayu Ndioxi nuu na, ra nii sañä'a tu na inka yuvi ña na kandixa na ña ka'an ña, ra na xa ña yo'o ra na lo'o va'a va kuu na nuu xa'ndia Ndioxi chiñu. Ndi su yuvi na kandixa takundi'i chiñu ña xa'ndia ndiayu Ndioxi, ra saña'a tu na inka yuvi ña na kandixa na ña, ra na kan kuvi na kuu na kuna'nu va'a ka va nuu xa'ndia Ndioxi chiñu.
40005020	Ña kan ke ka'an yu xi'in ndo'o vichin, ra na kundaa va'a ini ndo, chi küvi ki'vi ndo ndivi nuu xa'ndia Ndioxi chiñu, tu na kandïxa ndinuni va'a ka ndo Ndioxi nuu na maestro na saña'a ndiayu Ndioxi xi'in na fariseo ―kachi Jesús xi'in na.
40005021	Ra saa ndika'an ka ra xi'in na kachi ra saa: ―Ra xa kundaa va ini ndo, chi na xii xikua yo na xindee xina'a, ra su'va va ke kachi ndiayu Ndioxi ña ndakoo ra Moisés nda'a na: “Kä'ni kun yuvi”, saa chi tu na ka'ni kun, saa ra cha'vi tu yo'o va xa'a kuachi kun nuu Ndioxi, kachi ña.
40005022	Ndi su yu'u tu ka'an xi'in ndo vichin, chi ndia ndia ka yuvi na sáa̱ ini xini ñani ta'an, ra kixi va tundo'o sata na kan; ra saa tu yuvi na kandiva'a xi'in ta'an va, chi ku̱'u̱n tu na kan va nuu na chiñu na'nu ña kundaku kuachi xi'in na; ra yuvi na ka'an, “na ki'vi” xi'in ñani ta'an, ra ndia ndiaya nuu xixi ñu'u ke ku̱'u̱n na kan ku'un na xa'a tu'un kan.
40005023	’Ra ña kan ke ka'an yu xi'in ndo vichin, chi tu kua'an ndo ña soko ndo ña'a nuu Ndioxi ra te ndixaa ndo nuu arta yii ve'e ñu'u ka'nu kan, ra ikan na ndaka'an ndo ña vä'a iyoo ini iin ñani ndo xini na ndo'o,
40005024	saa ra, va'a ka va na ndakoo ña'a ndo, ña'a ña ni'i ndo kua'an ndo nuu arta yii kan, ra xi'na ka va na ku'un ndo ña ndaka'an mani ndo xi'in na, ña na koo ka'nu ini na xa'a ndo, ra saa vi ke kuvi nandiko ndo ku'un ndo ña soko ndo ña'a ña kua'an xi'in ndo nuu Ndioxi.
40005025	’Ra tu ndia na taxi kuachi xa'a ndo nuu na chiñu, ra va'a ka va yachi na ndaka'an mani ndo xi'in na, ña va'a na kü'un ndo ve'e chiñu, chi tu na ku'un ndo nuu ra juez ña sandaku ra kuachi xi'in ndo, saa ra ndataxi va ra kan ndo'o nda'a ndia kumisio, ra chikaa va ndia ndo'o ve'e kàà.
40005026	Ra ña ndixa ke ka'an yu xi'in ndo, chi këe yachi vi ndo ve'e kàà tu na taan ndia ndo'o, chi xiniñu'u ndiakua cha'vi ndi'i va ndo xu'un ña nduku ra juez nuu ndo, ra saa vi kee ndo ve'e kàà ―kachi Jesús xi'in na.
40005027	Ra saa ndika'an ka ra xi'in na kachi ra saa: ―Ra xa kundaa va ini ndo ña ka'an ndiayu Ndioxi ña tiaa ra Moisés xina'a ña kachi su'va: “Kï'vi kun xi'in yasi'i inka tiaa.”
40005028	Ndi su yu'u tu ka'an xi'in ndo vichin: tu ndia iin tiaa ra ixto'ni ra nuu iin ña'a, ra ndikun kuni ra kusun ra xi'in ña, saa ra xa kuachi va ke xa nima ra xi'in ña.
40005029	’Ña kan ke tu iin xiyo nduchi nuu kua'a kun, ra kuni ña sandakava ña yo'o, ña sa kun kuachi, saa ra va'a ka va na tava kun ña, ra sakana kun ña; chi va'a ka va ke na sandi'i kun xa'a iin xiyo nduchi nuu kun, nuu ña ku'un iinii saa kun ndiaya.
40005030	Ra tu nda'a kua'a kun ke kuni sandakava yo'o ña sa kun kuachi, saa ra va'a ka va ke na ka'ndia kun ña, ra sakana kun ña, chi va'a ka va ke na sandoñu'u kun iin xiyo iki kuñu kun, nuu ña ku'un iinii saa kun ndiaya ―kachi Jesús xi'in na.
40005031	Ra saa ndika'an ka ra xi'in na kachi ra saa: ―Ra xa kundaa va ini ndo chi su'va ke kachi ndiayu Ndioxi ña tiaa ra Moisés xina'a xa'a na ndakoo ta'an: Tiaa ra kuni ndakoo yasi'i, ra xiniñu'u na taxi ra iin tutu nda'a ña, ña ndakuiin ña xa'a ña, ña ndixa ke xa ndakoo ra ña.
40005032	Ndi su yu'u tu ka'an xi'in ndo vichin: ra tu ndia iin tiaa ra na ndakoo ra yasi'i ra, ra ndi su süvi xa'a ña ña xika ña xi'in inka tiaa ke ndakoo ra ña, chi ña kuni mii va ra ke sa ra saa, saa ra, kuachi ra kan va ke tu na ndaki'in ña inka tiaa, saa chi ta'an kuachi ña xa na ndiaka ta'an ke xa tu ña kan va. Ra tiaa ra tanda'a tu xi'in iin ña'a ña nindoo nuu yii, ra iin kuvi va kuachi ra kan xi'in na ndiaka ta'an, na kanduu ndiayu Ndioxi ―kachi Jesús xi'in na.
40005033	Ra saa ndika'an ka ra kachi ra saa xi'in na: ―Ra xa kundaa va ini ndo ni ke kachi ndiayu Ndioxi ña tiaa ra Moisés taxi ra nda'a na xii xikua yo na xindee xina'a, ña kachi su'va: “Na kä'nu kun ña kindoo kun sa kun nuu Ndioxi, saa chi tu kindoo kun sa kun iin chiñu nuu ra, ra na saxinu va kun ña”, kachi ña.
40005034	Ndi su yu'u tu ka'an xi'in ndo vichin, ndia nii ña'a chunä'a ndo, ni ndivi ninu küvi chuna'a ndo, chi ikan kuu nuu ndu'u Ndioxi va.
40005035	Ra nii ñu'u yo'o küvi chuna'a ndo, chi nuu xañu Ndioxi va kuvi ña; ra nii ñuu Jerusalén küvi chuna'a ndo chi ñuu Ndioxi, ra kuu rey ra ka'nu, va kuvi ña.
40005036	Ra nii xini tu ndo küvi chuna'a ndo, chi ndia nii ixi lo'o xini ndo ra küvi ndanama ndo ña, ña nduu ña, ña yaa a ña ndiaa.
40005037	Ña kan ke te ka'an ndo ndia ndia ka va ña, ra tu kuvi sa ndo ña, ra “kuvi”, kachi va ndo, ra tu küvi sa ndo ña, ra “küvi”, kachi va ndo. Chi takundi'i ka tu'un ña ndakunuu ka'an ndo, ra xa kuenda ña vä'a va kuvi ña kan ―kachi Jesús xi'in na.
40005038	Ra saa ndika'an ka ra kachi ra saa xi'in na: ―Ra xa kundaa va ini ndo chi su'va ke kachi ndiayu Ndioxi: “Tu na sataxin na nduchi nuu ndo, ra na sataxin tu ndo'o nduchi nuu na kan va; ra tu kani na yu'u ndo ra kita nù'ù ndo, saa ra na tava tu ndo'o nù'ù na kan va”, kachi ña.
40005039	Ndi su yu'u ka'an tu xi'in ndo'o vichin: Tu ndia na ^xa ña vä'a xi'in ndo, ra na sä ndo'o ña vä'a xi'in na, ra tu ndia na xakin xa'ndia iin xiyo nuu ndo, ra na taxi ndo inka xiyo nuu ndo na kani va na.
40005040	Ra tu ndia na xakin kuachi xi'in ndo ña kuni na kindiaa na tikachi ña ni'nu ndo, ra na taxi ndo ña nda'a va na, ra ndia koto ña ndixi va ndo na taxi ndo ku'un xi'in na.
40005041	Ra tu ndia na xa nduxa xi'in ndo ña kuiso ndo ña'a xi'in na, iin mil metro, saa ra ndia uvi mil metro va na ku'un ndiaka ndo ña xi'in na.
40005042	Ra na nduku ña'a nuu ndo, ra taxi ndo ña nda'a va na, ra na tatu ña'a nuu ndo, ra na kuxï'ndia ndo ña nuu na ―kachi Jesús xi'in na.
40005043	Saa ndika'an ka ra kachi ra saa: ―Xa kundaa va ini ndo chi na xii xikua yo ra su'va va ke kachi na: “Ku'vi ini kun kuni kun na ita'an xi'in kun, ra na sáa̱̱ va ini kun kuni kun na sáa̱̱ ini xini yo'o”, kachi na.
40005044	Ndi su yu'u tu kachi saa xi'in ndo vichin: Ku'vi ini ndo kuni ndo na sáa̱̱ ini xini ndo'o, ra na ka'an tu ndo xi'in Ndioxi xa'a na kanita'an xi'in va ndo.
40005045	Ra saa ke ndaña'a ndo mii ndo ña ndixa ke kuu ndo se'e Ndioxi ra iyoo ndivi, chi ra kan kuvi ra ^taxi kanata ñu'u ra tuun ña sata na va'a xi'in na vä'a va, ra ^taxi tu ra kuun savi sata na va'a xi'in na vä'a va.
40005046	Ra tu ku'vi ini ndo xini ndo takua na ku'vi ini xini ndo'o va, saa ra köo ya'vi ndiaa vi ña nuu Ndioxi, chi saa xa tu na yuvi na kuëe kandixa Ndioxi va.
40005047	Ra tu xato'o ndo takua na ndikun Ndioxi xi'in va ndo, saa ra köo ya'vi ndiaa vi ña nuu Ndioxi, chi saa xa tu yuvi na xïni ichi Ndioxi va.
40005048	Ña kan ke ndakú ni na koo nima ndo, ra ndia ta ku'va iyoo mii Tata yo Ndioxi ra ndu'u ndiví ninu va ke, na koo ndo; chi ra kan ra va'a ni ra; ra niña ña ndakú va ^xa ra ―kachi Jesús xi'in na.
40006001	’Ra te kuni ndo sa ndo iin ña va'a xi'in na nda'vi, ra na küni ndia nii yuvi ña sa ndo ña xi'in na, chi tu na kuni na, ña sani'i ndo ña'a na nda'vi, saa ra xa'a na sato'o na ndo'o xa'a chiñu ña xa va ndo; ra tu ña kuni ndo sato'o na ndo'o va ke xa ndo ña, saa ra köo ña va'a sani'i vi Tata yo Ndioxi ra iyoo ndivi ndo'o.
40006002	Ña kan ke te taxi ndo ña'a nda'a na nda'vi, ra na kä'an ndoso ndo xa'a ña xi'in takundi'i yuvi ña na kundaa ini na, chi saa ke ^xa inka yuvi na chi'ña tu'un va, chi na kan ra iin kunani na xika na ña ndatu'un na xi'in takundi'i na ve'e ñu'u, ra xika tu na iin takundi'i ya'ya va ña ndatu'un na xi'in yuvi, ña kuni na ña va'a ni na ka'an yuvi xa'a na; ra ña ndixa ke ka'an yu xi'in ndo, chi na xa saa, ra xa ña kan ke nini'i va na, chi köo ka ña'a taxi vi Ndioxi nda'a na.
40006003	Ña kan ke te chindiee ta'an ndo'o xi'in na nda'vi na kumani ña'a nuu, ra ndatü'un ndo xi'in ndia nii yuvi, ra na kundäa ini nda'a ichin ndo xa'a chiñu ña xa nda'a kua'a ndo.
40006004	Ra ña va'a ña xa ndo xi'in na nda'vi na kumani nuu, ra ña se'e va na kuu ña, ra saa ke ni'i ndo ña va'a nuu Tata yo Ndioxi ra iyoo ndiví ra ^kundaa ini xa'a takundi'i chiñu ña iyoo se'e ―kachi Jesús xi'in na.
40006005	Ra saa ndika'an ka ra kachi ra saa xi'in na: ―Te ka'an ndo xi'in Ndioxi, ra xä ndo ta xa na chi'ña tu'un, chi na kan ra kutoo ni na kundita na ini ve'e ñu'u nuu tuvi, ra xini sii ni tu na ña kundita na tutun ya'ya va ña ka'an na xi'in Ndioxi, ña va'a na kuni yuvi na, ra ka'an to'o ni na xa'a na kuni na. Ra ña ndixa ka'an yu xi'in ndo, chi na kan, ra köo ka ña'a taxi Ndioxi nda'a vi na, chi xa ña kan ku ya'vi va na.
40006006	Ndi su ndo'o, ra te ka'an ndo xi'in Ndioxi ra su'va va ke na sa ndo: chi ini ve'e va ndo ke na ndee ndo; ra ndakasi ndo ye'e ndo, ra ikan va na ka'an se'e ndo xi'in Tata ndo Ndioxi, ra saa ke ni'i ndo ña va'a nuu ra, chi ra kan, ra kundaa va ini ra xa'a ña ka'an se'e ndo xi'in ra, ra taxi va ra ña va'a nda'a ndo.
40006007	’Ra te ka'an ndo xi'in Ndioxi, ra xä ndo ta xa yuvi na xïni ichi Ndioxi, chi na kan ra te ka'an na xi'in Ndioxi, ra iin tuku, tuku nandiko na ka'an na indaa tu'un ña köo ya'vi ndiaa, chi xi'in ña kan va ke kunda'vi ini Ndioxi kuni ra na, ra ndakuiin ra yu'u na, tuvi na.
40006008	Ndi su ndo'o, ra xä ndo ta xa na kan, chi Iva yo Ndioxi ra xa kundaa va ini ra ni ña'a ke kumani nuu ndo, te kuni ka nduku ndo ña nuu vi ra.
40006009	Ña kan ke te ka'an ndo'o xi'in Ndioxi ra su'va va na kachi ndo xi'in ra: Tata ndi, ra iyoo ndiví, ña yii ni na kuu kivi kun.
40006010	Ra na kixi kun ka'ndia kun chiñu nuu ña yuuvi yo'o. Ra ta xa kun ndivi ke, na sa kun nuu ñu'u yo'o va.
40006011	Ra iin ndisaa kii ke ná taxi kun ña xiniñu'u nuu ndi kuxi ndi; ra na kumäni ña nuu ndi.
40006012	Ra na saka'nu ini kun xa'a kuáchi ndi, Ta ku'va xa ndi ña ^xaka'nu ini ndi xa'a kuachi yuvi, na xa ña vä'a xi'in ndi.
40006013	Ra täxi kun koyo ndi nda'a ña vä'a; Chi na ndaki'in va kun ndu'u nda'a ña. Chi yo'o kuvi ra ka'nu xa'ndia chiñu, ra kuu mii kun ndiee, ra xa'ndia kun xa'a takundi'i va ña'a, ndia ndikaa ndiku'un. Amén.
40006014	’Ra na kundaa ini ndo, saa chi tu xaka'nu ini ndo xa'a kuachi ña xa inka yuvi xi'in ndo, saa ra koo ka'nu tu ini Tata yo Ndioxi ra iyoo ndivi xa'a kuachi tu ndo'o va.
40006015	Ndi su tu na köo ka'nu ini ndo xa'a kuachi ña xa inka yuvi xi'in ndo, saa ra nii Tata yo Ndioxi ra iyoo ndivi köo ka'nu ini tu xa'a kuachi ndo'o va ―kachi Jesús xi'in na.
40006016	Ra saa ndika'an ka ra xi'in na kachi ra saa: ―Te iyoo su'un ndo ña xïxi ndo, ra na ndañä'a ndo mii ndo ña kuvita ini ndo ta ku'va xa na chi'ña tu'un, chi na kan, ra iin ndanama chuun na nuu na, ña kuni na kuni yuvi ña iyoo su'un na ña xïxi na. Ra ña ndixa ke ka'an yu xi'in ndo, chi na xa saa kan, ra xa ña kan kuvi ya'vi va na, ra köo ka ña'a taxi Ndioxi nda'a vi na.
40006017	Ña kan ke ndo'o, ra te iyoo su'un ndo ña xïxi ndo, ra na ndakatia va ndo nuu ndo, ra vivii va na ndasa ndo xi'in mii ndo.
40006018	Ra saa ke na kundäa ini yuvi ña iyoo su'un ndo, ra takua Tata ndo Ndioxi ra xini ña xa se'e va ndo kuvi ra na kundaa ini, ra saa ke ni'i ndo ña va'a nuu Tata yo Ndioxi ―kachi Jesús xi'in na.
40006019	Ra saa ndika'an ka Jesús xi'in na, kachi ra saa: ―Chivä'a ndo ña kuika nuu ña yuuvi yo'o, chi yo'o ra ^kí'vi va tikixin ña, ra kuxi va tu ña, saa ra ndi'i xa'a va ña, ra ^kí'vi tu na kui'na va sakui'na na ña.
40006020	Ña kan ke ka'an yu xi'in ndo, ña na chiva'a ndo ña kuika chi ndivi nuu ^kï'vi tikixin, ra nii küxi ña, ra nii ndï'i tu xa'a va ña, ra nii na kui'na kï'vi ña sakui'na na ña.
40006021	Saa chi nuu ^chiva'a ndo ña kuika ña kuu mii ndo, ra ikan ke koo tu nima va ndo ―kachi Jesús xi'in na.
40006022	Ra saa ndika'an ka ra kachi ra saa xi'in na: ―Nduchi nuu yo, ra ñù'ù ña ^tuun nuu iinii saa iki kuñu va yo kuvi ña; ra tu va'a nduchi nuu ndo, saa ra va'a tu iyoo iinii saa mii va ndo, saa chi nuu iyoo ñu'u va iyoo ndo.
40006023	Ndi su tu ña kue'e va kuvi nduchi nuu ndo, saa ra nuu ñaa va iyoo iki kuñu ndo, ra tu ñù'ù ye'e ña kuu mii ndo ra ña ñaa va kuvi ña, saa ra nuu ñaa tu iyoo iinii saa va ndo ―kachi Jesús xi'in na.
40006024	Ra saa ndika'an ka Jesús xi'in na kachi ra saa: ―Ra kuni yu na kundaa ini ndo, chi ndia nii yuvi ra küvi sachiñu na nuu uvi tiaa ndia xa'ndia chiñu, saa chi na xachiñu nuu uvi tiaa, ra küvi kindoo va'a na xi'in uvi saa ndia. Saa chi tu va'a na kita'an na xi'in iin ra, ra inka tu ra sáa̱ na xi'in va. Xa'a ña kan ke küvi sachiñu ndo nuu Ndioxi ra sachiñu tu ndo nuu xu'un ―kachi Jesús xi'in na.
40006025	Ra saa ndika'an ka Jesús kachi ra saa xi'in na: ―Ra vichin ke ka'an yu xi'in ndo, ña na ndï'i ni ini ndo xa'a ña kuxi ndo, xi'in xa'a ña ko'o ndo, ña va'a kutiaku ndo, ra nii na ndï'i ni tu ini ndo xa'a tikoto ña kundixi va ndo; saa chi ndiaa ya'vi ni ka va ña tiaku ndo nuu ña xíxi ndo, ra ndiaa ya'vi ni ka va tu iki kuñu ndo nuu tikoto ña ndixi ndo.
40006026	Ra na kuto'ni ndo ndia ku'va ke iyoo saa vali, ri ndachi xika ndivi, chi nii chï'i ri, ra nii sakëe ri, ra nii yaka nuu chiva'a ri ña'a kuxi ri köo vi, ndi su Tata ndo Ndioxi ra iyoo ndivi va kuvi ra ki'in kuenda xi'in ri ña xixi ri. Ra saa ke sa tu ra xi'in ndo'o va, saa chi ndiaa ya'vi ni ka va ndo'o nuu saa vali kan.
40006027	Ña kan ke na kundï'i ni ini ndo xa'a ña tiaku ndo vichin, saa chi va'a ni ndi'i ni va ini ndo, ra tu na kachi Ndioxi kuvi ndo, saa ra kuvi va ndo, ra ndia nii hora lo'o ka ke kuchüun vi ndo kutiaku ndo.
40006028	¿Ra nichuun ke ndi'i ni tu ini ndo xa'a ña kundixi ndo? Kuto'ni ndo ndia ku'va ke iyoo ita vali ña iyoo iku, saa chi ña kan ra nii xachïñu ña, ra nii xavä'a ña tikoto ña kundixa ña, ndi su nduvi ni va ña.
40006029	Ra ña ndixa ke ka'an yu xi'in ndo, saa chi ndia nii ra rey Salomón ra va'a ni kuika ni va ndixiyo ra, ndi su ndikuchüun vi ra ña sa̱ví ni koo tikoto ra ta ku'va iyoo ita vali kan.
40006030	Ra tu nduvi ni sakundixi Ndioxi ita vali ña iyoo iku, ra vichin iyoo ña, ra tiaan xa ndachi va ña, saa ra ndakaya na ña ra xa'mi va na ña, ra kachi ka vi tu ndo'o, ¿a täxi ra ña'a ña kumani nuu ndo nda'a ndo tuvi ndo? ¿Nichuun ndiee ni ini ndo ña xïin ndo kandixa ndo Ndioxi?
40006031	Ña kan ke na ndï'i ni ka ini ndo ña kachi ndo saa: “¿Ni ke kuxi yo vichin, ra ni ndutia kuvi ra ko'o yo, ra ndia mii kee tu tikoto ña kundixi yo?”, na kachi ndo.
40006032	Saa chi xa'a takundi'i ña'a yo'o kuvi ña ndi'i ni ini yuvi na xïni ichi Ndioxi va. Ndi su ndo'o, ra na kundï'i ni ka ini ndo xa'a ña yo'o, saa chi Tata ndo Ndioxi ra xa xini mii va ra kan ni ña'a ke xamani nuu ndo.
40006033	Ña kan ke, ndo'o, ra xi'na ka va chiñu ña xa'ndia Ndioxi ke ná ndanduku ndo, ra sa ndo ña, ra saa ke taxi ra takundi'i ña'a ña xíniñu'u nuu ndo nda'a ndo.
40006034	Ra na kundï'i ni ini ndo xa'a tundo'o ña kuu kii ña vaxi, saa chi kundiëe ndo ña kundi'i ini ndo xa'a tundo'o ña ^kuu kii vichin, ra kundi'i tu ini ndo xa'a tundo'o ña kuu kii ña vaxi. Chi ta iin, ta iin kii, ra xa iyoo, xa iyoo va tundo'o vaxi xi'in ña ―kachi Jesús xi'in na.
40007001	Ra saa ndika'an ka Jesús kachi ra saa xi'in na: ―Kä'an ndo xa'a kuachi inka yuvi, ra saa ke kä'an Ndioxi xa'a kuachi tu ndo'o va.
40007002	Chi ta ku'va xa ndo ña ka'an ndo xa'a kuachi inka yuvi ña vä'a xa na, ra saa ke sa tu Ndioxi xi'in ndo'o va ña sayukun ra kuachi ndo.
40007003	¿Nichuun va'a ndi'i ini kun xa'a mi'i lo'o ña ndikaa nuu ñani kun, ra ndï'i tu ini kun xa'a itun chee tun ndikaa nuu mii kun?
40007004	Ra tu xïni kun itun chee tu ndikaa nuu mii kun, saa ra, ¿ni ke sa kun ña va'a ka'an kun xi'in ñani kun: “Ñani, na'a ra na tava yu mi'i lo'o ña ndikaa nuu kun”, na kachi kun xi'in ra?
40007005	Saa ra ra chi'ña tu'un va kuvi kun, chi xi'na ka va itun chee tu ndikaa nuu mii kun kuvi nu, na tava kun. Ra saa ke va'a ndatuvi nuu kun, ra va'a tava kun mi'i lo'o ña ndikaa nuu ñani kun.
40007006	’Ra na täxi ndo ña yii nda'a tina, chi koto ndikokuiin ri ra kaxi ri ndo'o; ra nii nuu kini na chikäa ndo ña va'a, ña ya'vi ni, ña iyoo nuu ndo; chi koto ku'ní xa'a ri ña ―kachi Jesús xi'in na.
40007007	Ra saa ndika'an ka ra kachi ra saa xi'in na: ―Nduku ndo ña'a ña kumani nuu ndo nuu Ndioxi, ra taxi ra ña nda'a ndo; na ndanduku ndo ñá, ra ndani'i ndo ña; na kani nda'a ndo ye'e, ra ndakuiña ra nuu ndo.
40007008	Saa chi takundi'i yuvi na nduku ña'a kumani nuu na nuu Ndioxi ra taxi va ra ña nduku na nda'a na, ra na ndanduku ña'a ña kuni na, ra ndani'i va na ña. Ra na kani nda'a ye'e, ra ndakuiña va ra nuu na.
40007009	Ra tu ndiaa ndo'o, na iyoo se'e, ra tu na nduku se'e ndo ixta nuu ndo kuxi na, ¿ra ama taxi ndo yuu nda'a na kaxi na?
40007010	Ra tu tiaka, tu na nduku na nuu ndo kaxi na, ¿ra ama tiin tu ndo iin koo, ra taxi ndo ri nda'a na kaxi na?
40007011	Saa chi ndo'o, ra va'a ni na yuvi kuachi kuvi va ndo, ndi su xini va ndo ña taxi ndo ña va'a nda'a se'e ndo. Ra saa tu Tata ndo Ndioxi ra iyoo ndiví va, chi vi'i ni ka va ña va'a taxi ra kan nda'a ndo.
40007012	’Ra tu kuni tu ndo ña sa yuvi ña va'a xi'in ndo, saa ra, ña va'a na sa tu ndo'o xi'in va na, saa chi tu'un ña ka'an yu xi'in ndo yo'o, ra iin kuvi va ña xi'in ndiayu Ndioxi ña tiaa ra Moisés, xi'in ña tiaa na ndika'an tu'un yu'u Ndioxi xina'a ―kachi Jesús xi'in na.
40007013	Ra saa ndika'an ka Jesús xi'in na kachi ra saa: ―Ye'e tiañu va ke na ki'vi ndo, chi iyoo tu inka ye'e ña ndika ni va, ra iyoo tu iin ichi ña ndika ni va, ndi su ndiaya va ke kua'an ña kan, ra kua'a ni va kuvi yuvi na kua'an chi kan.
40007014	Ndi su ichi ña kua'an ndiví nuu iyoo Ndioxi, ra tiañu ni va ña kan, ra tiañu ni tu ye'e va, ra lo'o ni va kuvi yuvi na ndani'i ña ―kachi Jesús xi'in na.
40007015	Ra saa ndika'an ka Jesús kachi ra saa xi'in na: ―Ra na kondiaa ni ndo mii ndo nuu yuvi na chi'ña tu'un, na xá ka'an ndoso tu'un Ndioxi ta vaxi na nuu ndo, chi to'o ni va ña'a na, ndi su süvi na ndixa ka'an tu'un yu'u Ndioxi kuvi na. Chi na kan ra ta iyoo ndiva'yu kui'na va ke iyoo na.
40007016	Ra kuvi va ndakuni ndo na, chi xi'in chiñu ña xa va na ke ndaña'a na mii na. Ta ku'va iyoo itun kui'i tun va'a, xi'in itun ña'a, chi küvi kuun uva nda'a itun ìñu̱, ra nii küvi kuun tu koxi nda'a itun ìñu̱ ndiava va, chi itun ña'a va kuvi nu.
40007017	Ra saa ke iyoo tu ña yo'o va, chi takundi'i itun va'a, ra kui'i ña va'a ke kuun nda'a va nu, ra itun vä'a, ra kui'i ña vä'a ke kuun nda'a va nu.
40007018	Chi itun kui'i, tu va'a, ra küvi kuun kui'i ñà'a nda'a nu, ra nii itun vä'a, ra küvi kuun kui'i ña va'a nda'a nu.
40007019	Ra takundi'i itun tu köo kui'i ña va'a kuun nda'a, ra tia'ndia va nu, ra ndakaya nu, ra koko va nu.
40007020	Ra saa ke iyoo tu ña yo'o va, saa chi xi'in chiñu ña xa va na ke ndakuni ndo na ndia yuvi kuvi na ―kachi Jesús xi'in na.
40007021	Ra saa ndika'an ka ra kachi ra saa xi'in na: ―Ra süvi takundi'i na ka'an, “Tata, Tata”, xi'in yu kuvi na kuchuun ki'vi koo ndivi nuu xa'ndia Tata yu Ndioxi chiñu, chi takua na kandixa ña ka'an ra, ra xanduvi na ña, ra na kan va kuvi na kuchuun ki'vi koo xi'in ra.
40007022	Ra te na xaa kii ña sandaku Ndioxi kuachi xi'in na ñuu yuuvi yo'o, ra kua'a ni va na ka'an xi'in yu kii kan kachi na saa: “Tata, Tata, ¿nichuun ndakü'un nuu kun ndu'u?, chi ndu'u, ra xi'in kivi kun ndika'an ndoso ndi tu'un Ndioxi nuu yuvi, ra xi'in kivi kun tava tu ndi tachi ndiva'a va, ra kua'a ni tu ña xitu'un va xa ndi xi'in kivi kun”, kachi na xi'in yu.
40007023	Ra saa ndakuiin yu yu'u na kachi yu saa xi'in na: “Xïni yu yoo kuvi ndo'o; kuatia'a ndo nuu yu, chi süvi na va'a kuvi ndo, chi na ña'a va kuvi ndo'o”, kachi yu xi'in na kii kan ―kachi Jesús xi'in na.
40007024	Ra saa ndika'an ka ra xi'in yuvi kan kachi ra saa: ―Yuvi na xini so'o tu'un ña ka'an yu, ra xa na ña. Ra ta ku'va iyoo iin tiaa ra ndichi ni xini, ra xava'a ra ve'e ra sata kava saa iyoo na.
40007025	Ra ta kuun savi, ra nduxinu tiañu'u ka'nu, ra kixi tu tachi ña'a, ra ndiee ka vi kani ndiaa ña ve'e kan, ndi su ndikuchüun ña sanduva ña ve'e kan, saa chi ndia sata kava vi ke kaku xa'a ña, ra ña kan va ke tuun ni ndichi ña.
40007026	Ra na ka'an tu yu xi'in ndo xa'a yuvi na ^xini so'o tu'un ña ka'an yu, ra xä na ña. Ra na kan, ra ta ku'va iyoo iin tiaa ki'vi ni, ra xava'a ra ve'e ra nuu yuti va, saa iyoo na.
40007027	Chi ta kuun savi, ra nduxinu tiañu'u ka'nu, ra kixi tu tachi ña'a va, ra ndiee ni kani ndiaa ña ve'e kan, ra sanduva va ña ña, ra ndi'i yaa va xa'a ve'e kan, saa chi nuu yuti va kuva'a ña ―kachi Jesús xi'in na.
40007028	Ra te sandi'i ra ndika'an ra takundi'i ña yo'o xi'in na, saa ra ndakanda ka vi ini na xini na ra, saa chi ndichi ni ^saña'a ra na.
40007029	Saa chi iin ta saña'á na kuu mii ndiayu, xa'ndia chiñu, saa saña'á ra na, chi ndïxa ra ta ku'va xa ndia maestro saña'a ndiayu Ndioxi ña ndakoo ra Moisés.
40008001	Ra saa te nandiko Jesús vaxi nuu ra iku kan, ra iin ti'vi chee yuvi ndikun sata ra vaxi na xi'in ra.
40008002	Saa ra ndixaa va iin ra xi'i kue'e tia'yu, ra xikusiti ra nuu Jesús, ra xa'a ra xaku nda'vi ra, ^kachi ra saa: ―Tata, tu na kuiin kun ra kuvi va sanduva'a kun yu'u ―kachi ra.
40008003	Ra saa nditiandiaa nda'a Jesús tiaa kan, ra ndika'an ra xi'in ra kachi ra saa: ―Kuni va yu sanda'a yu yo'o, ra na nduva'a kun vichin ―kachi Jesús xi'in ra. Saa ra ndikun nindoñu'u va kue'e tia'yu kan sata ra, ra nduva'a va ra.
40008004	Saa ndika'an Jesús xi'in ra kachi ra saa: ―Kua'an, ra ndia nii na ndatü'un kun xi'in, ra takua nuu ra sutu va ke na ku'un kun ña'a kun mii kun, ña xa nduva'a kun xa Ndioxi, ra kani'i kun ña'a ña soko kun nuu Ndioxi, ta ku'va iyoo chiñu ña xa'ndia ndiayu Ndioxi ña ndakoo ra Moisés. Ra na kundaa ini ndia ña xa nduva'a va kun xa Ndioxi ―kachi Jesús xi'in ra.
40008005	Ra te sakan ndixaa Jesús ñuu Capernaum, saa ra ndixaa va iin soldado ra kuchee xa'ndia chiñu nuu iin ciento na soldado ñuu Roma, ra xa'a ra xakunda'vi ra nuu Jesús,
40008006	kachi ra saa: ―Tata, ndiee ni ndo'o iin ra xachiñu nuu yu kandu'u ra ve'e, ra ndia nii nuu kanda ka ra ke küvi, chi iin xavita ni va ña ra, ra ndo'o ni ra, Tata ―kachi ra xi'in Jesús.
40008007	Ra saa ndakuiin Jesús kachi ra saa xi'in ra: ―Va'a va, na ku'un yu xi'in kun ra sanda'a yu ra ―kachi ra.
40008008	Ra saa ndakuiin ra soldado kan kachi ra saa xi'in Jesús: ―Tata, köo ichi vi yu ña ki'vi kun ve'e yu, chi ra ka'nu ni ka va kuvi yo'o; ra mii nuu íin kun yo'o vichin va, na ka'ndia kun chiñu nuu kue'e kan, saa ra, saña va ña ra, ra nduva'a va ra.
40008009	Chi xini va yu, saa chi iyoo tu na xa'ndia chiñu nuu yu'u va, ra kandixa va yu na; ra yu'u tu, xa'ndia chiñu nuu ndia soldado ra kandixa va ndia yu'u: “Kua'an ndo”, ^kachi yu xi'in ndia, ra kua'an va ndia; “na'a ndo”, ^kachi yu, ra vaxi va ndia. Ra saa tu ra xachiñu nuu va yu, chi xa'ndia yu chiñu nuu ra, ra kandixa va ra ña ka'an yu xi'in ra ―kachi ra xi'in Jesús.
40008010	Ra ta xini so'o Jesús ña ndika'an ra soldado kan, saa ra ndakanda ni ini ra xi'in tu'un ña ndika'an ra, ra saa ndika'an ra xi'in na ndikun sata ra, kachi ra saa: ―Ña ndixa ka'an yu xi'in ndo, chi täan ndani'i yu ndia nii na ñuu Israel na kandixa yu'u, ta ku'va kandixa ra yo'o yu'u ―kachi Jesús xi'in na.
40008011	Saa ndika'an ka ra kachi ra saa: ―Tiaa so'o ndo ña ka'an yu xi'in ndo yo'o. Chi iinii kuvi ña yuuvi ke ke̱e̱ yuvi, na ke̱e̱ chi nuu kanata ñu'ù xi'in chi nuu kita ñu'ù, ra ku'un na ndakundee na nuu mesa ña kuxi na xi'in ra Abraham, xi'in ra Isaac xi'in ra Jacob, ndivi nuu ^xa'ndia Ndioxi chiñu.
40008012	Ndi su mii na ñuu ra, na kana ra koo xi'in ra ndivi nuu xan'dia ra chiñu, ra xa'a ña xïin na kandixa na ra, ra chi ke'e va tava ra na, ra nuu ñáa̱ va ku̱'u̱n na, ra ikan kuu nuu kuaku ni na, ra iin ndiakua ndakaxi nù'ù na ―kachi Jesús xi'in na.
40008013	Ra te ndi'i saa ndika'an Jesús xi'in ra soldado kan kachi ra saa: ―Kuanu'u ve'e kun, chi ra xachiñu nuu kun, ra xa nduva'a va ra, chi ta ku'va ^kandixa kun saa kuu va ―kachi Jesús xi'in ra. Saa ra ndikun mii hora kan nduva'a ndixa va ra xachiñu nuu ra soldado kan.
40008014	Ra te ndixaa Jesús ve'e ra Pedro, ra saa xini ra ña ndiee ka vi ndo'o ña siso ra Pedro kan kandu'u ña nuu ixto xi'in ka'ni, ra iin ndiakua ndatuvi ña xi'in ña.
40008015	Saa nditiandiaa nda'a Jesús ña, ra ndikun nduva'a va ña, chi ke̱e va ka'ni kan, saa ra ndakoo ña, ra xa'a ña ^xavii ña kuxi va ndia.
40008016	Saa kuu ra kuaa va kii kan, ra ndixaa yuvi kan nuu Jesús, ra ndiaka na kua'a ni na xi'i, xi'in na tiin tachi ndiva'a ña kuni na ña na sanda'a ra na. Saa ra takua tu'un va ndika'an ra xi'in tachi ndiva'a kan ña xa'ndia ra chiñu nuu ña, ña na kee ña ku'un ña, saa ra ndikun saña va ña na, ra kee ña kua'an va ña, ra sanda'a ra takundi'i va na xi'i kan.
40008017	Ra su'va ke kuu ña ndixinu nuu tu'un Ndioxi ña ndika'an ra Isaías ra ndika'an tu'un yu'u Ndioxi xina'a ña kachi su'va: “Mii Ndioxi kuvi ra kindiaa takundi'i kue'e ña xi'i yo, ra sandi'i tu ra xa'a ña ku'vi va yo”, kachi ña.
40008018	Ra saa ixto'ni Jesús ña ndukua'a ni yuvi, saa ra xa'ndia ra chiñu nuu ndia ita'an xi'in ra ña xa na koo nduvi ndia xi'in iin barca ña ndaya'a ndia chi inka xiyo yu'u tiañu'u kan ku'un ndia.
40008019	Ra saa ndixaa iin ra maestro saña'a ley Ndioxi ña ndakoo ra Moisés, ra ndika'an ra xi'in Jesús kachi ra saa: ―Tata Maestro, ndia ndia ka mii nuu na ku'un va kun, ra ku'un yu xi'in va kun ―kachi ra.
40008020	Saa ndakuiin Jesús kachi ra saa xi'in ra: ―Yukuii, ra iyoo va yavi nuu kixi ri, ra saa tu iyoo saa va, chi iyoo tu chi'yo nuu kixi ri kan va. Ndi su, yu'u, ra xaa yo'o vichin, ra ndia nii nuu kusun yu ke köo vi ―kachi Jesús xi'in ra.
40008021	Ra saa ndika'an tu iin mii ra ita'an xi'in mii Jesús va kachi ra saa xi'in ra: ―Tata, kundiatu ña'a yu'u, ra na ku'un yu nduxin yu iva yu, saa ndakundikun yu yo'o ku'un yu xi'in kun ―kachi ra xi'in Jesús.
40008022	Saa ndakuiin Jesús kachi ra saa xi'in ra: ―Kundikun yu'u, ra na ko'o xi'in yu, ra ndakoo na ndii na nduxin ta'an mii va na ―kachi ra xi'in ra.
40008023	Saa nandaa Jesús ini barca kan xi'in ndia ita'an xi'in ra, ra ndaki'in ndia kua'an va ndia.
40008024	Ra sakan saa kuu ndia kua'an va ndia, saa ra tu'va ndiee ka vi xa'a xika tachi kui'na nuu tiañu'u kan, ra iin ndakundichi ndakundichi nuu ra xa ña, ra xa'a iin kuni ndakava barca kan xi'in ndia ka'a tiañu'u kan, ndi su Jesús ra yaa yaa ndisa'vi ini ra kandu'u ra kixi va ra.
40008025	Ra saa kuyachin ndia ita'an xi'in ra, ra sandoto ndia ra, ra ndika'an ndia xi'in ra kachi ndia saa: ―¡Tata, ndakoo ra sakaku kun ndu'u chi kua'an sa'vi va barca yo'o xi'in yo! ―kachi ndia xi'in ra.
40008026	Saa ndika'an ra xi'in ndia kachi ra saa: ―¿Nichuun ndiee ni iyu'vi ndo? ¿Ra nichuun lo'o ni ndiaa ini ndo yu'u? ―kachi ra xi'in ndia. Ra saa ndakoo ra, ra ndika'an ra xi'in tachi ra ndika'an tu ra xi'in tiakuii va, saa ra ndikun xikoyaa va ña, saa ra iin kuu taxin va.
40008027	Saa ra ndakanda ka vi ini ndia, ra kachi ndia saa xa'a Jesús: ―¿Ni tiaa kuvi ra yo'o, ra ndia tachi xi'in tiañu'u yo'o ra kandixa va ra ña ka'an ra? ―kachi ndia.
40008028	Ra te ndixaa Jesús chi inka xiyo yu'u tiañu'u nuu ndikaa ñuu na Gadareno, ra saa ndakoyo uvi tiaa ndia tiin tachi ndiva'a, ndia ndo'ni ini yavi ndii, ra ndixaa ndia nini'i ta'an ndia xi'in Jesús, ra tiaa kan, ra yavi ndii ke kuu ve'e va ndia, ra tiaa ni ndiee sana ndia, chi kani ta'an ndi'i va ndia xi'in yuvi. Ña kan ke mii na ñuu kan ra ndiküvi va'a ka vi kaka na ichi nuu xindo'ni ndia.
40008029	Ra saa te kuyachin ndia nuu Jesús, ra iin koko'o xa'a ndia nda'yu ndia, ra kachi ndia saa: ―¿Ni ke kuni kun xi'in ndi ña vaxi kun sata'an kun ndu'u Jesús se'e Ndioxi? Chi kuni ka va, saa xaa tiempo ña sando'o kun ndu'u ―kachi ndia nda'yu ndia. Ndi su tachi ndiva'a ña ndo'ni ini va ndia ke ndika'an.
40008030	Ra yachin kan xika iin tia'ndia chee kini xaxa'an ri.
40008031	Ra saa xakunda'vi ni tachi ndiva'a kan nuu Jesús kachi ña saa: ―Tu tava kun ndu'u, saa ra, taxi ndiayu nda'a ndi ña na ku'un ndi ndee ndi ini kini kaa va ―kachi ña xi'in ra.
40008032	Ra saa ndika'an Jesús xi'in ña kachi ra saa: ―Kua'an ndo ―kachi ra xi'in ña, ña taxi ra ndiayu nda'a ña. Ra saa ndakoyo tachi ndiva'a kan ini uvi saa tiaa kan, ra ndixa'an ña nandee ña ini kini ri xika kan, ra iin sasána ndi'i ña ri, ra saa xanindiee ndi'i ri kua'an ri chi yu'u iin ta'vi kan, ra ikan ko'ni ndi'i ri mii ri ini mini kan, ra ndikaandiaa ndi'i ri ndixi'i ri.
40008033	Ra saa kee na ndiaa kini kan xinu na ndixa'an na ñuu kan ndatu'un na xi'in yuvi xa'a takundi'i ña xini na kuu kan, ra saa tu xa'a ña xini na ndo'o ndia xindo'ni tachi ndiva'a ini kan va.
40008034	Ra saa ndakoyo takundi'i na ñuu kan ndixaa na nuu iin Jesús, ra te xini na ra, saa ra, xa'a na xakunda'vi na nuu ra, ña na sa ra ña mani kanata ra ñuu kan, ra ku'un ra inka xiyo va kachi na xi'in ra.
40009001	Saa nandaa Jesús ini barca, ra nandiko ra chi inka xiyo yu'u tiakuii kan, ra ndaxaa ra ñuu ra.
40009002	Ra saa kuu, ra ndixaa va sava na xi'in iin ra kue'e küvi kaka, ra kandu'u ra nuu ixto ndixaa ra xi'in na nuu Jesús. Ra te xini Jesús ña ndinuni ni ndiaa ini na ra, ña kuchuun ra sanduva'a ra ra nduchi'ña kan, ra saa ndika'an ra xi'in ra nduchi'ña kan kachi ra saa: ―Kusüchi ini kun se'e, chi xa xa ka'nu va ini yu xa'a kuachi kun ―kachi ra xi'in ra.
40009003	Ra ikan ndee sava na maestro saña'a ndiayu Ndioxi ixto'ni na, ra saa ndakani ini na ka'an na saa: “Chee ni kuachi ke xa ra yo'o chi ndaa yu'u ra Ndioxi ña kachi ra saa”, ka'an na.
40009004	Ndi su kundaa va ini Jesús ña ndakani ini na, ra saa ndika'an ra xi'in na kachi ra saa: ―¿Nichuun ki'vi ni ndakani ini ndo?
40009005	¿Ni ke va'a kachi yu xi'in ra nduchi'ña yo'o tuvi ndo, a va'a tu na ka'an yu xi'in ra kachi yu saa: “Xa xa ka'nu va ini yu xa'a kuachi kun”, kachi yu, ra a va'a ka tu na ka'an yu xi'in ra: “Ndakundichi ra kaka kun ku'un kun”, na kachi yu?
40009006	Ra nuu ndo saa na sanda'a yu ra, ra saa ke kundaa ini ndo chi yu'u, ra xaa yo'o, ra kuu mii yu ndiayu ña saka'nu ini yu xa'a kuachi yuvi na ndee nuu ñu'u yo'o ―kachi Jesús xi'in na. Ra saa ndika'an ra xi'in ra nduchi'ña küvi kaka kan kachi ra saa: ―Ndakoo, ra ndaki'in kun ixto kun ra kunu'u kun ve'e kun ―kachi ra xi'in ra.
40009007	Saa ra ndikun ndakoo ra nduchi'ña küvi kaka kan ra ndaki'in ra kuanu'u ra ve'e va ra.
40009008	Ra te xini takundi'i yuvi kan ña kuu, saa ra ndakanda ka vi ini na, ra ndasaka'nu ka vi na Ndioxi, xa'a ña taxi ra ndiee ra nda'a na yuuvi yo'o.
40009009	Ra te ndi'i saa ndaki'in Jesús kua'an ra, ra xini ra iin ra nani Mateo, ra ndiso chiñu kaya xu'un nda'a na ñuu ña kua'an nda'a gobierno ñuu Roma. Ña ndu'u ra nuu mesa nuu ndaki'in ra xu'un nda'a yuvi, ra saa ndika'an Jesús xi'in ra kachi ra saa: ―Na'a, na ko'o xi'in yu ―kachi ra xi'in ra. Saa ra ndikun ndakundichi ra Mateo, ra ndakundikun ra sata Jesús kua'an ra xi'in va ra.
40009010	Ra saa kuu iin kii ndu'u Jesús nuu mesa xixi ra ve'e ra Mateo xi'in ndia ndikun sata ra, ra saa ndixaa kua'a ni ka tu na kaya xu'un ña kua'an nda'a gobierno ñuu Roma va, ra ndixaa tu na ndu'u tu'un ki'vi xa'a va, ra ndakundee na nuu mesa nuu ndu'u Jesús xixi na xi'in ra.
40009011	Ra te xini na fariseo ña ndu'u Jesús xixi ra xi'in yuvi kuachi kan, ra saa ndika'an na xi'in ndia ndikun sata ra kachi na saa: ―¿Nichuun ndu'u ra Tata Maestro ndo xixi ra xi'in na kaya xu'un, xi'in yuvi kuachi kaa? ―kachi na xi'in ndia.
40009012	Ra ta xini so'o Jesús ña ndika'an na, ra saa ndika'an ra xi'in na kachi ra saa: ―Yuvi na iyoo va'a ini ra xiniñü'u vi na kan na xa tatan, chi na xi'i va kuvi na xiniñu'u na xa tatan ―kachi ra xi'in na.
40009013	Saa ndika'an ka Jesús xi'in na kachi ra saa: ―Kua'an ndo ra ndaki'in xini ndo ni ke kuni kachi tu'un yo'o: “Chi ña kuni yu ke na ku'vi ni ini ndo kuni ndo na ta'an va ndo, ra küni yu ña na soko ndo ña'a nuu yu”, chi na xa va'a ni ndee tuvi na, ra växi yu xa'a na kan, chi na iyoo kuachi va kuvi na vaxi yu xa'a, ña na nandiko ini na xa'a kuachi na, ra ndaki'in na ichi Ndioxi ra kaku na ―kachi Jesús xi'in na.
40009014	Saa kuu ra ndixaa ndia ita'an xi'in ra Juan ra sakuchi yuvi nuu íin Jesús, ra nindakatu'un ndia ra kachi ndia saa: ―Tata, ¿nichuun kuëe iyoo su'un ndia ita'an xi'in kun, ra ndu'u xi'in na fariseo, ra kua'a ni va ichi iyoo su'un ndi, ña xïxi ndi? ―kachi ndia xi'in ra.
40009015	Ra saa ndakuiin Jesús kachi ra saa xi'in ndia: ―¿A va'a tu na kundee suchi ini na kua'an nuu iyoo viko tanda'a, tuvi ndo? ¿Su vä'a kita ña, chi tan íin ka va ra tanda'a kan xi'in na? Ndi su te na xaa kii ña ndaki'in na ra tanda'a kan ku'un ra, ra ndia saa vi ke ndoo na ita'an xi'in ra, ña koo su'un na, küxi na.
40009016	Ra ndia nii yuvi ra ndakä'ma na tikoto yata xi'in tikoto xaa, chi tu saa na sa na, saa ra nandii va tikoto xaa, ra nandata va'a ka va ña tikoto yata kan.
40009017	Ra ndia nii tu na täân vino xaa ini ñii yata, chi tu saa na sa na, saa ra ndata va ñii yata sa ra, ra kuitia ndi'i va ra, ra ndi'i tu xa'a mii va ñii kan, ña kan ke vino xaa, ra ini ñii xaa ke xiniñu'u kundo'ni ra, ra saa ke na kuïtia ra, ra nii ñii kan ndï'i xa'a ―kachi Jesús xi'in na.
40009018	Ra sakan saa kuu Jesús ndatu'un ra xi'in na ndichi ra, ra tu'va ndixaa va iin ra kuchee nuu na Judío, ra nani Jairo, ra xikusiti ra nuu Jesús ra ndika'an ra xi'in ra, kachi ra saa: ―Tata, ña sakan ndixi'i va kuvi ña lo'o se'e yu, ndi su tu na ku'un kun xi'in yu, ra chindu'u kun nda'a kun sata ña, saa ra ndatiaku va ña ―kachi ra xi'in Jesús.
40009019	Ra saa ndaki'in Jesús kua'an ra xi'in ra Jairo, ra kua'an tu ndia ita'an xi'in Jesús va.
40009020	Ra te saa kuu na ndo'ni na ichi kan kua'an na, saa ra tu'va kanata va iin ña'á, ña xatia ni ña nii, ra xa uxi uvi kuiya ke ndo'o ña saa, ra saa kuyachin ña chi sata Jesús ra nditiandiaa nda'a ña yu'u tikoto ña ndixi ra.
40009021	Chi ndakani ini ña ká'an ña saa: “Tu na tiandiaa lo'o nda'a va yo yu'u tikoto ña ndixi ra, saa ra ndikun nduva'a va yo”, ka'an ña.
40009022	Ra saa ndikokuiin Jesús, ra ndakoto'ni ra nuu ña, ra ndika'an ra xi'in ña kachi ra saa: ―Kuayü'vi kun se'e, chi xa nduva'a va kun, xa'a ña ndiaa ini kun yu'u ―kachi ra xi'in ña. Saa ra ndikun mii hora kan ke nduva'a va ña.
40009023	Ra te ndixaa Jesús ndiki'vi ra ve'e ra Jairo, ra kuchee nuu na Judío kan, ra xini ra ndee na miska tivi na, ña xa xandúvi na, ña nduxin na ña lo'o kan, ra na kua'a kan ra iin kaña kaña xaku na xa'a ña.
40009024	Ra saa ndika'an ra xi'in na, kachi ra saa: ―Kee ndo chi ke'e, chi süvi ña ndixi'i kuvi ña lo'o yo'o, chi ña kixi va kuvi ña ―kachi ra xi'in na. Saa ra ndixaku ndiaa va na ra.
40009025	Ra te kee ndi'i na chi ke'e xa ra, saa ra ndiki'vi ra ve'e nuu kandu'u ña lo'o kan, ra te tiin ra nda'a ña, saa ra ndakoo va ña, chi ndatiaku ndixa va ña xa ra.
40009026	Saa ra ndikun kundaa ini takundi'i va yuvi, na ndee ñuu ña ndo'ni kan xa'a ña xa Jesús, ña sandatiaku ra ña lo'o kan.
40009027	Ra te kanata Jesús ve'e kan, ra ndaki'in ra kua'an ra, ra saa taxi ndikun uvi ndia kuaa sata ra, ra iin ko ko'o kana ndia kachi ndia saa: ―Jesús, se'e ra David, kunda'vi ini kuni ndu'u ―kachi ndia xi'in ra.
40009028	Ra te ndixaa Jesús ndiki'vi ra iin ve'e, ra saa kuyachin ndia kuaa kan nuu ra, ra nindakatu'un ra ndia kachi ra saa: ―¿A kandixa ndo ña kuchuun yu sanda'a yu ndo'o tuvi ndo? ―kachi ra xi'in ndia. Saa ndakuiin ndia kachi ndia saa: ―Kuchuun va kun, Tata ―kachi ndia xi'in ra.
40009029	Saa chindu'u Jesús nda'a ra nuu ndia, ra ndika'an ra xi'in ndia kachi ra saa: ―Xa'a ña kandixa ndo yu'u, ña kuchuun yu sanduva'a yu ndo'o ke, na nduva'a va ndo ―kachi ra xi'in ndia.
40009030	Saa ra ndikun ndanuña ndixa va nuu ndia, ra va'a ka vi ndakoto'ni ndia, ra saa ndika'an Jesús xi'in ndia kachi ra saa: ―Ndia nii yuvi ndatü'un ndo xi'in xa'a ña sanda'a yu ndo'o ―kachi ra.
40009031	Ndi su te ndakoyo ndia kua'an ndia, saa ra ndikun xa'a va ndia ndatu'un ndia xi'in yuvi na ndee, iin nii kuvi ñuu xa'a ña xa Jesús xi'in ndia, ña sanda'a ra nuu ndia.
40009032	Ra te sakan kee ndia kuaa ndia nduva'a nuu kan kua'an ndia, saa ra ndixaa ka tuku va yuvi nuu Jesús xi'in iin ra mi'mi ra ndikaa tachi ndiva'a ini.
40009033	Ra te tava Jesús tachi ndiva'a ini tiaa ra mi'mi kan, saa ra ndikun va'a ndaka'an va ra. Saa ra ndakanda ni ini yuvi kan ra kachi na saa: ―Ndia nii ñuu ña ndikun ndiaa Israel yo'o, ra täan kuni yo ña ^kuu yo'o vichin ―kachi na.
40009034	Ndi su ndia fariseo, ra su'va va, kachi ndia xa'a Jesús: ―Ndiee kiti ndiva'a, mii ri kuchee va'a nuu takundi'i ña ndiva'a va ke iyoo xi'in ra; ña kan ke va'a tava ra tachi ndiva'a ―kachi ndia.
40009035	Ra iinii kuvi ñuu na'nu, xi'in ñuu vali ke ^xinu'ni Jesús kua'an ra, ña saña'a ra yuvi xa'a ichi nuu xa'ndia Ndioxi chiñu, ra ka'an ndoso ra tu'un Ndioxi nuu na, ra ta ve'e ñu'u ta ve'e ñu'u ke ya'a ra kua'an ra; ra sanda'a ra takundi'i na xi'i ndia ndia ka kue'e, xi'in na ndiee ndo'o.
40009036	Ra te xini ra takundi'i yuvi na ndikun kua'an sata ra, saa ra kunda'vi ka vi ini ra xini ra na, saa chi nda'vi ka vi íin na ndee na, chi kuenda ke kuu na yuvi xika va na, ra köo mii na ki'in kuenda xi'in vi na, ra ta íin ndikachi vali ri köo ixto'o va, saa íin na.
40009037	Saa ndika'an ra xi'in ndia ita'an xi'in ra kachi ra saa: ―Ña ndixa ke, chi itu ña xiniñu'u sakee yo, ra kua'a ni va kuvi ña, ndi su na sakee, ra lo'o ni va kuvi na.
40009038	Ña kan ke xiniñu'u ni na ka'an ndo xi'in ra kuu xito'o ña, ra na ti'vi ka ra na sakee kixi na, ña sakee na ña ―kachi Jesús xi'in ndia.
40010001	Ra saa ndakana Jesús uxi uvi saa ndia ita'an xi'in ra, ra taxi ra ndiee nda'a ndia ña tava ndia tachi ndiva'a, ra sanda'a tu ndia na xi'i ndia ndia ka mii kue'e va, xi'in na ndiee ni ndo'o.
40010002	Ra su'va ke nani uxi uvi saa ndia xita'an tuun xi'in Jesús: Iin ra nani Simón, ra ndasama Jesús kivi ra ndakunani Pedro, iin ra nani Andrés, ñani suvi ra Pedro, iin ra nani Jacobo, iin ra nani Juan, ñani suvi ra Jacobo, ndia se'e ra Zebedeo;
40010003	Ra iin ra nani Felipe, iin ra nani Bartolomé, iin ra nani Tomás, iin ra nani Mateo, ra kaya xu'un nda'a na ñuu ña kua'an nda'a Gobierno ñuu Roma; iin ra nani Jacobo, se'e ra Alfeo, iin ra nani Lebeo, ra ka'an tu na ña nani ra Tadeo va.
40010004	Iin ra nani Simón ra ndixika xi'in na partido Zelote, iin ra nani Judas Iscariote, ra ndixiko Jesús te ndi'i.
40010005	Ra saa ti'vi Jesús uxi uvi saa ndia ita'an xi'in ra kua'an ndia, ña ka'an ndoso ndia tu'un Ndioxi, ra xa'ndia ra chiñu nuu ndia kachi ra saa: ―Xä'an ndo ñuu na küu judío, ra nii ñuu na Samaria kï'vi ndo,
40010006	chi sata ndikachi vali ri xinu'ni xika sana, ri kuu ndise'e ñuu Israel va ke na ku'un ndo.
40010007	Ra kua'an ndo vichin ra ka'an ndoso ndo tu'un Ndioxi ra kachi ndo saa: “Xa kuyachin ni va kii ña ka'ndia Ndioxi chiñu nuu yo”, kachi ndo xi'in na.
40010008	Ra na sanda'a ndo na xi'i, ra sandatiaku tu ndo na xa ndixi'i va, ra na sanduva'a tu ndo na ndo'o kue'e tia'yu koyo kuñu, ra na tava tu ndo tachi ndiva'a ini na ñu'u ña ini va. Ra kï'in ndo xu'un nda'a na xa'a chiñu ña sa ndo, saa chi ña nini'i uun va ndo kuvi ndiee yo'o.
40010009	Ra na kü'un ndia nii lo'o xu'un xi'in ndo,
40010010	ra nii leka na kü'un xi'in ndo ichi nuu ku'un ndo. Ra nii tikoto ña ndasama ndo na kü'un xi'in ndo, ra nii ndixan tu ndo ke na kü'un xi'in va ndo, ra saa tu itun tu katuvi va ndo, saa chi takundi'i na xachiñu tatu ra xiniñu'u kuxi va na nuu xachiñu na.
40010011	Ra te xa na xaa ndo iin ñuu chee, a iin ñuu lo'o, ra na nanduku ndo yuvi na tiayu na kuvi kundiaa ini ndo, ra mii ve'e na kan ke na kundee va ndo ndia te na xaa kii ña kee ndo ku'un ndo inka ñuu va.
40010012	Ra te xa na xaa ndo iin ve'e, ra xi'na ka va ná ka'an ndo xi'in Ndioxi ña taxi ra ña va'a kuta'vi na xi'in ve'e kan.
40010013	Ra tu na ndaki'in mani na xi'in ve'e kan ndo'o, saa ra ña va'a ña taxi Ndioxi kuta'vi na, ra ndaki'in va na ña. Ndi su tu na kuïin na xi'in ve'e kan ña ndaki'in mani na ndo'o, saa ra ña va'a ña ^taxi Ndioxi kuta'vi na ra ndakï'in vi na ña.
40010014	Ra tu na kuïin yuvi kan ña ndaki'in mani na ndo'o, ra nii na kuïin tu na ña tiaa so'o na ña ka'an ndo, saa ra kee ndo ñuu na, a ve'e na, ra na kuun ndo xa'a ndo ña na koyo yaka ñuu na xa'a ndo.
40010015	Ra ña ndixa ke ka'an yu xi'in ndo, chi te na xaa kii ña sandaku Ndioxi kuachi na yuuvi yo'o, ra chee ni ka tundo'o taxi Ndioxi nda'a na yo'o, nuu na ñuu Sodoma xi'in na ñuu Gomorra na sandi'i Ndioxi xa'a xina'a ―kachi Jesús xi'in ndia.
40010016	Ra saa ndika'an ka Jesús kachi ra saa xi'in ndia: ―¡Ra na kundaa ini ndo! Chi yu'u kuvi ra ti'vi ndo'o ku'un ndo, ra ta iyoo ndikachi vali ri kua'an tiañu ndiva'yu ke iyoo ndo. Ña kan ke ndichi ni na koo ndo iin ta ku'va iyoo ko̱o̱ ke, na koo ndo; ra vita ni tu na koo ini va ndo, iin ta ku'va iyoo paloma ke, na koo ndo.
40010017	Ra kuenda ni na koo ndo, chi tiin na ndo'o ra ndataxi na ndo'o nda'a na chiñu, ra kani ni na ndo'o nuu ndakuta'an na ye'e chiñu a ye'e ve'e ñu'u va tu.
40010018	Ra ndia nuu na chiñu na'nu na kuu gobierno xi'in na kuu rey va ke ku'un na xi'in ndo, ña taxi na kuachi xa'a ndo xa'a ña ndikun ndo yu'u; ra saa ke kuvi ndatu'un ndo xi'in na chiñu xa'a yu, ra saa ke kuvi tu ndatu'un ndo xi'in na xïni tu'un va yu.
40010019	Ra te na tiin na ndo'o ku'un ndo nuu na chiñu, ra na kundï'i ini ndo xa'a tu'un ña ka'an ndo xi'in na, ra nii na ndakäni ini ndo ni ke kachi ndo, saa chi ta xa na ka'an ndo xi'in na, ra mii va Ndioxi taxi tu'un ña ka'an ndo.
40010020	Saa chi süvi mii ndo kuvi ndo ka'an, chi Tachi Yii Tata yo Ndioxi ña iyoo xi'in va ndo kuvi ña ka'an nuu ndo.
40010021	Ra su'va ke kuu kii ña vaxi, na iyoo ñani, ra ndataxi na ñani na ña kuvi na xa'a tu'un Ndioxi; ra na iyoo se'e ra ndataxi tu na kan va se'e na ña kuvi na xa'a tu'un Ndioxi; ra sa tu na iyoo iva si'i va chi ndataxi tu na kan va iva si'i na ña kuvi na xa'a tu'un Ndioxi.
40010022	Ra iin takundi'i yuvi ra kundasi ni na ndo'o xa'a ña ndikun ndo yu'u; ndi su na kuchuun sa ndiee ini ndia kii ndi'i, kuvi na kaku va.
40010023	Ra te na kanita'an na xi'in ndo iin ñuu, ra na kee ndo ku'un ndo inka ñuu nuu va na, ra ña ndixa ke ka'an yu xi'in ndo, saa chi ndia nii këe xiyo vi ndo ñuu Israel ña kaka ndo ka'an ndoso tu'un Ndioxi, saa ra xa nandiko tuku va yu.
40010024	’Ra ndia nii na sakan sakua'a ra küvi kachi na ña xini ka na nuu maestro na, ra saa tu iin na xachiñu tatu va chi küvi kachi na ña chee ka na nuu ra kuu xito'o na.
40010025	Ra na sakan sakua'a ra xiniñu'u na xaa na koo na ta ku'va iyoo maestro va na, ra saa tu iin na xachiñu tatu va chi xiniñu'u xaa tu na kan va ña kuu na ta ku'va iyoo xito'o na. Ra kuni yu na kundaa ini ndo ña yo'o: chi tu yu'u, ra xaa yo'o, ra “ra ndiva'a” va kachi na xi'in yu, saa ra ndiee ni ka va ka'an na xa'a ndo'o, na ndikun sata yu ―kachi Jesús xi'in ndia ita'an xi'in ra.
40010026	Ra saa ndika'an ka ra kachi ra saa xi'in ndia: ―Xa'a ña kan ke, kuayü'vi ndo nuu yuvi yo'o. Saa chi takundi'i ña'a ña kundäa ini na, ra kundaa ndi'i va ini na xa'a ña, ra ña iyoo se'e ra ndatuvi ndi'i tu xa'a ña kan va.
40010027	Ña kan ke, tu'un ña ka'an se'e yu xi'in ndo, ra na ka'an tuvi va ndo ña xi'in na, ra na kundaa ini na xa'a ña; ra tu'un ña ka'an yaa tu yu xa'a so'o ndo, ra na ndaa ndo ndia chi xini ve'e kundita ndo ra ka'an ndoso ndo ña, ra na kuni so'o takundi'i va yuvi.
40010028	Ra kuayü'vi ndo kuni ndo na xa'ni ndii, chi takua iki kuñu va ndo ke kuchuun na sandi'i na xa'a, ndi su kuchüun vi na ña sandi'i na xa'a nima ndo, ra ña xiniñu'u sa ndo ke, na yu'vi ndo kuni ndo Ndioxi va, chi ra kan kuvi ra kuu mii ndiayu ña sandi'i ra xa'a ndo xi'in nima ndo ra chikaa ra ña ndiaya.
40010029	Ra xa kundaa va ini ndo chi saa vali, ra núú ni va ixiko na ri, chi uvi ri ra iin xu'un lo'o va ki'in na xa'a ri, ndi su nuu Ndioxi ra ndiaa ya'vi ni va ri, chi ndia nii ri näa ini ra xa'a.
40010030	Ndi su ndo'o, ra ndia ixi xini va ndo ke ndia'vi nuu Ndioxi.
40010031	Xa'a ña kan ke kuayü'vi ndo: chi ndo'o ra ndiaa ya'vi ni ka va ndo nuu iin ti'vi saa vali ―kachi Jesús xi'in ndia ita'an xi'in ra.
40010032	Saa ndika'an ka Jesús kachi ra saa: ―Ndia ndia ka yuvi na ndatu'un xi'in inka yuvi ña ndikun na yu'u, ra saa sa tu yu'u va, chi ndakuiin va yu xa'a na nuu Tata yu ra iyoo ndivi.
40010033	Ndi su na kuka'an nuu ndatu'un na xa'a yu ña ndikun na yu'u xi'in inka yuvi, saa ra saa sa tu yu'u va, chi sa xïni tu yu'u va na nuu Tata yu ra iyoo ndivi ―kachi Jesús.
40010034	Ra saa ndika'an ka ra kachi ra saa: ―Ndakäni ini ndo ña xaa yu ña yuuvi yo'o ña ndachindee va'a yu ndo'o, chi ra xaa ndata'vi va kuvi yu ndo'o.
40010035	Saa chi xa'a yu'u ke ndukuiin iin tiaa ña kanita'an ra xi'in iva ra, ra saa tu iin ña'a va, chi ndukuiin ña, ra kanita'an ña xi'in si'i ña, ra saa tu iin ña ixanu va, chi ndukuiin tu ña kan va, ña kanita'an ña xi'in ña siso ña.
40010036	Ra mii na ve'e va ndo kuvi na ndukuiin kanita'an xi'in ndo xa'a ña ndikun ndo yu'u.
40010037	Ra na ku'vi ni ka ini xini iva xi'in si'i, nuu yu'u, ra küvi vi kundikun na kan yu'u, ra saa tu na ku'vi ni ini xini se'e tiaa a se'e ña'a va tu, nuu yu'u, saa ra küvi tu kundikun na kan va yu'u;
40010038	ra yuvi na xïin ndo'o ta ku'va ndo'o yuvi na kasoko cruz, ra ndia xi'i va na xa'a ña ndikun na yu'u, saa ra küvi vi kuu na kuenda yu.
40010039	Ra yuvi na kuni sakaku mii, ra na ndiee ka ndoñu'u va kuvi na, ra na kuni sandoñu'u mii xa'a yu'u, kuvi na kuchuun kaku va ―kachi Jesús.
40010040	Ra saa ndika'an ka ra kachi ra saa: ―Yuvi na ndaki'in mani ndo'o, ra yu'u va kuvi ra ndaki'in mani na; ra na ndaki'in mani yu'u, ra Tata yu Ndioxi ra ti'vi yu'u vaxi va yu kuvi ra ndaki'in mani na.
40010041	Ra yuvi na ndaki'in mani iin na ka'an tu'un yu'u Ndioxi, ra ta'an ña'a, ña ni'i na ka'an tu'un yu'u Ndioxi kan ke ni'i tu na kan va, ra na ndaki'in mani tu iin na va'a na köo kuachi nuu Ndioxi, saa ra ta'an ña'a, ña ni'i na va'a kan nuu Ndioxi, ke ni'i tu na kan va.
40010042	Ra ña ndixa ka'an yu xi'in ndo, chi ndia ndia ka iin na na taxi iin yaxin lo'o tiakuii ko'o iin na kuvali, na ndikun yu'u, ra ndï'i uun xa'a ña mani ña sa na kan nuu Ndioxi, chi ndaki'in va na ya'vi na ―kachi Jesús.
40011001	Ra te sandi'i Jesús ndataxi ra nuu uxi uvi saa ndia ita'an xi'in ra xa'a takundi'i ña yo'o, ra saa ndaki'in ra kua'an ra ñuu ña ndo'ni kan ña saña'a ra yuvi, ra ka'an ndoso ra tu'un Ndioxi nuu na.
40011002	Ra ra Juan, ra sakuchi yuvi, ra ve'e kàà va ke ndikaa ra, ra te kundaa ini ra xa'a ña va'a ña ^xa Jesús xi'in yuvi, ra saa ti'vi ra uvi ndia ita'an xi'in ra kua'an ndia nuu Jesús
40011003	ña ndakatu'un ndia ra. Ra te ndixaa ndia nuu Jesús ra saa ndika'an ndia kachi ndia saa xi'in ra: ―¿A ndixa yo'o kuvi ra xa iyoo tu'un xa'a kixi ña sakaku kun na yuuvi yo'o? ¿A xiniñu'u kundiatu ndi inka va ra? ―kachi ndia xi'in ra.
40011004	Ra saa ndakuiin Jesús kachi ra saa xi'in ndia: ―Kua'an ndo ra ndatu'un ndo xi'in ra Juan xa'a ña ^xini ndo xi'in ña ^xini so'o ndo ra na kundaa ini ra.
40011005	Chi na kuaa, ra ^ndakoto'ni va na, ra na küvi kaka, ra ^ndakaka va na, ra na ndo'o kue'e tia'yu; ra ^nduva'a va na, ra na so'o, ra ^ndakuni va so'o na, ra na ndii, ra ^ndatiaku va na. Ra ^ndakani tu yu tu'un Ndioxi nuu na nda'vi ña va'a na kaku va na.
40011006	Ra va'a ni kee yuvi na ndikun yu'u, ra xä uvi ini na xa'a tu'un ña ka'an yu xi'in na ―kachi Jesús xi'in ndia.
40011007	Ra ta ndaki'in ndia ti'vi ra Juan kua'an ndia, saa xa'a Jesús ka'an ra xa'a ra Juan xi'in na ndee kan kachi ra saa: ―¿Ndixaa kaa tiaa ra ndixa'an ndo xini ndo iku yuu kan? ¿A xini ndo iin tiaa ra kisi ña, ta ku'va ndo'o iin ndoo ñu'u ta xika tachi?
40011008	Ra tu süvi saa kaa ra, ¿ra ndixaa ke kaa tiaa ra ndixaa ndo xini ndo? ¿A xini ndo iin tiaa ra ndixi tikoto va'a ña ya'vi? Ra xa kundaa va ini ndo chi na ndixi tikoto va'a, ña savi, ra va'a ni va iyoo na kan, chi ve'e va'a nuu ndee na rey va ndee na.
40011009	Ra tu süvi saa kaa ra ndixini ndo, saa ra, ¿ndixaa va ke kaa ra? ¿A xini ndo iin ra ka'an tu'un yu'u Ndioxi va? Ndixa va, chi suvi kuvi va ra; ra chee ka va chiñu ña xa ra Juan nuu takundi'i na ndika'an tu'un yu'u Ndioxi xina'a.
40011010	Ra xa'a ra Juan yo'o ke ka'an ña tiaa na ndika'an tu'un yu'u Ndioxi xina'a, ña kachi su'va: Yo'o ti'vi yu iin tiaa ra ku'un chiñu nuu yu ra kunuu ra ku'un ra, ña ndasavii ra ichi kun, kachi ña.
40011011	Ra ña ndixa ka'an yu xi'in ndo, ra na kundaa ini ndo chi ra Juan ra sakuchi yuvi kuvi ra chee ka nuu takundi'i va na ndika'an ndoso tu'un Ndioxi xina'a. Ndi su na kuëe xiniñu'u va'a vichin nuu xa'ndia Ndioxi chiñu, kuvi na nduchee ka tu nuu ra Juan va.
40011012	’Ndia kii te xa'a ra Juan, ra sakuchi yuvi ka'an ndoso ra tu'un Ndioxi, iin saa ndia vichin, ra xika nduku ña ndiva'a ña sandi'i ña xa'a ichi nuu xa'ndia Ndioxi chiñu, ra takua yuvi na ndaku ini va kuvi na kuchuun ki'vi koo nuu xa'ndia Ndioxi chiñu.
40011013	Ra takundi'i na ndika'an tu'un yu'u Ndioxi xina'a, xi'in ndiayu Ndioxi ña ndakoo ra Moisés, xi'in ra Juan, kuvi na ndiña'a ndia ku'va ke kuu ta xa na ka'ndia Ndioxi chiñu.
40011014	Ra na kandixa ndo ña ka'an yu xi'in ndo, chi ta iyoo ra Elías ra ndika'an Ndioxi xa'a kixi, saa ke iyoo tu ra Juan va. Chi xa'a ra Juan ke ndika'an va Ndioxi ña kachi ra saa.
40011015	Ra ndo'o na xini so'o, ra ná kuni ka so'o va ndo ña ka'an yu ―kachi Jesús xi'in na.
40011016	Ra saa ndika'an ka Jesús xi'in na kachi ra saa: ―¿Yoo kuvi na chinuu yu xi'in na ndee vichin? Ra na kundaa ini ndo chi ta iyoo na vali na ndakaya sasiki nuu ya'vi, ra kana ta'an na kachi na saa:
40011017	“Tivi ndi yaa sii ini xi'in tiyoo ra ndixïin ndo taxa'a ndo; ra xita tu ndi yaa suchi ini ra ndixïin tu ndo kuaku va ndo”, ^kachi na xi'in ta'an na, ra ku'va saa va ke xa na yuvi yo'o vichin.
40011018	Saa chi kixi ra Juan ra sakuchi yuvi, ra ndixïxi ni ra, ra nii vino ndixï'i ra, ra tachi ndiva'a va iyoo xi'in ra kachi ndo.
40011019	Ra vichin xa̱a tu yu'u, ra ti'vi Ndioxi; ra xíxi yu, ra xi'i yu vino, ra ka'an ndo xa'a yu: ña kini ni xixi yu, ra kini ni xi'i yu vino, ra ita'an tu yu xi'in yuvi kuachi, xi'in na kaya xu'un kua'an nda'a gobierno ñuu Roma va, kachi ndo xa'a yu. Ndi su na ndaki'in ña va'a, ña ndichi ña táxi Ndioxi kuvi yuvi na ndaña'a mii ña kúu na se'e va ra, chi xiin va na kandixa na ña saña'a ra Juan, ra saa tu ña ^saña'a yu'u va ―kachi Jesús xi'in na.
40011020	Ra saa xa'a Jesús ka'an ra xa'a ña ndikindöo ini ra xi'in chiñu ña ^xa na ñuu nuu xa ra kua'a ni ña xitu'un, saa chi ndiee ni ini na, chi ndixïin na ña nandiko ini na xa'a kuachi na, ra ndaki'in na ichi Ndioxi, ña kan ke ndika'an Jesús xi'in na kachi ra saa:
40011021	―¡Nda'vi ni ndo'o, na ñuu Corazín, xi'in ndo'o, na ñuu Betsaida! Chi tu ta ñuu na Tiro xi'in na Sidón, ndixa yu ta'an ña xitu'un ña xa yu ñuu ndo yo'o, saa ra xa yachi vi nandiko ini na kan ra ndaki'in va na ichi Ndioxi; ra xa ndakundixi nda'vi va na iin tikoto ña tumi, ña kue'e ni, ra xa ndakundee tu na nuu yaa nu'u va, ña ndaña'a na mii na ña xa̱ ndandiko ini na xa'a kuachi na.
40011022	Ra xa'a ña kan ke ndo'o ni ka va ndo'o na ñuu Corazín, xi'in na ñuu Betsaida, nuu na ñuu Tiro, xi'in na ñuu Sidón, kii ña sandaku Ndioxi kuachi na yuuvi yo'o.
40011023	Ra ndo'o, na ñuu Capernaum, ra xa ndivi va ke ndee ndo tuvi ndo, ndi su ndia ka'a yavi nuu ñu'u na ndii va ke saxinu Ndioxi ndo'o, saa chi ndixïin ndo ña kandixa ndo. Ra tu ta'an ñuu Sodoma ndixa yu ña xitu'un ña xa yu ñuu ndo yo'o, saa ra kandixa va na ñuu kan, ra ndï'i vi xa'a na, ra ndee na ndia vichin va.
40011024	Ña kan ke ka'an yu xi'in ndo vichin, chi te na xaa kii ña sandaku Ndioxi kuachi na yuuvi yo'o, ra ndiee ni ka va kaa tundo'o ña taxi Ndioxi nda'a ndo'o na ñuu Capernaum nuu na ñuu Sodoma ―kachi Jesús xi'in na.
40011025	Saa kuu iin kii ra ndika'an Jesús xi'in Ndioxi kachi ra saa: ―Ndasaka'nu yu yo'o, Tata, chi yo'o kuvi ra xa'ndia chiñu ndivi ra saa tu nuu ñu'u yo'o va, saa chi chikaa se'e va kun ña va'a yo'o nuu na ndichi xi'in nuu na kundaa ni ini, ra ndaña'a kun ña nuu na nda'vi, na kundäa ini, na iyoo ta ku'va iyoo na kuachi vali.
40011026	Ra saa xa kun, Tata, chi saa kuni mii kun koo va ―kachi Jesús xi'in Ndioxi.
40011027	Ra saa ndika'an ka Jesús xi'in na ndee kan kachi ra saa: ―Tata yu kuvi ra ndataxi takundi'i ñá'a nda'a yu. Ra ndia nii na xïni yu'u; chi indaa mitu'un Tata yu Ndioxi va kuvi ra xini yu'u. Ra ndia nii tu na xïni Tata va yu, chi indaa yu'u, ra kuu se'e va ra kuvi ra xini ndia ku'va ke iyoo ra, ra saa tu yuvi na ndaña'a yu ra nuu va.
40011028	Ra takundi'i ndo'o, na kuñaa xachiñu, xi'in ndo'o, na kuñaa ndiso, ra na'a ndo nuu yu ra yu'u kuvi ra taxi ndakindiee ndo.
40011029	Ra na kandixa ndo chiñu ña taxi yu nda'a ndo, ña ka'an yu kuu iin íku yu, ra na sakua'a ndo nuu yu, chi yu'u ra ka'nu ni va ini yu, ra nda'vi ni tu ini va yu; ra saa ke kuvi ni'i ndo ña ndakindiee nima ndo.
40011030	Saa chi chiñu ña taxi yu nda'a ndo ra ü'vi ña, ra nii ña'a ña taxi yu kuiso ndo ra vëe ña. Chi ta iyoo iin íku tu kama ni va, saa iyoo ña chi ü'vi ña ―kachi Jesús xi'in na.
40012001	Saa kuu iin kii sábado, kii yii, ra ndiya'a Jesús kua'an ra xi'in ndia ita'an xi'in ra iin nuu iyoo itu trigo, ra saa xa'a ndika'un ini ndia ita'an xi'in ra, ra xa'a ndia xa'nu ndia yoko itu trigo kan, ra ^sakoyo ndia nuni vali sata ña ^xaxi ndia.
40012002	Ra ta xini ndia fariseo, ra saa ndika'an ndia xi'in Jesús kachi na saa: ―Kuto'ni, nichuun xa ndia ita'an xi'in kun saa: chi köo ndiayu nda'a yo ña sa yo saa kii yii sábado, chi kii ndakindiee va yo ke ―kachi ndia xi'in ra.
40012003	Saa ndakuiin Jesús kachi ra saa xi'in ndia: ―¿A täan va ka'vi ndo tu'un Ndioxi ña ndakani xa'a ra rey David, ña xa ra te ndika'un ini ra xi'in ndia kua'an xi'in ra?
40012004	Ra na kundaa ini ndo chi su'va va ke kachi tu'un Ndioxi ndakani ña. Ra rey David, ra ndiki'vi va ra ini ve'e ñu'u Ndioxi ra ki'in ra ixtava'a yii, ña soko na, ña iyoo ini ve'e ñu'u kan xixi ra xi'in ndia kua'an xi'in ra, ra köo ndiayu ra ña kuxi ra ña, chi takua na sutu va kuvi na iyoo ndiayu kuxi ña.
40012005	¿Ra a täan ka'vi tu ndo ndiayu Ndioxi ña ndakoo ra Moisés, ña ka'an ña na sachïñu ndia nii yuvi kii yii sábado, ndi su ndia sutu ra xa va ndia kan chiñu ini ve'e ñu'u ka'nu, ra köo vi tu na ka'an kuachi xa'a ña xa ndia kan?
40012006	Ra na ka'an yu xi'in ndo ra kundaa ini ndo, chi ka'nu ni ka va yu'u ra íin xi'in ndo yo'o vichin nuu ve'e ñu'u ka'nu.
40012007	Ndi su ndo'o, ra na täan kundaa ini va kuvi ndo ni ke kuni kachi tu'un Ndioxi ña ka'an kachi su'va: “Küni yu ña na ka'ni ndo kiti ra soko ndo ri nuu yu, chi ña kuni yu ke na ku'vi ni ini ndo kuni ta'an va ndo”, kachi ña. Ra tu ndikundaa ini ndo xi'in tu'un yo'o, saa ra kä'ndia vi ndo chiñu ña na sando'o na yuvi nda'vi na köo kuachi.
40012008	Ndi su, yu'u ra xaa yo'o vichin, kuvi ra iyoo ni ka ndiayu nda'a xa'a kii yii sábado, ndia ña ke kuvi sa yo, ra ndia ña ke küvi sa yo ―kachi Jesús xi'in ndia.
40012009	Saa ndaki'in Jesús kua'an ra, ra ndixaa ra ndiki'vi ra iin ve'e ñu'u nuu ndakuta'an na ñuu kan.
40012010	Ra ini ve'e ñu'u kan ndu'u iin tiaa ra ndachi iin xiyo nda'a; ra ndia fariseo ra xika nduku ni ndia ndixaa sa ndia, ña va'a kuchuun ndia taxi ndiaa kuachi xa'a Jesús, ra saa nindakatu'un ndia ra kachi ndia saa: ―¿A kuvi sanda'a yo iin na xi'i kii ndakindiee? ―kachi ndia.
40012011	Saa ndakuiin Jesús kachi ra saa xi'in ndia: ―Tu ndia iin ndo iyoo iin ndikachi lo'o sana, ra na ndakava ri ini iin yavi kii yii, ¿ra a kü'un ndo tava ndo ri? ¿Su ku'un va ndo tava ndo ri ini yavi kan?
40012012	Ra na kundaa ini ndo, chi ndiaa ya'vi ni ka va iin yuvi nuu iin ndikachi lo'o; ra xa'a ña kan ke kuvi va sa yo ña va'a kii yii sábado ―kachi Jesús xi'in ndia.
40012013	Ra saa ndika'an Jesús xi'in tiaa ra ndachi nda'a kan kachi ra saa: ―Sandakaa nda'a kun ―kachi ra xi'in ra. Ra saa sandakaa tiaa kan nda'a ra, saa ra ndikun nduva'a va ña, ra nduu ña ta kaa inka ña va'a va.
40012014	Ra te kee ndia fariseo kan chi ke'e, ra saa ndikata'an ndia ndixaa sa ndia, ña kuvi ka'ni na Jesús.
40012015	Ra ta kundaa ini Jesús xa'a ña kuni ndia sa ndia xi'in ra, ra saa kanata ra ini ve'e ñu'u kan ra ndaki'in ra kua'an ra inka xiyo va, ra kua'a ka vi yuvi ndakundikun sata ra kua'an na xi'in ra. Ra sanda'a ra takundi'i va na xi'i.
40012016	Ra saa xa'ndia ra chiñu nuu na ña na ndatü'un na xi'in ndia nii yuvi xa'a ra, ña sanda'a ra na.
40012017	Ra su'va ke kuu ña ndixinu nuu tu'un Ndioxi, ña ndika'an ra Isaías ra ndika'an tu'un yu'u Ndioxi xina'a, ña kachi su'va:
40012018	Koto ndo, chi ra yo'o kuvi ra xachiñu nuu yu, ra ndikaxin yu; ra ku'vi ni ini yu xini yu ra, ra kusii ni ini yu xi'in ra. Ra taxi yu Tachi Yii yu koo ña xi'in ra, ra ka'an ndoso ra tu'un yu nuu takundi'i na yuuvi, ra kundaa ini na ña sandaku yu kuachi xi'in na.
40012019	Ra ndatü'un kuachi ra xi'in ndia nii yuvi, ra nii kañä'a tu ra xi'in va na; ra ndia nii tu na küni so'o ña kana ra kaka ra ya'ya va.
40012020	Ra yuvi na xa takue'e, na ndo'o, ta ku'va ndo'o iin ndoo ñu'u tun xa ndita'nu, ra satakuë'e ka ra na; ra nii i'va lo'o ña sakan ndixikun, ndä'va ra, ra saa ke ^sa va ra ndia te xaa kii ña ndaki'in ra ka'ndia ra chiñu xi'in ña ndaa va.
40012021	Ra takundi'i na yuuvi yo'o, ra indaa ra yo'o va kuvi ra kundiaa ini na, kachi Ndioxi ndika'an ra, kachi ra Isaías.
40012022	Ra saa ndixaa sava na nuu Jesús xi'in iin tiaa ra küvi ka'an, ra kuaa va tu ra, saa chi tachi ndiva'a va ke tiin ña'a, ra saa sanda'a Jesús tiaa kan ra va'a ka vi ndakuto'ni ra, ra va'a tu ndaka'an va ra.
40012023	Saa ra takundi'i yuvi na xini ña kuu kan, ra ndakanda ka vi ini na, ra iin ndakatu'un ta'an na kachi na saa: ―¿A ra yo'o kuvi ra kuu ndise'e ra David, ra ti'vi Ndioxi kixi sakaku yoo? ―kachi na xa'a Jesús.
40012024	Ndi su te xini so'o ndia fariseo, ña kachi yuvi kan saa xa'a Jesús, saa ra ndika'an ndia kachi ndia saa: ―Ndiee ti Beelzebú mii ti kuchee va'a nuu takundi'i ña ndiva'a va ke iyoo xi'in ra, ña kan ke va'a tava ra tachi ndiva'a ―kachi ndia.
40012025	Ra kundaa va ini Jesús ña ndakani ini ndia, ra saa ndika'an ra xi'in ndia kachi ra saa: ―Takundi'i ñuu na'nu ña kanita'an xi'in ta'an mii, ra kuchüun vi ña koo ña, chi ndi'i va xa'a ña; ra saa tu iin ñuu va, a iin ve'e va tu, saa chi tu na xa'a na kanita'an na xi'in ta'an mii na, saa ra kuchüun na koo vi na chi ndi'i va xa'a na.
40012026	Ra saa tu kiti ndiva'a va, chi tu na ndukuiin ri kanita'an ri xi'in ta'an mii ri; saa ra kuchüun vi ri koo ri, chi ndi'i xa'a va ri.
40012027	Ra kachi yu su'va xi'in ndo, saa chi ka'an ndo, ña tava yu tachi ndiva'a xi'in ndiee ti Beelzebú, ri kuchee nuu takundi'i ri ndiva'a; ra tu saa iyoo ña, saa ra, ¿yoo ku ra taxi ndiee nda'a na ndikun sata ndo ña va'a tava na tachi ndiva'a tu saa? Ra na kundaa ini ndo chi süvi xi'in ndiee ri ndiva'a ke tava na ña. Ña kan ke kundaa va'a va ini na ña vä'a iyoo ndo.
40012028	Ra ña tava yu tachi ndiva'a vichin xi'in ndiee Tachi Yii Ndioxi, ra ña yo'o kuni kachi ña saa, ña xa xaa Ndioxi xa'ndia ra chiñu nuu va ndo.
40012029	’Ra na kundaa ini ndo vichin: ¿Ndixaa sa iin yuvi ña va'a ki'vi na ve'e iin tiaa ra ndaku ni ña sakui'na na ña'a ra, tu na chikätun na ra, tuvi ndo? Su xi'na ka va xiniñu'u katun na ra, ra saa vi ke kuvi ki'vi na ve'e ra ña sakui'na na.
40012030	’Ra yuvi na kuä'an ndiee yu, ra na kanita'an xi'in va yu kuvi na, ra na xïin tu sachiñu xi'in yu, ra na sandi'i xa'a chiñu va yu kuvi na.
40012031	’Ña kan ke ka'an yu xi'in ndo ra na kundaa ini ndo, chi Ndioxi ra koo ka'nu va ini ra xa'a takundi'i kuachi ña xa yuvi, xi'in ña kaña'a na xa'a ra, ndi su na kaña'a xa'a Tachi Yii Ndioxi, ra köo ka'nu ini ra xa'a vi na kan.
40012032	Ra takundi'i yuvi na kaña'a xa'a yu'u ra xaa yo'o, ra koo ka'nu va ini Ndioxi xa'a na kan, ndi su na kaña'a xa'a Tachi Yii Ndioxi, ra köo ka'nu ini ra xa'a vi na kan kii ña ndee yo vichin, ra nii kii ña vaxi köo ka'nu tu ini ra xa'a vi na ―kachi Jesús xi'in ndia.
40012033	Ra saa ndika'an ka Jesús xi'in ndia kachi ra saa: ―Takundi'i itun kui'i tu va'a, ra kui'i ña va'a ke kuun nda'a va nu; ra itun kui'i tu vä'a, ra kui'i ña vä'a ke kuun nda'a va nu; ña kan ke xi'in kui'i ña kuun nda'a va itun ke ndakuni yo nu.
40012034	Ndi su ndo'o, ra yuvi ñà'a va kuvi ndo, chi ña saña'a ndo, ra ta iyoo ndutia xatu ra kee yu'u ko̱o̱ va iyoo ña. Ra ña kuu ndo yuvi ña'a, saa ra küvi vi ka'an ndo tu'un va'a. Ra na kundaa ini ndo, chi takundi'i tu'un ña iyoo nima yuvi ke ka'an va na.
40012035	Yuvi va'a, ra tu'un va'a ke ka'an va na, saa chi ña va'a ke iyoo nima va na, ra yuvi ñà'a, ra tu'un ñà'a ke ka'an va na, saa chi nima na, ra ña vä'a ke iyoo va.
40012036	Ña kan ke ka'an yu xi'in ndo, ra na kundaa ini ndo, chi takundi'i tu'un ki'vi ña ka'an ndo, ra sandaku va Ndioxi kuachi xi'in ndo xa'a ña, te na xaa kii ña sandaku ra kuachi xi'in takundi'i na yuuvi yo'o.
40012037	Saa chi xi'in mii tu'un ña ka'an ndo ke sandaku Ndioxi kuachi xi'in va ndo: tu ña va'a ndika'an ndo, saa ra kaku va ndo, ra tu ña vä'a va tu ndika'an ndo, saa ra ni'i ndo tundo'o va ―kachi Jesús xi'in na.
40012038	Saa ndika'an sava ndia maestro saña'a ndiayu Ndioxi, xi'in ndia fariseo, kachi ndia saa xi'in Jesús: ―Tata Maestro, kuni ndi na sa kun iin ña xitu'un ña täan kuni ndi, ña va'a na kundaa ini ndi ña ndixa Ndioxi kuvi ra ti'vi yo'o xaa kun ―kachi ndia xi'in ra.
40012039	Ra saa ndakuiin Jesús kachi ra saa xi'in ndia: ―Yuvi ñà'a na xïin kandixa Ndioxi na ndee tiempo vichin, ra kuni na ña na sa yu iin ña xitu'un kuni na, ndi su ndia nii ña xitu'un sä yu kuni na, chi ndia ta'an ña ndo'o ra Jonás, ra ndika'an tu'un yu'u Ndioxi xina'a va ke sa yu kuni na.
40012040	Saa chi ta ku'va ndo'o ra Jonás, ña xindikaa ra ini iin tiaka chee uni ka'ñu xi'in uni ñuu, ra saa ke kuu tu xi'in yu'u ra xaa yo'o va, chi uni ka'ñu xi'in uni ñuu ke kundikaa tu yu'u va tixi ñu'ú.
40012041	Ra te na sandaku Ndioxi kuachi xi'in na yuuvi yo'o, ra na ñuu Nínive, ra ndakuita va na ra taxi na kuachi xa'a yuvi na ndee tiempo vichin, ra ka'an na xi'in Ndioxi ña na sando'o ra na, saa chi na ñuu Nínive, ra nandiko va ini na te xini so'o na tu'un Ndioxi ña ndika'an ndoso ra Jonás nuu na. Ra na kundaa ini ndo chi ka'nu ni ka va yu'u, ra iin yo'o vichin nuu ra Jonás.
40012042	Ra saa tu ña reina ña kee chi ninu nuu ka'an na kuu sur, ra ndakundichi tu ña kan va, ña taxi ña kuachi xa'a na yuvi na ndee tiempo vichin, ra ka'an ña ña na sando'o Ndioxi na, kachi ña, kii te na sandaku Ndioxi kuachi xi'in na, saa chi ña kan ra kani ni kee ña, ña kixi ña xini so'o ña tu'un ndichi ña ndika'an ra rey Salomón. Ra na kundaa ini ndo chi ka'nu ka va yu'u, ra iin yo'o vichin nuu ra rey Salomón ―kachi Jesús xi'in ndia.
40012043	Ra saa ndika'an ka Jesús xi'in ndia, kachi ra saa: ―Ta kee tachi ndiva'a ini iin yuvi ra su'va va ke xa ña: ^kee ña ra ndaki'in ña kua'an ña iinii kuvi iku yuu, chi nuu köo ndia nii ña'a, nuu ichi ní, ña xika nduku ña nuu koo ña ndakindiee ña, ndi su ndanï'i ka ña nuu koo ña.
40012044	Saa ra ka'an ña xi'in mii ña kachi ña saa: “Va'a ka va na nandiko yo ve'e chi nuu kee yo”, kachi ña. Ra saa te nandiko ña ndaxaa ña nuu ndixiyo ña, ra ndia nii ka ña'a köo ve'e kan, ra va'a ka vi ndati'vi na, ra vii ka vi nduu ve'e kan xa na.
40012045	Ra saa ^ndaki'in tuku tachi ndiva'a kan kua'an ña, ra ^nanduku ña inka uxa nuu tachi ndiva'a, ña kini ni ka nuu mii ña ^xaa xi'in ña, ra saa ^nandee takundi'i ña ini ve'e kan, ña koo ña. Saa ra yuvi na ndo'o saa ña xindikaa tachi ndiva'a ini na, ra na ndiee ka ndasa va kuvi na, nuu ña ndixiyo na ta yachi. Ra su'va ke ndo'o tu yuvi ndiva'a, na ndee tiempo vichin va ―kachi Jesús xi'in ndia.
40012046	Ra saa kuu Jesús ndatu'un ka ra xi'in yuvi kan, saa ra ndixaa va si'i ra xi'in na ñani ra, ra xikundita na chi ke'e ña ndiatu na ra, chi kuni na ka'an na xi'in ra.
40012047	Saa ndika'an iin na ndee kan xi'in ra kachi na saa: ―Tata, chi ke'e íin si'i kun xi'in na ñani kun, ra kuni na ka'an na xi'in kun ―kachi na xi'in ra.
40012048	Ra saa ndakuiin Jesús kachi ra saa: ―¿Yoo kuvi na kuu si'i yu, ra yoo kuvi na kuu tu ñani yu? ―kachi ra.
40012049	Ra saa saña'a nda'a ra na xika xi'in ra, ra ndika'an ra kachi ra saa: ―Na yo'o va kuvi si'i yu xi'in ñani yu.
40012050	Saa chi takundi'i yuvi na xanduvi ña ka'an Tata yu, ra ndu'u ndivi va, kuvi na kuu ñani yu, xi'in ku'va yu, xi'in si'i yu ―kachi Jesús xi'in na.
40013001	Ra suvi mii kii kan kee Jesús ve'e nuu íin ra, ra ndaki'in ra kua'an ra chi yu'u tiañu'u, ra ikan ndixaa ra xikundu'u va ra.
40013002	Ra kua'a ka vi yuvi ndakaya xaa nuu ndu'u ra, ra saa nandaa ra ini iin barca lo'o ndakundu'u ra, ra takundi'i yuvi kan xikundita yu'u tiañu'u kan va.
40013003	Saa ra kua'a ka vi ña xa'a ra saña'a ra na, ra niña xi'in tu'un ndichi ke sakua'a ra na, ra saa ndika'an ra iin tu'un ndichi xi'in na kachi ra saa: ―Saa kuu, ra kee iin ra chi'i kua'an ra chi'i ra itu trigo ñu'u ra.
40013004	Ra saa kuu ra xatia yava ra nuni vali kan kua'an ra, ra sava ña ndikoyo yachin yu'u ichi, ra ^xaa sàà, ra ndaki'in ri ña xaxi va ri.
40013005	Ra sava tu ña ndikoyo nuu iyoo yuu, nuu köo kua'a ñu'ú, ra kama ni va nindutia ña, saa chi yaxin ni va ndu'u ñu'ú.
40013006	Saa ra te kanata ñu'ù, ra xii va ña, saa chi kuëe kunu ndo'ni tio'o ña, ña kan ke ndachi va ña.
40013007	Ra sava tu ña ndikoyo nuu iyoo ndikin ìñu̱, ra nindutia va ña, ndi ndiküvi kua'nu ña, saa chi ìñu̱ kan va sanduxin ña'a.
40013008	Ra sava tu ña ndikoyo nuu ñu'u xa'an, ra tiaa ni va va'a xa'nu ña, chi indaa tata lo'o, ra ndia iin ciento nuni, xi'in ndia uni xiko nuni, xi'in ndia oko uxi nuni vali taxi, ta iin ta iin yoko itu trigo kan ―kachi Jesús xi'in na
40013009	Saa ndika'an ka ra xi'in na kachi ra saa: ―Ndó'o̱, na xini so'o ña ka'an yu xi'in ndo yo'o, ra na ndaki'in xini ndo xi'in ña, ni ke kuni kachi ña ―kachi ra xi'in na.
40013010	Saa kuyachin ndia ita'an xi'in Jesús, ra ndika'an ndia xi'in ra kachi ndia saa: ―Tata, ¿nichuun niña xi'in tu'un ndichi ke sakua'a kun yuvi kan? ―kachi ndia.
40013011	Ra saa ndakuiin ra kachi ra saa xi'in ndia: ―Ndo'o, ra xa mii va Ndioxi kuvi ra ^taxi ndiayu ña na kundaa ini ndo xa'a ichi ra nuu xa'ndia ra chiñu, ña iyoo se'é, ndi su na kan, ra täxi ra ña nda'a na ña kundaa ini na.
40013012	Saa chi yuvi na xiin kuni so'o ña saña'a yu, ra kundaa ni ka va ini na, ra koo ni ka tu ña xini tuni va na; ra na xïin kuni so'o ña saña'a yu, ra ndia ña lo'o ña xa kundaa ini na ke nundiaa nda'a va na.
40013013	Xa'a ña kan ke xi'in tu'un ndichi va ka'an yu xi'in na; ra va'a ni ixto'ni tie'e va na, ndi su küni na, ra va'a ni tiaa so'o va na ña ka'an yu xi'in na, ndi su küni so'o na, ra nii kundäa tu ini va na ni ke ka'an yu xa'a.
40013014	Ra xi'in ña yo'o ke xinu nuu tu'un Ndioxi ña ndika'an ra Isaías, ra ndika'an tu'un yu'u Ndioxi xina'a, ta kachi ra su'va: Nii na tiaa ni va so'o na, ra xa saa kundäa ini vi na ni ke kuni kachi tu'un ña xini so'o na, ra va'a ni ixto'ni tie'e va tu na, ra xa saa küni vi na.
40013015	Saa chi yuvi yo'o: ra ña xinu'ni va ke xinituni na, saa chi ^ndasi na so'o na, ra ^ndasi tu na nuu va na, ña na küni na, ra nii na küni tu so'o va na, ra na ndasäma na mii na, saa ra kundäa ini na xi'in ña xini na, ra küni tu so'o va na ña ka'an yu xi'in na, ra nii na nandïko na nuu yu, ña sanda'a yu na, kachi Ndioxi, kachi ra Isaías.
40013016	’Ndi su ndo'o ra va'a ni va ^kee ndo, saa chi xini va ndo chiñu ña xa yu, ra xini tu so'o ndo tu'un ña ka'an va yu.
40013017	Ra na kundaa ini ndo, chi ña ndixa ke ka'an yu xi'in ndo, saa chi tiaa ni kua'a na ndika'an tu'un yu'u Ndioxi xina'a, xi'in yuvi to'o na xindikun Ndioxi, ra kuni ni na kuni na ta'an ña ^xini ndo yo'o vichin, ndi su ndixïni na ña; ra kuni ni tu na kuni so'o na ta'an ña ^xini so'o ndo yo'o vichin va, ndi su ndixïni so'o na ña ―kachi Jesús xi'in ndia ita'an xi'in ra.
40013018	Ra saa ndika'an ka Jesús kachi ra saa: ―Tiaa so'o ndo ña ndatu'un yu xi'in ndo xa'a tu'un ndichi xa'a ra chi'i, ni ke kuni kachi ña.
40013019	Yuvi na xini so'o tu'un ña ka'an xa'a ichi nuu xa'ndia Ndioxi chiñu, ra kundäa ini na ni ke kuni kachi ña, saa ra xaa ti ndiva'a tava ri ña nima va na, ra naa ini va na xa'a ña. Ra na yo'o kuvi na iyoo ta ku'va iyoo nuni vali ña ndikoyo yachin yu'u ichi.
40013020	Ra nuni vali ña ndikoyo nuu iyoo yuu, kuvi yuvi na xini so'o tu'un Ndioxi, ra ndikun ndaki'in va na ña, ra kusii ka vi ini na xi'in ña.
40013021	Ndi su kuëe kunu ndo'ni tio'o ña nima na, ra lo'o ni va kii kandixa na, saa ra te xa'a tixu'vi na, a te vaxi tundo'o nuu na xa'a ña ^ndíku̱n na ichi Ndioxi, saa ra ndikun ndiko ini va na.
40013022	Ra nuni vali ña ndikoyo tiañu ìñu̱ kuvi yuvi na xini so'o tu'un Ndioxi, ndi su xa'a ndakundi'i ini na xa'a ña'a ña iyoo nuu ña yuuvi yo'o va, ra xa'a ndakundi'i tu ini na xa'a ña kuika va. Saa ra kuee kuee naa ini va na xa'a ichi Ndioxi, saa ra ta ku'va iyoo tata ña köo ña'a taxi vi iyoo na.
40013023	Ra nuni vali ña ndikoyo nuu ñu'u xa'an kuvi yuvi na xini so'o tu'un Ndioxi, ra kundaa ini na xi'in ña, ra na yo'o kuvi na iyoo ta ku'va iyoo tata ña va'a ni xa'nu, ra va'a ka vi kuchuun ña, ra ndia iin ciento, ndia uni xiko, xi'in ndia oko uxi va nuni vali taxi ta iin ta iin yoko itu trigo kan ―kachi Jesús xi'in na.
40013024	Saa ndika'an ka Jesús inka tuku tu'un ndichi xi'in na kachi ra saa: ―Ichi nuu xa'ndia Ndioxi chiñu, ra ta ku'va iyoo iin tiaa ra ndixa'an chi'i nuni trigo ña va'a iin nuu ñu'u ke iyoo ña.
40013025	Ra te ndi'i, saa ra kuñuu va, ra te xa ndikixi takundi'i na, ra saa xaa iin ra sáa̱̱ ini, ra chi'i ra ndikin iku ñà'a tiañu tata trigo kan, ra ndaki'in ra kua'an va ra.
40013026	Ra te ndixinu itu trigo kan ña xa kuyoko ña, ra saa ndixinu tu iku ñà'a kan va, ra saa xini va ndia xachiñu nuu ra kuu ixto'o ñu'u kan.
40013027	Ra saa ndaki'in ndia ndixa'an ndia, ra ndika'an ndia xi'in ra kachi ndia saa: “Tata, ¿a su niña nuni trigo, ña va'a va kuvi ña chi'i kun nuu ñu'u kun? ¿Ra nichuun tu nindutia iku ña'a xi'in ña?”, kachi ndia xi'in ra.
40013028	Saa ndika'an ra ixto'o ñu'u kan kachi ra saa xi'in ndia: “Iin ra sáa̱̱ ini xini yu'u va kuvi ra ndixa'an chi'i iku ñà'a kan”, kachi ra. Ra saa ndika'an ndia xachiñu nuu ra kachi ndia saa xi'in ra: “Tata, ¿a kuni kun, tu na ku'un ndi ra tu'un ndi iku ñà'a kan?”, kachi ndia xi'in ra.
40013029	Ra saa ndika'an ra kachi ra saa xi'in ndia: “Küvi, saa chi tu köo, ra iyo ni tu'un ndo itu trigo xi'in ña.
40013030	Ra va'a ka na koo va ña, ra inuu na kua'nu uvi saa va ña, ra ndia te na xaa kii ndakaya ña, ra saa ka'ndia yu chiñu nuu na sakee, ña ndakaya na xi'na ka iku ñà'a kan, ra katun na ña ta numi ta numi, ra ka'mi na ña; ra te xa na ndi'i, saa ndaki'in na trigo, ra chiva'a na ña ini yaka yu”, kachi ra xi'in ndia xachiñu nuu ra ―kachi Jesús xi'in yuvi ndee xini so'o kan.
40013031	Saa ndika'an Jesús inka tuku tu'un ndichi xi'in na kachi ra saa: ―Ichi nuu xa'ndia Ndioxi chiñu, ra ta ku'va iyoo iin ndikin lo'o ña nani mostaza ña ndixa'an iin tiaa chi'i ra nuu ñu'u va ra ke, iyoo ña.
40013032	Ra xa kundaa va ini ndo, chi ndikin itun mostaza kan ke lo'o nuu takundi'i va ndikin ña iyoo nuu ña yuuvi yo'o; ra va'a ni lo'o ni va ña, ndi su te ndutia ña ra xa'a ña xa'nu va ña, ra tiaa ni ka va chee xa'nu itun ña kan nuu takundi'i ka itun tu iyoo xi'in ña; ra na'nu ka vi xa'nu itun nda'a ña, ra ndia sàà va xáá ^xava'a chi'yo nda'a itun ña. Ra ku'va saa ke iyoo tu ichi ña kua'an nuu ^xa'ndia Ndioxi chiñu va ―kachi Jesús xi'in na.
40013033	Ra saa ndika'an ka Jesús inka tuku tu'un ndichi xi'in na kachi ra saa: ―Ichi nuu xa'ndia Ndioxi chiñu, ra ta ku'va iyoo lo'o ixan iyá ña kavanuu iin ña'a xi'in kua'a ni ixan ixtava'a va ke, iyoo ña. Chi va'a ni lo'o ni va kuvi ixan iyá ña chikaa ña xi'in ña, ra kuchuun va ña, ña sandanañu ña ña, ra kua'a ka vi nduu ña ―kachi Jesús xi'in na.
40013034	Ra takundi'i ña saña'a Jesús na, ra niña xi'in tu'un ndichi ta'an ña yo'o va ke xiniñu'u ra ña saña'a ra na. Ra ndia nii ichi ndisañä'a ra na ña iin saa koo saña'a ra na, chi niña xi'in tu'un ndichi va ke saña'a ra na.
40013035	Ra su'va ke kuu ña va'a ndixinu nuu tu'un ña ndika'an iin ra ndika'an tu'un yu'u Ndioxi xina'a ta kachi ra su'va: Niña xi'in tu'un ndichi ke ka'an yu xi'in yuvi, ra ndatu'un yu xi'in na xa'a ña'a ña iyoo se'é, ndia te kivi chituni Ndioxi ña yuuvi, kachi ra.
40013036	Ra saa te ndi'i ndati'vi Jesús yuvi kan kuanu'u na, ra saa nandi'vi ra ini ve'e, ra saa kuyachin ndia ita'an xi'in ra, ra ndika'an ndia xi'in ra kachi ndia saa: ―Tata, ndatu'un xi'in ndi ra na kundaa ini ndi, ni ke kuni kachi tu'un ndichi ña ndika'an kun xa'a iku ñà'a ña kana tiañu itu trigo ña iyoo nuu ñu'u kan ―kachi ndia xi'in ra.
40013037	Ra saa ndakuiin ra kachi ra saa xi'in ndia: ―Su'va va ke kuni kachi ña: ra chi'i nuni trigo kan ku yu'u ra xaa yo'o va;
40013038	ra ñu'u nuu ndikee ña kan kuvi ña yuuvi yo'o va, ra nuni trigo kan kuvi yuvi na kuu kuenda Ndioxi, ra iku ñà'a kan kuvi yuvi na kuu kuenda ra ndiva'a va.
40013039	Ra ra sáa̱̱ ini, ra ndixa'an chi'i iku ñà'a kan kuvi ra kuu timia'a va. Ra tiempo ña sakee na ke kuu kii ña ndi'i xa'a ña yuuvi yo'o va; ra yuvi na sakee kan kuvi na tatun Ndioxi va.
40013040	Ra ta ku'va ^xa na xi'in iku ñà'a, ña ^ndakaya na ña, ra ^taan na ña nuu ñù'ù xixi ña, ra saa ke kuu tu xi'in na yuuvi yo'o va, te na xaa kii ña sandaku Ndioxi kuachi xi'in na.
40013041	Ra yu'u, ra xaa yo'o, ra ti'vi yu na tatun yu ña ndakaya na takundi'i yuvi na ^xa kuachi, ra saa tu na sakuni inka yuvi ña na sa na ña vä'a va, ra tava na na nuu xa'ndia yu chiñu,
40013042	ra taan na na xitun nuu xixi ñù'ù, ra ikan ku nuu kuaku ni na, ra ndiakua ndakaxi nu'u na.
40013043	Ra na kandixa Ndioxi, ra ndaye'e va na kan ndia ta ku'va ye'e ñu'ù, ra koo na xi'in Ndioxi nuu xa'ndia ra chiñu va. Ra ndo'o, na xini so'o, ra na ndaki'in xini ndo ni ke kuni kachi tu'un yo'o ―kachi Jesús xi'in ndia.
40013044	Ra saa ndika'an Jesús inka tu'un ndichi xi'in na kachi ra saa: ―Ichi nuu xa'ndia Ndioxi chiñu, ra ta ku'va iyoo iin ña'a ña ndiaa ya'vi ni ña ndikaa se'e iin iku va ke, iyoo ña. Ra te ^ndani'i iin tiaa ña, ra saa ndatise'e tuku va ra ña nuu ndani'i ra ña; ra kusii ka vi ini ra, ra saa ndaki'in ra kuanu'u ra, ra xa'a ra ixiko ra takundi'i ña'a ña iyoo nuu ra, ra saa ndasata ra iku kan ―kachi Jesús xi'in na.
40013045	Ra saa ndika'an Jesús inka tuku tu'un ndichi xi'in na kachi ra saa: ―Ichi nuu xa'ndia Ndioxi chiñu, ra ta ku'va iyoo iin tiaa ra xika ndaxiko, ra nanduku ra iin yuu ña ya'vi ni, saa iyoo ña.
40013046	Ra te ^ndani'i ra yuu ña ya'vi ni kan, ra saa ndaki'in ra kuanu'u ra, ra xa'a ra ixiko ra takundi'i ña'a ña iyoo nuu ra, ra saa ndasata ra yuu ña ya'vi ni kan ―kachi Jesús xi'in na.
40013047	Ra saa ndika'an Jesús inka tu'un ndichi xi'in na kachi ra saa: ―Ichi nuu xa'ndia Ndioxi chiñu, ra ta ku'va iyoo ñunu ña chikaa na ini mini ra sakaku'un ña takundi'i va nuu tiaka, saa iyoo ña.
40013048	Ra te chitu ñunu kan xi'in ri, ra saa ndatava na kachi'i kan ña chi yu'u mini, ra ikan ndakundee na ña ndakaxin na ri; ra ri va'a ndataan na ini tuká, ra ri vä'a xatia va na.
40013049	Ra mii saa ke kuu tu te xa na ndi'i xa'a ña yuuvi yo'o va; saa chi kixi na tatun Ndioxi ra ndakaxin na na vä'a ña ndatava na na tiañu na va'a.
40013050	Ra taan na na xitun nuu xixi ñù'ù. Ra ikan kuu nuu ndo'o ni na, ra kuaku ni na, ra iin ndiakua ndakaxi nù'ù na ―kachi Jesús xi'in na.
40013051	Saa nindakatu'un Jesús ndia ita'an xi'in ra kachi ra saa: ―¿A kundaa ini ndo xi'in takundi'i ña ndika'an yu xi'in ndo? ―kachi ra xi'in ndia. Saa ndakuiin ndia kachi ndia saa: ―Kundaa va ini ndi xi'in ña, Tata ―kachi ndia xi'in ra.
40013052	Ra saa ndika'an Jesús xi'in ndia kachi ra saa: ―Takundi'i na maestro na saña'a ndiayu Ndioxi, ra ta xa kutu'va na xa'a ichi nuu xa'ndia Ndioxi chiñu, saa ra ta ku'va iyoo iin tiaa ra iyoo iin ve'e, ra taxi va'a ra ña'a ña ya'vi ni ini ve'e kan, ra saa xa'a ra xiniñu'u ra ña xaa xi'in ña yata, ña taxi va'a ra kan, ra ku'va saa va ke iyoo na ―kachi Jesús xi'in ndia.
40013053	Ra saa te sandi'i Jesús ndika'an ra tu'un ndichi yo'o, ra saa ndaki'in ra kuanu'u va ra,
40013054	ra saa ndixaa ra ñuu nuu xa'nu ra. Ra ndiki'vi ra ini ve'e ñu'u ñuu kan ra saa xa'a ra saña'a ra na, ra ndakanda ka vi ini yuvi na ndee kan, ra kachi na saa: ―¿Ndia ndixa'an ki'in tiaa yo'o takundi'i ña ndichi yo'o, xi'in ndiee ña xa ra ña xitu'un yo'o?
40013055	¿A su se'e ra José ra kuxi itun va kuvi ra, ra si'i tu ra kuvi ña María va, ra ñani tu ra kuvi ra Jacobo, xi'in ra José, xi'in ra Simón, xi'in ra Judas va?
40013056	¿Ra a su ñuu yo'o ndee tu na si'i ku'va va ra xi'in yo? ¿Ra ndia mii ke ndixa'an ra yo'o ña sakua'a ra takundi'i ña yo'o? ―kachi na.
40013057	Ra ndikandïxa va'a vi na Jesús ñuu ra, ra saa ndika'an ra xi'in na kachi ra saa: ―Takundi'i ñuu ra ^xa to'o va na iin na ka'an tu'un yu'u Ndioxi, ndi su ñuu na nuu kaku na, xi'in nuu ndee na ta'an na, ra xä to'o vi na na ikan ―kachi Jesús xi'in na.
40013058	Ra xa'a ña ndiee ni ini na ñuu kan ke kuëe ndixa Jesús kua'a ni ña xitu'un.
40014001	Ra suvi mii tiempo ña ndixa'an Jesús ñuu ra ke kundaa ini ra rey Herodes, ra xa'ndia chiñu chi Galilea xa'a Jesús, ña ^xa ra kua'a ni ña xitu'un.
40014002	Ra saa ndika'an ra xi'in ndia xachiñu nuu ra kachi ra saa: ―Ra ka'an na kuu Jesús kan ra süvi vi ra, chi ra Juan ra sakuchi yuvi va kuvi ra ndatiaku. Ña kan ke va'a iyoo ni ndiee ra, ña xa ra ña xitu'un ―kachi ra xi'in ndia.
40014003	Saa chi mii ra rey Herodes kan kuvi ra xa'ndia chiñu ña ndixa'an ndia tiin ndia ra Juan, ra ku'ni ndia ra xi'in yo'o kàà, ra chikaa ndia ra ve'e kàà, saa chi ndika'an ra xa'a kuachi ña ^xa ra Herodes xi'in ña Herodías xanu ra, ña yasi'i ra Felipe, ñani ra.
40014004	Saa chi xa ta yachi vi ke ndika'an ra Juan kan, xi'in ra Herodes xa'a ña vä'a ndixa ra, saa chi ndaki'in ra ña Herodías, yasi'i ra Felipe, ñani ra, ra nduu ña yasi'i va ra.
40014005	Ra xa'a ña kan ke kuni ra Herodes kan ña ka'ni ra ra Juan, ndi su ndiyu'vi va ra nuu na ñuu; saa chi ^kandixa takundi'i va na ra Juan kan, ña kuu ra ra ka'an ndoso tu'un yu'u Ndioxi.
40014006	Ndi su ndixaa iin kii ña ndatava na viko ra rey Herodes ña ndaxinu ra kuiya, saa ra ndixaa va ña lo'o kuáa̱n se'e ña Herodías kan nditaxa'a ña nuu takundi'i ndia ndee ndatava viko kan, saa ra kusii ka vi ini ra Herodes xi'in ña,
40014007	ra saa kindoo ra, ña taxi ra ndia ndia ka ña'a ña nduku ña nuu ra nda'a ña.
40014008	Ra te kundaa ini si'i ña lo'o kuaan kan, ra saa chikaa yu'u ña ñá, ra saa ndika'an ña lo'o kuaan kan xi'in ra Herodes kachi ña saa: ―Kuni yu ña na kundikaa xini ra Juan ra sakuchi yuvi ini iin ko'o ra taxi kun ña nda'a yu ―kachi ña xi'in ra.
40014009	Ra te xini so'o ra rey Herodes tu'un kan, saa ra kusuchi ni ini ra, saa chi xini takundi'i va ndia ndee kan ña kindoo ra taxi ra ndia ndia ka mii ña'a ña nduku ña lo'o kan nuu ra nda'a ña, ra xa'a ña kan ke ndinï'i ka ra ni ke sa ra, ndia saa ra xa'ndia ra chiñu nuu ndia xachiñu nuu ra, ña na ndataxi ndia xini ra Juan nda'a va ña.
40014010	Ra saa ndixa'an ndia xachiñu nuu ra Herodes ini ve'e kàà nuu ndikaa ra Juan kan, ra xa'ndia ndia sukun ra, ta ku'va kachi mii ra Herodes xi'in va ndia.
40014011	Ra saa chikaa ndia xini ra Juan ini iin ko'o, ra ni'i ndia ña xaa ndia ndataxi ndia nda'a ña lo'o kuaan kan, ra saa ndixa'an ña ndataxi ña xini ra Juan nda'a si'i va ña.
40014012	Ra saa ndixa'an ndia xita'an xi'in ra Juan, ra ndaki'in ndia iki kuñu ra ninduxin va ndia. Ra te ndi'i saa ndixa'an ndia ndatu'un ndia xi'in Jesús xa'a ña kuu kan.
40014013	Ra ta kundaa ini Jesús ña ndixi'i ra Juan, ra saa nandaa ra ini iin barca lo'o ra ndaki'in ra kua'an ra iin iku nuu köo yuvi. Ndi su ta kundaa ini yuvi kan chi nuu kua'an ra, ra saa kee na ñuu na ra taxi ndikun na kua'an xa'a na sata va ra.
40014014	Ra te nuu Jesús barca lo'o kan, ra xa iin ndandaa va kaa xi'in yuvi xini ra, ra saa kunda'vi ka vi ini ra xini ra na, ra sanda'a ra kua'a ni na xi'i na ndixaa xi'in yuvi kan.
40014015	Ra te xa kua'an kuaa, ra saa kuyachin ndia ita'an xi'in Jesús, ra ndika'an ndia xi'in ra kachi ndia saa: ―Tata, ndiayu ta'an xi'in yuvi yo'o ra na ku'un na ndia ndia ka mii ñuu vali ña ndo'ni yachin yo'o, ra na sata na ña'a kuxi na, chi yo'o, ra iku nuu köo yuvi va kuvi ña, ra xa kua'an kuaa ni va ―kachi ndia xi'in ra.
40014016	Ra saa ndakuiin Jesús kachi ra saa xi'in ndia: ―Xiniñü'u ku'un na kan vi, chi na taxi ndo'o ña kuxi va na ―kachi ra xi'in ndia.
40014017	Saa ndakuiin ndia kachi ndia saa: ―Tata, köo kua'a ña'a ni'i ndi, chi takua u'un va kuvi ixta, ra uvi kuvi tiaka va ni'i ndi ―kachi ndia xi'in ra.
40014018	Ra saa ndika'an Jesús xi'in ndia kachi ra saa: ―Taxi ndo ña nda'a yu ―kachi ra xi'in ndia.
40014019	Ra saa xa'ndia ra chiñu nuu yuvi kan ña na ndakundee vii na nuu itia kuii kan, ra saa ki'in ra u'un saa ixta kan, xi'in uvi saa tiaka kan, ra ndoni'i ra nuu ra ndivi, ra ndataxi ra tixa'vi nda'a Ndioxi xa'a ña, ra te ndi'i, saa ta'vi ra ixta kan taxi ra nda'a ndia ita'an xi'in ra, ra saa ndata'vi ndia kan ña xi'in yuvi kan.
40014020	Ra xixi takundi'i va yuvi kan ndiakua nditiandiaa ini na. Ra te ndi'i xixi na, saa ndakaya ndia ita'an xi'in Jesús ña'ñu ña nindoo ndoso, ra uxi uvi ka tuká sakutu ndia xi'in ña.
40014021	Ra yuvi na xixi kan, ra ku'va u'un mil kuvi niña tiaa va, ra ndiä'vi vi na si'i, xi'in na kuachi vali.
40014022	Te ndi'i kuu ña yo'o, saa xa'ndia Jesús chiñu nuu ndia ita'an xi'in ra, ña na nandaa ndia ini itun lo'o tu xika nuu mini, ra xa na kunuu va ndia ku'un ndia chi inka xiyo yu'u mini kan, ra nani saa na ndiayu ta'an ra xi'in yuvi kan ra saa vi ke kundikun ra ku'un ra sata ndia, kachi ra xi'in ndia.
40014023	Ra te ndi'i nindiayu ta'an ra xi'in yuvi kan, ra saa ndaa mitu'un saa ra iin iku ña ka'an ra xi'in Ndioxi, ra nani saa kuu ra saa ra kuu ñuu va.
40014024	Ra barca tu ñu'u ndia ita'an xi'in Jesús kua'an ndia, ra xa ndita'vi sava va nuu kua'an nu nuu tiañu'u kan, ra iin xi'in ña nduxa va kua'an itu lo'o kan xi'in ndia, saa chi tachi ra ndiee ni kani ña ra chi nuu ndia su'va va ke kani ña vaxi ña.
40014025	Ra te xa kua'an kuni tuvi, saa xika xa'a Jesús nuu tiañu'u kan vaxi ra nuu ndia.
40014026	Ra te xini ndia ita'an xi'in Jesús ña xika xa'a ra vaxi ra nuu tiañu'u kan, saa ra tiaa ni ndiyu'vi ndia, ra iin koko'o ninda'yu ndia, kachi ndia saa: ―¡Nima va ke vaxi kaa! ―kachi ndia.
40014027	Saa ra, ndikun ndika'an va Jesús xi'in ndia kachi ra saa: ―¡Yayaa koo ndo! ra ¡Kuayü'vi ndo!, chi yu'u va kuvi ra ―kachi ra xi'in ndia.
40014028	Saa ndakuiin ra Pedro kachi ra saa xi'in Jesús: ―Tata, tu ndixa suvi yo'o kuvi ra, saa ra, taxi ndiayu ña na kaka xa'a yu nuu tiakuii yo'o, ra xaa yu ni'i ta'an yu xi'in kun ―kachi ra xi'in Jesús.
40014029	Ra saa ndika'an Jesús xi'in ra Pedro kachi ra saa: ―Na'a ―kachi ra xi'in ra. Saa ra ndikun nuu ndixa va ra Pedro barca lo'o kan, ra ndaki'in ra xika xa'a ra kua'an nuu mini kan, ña ndakuta'an ra xi'in Jesús.
40014030	Ndi su ta xini ra Pedro ña ndiee ni kani tachi, saa ra ndiyu'vi va ra; saa ra xa'a kuandee va ra ka'a mini kan, saa ra iin koko'o ninda'yu ra kachi ra saa: ―¡Tata, sakaku yu'u! ―kachi ra xi'in Jesús.
40014031	Ra saa ndatiin Jesús nda'a ra, ra ndika'an ra xi'in ra kachi ra saa: ―Lo'o ni va kandixa kun yu'u, Pedro. ¿Nichuun ^xa uvi ini kun? ―kachi ra xi'in ra.
40014032	Ra saa ta nandaa ndia ini barca lo'o kan, saa ra ndikun ndixkuiin va tachi kan, ña kini ni kuu ña.
40014033	Saa ra ndia ñu'u ini barca lo'o kan, ra ndikun ndakusiti va ndia nuu Jesús, ra xa'a ndia ^ndasaka'nu ndia ra kachi ndia saa: ―Se'e Ndioxi ku ndixa va yo'o ―kachi ndia xi'in Jesús.
40014034	Ra te ndakoyo ndia yu'u mini kan, ra saa ndixaa ndia ñuu Genesaret.
40014035	Ra te ndakuni na ñuu kan Jesús, ra saa ti'vi na chiñu ndixa'an iinii kuvi ñuu ña ndo'ni kan, ña ndatu'un na xi'in na xa'a Jesús, ra saa xa'a na xaa na xi'in na xí'i̱ nuu ra,
40014036	ra xakunda'vi ka vi yuvi kan nuu Jesús, ña na taxi ra tiandiaa lo'o nda'a na xí'i̱ kan yu'u tikoto ña ndixi ra; ra takundi'i na xí'i̱ na nditiandiaa nda'a yu'u tikoto ra, ra nduva'a ndixa va na.
40015001	Ra saa ndixaa sava ndia maestro saña'a ndiayu Ndioxi, xi'in ndia fariseo, ndia kee ñuu Jerusalén nuu íin Jesús, ra nindakatu'un ndia ra kachi ndia saa:
40015002	―¿Nichuun xä to'o ndia ita'an xi'in kun costumbre ña ndakoo na xikua'a, ña ka'an, ña xi'na ka xiniñu'u nda'a yo, ra saa kuxi yo? ―kachi ndia xi'in Jesús.
40015003	Ra saa ndakuiin ra kachi ra saa xi'in ndia: ―¿Nichuun xä to'o tu ndo'o ndiayu Ndioxi ña iyoo nda'a ndo, ra iin ndakundiee va ndo ña ndikun ndo costumbre ña ndakoo na xii xikua ndo?
40015004	Ra na kundaa ini ndo, chi su'va va ke kachi Ndioxi xa'ndia ra chiñu te yachi: “Na sa to'o kun iva kun, xi'in si'i kun”, ra “Na ka'an ñà'a xi'in iva, a xi'in si'i, ra ^ndikun na kuvi va na kan”, ^kachi ña.
40015005	Ndi su ndo'o ra siin va tu kachi ndo. Saa chi ka'an ndo ña kuvi va ka'an iin tiaa xi'in iva ra, a xi'in si'i ra, ña kachi ra saa: “Küvi chindiee ta'an yu xi'in ndo, chi takundi'i ña xani ini yu chindiee ta'an yu xi'in ndo, ra xa ta iyoo ña ndisoko yu nuu Ndioxi va iyoo ña”, kachi ra, saa ra xava'a va, kachi ndo;
40015006	ra ndia ndia ka na ka'an ta'an tu'un yo'o, saa ra xiniñü'u ka vi ña chindiee ta'an na kan xi'in iva na, a xi'in si'i na, kachi ndo. Ra su'va va ke xa ndo, ña sandi'i ndo xa'a ndiayu ña xa'ndia Ndioxi ña ndakoo ra nda'a ndo, ra ^ndakundikun ndo costumbre ña ^sandaku mii va ndo.
40015007	Saa chi ¡na chi'ña tu'un va kuvi ndo'o! Ra ña ndixa ni va ke ndika'an Ndioxi xi'in ra Isaías ra ndika'an tu'un yu'u ra xina'a xa'a ndo, te ndika'an ra, kachi ra su'va:
40015008	Yuvi yo'o, ra takua iin tu'un ninu va ke ka'an na, ña kañu'u na yu'u, saa chi nima na, ra xika ni va iyoo ña nuu yu.
40015009	Ra ña uun va ke ka'an na ña kañu'u na yu'u, saa chi süvi ichi yu'u ke saña'a na yuvi, chi ichi ña ndaku ini mii va na ke saña'a ta'an na, kachi Ndioxi xa'a ndo, ^kachi ña tiaa ra Isaías te yachi ―kachi Jesús xi'in ndia.
40015010	Ra saa ndakana Jesús takundi'i yuvi kan, ra ndika'an ra xi'in na kachi ra saa: ―Tiaa ni so'o ndo ña ka'an yu xi'in ndo yo'o, ra ndaki'in xini ndo xi'in ña:
40015011	Takundi'i ña'a ña xaxi na, a ña xixi na, ra xa yäkua ña kan na, chi tu'un ña kee yu'u va na ke kuyakua na xi'in ―kachi Jesús xi'in na.
40015012	Saa ra kuyachin va ndia ita'an xi'in Jesús, ra ndika'an ndia xi'in ra kachi ndia saa: ―Tata, ¿a kundaa ini kun ña vä'a vi ndikuni ndia fariseo, te xini so'o ndia tu'un ña ndika'an kun? ―kachi ndia xi'in ra.
40015013	Ra saa ndakuiin Jesús kachi ra saa xi'in ndia: ―Takundi'i itun tu nindatäan Tata yu ra iyoo ndivi, ra kana ndi'i va nu kan, ra ndia tio'o va nu kee kana ―kachi ra.
40015014	Ra saa ndika'an ka Jesús xi'in ndia kachi ra saa: ―Ndäa ndo ña kuu vi ndia; saa chi na kuaa na ni'i ichi nuu inka na kuaa va kuvi na, ra tu iin ra kuaa na kunuu ichi nuu inka ra kuaa, saa ra koyo uvi saa va ndia iin yavi ―kachi Jesús xi'in ndia ita'an xi'in ra.
40015015	Ra saa ndika'an ra Pedro xi'in Jesús kachi ra saa: ―Tata, ndatu'un xi'in ndi ra na kundaa ini ndi ni ke kuni kachi tu'un ndichi ña ndika'an kun xi'in ndia fariseo ―kachi ra xi'in ra.
40015016	Saa ndakuiin Jesús kachi ra saa xi'in ndia: ―¿Ra ndikundäa ini tu ndo'o va xi'in tu'un ña ndika'an yu tu saa?
40015017	¿A kundäa ini ndo, su takundi'i ña'a ña xixi yo, a ña xaxi yo, ra chi ini siti va yo ke kua'an ña, ra te ndi'i, saa ra kee ña kua'an ña xitia va ña?
40015018	Ndi su tu'un ña kee yu'u na, ña vaxi nima va na ke, kuyakua na xi'in.
40015019	Saa chi nima va na ke kaku takundi'i ña vä'a, ña vaxi xini na kuni na sa na, ña kuni na ka'ni na ndìì, xi'in ña kutoo na koo kua'a ni tani na, saa chi nii na si'i kuvi na xä to'o na yii na, ra nii tiaa kuvi ndia, ra xä to'o ndia yasi'i ndia, xi'in ña kutoo ni na sa na takundi'i nuu chiñu yakua xi'in ta'an na, xi'in ña kuni na sakui'na na, xi'in ña ndatu'un na tu'un chi'ña xa'a ta'an na, xi'in ña kaña'a kini na xi'in ta'an na,
40015020	ra takundi'i ña yo'o kuvi ña kuyakua yuvi xi'in, ndi su ña ndä'a na kuxi na, ra kuyäkua vi na xi'in ña kan ―kachi Jesús xi'in ndia.
40015021	Ra saa kee Jesús ñuu kan, ra ndaki'in ra kua'an ra chi ñuu Tiro xi'in ñuu Sidón va.
40015022	Ra te ndixaa Jesús ñuu kan, ra ikan kandu'u iin ña'á ña kuu ndise'e na xindee iin ñuu ña xinani Canaán, ra saa ndixaa ña nuu Jesús, ra iin koko'o nda'yu ña kachi ña saa: ―¡Tata, Se'e xikua ra David, kunda'vi ini kuni yu'u ra chindiee ta'an kun xi'in yu! Saa chi ña lo'o se'e yu, ra tachi ndiva'a ke ndikaa ña'a, ra ndiee ni xa ña xi'in ña ―kachi ña xi'in Jesús.
40015023	Ndi su nindäa Jesús ña kuu yu'u vi ña. Ra saa kuyachin ndia ita'an xi'in ra, ra xakunda'vi ndia nuu ra kachi ndia saa: ―Tata, chindiee ta'an xi'in ña'a kaa, saa chi ka'an ni ña vaxi ña sata yo ―kachi ndia xi'in ra.
40015024	Ra saa ndakuiin Jesús kachi ra saa: ―Takua na ñuu Israel va kuvi na ti'vi Ndioxi yu'u vaxi yu xa'a, saa chi ta iyoo ndikachi vali ri nindoñu'u va ke iyoo na ―kachi ra.
40015025	Ra saa kuyachin ña'a kan, ra ndakusiti ña nuu Jesús, ra ndika'an ña xi'in ra kachi ña saa: ―¡Tata, chindiee ta'an xi'in yu! ―kachi ña.
40015026	Saa ndakuiin Jesús kachi ra saa xi'in ña: ―Vä'a kita ña, ña kindiaa yu ixta yu'u na kuachi, ra taxi yu ña nda'a tina kuxi ri ―kachi ra xi'in ña.
40015027	Saa ndakuiin ña'a kan, kachi ña saa xi'in ra: ―Ña ndixa kuvi va ña ka'an kun, Tata, ndi su tina, ra ndia ikin vali ña koyo yu'u ixto'o ri chi tixi mesa va ndakaya ri xixi ri ―kachi ña xi'in Jesús.
40015028	Ra saa ndika'an ra xi'in ña kachi ra saa: ―¡Tiaa ni ndinuni kandixa kun yu'u, Nana! Ra va'a na koo ta ku'va kuni va kun ―kachi Jesús xi'in ña. Saa ra ndikun mii hora kan ke nduva'a ndixa va ña lo'o se'e ña.
40015029	Ra saa ndaki'in Jesús kua'an ra, ra ndixaa ra chi yu'u tiañu'u ra ndikaa chi Galilea, ra saa ndaa ra xini iin iku ndakundu'u ra.
40015030	Ra kua'a ka vi yuvi ndakaya tuku ndixaa nuu ndu'u ra, ra ndiaka na, na nduchi'ña küvi kaka, na kuaa, na mi'mi, na lundu, na köo nda'a, na köo xa'a, ra kua'a ni ka va na xí'i̱ ndiaka na ndixaa na, chindee na nuu íin Jesús, ra sanda'a ra takundi'i va na.
40015031	Ra te xini takundi'i yuvi kan ña kuu, saa ra ndakanda ka vi ini na, saa chi xini na, ndaka'an na mi'mi, ra nduva'a tu na lundu: na köo nda'a, na köo xa'a va, ra va'a ndakaka na küvi kaka, ra nduva'a tu nuu na kuaa va. Ra saa xa'a yuvi kan ^ndasaka'nu ka vi na Ndioxi, ra ndu'u ndivi, ra kuu Ndioxi na ñuu Israel.
40015032	Saa ndakana Jesús ndia ita'an xi'in ra, ra ndika'an ra xi'in ndia kachi ra saa: ―Kunda'vi ni ini yu xini yu yuvi yo'o, saa chi xa kii uni va ke ndee na xi'in yu yo'o vichin, ra köo mii ña'a ni'i na kuxi vi na. Ra küni yu ña saa koo na xi'in soko ndati'vi yu na kunu'u na ve'e na, chi koto kua'an na ichi saa kundiëe na, ra kuñaa nuu na ―kachi Jesús xi'in ndia ita'an xi'in ra.
40015033	Ra saa ndakuiin ndia ita'an xi'in ra kachi ndia saa: ―Tata, ¿ndia mii ku'un ki'in ni yo ña'a sakuxi yo yuvi yo'o, ra tiaa ni kua'a kuvi na? Ra iku yuu nuu köo yuvi va kuvi ña yo'o ―kachi ndia xi'in ra.
40015034	Ra saa nindakatu'un Jesús ndia kachi ra saa: ―¿Nisaa ku ixta ni'i ndo? ―kachi ra xi'in ndia. Ra saa ndakuiin ndia kachi ndia saa xi'in ra: ―Takua uxa va ku ixta ni'i ndi, xi'in iin ti'vi lo'o tiaka vali va, Tata ―kachi ndia xi'in Jesús.
40015035	Ra saa xa'ndia ra chiñu, ña na ndakundee takundi'i yuvi kan, nuu ñu'ú,
40015036	Saa ki'in ra uxa saa ixta kan, xi'in iin ti'vi lo'o tiaka kan, ra ndataxi ra tixa'vi nda'a Ndioxi xa'a ña, ra te ndi'i saa ta'vi ra ña, ra taxi ra ña nda'a ndia ita'an xi'in ra, ra ndia ita'an xi'in ra ndata'vi ña xi'in yuvi kan va.
40015037	Ra xixi takundi'i va na ndiakua nditiandiaa ini na. Ra nindoo ndoso kua'a ka va ña, chi uxa ka vi tuká na'nu sakutu ndia xi'in ña'ñu ña nindoo ndoso kan.
40015038	Ra takundi'i yuvi na xixi xa Jesús, ra ku'va kumi mil kuvi niña tiaa va, ra ndiä'vi vi na si'i, xi'in na kuachi vali.
40015039	Ra te ndi'i, saa nindiayu ta'an Jesús xi'in yuvi kan, ra saa nandaa ra ini iin itun lo'o tu xika nuu tiañu'u, ra ndaki'in ra kua'an ra chi ñuu ña nani Magdala va.
40016001	Ra saa ndixaa sava ndia fariseo xi'in ndia saduceo nuu Jesús, ña kuni ndia kotondoso ndia ra, ra saa ndika'an ndia xi'in ra, ña na sa ra iin ña xitu'un kuni ndia, ra saa ke kandixa ndia ra ña ti'vi Ndioxi ra xaa ra.
40016002	Ndi su su'va va tu kachi Jesús xi'in ndia: ―Ndo'o, ra va'a va ndakuni ndo kii, saa chi te kuaa, ra su'va va kachi ndo: “Va'a ni koo ñuu vichin chi va'a ni kaa ndivi”, kachi ndo.
40016003	Ra chi ixtiaan tu kachi ndo saa: “Vichin ra ndiee ni kuun savi, saa chi tiaa ni ndikaa viko ndivi, ra iin ña ñaa kaa”, kachi ndo. ¡Ra na chi'ña tu'un va kuvi ndo! Saa chi va'a va ndakuni ndo kii, ¿ra nichuun küvi kundaa tu ini ndo xi'in ña ^xa Ndioxi nuu ña yuuvi yo'o tiempo vichin? ―kachi Jesús xi'in ndia.
40016004	Saa ndika'an ka ra kachi ra saa: ―Yuvi ña'a, na xïin kandixa Ndioxi ndee tiempo vichin, ra kuni na kuni na iin ña xitu'un, ndi su ndia nii ña sä yu kuni na, chi ndia ta'an ña ndo'o ra Jonás, ra ndika'an ndoso tu'un Ndioxi xina'a va ke sa yu kuni na ―kachi Jesús. Ndia saa ra ndakoo ra ndia, ra ndaki'in ra kua'an va ra.
40016005	Ra te ndixaa ndia ita'an xi'in Jesús, chi inka xiyo yu'u mini kan, ra saa ndaku'un ini ndia ña kuä'an ixta xi'in ndia kuxi ndia.
40016006	Ra saa ndika'an Jesús xi'in ndia kachi ra saa: ―Koto'ni ndo, ra kuenda ni koo ndo xi'in ixan iyá ña kuu ndavi ndia fariseo, ra saa tu xi'in ndia saduceo va ―kachi ra xi'in ndia.
40016007	Saa xa'a ndia ^ndakani ini ndia, ra ka'an ndia xi'in ta'an ndia kachi ndia saa: ―Ña köo ixta ni'i va yo ke, kachi ra saa xi'in yo ―kachi ndia.
40016008	Ra kundaa va ini Jesús ña ^ka'an ndia xi'in ta'an ndia, saa ndika'an ra xi'in ndia kachi ra saa: ―¿Nichuun ka'an ndo xi'in ta'an ndo ña köo ixta ni'i ndo? ¡Ra nichuun ndaku ni ini ndo, ña xïin ndo kandixa ndo!
40016009	¿Ra a nii lo'o vi ke küvi kundaa ini ndo? ¿Ra a xa naa kuvi va ini ndo ña sakuxi yu u'un mil yuvi, xi'in u'un lo'o ixta? ¿Ra ndixaa ka tuká sakutu ndo xi'in ña nindoo ndoso?
40016010	¿Ra a ndakü'un tu ini ndo ña sakuxi yu kumi mil yuvi, xi'in takua uxa lo'o ixta? ¿Ra ndixaa ka tuká sakutu ndo xi'in ña nindoo ndoso?
40016011	¿Ra nichuun kundäa ni ini ndo ña ka'an yu xi'in ndo? Saa chi süvi xa'a ña köo ixta ni'i ndo ke ka'an yu, chi xa'a ixan iyá ña kuu ndavi ndia fariseo xi'in ndia saduceo va ke ka'an yu, ña va'a na kondiaa ndo mii ndo nuu chiñu ki'vi ña xa ndia ―kachi Jesús xi'in ndia.
40016012	Ra saa vi ke kundaa ini ndia, ña süvi ndixa xa'a ixan iyá ña kuu ndavi ndia fariseo xi'in ndia saduceo, ña chikaa na xi'in ixan ixta va'a ke ndika'an Jesús xi'in ndia, chi xa'a ña ^saña'a ndia xi'in xa'a chiñu ña xa ina'a ndia xa va ndia ke ndika'an ra xi'in ndia.
40016013	Ra ta ndixaa Jesús chi ñuu Cesarea ña ndikun ndiaa ñuu Filipo, ra saa nindakatu'un ra ndia ita'an xi'in ra kachi ra saa: ―¿Yoo kuvi yu'u ra xaa yo'o, kachi yuvi xa'a yu? ―kachi ra xi'in ndia.
40016014	Ra saa ndakuiin ndia kachi ndia saa xi'in ra: ―Sava na ka'an kachi na saa, ña kuu kun ra Juan ra sakuchi yuvi; ra sava tu na ka'an ña kuu kun ra Elías va; ra inka tu na ka'an ña kuu kun ra Jeremías va; ra sava tu na ka'an ña kuu kun ndia iin ra ndika'an tu'un yu'u Ndioxi xina'a va ―kachi ndia xi'in Jesús.
40016015	Ra saa nindakatu'un ra ndia kachi ra saa: ―Ra ndo'o tu, ¿yo kuvi yu'u, tuvi ndo? ―kachi ra xi'in ndia.
40016016	Ra saa ndakuiin ra Simón Pedro kachi ra saa: ―Tata, yo'o kuvi se'e Ndioxi ra tiaku, ra xa̱à kun ña sakaku na yuuvi yo'o ―kachi ra xi'in Jesús.
40016017	Ra saa ndakuiin Jesús kachi ra saa xi'in ra: ―Va'a ni ^kee kun, Simón, se'e ra Jonás, saa chi süvi na yuuvi yo'o kuvi na nditaxi ña xinituni yo'o nda'a kun, ña va'a kundaa ini kun, chi Tata yu Ndioxi ra iyoo ndivi va kuvi ra taxi ña nda'a kun.
40016018	Ra yu'u tu, ka'an xi'in kun vichin, ña ndakunani kun Pedro. Ra tu'un “Pedro” yo'o, ra “yuu” va ke kachi ña. Ra sata yo'o ke kata yu yuvi na ndikun yu'u, ra ndia nii ña'a kuchüun sandi'i xa'a na, ra nii ña ndii ña xa'ni yuvi kuchüun sa tiaa nuu na.
40016019	Ra nda'a yo'o ke taxi yu yave, ña ndakuiña ye'e nuu xa'ndia Ndioxi chiñu. Ra takundi'i ña'a ña chiku'ni kun nuu ña yuuvi yo'o, ra kunu'ni tu ña ndivi va, ra takundi'i tu ña'a ña ndaxi kun nuu ña yuuvi yo'o, ra ndaxi tu ña ndivi va ―kachi Jesús xi'in ra Pedro.
40016020	Ra saa xa'ndia Jesús chiñu nuu ndia ita'an xi'in ra, ña na ndatü'un ndia xi'in ndia nii yuvi, ña kuu ra se'e Ndioxi, ra tiaku, ra ^xaa sakaku na yuuvi yo'o.
40016021	Ra saa xa'a Jesús ndatu'un ra xi'in ndia ita'an xi'in ra, ña xiniñu'u ku'un ra ñuu Jerusalén, ra ndia xikua'a, xi'in sutu ndia kuna'nu nuu ndia sutu, xi'in ndia maestro saña'a ley Ndioxi, ra sando'o ni ndia ra, ra ka'ni ndia ra, ndi su kii uni ndatiaku va ra ―kachi ra xi'in ndia.
40016022	Ra saa tava siin ra Pedro Jesús, ra xa'a ra ka'an ra xi'in ra kachi ra saa: ―Tata, ¡chikäa ini kun ña ñaa, chi ndia nii kii ndö'o kun saa! ―kachi ra.
40016023	Saa ndikokuiin Jesús, ra ndika'an ra xi'in ra Pedro kachi ra saa: ―¡Kuatia'a nuu yu, timia'a!, chi ri kuni sandakava yu'u va kuvi kun, saa chi yo'o, ra süvi chiñu Ndioxi ke ndi'i ini kun xa'a sa kun, chi ña xa na yuuvi yo'o va ke ndakani ini kun xa'a ―kachi Jesús xi'in ra.
40016024	Ra saa ndika'an Jesús xi'in ndia ita'an xi'in ra kachi ra saa: ―Tu ndia ndo kuni kundikun yu'u, ra xiniñu'u ^ka'ndia ini ndo xa'a mii ndo, ra ndakasoko ndo cruz ndo ra kundikun ndo yu'u.
40016025	Chi takundi'i yuvi, na kuni sakaku mii nuu ña yuuvi yo'o, kuvi na ndi'i xa'a va, ra takundi'i tu na xiin ndataxi mii ña ndo'o na xa'a yu'u, kuvi na ni'i kutiaku va.
40016026	Ra va'a ni na koo takundi'i va ña'a ña iyoo nuu ña yuuvi yo'o nuu yuvi, ndi su tu na sandoñu'u tu na nima na, saa ra köo va'a ya'vi ndiaa vi ña. Ra ndia nii tu ña'a küvi kuniñu'u na ña cha'vi na xa'a ña ni'i na kutiaku nima va na.
40016027	Chi yu'u, ra xaa yo'o vichin, ra ndiko yu kixi yu xi'in ndiee Tata yu, xi'in na tatun ra, ra saa ke ndacha'vi yu ta iin ta iin na yuuvi yo'o xa'a chiñu ña ^xa na, ra ta ku'va iyoo mii chiñu ña ^xa na, saa ke koo tu ya'vi na sa va yu.
40016028	Ra ña ndixa ke ka'an yu xi'in ndo'o, ndia ndee yo'o vichin, chi saa kúú tiaku ka va ndo, ra kuni nuu va ndo ña xa'a yu'u, ra xaa yo'o ña ka'ndia yu chiñu ―kachi Jesús xi'in ndia.
40017001	Ra saa kuu ndiya'a i̱ñu̱ kii, saa ndaki'in Jesús ra Pedro, xi'in ra Jacobo, xi'in ra Juan ñani suvi ra Jacobo, ndixa'an ndia xi'in ra iin xiki sukun.
40017002	Ra ikan ndanama ra xini ndia; ra nuu ra, ra iin taxa taxa nduu ña, iin ta ku'va taxa ñu'u, ra tikoto ña ndixi ra, ra iin yeye'e nduu ña, iin ta ku'va ndii te ka'ñu saa nduu ña.
40017003	Saa ra tu'va ndituvi va ra Moisés, xi'in ra Elías, ra xa'a ndia ndatu'un ndia xi'in Jesús ndita ndia.
40017004	Ra saa ndika'an ra Pedro xi'in Jesús kachi ra saa: ―Tata Maestro, tiaa ni va'a ña ndee yo yo'o vichin. Tu kuni kun ra na sava'a ndi uni ve'e tuvíxi̱n vali: iin ña koo ve'e yo'o, ra iin ña koo ve'e ra Moisés, ra iin ña koo ve'e ra Elías ―kachi ra xi'in Jesús.
40017005	Ra nani saa kuu ra Pedro ka'an ra xi'in Jesús, saa ra nduxinu va viko ña ye'e ni ra ndasi ña sata ndia; ra tiañu viko kan tiaku tachi Ndioxi ña ndika'an ra kachi ra saa: ―Ra yo'o kuvi se'e yu, ra ku'vi ni ini yu xini yu ra, ra kusii ni ini yu xi'in ra, ra na kandixa ndo ña ka'an ra xi'in ndo ―kachi Ndioxi xi'in ndia.
40017006	Ra te xini so'o ndia ita'an xi'in Jesús tu'un yo'o, saa ra ndakusiti ndia, ra ndia nuu ñu'u nduxinu nuu ndia, saa chi ndiyu'vi ni ndia.
40017007	Ra saa kuyachi Jesús nuu ndee ndia, ra nditiandiaa nda'a ra sata ndia, ra ndika'an ra xi'in ndia kachi ra saa: ―Ndakuita ndo ra kuayü'vi ndo ―kachi ra xi'in ndia.
40017008	Ra te ndakundita ndia, ra ndia nii ka yuvi köo ndixini ndia, ra ndia sa indaa mitu'un va Jesús ndichi xini ndia.
40017009	Ra saa te nandiko ndia vaxi nuu ndia iku kan, ra saa ndika'an Jesús xi'in ndia kachi ra saa: ―Ndia nii na ndatü'un ndo xi'in xa'a ña xini ndo yo'o, chi ndia te na ndatiaku yu'u, ra xaa yo'o, vi ke kuvi ndatu'un ndo xi'in na xa'a ña ―kachi Jesús xi'in ndia.
40017010	Ra saa nindakatu'un ndia ita'an xi'in ra ra kachi ndia saa: ―Tata, ¿nichuun ka'an ndia maestro ndia saña'a ndiayu Ndioxi ña ndakoo ra Moisés, ña xi'na ka va ra Elías kuvi ra xiniñu'u kunuu kixi? ―kachi ndia xi'in Jesús.
40017011	Saa ndakuiin Jesús kachi ra saa xi'in ndia: ―Ña ndixa ke, xi'na ka va ra Elías kuvi ra kunuu kixi, ra sanduvi ra takundi'i ña xiniñu'u kunduvi va.
40017012	Ra na kundaa ini ndo, chi ra Elías, ra xa kixi va ra, ndi su ndindaküni na ra, chi xa na ña kuni mii na xi'in va ra. Ra mii saa ke sa tu na xi'in yu'u ra xaa yo'o va, chi sando'o ni tu na yu'u va ―kachi Jesús xi'in ndia.
40017013	Ra saa kundaa ini ndia ita'an xi'in Jesús, ña ka'an ra xa'a ra Juan ra sakuchi yuvi va.
40017014	Ra te xaa ndia nuu ndee yuvi kan, saa ra ndikun ndixaa iin tiaa xikusiti ra nuu Jesús, ra ndika'an ra kachi ra saa:
40017015	―Tata, kunda'vi ini kuni se'e lo'o yu, chi ra xi'i yi'i kuvi ra, ra ndo'o ni ra xa ña; ra nii ndiä'vi ichi ^kita ra nu'u, ra saa tu nuu tiakuii va.
40017016	Ña kan ke ndiaka yu ra xaa ra xi'in yu nuu ndia ita'an xi'in kun, ndi su ndikuchüun ndia ña sanda'a ndia ra, Tata ―kachi ra xi'in Jesús.
40017017	Ra saa ndakuiin Jesús kachi ra saa xi'in ndia ita'an xi'in ra: ―¿Nichuun ndaku ni ini ndo? ¿Ra ni va yuvi kuvi ndo ña xïin ndo kandixa ndo? ¿Ra a iin ndisaa kii va ke koo yu xi'in ndo tuvi ndo? Kundiëe ka ini yu nuu ndo. Na'a ndo xi'in ra lo'o ñaa yo'o ―kachi ra xi'in ndia.
40017018	Ra saa xa'ndia Jesús chiñu nuu tachi ndiva'a kan, ña na ^saña ña ra lo'o kan, saa ra saña ndixa va ña ra, ra ndikun nduva'a va ra.
40017019	Ra te ndi'i, saa nindakatu'un siin ndia ita'an xi'in Jesús, kachi ndia saa: ―Tata, ¿nichuun ndikuchüun ndi tava ndi tachi ndiva'a kan? ―kachi ndia xi'in ra.
40017020	Saa ndakuiin Jesús kachi ra saa xi'in ndia. ―Xa'a ña kuëe kandixa ndo Ndioxi va ke ndikuchüun ndo tava ndo ña. Ra ña ndixa ka'an yu xi'in ndo, chi tu ña kandixa ndo ra na koo ña ta ku'va iyoo iin ndikin lo'o itun mostaza, saa ra kuvi va ka'an ndo xi'in iku kaa, kachi ndo saa: “Sakutia'a mii kun, ra kua'an ndakundichi kun inka xiyo”, kachi ndo xi'in ña, saa ra, saa sa ndixa va ña. Saa chi köo ña u'vi tu na kandixa ndo.
40017021	Ndi su tachi ndiva'a, ra kuëe saa koo kee ña, chi xiniñu'u ka'an ni ndo xi'in Ndioxi, ra koo su'un ndo ña küxi ndo, ra saa ke kuchuun ndo ña tava ndo ña ―kachi Jesús xi'in ndia ita'an xi'in ra.
40017022	Ra saa kuu Jesús xika ra kua'an ra xi'in ndia ita'an xi'in ra chi Galilea, ra saa ndika'an ra xi'in ndia kachi ra saa: ―Yu'u ra xaa yo'o, ra ndataxi na yu'u nda'a na sáa̱̱ ini xini yu'u.
40017023	Ra ka'ni na yu'u, ndi su kii uni ndatiaku va yu ―kachi ra xi'in ndia. Ra ta kundaa ini ndia tu'un yo'o saa ra xa'a kusuchi ka vi ini ndia.
40017024	Ra te ndixaa Jesús ñuu Capernaum xi'in ndia ita'an xi'in ra, ra saa ndixaa ndia kaya xu'un ña kua'an ve'e ñu'u ra ndindakatu'un ndia ra Pedro kachi ndia saa: ―¿A cha'vi ra Tata Maestro kun xu'un ña kaya kua'an ve'e ñu'u? ―kachi ndia xi'in ra.
40017025	Saa ndakuiin ra Pedro kachi ra saa xi'in ndia: ―Cha'vi va ra ña ―kachi ra. Ra te ndiki'vi ra Pedro ve'e, ra xi'na ka va mii Jesús ndika'an xi'in ra kachi ra saa: ―¿Ndixa tuvi yo'o, Pedro? ¿Yoo nuu ke ki'in na xa'ndia chiñu nuu ña yuuvi yo'o xu'un: nuu na ñuu na, a nuu na kee inka ñuu va? ―kachi Jesús xi'in ra.
40017026	Saa ndakuiin ra Pedro kachi ra saa: ―Nuu na inka ñuu va ke ki'in na ña ―kachi ra. Ra saa ndika'an ka Jesús kachi ra saa: ―Saa ra, mii na ñuu, na xi'in suvi, ra chä'vi vi na kan tu saa.
40017027	Ndi su ña na säa na xi'in yo, ra kua'an yu'u mini kan ra tava kun tiaka, ra ri nuu va'a tava kun xi'in kàà tiku kun kuvi ri kuña kun yu'u, ra ikan ndikaa iin xu'un kàà ndaki'in kun, ra ña kan ke cha'vi kun nuu yu'u xi'in nuu mii kun ―kachi Jesús xi'in ra Pedro.
40018001	Ra suvi mii kii kan kuyachin ndia ita'an xi'in Jesús, ra ndindakatu'un ndia ra kachi ndia saa: ―Tata, ichi nuu xa'ndia Ndioxi chiñu, ¿ra yoo kuvi na kuu na chee va'a ka nuu ndi? ―kachi ndia xi'in ra.
40018002	Ra saa kana Jesús iin ra lo'o, ra xanindichi ra ra ma'ñu ndia.
40018003	Ra ndika'an ra xi'in ndia kachi ra saa: ―Ña ndixa ka'an yu xi'in ndo, chi tu na ^ndasäma ndo ña nduu ndo ta ku'va iyoo na kuachi vali, saa ra kuchüun ndo ki'vi ndo ndivi nuu iyoo Ndioxi ña koo ndo xi'in ra.
40018004	Saa chi yuvi na xa ni̱nu̱ xi'in mii ta ku'va iyoo ra lo'o yo'o, ra na kan kuvi na kuu na kuna'nu va'a ka va nuu xa'ndia Ndioxi chiñu.
40018005	Ra ndia ndia ka yuvi na ndaki'in mani iin na vali ta'an ra lo'o yo'o xa'a ña ndikun na yu'u, ra yu'u va kuvi ra ndaki'in mani na ―kachi Jesús xi'in ndia.
40018006	Saa ndika'an ka Jesús xi'in ndia kachi ra saa: ―Ndia ndia ka yuvi na kuu mii kuachi, ña sakoyo na iin yuvi na xa ninu xi'in mii ña ndikun na yu'u, ra va'a ka va ke yachi na kunu'ni iin yuu katia chee sukun na, ra ko'ni na na ini mini.
40018007	Ra ña ndixa ke nda'vi ni va na ndee nuu ña yuuvi yo'o, ña sanda'vi na yuvi, ra koyo na nda'a kuachi, chi ña ndixa ke iyoo ni va ña vä'a nuu ña yuuvi yo'o, ra ndia nii na kuchuun ndasi ña, ra ndi nda'vi ni va iin tiaa ra sanda'vi yuvi ña sa na kuachi nuu Ndioxi.
40018008	Ña kan ke, tu nda'a ndo, a xa'a tu ndo kuvi ña kuu mii kuachi ña sandakava ña ndo'o ña sa ndo kuachi, saa ra va'a ka va ke na ka'ndia ndo ña, ra sakana ndo ña, saa chi va'a ka va ke na ki'vi ndo nuu kutiaku ndo iin ndisaa kii, xi'in iin xiyo nda'a ndo, a xi'in iin xiyo xa'a tu ndo nuu ña ku'un ndo ndiaya nuu xixi ñù'ù ñuu ka'ñu, ra ndä'va ña, xi'in uvi saa nda'a ndo, a xi'in uvi saa xa'a va tu ndo.
40018009	Ra tu nduchi nuu tu ndo kuvi ña kuu mii kuachi ña sandakava ña ndo'o sa ndo kuachi, saa ra va'a ka va ke na tava ndo ña, ra sakana ndo ña, saa chi va'a ka va ke na ni'i ndo ki'vi ndo xi'in iin xiyo nduchi nuu ndo nuu koo ndo iin ndisaa kii, nuu ña ku'un ndo xi'in uvi saa xiyo nduchi nuu ndo ndiaya nuu xixi ñù'ù ñuu ka'ñu, ra ndä'va ña ―kachi Jesús xi'in ndia.
40018010	Ra saa ndika'an ka Jesús xi'in ndia kachi ra saa: ―Kuenda ni koo ndo, ra na kundäsi ndo ndia nii yuvi na xa ninu xi'in mii, saa chi na tatun Ndioxi na ki'in kuenda xi'in na iin takundi'i kii, ra yachin ni va ndee na xi'in Tata yu Ndioxi ndivi ninu.
40018011	Ra yu'u, ra xaa yo'o vichin, ra xaa yu ña nanduku yu yuvi na nindoñu'u, ra sakaku va yu na.
40018012	’¿Ndixaa tuvi ndo? Tu iin tiaa ra iyoo iin ciento ndikachi sana ra, ra na ndoñu'u indaa ri nuu ra, saa ra, ¿a ndaköo ña'a ra ri kumi xiko xa'un kumi kan, ra ku'un ra iinii kuvi iku ña nanduku ra ri nindoñu'u kan, tuvi ndo? ¿Su ku'un va ra xa'a ri?
40018013	Ra tu na ndani'i ra ri, saa ra tiaa ni ka va kusii ini ra xi'in ri indaa mitu'un kan, nuu takundi'i ri kumi xiko xa'un kumi, ri xa ndee va'a, ri nindoñü'u kan.
40018014	Ra ku'va saa ke yoo tu Tata yo Ndioxi ra iyoo ndivi va, chi küni ra kan ña na ndoñu'u ndia nii yuvi na xa ninu xi'in mii yo'o ―kachi Jesús xi'in ndia ita'an xi'in ra.
40018015	Saa ndika'an ka Jesús kachi ra saa: ―Tu ndia iin ñani kun ^xa ña vä'a xi'in kun, saa ra ña sa kun ke ku'un mitu'un saa kun, ña ka'an kun xi'in ra xa'a ña ^xa va ra; ra tu xiin ra xini so'o ra ña ndika'an kun xi'in ra, ra ndaki'in xini ra xi'in ña, saa ra kuchuun va kun ña ^kindoo mani kun xi'in ñani kun.
40018016	Ndi su tu ndixïin ra kandixa ra ña ndika'an kun xi'in ra, saa ra na nduku kun, iin a uvi na ku'un xi'in kun, ña ka'an ndo xi'in ra, ra saa ke va'a na koo uvi a uni na ndakuiin xa'a takundi'i tu'un ña ka'an ndo.
40018017	Ra tu nii na kan ndikandïxa ra, saa ra na ndatu'un kun xi'in na ve'e ñu'u va, ra tu nii na ve'e ñu'u ndikandïxa ra ña ndika'an vi, ndia saa ra na koo ra saa va, chi ta iyoo yuvi kuachi na xïni va'a tu'un Ndioxi va ke iyoo ra, ra iin kuvi tu ra xi'in na sanda'vi, kaya xu'un nda'a yuvi ña kua'an nda'a ra chiñu ka'nu ñuu Roma va.
40018018	’Ra ña ndixa ke ka'an yu xi'in ndo, chi takundi'i ña'a, ña chiku'ni ndo nuu ña yuuvi yo'o, ra kunu'ni tu ña ndivi va, ra takundi'i tu ña'a, ña ndaxi ndo nuu ña yuuvi yo'o, ra ndaxi tu ña ndivi va.
40018019	’Ra kuni yu ña na kundaa ini ndo, chi tu uvi ndo na chita'an tu'un nuu ña yuuvi yo'o, ña ka'an ndo xi'in Ndioxi, xa'a ndia iin ña kuni ndo, saa ra Tata yu Ndioxi ra iyoo ndivi, ra taxi va ra ña nda'a ndo.
40018020	Saa chi nuu ndakita'an uvi a uni yuvi, na kandixa yu'u, ra tiañu na kan íin va yu ―kachi Jesús xi'in ndia.
40018021	Ra saa kuyachin ra Pedro ra ndika'an ra xi'in Jesús kachi ra saa: ―Tata, ¿ndixaa ichi ke xiniñu'u koo ka'nu ini yu xa'a ñani yu, na ^xa ña vä'a xi'in yu? ¿A uxa ichi vi ke xiniñu'u sa ka'nu ini yu xa'a na? ―kachi ra.
40018022	Ra saa ndakuiin Jesús kachi ra saa xi'in ra: ―Süvi takua uxa ichi ke ka'an yu xi'in kun ña saka'nu ini kun xa'a ñani kun, chi uni xiko uxi ichi ña uxa vi ke xiniñu'u koo ka'nu ini kun xa'a na ―kachi Jesús xi'in ra.
40018023	Saa ndika'an Jesús iin tu'un ndichi xi'in ndia kachi ra saa: ―Ku'va ña xachiñu Ndioxi ra inuu va ña xi'in chiñu ña xa iin ra rey, ra ndasayukun kuenda xi'in ndia xachiñu nuu ra.
40018024	Ra te xa'a ra rey kan ndasayukun ra kuenda xa'a xu'un ra, ra saa ndixa'an na ndaki'in na iin ra nika kua'a ni xu'un nuu ra.
40018025	Ra ra nika kua'a ni xu'un kan, ra ninï'i ra ña ndataxi ra, ra saa xa'ndia ra rey kan chiñu, ña na xiko na ra nika kan, ra ndia yasi'i ra, xi'in se'e vali ra, xi'in takundi'i ña'a ña kuu mii ra ke na kiya'vi, ra saa vi ke kuchuun ndita ndi'i xu'un ra rey kan.
40018026	Ra saa ndakusiti ra nika kan nuu ra rey kan, ra xa'a ra xaku nda'vi ka vi ra nuu ra kachi ra saa: “Tata, tiaa ni ke ka'nu na koo ini kun xi'in yu, ra na kundiatu ña'a kun lo'o xi'in yu, ra ndacha'vi ndi'i va yu ña nika yu nuu kun”, kachi ra xi'in ra.
40018027	Saa ra kunda'vi ka vi ini ra rey kan xini ra ra, ra xa ka'nu ini ra xa'a takundi'i va ña nika ra nuu ra, ra saa saña ndika ra ra kua'an va ra.
40018028	Ndi su te kanata ra xinika kan kua'an ra, ra saa ndakita'an ra xi'in iin ra nda'vi ra nika nuu mii ra, saa ra ndikun tiin ra sukun va ra kan, ra xa'a ra ka'an ra xi'in ra kachi ra saa: “¡Ndacha'vi takundi'i ña nika kun nuu yu mii ña taka'an kuiti!”, kachi ra.
40018029	Ra saa ndakusiti ra nda'vi kan nuu ra, ra xa'a ra xaku nda'vi ka vi ra nuu ra kachi ra saa: “Tata, tiaa ni ke ka'nu na koo ini kun xi'in yu, ra na kundiatu ña'a kun lo'o xi'in yu, ra ndacha'vi ndi'i va yu ña nika yu nuu kun”, kachi ra xi'in ra.
40018030	Ndi su ndixïin tiaa kan ña koo ka'nu ini ra xi'in ra nika nuu mii ra, chi xakin va ra kuachi xi'in ra nda'vi kan, ra tiin na ra chikaa na ve'e kàà, ra iin ndiakua nduxa na ndacha'vi ndi'i va ra ña nika ra nuu ra ^kuni ra.
40018031	Ra saa xini ndia ita'an xachiñu xi'in ra nuu ra rey kan, ra kusuchi ka vi ini ndia xi'in ra nda'vi kan te xini ndia ña ndo'o ra, ra saa kee ndia ndixa'an ndia ndatu'un ndia xi'in ra rey kan xa'a takundi'i ña xini ndia kuu.
40018032	Ra saa xa'ndia ra rey kan chiñu, ra ndixa'an na ndaki'in na ra xinika kan xaa ra, ra saa ndika'an ra rey kan xi'in ra kachi ra saa: “Takundi'i ña xinika kun nuu yu, ra sandi'i va yu xa'a ña xi'in kun, chi xaku nda'vi ni kun nuu yu xa'a ña, ña kan ke va'a xa ka'nu ini yu xa'a kun, ndi su yo'o, ra ra ña'a va kuvi kun.
40018033	¿Ra a vä'a ta xa yu'u xi'in kun ña kunda'vi ini yu xini yu yo'o, ra saa ndixa kun ña sa ka'nu ini kun xa'a ra ta'an kun ra nika nuu kun?”, kachi ra rey kan xi'in ra.
40018034	Saa ra ndisaa ka vi ra rey kan xi'in tiaa kan, ra saa ndataxi ra ra nda'a na chiñu ña na sando'o na ra, ra iin ndiakua nduxa ke na ndacha'vi ra takundi'i va ña xinika ra nuu ra rey kan ―kachi Jesús xi'in ndia.
40018035	Ra saa ndika'an ka Jesús xi'in ndia kachi ra saa: ―Ta ku'va xa ra rey kan xi'in tiaa kan ke, sa tu Tata yu Ndioxi ra iyoo ndivi xi'in ndo'o va, tu na kuïin ndo ña sa ka'nu ndinuni va'a ini ndo xa'a na ta'an ndo ―kachi Jesús xi'in ndia.
40019001	Ta sandi'i Jesús ña saña'a ra na, ra saa kee ra Galilea, ra ndaki'in ra kua'an ra, chi Judea ña ndikaa chi inka xiyo yu'u itia Jordán.
40019002	Ra iin tia'ndia chee yuvi ndikun kua'an xi'in ra, ra ikan sanda'a ra takundi'i va na xi'i.
40019003	Saa ra ndixaa va sava ndia fariseo nuu íin Jesús, ña ^kuni ndia kotondoso ndia ra, ra saa ndika'an ndia xi'in ra kachi ndia saa: ―Tata Maestro, ¿a iyoo ndiayu ña ndakoo iin tiaa yasi'i ra, xa'a ndia ndia ka kuachi? ―kachi ndia xi'in ra.
40019004	Saa ndakuiin Jesús kachi ra saa xi'in ndia: ―¿A täan ka'vi ndo tu'un Ndioxi ña ndakani kachi su'va, te xava'a Ndioxi yuvi kii nuu, “ra xava'a ra tiaa, ra xava'a tu ra ña'a va”?
40019005	Ra ndika'an ka tu Ndioxi kachi ra su'va va: “Ña kan ke tiaa, ra ndakoo va ra iva ra xi'in si'i ra, ra tanda'a ra xi'in iin ña'a ña kuu yasi'i ra, ra uvi saa na, ra ndia sa indaa va nduu na.”
40019006	Ra su'va va ke iyoo, ña kan ke süvi ka uvi yuvi kuvi na, chi sa indaa mitu'un va nduu na. Ra na chuta'an Ndioxi, ra ndia nii na yuuvi yo'o na satä'vi ta'an ña'a ―kachi Jesús xi'in ndia.
40019007	Ra saa ndika'an ndia fariseo kachi ndia saa xi'in Jesús: ―Tu saa va iyoo ña, ¿ra nichuun xa'ndia tu ra Moisés chiñu ña kachi ra saa: “Va'a va ndakoo iin tiaa yasi'i ra, ra ña sa ra ke na sandakuita ra iin tutu, ña ndakuiin xa'a ra ña xa ndakoo ta'an na, saa ra xava'a va”?, kachi ra Moisés ―kachi ndia xi'in Jesús.
40019008	Ra saa ndakuiin Jesús kachi ra saa: ―Xa'a ña ndiee ni ini va ndo kuvi ña taxi ra Moisés ndiayu ñaa nda'a ndo, ña ndakoo ndo yasi'i ndo, ndi su te kii xa'a, ra süvi saa ke ndika'an Ndioxi xi'in ndo sa ndo.
40019009	Ña kan ke yu'u, ra siin va kachi yu xi'in ndo vichin. Tu ndia iin tiaa ra kuëe ndiki'vi yasi'i ra xi'in inka tiaa, ra ndakoo ra ña, ra tanda'a ra xi'in inka ña'a, saa ra ndiayu Ndioxi va ke kanduu ra, ra tiaa ra ndaki'in tu ña'a ña nindoo nuu yii kan, ra ndiayu Ndioxi ke kanduu tu ra kan va ―kachi Jesús xi'in ndia.
40019010	Ra saa ndika'an ndia ita'an xi'in Jesús xi'in ra kachi ndia saa: ―Ra tu saa va ke iyoo ña xa'a na ndakoo ta'an, saa ra va'a ka va kita ña, ña na tandä'a va'a ka vi yuvi tu saa ―kachi ndia.
40019011	Ra saa ndakuiin Jesús kachi ra saa xi'in ndia: ―Ña yo'o, ra süvi takundi'i yuvi kuvi na kuchuun kundaa ini xi'in ña, chi takua na ^taxi Ndioxi ña xinituni va kuvi na kundaa ini xi'in ña.
40019012	Ra ña yuuvi yo'o ra iyoo sava na, ra tandä'a na chi te ñu'u na tixi si'i vi na ke nini'i ta'vi na ña koo na saa, ña kan ke tandä'a na, ra sava tu na, ra na yuuvi yo'o va kuvi na xa'ndia ña'a, ña kan ke tandä'a ka na, ra sava tu na ra nii va'a va na, ndi su xa'a ña kuni na sachiñu na nuu Ndioxi va ke tandä'a ka na. Ra na ki'in kuenda kuchuun koo na saa, ña tandä'a na, saa ra saa na koo va na ―kachi Jesús xi'in ndia.
40019013	Ra saa ndixaa sava na xi'in na vali se'e na nuu íin Jesús, ña na chindu'u ra nda'a ra sata na vali kan, ra ka'an ra xi'in Ndioxi xa'a na kuni na. Ra saa ndukue'e ndia ita'an xi'in ra xi'in na ndixaa xi'in na kuachi vali kan.
40019014	Ra saa ndika'an Jesús xi'in ndia kachi ra saa: ―Säsi ndo nuu na vali ñaa. Saña ndo na, ña na kixi na nuu yu. Chi na iyoo ta ku'va iyoo na vali kuvi na kuchuun ki'vi koo xi'in Ndioxi nuu xa'ndia ra chiñu va ―kachi Jesús xi'in ndia.
40019015	Ra saa chindu'u ra nda'a ra sata na kuachi vali kan ña ndika'an ra xi'in Ndioxi xa'a na, ra te ndi'i saa ndaki'in ra kua'an ra inka xiyo va.
40019016	Saa kuu ra xaa iin tiaa ra itia ra nindakatu'un ra Jesús kachi ra saa. ―Tata Maestro, ra va'a, ka'an xi'in yu ndia ña ke va'a sa yu, ra ni'i yu koo yu xi'in Ndioxi ndia ndikaa ndiku'un ―kachi ra.
40019017	Ra saa ndakuiin Jesús kachi ra saa xi'in ra: ―¿Nichuun ka'an kun “ra va'a” xi'in yu? Chi köo ndia nii yuvi na va'a, chi indaa mitu'un Ndioxi va kuvi ra va'a. Ndi su tu kuni kun ña koo kun xi'in Ndioxi iin ndisaa kii, saa ra xiniñu'u na sato'o kun ndiayu Ndioxi va ―kachi Jesús xi'in ra.
40019018	Saa ndakuiin ra lo'o kan kachi ra saa: ―¿Ra ndia ña kuu ndiayu Ndioxi ña xiniñu'u sato'o yu, Tata? ―kachi ra. Ra saa ndika'an Jesús xi'in ra kachi ra saa: ―Kä'ni kun ndii; ra kï'vi kun xi'in inka ña'a ña küu yasi'i kun; ra sakuï'na kun; ra nii xavä'a ini kun ña ndatu'un kun xa'a inka yuvi;
40019019	ra na sato'o kun iva kun xi'in si'i kun; ra na ku'vi ini kun kuni kun na ta'an kun, ta ku'va ku'vi ini kun xini kun mii kun ―kachi Jesús xi'in ra.
40019020	Ra saa ndakuiin ra lo'o kan kachi ra saa: ―Tata, takundi'i ña ñaa, ra ndia lo'o vi yu ke xa'a yu ^xá yu ña; ¿ra ndia ka ña ke kumani ka tu nuu yu? ―kachi ra.
40019021	Ra saa ndakuiin Jesús kachi ra saa xi'in ra: ―Tu kuni kun ña kuu kun iin tiaa ra ndaku, saa ra kua'an ra xiko kun takundi'i ña'a ña iyoo nuu kun, ra sani'i kun xu'un na nda'vi, ra saa ke kuu kun ra kuika ndivi nuu xa'ndia Ndioxi chiñu, ra te ndi'i saa na kixi kun ra kundikun kun yu'u ―kachi Jesús xi'in ra.
40019022	Ra te xini so'o ra lo'o kan tu'un yo'o, saa ra ndaki'in ra kua'an va ra, ndi su tiaa ni kusuchi ini ra kua'an ra, saa chi kuika ni ra.
40019023	Saa ndika'an Jesús xi'in ndia ita'an xi'in ra kachi ra saa: ―Ña ndixa ka'an yu xi'in ndo, chi na kuika, ra tiaa ni u'vi ki'vi na ichi nuu xa'ndia Ndioxi chiñu.
40019024	Ra na ka'an ka yu xi'in ndo ña va'a na kundaa ini ndo: Tu ña kuvi vi kuu ña, ra a iin sana va'a ka va ki'vi iin camello chee yavi lo'o xa'a iin tiku, nuu ña ki'vi iin ra kuika ichi nuu xa'ndia Ndioxi chiñu ―kachi Jesús xi'in ndia.
40019025	Ra te xini so'o ndia ita'an xi'in Jesús ña kachi ra saa, saa ra ndakanda ka vi ini ndia, ra ndika'an ndia xi'in ta'an ndia kachi ndia saa: ―Tu saa va ke kuu xi'in na kuika, saa ra, ¿yoo va kuvi na kuchuun kaku tu saa? ―kachi ndia.
40019026	Ra saa ^ixto'ni Jesús nuu ndia, ra ndika'an ra xi'in ndia kachi ra saa: ―Nuu na yuuvi yo'o va ke u'vi ni ña yo'o, ndi su nuu Ndioxi, ra köo ña ü'vi ―kachi ra xi'in ndia.
40019027	Saa ndika'an ra Pedro xi'in Jesús kachi ra saa: ―Tata, ndu'u, ra ni ke ni'i ndi, chi ndakoo ndi'i va ndi ña'a ña kuu mii ndi, ra ndakundikun ndi yo'o xika ndi xi'in kun ―kachi ra.
40019028	Saa ndakuiin Jesús kachi ra saa. ―Ña ndixa ka'an yu xi'in ndo, chi te na xaa kii ña nduxaa takundi'i ña'a, ra saa ke ndakundu'u yu'u, ra xaa yo'o vichin, tiayu ka'nu, ra ndaki'in yu ña ka'ndia yu chiñu. Saa ra ndo'o ndia ndikun yu'u vichin, ra ni'i tu ndo'o va iin iin tiayu na'nu kundee ndo, ra ka'ndia ndo chiñu nuu uxi uvi saa na se'e xikua na ñuu Israel.
40019029	Ra takundi'i yuvi, na ndakoo ve'e, na ndakoo ñani, na ndakoo ku'va, na ndakoo si'i, na ndakoo iva, na ndakoo yasi'i, na ndakoo se'e, na ndakoo ñu'ú, xa'a ña ndikun na yu'u, ra na kan, ra iin ciento ka va nduu ña ndaki'in na sa Ndioxi, ra ni'i tu na ña kutiaku na xi'in Ndioxi ndia ndikaa ndiku'un va.
40019030	Ra kua'a ni tu na inuu vichin, ra ndakundikun va na kan kii ña vaxi, ra na ndikun vichin kuvi na ndakunuu va tu ―kachi Jesús xi'in ndia ita'an xi'in ra.
40020001	Saa ndika'an ka Jesús iin tu'un ndichi xi'in na kachi ra saa: ―Ku'va ña xachiñu Ndioxi ra inuu va ña xi'in chiñu ña xa iin ra tata, ra chi'i te'e uva nuu iin ñu'u ña kuu mii ra, ra saa kuu ña'a ka vi kee ra iin kii kua'an ra, ña nduku ra na sachiñu nuu ra.
40020002	Ra saa kindoo ra xi'in na ña cha'vi ra na iin xu'un ña nani denario iin kii nduvi, ra saa ti'vi ra na kua'an na sachiñu na chiñu ra.
40020003	Ra ta ku'va kaa ìi̱n ixtiaan, saa kee tuku ra tata kan kua'an ra, ra saa ndixaa ra nuu ya'vi, ra saa xini ra ndee mii sava na.
40020004	Saa ndika'an ra xi'in na kachi ra saa: “Na'a ndo, ra ku'un tu ndo'o va sachiñu ndo chiñu yu, ra cha'vi xinu va yu ndo'o”, kachi ra xi'in na. Ra saa ndaki'in na kan kua'an na sachiñu na chiñu ra.
40020005	Saa kuu, ra kee tuku va ra kua'an ra ta ku'va kaa uxi uvi ka'ñu, ra ndakita'an tuku va ra xi'in sava na; ra saa kachi tu ra xi'in na kan va. Ra saa ndiko tuku va ra ndixa'an ra ta ku'va ka uni xikuaa, ra iin ta kachi ra xi'in takundi'i na sava kan ke kachi tu ra xi'in na kan va.
40020006	Ra ta ku'va ka u'un xikuaa, saa kee tuku va ra kua'an ra, ra ndakita'an tuku va ra xi'in sava na ndee mii, na ninï'i chiñu, ra saa ndika'an ra xi'in na kachi ra saa: “¿Nichuun íin ndo saa ndee ndo iin nduvi ndaa vichin?”, kachi ra xi'in na.
40020007	Saa ndakuiin na kachi na saa xi'in ra: “Ndia nii na ndikä'an xi'in ndi ña ku'un ndi sachiñu ndi xi'in na, ña kan ke saa íin ndi ndee va ndi, Tata”, kachi na xi'in ra. Saa ndika'an ra xi'in na kachi ra saa: “Tu saa, ra kua'an tu ndo'o va sachiñu ndo chiñu yu, ra cha'vi xinu va yu ndo'o kii vichin”, kachi ra xi'in na.
40020008	’Ra saa te xa kuaa ña xa ndixinu hora kee na xachiñu kan, ra saa ndika'an ra tata kan xi'in ra inuu xa'ndia chiñu nuu na xachiñu xi'in ra, kachi ra saa: “Ndakana takundi'i na xachiñu, na kixi na, ra xa'a kun cha'vi kun na, ra xi'na ka va na ndikun xaa na xa'a kun cha'vi kun, ra saa vi cha'vi kun na xaa ña'a va'a”, kachi ra xi'in ra ndiso chiñu kan.
40020009	Ra saa ndixaa na ndikun ndikee xachiñu, te kàà u'un xikuaa, ra saa taxi ra iin xu'un denario nda'a ta iin ta iin na kan, xa'a hora ña xachiñu na.
40020010	Ra te ndi'i, saa xaa tu na ndikee xachiñu ña'a ni va, ra ndakani ini na ka'an na saa: “Vi'i ka va cha'vi ra yoo chi ña'a ni va ndikee yo”, ka'an na, ndi su inuu cha'vi ra ta kundi'i va na, chi indaa indaa xu'un kàà ña nani denario ke taxi ra nda'a takundi'i va na.
40020011	Ra te ndi'i ndaki'in na ya'vi na, ra saa xa'a na ka'an ñà'a na xa'a ra ixto'o uva kan,
40020012	ra ndika'an na xi'in ra kachi na saa: “Tata, nichuun inuu cha'vi va kun ndu'u xi'in na kaa, ra xa xikuaa va ndikee na, ra iin hora lo'o vi ke xachiñu na, ra ndu'u, ra iin nduvi ndaa vi xachiñu ndi, ra i'ni ka vi ka'ñu ndixika ndi, ra vä'a vi ndixa kun xi'in ndi, chi inuu cha'vi va kun ndu'u xi'in na”, kachi na xi'in ra ixto'o uva kan.
40020013	Saa ndakuiin ra Tata kan kachi ra saa xi'in ra ndika'an xi'in ra: “Tata, ndukuë'e kun chi ndisandä'vi yu yo'o, chi ta ku'va kindoo yu xi'in kun ke cha'vi yu yo'o va, ra saa ke kindoo va yo.
40020014	Ra xa saa ke koo ya'vi va kun, ra kuanu'u chi xa va'a va. Ndi su ra ndikun ndiki'vi xachiñu, ra ta ku'va cha'vi yu yo'o ke, kuni yu cha'vi tu yu ra kan va.
40020015	Saa chi mii va yu kuvi ra xini, ndia ña ke kuvi sa yu xi'in xu'un yu. ¿Ra nichuun ndukuini ini kun xini kun na ña ^xa yu ña va'a xi'in na?”, kachi ra ixto'o uva kan xi'in tiaa kan, ^kachi tu'un ndichi yo'o ―kachi Jesús xi'in na.
40020016	Ra saa ndika'an ka Jesús xi'in na kachi ra saa: ―Na kundaa ini ndo, chi na ndikun vichin kuvi na ndakunuu va, ra na inuu vichin kuvi na ndakundikun va tu. Ra saa ke iyoo va ña: saa chi kua'a ni va kuvi na ^kana Ndioxi ku'un koo xi'in ra nuu xa'ndia ra chiñu, ndi su lo'o ni va kuvi na ^ndakaxin ra ―kachi Jesús xi'in na.
40020017	Ra saa kuu ra ndaki'in Jesús kua'an ra chi ñuu Jerusalén, ra saa tava siin ra uxi uvi saa ndia ita'an xi'in ra, ra ndika'an ra xi'in ndia kachi ra saa:
40020018	―Vichin ke kua'an yo ñuu Jerusalén, ra ikan ku nuu ndataxi na yu'u, ra xaa yo'o, nda'a sutu ndia kuna'nu nuu ndia sutu, xi'in ndia maestro saña'a ndiayu Ndioxi ña ndakoo ra Moisés, ra ka'ndia ndia chiñu ña na kuvi yu,
40020019	ra ndataxi tu ndia yu'u nda'a na yuvi kuachi na xïni tu'un Ndioxi, na küu judío, ra kusiki ni na yu'u, ra kani ni na yu'u xi'in ñii ña kuu kuarta, ra saa katakaa na yu'u nda'a cruz, ndi su kii uni ra ndatiaku va yu ―kachi Jesús xi'in ndia.
40020020	Ra saa kuyachin ña si'i ndia se'e ra Zebedeo xi'in uvi saa tiaa se'e ña, ndia ita'an xi'in Jesús, ra xikusiti ña nuu Jesús; ña ^nduku ña iin ña mani nuu ra.
40020021	Ra saa ndika'an ra xi'in ña kachi ra saa: ―¿Ni ke kuni kun sa yu xi'in kun, Nana? ―kachi ra xi'in ña. Saa ndakuiin ña kachi ña saa: ―Kuni yu ña na taxi kun ndiayu ra va'a na kundee se'e yu xi'in kun nuu ka'ndia kun chiñu; ra iin ra na kundu'u chi xiin kua'a kun, ra inka ra na kundu'u chi xiin ichin kun ―kachi ña.
40020022	Ra saa ndakuiin Jesús kachi ra saa: ―Ndo'o, ra kundäa ini ndo ni ke ka'an ndo xa'a vi. ¿A kuchuun ndo ko'o ndo vaso ña ko'o yu, ra kuchi tu ndo ta ku'va kuchi yu, ña kuu tundo'o ña ndo'o yu, tuvi ndo? ―kachi ra xi'in ndia. Saa ndakuiin ndia kachi ndia saa: ―Kuchuun va ndi, Tata ―kachi ndia xi'in ra.
40020023	Ra saa ndika'an ra xi'in ndia kachi ra saa: ―Ña ndixa kuvi va ña kuchuun ndo ko'o ndo vaso ña ko'o yu, ra kuchuun tu ndo kuchi ndo ta ku'va kuchi yu; saa chi ndo'o ni tu ndo'o va xa'a ña ndikun ndo yu'u. Ndi su ña taxi yu kundee ndo xiin kua'a yu, a xiin ichin tu yu, ra u'vi ni va ña kan, saa chin süvi yu'u kuvi ra xa'ndia xa'a ña kan, chi Tata va yu kuvi ra xini, yoo kuvi na taxi ra ndiayu nda'a ña kundee na xiin yu nuu ka'ndia yu chiñu ―kachi ra xi'in ndia.
40020024	Ra te xini so'o ndia uxi kan, ña nduku uvi ndia kundee ndia xiin Jesús, saa ra ndisaa ni ndia xi'in ndia uvi kan.
40020025	Ra saa ndakana Jesús takundi'i ndia, ra ndika'an ra xi'in ndia kachi ra saa: ―Xa kundaa ini mii va ndo chi na kuna'nu xa'ndia chiñu nuu ña yuuvi yo'o, xi'in ndia ndia ka na chiñu, ra ndiee ni va ndasana'nu na mii na, ra indaa mii va na kuvi na xa'ndia chiñu, ra ña kuni mii na ke iyoo va, ra ta ku'va kuni mii na ke ^xa va na xi'in na yuuvi yo'o.
40020026	Ndi su ndo'o, ra süvi saa ke koo ndo, chi xa siin va ke koo xi'in ndo'o. Saa chi ndo'o, na ^kuni kuu na kuna'nu, ra na xachiñu nuu takundi'i va na ke kuu ndo.
40020027	Ra na ^kuni kunuu nuu ndo, ra na sachiñu nuu takundi'i va ndo ke na kuu na.
40020028	Ta ku'va iyoo yu'u, ra xaa yo'o, chi yu'u ra ndixäa yu ña ka'ndia yu chiñu, chi ra xaa xachiñu nuu takundi'i va ndo kuvi yu, ra ndataxi yu mii yu xa'a takundi'i va na yuuvi yo'o, ra saa ke va'a saña ndika na ―kachi Jesús xi'in ndia.
40020029	Ra ta kee Jesús ñuu Jericó kua'an ra, ra kua'a ka vi yuvi ndandikun kua'an sata ra.
40020030	Ra ichi nuu ya'a ra kua'an ra kan ndee uvi ndia kuaa, ra te xini so'o ndia ña ya'a Jesús kua'an ra, saa ra ndiee ka vi xa'a ndia ^kana ndia ra kachi ndia saa: ―¡Tata, se'e ra rey David, kunda'vi ini kuni ndu'u! ―kachi ndia xi'in ra.
40020031	Saa ra xa'a sava yuvi kan nda'yu na nuu ndia, ña kuni na, ña na koo taxin yu'u ndia; ndi su ndia kuaa kan ra ndia ndiee ka kana va kuvi ndia kachi ndia saa: ―¡Tata, se'e ra rey David, kunda'vi ini kuni ndu'u! ―kachi tuku va ndia.
40020032	Ra saa xikundichi Jesús, ra kana ra ndia xaa ndia nuu ra, ra ndika'an ra xi'in ndia kachi ra saa: ―¿Ni ke kuni ndo sa yu xi'in ndo? ―kachi ra xi'in ndia.
40020033	Ra saa ndika'an ndia xi'in ra kachi ndia saa: ―Tata, nuu va ndi ke kuni ndi na ndanuña ―kachi ndia xi'in ra.
40020034	Saa ra kunda'vi ni ini Jesús xini ra ndia, ra saa nditiandiaa nda'a ra nuu ndia, ra ndikun ndanuña ndixa va ña, ra va'a ka vi ndakoto'ni ndia. Ra saa ndakundikun ndia kua'an ndia xi'in va ra.
40021001	Ra saa kuu Jesús xika ra kua'an ra xi'in yuvi kan, ra saa ndixaa na ñuu Betfagé ña ndikaa yachin xi'in iku ña nani Olivo, ra ikan xa'ndia Jesús chiñu nuu uvi ndia ita'an xi'in ra,
40021002	ra kachi ra saa xi'in ndia: ―Kua'an ndo ñuu lo'o ña ndikaa yachin kaa, ra kaa ndani'i ndo iin burru tiatan lo'o íin ri xi'in burru lo'o se'e ri, ra ndaxi ndo ri na kixi ri xi'in ndo.
40021003	Ra tu ndia na ndakoyo, ra ka'an na xi'in ndo xa'a ri, ra su'va ke kachi ndo xi'in na: “Tata yo ku ra xiniñu'u ri nuu, ra ndï'i ini ndo xa'a ri chi taka'an va kixi ndi ndiaka ndi ri”, kachi ndo xi'in na ―kachi Jesús xi'in ndia.
40021004	Ra su'va ke kuu ña va'a ndixinu nuu tu'un Ndioxi ña ndika'an iin ra ndika'an tu'un yu'u Ndioxi xina'a, ta kachi ra su'va:
40021005	Ka'an ndo xi'in na ñuu Jerusalén na kuu ñuu Ndioxi, ra kachi ndo saa xi'in na: “Koto'ni ndo chi kaa vaxi ra kuu Rey ndo, ña ndakita'an ra xi'in ndo, ra iin ra to'o ni va kuvi ra, ra yoso ra iin burru lo'o se'e kiti ri ndiso ña vee vaxi ra nuu ndo”, kachi ra ndika'an tu'un Ndioxi kan.
40021006	Ra saa kee ndia ita'an xi'in Jesús ndixa'an ndia, ra ta ku'va kachi ra xi'in ndia ke xa va ndia.
40021007	Ra saa ndiaka ndixa va ndia burru tiatan lo'o kan xi'in se'e lo'o ri xaa ndia, ra saa tiso ndia tikoto ña isukun ndia sata ri, ra ndakoso Jesús ri kua'an ra xi'in ndia.
40021008	Ra yuvi na kua'a ni kan, ra xa'a na ^xakin na tikoto ña isukun na ichi nuu ya'a ra kua'an ra, ra sava tu na kua'an xa'nu iku nda'a itun va, ra xakin na ña ichi nuu ya'a ra.
40021009	Ra yuvi na inuu chi nuu, xi'in na ndikun chi sata ra, ra iin siso siso nda'yu na kachi na saa: ―¡Ra ka'nu ni kuvi ra yo'o!, chi ndise'e ra Rey David kuvi ra; ¡ra ka'nu ni ra, chi Tata yo Ndioxi kuvi ra ti'vi ra ña vaxi ra sakaku ra yoo! ¡Na ndasaka'nu ndo Tata yo Ndioxi ra iyoo ndivi! ―^kachi na.
40021010	Ra te ndiki'vi Jesús ñuu Jerusalén kua'an ra, ra iin takundi'i yuvi na ndee ñuu kan, ra iin xa'a ndakaña yu'u na, ra iin ndakatu'un ta'an na kachi na saa: ―¿Yoo ku ra yo'o? ―kachi na.
40021011	Saa ndakuiin na kua'an xi'in Jesús kachi na saa xi'in na: ―Ra yo'o kuvi Jesús ra ka'an tu'un yu'u Ndioxi, ra kee ñuu Nazaret ña ndikun ndiaa Galilea ―kachi na xi'in na.
40021012	Saa ndixaa Jesús ndiki'vi ra ini ve'e ñu'u Ndioxi, ra tava ra takundi'i na ndee ixiko, ra saa tu na sata nuu va na, ra tiin ra mesa na ndee nama xu'un xi'in yuvi, ra sanduva ra nu kan va, ra saa tu tiayu tu ndee na ixiko paloma va;
40021013	ra ndika'an ra xi'in na kachi ra saa: ―Tu'un Ndioxi ra su'va va kachi ña: “Ve'e yu, ra ve'e nuu ka'an takundi'i yuvi xi'in Ndioxi va ke kunani ña”, ^kachi ña, ndi su ndo'o, ra kava nuu ndakuita'an na kui'na va ndasa ndo ña ―kachi Jesús xi'in na.
40021014	Ra ini ve'e ñu'u kan ndixaa kua'a ni na xi'i, na kuaa, xi'in na nduchi'ña küvi kaka, ra sanda'a Jesús takundi'i va na.
40021015	Ndi su ndia xikua'a kuna'nu nuu ndia sutu, xi'in ndia maestro saña'a ndiayu Ndioxi, ra ixto'ni ndia ña ^xa Jesús ña xitu'un, ra iin siso siso tu nda'yu na kuachi vali na ñú'u ini ve'e ñu'u kan va, ^kachi na saa: “¡Ra ka'nu ni kuu Jesús se'e ra Rey David!”, ^kachi na. Saa ra ndukue'e ni ini ndia xikua'a kan,
40021016	ra ndika'an ndia xi'in Jesús kachi ndia saa: ―¿A xini so'o kun ña kuu yu'u na kuachi yo'o? ―kachi ndia xi'in ra. Saa ndakuiin ra yu'u ndia kachi ra saa: ―^Xini va so'o yu. ¿Ra a ndia nii va ichi täan ka'vi ndo tu'un Ndioxi ña ka'an, kachi su'va?: Yu'u na kuachi vali, xi'in yu'u na sakan chichin ke chindu'u kun tu'un ndaku ña ndixa, ña ndasaka'nu na yo'o, ^kachi ña ―kachi Jesús xi'in ndia.
40021017	Ndia saa ra ndakoo Jesús ndia ini ve'e ñu'u kan, ra kanata ra chi ke'e, ra ndaki'in ra kua'an ra chi ñuu Betania va, ra ñuu kan vi ndixaa ra ndikixi ra.
40021018	Ra te ndituvi inka kii saa kee Jesús ñuu kan, ra nandiko tuku va ra vaxi ra ñuu Jerusalén, ra vaxi ra ichi saa xa'a ndika'un ini va ra.
40021019	Ra saa xini ra ndichi iin tu koxi yachin yu'u ichi kan, saa ra ndaki'in ra ndixaa ra nuu íin nu, ra ndia nii koxi lo'o köo nda'a nu ndini'i ra, chi takua niña iku va ke iyoo nda'a nu, ra saa ndika'an ra xi'in nu kachi ra saa: ―Ndia nii ka kii na küun kui'i nda'a kun ―kachi ra xi'in nu. Saa ra ndikun ndachi va itun koxi kan.
40021020	Saa ra ixto'ni ndia ita'an xi'in ra, ra xa'a ndakanda ka vi ini ndia, ra ndakatu'un ta'an ndia kachi ndia saa: ―¿Nichuun ke, ra kama ni ndachi itun koxi yo'o? ―kachi ndia.
40021021	Ra saa ndakuiin Jesús kachi ra saa xi'in ndia: ―Ña ndixa ke ka'an yu xi'in ndo, chi tu ndinuni ni na kandixa ndo, ra sä uvi ini ndo, saa ra süvi takua itun koxi kuvi nu kuchuun ndo sandachi ndo, ta ku'va xa yu'u, chi kuchuun tu ndo, ña ka'an ndo xi'in iku kaa ra kachi ndo saa xi'in ña: “Kita nuu iin kun ñaa, ra kua'an sako'ni kun mii kun ini mini”, kachi ndo xi'in ña, saa ra, saa sa ndixa va ña.
40021022	Saa chi takundi'i ña nduku ndo nuu Ndioxi, ra taxi va ra ña nda'a ndo, tu ndinuni ni na kandixa ndo ta ka'an ndo xi'in ra xa'a ña ―kachi Jesús xi'in ndia.
40021023	Saa kuu ra ndixaa Jesús ndiki'vi ra ini ve'e ñu'u, ra saa xa'a ra saña'a ra yuvi kan tu'un Ndioxi; ra sakan saa kuu ra saña'a ra na, saa ra ndixaa va sutu ndia kuna'nu nuu ndia sutu, xi'in ndia xikua'a kuna'nu nuu na ñuu, ra nindakatu'un ndia ra kachi ndia saa: ―¿Ni ndiayu ku mii kun ña xa kun saa? ¿Ra yoo taxi ndiayu nda'a kun ña xa kun ña yo'o? ―kachi ndia xi'in ra.
40021024	Ra saa ndakuiin Jesús kachi ra saa xi'in ndia: ―Kuni tu yu'u va ndakatu'un yu iin ña ndo'o, ra tu na ndakuiin ndo yu'u yu, ra saa ke ndatu'un tu yu'u va xi'in ndo, yoo ko taxi ndiayu nda'a yu ña xa yu ña yo'o ―kachi ra xi'in ndia.
40021025	Saa nindakatu'un ra ndia kachi ra saa: ―¿Yoo ko xa'ndia chiñu nuu ra Juan ña sakuchi ra yuvi? ¿Ndioxi, a na yuuvi va? ―kachi ra xi'in ndia. Ra saa xa'a ndia ka'an ndia xi'in ta'an ndia kachi ndia saa: ―¿Ni ke kachi yo xi'in ra? Chi tu na ka'an yo: “Ndioxi va kuvi ra taxi ndiayu nda'a ra”, saa ra, kachi ra saa xi'in yo: “¿Nichuun ndikandïxa tu ndo ña ndika'an ra tu saa?”, kachi ra xi'in yo.
40021026	Ra tu na kachi tu yo: “Na yuuvi yo'o va kuvi na taxi ndiayu nda'a ra”, saa ra iyo ni va xi'in yo, saa chi takundi'i na ñuu, ra kandixa va na ra Juan, ña kuu ra, ra ndika'an ndoso tu'un Ndioxi ―kachi ndia xi'in ta'an ndia.
40021027	Ra saa ndika'an ndia xi'in Jesús kachi ndia saa: ―Xïni ndi yoo kuvi na taxi ndiayu nda'a ra ―kachi ndia. Saa ndakuiin Jesús yu'u ndia kachi ra saa: ―Saa ra nii yu'u ndatü'un tu xi'in ndo'o va, yoo ko taxi ndiayu nda'a yu ña ^xa yu ña yo'o ―kachi ra xi'in ndia.
40021028	Ra saa ndika'an Jesús iin tu'un ndichi xi'in na kachi ra saa: ―Na ndakani yu ña yo'o nuu ndo, ¿ra ndia ku'va ke tuvi ndo xi'in ña? Ndixiyo iin tiaa, ra ndixiyo uvi tiaa vali se'e ra, ra saa ndika'an ra xi'in se'e ra, ra nuu, kachi ra saa: “Ra lo'o, na'a, ra ku'un kun lo'o kii vichin sachiñu kun xi'in te'e uva yu”, kachi ra xi'in ra.
40021029	Ra saa ndakuiin ra lo'o kan kachi ra saa: “Kü'un yu”, kachi ra xi'in iva ra. Ndi su ndu'u ra saa, saa ra nandiko ini va ra, ra ndaki'in ra ndixa'an ra xachiñu va ra.
40021030	Ra saa ndixa'an tu ra tata kan ndika'an ra xi'in se'e ra, ra kulo'o va, ra iin ta kachi ra xi'in ra nuu kan ke kachi tu ra xi'in ra uvi kan va. Ra saa ndakuiin ra kan kachi ra saa: “Va'a va, tata, ku'un va yu sachiñu yu xi'in kun”, kachi ra xi'in iva ra, ndi su ndixä'an vi ra.
40021031	¿Ra ndia iin ndia kan kuvi ndia xiin xa suvi chiñu ña xa'ndia iva ndia nuu ndia, tuvi ndo? ―kachi Jesús xi'in na. Ra saa ndakuiin na kachi na saa: ―Ra nuu va ku ra xiin xachiñu nuu iva ―kachi na. Ra saa ndika'an ka Jesús xi'in na kachi ra saa: ―Ña ndixa ke ka'an yu xi'in ndo vichin, chi na kaya xu'un nda'a na ñuu, ña kua'an nda'a gobierno ñuu Roma, xi'in na si'i na ixiko mii, ra xi'na ka va na kan kuvi na kunuu ki'vi nuu xa'ndia Ndioxi chiñu nuu ndo'o.
40021032	Saa chi kixi ra Juan saña'a ra ndo'o xa'a ichi ndaku ña kuni Ndioxi na kundikun ndo, ndi su ndikandïxa ndo; ra na kaya xu'un, xi'in na si'i ixiko mii, ra kandixa va na kan ña ndika'an ra. Ndi su ndo'o, ra va'a ni xini nuu va ndo ña xa ra, ndi su ndixïin ndo ña nandiko ini ndo xa'a kuachi ndo, ra kandixa ndo ña ndika'an ra xi'in ndo ―kachi Jesús xi'in na.
40021033	Saa ndika'an Jesús xi'in na kachi ra saa: ―Tiaa so'o ndo na ndatu'un yu inka tuku tu'un ndichi xi'in ndo kachi ra: Su'va ndo'o iin tiaa, ra ndataan te'e uva iin nuu ñu'u ka'nu, ra chikaa tu ra korra yuu va nuu ñu'u kan, ra kaan tu ra yavi sata kava nuu ku'ni na uva va, ra saa xava'a tu ra iin ve'e sukun nuu kundee na kondiaa te'e uva kan va. Ra te ndi'i, saa satatu ra ña inka yuvi, ra ndaki'in ra kua'an ra inka ñuu xika va.
40021034	Ra te nditiandiaa kii ña tia'ndia uva, ra saa ti'vi ra sava na xachiñu nuu ra kua'an na nuu na tatu too ñu'u kan, ña na ndataxi na lo'o kuenda ra.
40021035	Ndi su na tatu ñu'u nuu yoo te'e uva kan, ra ndukuiin na tiin na na xachiñu nuu ra, ra kani na na, ra sava na xa'ni na, ra sava tu na kuun na yuu va.
40021036	Ra saa ti'vi kua'a ka va ra xito'o uva kan, na xachiñu nuu ra ndixa'an na, nuu na tatu too ñu'u kan, ndi su ta xa na xi'in na inuu ndixa'an kan ke, xa tu na xi'in na kan va.
40021037	’Ndi su te ndi'i, ra saa ti'vi ra xito'o uva kan se'e mii ra, ña kua'an ra nuu na, chi ndakani ini ra ka'an ra saa: “Sato'o va na se'e yo”, ká'án ra.
40021038	Ndi su na tatu too ñu'u nuu yoo te'e uva kan, ra te xini na ra lo'o se'e ra, ra saa ndika'an na xi'in ta'an na kachi na saa: “Ra yo'o va kuvi ra ndoo ndi'i ña yo'o nda'a; ra na'a ndo vichin ra tiin yo ra, ra ka'ni yo ra, ra ña'a mii yo nduu ndi'i va ña yo'o”, kachi na xi'in ta'an na.
40021039	Ra saa tiin na ra lo'o kan, ra tava na ra nuu ñu'u iva ra, ra ikan xa'ni va na ra.
40021040	Ra vichin na kundaa ini yo: ¿Ni ke sa ra xito'o uva kan, xi'in na tatu too ñu'u nuu yoo te'e uva, te na ndiko ra, tuvi ndo? ―kachi Jesús xi'in na.
40021041	Ra saa ndakuiin na ndee xini so'o kan kachi na saa: ―Ña sa ra ke, ka'ni ndi'i va ra yuvi ña'a kan, ra ndia nii na köo ka'nu ini ra xi'in vi, ra saa satatu ra ñu'u nuu yoo te'e uva kan inka yuvi na to'o, na kuiin cha'vi nuu ra, te xa na xinu uva ―kachi na.
40021042	Ra saa ndika'an Jesús xi'in na kachi ra saa: ―¿A ndia nii va ichi täan ka'vi ndo tu'un Ndioxi ña tiaa na xina'a, ña kachi su'va?: Yuu ña kuñu'u na xava'a ve'e ta yachi kuu yuu ña xiniñu'u va'a ka va vichin. Ra Ndioxi va ku ra xa ña yo'o, ra ndakanda ni ini yo xi'in ña, ^kachi ña.
40021043	’Ra ña kan ke ka'an yu xi'in ndo, ra na kundaa ini ndo: chi kindiaa va Ndioxi ndiayu nda'a ndo ra küvi ki'vi ndo nuu xa'ndia ra chiñu, ra ndataxi ra ña nda'a inka yuvi na xiin sa ña kuni va ra.
40021044	Ra ndia ndia ka yuvi na nduva sata yuu yo'o, saa ra ta'nu ndi'i va na; ra tu mii yuu yo'o tu na ndakava sata na, saa ra kuu xe'e yaa va na sa ña ―kachi Jesús xi'in na.
40021045	Ra saa ixto'ni ndia xikua'a kuna'nu nuu ndia sutu, xi'in ndia fariseo, ña ndakani Jesús tu'un ndichi yo'o, saa ra kundaa va ini ndia, ña ka'an ra xa'a mii ndia.
40021046	Ra saa kuni ndia ña tiin ndia ra, ndi su ndiyu'vi va ndia nuu na ñuu, saa chi takundi'i na ñuu, ra kandixa va na Jesús, ña kuu ra, ra ka'an tu'un yu'u Ndioxi.
40022001	Saa xa'a Jesús ndatu'un ra inka tuku tu'un ndichi xi'in na kachi ra saa:
40022002	―Ku'va ña xachiñu Ndioxi, ra inuu va ña xi'in chiñu ña xa iin rey ra xakin viko tanda'a, ña satanda'a ra tiaa lo'o se'e ra.
40022003	Ra te xa'a ra rey kan ña ^xa nduvi ra koo viko xa'a se'e ra, saa ti'vi ra na xachiñu nuu ra kua'an na nuu yuvi, na xa ndika'an ra xi'in ku'un viko kan, ndi su ndixïin na ku'un na.
40022004	Ra saa ti'vi tuku va ra rey kan na xachiñu nuu ra kua'an na, ra ndika'an ra xi'in na kachi ra saa: “Kua'an ndo ra ka'an ndo xi'in na, ña na kixi na chi xa xanduvi ndi'i va yu ña'a ña kuxi na. Chi xa xa'ndia va yu chiñu ña xa'ni na, kua'a ni sindiki sana yu, ra saa tu kua'a ni ka tu nuu kiti sana yu ri sanda'a va yu, ra xa iyoo nduvi ndi'i va ña, ra kama ni na kixi na kachi ndo xi'in na”, kachi ra rey kan xi'in na xachiñu nuu ra.
40022005	Ra iin ta kachi ra rey kan xi'in na xachiñu nuu ra ke xa va na: Ndi su yuvi kan ra nditiäa so'o vi na ña ndika'an na xachiñu nuu ra xi'in na, saa chi ndaki'in ta iin ta iin na kua'an na chiñu va na, iin na ndaki'in kua'an koto'ni ñu'u, ra inka tu na ndaki'in kua'an xiko va,
40022006	ra sava tu na ndukuiin, ra tiin ná na xachiñu nuu ra rey kan ra kanita'an na xi'in na, ra xa'ni va ná na.
40022007	Ra saa te kundaa ini ra rey kan, ra tiaa ni ndisaa ra xi'in na, ra saa ti'vi ra ndia soldado ra, ra ndixa'an ndia xa'ni ndia takundi'i yuvi na xa'ni na na xachiñu nuu ra, ra ndia ñuu va na ke xa'mi ndia soldado kan.
40022008	Ra saa ndika'an ra rey kan xi'in na xachiñu nuu ra kachi ra saa: “Takundi'i ña'a ña kuniñu'u yo viko tanda'a yo'o, ra xa iyoo nduvi yaa va ña. Ndi su na ndika'an yu xi'in kixi, ra köo ya'vi ndiaa vi na ña kixi na, ña kan ke ndikïxi na.
40022009	Ra vichin kua'an ndo iinii kuvi nuu ndakita'an ichi, nuu ya'a kua'a ni yuvi, ra ka'an ndo xi'in takundi'i na ndakita'an xi'in ndo, ra na kixi na viko tanda'a”, kachi ra rey kan xi'in na xachiñu nuu ra.
40022010	Ra saa kee na xachiñu nuu ra rey kan ndixa'an na iinii kuvi ichi, ra ndakaya na takundi'i va yuvi xaa xi'in na, na va'a, xi'in na vä'a, ra iin ndakutu ndaa va ve'e nuu iyoo viko tanda'a kan.
40022011	Ra te ndiki'vi ra rey kan kuni ra na ndixaa viko kan, ra saa xini ra iin tiaa, ra ndïxi tiaa kan tikoto ta'an ña ndixi na kua'a, na ndixaa viko tanda'a kan.
40022012	Ra saa ndika'an ra rey kan xi'in tiaa kan kachi ra saa: “Tata, ¿ni ke xa kun ndiki'vi kun yo'o? Chi ndïxi kun ta'an tikoto ña ndixi na kua'a yo'o”, kachi ra xi'in ra. Saa ra ndia nii tu'un ndindäkuiin tiaa kan.
40022013	Ra saa ndika'an ra rey kan xi'in na xachiñu nuu ra kachi ra saa: “Tiin ndo ra, ra chiku'ni ndo xa'a ra xi'in nda'a ra, ra sako'ni ndo ra chi ke'e, chi nuu ñaa, ra ikan ke kuaku ni ra, ra iin ndiakua ndakaxi nù'ù ra”, kachi ra rey kan, kachi tu'un ndichi yo'o ―kachi Jesús xi'in na.
40022014	Ra saa ndika'an ka Jesús xi'in na kachi ra saa: ―Kua'a ni va kuvi na ^kana Ndioxi, ña ki'vi na koo na xi'in ra nuu xa'ndia ra chiñu, ndi su lo'o ni va kuvi na ^ndakaxin ra ―kachi Jesús xi'in na.
40022015	Ra te sandi'i Jesús ndakani ra tu'un ndichi kan nuu na, ra saa ndaki'in ndia fariseo kua'an ndia, ra ndakuta'an ndia ndikata'an ndia, ndia ku'va ke sa ndia ña va'a na ka'an Jesús iin tu'un ki'vi, ra saa ke kuvi ni'i ndiee ndia, ña taxi ndia kuachi xa'a ra ka'an ndia.
40022016	Ra saa ti'vi ndia fariseo kan ndia ita'an xi'in ndia kua'an ndia xi'in ndia ita'an xi'in ra Herodes, ña kua'an ndia kotondoso ndia Jesús, ra te ndixaa ndia ra saa ndika'an ndia kachi ndia saa xi'in ra: ―Tata Maestro, kundaa ini ndi chi ña ka'an kun ra ña ndixa ni va kuvi ña, ra saña'a kun yuvi tu'un Ndioxi ta ku'va iyoo mii va ña, ra nii xä kun xa'a vi ña ka'an yuvi, chi iin kuu ndi'i va na nuu kun, ra köo na ndakaxin kun.
40022017	Ra ka'an xi'in ndi vichin, ¿a va'a ña cha'vi ndi nuu ra tata chiñu César ñuu Roma, xu'un ña nduku ra nuu ndi, a vä'a? ―kachi ndia xi'in Jesús.
40022018	Ndi su xa ^kundaa va ini Jesús, ña kuni ndia kotondoso ndia ra, ra saa ndika'an ra xi'in ndia kachi ra saa: ―Ndia chi'ña tu'un va kuvi ndo, saa chi yu'u va kuvi ra ixtondoso ndo.
40022019	Ra vichin na ña'a ndo iin xu'un kàà ña cha'vi ndo nuu yu ―kachi ra xi'in ndia. Ra saa taxi na iin xu'un kàà ña nani denario nda'a ra.
40022020	Ra saa nindakatu'un ra ndia kachi ra saa: ―¿Yoo na'na ke yo'o, ra yoo kivi ke ndu'u nuu ña? ―kachi ra xi'in ndia.
40022021	Ra saa ndakuiin ndia kachi ndia saa: ―Na'na ra César va kuvi ña ―kachi ndia. Ra saa ndika'an Jesús xi'in ndia kachi ra saa: ―Tu saa, ra taxi ndo ña kuu kuenda ra César nda'a va ra, ra ña kuu kuenda Ndioxi na taxi tu ndo nda'a Ndioxi va ―kachi Jesús xi'in ndia.
40022022	Ra te xini so'o ndia ña ndika'an ra tu'un kan, saa ra ndakanda ni ini ndia, ndia saa ra ndakoo ndia ra, ra ndaki'in ndia kua'an va ndia.
40022023	Ra suvi mii kii kan ndixaa sava ndia saduceo nuu Jesús, ra nindakatu'un ndia ra, a ndixa ke ndatiaku na ndi̱ì, chi ndia saduceo kan, ra kuëe kandixa ndia ña ndatiaku na ndi̱ì, ña kan ke nindakatu'un ndia Jesús kachi ndia saa:
40022024	―Tata Maestro, ndiayu ña ndakoo ra Moisés nda'a ndi, ra su'va va ke kachi ña: “Tu ndia iin tiaa ra iyoo yasi'i, ra ndikäku se'e ra xi'in ña, ra ndixi'i va ra, saa ra xiniñu'u na ndaki'in inka ñani ra ña'a kan, ra ta xa na kaku se'e ra xi'in ña, ra ta iyoo se'e ra ndixi'i kan va, na koo ña kaku kan”, kachi ndiayu ña ndakoo ra Moisés.
40022025	Ra ndakani nuu ndi vichin ra na kundaa ini ndi, chi su'va ke kuu xi'in iin ve'e: Uxa tiaa xikuu ndia ve'e ndia. Ra saa kuu ra nditanda'a va ñani ndia ra chee, ra ndia nii se'e ra ndikäku xi'in yasi'i ra, ra ndixi'i va ra; saa ra ndaki'in ña inka ñani va ra.
40022026	Ra saa ndo'o tu ra uvi kan va, chi ndia nii se'e ra ndikäku xi'in ña, ra ndixi'i tu ra kan va, ra saa ndaki'in ña inka tuku va ra, ra ndixi'i tu ra uni kan va, ra uxa saa ndia xindu'u ña xi'in va, ra ndia nii ndia ndikäku se'e xi'in ña, ra ndixi'i ndi'i va ndia.
40022027	Saa ra te ndi'i, ra ndixi'i tu mii ña'a kan va.
40022028	Ra ña kan ke kuni ndi ndakatu'un ndi yo'o: Te na ndatiaku ndia kan, ¿ra yoo kuvi ndia kuu yii ña?, saa chi xindu'u ña xi'in uxa saa va ndia ―kachi ndia xi'in Jesús.
40022029	Ra saa ndakuiin Jesús kachi ra saa xi'in ndia: ―Ndo ya'a xini va kuvi ndo, saa chi xa xïni ndo ni ke kachi tu'un Ndioxi, ra xa xïni tu ndo xa'a ndiee va ra.
40022030	Saa chi te na xaa kii ña ndatiaku na ndixi'i, ra tiaa xi'in na si'i ra tandä'a ka na, chi xa ta iyoo mii na tatun Ndioxi, na iyoo ndivi va nduu na.
40022031	Ra ña ka'an tu ndo a ndixa ke ndatiaku na ndi̱ì, ra nuu ndiayu ña ndakoo ra Moisés va ke ndakani ña xa'a ña, ¿ra a kä'vi va ndo ña tu saa? Ra na kundaa ini ndo chi su'va va ke kachi Ndioxi ndika'an ra:
40022032	“Yu'u kuvi Ndioxi ra ^kañu'u ra Abraham, xi'in ra Isaac, xi'in ra Jacob”, kachi ra. Ra xi'in tu'un yo'o ke kundaa ini yo ña ndatiaku va ndia xii xikua yo yo'o, saa chi tu ndindatiäku ndia saa ra küvi vi ^kañu'u ndia Ndioxi ―kachi Jesús xi'in ndia saduceo kan.
40022033	Ra te xini so'o yuvi na ndee kan, ña ndichi ni ^saña'a Jesús, saa ra ndakanda ni ini na.
40022034	Ra saa te kundaa ini ndia fariseo ña sakutaxin Jesús yu'u ndia saduceo kan, ra saa ndakuta'an tuku va ndia ña ndikata'an ndia,
40022035	Ra saa nindakatu'un iin ra maestro ra saña'a ndiayu Ndioxi Jesús, ña kuni ra kotondoso ra ra, ra saa ndika'an ra xi'in ra kachi ra saa:
40022036	―Tata Maestro, ¿nuu ndiayu Ndioxi ña ndakoo ra Moisés, ra ndia ña kuu ndiayu ña chee va'a ka nuu takundi'i ña? ―kachi ra.
40022037	Ra saa ndakuiin Jesús kachi ra saa xi'in ra: ―Ndiayu ña ka'nu va'a ka nuu takundi'i ña ke yo'o: “Ku'vi ni ini kun kuni kun Tata kun Ndioxi xi'in takundi'i nima kun, xi'in takundi'i ña tiaku kun, xi'in takundi'i ña xinituni kun.”
40022038	Ra ña yo'o ku ndiayu ña nuu va'a va, ra ña yo'o ke chee nuu takundi'i va tu ña.
40022039	Ra ndiayu ña uvi ku tu ña yo'o, ra kuni kita'an va ña xi'in ndiayu ña nuu: “Ku'vi ni ini kun kuni kun na ta'an kun, ta ku'va ku'vi ini kun xini kun mii kun”, kachi ña.
40022040	Ra uvi saa ndiayu yo'o kuvi ña kuu tio'o takundi'i va ndiayu Ndioxi ña ndakoo ra Moisés, ra kuu tu ña tio'o ña saña'a na ndika'an tu'un yu'u Ndioxi xina'a va ―kachi Jesús xi'in ra.
40022041	Ra saa kúú ndia fariseo kan ita'an ndia ndita ndia, ra saa nindakatu'un Jesús ndia,
40022042	kachi ra saa: ―¿Ndixaa tuvi ndo'o xa'a ra ti'vi Ndioxi xaa sakaku na yuuvi yo'o? ¿Ra yoo se'e ku ra tuvi ndo? ―kachi Jesús xi'in ndia. Ra saa ndakuiin ndia kachi ndia saa xi'in ra: ―Se'e ra David va kuvi ra ―kachi ndia.
40022043	Ra saa ndika'an ra xi'in ndia kachi ra saa: ―Tu saa, ¿ra nichuun ke ndika'an David ña kuu Iva ra, ra kixi kan? Te ndika'an ra xi'in ndiee Tachi Yii Ndioxi, ta kachi ra su'va:
40022044	Su'va kachi Tata yu Ndioxi xi'in Iva yu: Na'a, kundu'u kun xitia kua'a yu, ra na sandi'i yu xa'a takundi'i na iyoo kuachi xi'in kun, kachi Ndioxi ndika'an ra, kachi ra David.
40022045	’Ra tu “Iva” va tu ra David kachi ra xi'in ra ti'vi Ndioxi xaa, saa ra, ¿ni ke sa tu ra ña kuu se'e ra ra? ―kachi Jesús xi'in ndia.
40022046	Saa ra ndia nii ka tu'un ninï'i ndia ndakuiin ndia yu'u ra. Ra ndia kii kan ke ndixkuiin na ña nindäkatu'un ka na Jesús.
40023001	Ra saa ndika'an Jesús xi'in yuvi na ndee kan, ra ndika'an tu ra xi'in ndia ita'an xi'in ra va ra kachi ra saa:
40023002	―Ndia maestro saña'a ndiayu Ndioxi ña ndakoo ra Moisés, xi'in ndia fariseo, ra xini va'a va ndia kan ni ke kachi tu'un Ndioxi.
40023003	Ña kan ke, na kandixa va ndo takundi'i ña saña'a ndia ndo'o, ndi su na kundïkun ndo chiñu ki'vi ña xa ndia, chi ndia kan, ra siin saña'a ndia, ra siin tu xa va ndia.
40023004	Ra kua'a ni chiñu ña ndaku, ña u'vi ni xa'ndia ndia nuu yuvi sa na, ndi su mii tu ndia, ra ndia nii chiñu lo'o ña ka'an ndia xa'a ke xä vi ndia.
40023005	Ra takundi'i chiñu ña xa ndia, ra süvi ña xato'o ndia Ndioxi ke xa ndia ña, chi ña kuni ndia kindoo va'a ni ndia nuu na ñuu va ke xa ndia ña. Ra xa'a ña kan ke iin ni'i savi ndia tutu ña ndoso tu'un Ndioxi nuu xika ndia, ra ndia nuu tikoto ndia xi'in tiaan va ndia ndee tu'un Ndioxi xika ndia, ra xinisii ni tu ndia kundixi ndia tikoto ña nani ni i'va yu'u va ña va'a na kuni yuvi ra ka'an na xa'a ndia, ña ndinuni ni ndikun ndia Ndioxi.
40023006	Ra te kua'an ndia nuu iyoo viko, a te kua'an tu ndia ve'e ñu'u, ra kutoo ni ndia kundee ndia tiayu tu ndita chi nuu, nuu ndee na kuna'nu.
40023007	Ra kuni ni tu ndia ña na sato'o yuvi ndia, te ndakuta'an na xi'in ndia nuu ya'vi, ra “maestro” ke na kachi yuvi xi'in ndia kuni ndia.
40023008	’Ndi su ndo'o ra ndiätu ndo ña ka'an na “maestro” xi'in ndo, saa chi ndo'o ra iin kuvi va ndo xi'in takundi'i yuvi, ra indaa mitu'un va kuu Cristo ra kuu Maestro ndo.
40023009	Ra ndia nii tu na, na kä'an ndo “tata” xi'in nuu ña yuuvi yo'o, chi indaa mitu'un va kuvi Tata yo Ndioxi ra iyoo ndivi.
40023010	Ra nii täxi tu ndo ña ka'an na “maestro” xi'in ndo, saa chi indaa mitu'un va kuu Cristo ra kuu Maestro.
40023011	Ra na kuchee inuu nuu ndo, ra xiniñu'u na sachiñu na nuu takundi'i va ndo.
40023012	Saa chi yuvi na ndasa chee ni mii, kuvi na nduu lo'o va, ra na ndasa lo'o mii kuvi tu na nduchee ka va.
40023013	’Ra nda'vi ni ndo'o, ndia maestro saña'a ndiayu Ndioxi ña ndakoo ra Moisés, xi'in ndo'o ndia fariseo, saa chi chi'ña ni tu'un ndo, ra ndasi ndo ye'e ña kuu ichi nuu xa'ndia Ndioxi chiñu, ra täxi ndo ki'vi yuvi, ra nii mii tu ndo xïin ki'vi va, ra na kuni ki'vi, ra nii täxi tu ndo ki'vi na kan va.
40023014	’Nda'vi ni ndo'o, ndia maestro ndia saña'a ndiayu Ndioxi, xi'in ndo'o ndia fariseo, saa chi chi'ña ni tu'un ndo, ra sanda'vi ni tu ndo na si'i nda'vi na ndukuaan va, chi kindiaa ndi'i ndo ña'a ña iyoo ve'e na nda'a na, ra ña kuni ndo kindoo va'a ndo nuu na ñuu, ra na'a ka vi ka'an ndo xi'in Ndioxi. Ra xa'a ña xa ndo ña yo'o ke chee ni ka tundo'o vaxi nuu ndo sa Ndioxi.
40023015	’Nda'vi ni ndo'o, ndia maestro saña'a ndiayu Ndioxi, xi'in ndo'o ndia fariseo, saa chi chi'ña ni tu'un ndo, ra kee ndo kua'an ndo iinii kuvi nuu ñu'u, ra ndia nuu tiañu'u va ya'a ndo kua'an ndo ña nduku ndo na kundikun sata ndo, ra te ni'i ndo na, ra na ndiee ka sandi'i ndo xa'a va kuvi na, saa chi na ndasa ña'a va ndo kuvi na, ra ndiaya ke ku'un va na, xa'a ña xa ndo.
40023016	’Nda'vi ni ndo'o, saa chi ta ku'va iyoo na kuaa va ke iyoo ndo, ra ni'i tu ndo ichi nuu inka na kuaa va, saa chi ka'an ndo xi'in yuvi kachi ndo saa: “Tu ve'e ñu'u ka'nu ke na chuna'a na ña kindoo na sa na iin chiñu, saa ra kuni kachi ña saa ña köo ña ndikindoo vi na, ndi su tu oro ña iyoo ini ve'e ñu'u ka'nu va ke na chuna'a na, saa ra xiniñu'u na saxinu va na nuu ña kindoo na sa na”, kachi ndo.
40023017	¡Ndo'o, ra na ki'vi va kuvi ndo, ra kuaa va tu ndo! ¿Ndia ña ke xiniñu'u va'a ka tuvi ndo: a oro, a ve'e ñu'u ka'nu, ña ndasa yii oro kan va?
40023018	Ra ka'an tu ndo kachi ndo su'va va xi'in yuvi: “Tu Altar yii ke na chuna'a na ña kindoo na ña sa na iin chiñu, saa ra kuni kachi ña saa, ña köo va'a ña ndikindoo vi na sa na; ndi su tu ña'a ña ñu'u ña soko na nuu altar yii ini ve'e ñu'u va ke na chuna'a na ña kindoo na sa na iin chiñu, saa ra xiniñu'u na saxinu va na ña kindoo na sa na”, kachi ndo.
40023019	Ndo'o, ra kuaa ndo, ra ki'vi ni va tu ndo, saa chi ¿ndia ña ke xiniñu'u va'a ka tuvi ndo, ña'a ña soko na, a mii altar yii, nuu kua'an ña nduyii va ña?
40023020	Ra na chuna'a altar yii, ña kindoo na sa na iin chiñu ra süvi takua altar yii ke chuna'a na ña kindoo na sa na ña, chi chuna'a tu na takundi'i ña'a, ña iyoo nuu altar yii kan va.
40023021	Ra na chuna'a tu ve'e ñu'u ka'nu ña kindoo na ña sa na iin chiñu, saa ra süvi takua ve'e ñu'u ka'nu ke chuna'a na ña kindoo na sa na ña, chi chuna'a tu na Ndioxi ra iyoo ini va ña.
40023022	Ra na chuna'a ndivi ña kindoo na sa na iin chiñu, ra süvi takua ndivi ke chuna'a na ña kindoo na sa na ña, chi chuna'a tu na Ndioxi va, ra saa tu tiayu tun ndu'u va ra.
40023023	’Ndavi ni ndo'o, ndia maestro saña'a ndiayu Ndioxi, xi'in ndo'o ndia fariseo, saa chi chi'ña ni tu'un ndo, chi ña xa ndo ke tava va ndo iin ta'vi lo'o ña'a ña chi'i ndo tixi uxi ta'vi takundi'i ña'a, ña chi'i ndo, ra taxi ndo ña nda'a Ndioxi, ndi su naa va ini ndo ña saxinu ndo ndiayu Ndioxi ña xiniñu'u va'a ka, ña ka'an kachi saa: na sato'o ndo na ta'an ndo, na ku'vi ini ndo kuni ndo na, ra na kandixa va'a tu ndo Ndioxi va; ra na taxi tu ndo iin ta'vi lo'o nuu uxi ta'vi ña'a ña chi'i va ndo, ra na kukuïin vi ndo ña sa ndo ña kan.
40023024	Ndo'o, ra na kuaa, na inuu ichi nuu na kuaa va kuvi ndo, saa chi te xi'i ndo ndia ndia ka ndutia, ra saxixin va ndo ra ña va'a na köko ndo ndikama vali, ndi su xïni vi ndo, ra koko va tu ndo iin camello chee. Ra na kundaa ini ndo ña ka'an yu su'va xi'in ndo, saa chi, niña chiñu vali va ke ndi'i ni ini ndo xa'a, ra ndiayu Ndioxi ña xiniñu'u va'a, ndakoo va tu ndo.
40023025	’Nda'vi ni ndo'o ndia Maestro saña'a ndiayu Ndioxi, xi'in ndo'o ndia fariseo, saa chi chi'ña ni tu'un ndo, ra te ndakatia ndo ko'o xixi ndo, a yaxin ña xi'i ndo tiakuii, ra niña chi sata va ña ke ndakatia ndo, ndi su chi ini ña, ra iin chitu ndaa va ña yakua. Ra ta ku'va xa ndo xi'in ña yo'o ke, iyoo tu mii va ndo, saa chi to'o ni va xa ndo, ndi su nima ndo ra iin chitu ndaa va ña xi'in ña kui'na xi'in ña kini.
40023026	Ndo'o, ndia fariseo kuaa, ra xi'na ka va chi ini yaxin ndo xi'in ini ko'o ndo ke na ndakatia ndo, ra saa ke kindoo va'a tu ndia chi sata va ña.
40023027	’Nda'vi ni ndo'o, ndia maestro saña'a ndiayu Ndioxi xi'in ndo'o ndia fariseo, saa chi chi'ña ni tu'un ndo, ra ta iyoo kaka na ndii va ke iyoo ndo, saa chi kaka na ndii, ra chi sata va ña ke ndaka'yu na, ña yaa, ra sa̱ví ka vi ña'a ña, ndi su chi ini ña, ra iin chitu ndaa va leke ndii, xi'in takundi'i ña kini.
40023028	Ra ta ku'va iyoo kaka na ndii kan va ke iyoo tu ndo'o va, saa chi to'o ni va xa ndo nuu yuvi, ndi su nima ndo, ra iin chitu ndaa va ña xi'in tu'un chi'ña xi'in ña ndiva'a.
40023029	’Nda'vi ni ndo'o ndia maestro saña'a ndiayu Ndioxi, xi'in ndo'o ndia fariseo, saa chi chi'ña ni tu'un ndo, ra täxi va'a vi ndo, ndi'i xa'a kaka nuu ndo'ni na ndika'an tu'un yu'u Ndioxi xina'a, ra saa xa tu ndo, xi'in kaka nuu ñu'u na xindikun Ndioxi va, chi savi ka vi ndasa ndo xi'in ña,
40023030	Ra te ndi'i, ^ka'an ndo kachi ndo saa: “Tu xa ndee vi yo kii te xindee na xii xikua yo xina'a, saa ra kandïxa vi yo, ña koo yu'u yo xi'in na, ña ka'ni na na ndika'an tu'un yu'u Ndioxi”, kachi ndo.
40023031	Ra xi'in tu'un ña ka'an ndo yo'o ke, ndaña'a ndo mii ndo ña kuu ndo se'e xikua na xa'ni na ndika'an tu'un yu'u Ndioxi xina'a va.
40023032	¡Ra ta ku'va xa na xii xikua ndo ke na sa tu ndo'o va, ña va'a na saxinu ndo nuu chiñu ña xa'a na xi'in te yachi!
40023033	Ndo'o, yuvi ña'a, se'e timia'a, ¿ra ni ke sa ndo ña va'a kaku ndo, ra kü'un ndo ndiaya, tuvi ndo?
40023034	Ra na kundaa ini ndo, chi yu'u kuvi ra ti'vi na ka'an tu'un yu'u Ndioxi kixi na, xi'in na ndichi, xi'in na maestro saña'a tu'un Ndioxi; ndi su ndo'o, ra ka'ni va ndo sava na, ra sava tu na tiin ndo katakaa ndo nda'a cruz va, ra sava tu na tiin ndo kani ndo nuu ke'e ve'e ñu'u va, ra sava tu na kundikun ndo taxi ndo ta ñuu ta ñuu va.
40023035	Ra xa'a ña sa ndo ña yo'o ke, ndakuiso kuachi ndo xa'a takundi'i nii yuvi to'o, na xa'ni na xii xikua ndo xina'a ta kuu ra Abel, iin saa ndia ra Zacarías, se'e ra Berequías, ra xa'ni ndo ini ve'e ñu'u nuu iyoo altar yii.
40023036	Ra ña ndaa ka'an yu xi'in ndo, chi xa'a nii na ndixi'i kan ke, kixi yaa va tundo'o sata ndo'o na ndee tiempo vichin ―kachi Jesús xi'in na.
40023037	Saa ndika'an Jesús kachi ra saa: ―¡Kusuchi ni ini yu xa'a ndo'o na ñuu Jerusalén, saa chi vä'a va'a vi ^xa ndo, chi xa'ni ndi'i va ndo na ka'an tu'un yu'u Ndioxi, ra xakin tu ndo yuu na ti'vi Ndioxi vaxi nuu va ndo! ¡Ra kua'a ni va ichi kuni yu ndakaya ndi'i yu ndo'o ña sakaku yu ndo'o, ta ku'va ^xa iin nduxi xi'in se'e vali ri, ta ndataan ri ri tixi ndixin ri, ra saa ke kuni yu sa yu xi'in ndo, ndi su ndixïin ndo!
40023038	Ra xa'a ña kan ke ni'i ndo tundo'o vichin, saa chi ve'e ndo, ra ndoo nda'a ndi'i va ña,
40023039	ra kuni yu ña na kundaa ini ndo, chi vichin, ra küni yachi ka ndo yu'u, chi ndia te na xaa kii, ña ka'an na ñuu yo'o xi'in yu kachi na saa: “¡Ka'nu ni ra xaa sakaku yoo xi'in kivi Tata yo Ndioxi ra iyoo ndivi!”, kachi na, ra ndia saa vi ke kuni ndo yu'u ―kachi Jesús xi'in na.
40024001	Ra saa te kanata Jesús ini ve'e ñu'u ka'nu, ra ndaki'in ra kua'an ra, ra saa kuyachin ndia ita'an xi'in ra, ra ndika'an ndia xi'in ra xa'a ve'e ñu'u ka'nu kan, ña chee ni ña, ra iyo ni kaa ña.
40024002	Ra saa ndakuiin Jesús kachi ra saa xi'in ndia: ―¿A tiaa ni iyo kaa ve'e ñu'u chee yo'o tuvi ndo? Ra na kundaa ini ndo chi ña ndaa va ke ka'an yu xi'in ndo vichin, chi vaxi kii ra ña ndi'i xa'a va kuvi ña, ra yuu ña kuva'a ña, ra iin kutia yava va ña kundee ña ―kachi Jesús xi'in ndia ita'an xi'in ra.
40024003	Ra saa ndaki'in ndia kua'an ndia iku ña nani Olivo, ra ikan ndixaa Jesús ndakundu'u ra, ra saa kuyachin ndia ita'an xi'in ra, ra nindakatu'un ndia ra kachi ndia saa: ―Tata, kuni ndi ña na ndatu'un kun xi'in ndi, ¿ama ke kuu ndi'i ña ndika'an kun? ¿Ra ni ke kuu kuni ndi ta xa ninumi ndiko kun kixi kun? ¿Ra ni ke sa tu ndi kundaa ini ndi ta xa ninumi ndi'i xa'a ña yuuvi yo'o? ―kachi ndia xi'in ra.
40024004	Ra saa ndakuiin Jesús kachi ra saa xi'in ndia: ―Kuenda ni koo ndo, koto ndia na sanda'vi ndo'o.
40024005	Chi kua'a ni na kixi ra kuniñu'u na kivi yu ña sanda'vi na yuvi, ra kachi na saa: “Yu'u ku Cristo ra xaa sakaku na yuuvi yo'o”, kachi na, ra kua'a ni yuvi sanda'vi na.
40024006	Ra te xa na xa'a kuni so'o ndo ña xa iyoo ni kuachi ra xa'a kuni so'o ndo ña kanita'an ni yuvi saa ra kuayü'vi ndo, chi xiniñu'u saa ke kuu va. Ndi su süvi ña xa ndi'i xa'a kuvi ña yuuvi yo'o.
40024007	Ra kua'a ni ñuu ra kanita'an ni ña xi'in ta'an ña, ra saa tu ñuu ña kuna'nu va, chi kanita'an ni tu ña kan va xi'in ta'an ña; ra kua'a ni nuu kue'e kixi, ra kundikaa ni soko, ra kua'a ni ñuu ndiee ni taan.
40024008	Ndi su süvi ña ndikun ndi'i xa'a kuvi ña yuuvi yo'o, chi ña sakan xa'a va kuvi tundo'o ña satixu'vi ña na.
40024009	’Ra kii kan tiin na ndo'o, ra ndataxi na ndo'o nda'a na chiñu ra sandiva'a ni na xi'in ndo; ra ka'ni na ndo'o, ra kundasi takundi'i na yuuvi yo'o ndo'o, xa'a ña ndikun ndo yu'u.
40024010	Ra te xa na xaa kii kan, ra kua'a ni na ndikun yu'u, ra nandiko va ini na, ra kundïkun ka na yu'u; ra xa'a na kundasi ta'an mii va na, ra xiko ta'an mii va tu na nuu na chiñu.
40024011	Ra kii kan ra kua'a ni na maña, na xa ka'an tu'un yu'u Ndioxi kixi sanda'vi yuvi, ra kua'a ni yuvi sanda'vi na.
40024012	Ra xa'a ña nduu ikú ni yuvi ke kua'a ni na ndi̱kò, ra kü'vi ka ini na kuni ta'an na.
40024013	Ra na kuchuun sa ndiee ini ndia kii ndi'i, ra ndïko ini na ña ndikun na yu'u, ra na kan ku vi na kuchuun kaku va.
40024014	Ra iinii saa ña yuuvi yo'o ka'an ndoso na ndikun yu'u, tu'un Ndioxi ña ka'an xa'a ichi nuu xa'ndia ra chiñu, ña va'a na kundaa ini takundi'i na xa'a ña, ra saa vi ke ndi'i xa'a ña yuuvi yo'o.
40024015	’Ra vichin ke na kundaa ini ndo, chi vaxi kii ra kanata kiti ña'a ri kundasi Ndioxi xini ra. Ra ri kan kuvi ri ndika'an ra Daniel xa'a. Ra ta xa na kuni ndo kiti kan ña ndakundu'u ri nuu yii, ra saa ke kundaa ini ndo ña xa xaa kii ña vaxi tundo'o va ―na ^ka'vi, ra na kundaa ini na xi'in ña ka'vi va na―,
40024016	ra na ndee Judea, ra na kunu na ku'un na chi iku va.
40024017	Ra na ndee tu chi xini ve'e, ra na kï'vi ka na ve'e na, ña ndaki'in na ña'a na.
40024018	Ra na ñu'u xachiñu iku, ra na ndïko ka na ve'e na ña ndaki'in na tikoto na.
40024019	Ra nda'vi ni na si'i na ñu'u se'e, xi'in na iyoo se'e vali, te na xaa kii ña kuu ña yo'o.
40024020	Ña kan ke na ka'an ni ndo xi'in Ndioxi, ra te xa na kuu saa, ra na küu ña yoo te kuun savi, xi'in ni kii yii sábado kii ndakindiee.
40024021	Ra tundo'o ka'nu ña kuu kii kan, ra ndia te xava'a Ndioxi ña yuuvi yo'o, ra täan kuu ña, iin saa ndia vichin, ra nii kii ña vaxi küu ka ña.
40024022	Ra tu kuëe ndixa'ndia Ndioxi tiempo yo'o ña ndasa lo'o ra ña, saa ra ndia nii yuvi kuvi na käku vi, ndi su xa'a na ndikun sata ra na ndikaxin ra ke ka'ndia ra tiempo yo'o ra ndulo'o va kii.
40024023	’Ra kii kan ndakoyo sava yuvi ka'an na xi'in ndo kachi na saa: “Koto'ni ndo, chi kaa iin ra ti'vi Ndioxi xaa sakaku yoo”, kachi na; ra ka'an tu na kachi na saa: “Kaa va iin ra”, kachi na xi'in ndo, ndi su na kandïxa ndo ña ka'an na.
40024024	Chi kua'a ni na maña kixi ra kachi na saa: “Yu'u ku Cristo”, a “Yu'u kuvi ra ka'an tu'un yu'u Ndioxi”, kachi na. Ra kua'a ni ña ndichi xi'in ña xitu'un sa na, ña sanda'vi na yuvi, ra kusana ndia na xa ndikaxin Ndioxi kundikun ichi va ra kuni na sanda'vi na.
40024025	Ña kan ke xa ka'an ndi'i va yu ña yo'o xi'in ndo vichin, ra na ki'in ni ndo kuenda xi'in mii ndo.
40024026	Ra te na ka'an na xi'in ndo kachi na saa: “Kua'an ndo kuni ndo, chi iku kaa iin ra ti'vi Ndioxi xaa sakaku yoo”, kachi na; ra na kandïxa ndo ku'un ndo. Ra tu na ka'an tu na xi'in ndo kachi na saa: “Na'a ndo, ra kuni ndo chi ini ve'e yo'o iin ra ti'vi Ndioxi xaa sakaku yoo”, na kachi na xi'in ndo, saa ra na kandïxa ndo na.
40024027	Saa chi kii na nandiko yu'u ra xaa yo'o vichin ra iin ta ku'va xa taxa ta ndaye'e ña chi nuu kanata ñu'u ra iin saa ndia chi nuu kita ña, saa ke kuu, saa chi kuni takundi'i va na yuuvi yo'o yu'u.
40024028	Ra xa kundaa va tu ini ndo, chi ndia ndia ka mii nuu ndee kiti ndìì, ra ikan ke ndakuta'an pilo ndee va ri ―kachi Jesús xi'in ndia ita'an xi'in ra.
40024029	’Ra te xa na ndi'i su'va kuu tundo'o ka'nu kan, saa ra kuñaa nuu ñu'ù kaa, ra nii yoo kaa ra ndayë'e ka ri, ra kimi ri ndee nuu ndivi kaa, ra koyo ndi'i va ri, ra takundi'i ña'a ña ndee nuu ndivi kaa ra ndakanda ndi'i va ña.
40024030	Ra saa kuni takundi'i na ña kuu nuu ndivi, ña taxi ku'va nuu na ña xa kuyachin ni ndiko tuku yu'u, ra xaa yo'o kixi yu. Ra te xa na kuni takundi'i na ñuu yuuvi yo'o yu'u, ña kee yu ndivi vaxi yu iin nuu viko xi'in takundi'i ndiee yu ña ka'nu, saa ra yu'vi ni na ra kuaku ni na.
40024031	Ra ti'vi yu na tatun yu ku'un na kumi saa tutun ña yuuvi, ra kuni'i na itun tivi na, ña ndakaya na na ndikaxin yu koo xi'in yu ndivi, na ndee chi nu kanata ñu'u, ra iin saa ndia nuu kita ña.
40024032	’Ra na kutu'va ndo tu'un ndichi xa'a itun koxi: Te xa xa'a nduu itia nda'a nu, ra xa'a ndukuii nu, ra saa ke xa kundaa ini ndo ña xa kuyachin tiempo savi va.
40024033	Ra ku'va saa ke iyoo tu ña yo'o va, saa chi te xa na kuni ndo ña xa'a kuu takundi'i ña yo'o, saa ra kuni kachi ña saa, ña xa ninumi ndiko tuku va yu.
40024034	Ra ña ndixa ke ka'an yu xi'in ndo, chi yuvi na ndee vichin ra ndee ka va na nuu ña yuvi yo'o, te na kuu takundi'i ña yo'o.
40024035	’Ndivi kaa xi'in ñu'ú yo'o, ra ña ndi'i xa'a va kuvi ña, ndi su tu'un yu ra ndï'i xa'a ña, chi xinu ndi'i va ña ka'an ña.
40024036	’Ra ndia nii na kundäa ini ndia kii ke, ra ndia hora ke ndiko yu, chi ndia nii na tatun Ndioxi na iyoo ndivi ra kundäa ini na; ra nii yu'u, ra xaa yo'o, kundäa ini; chi indaa mitu'un iva va yu kuvi ra xini ama ke kuu saa.
40024037	Ra na kundaa ini ndo, chi ta ku'va kuu xina'a, te ndixiyo ra Noé va ke kuu, kii te na ndiko yu'u ra xaa yo'o,
40024038	saa chi te xitiaku ra Noé, te täan kuun savi ña'a, ra yuvi kan, ra ndakundiee na xixi na, ra xi'i na, ra satanda'a ta'an va tu na, ra saa kuu na ndee na saa, ndia te ndixaa kii ndiki'vi ra Noé ini barca va.
40024039	Saa chi nindakäni ini vi na ña ndi'i xa'a ña yuuvi, ra saa kuu na ndee na saa, ndia te xa'a kuun ña'a savi ra xa'ni ndi'i va ra na. Ra ku'va saa ke kuu tu te xa na ndiko yu'u ra xaa yo'o vichin va.
40024040	Chi kii kan, ra tu ñu'u uvi tiaa xachuun ndia iku, ra iin ra ku'un xi'in yu, ra iin ra ndoo va.
40024041	Ra tu xika tu uvi na si'i, ndiko ná, ra iin ña ku'un xi'in yu, ra iin ña ndoo va.
40024042	’Ña kan ke na ki'in ni ndo kuenda, chi kundäa ini ndo ama ke ndiko yu'u, ra kuu Iva ndo kixi yu.
40024043	Ra na kundaa ini ndo ña yo'o, saa chi tu iin ra tata, ra iyoo iin ve'e ra, ra na kundaa ini ra ama ke ki'vi ra kui'na ña sakui'na ra ña'a ve'e ra, saa ra küsun vi ra, chi kundu'u va ra kondiaa ra, ra täxi vi ra ki'vi ra kui'na kan ña sakui'na ra ña'a ra.
40024044	Ra ku'va saa ke na sa tu ndo'o va, ña na koo nduvi ni ndo; saa chi yu'u ra xaa yo'o, ra kii te kuëe ndiatu ndo yu'u va ke ndiko yu kixi yu ―kachi Jesús xi'in na.
40024045	Ra saa ndika'an Jesús xi'in ndia ita'an xi'in ra kachi ra saa: ―Ná ndatu'un yu xi'in ndo ndia ku'va ke iyoo iin ra xachiñu tatu ra to'o ni, ra ndichi ni ra. Ra na kundaa ini ndo chi ra kan kuvi ra ndaki'in ndiayu ña ki'in ra kuenda xi'in ve'e ra kuu xito'o ra, ña va'a taxi ra ña kuxi takundi'i na xachiñu tatu nuu ra kuu xito'o ra, ta mii hora ña ka'un ini na.
40024046	Ra va'a ni kee ra xachiñu tatun kan, tu iin ta ku'va ndika'an ra xito'o ra xi'in ra ke, na sa ra, te na nandiko ra kan xaa ra.
40024047	Ra ña ndixa ke ka'an yu xi'in ndo, chi taxi va ra xito'o ra, ndiayu nda'a ra ña ndakuiso chiñu ra xi'in takundi'i ña'a, ña kuu mii ra xito'o ra.
40024048	Ndi su tu ra xachiñu tatu kan, ra ra iku va kuvi ra, ra xa'a ra ndakani ini ra ka'an ra saa: “Ndïko yachi vi ra xito'o yo”, ka'an ra.
40024049	Saa ra xa'a ra sandiva'a ra xi'in na xachiñu tatu ta'an ra, na nindoo nda'a ra ki'in ra kuenda xi'in. Ra ndakuta'an ra xi'in na xi'i, ña kuxi ra xi'in na, ra ko'o ra xi'in va na.
40024050	Ra kii te kuëe ndiatu ra, te naa ni ini ra, saa ra tu'va xaa va ra xito'o ra, ña ni'i ta'an ra xi'in ra.
40024051	Saa ra tiaa ni sandiva'a ra xito'o ra xi'in ra, ra tiin ra ra, ra sako'ni ra ra nuu ndo'ni yuvi ña'a, na chi'ña tu'un. Ra ikan kuu nuu kuaku ni ra, ra iin ndiakua ndakaxi nù'ù ra ―kachi Jesús xi'in ndia ita'an xi'in ra.
40025001	Saa ndika'an Jesús iin tu'un ndichi xi'in ndia ita'an xi'in ra kachi ra saa: ―Ta ku'va ndo'o uxi na si'i vali kuaan, saa ke ^kuu, xi'in ichi nuu xa'ndia Ndioxi chiñu. Na si'i vali kuaan na uxi kan, ra ki'in na ña'a, nuu ñú'u ndutia xa'an ra kutuun nuu na, ña va'a ku'un na ndaki'in na ra tanda'a kan.
40025002	Ra u'un kuvi na ndichi ni, ra u'un kuvi tu na ki'vi va.
40025003	Ra na ki'vi kan, ra takua mii ña'a ña ñu'u ndutia xa'an ña kutuun nuu va na ndaki'in na kua'an xi'in na, ndi su kuä'an ka inka ña'a ña ñu'u ndutia xa'an ra nandee ka ini ña, xi'in na.
40025004	Ndi su na si'i na ndichi ni kan, ra ndaki'in na ña'a ña ñu'u ndutia xa'an kutuun nuu na, ra kua'an ka tu inka ña'a ña ñu'u ndutia xa'an va xi'in na.
40025005	Ra saa kuu, ra kukuachi va ra tanda'a kan, saa ra ki'in ma'na va na, ra ndikixi ndi'i va na.
40025006	Ra saa te kua'an kuu sava ñuu, ra tu'va xini so'o va na ninda'yu yuvi, kachi na saa: “Kee ndo ra ndaki'in ndo ra tanda'a, chi xa vaxi ra”, kachi na.
40025007	Ra saa ndakoo takundi'i na si'i vali kuaan kan, ra xa'a na ndasavii na ña'a ña kutuun nuu na.
40025008	Ra saa ndika'an na u'un, na ki'vi kan xi'in na u'un, na ndichi kan, kachi na saa: “Sani'i ndo lo'o ndutia xa'an ndu'u, saa chi ñù'ù ndi ra xa kuni nda'va va ña nuu ndi”, kachi na.
40025009	Ra saa ndakuiin na ndichi ni kan kachi na saa xi'in na ki'vi kan: “Küvi taxi ndi ra nda'a ndo, saa chi iyo ni nda'va tu ñù'ù ndu'u va, ra ña va'a na kumäni ra nuu yo. Ra va'a ka va na ku'un mii ndo nuu kiya'vi ra, ra sata ndo ra sachiñu xi'in va ndo”, kachi na xi'in na.
40025010	Ra nani saa kuu na u'un, na ki'vi kan, ndo'ni na ichi kua'an na, ña sata na ndutia xa'an ra kutuun nuu na, saa ra xaa va ra tanda'a kan, ra na u'un, na xa iyoo nduvi kan, ra ndiki'vi va na xi'in ra ini ve'e nuu iyoo viko tanda'a kan, saa ra ndasi va ye'e ve'e kan.
40025011	Ra te ndi'i, saa xaa na si'i vali kuaan ki'vi kan, ra xa ndasi va ye'e, ra saa xa'a na kana na kachi na saa: “Tata, ndakuña ye'e nuu ndi, nda'vi ni ndi”, kachi na.
40025012	Ra saa ndakuiin ra tanda'a kan kachi ra saa: “Küvi, saa chi xïni yu ndo'o”, kachi ra xi'in na, kachi tu'un ndichi yo'o ―kachi Jesús xi'in na.
40025013	Ra saa ndika'an ka Jesús xi'in ndia ita'an xi'in ra kachi ra saa: ―Na ki'in ni tu ndo'o va kuenda xi'in mii ndo vichin, saa chi kundäa ini ndo ndia mii kii ke, ra ndia mii hora ke ndiko yu'u ra xaa yo'o kixi yu ―kachi ra xi'in ndia.
40025014	Ra saa ndika'an Jesús inka tuku tu'un ndichi xi'in ndia ita'an xi'in ra kachi ra saa: ―Ichi nuu xa'ndia Ndioxi chiñu, ra ku'va su'va ke ^kuu xi'in ña. Ta ku'va ndo'o iin ra tata, ra ^ndasavii ña kee ra ku'un ra inka ñuu xika, ra ndakana ra na xachiñu nuu ra, ra ndataxi ra xu'un ra nda'a na ña sachiñu na xi'in ña.
40025015	Ra iin ra taxi ra u'un mil xu'un nda'a, ra inka ra taxi ra uvi mil ña nda'a, ra inka ra taxi ra iin mil va nda'a, ra ku'va ña ki'in ra kuenda kundiee ndia xi'in va ke, taxi ra nda'a ndia. Ra te ndi'i, saa ra ndaki'in ra kua'an va ra.
40025016	Ra ra nindoo u'un mil nda'a, ra ndikun ndaki'in ra kan ndixa'an ra nduku ra chiñu xa ra xi'in va ña, saa ra ndini'i ra inka tuku u'un mil siki va ña.
40025017	Ra saa xa tu ra nindoo uvi mil nda'a va, ra ndini'i tu ra kan va, inka uvi mil siki ña.
40025018	Ndi su ra nindoo iin mil nda'a, ra ña xa ra kan ke, kaan ra yavi, ra chikaa se'e va ra xu'un ra xito'o ra.
40025019	’Ra saa kuu, ra ndiya'a kua'a va kuiya, ra saa vi nandiko ra xito'o ndia xachiñu tatu kan ndaxaa ra, ra saa xa'a ra ndasa yukun ra kuenda xi'in ndia.
40025020	Saa xaa ra nindoo u'un mil nda'a, ra ni'i siin va ra inka tuku u'un mil siki ña xaa ra, ra saa ndika'an ra xi'in ra xito'o ra kachi ra saa: “Tata, yo'o iyoo u'un mil xu'un kun ña taxi kun nda'a yu, ra yo'o tu iyoo inka u'un mil ña ndini'i yu siki va ña”, kachi ra.
40025021	Ra saa ndika'an ra xito'o ra xi'in ra kachi ra saa: “Tiaa ni va'a xa kun, ra va'a ni xachiñu kun, chi tiayu ni kun. Saa chi lo'o va kuu xu'un ndakoo yu nda'a kun, ra va'a ni xachiñu kun xi'in ña, ra vichin, ra iin chiñu chee va'a ka va ndataxi yu nda'a kun, ra kuaya'a chi ini ve'e ña ndatava kun viko xi'in yu”, kachi ra xito'o ra xi'in ra.
40025022	Te ndi'i, saa ra xaa tu ra nindoo uvi mil nda'a kan va, ra ndika'an ra xi'in ra xito'o ra kachi ra saa: “Tata, yo'o iyoo uvi mil xu'un kun ña taxi kun nda'a yu, ra yo'o tu iyoo inka uvi mil ña ndini'i yu siki va ña”, kachi ra xi'in ra.
40025023	Ra saa ndika'an ra xito'o ra xi'in ra kachi ra saa: “Tiaa ni va'a xa kun, va'a ni xachiñu kun, ra tiayu ni kun, saa chi lo'o va kuu xu'un ndakoo yu nda'a kun, ra va'a ni xachiñu kun xi'in ña. Ra vichin, ra iin chiñu chee va'a ka va ndataxi yu nda'a kun, ra kuaya'a chi ini ve'e ña ndatava kun viko xi'in yu”, kachi ra xito'o ra xi'in ra.
40025024	Ndi su te xaa ra, ra nindoo iin mil nda'a kan, ra saa ndika'an ra xi'in ra xito'o ra kachi ra saa: “Tata, xa xini va yu ini kun, chi yo'o ra tiaa ni ndaku ini kun, chi nii ña ndixä'an kun chi'i va kun, ra kua'an kun sakee va kun ña, ra ndakaya kun kui'i nuu ndixä'an kun ndataan kun itun kui'i va.
40025025	Ra xa'a ña kan ke ndiyu'vi va yu, ra va'a ka ndixa'an yu kaan yu iin yavi nuu ñu'u, ra chikaa se'e va yu xu'un kun, ra vichin, ra yo'o iyoo xu'un kun, ra ta iyoo ña taxi kun nda'a yu, ra saa iyoo ña ndaki'in va kun”, kachi ra xi'in ra xito'o ra.
40025026	Ra saa ndakuiin ra xito'o ra kachi ra saa xi'in ra: “Yo'o, ra ndikuchïñu ña vivii sa chiñu kun, ra ra ki'vi va kuvi kun, saa chi xuxan ni kun, ra tu xa kundaa va ini kun ña sakee yu nuu ndixä'an yu chi'i yu, ra ndakaya yu kui'i nuu ndixä'an yu ndataan yu itun kui'i va,
40025027	ra, ¿a vä'a ndixa'an kun taxi kun lo'o xu'un yu nda'a na sakua'nu xu'un? Ra te xa ndaxaa yu vichin, ra xa ndaki'in va yu xu'un yu xi'in siki ña, ña ni'i yu”, kachi ra xito'o ra xi'in ra.
40025028	Ra saa ndika'an ra xito'o ra xi'in na ndee kan kachi ra saa: “Ndaki'in ndo xu'un, ña mil ñaa nda'a ra, ra ndataxi ndo ña, nda'a ra xa iyoo uxi mil nuu.
40025029	Saa chi na xa iyoo kua'a ña'a nuu, ra ni'i kua'a ka va na ña, ra kua'a va'a ka nduu ña'a va na, ra na köo ña nuu, ra ndia ña lo'o xa iyoo nuu na ke nundiaa nda'a va na.
40025030	Ra ra ndikuchïñu vivii sa chiñu, ra kuu ra ki'vi yo'o, ra tiin ndo ra, ra sako'ni ndo ra chi ke'e, chi nuu ñaa, ra ikan ku nuu kuaku ni ra, ra iin ndiakua ndakaxi nù'ù ra”, kachi ra xito'o ra xa'a ra ―kachi Jesús xi'in na.
40025031	’Te na ndiko yu'u ra xaa yo'o, kixi yu xi'in takundi'i ndiee yu, ra kixi takundi'i tu na tatun va yu xi'in yu, ra saa ke ndakundu'u yu tiayu ka'nu ña ka'ndia yu chiñu.
40025032	Ra kii kan ke ndakaya takundi'i na yuuvi yo'o, ña xaa na nuu yu, ra ndakaxin yu na, ta ku'va ^xa iin ra ndiaa kiti, ta ndakaxin ra ndikachi vali sana ra, tiañu tixu'u.
40025033	Ra chi nda'a kua'a yu ke chindee yu ndikachi, ra chi nda'a ichin yu ke chindee yu tixu'u.
40025034	Ra te ndi'i, saa ka'an yu'u, ra kuu Rey, xi'in na chindee yu chi nda'a kua'a yu, ra kachi yu saa xi'in na: “Ndo'o, na ndini'i ña va'a nuu Tata yu Ndioxi, ra kuaya'a ndo vichin, ña ndaki'in ndo nuu kundee ndo ndivi yo'o, chi yo'o ke xa iyoo ndúvi xa'a ndo'o, te kuva'a ña yuuvi vi.
40025035	Saa chi te ndika'un ini yu, ra taxi va ndo ña xixi yu; ra te ndi ichi tu ini yu tiakuii, ra taxi va ndo ra xi'i yu; ra ta kee yu inka ñuu ndixaa yu nuu ndo, ra ndaki'in mani va ndo yu'u ve'e ndo;
40025036	ra te ndixiyo yala yu, ra taxi va ndo tikoto xindixi yu; ra te ki'in kue'e yu xikandu'u yu, ra ndixaa va ndo ixto'ni ndo yu'u; ra te xindikaa yu ve'e kàà, ra ndixaa va ndo ixto'ni ndo yu'u”, kachi yu xi'in na.
40025037	Ra saa ndakatu'un na xa ña va'a yo'o yu'u, kachi na saa: “Tata, ¿ama ke ndika'un ini kun, ra taxi ndi ña xixi kun? ¿Ra ama ke ndi ichi ini kun, ra taxi ndi tiakuii xi'i kun?
40025038	¿Ra ama ke kee kun inka ñuu xika ndixaa kun ve'e ndi, ra ndaki'in mani ndi yo'o? ¿Ra ama ke ndixiyo yala kun, ra taxi ndi tikoto xindixi kun?
40025039	¿Ra ama ke ki'in kue'e yo'o, ra ndixaa ndi ixto'ni ndi yo'o? ¿Ra ama ke xindikaa kun ve'e kàà, ra ndixaa ndi ixto'ni ndi yo'o, Tata?”, kachi na xi'in yu.
40025040	Ra saa ndakuiin yu'u, ra kuu Rey, kachi yu saa xi'in na: “Ña ndixa ka'an yu xi'in ndo, saa chi takundi'i ña va'a, ña xa ndo xi'in na nda'vi na ndee nuu ña yuuvi yo'o, na kuu ñani yu, ra süvi xi'in na kan ke ndixa ndo ña, chi xi'in yu'u va ke xa ndo ña”, kachi yu xi'in na.
40025041	Ra te na ndi'i, saa ka'an tu yu xi'in na chindee yu chi nda'a ichin va yu, ra kachi yu saa xi'in na: “Kuatia'a ndo nuu yu, chi na ndiva'a va kuvi ndo'o, ra vichin ke ku'un ndo chi nuu xixi ñù'ù, ñuu ka'ñu, ña xa iyoo ndúvi xa'a timia'a xi'in na tatun ri.
40025042	Saa chi te ndika'un ini yu, ra nditäxi ndo ixta kuxi yu; ra te ndi ichi ini yu, ra nditäxi tu ndo tiakuii ko'o va yu;
40025043	Ra ta kee yu inka ñuu ndixaa yu ve'e ndo, ra ndixïin ndo ña ndaki'in mani ndo yu'u; ra ta ndixiyo yala yu, ra nditäxi ndo tikoto kundixi yu; ra te ki'in kue'e yu'u xikandu'u yu, ra ndixäa ndo koto'ni ndo yu'u; ra ta xindikaa tu yu ve'e kàà, ra ndixäa ndo koto'ni ndo yu'u”, kachi yu xi'in na.
40025044	Ra saa ndakuiin na, kachi na saa xi'in yu: “Tata, ¿ama ke ndika'un ini kun, ra ndi ichi ini kun tiakuii, ra kee kun inka ñuu xika ndixaa kun ve'e ndi, ra ndixiyo yala kun, ra ki'in kue'e yo'o, ra xindikaa kun ve'e kàà, ra ndichindiëe ta'an ndi xi'in kun?”, kachi na xi'in yu.
40025045	Ra saa ndakuiin yu kachi yu saa xi'in na: “Ña ndaa ka'an yu xi'in ndo, saa chi ta xini ndo na nda'vi ndo'o, ra ndixïin ndo sa ndo ña va'a yo'o xi'in na, ra süvi xi'in na kan ke ndixïin ndo sa ndo ña, chi xi'in yu'u va ke ndixïin ndo sa ndo ña”, kachi yu xi'in na.
40025046	Ra saa ka'ndia yu chiñu kachi yu saa: “Yuvi ña'a yo'o, ra na ku̱'u̱n na xitun nuu xixi ñù'ù ñuu ka'ñu; ra na va'a, na to'o na ku'un ña koo na xi'in Ndioxi, iin ndisaa kii, ndia ndikaa ndiku'un va”, kachi yu xi'in na ―kachi Jesús xi'in ndia ita'an xi'in ra.
40026001	Ra saa te sandi'i Jesús ndika'an ra takundi'i ña yo'o, saa ndika'an ra xi'in ndia ita'an xi'in ra kachi ra saa:
40026002	―Xa kundaa va ini ndo, chi ndia soo uvi kii va ke kumani ra tiandiaa kii ña ndatava na viko pascua, ra tiin na yu'u, ra xaa yo'o, ra ndataxi na yu'u nda'a na saa ini xini yu'u, ra takaa na yu'u nda'a cruz ―kachi Jesús xi'in ndia ita'an xi'in ra.
40026003	Ra kii kan, ndakuta'an takundi'i ndia xikua'a kuna'nu nuu ndia sutu xi'in ndia maestro saña'a ndiayu Ndioxi, xi'in ndia xikua'a kuna'nu nuu na ñuu, ra iin ndakaya takundi'i ndia ndee ndia nuu ke'e ve'e ra sutu kuchee ra nani Caifás.
40026004	Ra saa ndikata'an ndia, ña chikaa ndia kuachi siki sata Jesús, ña va'a tiin ndia ra, ra ka'ni ndia ra.
40026005	Ra saa ndika'an ndia xi'in ta'an ndia kachi ndia saa. ―Tïin yo ra mii viko, chi koto kanita'an yuvi xi'in yo, ra tiaa ni ndiee sa na xa'a ra ―kachi ndia xi'in ta'an ndia.
40026006	Ra saa kuu ndixaa Jesús ñuu Betania, ra ndiki'vi ra xikundu'u ra ve'e ra Simón, ra ndo'o kue'e tia'yu.
40026007	Ra nani saa kuu Jesús ndu'u ra nuu mesa, ra saa ndixaa iin ña'a, ra ni'i ña iin yuyu lo'o, ra iin chitu ndaa ña xi'in ndutia xa'an tami, ra ya'vi ni, ra saa ta'vi ña sukun yuyu lo'o kan, ra koso ndiee ña ra xini Jesús.
40026008	Ra te xini sava ndia ita'an xi'in Jesús, saa ra ndukue'e ni ini ndia xini ndia ña'a kan, ra ndika'an ndia kachi ndia saa: ―¿Nichuun ke ndixitia uun ndutia xa'an tami, ra ya'vi ni kaa?
40026009	¿A vä'a ndikiya'vi va ra? Ra kusana ya'vi ni va sata na ra, ra xu'un ña ki'in yo xa'a ra, ra va'a taxi yo ña nda'a na nda'vi, ña chindiee ta'an yo xi'in na ―kachi ndia.
40026010	Ra saa xini so'o Jesús ña ndika'an ndia, ra saa ndika'an ra xi'in ndia kachi ra saa: ―Koo yaa ndo xi'in ña. ¿Nichuun kaña'a ndo xa'a ña? Chi ña xa ña xi'in yu yo'o, ra ña va'a va kuvi ña.
40026011	Saa chi na nda'vi na ka'an ndo xa'a, ra iin ndisaa kii va ke kundee na kan xi'in ndo, ndi su yu'u, ra süvi iin ndisaa kii ke kuiin yu xi'in ndo.
40026012	Ra ña xa ña yo'o xi'in yu vichin, ña chikaa ña ndutia ra xa'an tami yo'o yu'u, ra xa ña xanduvi va kuvi ña xi'in yu, te xa na nduxin na yu'u.
40026013	Ra ña ndixa ke ka'an yu xi'in ndo, chi ndia ndia ka nuu ñu'u ña yuuvi yo'o, nuu ndatu'un na tu'un va'a xa'a yu, ra ikan ndatu'un tu na xa'a ña xa ña yo'o va, ra saa ndaka'an na xa'a ña va'a ña xa ña ―kachi Jesús xi'in ndia.
40026014	Ra ra nani Judas Iscariote, ra ita'an xi'in ndia ña kuu ndia uxi uvi ña ita'an ndia xi'in Jesús, ra kee ra kua'an ra nuu ndia sutu ndia kuna'nu.
40026015	Ra te ndixaa ra nuu ndia sutu kan, ra saa ndika'an ra xi'in ndia kachi ra saa: ―¿Nisaa ke cha'vi ndo yu'u, ra ndataxi yu Jesús nda'a ndo? ―kachi ra xi'in ndia. Ra saa kindoo ndia, ña taxi ndia oko uxi xu'un kàà ña plata nda'a ra.
40026016	Saa ra ndikun mii kii kan ke, xa'a va ra Judas, ña xika nduku ra ndia ku'va ke sa ra, ña va'a ndataxi ra Jesús nda'a na.
40026017	Ra kii nuu te iyoo viko ña xixi na ixta va'a ña köo ndavi xi'in, saa kuyachin ndia ita'an xi'in Jesús, ra nindakatu'un ndia ra kachi ndia saa: ―Tata, ¿ndia mii ke kuni kun ku'un ndi savii ndi ña'a kuxini yo viko pascua vichin? ―kachi ndia xi'in ra.
40026018	Ra saa ndakuiin ra kachi ra saa xi'in ndia: ―Kua'an ndo ñuu, ra ikan kuni ndo iin tiaa, ra ka'an ndo xi'in ra kachi ndo saa: “Su'va ke kachi ra Tata Maestro: Xa ninumi ni xaa kii ña sa yu chiñu ña xiniñu'u sa yu, ra ve'e kun kuvi ña kuni yu xaa yu ndatava yu viko pascua xi'in ndia ita'an xi'in yu”, ^kachi yu, kachi ndo xi'in ra ―kachi Jesús xi'in ndia.
40026019	Ra iin ta ku'va kachi ra xi'in ndia ke xa ndixa va ndia, ra mii ve'e tiaa kan ke xavii va ndia ña'a ña kuxini ndia viko pascua kan.
40026020	Ra te xa kua'an kuñuu, saa xaa Jesús, ra xikundu'u ra nuu mesa xi'in uxi uvi saa ndia ita'an xi'in ra.
40026021	Ra nani saa kuu Jesús xixini ra xi'in ndia, ra saa ndika'an ra xi'in ndia kachi ra saa: ―Ña ndixa ka'an yu xi'in ndo, saa chi iin ndo'o, ndia ndee xi'in yu vichin va kuvi ndo ndataxi yu'u nda'a na saa ini xini yu'u ―kachi ra xi'in ndia.
40026022	Ra saa xa'a kusuchi ka vi ini ndia, ra xa'a ta iin ta iin ndia ka'an ndia xi'in ra kachi ndia saa: ―Tata, ¿a yu'u kuvi ra sa saa xi'in kun? ―kachi ndia.
40026023	Ra saa ndakuiin Jesús kachi ra saa xi'in ndia: ―Iin ndo'o ndia chindaxi ixta ini ko'o ña xixi yu kuvi ndo ndataxi yu'u nda'a na saa ini xini yu'u ―kachi ra xi'in ndia.
40026024	Ra saa ndika'an ka ra kachi ra saa: ―Ña ndixa ke yu'u ra xaa yo'o, ra xa saa xiniñu'u ndo'o ni va yu, ta ku'va kachi mii tu'un Ndioxi ña tiaa na ndika'an ndoso tu'un yu'u Ndioxi xina'a va. Ndi su, ¡nda'vi ni tiaa ra ndataxi yu'u!, ra va'a ka va kee ra nda'vi tu kuëe ndikaku ra ―kachi Jesús xi'in ndia.
40026025	Ra saa ndakuiin ra Judas, ra ^kuni ndataxi Jesús nda'a na saa ini, kachi ra saa: ―¿A yu'u kuvi ra sa saa, Tata Maestro? ―kachi ra. Saa ndika'an Jesús xi'in ra kachi ra saa: ―Xa mii kun ndika'an va ―kachi ra xi'in ra.
40026026	Ra nani saa kuu ndia xixi ndia ndee ndia, ra saa ki'in Jesús iin ixta, ra ndataxi ra tixa'vi nda'a Ndioxi xa'a ña, ra saa ta'vi ra ña, ra taxi ra ña nda'a ndia, ra ndika'an ra xi'in ndia kachi ra saa: ―Ki'in ndo ña yo'o kuxi ndo, chi ña yo'o ku iki kuñu yu ―kachi ra xi'in ndia.
40026027	Ra te ndi'i saa ki'in ra iin copa ña ñu'u vino, ra ndataxi ra tixa'vi nda'a Ndioxi xa'a ra, ra saa taxi ra ña nda'a ndia, ra ndika'an ra xi'in ndia kachi ra saa: ―Ki'in ndo copa yo'o, ra lolo'o ra ko'o takundi'i ndo,
40026028	saa chi vino yo'o kuvi ra kuu nii yu, ña kutia xa'a takundi'i na yuuvi yo'o, ra nii yu ña kutia kan, kuvi iin trato xaa ña kindoo yu xi'in ndo vichin.
40026029	Ra kuni yu ña na kundaa ini ndo vichin, saa chi nandïko ka yu ña ko'o yu vino yo'o xi'in ndo; chi ndia te na xaa kii ña ndakuta'an tuku yo nuu xa'ndia Ndioxi chiñu, ra ndia saa vi ke ko'o yu vino ra xaa xi'in ndo ―kachi Jesús xi'in ndia ita'an xi'in ra.
40026030	Ra saa te ndi'i xita ndia yaa yii, ra saa kee ndia ra ndaki'in ndia kua'an ndia, chi iku ña nani Olivo.
40026031	Ra saa ndika'an Jesús xi'in ndia kachi ra saa: ―Ñuu vichin ra yu'vi takundi'i va ndo, ra ndakoo mitu'un va ndo yu'u, chi saa kachi tu'un Ndioxi: “Kuvi ra kuu paxto, ra ndutia ndi'i va ndikachi ku'un ri” ―kachi ña.
40026032	Ndi su te na ndatiaku yu, ra xi'na ka va yu'u ku ra kunuu ku'un nuu ndo chi Galilea ―kachi ra xi'in ndia.
40026033	Saa ndakuiin ra Pedro kachi ra saa xi'in Jesús: ―Tata, va'a ni na yu'vi takundi'i va ndia, ra ndakoo ndia yo'o, ndi su yu'u, ra ndaköo nda'a yu yo'o ―kachi ra.
40026034	Ra saa ndika'an Jesús xi'in ra kachi ra saa: ―Ña ndixa ka'an yu xi'in kun, chi ñuu vichin ra xa uni va ichi tise'e tu'un kun xa'a yu, ra saa kana chele ―kachi Jesús xi'in ra.
40026035	Ra saa ndakuiin tuku ra Pedro kachi ra saa: ―Va'a ni na kuvi va yu xi'in kun, Tata, ndi su tisë'e tu'un mii vi yu xa'a kun ―kachi ra xi'in Jesús. Ra iin saa kachi takundi'i tu ndia sava kan va.
40026036	Ra saa ndixaa Jesús xi'in ndia ita'an xi'in ra xa'a iku Olivo iin nuu nani Getsemaní, ra ikan ndika'an ra xi'in ndia, kachi ra saa: ―Kundee ndo yo'o, ra yu'u na ku'un ka'an xi'in Ndioxi ―kachi ra xi'in ndia.
40026037	Ra ndika'an ra xi'in ra Pedro, xi'in uvi saa ndia se'e ra Zebedeo kua'an ndia xi'in ra, ra saa xa'a kusuchi ka vi ini ra, ra xa'a ndi'i ka vi ini ra.
40026038	Ra saa ndika'an ra xi'in ndia kachi ra saa: ―Tiaa ni kusuchi ini yu, iin yoo ini yu kuvi va yu, ra ndo'o ndia ndoo yo'o, ra kundito ndo xi'in yu ―kachi ra xi'in ndia.
40026039	Ra saa kuxika ra lo'o nuu ndee ndia, ra ikan xikusiti ra, ra iin ndiakua nditiandiaa tiaan ra ndia nuu ñu'u, ra xa'a ra ka'an ra xi'in Ndioxi kachi ra saa: ―Tata, tu ña kuvi ke, ra na ya'a va tundo'o, ña kuyachin vaxi nuu yu; ndi su na köo ña kuni yu'u, chi na koo ña kuni yo'o va ―^kachi ra xi'in Ndioxi.
40026040	Te ndi'i saa nandiko ra xaa ra nuu ndee ndia, ra xa ndia ^kixi va kuvi ndia, ra saa ndika'an ra xi'in ra Pedro kachi ra saa: ―¿A ndia nii hora lo'o vi ke ndixändiee ini ndo ña kundito ndo ra ka'an ndo xi'in Ndioxi xi'in yu? ―kachi ra xi'in ra.
40026041	Ra saa ndika'an ka Jesús, kachi ra saa xi'in ndia: ―Kundito ndo, ra ka'an ni ndo xi'in Ndioxi, ña va'a na täxi ra koyo ndo nda'a kuachi, chi ña ndixa ke: Ndo'o, ra kuni ni va ndo ka'an ndo xi'in Ndioxi, ndi su vita ni va ini ndo ―kachi ra xi'in ndia.
40026042	Ra saa ndaki'in tuku Jesús kua'an ra, ka'an ra xi'in Ndioxi ichi ña uvi, ra saa xa'a ra ka'an ra ^kachi ra saa: ―Tata, tu yu'u kuvi ra xiniñu'u ndo'o tundo'o yo'o, saa ra, na koo ta ku'va kuni mii va kun ―kachi ra.
40026043	Ra te nandiko tuku ra xaa ra nuu ndee ndia, ra kixi tuku va ndia ndee ndia, saa chi tiaa ni kuni kusun ndia, ra iin vevee takaa ma'na nuu ndia.
40026044	Ra saa ndakoo ra ndia, ra ndaki'in tuku ra kua'an ra ka'an ra xi'in Ndioxi ichi ña uni va. Ra iin ta kachi ra ke, kachi tuku va ra.
40026045	Ra saa nandiko ra, xaa tuku ra nuu ndee ndia ita'an xi'in ra, ra ndika'an ra xi'in ndia kachi ra saa: ―¡A ndakundiee ndo kixi ndo ra ndakindiee ndo saa va! Na kundaa ini ndo, chi xa nditiandiaa va hora ña ndataxi na yu'u ra xaa yo'o, nda'a yuvi kuachi.
40026046	^Ndakoo ndo, ra ku'un yo; chi xa kuyachin va ra ndataxi yu'u nda'a na ―kachi Jesús xi'in ndia.
40026047	Ra sakan saa kuu Jesús ka'an ra xi'in ndia, saa ra xaa va ra Judas, ra ita'an xi'in ndia, ña kuu ndia uxi uvi ña ita'an ndia xi'in Jesús, ra iin tia'ndia chee yuvi ndiaka ra, ra ni'i na ichi xi'in itun. Ra ndia xikua'a, xi'in ndia sutu, xi'in ndia maestro saña'a ndiayu Ndioxi kuvi ndia ti'vi na ña ndixaa na.
40026048	Ra xa ndikata'an va ra Judas xi'in na ndia ku'va ke ndataxi ra Jesús nda'a na. Ra su'va ke kachi ra xi'in na: ―Ra xaa yu ka'an ndioxi yu xi'in kan kuvi ra tiin ndo, ra tuun va'a ku'ni ndo ra ―kachi ra xi'in na.
40026049	Ra te ndixaa ndixa ra Judas, saa ra ndikun kuyachin va ra nuu iin Jesús, ra ndika'an ra xi'in ra kachi ra saa: ―¿A iyoo va'a kun, Tata Maestro? ―kachi ra xi'in ra. Ra saa nditiandiaa yu'u ra nuu Jesús, ña ndika'an Ndioxi ra xi'in ra.
40026050	Ra saa ndakuiin Jesús kachi ra saa xi'in ra: ―Ñani, saxinu nuu chiñu ña vaxi kun sa kun ―kachi ra xi'in ra. Ra saa nditiandiaa yuvi kan, ra ti̱in na Jesús kua'an ra xi'in va na.
40026051	Ra saa tava iin ra ita'an xi'in Jesús ichi, ra xa'ndia ra iin xiyo so'o ra muso, ra xachiñu nuu ra sutu, ra kuchee nuu takundi'i ndia sutu.
40026052	Ra saa ndika'an Jesús xi'in ra xa'ndia so'o tiaa kan, kachi ra saa: ―Ndachikaa va'a ichi kun nuu ndikaa ña, saa chi takundi'i yuvi na xa'ni xi'in ichi, ra xi'in ichi ke kuvi tu na kan va.
40026053	¿Ra a kundäa ini kun, ña kuvi va ka'an yu xi'in Tata yu, ra taka'an va ti'vi ra iin tia'ndia chee na tatun ra kixi na sata yu?
40026054	Ndi su tu saa na sa yu, saa ra küvi vi xinu nuu tu'un Ndioxi ña ka'an xa'a takundi'i ña xiniñu'u ndo'o yu ―kachi Jesús xi'in ra.
40026055	Ra saa ndika'an Jesús xi'in yuvi kan, kachi ra saa: ―¿Nichuun xaa ndo xi'in ichi, xi'in itun ña tiin ndo yu'u, a ra kui'na kuvi yu tuvi ndo? ¿A su iin ndisaa kii va ndixiyo yu xi'in ndo ini ve'e ñu'u, ña saña'a yu ndo'o, ra nditïin ndo yu'u?
40026056	Ndi su, su'va ke xiniñu'u kuu va, ra saa ke xinu nuu ña ka'an tu'un Ndioxi, ña ndika'an na ndika'an tu'un yu'u Ndioxi xina'a ―kachi Jesús xi'in na. Ndia saa, ra xinu ndi'i va ndia ita'an xi'in Jesús, kua'an ndia, ra ndakoo nda'a va ndia ra.
40026057	Ra na ndixa'an tiin Jesús, ra ndiaka na ra ndixaa na xi'in ra nuu ke'e ve'e ra sutu, ra nani Caifás, ra kuchee nuu takundi'i ndia sutu. Ra xa ikan ndakuta'an takundi'i va ndia maestro saña'a ndiayu Ndioxi, xi'in ndia xikua'a kuna'nu nuu na ñuu, ndee ndia.
40026058	Ra ra Pedro, ra xika xika va ndikun ra kua'an ra sata Jesús, ra saa ndixaa ra ndia nuu ke'e ra sutu Caifás ra kuchee nuu na sutu kan, ra ikan ndakundu'u ra xi'in ndia kumisio ndiaa ye'e ñu'u, ña ndiatu ra, kuni ra ni ke sa na xi'in Jesús.
40026059	Ra ndia kuna'nu nuu ndia sutu, xi'in ndia xikua'a ve'e ñu'u, ra xa'a ndia xika nduku ndia kuachi siki, ña taxi ndia xa'a Jesús, ña va'a ndataxi ndia ra nda'a na chiñu, ra ka'ni na ra.
40026060	Ra va'a ni kua'a ni va yuvi ndixaa nuu na chiñu kan, ña taxi na kuachi siki xa'a Jesús, ndi su nindanï'i na kuachi ra. Ra xa nuu vä'a ka va na, saa vi ndixaa uvi ndia chikaa kuachi siki sata Jesús,
40026061	ra ndika'an ndia, kachi ndia saa: ―Ndu'u kuu ndia xini so'o ña ndika'an ra, ta kachi ra su'va “Yu'u, ra kani yu ve'e ñu'u ka'nu, ra kivi uni ndakanindichi tuku va yu ña” kachi ra ―kachi ndia.
40026062	Ra saa ndakundichi ra sutu ra kuchee nuu takundi'i ndia sutu, ra ndika'an ra kachi ra saa xi'in Jesús: ―¿A ndakuïin va'a vi kun ña taxi ni ndia yo'o kuachi xa'a kun? ¿Ra a ndixa saa kachi kun, chi saa kachi ndia yo'o? ―kachi ra xi'in Jesús.
40026063	Ndi su ndia nii tu'un lo'o nindäkuiin Jesús, ra saa ndika'an tuku ra sutu kuchee kan xi'in ra kachi ra saa: ―Xi'in kivi Ndioxi ra tiaku ke na ndatu'un kun xi'in ndi vichin, ¿a ndixa yo'o kuvi ra kuu se'e Ndioxi, ra ti'vi ra vaxi sakaku na yuuvi yo'o? ―kachi ra xi'in ra.
40026064	Ra saa ndakuiin Jesús kachi ra saa xi'in ra: ―Xa mii kun ku ra ndika'an va, ra suvi kuvi va yu. Ra na kundaa ini ndo vichin, chi kuni ndo yu'u ra xaa yo'o, ña ndakundu'u yu chi xitia kua'a Ndioxi ra ka'nu, ndivi nuu xa'ndia ra chiñu, ra ndiko yu kixi yu iin nuu viko yaa ―kachi Jesús xi'in ra.
40026065	Saa ra iin ndata saa ini ra sutu kuchee kan tikoto ña ndixi ra, ra ndika'an ra kachi ra saa: ―Ra ndaa yu'u va ku ra yo'o Ndioxi. ¿Ra nichuun ke kuniñu'u ka vi yo yuvi na ka'an tie'e nuu ra?, chi xa xini so'o tu mii va ndo, ña ndaa yu'u ra Ndioxi.
40026066	¿Ra ndixaa tuvi ndo'o? ―kachi ra sutu kuchee kan xi'in na. Ra saa ndakuiin na kachi na saa: ―Xiniñu'u na kuvi va ra, saa chi ndaa yu'u ra Ndioxi ―kachi na.
40026067	Ra saa xa'a sava na kondiaa na tiasi'i na nuu Jesús, ra kani ni na ra, ra sava tu na xa'a xakin xa'ndia nuu va ra.
40026068	Ra ka'an na xi'in ra kachi na saa, ña xasiki na ra: ―Yo'o, ra ka'nu, ra ti'vi Ndioxi xaa sakaku na yuuvi yo'o, ra ka'an ndaku xi'in ndi vichin, ¿yoo kuvi na kani yo'o?, tu ndixa ra ka'nu kuvi kun ―kachi na xi'in Jesús.
40026069	Ra saa ^kuu na xa ndiva'a na xi'in Jesús xika na. Ra saa ndixaa ra Pedro ndakundu'u ra chi nuu ke'e, ve'e ra sutu kan, ra saa ndixaa iin ña'a, ña xachiñu ve'e kan, ra ndika'an ña xi'in ra Pedro kachi ña saa: ―Ra ita'an xi'in Jesús, ra kee chi Galilea kuu tu yo'o va ―kachi ña xi'in ra.
40026070	Ndi su ra Pedro, ra tise'e tu'un va ra xa'a Jesús, nuu takundi'i na ndee kan, ra ndika'an ra kachi ra saa: ―Xïni yu yoo ku ra ka'an kun xa'a ñaa ―kachi ra xi'in ña.
40026071	Ra saa ndakundichi ra Pedro kanata ra chi ye'e, ra saa xini inka tuku ña xachiñu ve'e kan ra, ra ndika'an ña xi'in takundi'i na ndee kan, kachi ña saa: ―Ra ita'an xi'in Jesús, ra kee ñuu Nazaret ku tu ra yo'o va ―kachi ña.
40026072	Ndi su tise'e tu'un tuku va ra Pedro xa'a ra, ra china'a ra Ndioxi nuu na ndee kan, kachi ra saa: ―Ña ndixa ka'an yu xi'in ndo, chi xïni yu yoo kuvi ra ka'an ndo xa'a ñaa ―kachi ra xi'in na.
40026073	Ra saa kuu ndiya'a iin kani lo'o, ra saa kuyachin na ndee kan, ra ndika'an na xi'in ra kachi na saa: ―Ña ndixa ke ra ita'an xi'in ndia ita'an xi'in Jesús ku tu yo'o va, saa chi iin ta ndatu'un ndia kan, ra iin saa ndatu'un tu yo'o va ―kachi na xi'in ra.
40026074	Ra saa xa'a ra Pedro, kaña'a ra, ra china'a ra Ndioxi, kachi ra saa: ―Xïni yu yoo kuvi tiaa ra ka'an ndo xa'a ñaa ―kachi ra. Ra te sakan saa kuu ra ka'an ra, saa ra kana va chele.
40026075	Ra saa ndaka'an ra xa'a tu'un ña ndika'an Jesús xi'in ra, ta kachi ra saa: “Xi'na ka va uni ichi tise'e tu'un kun xa'a yu, ra saa kana chele”, kachi ra xi'in ra. Ra saa kanata ra Pedro chi ke'e, ra xa'a ra xaku ni ra.
40027001	Ra ña'a ni ndakuta'an takundi'i ndia kuna'nu nuu ndia sutu, xi'in takundi'i ndia xikua'a kuna'nu nuu na ñuu, ña ndikata'an ndia xa'a Jesús, ndia ku'va ke sa ndia ña va'a ka'ni ndia ra.
40027002	Ra saa chiku'ni na Jesús, ra ndakundiaka na ra kua'an ra xi'in na, ña ndataxi na ra nda'a ra Poncio Pilato ra kuu gobernador.
40027003	Ra saa te xini ra Judas ra ndataxi Jesús, ña ndikata'an ndia ña ka'ni ndia Jesús, saa ra nandiko ka vi ini ra xa'a ña xa ra, ra saa ndixa'an ra sandiko ra oko uxi saa xu'un ña plata nda'a ndia kuna'nu nuu ndia sutu, xi'in ndia xikua'a kuna'nu nuu na ñuu,
40027004	ra ndika'an ra xi'in ndia kachi ra saa: ―Chee ni kuachi xa yu, saa chi ndataxi yu iin tiaa ra köo kuachi nda'a ndo, ña ka'ni ndo ra ―kachi ra xi'in ndia. Ra saa ndakuiin ndia kachi ndia saa xi'in ra: ―¿Ra ni ke ndo'o vi tu ndu'u ndi'i ini ndi xa'a ña xa yo'o? ¡Mii kun xini va! ―kachi ndia xi'in ra.
40027005	Ra saa ko'ni ra Judas oko uxi saa xu'un ña plata kan, ini ve'e ñu'u kan, ra saa kanata ra chi ke'e ra ndixa'an ra sakua'ña ra mii va ra.
40027006	Saa ndaki'in ndia kuna'nu nuu ndia sutu xu'un kan, ra ndika'an ndia xi'in ta'an ndia kachi ndia saa: ―Xu'un yo'o ra küvi ndataan yo ña ini xatun nuu ndo'ni xu'un ña soko yuvi nuu Ndioxi, saa chi süvi ka xu'un va'a kuvi ña, chi nii iin tiaa va ndixitia xa'a ña ―kachi ndia.
40027007	Ra te ndi'i saa ndikata'an ndia ña sata ndia iin yoso ka'nu ña nani “Yoso Alfarero” xi'in xu'un kan, ra ikan ku nuu nduxin na takundi'i yuvi na kee inka ñuu, tu na xaa na kuvi na ñuu kan.
40027008	Ra xa'a ña kan ke, ndia kii vichin ra “Yoso ña ndixitia nii xa'a” ke nani va yoso kan.
40027009	Ra yo'o ke ndixinu nuu tu'un ña ndika'an ra Jeremías ra ndika'an tu'un yu'u Ndioxi xina'a, te kachi ra su'va: “Ndaki'in na oko uxi xu'un ña plata, xu'un ña cha'vi na xa'a iin tiaa ra ndiaa ya'vi ni, ta ku'va ndikata'an na ñuu Israel ña kuu ya'vi ra,
40027010	ra xi'in xu'un kan ke sata na iin yoso, ña nani alfarero, ra iin ta ku'va kachi Ndioxi xi'in yu ke kuu va”, kachi ra Jeremías.
40027011	Ra saa ndiaka na Jesús ndixaa na xi'in ra nuu ra Pilato ra kuu gobernador, ra saa nindakatu'un ra Jesús kachi ra saa: ―¿A ndixa yo'o kuvi ra kuu rey na Judío? ―kachi ra. Saa ndakuiin Jesús kachi ra saa xi'in ra: ―Ta kachi kun ke iyoo va ña ―kachi Jesús xi'in ra.
40027012	Ra na kuna'nu nuu ndia sutu, xi'in ndia xikua'a nuu na ñuu, ra xa'a ndia taxi ndia kuachi xa'a Jesús nuu ra Pilato, ndi su Jesús ra ndia nii tu'un lo'o nindäkuiin ra.
40027013	Ra saa ndika'an ra Pilato xi'in Jesús kachi ra saa: ―¿A xini so'o kun takundi'i kuachi ña taxi ndia yo'o xa'a kun, ra a ndixa kuachi kun kuvi ña? ―kachi ra xi'in Jesús.
40027014	Ndi su ndia nii tu'un lo'o nindäkuiin Jesús yu'u ra, ra saa ndakanda ka vi ini ra gobernador kan xini ra Jesús.
40027015	Ra vichin na kundaa ini yo, chi kii te ndatava na viko pascua, ra yuna'a ra Pilato ña saña ndika ra iin na ñu'u ve'e kàà, ta kuiya ta kuiya, ndia ndia ka mii na ka'an na ñuu xa'a va.
40027016	Ra mii kuiya kan ndikaa iin tiaa, ra nani Barrabás ve'e kàà, ra yoso tu'un ni ra xi'in chuun ki'vi ña ^xa ra.
40027017	Ra saa nindakatu'un ra Pilato takundi'i yuvi na ndakaya ndixaa kan, kachi ra saa: ―¿Yoo kuvi ndia kuni ndo saña ndika yu: ra Barrabás, a Jesús ra ka'an ndo xaa sakaku ndo'o va? ―kachi ra xi'in na.
40027018	Saa chi xa kundaa va ini ra Pilato, chi xa'a ña ndukuini ini va na ke ndataxi na Jesús.
40027019	Ra sakan saa kuu ra Pilato ndu'u ra tiayu nuu xandaku ra kuachi, ra saa ti'vi ña yasi'i ra chiñu ndixaa ña nuu ra, ra kachi ña saa: ―Ndia nii ña na sä kun xi'in tiaa ñaa, chi ra va'a va kuvi ra, saa chi iin ni ñuu ndaa, ra iyo ni ndixani yu xa'a ra ―kachi ña xi'in chuun kan.
40027020	Ndi su ndia kuna'nu nuu ndia sutu xi'in ndia xikua'a nuu na ñuu, ra xa'a ndia chikaa yu'u ndia na ñuu ña na ka'an na xa'a ra Barrabás ña na saña ndika ra, ra Jesús, na kuvi va kachi ndia xi'in na.
40027021	Ra saa nindakatu'un tuku ra gobernador kan na kachi ra saa: ―¿Yoo kuvi ndia kuni ndo saña ndika yu?, ―kachi ra xi'in na. Ra saa ndakuiin na kachi na saa: ―Ra Barrabás kuvi ra na saña kun ―kachi na.
40027022	Ra saa ndika'an ra Pilato xi'in na kachi ra saa: ―¿Ra ni ke sa yu xi'in Jesús, ra ka'an ndo xaa sakaku ndo'o tu? ―kachi ra xi'in na. Ra saa iin siso siso ndakuiin na kachi na saa: ―¡Na kutakaa ra nda'a cruz! ―kachi na.
40027023	Ra saa ndika'an tuku ra gobernador kan xi'in na kachi ra saa: ―¿Ndia ña kuu kuachi xa ra tuvi ndo? ―kachi ra xi'in na. Ndi su yuvi kan ra na ndiee ka nda'yu va kuvi na, kachi na saa: ―Na kutakaa ra nda'a cruz ―kachi tuku va na.
40027024	Ra te xini ra Pilato ña kundiëe ka tu'un ra xi'in yuvi kan, saa chi na ndiee ka xa'a xa va kuvi na, saa ra xa'ndia ra chiñu ña taxi na tiakuii nda'a ra, ra saa ndakatia ra nda'a ra nuu takundi'i na ñuu, ra ndika'an ra xi'in na kachi ra saa: ―Ndïso ka yu xa'a nii tiaa yo'o, ña kutia ña, saa chi ra va'a va kuvi ra, ra ndia ñaa ke koto'ni mii ka va ndo ―kachi ra xi'in na.
40027025	Ra saa ndakuiin takundi'i na ñuu kan kachi na saa: ―Ndu'u, xi'in se'e ndi kuvi na, na kuiso xi'in nii ra ña kutia ―kachi na.
40027026	Ra saa tava ra ra Barrabás ve'e kàà ña kua'an ndika ra, ra xa'ndia ra chiñu ña na kani na Jesús xi'in ñii ña kuu kuarta, ra te na ndi'i, saa na ku'un na xi'in ra ña katakaa na ra nda'a cruz.
40027027	Ra saa ndaki'in ndia soldado ndia xachiñu nuu ra gobernador kan Jesús, kua'an ra xi'in ndia, ra ndixaa ra xi'in ndia chi nuu ke'e ve'e chiñu ka'nu kan, ra ikan ndakaya takundi'i ndia soldado ra iin xinunduu ndia ra ndita ndia.
40027028	Ra saa tava ndia tikoto ña ndixi ra, ra ndachikaa ndia iin tikoto kua'a ña kani sukun ra,
40027029	ra chikaa na iin corona ña xava'a na xi'in ìñu̱ xini ra, ra taxi na iin ndoo ñu'ù nda'a kua'a ra, ra saa xa'a na ndakusiti na nuu ra, ña xa siki na ra, ra ka'an na xi'in ra kachi na saa: ―Ka'nu ni yo'o ra kuu rey na judío ―kachi na.
40027030	Ra saa xa'a na kondiaa na tiasi'i na nuu ra, ra ndaki'in na ndoo ñu'ù kan nda'a ra, ra xa'a na xakin na nuu xini ra.
40027031	Ra saa te sandi'i na, ña xa siki na ra, ra saa tava na tikoto ña chikaa na sukun ra, ra ndachikaa na tikoto mii ra sukun ra, ra ndaki'in na ra kua'an ra xi'in na, ña katakaa na ra nda'a cruz.
40027032	Ra ta kee na ndaki'in na kua'an na xi'in Jesús, ra saa ndakuta'an na xi'in iin tiaa ra nani Simón ra kee ñuu Cirene, ra xa nduxa na xi'in ra ña na kasoko ra cruz tun kasoko Jesús.
40027033	Ra te ndixaa na xi'in Jesús iin nuu nani Gólgota, ra tu'un yo'o: “Ra iku leke xini ndii” ke kachi ña,
40027034	ra ikan taxi na vino tia ndikava nuu iku iva xi'in, ña na ko'o Jesús kuni na, ndi su te ixtondoso Jesús ndutia kan, saa ra ndixïin ra ko'o ra rá.
40027035	Ra te ndi'i katakaa ndia soldado kan Jesús nda'a cruz; ra saa xa'a ndia ke'e ta'an ndia xa'a tikoto ra, yoo ku ndia ndaki'in ña. Ra su'va ke kuu ña ndixinu nuu tu'un Ndioxi ña ndika'an iin ra ndika'an tu'un yu'u Ndioxi xina'a, ta kachi ra su'va: “Ndata'vi na tikoto yu xi'in ta'an na, ra sata tikoto yu ke, ke'e ta'an na, ra kundaa ini na yoo ku na kuchuun ndaki'in ña”, kachi ra.
40027036	Ra saa ndakundee ndia soldado kan ña ndiaa ndia Jesús.
40027037	Ra tia̱à ndia nuu iin vitu lo'o chinundiaa ndia xini cruz ra, ra ka'an tu'un kan ni xa'a ke kuvi ra, ra su'va ke kachi ña: “Ra yo'o ku Jesús ra kuu Rey na Judío”, kachi ña.
40027038	Ra katakaa tu ndia soldado kan uvi ndia kui'na va xi'in Jesús, ra iin ra katakaa ndia nda'a cruz tu iin chi kua'a, ra iin ra katakaa tu ndia nda'a cruz tu iin chi ichin va.
40027039	Ra yuvi na ya'a kua'an ichi kan, ra iin xiko xini na, ra kaña'a na xi'in Jesús,
40027040	kachi na saa: ―¡Yo'o, ra ndika'an kani ve'e ñu'u Ndioxi, ra kii uni xa ndakanindichi tuku kun ña, kachi kun, ra sakaku mii kun vichin, ra sanuu mii kun nda'a cruz, tu ndixa se'e Ndioxi kuvi kun! ―kachi na xi'in Jesús.
40027041	Ra iin saa xa tu ndia kuna'nu nuu ndia sutu, xi'in ndia maestro saña'a ndiayu Ndioxi, xi'in ndia fariseo, xi'in ndia xikua'a kuna'nu nuu na ñuu, ña xasiki ndia Jesús, ra ka'an ndia xa'a ra kachi ndia saa:
40027042	―Kuchuun va ra sakaku ra inka yuvi, ra kuchüun tu ra sakaku ra mii ra ―kachi ndia. Ra saa ka'an ka ndia kachi ndia saa: ―Tu ndixa Rey na Israel kuvi ra, ra na sanuu ra mii ra nda'a cruz vichin, ra saa ke kandixa yo ra.
40027043	Saa chi ndika'an ra ña ndiaa ni ini ra Ndioxi, ra kuu tu ra se'e mii Ndioxi va kachi ra. Ra tu ndixa ke ku'vi ni ini Ndioxi xini ra ra, saa ra na sakaku ra ra vichin ―kachi ndia.
40027044	Ra iin saa xa tu ndia kui'na, ndia takaa nda'a cruz kan va xi'in ra, saa chi kaña'a ni tu ndia kan va xi'in ra.
40027045	Ra ku'va ka uxi uvi ka'ñu ke, xa'a kuñaa nuu iinii saa ña yuuvi yo'o, ra iin saa ndia ka uni xikuaa.
40027046	Ra mii hora kan ndiee ka vi ninda'yu Jesús kachi ra saa: ―Elí, Elí, ¿lama sabactani? ―kachi ra. Ra su'va ke kachi tu'un yo'o: “Tata yu Ndioxi, Tata yu Ndioxi, ¿nichuun ndakoo nda'a kun yu'u?”, ^kachi ña.
40027047	Ra te xini so'o sava na ndita yachi kan, ra saa ndika'an na xi'in ta'an na kachi na saa: ―Tiaa so'o ndo, chi ra Elías ra ndika'an tu'un yu'u Ndioxi va kuvi ra kana ra ―kachi na.
40027048	Ra saa ndikun xinu iin ra ndixa'an ra chindaxi ra iin ko'ndo kachi ini iin ña'a nuu ñu'u ndutia iyá, ra chindu'u ra ña xini iin itun ndoo ñu'u, ra sakuyachin ra ña yu'u Jesús ña na ko'o ra ndutia iyá kan kuni ra.
40027049	Ndi su ndixïin sava na ndita kan, ra ndika'an na xi'in ra kachi na saa: ―Koyaa kun xi'in ra, ra na kuni yo a ndixa ke kixi ra Elías sanuu ra ra ―kachi na.
40027050	Saa ra ndiee ka vi ninda'yu tuku Jesús, ndia saa ra kua'an va tachi ra ña ndixi'i ra.
40027051	Ra tikoto yii ña ndasi nuu yii ini ve'e ñu'u ka'nu kan, ra iin nindata sava ña, ki'in ña yu'u ña chi ni̱nù ra iin saa ndia chi ni̱nu̱, ña saña ta'an ña, ra nduu ña uvi ña'ñu va. Saa ra ndiee ni nditaan, ra ninduva kava na'nu;
40027052	ra ndanuña kua'a ni yavi nuu ñu'u na ndii, ra kua'a ni na yii, na xindikun Ndioxi, ndatiaku.
40027053	Ra te ndiatiaku Jesús, ra saa ndakoyo tu na kan va ini yavi nuu ñu'u na, ra kee na ndixa'an na ñuu ka'nu Jerusalén ña yii, ra kua'a ni yuvi xini ña'a.
40027054	Ra ra soldado ra kuchee kan xi'in ndia ita'an xi'in ra, ña ndiaa ndia Jesús, ra te xini ndia ña ndiee ni nditaan, ra xini tu ndia takundi'i ña kuu kan va, saa ra tiaa ni ndiyu'vi ndia, ra ndika'an ndia kachi ndia saa: ―Ña ndixa ke se'e Ndioxi kuvi ndixa va ra yo'o ―kachi ndia.
40027055	Ra xika va ndita kua'a ni na si'i, na kee ndia chi Galilea, ña ixto'ni na, ña ndixi'i Jesús. Ra na si'i yo'o kuvi na xindikun sata Jesús, ra chindiee ta'an na xi'in ra te ndixika ra ñuu ña ndo'ni chi Galilea, ra iin saa ndikun na sata ra xaa na, ndia Jerusalén va.
40027056	Ra tiañu na kan ndichi ña María Magdalena, ra ndichi tu ña María si'i ra Jacobo xi'in ra José va, ra ndichi tu ña si'i ndia se'e ra Zebedeo va xi'in na.
40027057	Ra te xa kua'an kuñuu kii kan, ra saa ndixaa iin tiaa ra kuika ni, ra kee ñuu Arimatea, ra José ke nani ra, ra ra xindikun sata Jesús ku tu ra yo'o va.
40027058	Ra saa kee ra ndixa'an ra nuu ra Pilato, ra ndika'an ra xi'in ra, ña na ndataxi ra iki kuñu Jesús nda'a ra, ña nduxin ra ña. Ra saa xa'ndia ra Pilato chiñu ña na ndataxi na iki kuñu Jesús nda'a ra.
40027059	Ra saa ndaki'in ra José kan iki kuñu Jesús, ra ndasuvi ra ña iin manda xaa ña va'a,
40027060	Ra ndixa'an ra ninduxin ra ña ini yavi xaa, ña kaan ra ndika iin kava nuu ñu'ú ra te yachi. Ra te ndi'i saa satuvi satuvi ra iin yuu chee ra nandasi ña yu'u yavi kan, ndia saa ra ndaki'in ra kua'an va ra.
40027061	Ra ña María Magdalena, xi'in inka tuku ña nani María, ra ndixaa na xikundee na yachin yu'u yavi kan, ña ixto'ni na ndia mii ku nuu ninduxin na iki kuñu Jesús.
40027062	Ra saa te ndituvi inka kii, te xa ndi'i xa nduvi na ña ndakindiee na kii sábado, ña kuu kii yii, ra saa ndixa'an ndia kuna'nu nuu ndia sutu, xi'in ndia fariseo nuu ra Pilato,
40027063	ra ndika'an ndia xi'in ra kachi ndia saa: ―Tata gobernador, vaxi ndi nuu kun ndatu'un ndi xi'in kun, saa chi ndaku'un ini ndi xa'a tu'un ña ndika'an Jesús, ra maña, ra sanda'vi yuvi kan, te xitiaku ra, chi ndika'an ra kachi ra saa: “Te xa na kuvi yu ra kii uni ndatiaku tuku va yu”, kachi ra.
40027064	Ra ña kan ke kuni ndi, ña na ti'vi kun ndia soldado kun ku'un ndia kondiaa ndia yu'u yavi nuu ndikaa ra uni saa kii. Chi koto iyo ni ku'un ndia xita'an xi'in ra, ra tava se'e ndia iki kuñu ra yavi kan, ra te na ndi'i, xa'a ndia ka'an ndia xi'in yuvi, kachi ndia saa: “Xa ndatiaku va Jesús”, kachi ndia. Ra tu saa na sa ndia, saa ra tiaa ni ka va kua'a yuvi sanda'vi ndia vichin nuu ña te xitiaku ra ―kachi ndia xi'in ra Pilato.
40027065	Saa ndika'an ra Pilato xi'in ndia kachi ra saa: ―Ñaa ndee ndia soldado, ra va'a na ku'un ndia xi'in va ndo, ra na kondiaa ndia yu'u yavi kan, ra tuun va'a na nandasi ndia ña, ta ku'va kachi mii va ndo ―kachi ra xi'in ndia.
40027066	Ra saa kee ndia soldado kan ndixa'an ndia ndasatuun va'a ka ndia yu'u yavi kan, ra xakin ndia ku'va yuu ña ndasi yu'u yavi kan, ra nindoo ka sava ndia ña kondiaa ndia yu'u yavi nuu ndikaa iki kuñu Jesús.
40028001	Ra saa te ndiya'a kii yii sábado, kii ndakindiee, ra ña'a ni chi ixtiaan kii domingo, kii ña ki'in xa'a semana, ke kee ña María Magdalena, xi'in inka ña María kua'an na kuto'ni na yu'u yavi nuu ninduxin na iki kuñu Jesús.
40028002	Ra saa kuu na si'i kan ndixaa na yu'u yavi kan, saa ra tu'va ndiee ka vi nditaan. Ra saa kee iin ra tatun Ndioxi ndivi ra nduxinu ra, nuu ñu'u yo'o, ra sakutia'a ra yuu ña ndasi yu'u yavi nuu ndikaa iki kuñu Jesús, ra te ndi'i saa ndakundu'u ra sata yuu kan.
40028003	Ra ra tatun Ndioxi kan, ra iin taxa taxa kaa ra, ra tikoto ña ndixi ra, ra yaa ka vi ña, iin ndiakua mii kachi kuvi ña.
40028004	Ra te xini ndia soldado kan ra, saa ra tiaa ni ndiyu'vi ndia ra iin ndiakua kisi ña ndia, ra iin ndixi'i too ndia xindee ndia.
40028005	Ra saa ndika'an ra tatun Ndioxi kan xi'in na si'i kan, kachi ra saa: ―Kuayü'vi ndo, chi xa kundaa va ini yu ña nanduku ndo Jesús, ra xitakaa nda'a cruz.
40028006	Ra köo ka ra ndikaa yo'o vichin, chi xa ndatiaku va ra, ra ta ku'va kachi ra xi'in ndo ke kuu va. Ra ya'a ndo kuto'ni ndo nuu xindikaa ra, ra kuni ndo chi köo ka ra.
40028007	Ra vichin kama ni na ku'un ndo, ra ndatu'un ndo xi'in ndia xita'an xi'in ra: “Saa chi xa ndatiaku va ra, ra xa chi Galilea va inuu ra kua'an ra nuu ndo, ra ikan ndakuta'an tuku ndo xi'in va ra.” Ra takua ña yo'o ke ndatu'un yu xi'in va ndo ―kachi ra tatun Ndioxi kan xi'in na.
40028008	Ra saa kee na si'i kan ndaki'in na xinu na kua'an na ndatu'un na xi'in ndia xita'an xi'in Jesús, ña xa ndatiaku va ra. Ra tiaa ni iyu'vi na, ndi su tiaa ni kusii tu ini va na xa'a tu'un ña ndika'an ra tatun Ndioxi kan.
40028009	Ra te saa kuu na ndo'ni na ichi kan kua'an na, saa ra tu'va kanata va Jesús nuu na, ra ndika'an ndioxi ra xi'in na. Ra saa kuyachin na nuu ra, ra ndakusiti na ña ndanumi ndiaa na xa'a ra, ra ndasaka'nu ni na ra.
40028010	Ra saa ndika'an Jesús xi'in na kachi ra saa: ―Kuayü'vi ndo, ra vichin kua'an ndo ndatu'un xi'in ndia ñani yu, chi xa ndatiaku va yu, ra na ku'un ndia chi Galilea, ra ikan ndakita'an ndia xi'in yu, kachi ndo xi'in ndia ―kachi ra xi'in na.
40028011	Ra saa kuu na si'i kan ndo'ni na ichi kua'an na, ra saa kee sava ndia soldado, ndia ndee ndiaa yu'u yavi kan kua'an ndia ñuu, ña ndatu'un ndia xi'in ndia xikua'a, ndia kuna'nu nuu ndia sutu xa'a takundi'i ña xini ndia kuu.
40028012	Ra saa ndakuta'an ndia sutu kuna'nu kan xi'in ndia xikua'a nuu na ñuu, ra ndikata'an ndia ndia ku'va ke sa ndia, ra saa kindoo ndia ña cha'vi ndia ndia soldado kan, ra saa taxi ndia kua'a ni xu'un nda'a ndia,
40028013	ra ndika'an ndia xi'in ndia kachi ndia saa: ―Kua'an ndo vichin ra ndatu'un ndo xi'in takundi'i yuvi kachi ndo saa: “Kuni ndi ña na kundaa ini ndo, chi te naa lo'o ini ndi ndikixi ndi ñuu, saa ra ndixaa va ndia xita'an xi'in Jesús, ra xakui'na va ndia iki kuñu ra kua'an ña xi'in ndia”, kachi ndo xi'in takundi'i na.
40028014	Ra tu na kundaa ini ra tata gobernador xa'a ña yo'o, ra kuayü'vi ndo, saa chi ka'an mii va ndi xi'in ra, ra kuëe sa ra xi'in vi ndo ―kachi ndia xi'in ndia.
40028015	Ra saa ki'in ndia soldado kan xu'un nda'a ndia kuna'nu kan, ra iin ta kachi ndia xi'in ndia ke xa ndixa va ndia. Ra tu'un chi'ña ña ndatu'un ndia soldado kan ndixika ndia ke ndatu'un na judío ndia kii vichin va.
40028016	Ra saa kee soo uxi iin ndia xita'an xi'in Jesús kua'an ndia chi Galilea, ra ndixaa ndia ndakita'an ndia xi'in ra iku nuu kindoo ra ña ndakita'an ra xi'in ndia.
40028017	Ra te xini ndia ra, ra saa ndasaka'nu ni ndia ra, ra sava tu ndia iin xa uvi su'va ini va.
40028018	Ra saa kuyachin Jesús nuu ndia, ra ndika'an ra xi'in ndia kachi ra saa: ―Nda'a yu'u ke ndataxi Ndioxi takundi'i ndiayu ña ka'ndia yu chiñu ndivi, ra saa tu nuu ña yuuvi yo'o va.
40028019	Ra vichin kua'an ndo iinii kuvi ña yuuvi, ra saña'a ndo takundi'i yuvi ña ndinuni ni na kundikun na yu'u, ra sakuchi ndo na tixi ndiee Tata yo Ndioxi, xi'in tixi ndiee Se'e ra, xi'in tixi ndiee Tachi Yii ra,
40028020	ra na saña'a ndo na, ña na kandixa na takundi'i chiñu ña ^xa'ndia yu nuu ndo. Ra na kundaa ini ndo, saa chi iin ndisaa kii va kuiin yu xi'in ndo, ra iin saa ndia te na ndi'i xa'a ña yuuvi yo'o ―kachi Jesús xi'in ndia xita'an xi'in ra. Saa koo.
41001001	Su'va ke kuu te ndituvi tu'un va'a xa'a Jesús, se'e Ndioxi, ra kixi sakaku yo.
41001002	Iin ta kachi tu'un Ndioxi, ña ndatiaa ra Isaías xina'a, ndakani ña xa'a ña kuu, ra iin saa ke kuu ndixa va. Saa chi tu'un Ndioxi, ña ndatiaa ra Isaías ra ndika'an tu'un yu'u Ndioxi xina'a, ra su'va kachi ña ndakani ña: “Ti'vi yu iin ra ka'an ndoso tu'un yu kunuu ku'un nuu kun, ña ndasavii ra ichi nuu ku'un kun”, kachi Ndioxi xi'in Jesucristo kachi ña.
41001003	Ra ndika'an tu ra Isaías xa'a ra ka'an ndoso, kunuu kixi yo'o, ra saa kachi ka ra saa: Ndiee ka vi ka'an iin tiaa ra ndikaa iku yuu ra kachi ra saa: “Ndasavii ndo ichi ndo, ra na koo tu'va nima ndo nuu Iva yo Ndioxi. Ndasandaku ndo ichi ndo nuu ra”, kachi ra Isaías, kachi tu'un Ndioxi ndakani ña.
41001004	Ra ta kachi tu'un Ndioxi ndakani ña, ra saa ndixa ke kuu va: saa kuu iin kii kita ra Juan iin iku yuu sakuchi ra yuvi, ra ndika'an ndoso ra tu'un Ndioxi nuu na, ña na ndandiko ini na xa'a kuachi na, ra ndakuchi na, ra saka'nu ini Ndioxi xa'a kuachi na kachi ra xi'in na.
41001005	Ra kua'a ka vi yuvi kua'an nuu iin ra, iin takundi'i na ñuu ña ndikun ndiaa Judea, xi'in takundi'i na ñuu Jerusalén, kua'an na nuu ra ña xini so'o na tu'un Ndioxi, ra na'ma na kuachi na, ra saa xa'a ra sakuchi ra na itia Jordán.
41001006	Ra tikoto ña xindixi ra Juan, ra ixi ti camello ke kuva'a ña, ra ñii camello ku tu ña xinu'ni toko va ra, ra ña'a ña yaxi ra xitiaku ra xikuu ti̱ka ndixa'an xi'in ñuñu ña iyoo iku.
41001007	Ra ndika'an ndoso ra tu'un Ndioxi nuu yuvi, kachi ra saa: ―Chi sata yu'u ndikun iin tiaa ra ka'nu ni ka nuu yu'u vaxi ra, ra ndia nii chiñu lo'o köo ya'vi ndiaa yu sa yu nuu ra, chi ra ka'nu ni kuvi ra.
41001008	Ña ndixa ke yu'u, ra xi'in tiakuii va sakuchi yu ndo'o, su ndi ra kan, ra xi'in Tachi Yii Ndioxi va ke sakuchi ra ndo'o ―kachi ra Juan xi'in na.
41001009	Saa kuu kee Jesús ñuu Nazaret ña ndikaa chi Galilea ra ndixaa ra yu'u itia Jordán, ra ikan kuchi ra xa ra Juan.
41001010	Ra te kanata su'va Jesús ini tiakuii vaxi ra, saa xini ra ndanuña ndivi, ra ta kaa iin sata lo'o, saa kaa Tachi Yii Ndioxi vaxi nuu ña sata ra.
41001011	Ra tiaku ndika'an Ndioxi xi'in ra ndia ndivi, kachi ra saa: ―Yo'o ku Se'e mii yu ra ku'vi ni ini yu xini yu yo'o. Ra kusii ni ini yu xi'in kun, ―kachi Ndioxi xi'in Jesús.
41001012	Te ndi'i kuchi Jesús, saa ndaki'in Tachi Yii Ndioxi ra, kua'an ra chi iku yuu.
41001013	Ra iku yuu kan ndixiyo ra uvi xiko kii. Saa ra xaa va ña ndiva'a ixtondoso ña ra, ña na ndakava ra kuni ña, ra iku yuu kan ndixiyo mitu'un saa ra, ra takua kiti iku va kuvi ri ndee nuu ndixiyo Jesús. Ra saa xaa na tatun Ndioxi ña chindiee ta'an na xi'in va ra.
41001014	Ra saa kuu te ndikita ra Juan ve'e kàà xa ra Herodes, ra saa ndaki'in Jesús kua'an ra chi Galilea. Ra ikan xa'a ra ndika'an ndoso ra tu'un va'a ña taxi Ndioxi nuu na yuvi, ra xa'a ra ndakani ra ndia ku'va ke xa'ndia chiñu Ndioxi.
41001015	Ra ka'an ndoso ra nuu na kachi ra saa: ―Xa nditiandiaa kii kuu ña ndika'an Ndioxi kuu, ra xa kuyachin kii ña ka'ndia Ndioxi chiñu nuu ndo; nandiko ini ndo xa'a kuachi ndo, ra kandixa ndo tu'un va'a ña taxi Ndioxi xi'in ndinuni nima ndo ―kachi ra xi'in na.
41001016	Saa kuu iin kii xika Jesús kua'an ra yu'u tiañu'u ra ndikaa Galilea, ra ikan xini ra ra Simón xi'in ra Andrés ñani ra, ña xika ndia tiin ndia tiaka, ra ko'ni ndia inu ndia ini tiakuii kan ña tiin ndia tiaka. Chi ña kan ku chiñu va ndia.
41001017	Saa ndika'an Jesús xi'in ndia kachi ra saa: ―Na'a ndo, na ku'un yo xi'in yu, ra saña'a yu ndo'o ndia ku'va ke ndatu'un ndo xi'in yuvi ra ndakundikun na yu'u ―kachi ra xi'in ndia.
41001018	Saa ra ndikun ndakoo ndia inu ndia ña tiin ndia tiaka, ra ndakundikun ndia ra kua'an ndia xi'in va ra.
41001019	Ra iin vivii lo'o ndiya'a Jesús kua'an ra, saa ra xini tu ra ra Jacobo va xi'in ra Juan, ñani ra, ndia se'e ra Zebedeo ña ndo'ni ndia ini barca ndaka'ma ndia inu ndia ña tiin ndia tiaka.
41001020	Saa kana ra ndia, ña na ku'un ndia xi'in ra. Saa ra ndikun ndakoo ndia ra Zebedeo, iva ndia, xi'in ndia xachiñu xi'in ndia ini barca kan, ra ndaki'in ndia kua'an ndia xi'in Jesús va.
41001021	Saa ndixaa Jesús ñuu Capernaum xi'in ndia kua'an xi'in ra. Ra te nditiandiaa kii yii sábado, saa ndiki'vi ra ini ve'e ñu'u nuu ndakuta'an na ñuu kan, ra xa'a ra saña'a ra na.
41001022	Ra ndakanda ka vi ini na ña xini so'o na ku'va ke saña'a ra na, saa chi iin ta ka'an na kuu mii ndiayu iin saa ka'an ra; xä ra ta xa na maestro saña'a ley Ndioxi ña ndakoo ra Moisés.
41001023	Ra ini ve'e ñu'u kan ndu'u iin tiaa ra tiin tachi ndiva'a, ra saa ndiee ka vi ninda'yu tachi ndiva'a kan kachi ña saa xi'in Jesús:
41001024	―¿Nichuun vaxi kun sata'an kun ndu'u, Jesús, ra kee ñuu Nazaret? ¿A vaxi kun sandi'i kun xa'a ndi? Chi xini va ndi yo kuvi yo'o: Yo'o kuvi ra yii, ra kee nuu Ndioxi ―kachi ña xi'in Jesús.
41001025	Saa ninda'yu Jesús nuu ña ndiva'a kan, kachi ra saa xi'in ña: ―¡Koyaa yu'u kun! ¡Kanata ini ra tiaa ñaa, ra kua'an! ―kachi Jesús xi'in ña.
41001026	Ndia saa ra xa'ni yi'i ña ra tiaa yo'o, ra iin cho cho'o kuun ña ra, ra iin koko'o ninda'yu ña, saa kita ña ini ra tiaa yo'o, kua'an ña.
41001027	Ra ndakanda ka vi ini takundi'i na yuvi ndee kan, ra xa'a na iin ndakatu'un ta'an na kachi na saa: ―¿Ni ke yo'o? ¿Ndia sañu'u xaa ke saña'a ra tiaa yo'o, ña iyoo ni ndiee ra, saa chi ndia tachi ndiva'a, ra xa'ndia ra chiñu nuu ña, ra kandixa ña ña ka'an ra xi'in ña? ―kachi na xa'a Jesús.
41001028	Ra iin vichin vichin ndindutia ndoso tu'un xa'a Jesús iin takundi'i ñuu ña ndo'ni chi Galilea.
41001029	Ra te kita Jesús ini ve'e ñu'u kan, saa ndaki'in ra kua'an ra xi'in ra Jacobo, xi'in ra Juan, ra ndixaa ndia ve'e ra Simón xi'in ra Andrés ñani ra.
41001030	Ra ndiee ka vi ndo'o ña siso ra Simón kandu'u ña xi'in ka'ni, iin ndiakua ndatuvi ña xi'in ña te ndixaa ndia. Ra saa ndikun ndika'an na xi'in Jesús xa'a ña.
41001031	Saa kuyachin Jesús nuu kandu'u ña, ra tiin ra nda'a ña, ra ndoni'i ra ña, saa ra ndikun nduva'a va ña, ra xa'a ña xavii ña kuxi ndia.
41001032	Ra te xa kuaa ndikita ñu'ù kii kan, saa ndi̱xaa na yuvi xi'in takundi'i na xi'i, xi'in na tiin tachi ndiva'a nuu Jesús.
41001033	Ra iin ndakutu ndaa nuu ke'e ve'e nuu iin Jesús xi'in takundi'i na ñuu kan.
41001034	Ra sanda'a Jesús kua'a ni na xi'i, na ndo'o ndia ndia ka mii nuu kue'e va. Ra sanduva'a tu ra kua'a ni na tiin tachi ndiva'a va. Ra nditäxi ra ña na ka'an ña xi'in ra, chin tachi ndiva'a kan, ra xini va ña ra, ña kuu ra Se'e Ndioxi.
41001035	Iin kii, ra ña'a ka vi ndakoò Jesús kua'an ra chi iku nuu köo yuvi, ka'an ra xi'in Ndioxi.
41001036	Ra saa xa'a ra Simón xi'in ndia ita'an xi'in ra nanduku ndia Jesús xika ndia.
41001037	Ra te ndani'i ndia ra, saa ndika'an ndia xi'in ra kachi ndia saa: ―Tata, iin takundi'i yuvi xika ndanduku yo'o ―kachi ndia xi'in ra.
41001038	Saa ndika'an ra xi'in ndia kachi ra saa: ―Na'a ndo, na ku'un yo ñuu ña ndo'ni yachin yo'o, ra ka'an ndoso yu tu'un Ndioxi nuu na, chi xa'a ña yo'o ke vaxi chiñu va yu ―kachi Jesús xi'in ndia.
41001039	Ra ndixika Jesús iinii kuvi ñuu ña ndo'ni chi Galilea ta ve'e ñu'u ta ve'e ñu'u, ndika'an ndoso ra tu'un Ndioxi, ra sanduva'a tu ra yuvi na tiin tachi ndiva'a va.
41001040	Saa kuu ndixaa iin ra ndo'o kue'e tia'yu, xikusiti ra nuu Jesús. Ra xakunda'vi ra kachi ra saa: ―Tata, tu kuni kun, ra na sanda'a va kun yu'u chi xa xini va yu ña iyoo ni ndiee kun ―kachi ra.
41001041	Saa kunda'vi ni ini Jesús xini ra ra. Saa nditiandiaa nda'a ra ra, ra ndika'an ra xi'in ra kachi ra saa: ―Kuni va yu sanda'a yu yo'o, na nduva'a kun ―kachi Jesús xi'in ra.
41001042	Ra te kachi Jesús saa xi'in ra, saa ra ndikun nindoñu'u va ña tia'yu kan, ra ndikun nduva'a va ra.
41001043	Saa ndati'vi Jesús ra kuanu'u ra ve'e ra. Ra ndika'an ka vi ra xi'in ra kachi ra saa:
41001044	―Kua'an, ra ndia nii na ndatü'un kun xi'in xa'a ña sanda'a yu yo'o. Ra takua nuu ra sutu va, na ku'un kun, ra na kuni ra ña xa nduva'a kun, ra kani'i kun ña'a ña soko kun xa'a ña xa nduva'a kun xa Ndioxi, ta ku'va kachi ley Ndioxi ña ndakoo ra Moisés te yachi; ra na kundaa ini ndia sutu ña xa nduva'a kun ―kachi Jesús xi'in ra.
41001045	Su ndi te ndaki'in ra tiaa yo'o kua'an ra, saa ra xa'a ra ndikun ndatu'un ra xi'in takundi'i yuvi xa'a ña xa Jesús xi'in ra. Ra ña kan ke ndiküvi ka ki'vi Jesús ndia ndia ka ñuu nuu xaa ra, chi ndia nuu ñuu va xaa ra xikoo ra. Ndia iku nuu köo yuvi ndee va xaa ra. Ra iin takundi'i ñuu kee yuvi kua'an na nuu ra, iku kan.
41002001	Ra saa kuu ndiya'a ndia'vi kii, saa ndiko tuku Jesús ndaxàà ra ñuu Capernaum. Ra te kundaa ini na yuvi ña ndú'u̱ ra ve'e
41002002	saa ra ndikun iin taxi ta'an na yuvi xaa na nuu íin ra. Ra iin chitu ndaa ve'e xi'in na, ra ndia nuu ke'e ka kïta kuita na; ra ka'an ndoso Jesús tu'un Ndioxi nuu na.
41002003	Saa kasoko kumi tiaa iin ra nduchi'ña kuvita nda'a, kuvita xa'a, küvi kaka, ra kandu'u ra nuu ixto ndixaa ra xi'in ndia nuu Jesús.
41002004	Su ndi ndiküvi tiandiaa na xi'in ra ndia nuu íin Jesús, chi iin chitu ndaa yuvi, saa ra ndaa na chi xi̱ni̱ ve'e nuu íin Jesús, ra kaan na iin yavi, ra yavi kan sanuu na ixto ra küvi kaka kan.
41002005	Saa te xini Jesús ña ndinuni ni kandixa na yuvi kan ña iyoo ndie̱e̱ ra ña kuvi sanda'a ra, ra nduchi'ña kan, ra saa ndika'an ra xi'in ra nduchi'ña kan kachi ra saa: ―Se'e, xa xaka'nu va ini yu xa'a kuachi kun ―kachi Jesús xi'in ra.
41002006	Ra ikan ndee sava na maestro saña'a ley Ndioxi ña ndakoo ra Moisés, ra xa'a ndakani ini na ka'an na saa:
41002007	“¿Nichuun kachi ra yo'o saa xi'in ra kaa? Chee ni kuachi ke yo'o nuu Ndioxi chi ndia nii yuvi köo ichi saka'nu ini xa'a kuachi yo, chi indaa mitu'un Ndioxi va ku ra iyoo ichi saka'nu ini xa'a kuachi yo”, ka'an na ndakani ini na.
41002008	Saa ra ndikun kundaa va ini Jesús ña ndakani ini na, ra ndika'an ra xi'in na kachi ra saa: ―¿Nichuun ndakani ini ndo ña köo ichi yu sa yu ña yo'o?
41002009	¿Ni ke va'a kachi yu xi'in ra nduchi'ña yo'o, tuvi ndo? Chi “xa xaka'nu ini yu xa'a kuachi kun”, kachi yu, ra kundäa ini ndo. Ra a va'a ka tu na ka'an yu xi'in ra: “Ndakoò ndaki'in ixto kun ra kuanu̱'u̱”, kachi yu xi'in ra. Ra saa ke kundaa ini ndo ña iyoo ndiayu yu.
41002010	Ra nuu ndo saa, na sanda'a yu ra, ra saa ke na kundaa ini ndo, chi yu'u, ra xaa yo'o, ra kuu mii yu ndiayu ña saka'nu ini yu xa'a kuachi yuvi na ndee nuu ñu'u yo'o ―kachi Jesús xi'in na. Ra saa ndika'an Jesús xi'in ra nduchi'ña küvi kaka kan, kachi ra saa:
41002011	―Yo'o ku ra ka'an yu xi'in: ndakoo, ra ndaki'in ixto kun, ra kuanu'u ve'e kun ―kachi Jesús xi'in ra.
41002012	Saa ra ndikun ndakoò ra nduchi'ña kan ra ndaki'in ra ixto ra, ra ndaki'in ra kuanu'u ra, ra xini takundi'i na yuvi kan. Ra ndakanda ka vi ini na, ra ndasaka'nu ka vi na Ndioxi kachi na saa: ―¿Ni ke yo'o? chi ndia nii kii täan kuni yo ña ―kachi na.
41002013	Ra te ndi'i saa ndiko tuku Jesús kua'an ra chi yu'u tiañu'u. Ra iin takundi'i yuvi kua'an nuu ra, ra saña'a ra tu'un Ndioxi na.
41002014	Ra saa te ndiya'a Jesús kua'an ra, saa xini ra iin ra nani Leví, se'e ra Alfeo, ra ndiso chiñu kaya xu'un nuu na ñuu ña kua'an nda'a gobierno ñuu Roma. Ra ^ndu'u ra nuu mesa nuu ndaki'in ra xu'un nda'a na yuvi, ra saa ndika'an Jesús xi'in ra kachi ra saa: ―Kundikun yu'u. Na ko'o xi'in yu ―kachi ra xi'in ra. Saa ra ndikun ndakundichi ra Leví ra ndaki'in ra kua'an ra xi'in Jesús.
41002015	Saa kuu iin kii ^ndu'u Jesús nuu mesa xixi ra ve'e ra Leví. Ra ndee tu na ki'in xu'un nuu yuvi va xi'in ra, ra ndee tu na ^ndu'u tu'un ki'vi xa'a va xi'in ra nuu mesa, ra ndee tu na ndikun sata va ra xi'in ra, saa chi kua'a ni kuvi yuvi ndikun kua'an xi'in ra.
41002016	Ra saa te xini na maestro saña'a ley Ndioxi, xi'in na fariseo, ña ^ndu'u Jesús xixi ra xi'in na yuvi kuachi, ra saa ndika'an na xi'in ndia xita'an xi'in ra kachi na saa: ―¿Nichuun ndu'u ra tata maestro ndo xixi ra xi'in na yuvi ndu'u tu'un ki'vi xa'a, xi'in na yuvi kuachi, ―kachi na xi'in ndia.
41002017	Ra ta xini so'o Jesús ña ndika'an na, saa ra ndakuiin ra yu'u na kachi ra saa: ―Yuvi na iyoo va'a ini ra xiniñü'u vi na kan kutatan na, chi na ndiee ndo'o va kuvi na xiniñu'u kutatan. Ra yu'u, ra süvi xa'a na va'a, na köo kuachi ke vaxi yu, chi xa'a na iyoo kuachi va ke xaa yu ―kachi Jesús xi'in na.
41002018	Saa kuu iin kii iyoo su'un ndia ita'an xi'in ra Juan, ra sandakuchi yuvi, ra iyoo su'un tu na ita'an xi'in na fariseo va, ra saa kee sava na ndixa'an na nuu iin Jesús ra ndindakatu'un na ra kachi na saa: ―¿Nichuun ra ndia ita'an xi'in ra Juan, xi'in ndia ita'an xi'in na fariseo, ra iyoo su'un va na kan, chin kuëe xixi ndia, ra ndia ita'an xi'in yo'o, ra iyöo su'un tu na yo'o? ―kachi na xi'in Jesús.
41002019	Ra saa ndakuiin Jesús kachi ra saa xi'in ndia: ―¿A va'a tu na koo su'un na ndee nuu iyoo viko tanda'a, tuvi ndo, ña ndee na kusii ini na xi'in migo na ra tanda'a? Su küvi, chi ta iin ka va ra, ra takundi'i kii ra na ndee kusii ini va kuvi na, ra küvi koo su'un na, ña küxi na.
41002020	Ndi su te na xaa kii ña ku'un ra tanda'a kan nuu na, saa ra kindoo mii va na, ra ndia saa vi ke kuvi koo su'un na, küxi na.
41002021	’Ndia nii yuvi ra ndakä'ma na tikoto yata xi'in tikoto xaa, chi tu saa na sa na, saa ra nandii va tikoto xaa, ra ndandata va'a ka va ña tikoto yata.
41002022	Ra ndia nii tu na täân vino xaa ini ñii̱ yata, chi tu saa na sa na, saa ra ndata va ñii̱ yata sa ra, ra ku̱tia ndi'i va vino, ra ndi'i xa'a tu mii va ñii̱ kan, ña kan ke vino xaa, ra ini ñii̱ xaa va ke xiniñu'u kundo'ni ra ―kachi Jesús xi'in na.
41002023	Saa kuu iin kii sábado, kii yii, ndiya'a Jesús kua'an ra xi'in ndia ita'an xi'in ra iin nuu iyoo itu trigo, ra saa xa'a ndia xika xi'in ra xa'nu ndia yo̱ko̱ itu trigo kan ra sakoyo ndia ña kaxi ndia.
41002024	Ra saa, ndika'an na fariseo xi'in Jesús kachi na saa: ―To'ni, ¿nichuun xa ndia ita'an xi'in kun saa? Chi köo ndiayu nda'a yo ña sa yo saa kii yii sábado, chi kii ndakindiee̱ va yo ke ―kachi na xi'in ra.
41002025	Saa ndakuiin Jesús yu'u na kachi ra saa: ¿A ndia nii va ichi täan ka'vi ndo tu'un Ndioxi ña ndakani xa'a ra Rey David, te ninï'i ra ña kuxi ra xi'in na kua'an xi'in ra?
41002026	Chi su'va va ke kachi tu'un Ndioxi ndakani ña: “Ra Rey David, ra ndiki'vi va ra ini ve'e ñu'u Ndioxi, te kuu ra Abiatar sutu ra kuchee nuu takundi'i na sutu, ra ki'in ra Rey David ixtava'a yii ña soko na nuu Ndioxi iyoo ini ve'e ñu'u kan xixi ra, ra köo ndiayu ra ña kuxi ra ña, chi indaa na sutu va kuvi na iyoo ichi kuxi ña, ra xixi tu na kua'an xi'in va ra ña xi'in ra”, ―kachi Jesús xi'in na.
41002027	Saa ndika'an ka ra xi'in na kachi ra saa: ―Ndioxi xakin ra kii yii sábado, ña kuta'vi yo ña va'a; ndi ndixäkin ra kii yii ña sando'o ra yoo.
41002028	Ra xa'a ña kan ke yu'u, ra xaa yo'o, ra kachi yu su'va: chi yu'u kuvi ra iyoo ni ka ndiayu nda'a xa'a kii yii sábado, ndia ña ke kuvi sa yo, ra ndia ña ke küvi sa yo ―kachi Jesús xi'in na.
41003001	Saa kuu iin kii ndixaa tuku Jesús ini ve'e ñu'u, ra ini ve'e ñu'u kan ndu'u iin tiaa ra ndachi nda'a.
41003002	Ra iin su'va nuu na fariseo ña ixtonani na Jesús, a sanda'a ra ra kue̱'e nda'a kan kii yii sábado, ra saa ke kuvi ni̱'i̱ na kuachi taxi na xa'a Jesús, ka'an na.
41003003	Saa ndika'an Jesús xi'in ra kue̱'e nda'a kan, kachi ra saa: ―Ndakundichi, ra na'a chi ma'ñu yo'o ―kachi ra xi'in ra.
41003004	Ra saa ndindakatu'un Jesús na ndee kan, kachi ra saa: ―¿Ni ke iyoo ndiayu sa yo kii yii: a ña va'a, a ña vä'a? ¿Ni ke va'a sa yo: a chindiee ta'an yo xi'in yuvi, a sandi'i yo xa'a na? ¿Ni ke va'a tuvi ndo'o? ―kachi ra xi'in na. Ra ndia nii mii tu'un na ndindäkuiin.
41003005	Saa xakue'e ni Jesús ixto'ni ra nuu takundi'i na ndee kan, ra kusuchi ni tu ini ra xi'in va na xa'a ña ndiee ni ini na; chi xïin na kandixa na ña ka'an ra. Saa ndika'an ra xi'in ra kue̱'e nda'a kan, kachi ra saa: ―Sandakaa nda'a kun ―kachi ra xi'in ra. Ra saa sandakaa tiaa kan nda'a ra, ra ndikun nduva'a va ña.
41003006	Ra te ndakoyo na fariseo chi ke'e, ra ndakuta'an na xi'in na partido na ndikun sata ra Herodes ra xa'a na kata'an na ndixa koo ka'ni na Jesús.
41003007	Saa ndakoo Jesús ñuu kan, ra ndaki'in ra kua'an ra xi'in ndia ita'an xi'in ra chi yu'u tiañu'u. Ra kua'a ka vi na kee Galilea xi'in Judea, ra ndikun na sata ra kua'an na xi'in ra.
41003008	Ra te nindutia ndoso tu'un xa'a Jesús ra kundaa ini takundi'i yuvi ña kua'a ni ña ndichi xa ra, saa ra iin tia'ndia chee na yuvi ndixaa nuu ra, na kee Judea, na kee ñuu Jerusalén, na kee Idumea, na ndee chi inka xiyo yu'u itia Jordán, xi'in na kee ñuu ña ndikun ndiaa Tiro xi'in Sidón.
41003009	Ra saa ndika'an ra xi'in ndia ita'an xi'in ra, ña xa na koo nduvi ndia xi'in iin barca lo'o, tu xika nuu mini, kundikaa ra ka'an ndoso ra, chi koto kundiëe ra xi'in na, ra ndaa na sata ra.
41003010	Chi xa'a ña xa sanduva'a ra kua'a ni na xi'i ke iin takundi'i ka na ndiee ndo'o, ra iin ta'vi ta'an na kua'an na sata ra, ña kuni na tiandiaa nda'a na ra, ra nduva'a na kuni na.
41003011	Ra te kuyachin na ndo'o kue'e tachi ndiva'a nuu Jesús, ra ndikun iin xikusiti tachi ndiva'a ñu'u ini na kan nuu ra. Ra iin koko'o nda'yu ña kachi ña saa xi'in ra: ―Yo'o ku se'e Ndioxi ―kachi ña xi'in ra.
41003012	Ra ndukue'e Jesús xi'in tachi ndiva'a kan, ña na kä'an ña yo kuvi ra.
41003013	Te ndi'i, saa ndaa Jesús iin xiki. Ra ikan kana ra ndia kuni mii ra kana ra, ra saa ndixaa ndia nuu ra.
41003014	Ra ndakaxin ra uxi uvi ndia kaka tuun xi'in ra, ra ti'vi tu ra ndia ña ku'un ndia ka'an ndoso ndia tu'un Ndioxi va.
41003015	Ra taxi ra ndiayu nda'a ndia ña sanduva'a ndia na ndiee ndo'o, xi'in ña tava tu ndia tachi ndiva'a ini yuvi na ñu'u ña ini.
41003016	Ra ndia yo'o ku ndia ndikaxin ra kaka xi'in ra, ra su'va ke nani ndia: Iin ra nani Simón, ra ndasama Jesús kivi ra ndakunani ra Pedro,
41003017	iin ra nani Jacobo, iin ra nani Juan, ñani suvi ra Jacobo, ndia se'e ra Zebedeo, ndia chindu'u Jesús kivi nani Boanerges, ra tu'un yo'o kachi ña saa: Se'e taxa ña nda'yu ndivi;
41003018	ra iin ra nani Andrés, iin ra nani Felipe, iin ra nani Bartolomé, iin ra nani Mateo, iin ra nani Tomás, iin ra nani Jacobo, ra se'e ra Alfeo; iin ra nani Tadeo, iin ra nani Simón ra ndixika xi'in na partido Cananista,
41003019	ra iin ra nani Judas Iscariote, ra ndixiko Jesús te ndi'i. Ra te ndi'i ndikaxin Jesús ndia kaka xi'in ra, ra saa nandiko ndia ndaxaa ndia chi ve'e.
41003020	Ra kua'a ka vi yuvi ndakaya tuku, ra nii nuu kuxi ka Jesús xi'in ndia ita'an xi'in ra küvi.
41003021	Ra saa te kundaa ini na ta'an Jesús xa'a ña xa ra, saa ra, ndixaa na ña kuni na ndaki'in na ra ku'un ra xi'in na, chi ra xa'a kuki'vi va kuvi ra ka'an na.
41003022	Ra na maestro saña'a ley Ndioxi ña ndakoo ra Moisés, ra ndia ñuu Jerusalén ke kee na ra ndixaa na nuu xika ra, ra kachi na saa: ―Ndie̱e̱ ti Beelzebú, mii ti kuchee va'a nuu takundi'i ña ndiva'a va, ke iyoo xi'in ra, ña kan ke va'a tava ra tachi ndiva'a ―kachi na xa'a ra.
41003023	Saa ndakana Jesús yuvi kan ña na kuyachin na. Ra ndika'an ra iin tu'un ndichi xi'in na kachi ra saa: ―¿Ndixa sa ti ndiva'a ña sandi'i ri xa'a inka ti ndiva'a ta'an ri, tuvi ndo'o? Su küvi.
41003024	Chi iin ñuu nuu kata'an xi'in ta'an mii na yuvi, ra kuchüun na ña koo na, chi ndi'i xa'a va na.
41003025	Ra saa tu iin ve'e va. Tu na kata'an xi'in ta'an mii na, saa ra kuchüun na koo na chi ndi'i xa'a va na.
41003026	Ra ku'va saa ke iyoo tu ti ndiva'a va. Tu na ndukuiin ri ta'vi ta'an ri, ra kata'an xi'in ta'an mii ri, saa ra kuchüun ri koo vi ri, chin ndi'i xa'a va ri ―kachi Jesús xi'in na.
41003027	Saa ndika'an ra xi'in na kachi ra saa: ―Ndia nii yuvi ra küvi ki'vi na ve'e iin tiaa ra ndaku ni sakui'na na ña'a ña kuu mii ra, tu na chikätun na ra; chi xi'na ka va xiniñu'u katun na ra, ra te ndi'i, saa vi ke kuchuun na ki'vi na ve'e ra sakui'na na.
41003028	’Ra kuni yu kaxi ni na kindoo ña yo'o nuu ndo, chi ña yo'o ra süvi siki kuvi ña: chi takundi'i ka kuachi ña xa na yuvi yo'o, xi'in ña ndaa yu'u na Ndioxi, ra koo ka'nu va ini Ndioxi xa'a ña.
41003029	Su ndi yuvi na ndaa yu'u tu Tachi Yii Ndioxi, ra ka'an ndiva'a na xa'a ña, ra köo ka'nu ini Ndioxi xa'a na kan, ndia nii kii, ndia nii tiempo, chi ña yo'o kuu kuachi na ña kuiso na xi'in iin ndisaa kii va ―kachi Jesús xi'in na.
41003030	Ra su'va ke kachi Jesús xi'in na, saa chi ndika'an na ña iyoo ndie̱e̱ ti ndiva'a xi'in ra.
41003031	Ra saa xaa si'i Jesús, xi'in na ñani ra. Ra xikundita na chi ke'e, ra ti'vi na iin na kua'an ka'an xi'in ra.
41003032	Saa ndika'an na xinunduu ndee kan xi'in Jesús, kachi na saa xi'in ra: ―Chi ke'e xaa si'i kun xi'in ñani kun nanduku na yo'o ―kachi na xi'in ra.
41003033	Saa ndakuiin ra kachi ra saa xi'in na: ―¿Yoo ku na kuu si'i yu, ra yo ku na kuu ñani yu? ―kachi ra.
41003034	Saa ndakoto'ni ra nuu na ndee xini so'o ña ka'an ra, ra ndika'an ra xi'in na, kachi ra saa: ―Na yo'o va ku si'i yu xi'in ñani yu.
41003035	Chi takundi'i na xanduvi ña ka'an Ndioxi va kuvi ñani yu, xi'in ku'va yu, xi'in si'i yu ―kachi ra xi'in na.
41004001	Saa kuu, ra ndixaa tuku Jesús yu'u mini kan, ra xa'a ra saña'a ra na. Ra kua'a ka vi ku na ndakaya tuku. Iin chitu ndaa na yu'u mini kan, saa ndaa ra ndakundu'u ra ini itun xika nuu mini, ra na yuvi kan xikundita yu'u mini kan va.
41004002	Ra kua'a ka vi tu'un ndichi xa'a ra saña'a ra na. Ra saa ndika'an ra iin tu'un ndichi xi'in na kachi ra saa:
41004003	―Tiaa so'o ndo; na ndatu'un yu iin tu'un ndichi xi'in ndo. Saa kuu, ra kee iin ra chi'i kua'an ra chi'i ra itu trigo.
41004004	Ra saa kuu ra xatia yava ra nuni vali kan kua'an ra, ra sava ña ndikoyo yachin yu'u ichi, ra xaa sàà ra ndaki'in ri ña xaxi ri.
41004005	Ra sava tu ña ndikoyo nuu iyoo yuu va, nuu köo kua'a ñu'ú, ra kama ni nindutia ña, chi yaxin ni ndú'u̱ ñu'ú.
41004006	Su ndi te kanata ñu'ù, saa ra xii va ña, chi künu ndo'ni tio'o ña, ña kan ke ndachi̱ ña.
41004007	Ra sava tu ña ndikoyo nuu iyoo ndikin ìñu̱, ra te nindutia ña, ra ndiküvi kua'nu ña, saa chi ìñu̱ kan va sanduxin ña'a, saa ra ndi'i xa'a va ña, ra nditäxi ka ña nuni.
41004008	Ra sava tu ña ndikoyo nuu ñu'ú xa'an va, ra va'a ka vi xa'nu ña, ra kuchuun ka vi ña, chi indaa tata ra taxi ña ndia oko uxi nuni, xi'in ndia uni xiko nuni, xi'in ndia iin ciento nuni vali taxi ta iin, ta iin ña ―kachi Jesús xi'in na.
41004009	Saa ndika'an ka ra xi'in na, kachi ra saa: ―Ndo'o, na xini so'o ña ka'an yu xi'in ndo yo'o, ra ndaki'in xini ndo xi'in ña ni ke kuni kachi ña ―kachi ra xi'in na.
41004010	Te ndi'i nindutia ndi'i na yuvi kan kua'an na, ra nindoo mitu'un saa Jesús, saa ndakuta'an sava na nindoo ndee kan, xi'in uxi uvi saa ndia ita'an xi'in ra, ra ndindakatu'un na ra xa'a tu'un ndichi kan, ni ke kuni kachi ña.
41004011	Saa ndika'an ra xi'in na kachi ra saa: ―Ndo'o, ra mii Ndioxi va ku ra taxi ndiayu nda'a ndo ña na kundaa ini ndo xa'a ichi mii ra ña iyoo se'e nuu xa'ndia ra chiñu. Su ndi yuvi na iyoo chi ke'e, ra täxi ra ña nda'a na kan, ra xa'a ña kan ke takundi'i ña kuni yu ka'an yu xi'in na, ra xi'in tu'un ndichi va ke ka'an yu ña xi'in na.
41004012	Ra va'a ni ixto'ni tie'e va na, su ndi kundäa ini na xi'in ña, ra nii xini so'o va na, su ndi ndakï'in xini na xi'in ña, ra saa ke na kuïin na ndandiko ini na xa'a kuachi na nuu Ndioxi, ra sakä'nu ini ra xa'a na ―kachi Jesús xi'in na.
41004013	Saa ndika'an ka ra xi'in na kachi ra saa: ―¿Tu kundäa ini ndo xi'in tu'un ndichi yo'o, saa ra, ndixa sa ndo ña kundaa ini ndo xi'in sava ka tu'un ndichi, tu saa? ―kachi ra xi'in na.
41004014	Saa xa'a ra ndakani ra nuu na kachi ra saa: ―Ra chi'i nuni vali kan ku na ka'an ndoso tu'un Ndioxi.
41004015	Ra ñu'u yu'u ichi kan kuvi yuvi na xini so'o tu'un Ndioxi. Su te ndi'i xini so'o na ña, saa ra ndikun vaxi ti ndiva'a sanda'vi ri na, ra kandïxa ka na tu'un Ndioxi ña xini so'o na.
41004016	Ra ñu'ú nuu iyoo yuu kuvi yuvi na xini so'o tu'un Ndioxi, ra kusii ka vi ini na, ra ndikun ndaki'in va na ichi Ndioxi.
41004017	Su ndi te vaxi tundo'o nuu na, a te xa'a yuvi kata'an na xi'in na xa'a ña ndikun na ichi Ndioxi, saa ra ndikun ndiko ini va na, ra ndakoo va na ña, saa chi künu ndo'ni tio'o ña, xa'a ña kan ke kuchüun na ña tuun va'a kuita na.
41004018	Ra ñu'ú nuu iyoo ìñu̱ yo'o kuvi yuvi na xini so'o tu'un Ndioxi, ra ndaki'in na ña.
41004019	Su ndi xa'a ndakundi'i ini na xa'a ña'a ña iyoo nuu ña yuuvi yo'o va, ra ndakundi'i tu ini na xa'a ña kuika va, ra xa'a kutoo na koo takundi'i ña'a ña savi va nuu na, ra ña yo'o va xa'a ndi'i ini na xa'a. Saa ra kuee kuee naa ini va na xa'a ichi Ndioxi, ra ndi'i xa'a va na, saa ra, köo ka ña'a kuun nda'a vi tata yo'o.
41004020	Ra ñu'ú xa'an kuvi yuvi na xini so'o tu'un Ndioxi, ra kandixa na ña ka'an ña. Ra na yo'o kuvi na iyoo ta ku'va iyoo tata ña va'a ni xa'nu, ra ndia oko uxi, ndia uni xiko, xi'in ndia iin ciento nuni vali taxi mitu'un mitu'un ña ―kachi Jesús xi'in na.
41004021	Saa ndika'an ka tuku Jesús xi'in na kachi ra saa: ―Köo iin yuvi na tuun ñù'ù, ra ndasi tu na nuu ña xi'in xiko'o; ra nii chikäa tu na ña tixi ixto, chi nuu sukun va chindu'u na ña, ra va'a tuun ña nuu na.
41004022	Ra saa ke iyoo tu ña'a ña iyoo se'e va, chi vaxi kii ra ndatuvi ndi'i va xa'a ña, ra saa tu ña'a ña kundäa ini yuvi xa'a va, chi vaxi kii ra kundaa ini na xa'a takundi'i va ña.
41004023	Ndo'o, na xini so'o ña ka'an yu xi'in ndo yo'o, ra ndaki'in xini ndo xi'in ña ni ke kuni kachi ña ―kachi Jesús xi'in na.
41004024	Ra ndika'an ka ra xi'in na kachi ra saa: ―Tiaa ni so'o ndo ña ka'an yu xi'in ndo yo'o. Chi ta ku'va xa ndo xi'in inka yuvi, ra saa ke sa tu Ndioxi xi'in ndo'o va, ra ndia ndakunuu ka va siki ña ndaki'in ndo'o sa ra.
41004025	Chi na xa iyoo ña'a nuu, ra ni̱'i̱ ka na ta'an va ña; ra na köo ña'a nuu, ra ndia ña lo'o ña xa iyoo nuu na ke nundiaa nda'a va na ―kachi Jesús xi'in na.
41004026	Saa ndika'an tuku Jesús xi'in na kachi ra saa: ―Ichi nuu xa'ndia Ndioxi chiñu ra su'va va ke iyoo ña: ta ku'va kuu xi'in tata, ña ndixa'an iin tiaa chi'i ra nuu ñu'ú, ra saa iyoo ña yo'o.
41004027	Saa chi takua chi'i ra ña ra ndaki'in ra kua'an va ra, ra a kixi̱ ra, a ndito va ra, ndi mii ra xini va, ra tata ña chi'i ra, ra ñuu ka'ñu xa'nu va ña kan kua'an ña, ndi su tiaa kan, ra kundäa ini vi ra ni ke kuu xa'nu ña.
41004028	Saa chi xa chuun nuu mii va ñu'u yo'o ke, ña sakua'nu ña ña, ra xi'na ndutia ña, saa te ndi'i, ra kuee kuee xa'nu va ña, ra xa'a kuyoko ña, ra kuxixa ña ra nduu ña nuni va.
41004029	Ra ta xa xinu ña, ña kuu ña nuni, saa ra, xa'a ra sakee va ra ña, chi xa ndixaa tiempo ña ndakaya va ña, kachi tu'un ndichi yo'o ―kachi Jesús xi'in na.
41004030	Saa ndika'an ka Jesús inka tu'un ndichi xi'in na kachi ra saa: ―¿Ndia ña ke inuu xi'in chi nuu xa'ndia Ndioxi chiñu? Ra kuni yu na kundaa ini ndo vichin.
41004031	Chi su'va va ke iyoo ña: ta ku'va iyoo iin ndikin mostaza lo'o ña chi'i na, saa iyoo ña. Ra xa kundaa va ini ndo chin ndikin itun mostaza yo'o ke lo'o va'a ka nuu takundi'i va ndikin ña iyoo nuu ña yuuvi yo'o;
41004032	ra va'a ni lo'o ni va ña, ndi te ndutia ña ra xa'a xa'nu ña, ra tiaa ni ka chee xa'nu itun ña yo'o nuu takundi'i ka itun tu iyoo xi'in ña; ra na'nu ka vi xa'nu itun nda'a ña, ra ndia sàà va xaa xava'a chi'yo nda'a itun ña. Ra ku'va su'va ke iyoo tu ichi ña kua'an nuu xa'ndia Ndioxi chiñu va ―kachi Jesús xi'in na.
41004033	Ra niña xi'in tu'un ndichi ta'an ña yo'o ke xiniñu'u Jesús ña sakua'a ra na; ra tu'un ndichi ña ki'in mii ra kuenda xi'in, ña kuchuun sava na ndaki'in xini na xi'in ke ka'an ra.
41004034	Ra takundi'i ña saña'a ra na yuvi, ra niña xi'in tu'un ndichi va ke saña'a ra na, ra va'a ni ndikundäa va ini ndia ita'an xi'in ra, ndi su saña'a siin va ra ndia kan ni ke kuni kachi tu'un ndichi yo'o.
41004035	Saa kuu ra kuñuu va kii kan. Ra ndika'an Jesús xi'in ndia ita'an xi'in ra kachi ra saa: ―Na ku'un yo chi inka xiyo yu'u mini yo'o ―kachi ra xi'in ndia.
41004036	Saa nindiayu ta'an ndia xi'in na yuvi kan, ra nandaa ndia ita'an xi'in ra ini itun xika nuu mini nuu xa ndikaa ra kan, ra ndaki'in ndia kua'an ndia xi'in ra. Ra taxi ndikun tu sava ka na yuvi kan va kua'an na xi'in barca na.
41004037	Ra saa kuu na kua'an na nuu mini kan, ra xa'a ndiee ka vi xika tachi, iin ndakundichi ndakundichi nuu mini kan xa ña, ra xa'a iin kuni̱ kutu ndaa barca lo'o tu ndo'ni ndia ini kan xi'in tiakuii xa ña.
41004038	Ra chi ka'a barca kan ndú'u̱ iin ña'a ndachi'i Jesús si̱ki̱ ra, ra ndakandu'u ra, ra saa naa ini ra ndikixi va ra, ra saa ndi̱xa̱a̱ ndia ita'an xi'in ra sandoto ndia ra, ra ndika'an ndia xi'in ra, kachi ndia saa: ―¡Tata Maestro! ¿A ndï'i ini kun ña kuni sa'vi barca lo'o yo'o xi'in yo ka'a mini yo'o? ―kachi ndia xi'in ra.
41004039	Saa ndakoo Jesús, ra xa'ndia ra chiñu nuu tachi kan, ña na kutuvi ña ra ndika'an tu ra xi'in tiañu'u kan va kachi ra saa: ―Xava'a, koo taxin kun, ―kachi ra xi'in ra. Saa ra ndikun ndixkuiin va tachi kan, ra yayaa kutaxin va.
41004040	Saa ndika'an Jesús xi'in ndia ita'an xi'in ra kachi ra saa: ―¿Nichuun ndiee ni iyu'vi ndo? ¿A täan xinu ini ndo kandixa ndo Ndioxi saa va? ―kachi ra xi'in ndia.
41004041	Ra ndakanda ka vi ini ndia, iin kua'an ini ndia ndee ndia, ra ka'an xi'in ta'an ndia kachi ndia saa: ―¿Ndia tiaa kuvi ra yo'o? Ra ndia tachi xi'in tiañu'u, ra kandixa ra ña ka'an ra ―kachi ndia xika xi'in Jesús xa'a ra.
41005001	Saa ra ndixaa ndia ñuu Gadara, ña ndikaa chi inka xiyo yu'u tiañu'u kan.
41005002	Ra te nuu su'va Jesús ini barca kan, saa ra ndikun ndixaa iin tiaa ra ñu'u tachi ndiva'a ini, nini'i ta'an ra xi'in Jesús, ra tiaa yo'o ra ini yavi ndìì ke ndikaa ra, kanata ra ndixaa ra.
41005003	Chi ra tiaa yo'o, ra yavi ndìì ke xikuu ve'e va ra. Ra ndia nii na ta'an ra ndikuchüun ña chiku'ni na ra, nii xi'in cadena ndikuchüun na.
41005004	Ra nii ndiä'vi ichi nditiin na ra, ña taan na kàà nda'a ra xi'in xa'a ra, ra nii xi'in cadena tu chikatun na ra, su ndi köo mii xa'a vi ña nuu ra, chi iin xa'ndia ndi'i va ra ña, ra iin vali vali xa ra ña, ndia nii na kundiëe xi'in ra.
41005005	Ra iin ndisaa kii, ñuu ka'ñu xika ra iku, ra ñuu ka'ñu xika tu ra kumisanto va, ra iin nda'yu ko'o ra xika ra, ra iin satakue'e ndi'i ra mii ra xi'in yuu.
41005006	Saa ra te xini ra xika ka va vaxi Jesús, saa ra ndikun xinu ra xaa ra xikusiti ra nuu ra.
41005007	Ra iin koko'o nda'yu tachi ndiva'a ña ñu'u ini ra, ra kachi ña saa xi'in Jesús: ―¡Jesús, Se'e Ndioxi ra ka'nu! ¿Ni ke kuni kun xi'in yu? Xakunda'vi yu nuu kun xi'in nuu Ndioxi, ña na sandö'o kun yu'u. ¡Nda'vi ni yu! ―kachi ña xi'in Jesús.
41005008	Ra saa kachi ra ñu'u tachi ndiva'a ini kan ndika'an ra, saa chi xa xa'ndia va Jesús chiñu nuu ña ndiva'a kan ña na kee ña ku'un ña, ra su'va ke kachi Jesús xi'in ña: ―¡Tachi ndiva'a, kita ini ra tiaa xaan! ¡Kua'an! ―kachi ra xi'in ña.
41005009	Saa ndindakatu'un Jesús tachi ndiva'a kan, kachi ra saa xi'in ña: ―¿Ndixa nani kun? ―kachi ra xi'in ña. Saa ndakuiin ña kachi ña saa: ―Legión va nani yu, saa chi kua'a ni kuvi ndi ―kachi ña xi'in ra.
41005010	Ra xakunda'vi ka vi tachi ndiva'a kan nuu Jesús ña na täva ra ña ku'un ña inka xiyo.
41005011	Ra yachin nuu iku kan xika iin ti'vi chee kini xaxa'an ri.
41005012	Saa xakunda'vi ni tachi ndiva'a kan nuu Jesús kachi ña saa: ―Ti'vi ndu'u na ku'un ndi nuu xika kini kaa, ra taxi kun ndiayu nda'a ndi ña na ndee ndi ini ri ―kachi ña xi'in ra.
41005013	Saa ndikun taxi Jesús ndiayu nda'a ña, ña na ku'un ña ndee ña ini kini kan, ra ku'va uvi mil kuvi kini kan. Ra xa'a sasana ndi'i ña ri, ra xinu ndi'i ri ndi̱xàà ri ndikoyo ri iin ta'vi nuu ndikaa mini, ra ndika'a ndiaa ndi'i ri, ra ndixi'i ri.
41005014	Ra ndiyu'vi ka vi na ndiaa kini kan, ra kee na xinu na ndixa'an na ndatu'un na xi'in na ndee ñuu, ra ndatu'un tu na xi'in na ndakita'an xi'in na chi iku va. Ra saa ndakoyo takundi'i na yuvi kan ra ndi̱xa̱a̱ na xini na ña kuu kan.
41005015	Ra te ndi̱xa̱a̱ na nuu iin Jesús, ra xini na ra tiaa xindo'ni tachi ndiva'a ini kan, ra xa nduva'a va ra, ra xa ndakundixi va ra tikoto, ra xa yayaa va ndu'u ra, chi xa ndukaxin va ini ra. Saa ra ndayu'vi ka vi ini na yuvi kan.
41005016	Ra yuvi na xini ña ndo'o ra xindo'ni tachi ndiva'a ini kan, xi'in ña ndo'o kini kan, ra ndatu'un na xi'in inka yuvi xa'a ña xini na.
41005017	Ra saa xakunda'vi na nuu Jesús ña na sa ra ña mani kita ra ñuu na ku'un ra inka xiyo.
41005018	Ra saa te nandaa Jesús ini barca lo'o kan ku'un ra, saa xakunda'vi ra tiaa xindo'ni tachi ndiva'a ini kan nuu Jesús ña na taxi ra ku'un ra xi'in ra.
41005019	Su ndi ndixïin Jesús ña ku'un ra xi'in ra, chi su'va va kachi ra xi'in ra: Kuanu'u̱ ve'e kun nuu na ta'an kun, ra ndatu'un kun xi'in na xa'a takundi'i ña va'a xa Ndioxi xi'in kun, xi'in ña kunda'vi ini ra xini ra yo'o ―kachi Jesús xi'in ra.
41005020	Saa ndaki'in ra tiaa kan kuanu'u ra, ra xa'a ra iinii kuvi nda'a ñuu Decápolis ndatu'un ra xi'in na xa'a ña va'a xa Jesús xi'in ra, ra ndayu'vi ka vi ini na yuvi kan xa'a ña ndo'o ra.
41005021	Ra te ndiko tuku Jesús ndaxàà ra xi'in barca chi inka xiyo yu'u tiañu'u kan, ra kua'a ka vi yuvi ndakaya tuku xaa na nuu ra; ra saa nindoo ra xi'in na yu'u mini kan.
41005022	Saa kuu ra ndixaa va iin ra xikua'a, ra nani Jairo, ra kuchee nuu na ve'e ñu'u, ra te xini ra Jesús, saa ra ndikun xikusiti va ra nuu ra,
41005023	ra xakunda'vi ka vi ra kachi ra saa: ―Tata, se'e lo'o yu ra ña xa kana nima kuvi ña, ra na sa kun ña mani ku'un kun xi'in yu ra chindu'u kun nda'a kun sata se'e yu, ra na nduva'a va ña ra kutiaku ña. Chi nda'vi ni yu ―kachi ra xi'in Jesús.
41005024	Saa ndaki'in Jesús kua'an ra xi'in ra. Ra iin tia'ndia chee na yuvi ndikun kua'an xi'in ndia, ra iin kuni̱ ndaa na sata ndia.
41005025	Ra tiañu na yuvi kan, ndikaa iin ña'á ña xitia ni̱i̱ kua'an ña xi'in na, ra ña'á kan ra xa uxi uvi kuiya ke ndo'o ña saa, ra küvi nduva'a ña.
41005026	Ra kua'a ka vi na xatatan ndixika ña nuu, ra sando'o ka vi na ña, ra sasiki yaa ña xu'un ña, su ndi ndia ña mani uun va chi ninduvä'a ña, ra ña ndiee ka nundiee va ku kue'e kan xi'in ña.
41005027	Ra te xini so'o ña ndatu'un na yuvi xa'a ña va'a xa Jesús, saa ra xiña ni'ni, ña tiañu na yuvi kan, ra kuyachin ña chi sata Jesús, ra nditiandiaa nda'a ña tikoto ra.
41005028	Saa chi ndakani ini ña ka'an ña saa: “Tu na tiandiaa lo'o nda'a va yo tikoto ra, saa ra ndikun nduva'a va yo”, ka'an ña.
41005029	Saa ra ndikun xikutuvi ndixa va ña xitia ni̱i̱ ña, ra ndikun kundaa ini ña ña nduva'a va ña, chi xï'i ka ña.
41005030	Ra saa kundaa ini Jesús ña ke̱e ndie̱e̱ ra, ra saa ndikokuiin ra ndakoto'ni ra nuu na yuvi kan, ra ndindakatu'un ra na, kachi ra saa: ―¿Yoo ku na nditiandiaa nda'a tikoto yu? ―kachi ra.
41005031	Saa ndakuiin ndia ita'an xi'in ra, kachi ndia saa: ―Tata, iin chinda'a ta'an na yuvi vaxi na sata kun, ra ^ndakatu'un ka kun, yo ku na nditiandiaa nda'a tikoto kun ―kachi ndia xi'in ra.
41005032	Su ndi ndïxa ra xa'a vi ña ka'an ndia xi'in ra, chi ndakundiee ra ixto'ni ra nuu va na, ña ndiatu ra kundaa ini ra, yo ku na nditiandiaa nda'a tikoto ra.
41005033	Ra ña'a kan ra iyu'vi ka vi ña, iin ndiakua kisi ña ña, chi kundaa ini ña ña nduva'a ña xa ra. Saa ndixaa ña xikusiti ña nuu ra, ra ndatu'un ndi'i ña xi'in ra, ni xa'a ke xa ña saa.
41005034	Saa ndika'an Jesús xi'in ña kachi ra saa: ―Se'e, xa'a ña kandixa kun yu'u ke xa ndikaku kun. Ra kuanu'u ve'e kun, ra ndï'i ka ini kun, chi xa nduva'a va kun ―kachi ra xi'in ña.
41005035	Ra te ka'an ka va Jesús, saa xaa na kee ve'e ra Jairo, ra xikua'a xa'ndia chuun ve'e ñu'u, kachi na saa xi'in ra: ―Tata, xa ndixi'i va se'e kun. Köo ka chuun ke sandi'i vi kun tata maestro ku'un ra xi'in yo ―kachi na xi'in ra.
41005036	Saa te xini so'o Jesús ña kuyu'u na saa xaa na nuu ra Jairo, saa ndika'an ra xi'in ra kachi ra saa: ―Kuayü'vi kun, indaa yu'u va kandixa kun ―kachi Jesús xi'in ra.
41005037	Ra nditäxi Jesús ku'un ndi'i na xi'in ra, chi takua ra Pedro, xi'in ra Jacobo, xi'in ra Juan ñani ra Jacobo va kuvi ndia ndaki'in ra kua'an xi'in ra.
41005038	Ra te ndixaa ra ve'e ra xikua'a Jairo, ra iin nini'i kuu, iin siso siso nda'yu na, ra xaku ka vi na ndee na.
41005039	Saa ndiki'vi ndia ra ndika'an Jesús xi'in na kachi ra saa: ―¿Nichuun xaku ni ndo? Ña lo'o yo'o ra süvi ña ndixi'i kuvi ña, chi ña kixi va kuvi ña ―kachi ra xi'in na.
41005040	Ndi su na ndixaku ndiaa va kuvi na ra. Ra saa xa'ndia ra chiñu ña na kee takundi'i na chi ke'e, ra takua iva ña lo'o kan xi'in si'i ña, xi'in ndia kua'an xi'in va ra kuvi na ndiki'vi xi'in ra nuu kandu'u ña lo'o ndixi'i kan.
41005041	Ra saa tiin ra nda'a ña lo'o kan, ra ndika'an ra xi'in ña kachi ra saa: ―Talita kumi ―kachi ra xi'in ña; ra tu'un yo'o kachi ña saa: “Ña lo'o, xi'in yo'o ke ka'an yu, ndakoo”.
41005042	Saa ra ndikun ndakoò va ña lo'o yo'o xika ña, ra uxi uvi va kuiya ke ndikaa ña, ra ndakanda ka vi ini na yuvi kan.
41005043	Ra ndika'an ka vi Jesús xi'in na, ña na ndatü'un na xi'in ndia nii yuvi xa'a ña kuu yo'o. Saa xa'ndia ra chiñu nuu na vasi'i ña lo'o kan, ña na taxi na ña kuxi ña.
41006001	Saa kanata Jesús ñuu kan, ra ndaki'in ra kua'an ra ñuu nuu kee ra, xi'in ndia ita'an xi'in ra.
41006002	Ra te ndixaa kii yii, saa ndiki'vi Jesús ini ve'e ñu'u, ra xa'a ra saña'a ra na. Ra kua'a ka vi ku na ndee xini so'o, ra ndakanda ka vi ini na kachi na saa ndakatu'un ta'an na: ―¿Ndia ndixa'an ki'in tiaa yo'o takundi'i ña ndichi yo'o? ¿Ndixa xa ra ña kundichi ni ra? ¿Ndia ndixa'an ra sakua'a ra? ¿Ndia ndixa'an ra kutu'va ra takundi'i ña xitu'un yo'o?
41006003	¿A su ra yo'o ku ra kuxi itun, ra se'e ña María va kuvi ra? ¿A su ñani ra yo'o kuvi ra Jacobo, José, Judas, xi'in ra Simón? ¿A su yo'o ndee tu na si'i ku'va va ra xi'in yo? ―kachi na. Ra xa'a ña yo'o ke ndixïin na kandixa va'a vi na ra.
41006004	Saa ndika'an Jesús xi'in na kachi ra saa: ―Takundi'i ñuu ra xato'o va na iin yuvi na ka'an tu'un yu'u Ndioxi, su ndi ñuu na nuu kee na, nuu ndee na ta'an na, na ve'e na, ra xäto'o na na kan ―kachi Jesús xi'in na.
41006005	Ra ndiküvi sa Jesús ndia nii ña xitu'un ñuu ra, chi takua ña xa ra ke sanduva'a ra ndia'vi na xi'i̱ va, ña chindu'u ra nda'a ra sata na, ra ña yo'o kuiti va ke xa ra.
41006006	Ra ndakanda ka vi ini Jesús xini ra na yuvi yo'o xa'a ña ndiee ni ini na, chi ndixïin na kandixa va'a vi na ra. Saa ndaki'in ra kua'an ra iinii kuvi ñuu vali ndo'ni yachin kan, saña'a ra na yuvi tu'un Ndioxi.
41006007	Saa kuu ndakana Jesús uxi uvi saa ndia ita'an tuun xi'in ra, ra saa ti'vi ra ndia kua'an ndia ka'an ndoso ndia tu'un Ndioxi, ra ta uvi ta uvi chita'an ra ndia kua'an ndia, ra taxi ra ndiayu nda'a ndia ña tava ndia tachi ndiva'a.
41006008	Ra xa'ndia ra chiñu nuu ndia ña na kü'u̱n ndia nii ña'a xi'in ndia ichi nuu ku̱'u̱n ndia; nii leka, nii ixta, nii xu'un kü'u̱n xi'in ndia, chi takua indaa itun katuvi va ndia ku nu ku̱'u̱n xi'in ndia.
41006009	Ra takua ndixan va ndia ke na ku̱'u̱n xa'a ndia, ra na kü'un uvi na'a tikoto ndia xi'in ndia, chi takua ña xa ndixi ndia kua'an va ndia ke, na ku'un xi'in ndia.
41006010	Ra ndika'an ka Jesús xi'in ndia kachi ra saa: ―Ndia ndia ka ñuu nuu xaa ndo, ra ve'e nuu ndaki'in na ndo'o koo ndo xi'in na; ikan ke na koo va ndo. Ra xinü'ni ndo ku'un ndo inka ve'e na, chi mii ve'e kan ke kee ndo ku'un ndo inka ñuu va.
41006011	Ra tu ndia ñuu xïin na ndaki'in mani na ndo'o, xi'in nii xïin na kuniso'o na ña ka'an ndo, saa ra kee ndo ñuu na, ra kuun ndo xa'a ndo na ko̱yo yaka ñuu na xa'a ndo, ra na kuu ña iin seña nuu na, ra na kundaa ini na ña kundasi na tu'un Ndioxi; ra saa ke ndo'o, ra köo ka kuachi ndo. Ra ña ndixa ka'an yu xi'in ndo, te na xaa kii sandaku Ndioxi kuachi na ñuu yuuvi yo'o, ra ndiee ni ka chee tundo'o taxi Ndioxi nda'a na yuvi yo'o nuu na ñuu Sodoma, xi'in na ñuu Gomorra ―kachi Jesús xi'in ndia.
41006012	Saa kee ndixa ndia ra ndaki'in ndia kua'an ndia ka'an ndoso ndia tu'un Ndioxi nuu na yuvi, ña na ndiko ini na xa'a kuachi na ra ndaki'in na ichi Ndioxi.
41006013	Ra tava ndia tachi ndiva'a ini yuvi na tiin ña, ra chikaa tu ndia aceite xi̱ni̱ na xi'i̱ ra nduva'a va na.
41006014	Saa kuu ra kundaa ini ra rey Herodes ña ndatu'un na yuvi xa'a Jesús ña xa ra ña xitu'un. Chi ndi'i kuvi ñuu ndixitia ndoso tu'un xa'a ra, ra kundaa ini na xa'a ra. Saa ndika'an ra Herodes kachi ra saa: ―Ra Juan ra sandakuchi yuvi ku ra ndatiaku. Ña kan ke va'a iyoo ni ndie̱e̱ yo'o xi'in ra ―kachi ra.
41006015	Ra sava tu na ka'an kachi saa: Ra Elías ra ndika'an tu'un yu'u Ndioxi xina'a va kuvi ra ―kachi na. Ra inka tu na kachi saa: ―Iin ra ka'an tu'un yu'u Ndioxi ta'an na kixi xina'a va kuvi ra ―kachi na.
41006016	Ra te xini so'o ra Rey Herodes ña ka'an na su'va, saa ndika'an ra kachi ra saa: ―Ra Juan, ra ndika'an yu xi'in na xa'ndia na sukun, ku ndixa va ra ndatiaku yo'o vichin ―kachi ra.
41006017	Chi te yachi ra mii ra Herodes yo'o ku ra xa'ndia chuun ña ndixa'an na tiin na ra Juan. Ra chikatun na ra xi'in cadena, ra chikaa na ra ve'e kaa xa'a ña ndika'an ra xa'a ña Herodías xanu ra rey Herodes, chi ra Herodes yo'o ra ndaki'in ra ña Herodías yo'o nduu ña yasi'i va ra. Ndi su yasi'i ra Felipe, ñani va ra, kuvi ña, ra ndaki'in ra ña.
41006018	Ra xa'a ña yo'o ke ndika'an ra Juan xi'in ra Herodes, ra kachi ra saa xi'in ra: ―Vä'a xa kun, chi köo ichi kun ña ndaki'in kun yasi'i ñani kun kundu'u ña xi'in kun ―kachi ra.
41006019	Ra ña kan ke xani ni ini ña Herodías xini ña ra Juan, ra tiaa ni kuni ña ka'ni ña ra, su ndi kuchüun ña.
41006020	Ndi su mii ra Herodes ra iyu'vi ini va ra xini ra ra Juan, chi kundaa ini ra ña kuu ra Juan iin tiaa va'a, ra ndaa, ra yii; ña kan ke xindiaa va ra ra, ra nditäxi ra kuvi ra. Ra te xini so'o ra Herodes ña ka'an ra Juan xi'in ra, ra xa'a ndata'vi ña xi̱ni̱ ra, ra iin sana su'va ini ra, ra nii nï'i ra ni ke sa ra, ra va'a ni saa ndo̱'o va ra, su ndi kusii ka vi ini ra xini so'o ra ña ka'an ra Juan.
41006021	Ra saa kuu ra ndi̱xa̱a̱ va kii ña ndixinu ra Herodes kuiya, saa ra nditiandiaa va iin kii ña xa ndiee ni ndiatu ña Herodías ndixa koo ña ka'ni ña ra Juan. Ra kii yo'o ra ndiee ni ndasaka'nu ra Herodes ña, iin viko chee ndatava ra, ra ndakana ra takundi'i na kuna'nu xi'in ra, xi'in na komandande, xi'in na xikua'a na ndee iinii saa kuvi Galilea.
41006022	Saa ra ndixaa va ña lo'o se'e ña Herodías ndiki'vi ña nuu ndee na ndatava na viko kan nditaxa'a ña nuu na. Saa ra ndiee ni kusii ini ra Herodes xa'a ña xa ña saa, ra saa tu na ndixaa ndee xixi xi'in va ra. Ra saa ndika'an ra rey Herodes xi'in ña lo'o kuaan kan kachi ra saa: ―Nduku ndia ndia ka ña'a ña kuni̱ kun nuu yu, ra taxi yu ña nda'a kun ―kachi ra xi'in ña.
41006023	Ra iin uvi uni ichi kindoo ra xi'in ña, ña taxi ra ndia ndia ka ña'a ña kuni ña nda'a ña, ra ndïko ini ra kachi ra xi'in ña, ra ndia taxi tu ra sava ñuu nuu kuu ra rey va nda'a ña, tu na nduku ña ña, kachi ra.
41006024	Saa kanata ña ndixa'an ña ndindakatu'un ña si'i ña kachi ña saa: ―Nana, ¿ni ke va'a nduku yu nuu ra ―kachi ña xi'in si'i ña. Saa ndakuiin si'i ña kachi ña saa xi'in ña: ―Nduku xi̱ni̱ ra Juan ra sandakuchi yuvi nuu ra ―kachi ña.
41006025	Saa ndikun xinu ña nandiko ña nuu ndú'u̱ ra Herodes, ra ndika'an ña xi'in ra kachi ña saa: ―Kuni yu ndikun na kundikaa xini ra Juan ra sandakuchi yuvi ini iin ko̱'o̱, ra taxi kun ña nda'a yu ―kachi ña xi'in ra.
41006026	Saa ra kusuchi ka vi ini ra rey Herodes, saa chi küni ra ña ka'ni ra ra Juan, su ndi ndiküvi ka ndasa uvi yu'u ra, saa chi xa kee va yu'u ra ña taxi ra ndia ndia ka ña'a ña kuni ña nda'a ña, nuu takundi'i na kana ra ndi̱xa̱a̱ viko kan.
41006027	Ndia saa ra ndikun xa'ndia ra chuun nuu iin soldado ña na ku'un ra ka'ndia ra sukun ra Juan, ra kani'i ra xini ra, kixi ña xi'in ra.
41006028	Saa ndaki'in ra soldado kan ndixa'an ra ini ve'e kàà nuu ndikaa ra Juan, ra xa'ndia ra sukun ra, ra ni'i ra xini ra Juan ndikaa ña ini iin ko̱'o̱ xaa ña xi'in ra, ra ndataxi ra ña nda'a ña lo'o kuaan kan, ra saa ke̱e ña lo'o kan ndixa'an ña ndiaka ña ña nda'a si'i ña.
41006029	Ra saa te kundaa ini na xita'an tuun xi'in ra Juan ña xa ndixi'i ra, ra saa ke̱e na ndixa'an na ndaki'in na iki kuñu ra ndinduxin na.
41006030	Saa kuu ra ndaxàà ndia ita'an tuun xi'in Jesús, ndakuta'an ndia xi'in ra, ndia ti'vi ra ndixa'an ndika'an ndoso, ra ndataxi ndi'i ndia nuu ra xa'a takundi'i ña xa ndia, xi'in ña saña'a ndia.
41006031	Ra saa ndika'an ra xi'in ndia kachi ra saa: ―Na'a ndo, na ku'un yo chi iku nuu köo yuvi ndakindiee ndo lo'o ―kachi ra xi'in ndia. Chi kua'a ka vi yuvi vaxi nuu ndia; na kua'an, ra na xaa va, ra ndia nii ña kuxi ndia ke küvi, chi kuñä'a mii vi ndia.
41006032	Saa nandaa Jesús ini barca xi'in ndia xika xi'in ra, ra ndaki'in ndia kua'an ndia iin iku nuu köo yuvi.
41006033	Su ndi kua'a ni yuvi xini ña ndaki'in ndia kua'an ndia, ra ndakuni na Jesús kua'an ra xi'in ndia. Saa ra ndikun taxindikun ndi'i na kua'an na sata ra, ra iin takundi'i ñuu ndakoyo yuvi ra xika xa'a na ndixaa na ndia iku yuu kan, ra xi'na ka va na kan ndixaa nuu Jesús xi'in ndia xika tuun xi'in ra.
41006034	Ra te nuu ra ini barca lo'o yo'o ra ndakoto'ni ra, ra xa iin ndandaa va kaa iku kan xi'in yuvi, saa ra kunda'vi ka vi ini ra xini ra na, chin chi'ña ka vi íin na ndee na, ta iin ndikachi vali ti köo ixto'o saa íin na. Saa xa'a ra saña'a ra na xa'a takundi'i ña va'a.
41006035	Ra saa kuu kua'an kuaa va, saa ndi̱xaa ndia xika tuun xi'in ra ndika'an ndia xi'in ra kachi ndia saa: ―Tata, xa kua'an kuaa ni, ra iku yo'o ra köo mii ña'a vi.
41006036	Ndati'vi na yuvi yo'o na ku'un na, ra na kunu'ni na ñuu ña ñu'u yachin yo'o, ndia ndia ka mii nuu ndee yuvi, ra na sata na ixta kuxi na, chi xa kuaa ni, ra köo mii ña'a ni'i na kuxi vi na ―kachi ndia xi'in Jesús.
41006037	Saa ndakuiin Jesús kachi ra saa xi'in ndia: ―¿Nichuun ku'un na? Taxi ndo'o na kuxi na, chi ndo'o va ku ndo xiniñu'u sakuxi na ―kachi ra. Saa ndakuiin ndia kachi ndia saa: ―Tata, ¿a kuni kun na ku'un ndi sata ndi ña'a xaa xi'in ndi kuxi takundi'i na yuvi yo'o? Ra ku'va uvi ciento denario xu'un, saa vi ke kundiee yo sakuxi yo na yuvi yo'o ―kachi ndia xi'in ra.
41006038	Ra saa ndika'an Jesús xi'in ndia, kachi ra saa: ―¿Ndixaa ku ixta ni'i ndo? Kua'an ndo to'ni ndo ―kachi ra xi'in ndia. Saa ndixa'an ndia ixto'ni ndia, ra nandiko ndia xaa ndia kachi ndia saa xi'in ra: ―U'un va ku ixta, ra uvi ku tiaka va ―kachi ndia xi'in ra.
41006039	Saa xa'ndia ra chiñu ra ndixa'an ndia ndachindee vii ndia yuvi kan, ra ta ti'vi ta ti'vi ndachindee ndia na nuu itia kuii̱ kan.
41006040	Ra saa ndakundee na nuu itia kan, ra ta ciento ta ciento, xi'in ta uvi xiko uxi, ta uvi xiko uxi ndakundee na.
41006041	Saa ki'in Jesús u'un saa ixta kan, xi'in uvi saa tiaka, ra ndoni'i ra nuu ra chi ndivi, ra ndataxi ra tixa'vi nda'a Ndioxi xa'a ña, ra te ndi'i, saa ta'vi ra ixta kan taxi ra nda'a ndia xika xi'in ra, ña ndata'vi ndia xi'in na yuvi kan, ra saa ndata'vi tu ndia uvi saa tiaka kan xi'in takundi'i na yuvi kan.
41006042	Ra xixi takundi'i na yuvi yo'o ndiakua nditiandiaa ini na.
41006043	Ra te ndi'i xixi na, saa ndakaya ndia takundi'i ixta ña'ñu ña nindoo ndoso, xi'in tiaka ti nindoo ndoso, ra uxi uvi ka tuká sakutu ndia xi'in ña.
41006044	Ra takundi'i na yuvi xixi yo'o, ra ku'va u'un mil kuvi niña tiaa va.
41006045	Te ndi'i, saa ndika'an Jesús xi'in ndia xika xi'in ra ña na ndaa ndia ini barca lo'o kan, ra xa na kunuu ndia ku'un ndia chi ñuu Betsaida ña ndikaa chi inka xiyo yu'u mini kan, ra nani saa kuee na ndiayu ta'an ra xi'in na yuvi kan, ra saa ku'un ra chi kan ndakuta'an ra xi'in ndia, kachi ra.
41006046	Ra saa te ndi'i nindiayu ta'an ra xi'in takundi'i na, saa ndaki'in ra kua'an ra iin iku nuu köo yuvi ña ka'an ra xi'in Ndioxi.
41006047	Ra te xa kuñuu, ra xa ndita'vi sava va ndia xika xi'in ra kua'an ndia nuu tiañu'u kan, ra ndia mitu'un saa va Jesús nindoo chi yu'u mini kan.
41006048	Ra saa kuu xini ra xikutuvi ndia ra nii küvi ka ku'un ndia, iin ndia xi'in ña nduxa va kua'an ndia, chi tachi ra chi nuu ndia su'va va vaxi ña, ña kan ke küvi ku'un barca ndia xi'in ndia. Ra saa te xa kua'an kuni̱ tu̱vì ta ku'va kaa uni ñuu, saa xika xa'a Jesús nuu tiakuii kan ndixaa ra nuu ndia, ra ta iyoo ra ya'a ndaku ku'un va, saa iyoo ra tuvi ndia.
41006049	Ra saa te xini ndia xika ra nuu tiakuii kan kuxaa ra, saa ra iin ninda'yu ko̱'o̱ ndia, chi nima va xa ndia ra.
41006050	Chi xini takundi'i ndia ña xika ra xaa ra nuu ndia, ra ndiee ni ndiyu'vi ndia. Saa ra ndikun ndika'an ra xi'in ndia kachi ra saa: ―¡Yayaa koo ndo chi yu'u va kuvi ra! Kuayü'vi ndo ―kachi ra xi'in ndia.
41006051	Saa ndixaa ra nandaa ra ini barca kan xi'in ndia, ra ndikun ndixkuiin va tachi kan ña kini ni kuu ña. Ra ndiee ni ka ndayu'vi ini ndia xini ndia ra, ra ndakanda ka vi ni ndia.
41006052	Chi täan ndaki'in xini ndia ña kuu ra, ra ka'nu, saa chi nii xi̱ni̱ nuu va ndia ña ndasakua'a ra ixta, ra nani saa küvi kundaa ini ndia, saa chi xa'a ña ndaku ni ini va ndia ke ndo'o ndia su'va.
41006053	Ra saa te ndakoyo ndia yu'u tiakuii kan, ra katun ndia barca ndia yu'u mini kan, ra saa ndixaa ndia ñuu Genesaret.
41006054	Ra te nu̱ù su'va ndia ini tu lo'o xika nuu mini kan, saa ra ndikun ndakuni va na yuvi kan Jesús.
41006055	Saa ra ndikun kee yuvi kan kua'an na iinii kuvi ñuu ña ndatu'un na xi'in na ta'an na, ra saa xa'a na xaa na xi'in na xi'i̱ nuu Jesús ra ndia nuu ixto va ndee na xi'i̱ kan, xaa na xi'in na nuu ra.
41006056	Ra ndia ndia ka mii nuu xaa va Jesús, a ñuu na'nu kuvi ña, a ñuu vali kuvi ña, a iku kuvi va ña, ra ndia nani ke kundaa ini na tu'un ña xa vaxi ra, saa ra ndikun tava va na na xi'i̱ ra chindee na na ichi nuu ya'a ra kua'an ra, ra xakunda'vi ka vi na nuu ra, ña na sa ra ña mani ra taxi ra tiandiaa nda'a na xi'i̱ kan tikoto ra. Chi takundi'i na tiandiaa nda'a tikoto ra, ra ndikun nduva'a ndixa va na.
41007001	Saa kuu ra ndixaa sava na fariseo xi'in na maestro saña'a ley Ndioxi ña ndakoo ra Moisés; ra na ñuu Jerusalén ke kee na, xaa na nuu xika Jesús.
41007002	Ra xini na ña nindä'a sava ndia xika xi'in Jesús, ra ndakundee ndia xixi ndia, saa ra vä'a ni ndikuni na kuni na ndia, chi nuu na fariseo yo'o ra iin kuachi chee ku ña yo'o nuu Ndioxi tu na ndä'a iin yuvi ra kuxi na, kachi na.
41007003	Saa chi na fariseo xi'in takundi'i na judío, ra xi'na ka nda'a na saa ^xixi na. Chi ña yo'o ku costumbre ña saña'a na xii xikua va na na, ra ta iyoo iin ña yii ni saa iyoo ña tuvi na.
41007004	Ra te na ndiko na ndaxaa na ve'e na, te xa'an na nuu ya'vi, ra xi'na ka nda'a na saa xaxi na ndia ndia ka ña'a, ra saa ke saxinu ndi'i na costumbre ña ndakoo xii xikua na, ra ndiee ni xato'o na ña. Na kachi yo saa, ta kuu ña ndakatia na yaxin na, xi'in ña ndoo kisi na, xi'in ña ndoo xiko'o na, xi'in ña ndoo ixto kixi̱ na, takundi'i ña yo'o ra iin ndiakua nduxa xa na ña.
41007005	Xa'a ña kan ke kuyachin na fariseo xi'in na maestro saña'a ley Ndioxi nuu xika Jesús ra ndindakatu'un na ra, kachi na saa: ―¿Nichuun xäto'o ndia xika xi'in kun costumbre na xikua'a? ¿A kundäa ini ndia, ña xi'na xiniñu'u nda'a ndia saa kuxi ndia? Ra ndia yo'o ra iin saa iyoo nda'a va ndia xixi ndia ―kachi na xi'in Jesús.
41007006	Saa ndakuiin Jesús kachi ra saa xi'in na: ―Ña ndixa ni ke ndika'an ra Isaías xa'a ndo'o na maña te yachi, ra su'va ke kachi Ndioxi ndika'an ra xi'in ra xa'a ndo, kachi tu'un ña ndatiaa ra: “Na yuvi yo'o, ra takua iin tu'un ni̱nù va ke ka'an na ña xato'o na yu'u. Ndi su nima na, ra xika ni va iyoo ña nuu yu.
41007007	Ra ña uun va ke ka'an na ña kañu'u na yu'u. Saa chi süvi ichi yu'u ke saña'a na yuvi, chi ichi ña ndaku ini mii va na ke saña'a ta'an na”, kachi Ndioxi xa'a ndo, kachi ña ndatiaa ra Isaías te yachi.
41007008	Ra ña ndixa ni kuvi va ña, saa chi ndakoo ña'a va ndo chiñu ña xa'ndia Ndioxi, ra costumbre ña sandaku mii na yuvi yo'o va ndiee ni ndakundikun ndo, saa chi takuu ña ndakatia ndo kisi ndo, xi'in ña ndakatia ndo yaxin ndo, xi'in ña xa ndo kua'a ni ka chiñu, su ndi chiñu yo'o, ra ña xa'ndia na yuuvi yo'o va ke yo'o ―kachi Jesús xi'in na.
41007009	Saa ndika'an ka ra xi'in na kachi ra saa: ―Ndo'o, ra iin xiyo va ndakoo ndo ndiayu ña xa'ndia Ndioxi, ra chiñu ña ndakoo na xii xikua va ndo, ndiee ni xayii ndo, ra xanduvi ndo ña.
41007010	Ra ka'an yu saa xi'in ndo, saa chi ndiayu Ndioxi ña ndakoo ra Moisés, ra su'va va kachi ña: “Sato'o kun iva kun xi'in si'i kun” chin “Yuvi na ka'an ndiva'a xi'in vasi'i, ra na köo ña ka'nu ini xi'in na, chi xiniñu'u na kuvi va na”, kachi ña.
41007011	Su ndi ndo'o, ra süvi saa ^xa ndo, chi su'va va kachi ndo̱: “Iin tiaa ra kuvi kachi ra su'va xi'in si'i ra a xi'in iva ra: ‘Küvi chindiee ta'an yu xi'in kun, chi takundi'i xu'un ña xani xini yu taxi yu nda'a kun, ra xa ta iyoo ña xa ndisoko yu nuu Ndioxi va iyoo ña, ra xa corbán va nduu ña’, kachi ra xi'in vasi'i ra. Saa ra xava'a va. Xiniñü'u ka ndiakua nduxa to'ni ra na”, kachi ndo'o.
41007012	Ra su'va va ke xa ndo kava ndo yuvi, ra sasi ndo nuu na; täxi ndo sato'o na iva si'i na, ña ki'in na kuenda xi'in na.
41007013	Ra su'va ke ^xa tu ndo ña sandi'i ndo xa'a tu'un Ndioxi va xi'in costumbre ndo, chi costumbre ña sandaku mii ndo yo'o va ke ndiee ni ndasato'o ndo, ra chiñu xa'ndia Ndioxi sandi'i ndo xa'a va. Ra süvi takua ña yo'o ke ^xa ndo, chin kua'a ni ka va ña xa ndo ―kachi Jesús xi'in na.
41007014	Saa ndakana ra takundi'i na yuvi kan ra ndu̱yachin na nuu ra, ra ndika'an ra xi'in na kachi ra saa: ―Tiaa ni so'o takundi'i ndo ña ka'an yu xi'in ndo yo'o, ra na kundaa ini ndo xi'in ña.
41007015	Ndia nii ña'a ña iyoo nuu ñu'ú yo'o, ra xaxi na ña, a xixi tu na ña, ra xayäkua ña na; chi tu'un ña ndakoyo nima va na ke xayakua ña'a.
41007016	Ndo'o, na xini so'o ña ka'an yu xi'in ndo yo'o, ra ndaki'in xi̱ni̱ ndo xi'in ña ―kachi ra xi'in na.
41007017	Ra saa te ndi'i ra ndakoo ra na yuvi kan, ra ndaxaa ra chi ve'e, saa ndindakatu'un ndia xika xi'in ra ra xa'a tu'un ndichi ña ndika'an ra, ni ke kuni kachi ña:
41007018	Saa ndika'an ra xi'in ndia kachi ra saa: ―¿A ta iyoo na yuvi kan ke iyoo tu ndo'o va ña ndakï'in xi̱ni̱ ndo xi'in ña ni ke kuni kachi ña? ¿A kundäa ini ndo takundi'i ña'a ña iyoo nuu ñu'u yo'o, ra xaxi na ña, a xixi tu na ña, ra xayäkua ña na?
41007019	Chi süvi nima na kua'an ña, chi ini siti va na ke kua'an ña, ra te ndi'i xitia ña kua'an ña ni̱nu̱ va ―kachi ra xi'in ndia. Ra su'va ke kachi Jesús xi'in ndia ña na kundaa ini ndia, ña kuvi kaxi yo takundi'i va ña'a, chi ña va'a ku takundi'i va ña; köo ña yakua.
41007020	Saa ndika'an ka ra xi'in ndia kachi ra saa: ―Takundi'i tu'un ña kee yu'u mii va yuvi ke kuyakua na xi'in.
41007021	Saa chi nima na ke kaku takundi'i va ña vä'a, ña vaxi xini na kuni na sa na, ña kotoo na kaka na ña yuuvi, ra kua'a ni koo tani na kuni na, nii na si'i kuvi na, ra nii tiaa kuvi va ndia, ra nii ndakatü'un ta'an tu na a kuachi na a na'nu na, chi inuu xasiki ta'an ndi'i va na, ra saa tu ña kuni na ka'ni na ndìì va,
41007022	xi'in ña xakui'na na, xi'in ña iin su'va kuni̱ na koo kuika na, xi'in ña xa na takundi'i nuu ña vä'a, xi'in ña sanda'vi na yuvi, xi'in ña kuni na kindiaa na ña'a iyoo nuu inka yuvi koo nuu na, xi'in ña ndukuini na xi'in ta'an na, xi'in ña kandiva'a kini na xi'in ta'an na, xi'in ña kutiaa na nuu ñani ta'an na, ra niña chuun ki'vi va xani xini na sa na.
41007023	Takundi'i ña ki̱'vi yo'o ra nima va yuvi ke kana ña, ra ña yo'o ke kuyakua na xi'in, ra nduu na na vä'a nuu Ndioxi ―kachi Jesús xi'in ndia.
41007024	Saa kee Jesús ñuu kan ra ndaki'in ra kua'an ra ñuu Tiro xi'in Sidón. Ra ndixaa ra ndiki'vi ra iin ve'e ndakundu'u ra, chi ndiküni ra ña na kundaa ini yuvi ña ndixaa ra kan, su ndi ndikuchüun ra ña koo se'e ra nuu na.
41007025	Ra ñuu kan iyoo iin ña'á, ra tachi ndiva'a ke tiin ña lo'o se'e ña. Ra te xini ña tu'un ña ndi̱xaa ra, saa ra ndikun ndaki'in ña ndi̱xàà ña nuu ndu'u ra, ra xikisiti ña nuu ra.
41007026	Ra ña'a yo'o ra süvi ta'an na judío kuvi ña, chi ña ñuu Sirofenicia va kuvi ña. Ra xakunda'vi ka vi ña nuu Jesús ña na sa ra ña mani tava ra tachi ndiva'a kan ku'un ña, ra na saña ña ña lo'o se'e ña.
41007027	Saa ndika'an Jesús xi'in ña'a yo'o kachi ra saa: ―Kundiatu ña'a kun nana, xi'na ka mii na xi'in ve'e kuvi na, na kuxi ña'a, chi vä'a kita ña tu na kindiaa yo ixta yu'u se'e yo, ra taxi yo ña nda'a tina kuxi ri ―kachi ra xi'in ña.
41007028	Saa ndakuiin ña, kachi ña saa xi'in ra: ―Ña ndaa ni kuvi va ña ka'an kun Tata, su ndi tina, ra ndia ikin vali ña koyo yu'u na kuachi chi tixi mesa va ndakaya ri xixi ri, ―kachi ña xi'in ra.
41007029	Saa kusii ni ini Jesús ña kachi ña saa, ra ndika'an ra xi'in ña kachi ra saa: ―Va'a ni ndika'an kun nana, ra kuanu'u ve'e kun chi xa kita va tachi ndiva'a kua'an ña, ra xa nduva'a va se'e kun, xa'a tu'un ña ndika'an kun yo'o ―kachi ra xi'in ña.
41007030	Ra saa te ndaxàà ndixa ña'a kan ve'e ña, ra xa nuu ixto va yayaa kandu'u ña lo'o se'e ña, ra xa kita va tachi ndiva'a ini ña kua'an ña.
41007031	Saa kuu kanata Jesús ñuu Tiro ra ndiya'a ra chi ñuu Sidón iin saa ndixaa ra ndia yu'u tiañu'u Galilea, chi inka xiyo nuu ndikaa Decápolis.
41007032	Ra ikan ndixaa na nuu ra xi'in iin ra mi'mi ra xïni tu so'o va ra, ra xakunda'vi ka vi na nuu ra, ña na sa ra ña mani̱ chindu'u ra nda'a ra sata ra xi'i̱ kan.
41007033	Saa kuxiyo Jesús xi'in ra kue'e̱ kan, chi nuu köo yuvi, ra ikan chinii ra nduku nda'a ra ini so'o ra kue̱'e kan, ra ko'ni ra lo'o tiasi'i ra nuu nda'a ra, ra nditiandiaa nda'a ra nuu yaa ra küvi ka'an kan.
41007034	Ra ndoni'i ra nuu ra chi ndivi, ra ndixaka ini ra, ra ndika'an ra kachi ra saa: ―¡Efata! ―kachi ra. Tu̱'un yo'o kachi ña saa: “Na ndanuña ña”.
41007035	Saa ra ndikun ndanuña ndixa va so'o ra, ra ndukama tu yaa va ra, ra ndikun va'a ndaka'an va ra.
41007036	Ra ndika'an Jesús xi'in na, ña na ndatü'un na xi'in ndia nii yuvi xa'a ña yo'o; su ndi na ndiee ka xa va kuvi na, chi te ka'an ra xi'in na, ña na ndatü'un na xi'in inka yuvi xa'a ña xa ra xi'in na, ra na ndiee ka ndatu'un va kuvi na.
41007037	Ra ndakanda ka vi ini na yuvi kan kachi na saa: ―Va'a ni ^xa Jesús chi ndia na so'o xi'in na küvi ka'an ra va'a sanduva'a ra na ―kachi na xa'a Jesús.
41008001	Saa kuu iin kii ra kua'a ka vi yuvi ndakaya tuku. Ra ndia nii lo'o ña'a köo ni'i na kuxi na, saa kana Jesús ndia xika xi'in ra, ra ndika'an ra xi'in ndia kachi ra saa:
41008002	―Kunda'vi ni ini yu xini yu na yuvi yo'o, chi xa kii uni va ke iyoo na xi'in yu vichin, ra köo mii ña'a ni'i na kuxi vi na ra nda'vi ni na.
41008003	Ra tu saa na koo na xi'in so̱kò ndati'vi yu na kunu'u na ve'e na, saa ra kua'an na ichi saa kundiëe ka na ra kuñaa nuu va na, chin sava na ke̱e xika va ―kachi ra.
41008004	Saa ndakuiin ndia xika xi'in ra kachi ndia saa: ―Tata, ¿ndia mii ku ki'in yo ña'a kuxi takundi'i na yo'o? Chi iku nuu köo yuvi va ke yo'o ―kachi ndia xi'in ra.
41008005	Ra saa ndindakatu'un ra ndia kachi ra saa: ―¿Ndixaa ku ixta ni'i ndo? ―kachi ra xi'in ndia. Saa ndakuiin ndia kachi ndia saa: ―Uxa va ke ni'i ndi, tata ―kachi ndia.
41008006	Saa xa'ndia ra chiñu ña na ndakundee takundi'i na yuvi kan nuu ñu'u. Ra ki'in ra uxa saa ixta kan, ra ndataxi ra tixa'vi nda'a Ndioxi xa'a ña, ra te ndi'i saa ta'vi ra ña ra taxi ra ña nda'a ndia xika xi'in ra, ña na ndata'vi ndia ña xi'in na yuvi kan; ra saa ndixa xa va ndia.
41008007	Ra ni'i tu na iin ti'vi lo'o tiaka ichi vali va, ra saa ndataxi tu ra tixa'vi nda'a Ndioxi xa'a ri kan va. Ra te ndi'i saa xa'ndia ra chiñu ña na ndata'vi tu ndia ri kan va xi'in na.
41008008	Ra xixi na ndiakua nditiandiaa ini na. Ra uxa ka tuká sakutu na xi'in ña'ñu ña nindoo ndoso ndakaya na.
41008009	Ra takundi'i na xixi kan ra ku'va kumi mil yuvi kuvi na, ra te ndi'i saa ndindiayu ta'an Jesús xi'in na.
41008010	Ra saa nandaa ra ini barca xi'in ndia xika xi'in ra, ra ndaki'in ndia kua'an ndia chi ñuu Dalmanuta va.
41008011	Ra te ndixaa ndia ñuu kan, saa ra ndixaa tu na fariseo va ra xa'a na tiin ta'an na xi'in Jesús, ra ka'an na xi'in ra ña na sa ra iin ña ndichi kuni na, ña ixtondoso na ra, a ndixa ndivi ke kee ra.
41008012	Saa ra iin ndiakua ndixaka ini ra, ña ndindi'i ini ra nuu na, ra ndakuiin ra kachi ra saa: ―¿Nichuun kuni̱ ni ndo kuni ndo ña xitu'un? Ña ndixa ka'an yu xi'in ndo, ndia nii ña sä yu kuni ndo ―kachi ra xi'in na.
41008013	Saa ndakoo Jesús na, ra nandaa tuku ra ini barca lo'o kan, ra ndaki'in ra kua'an ra chi inka xiyo yu'u mini kan xi'in ndia xika xi'in ra.
41008014	Ra ndia xika xi'in Jesús, ra naa ini ndia ña ku'un ixta xi'in ndia kuxi ndia, ra indaa mitu'un nuu vi ku ixta kua'an xi'in ndia ini barca kan.
41008015	Saa xa'ndia Jesús chiñu nuu ndia ra kachi ra saa: ―To'ni ndo, ra kuenda ni koo ndo xi'in ixan iyá ña kuu ndavi na fariseo ra saa tu ra Herodes va ―kachi ra xi'in ndia.
41008016	Ra saa xa'a ndatu'un ta'an mii ndia kachi ndia saa: ―A ña ndixinï'i yo ixta va ke kachi ra saa xi'in yo ―kachi ndia.
41008017	Saa xini Jesús ña xa'a ndatu'un xi'in ta'an ni ndia, saa ra ndika'an ra xi'in ndia kachi ra saa: ―¿Ni ke ndiee ni ndatu'un ndo xa'a? ¿Nichuun ka'an ndo ña köo ixta ni'i ndo? ¿A ra ndixa ke ndia nii lo'o chiin täan kundaa ini ndo, ra nii ndakï'in xini ndo? ¿Nichuun ndaku ni ini ndo ña küvi xinu ini ndo saa va?
41008018	Iyoo nduchi nuu ndo ra xïni ndo; iyoo so'o ndo ra xïni so'o ndo. ¿A ndakü'un ini ndo xa'a ña xitu'un xa yu
41008019	te sakuxi yu u'un mil yuvi, xi'in takua u'un ixta, ña xini'i ndo? ¿Ra ndixaa ka tuká ixta nindoo ndoso ndakaya ndo? ―kachi ra xi'in ndia. Saa ndakuiin ndia kachi ndia saa: ―Uxi uvi ka tuká ndaki'in ndi, Tata ―kachi ndia xi'in ra.
41008020	Saa ndika'an ka ra xi'in ndia kachi ra saa: ―Ra te sakuxi tu yu kumi mil yuvi xi'in uxa kuiti ixta tu, ¿ndixaa ka tuká chitu nindoo ndoso ndaki'in ndo? ―kachi ra xi'in ndia. Saa ndakuiin ndia kachi ndia saa: ―Uxa ka tuká ndaki'in ndi, Tata ―kachi ndia xi'in ra.
41008021	Saa ndika'an ra xi'in ndia kachi ra saa: ―Ra nani saa küvi kundaa ini ndo vichin va ―kachi ra xi'in ndia.
41008022	Saa ndixaa Jesús ñuu Betsaida xi'in ndia xika xi'in ra. Ra ikan ndiaka na yuvi kan iin ra kuaa ndixaa ra xi'in na nuu Jesús, ra xakunda'vi na nuu ra ña na sa ra ña mani̱ chindu'u ra nda'a ra sata ra kuaa kan.
41008023	Saa tiin Jesús nda'a ra kuaa kan ra ndiaka ra ra ndixa'an ra xi'in ra ndia nuu ñuu kan, ra ikan kondiaa ra tiasi'i ra nuu ra, ra te ndi'i chindu'u ra nda'a ra sata ra, ra ndindakatu'un ra ra kachi ra saa: ―¿A xa tuvi lo'o? ―kachi ra xi'in ra.
41008024	Ra xa ndatuvì va lo'o nuu ra kuaa kan, Saa ndakuiin ra kachi ra saa xi'in Jesús: ―Xa xini va yu na yuvi, Tata, ndi ta iin itun na'nu va, iin na tuvi yu, ra tu xika kua'an va kuvi nuu tuvi yu ―kachi ra.
41008025	Saa chindu'u tuku Jesús nda'a ra nuu ra kuaa kan, ra ndika'an ra xi'in ra na to'ni ra, saa ra ndikun nduva'a ndixa va nuu ra, ra iin kaxi kaxi ndakoto'ni ra iinii kuvi.
41008026	Ra saa ndati'vi Jesús ra kuanu'u ra ve'e ra, ra ndika'an ra xi'in ra kachi ra saa: ―Kua'an, ra kï'vi kun ñuu, ra ndia nii yuvi ndatü'un kun xi'in xa'a ña yo'o ―kachi ra xi'in ra.
41008027	Te ndi'i, saa ndaki'in Jesús kua'an ra xi'in ndia xika xi'in ra chi ñuu vali ña ndo'ni ñuu Cesarea ña ndikun ndiaa Filipo. Ra nani saa kuu ndia kua'an ndia ichi kan, saa ndindakatu'un ra ndia kachi ra saa: ―¿Yoo kuu yu'u kachi na yuvi? ―kachi ra xi'in ndia.
41008028	Saa ndakuiin ndia kachi ndia saa: ―Sava na ka'an ña kuu kun ra Juan ra sandakuchi yuvi, ra sava tu na ka'an ña kuu kun ra Elías va, ra inka tu na ka'an xa'a kun ña kuu kun ndia iin ra ndika'an tu'un yu'u Ndioxi xina'a va kuvi ra ndatiaku, kachi na ―kachi ndia xi'in ra.
41008029	Saa ndika'an ra xi'in ndia kachi ra saa: ―Ra ndo'o tu, ¿yo kuvi yu tuvi ndo? ―kachi ra xi'in ndia. Saa ndakuiin ra Pedro kachi ra saa: ―Tata, yo'o ku Cristo ra ndikaxin Ndioxi sakaku na yuuvi yo'o ―kachi ra xi'in ra.
41008030	Saa ndika'an Jesús xi'in ndia kachi ra saa: ―Ndia nii yuvi ndatü'un ndo xi'in xa'a ña yo'o ―kachi ra xi'in ndia.
41008031	Saa xa'a Jesús ndakani ra nuu ndia kachi ra saa: ―Yu'u, ra xaa yo'o, ra xiniñu'u ndo'o ni yu, ra na xikua'a ñuu Israel, xi'in na sutu kuna'nu, xi'in na maestro saña'a ley Ndioxi ña ndakoo ra Moisés, ra kundasi ni na yu'u, ra ka'ni na yu'u, su ndi kii uni ra ndatiaku va yu ―kachi ra xi'in ndia.
41008032	Ra nditisë'e tu'un va'a vi ra xa'a ña ndo'o ra chi iin kaxi kaxi va ndatu'un ra xi'in ndia. Ra saa tava siin ra Pedro Jesús ra ndiya'a tu'un ndika'an ra xi'in ra.
41008033	Saa ndikokuiin Jesús ra ndakoto'ni ra nuu ndia xika xi'in ra, ra ninda'yu ra nuu ra Pedro nuu ndia kua'a kan, kachi ra saa: ―¡Kuatia'a nuu yu, timia'a! Chi yo'o, ra süvi chiñu Ndioxi ke ndi'i ini kun xa'a sa kun chi chiñu ña xa na yuvi yo'o va ke ki'in kun kuenda xi'in ―kachi ra xi'in ra Pedro.
41008034	Ra saa ndakana Jesús ndia xika xi'in ra, xi'in na yuvi kan, ra ndika'an ra xi'in na kachi ra saa: ―Tu ndia ndo kuni̱ kundikun yu'u, ra xiniñu'u ka'ndia ini ndo xa'a mii ndo, ra ndakasoko ndo cruz ndo ra kundikun ndo yu'u.
41008035	Saa chi yuvi na kuni̱ sakaku mii ra na kan kuvi na ndi'i xa'a va. Ra na sandoñu'u mii xa'a yu'u, xi'in xa'a tu'un Ndioxi, ra na kan kuvi na kuchuun kaku va.
41008036	¿Ra ni ke va'a ni'i vi yuvi, tu na sakanaa na iinii saa ña yuuvi yo'o, ra sandoñu'u tu na mii na?
41008037	Chi na yuuvi yo'o, ra ndia nii ña'a kuchüun na cha'vi na xa'a ña kutiaku na.
41008038	Ra yuvi na kuka'an nuu tu xi'in yu, a xi'in tu'un yu nuu na yuvi kuachi yo'o vichin, saa ra, saa sa tu yu'u, ra xaa yo'o va, chi kuka'an nuu tu yu'u va xi'in na nuu Tata yu, ta xa na ndiko yu kixi yu xi'in ndie̱e̱ Iva yu, xi'in na yii na ku tatun ra ―kachi Jesús xi'in na.
41009001	Saa ndika'an ka ra xi'in na kachi ra saa: ―Ña ndaa ka'an yu xi'in ndo, chi sava ndo'o na ndee yo'o vichin, ra kuni nuu ndo nuu xa'ndia Ndioxi chiñu xi'in takundi'i ndie̱e̱ ra, ra saa vi ke kuvi ndo ―kachi ra xi'in na.
41009002	Ra saa kuu ndiya'a i̱ñu̱ kii, saa ndaki'in Jesús ra Pedro xi'in ra Jacobo, xi'in ra Juan kua'an ndia xi'in ra iin xiki sukun. Ra ikan ndanama ra xini ndia.
41009003	Ra tikoto ña ndixi ra, ra iin yeye'e nduu ña, ra iin taxa taxa nduu ña, ra yàà ka vi nduu ña, iin mii kachi̱ nduu ña; ndia nii yuvi ra kuchüun na ndasayaa ni na tikoto ta ku'va nduu tikoto ra yo'o, nii na ndakatia ni va na ña.
41009004	Saa ra tu'va ndituvi va ra Elías xi'in ra Moisés, ra xa'a ndia ndatu'un ndia xi'in Jesús ndita ndia.
41009005	Ra saa ndika'an ra Pedro xi'in Jesús, kachi ra saa: ―Tata Maestro, tiaa ni va'a ña ndee yo yo'o vichin, tu kuni kun ra na sava'a ndi uni ve'e tuvíxi̱n vali, iin ña koo yo'o, ra iin ña koo ra Moisés, ra iin ña koo ra Elías ―kachi ra xi'in Jesús.
41009006	Su ndi ra saa ka ndika'an va kuvi ra, saa chi nii ndikundäa ini vi ra ni ke ndika'an ra, ra iin kua'an ini ndia ndee ndia ña iyu'vi ni ndia.
41009007	Ra saa nduxinu vi̱ko̱ ndasi ña sata ndia. Ra tiañu vi̱ko̱ kan tiaku ndika'an Ndioxi, kachi ra saa: ―Ra yo'o ku Se'e yu ra ^ku'vi ni ini yu xini yu, ra na kandixa ndo ña ka'an ra xi'in ndo, ―kachi tachi Ndioxi kan xi'in ndia.
41009008	Ra te saku'un nuu ndia ndakoto'ni ndia, ra nii ka yuvi köo ndixini ndia, ra ndia siin ndaa mitu'un saa va Jesús ndichi xini ndia.
41009009	Ra te saa kuu ndia nandiko ndia vaxi nuu ndia iku kan, saa ndika'an Jesús xi'in ndia ña na ndatü'un ndia xi'in ndia nii yuvi xa'a ña xini ndia kuu iku kan, chi ndiakua te na ndatiaku ra xaa yo'o vichin, ra saa vi ke kundaa ini na.
41009010	Ña kan ke ndia nii yuvi nindatü'un ndia xi'in xa'a ña xini ndia. Ra xika ka vi ini ndia xa'a ña ndika'an ra ña ndatiaku ra, chi ndikundäa ini ndia ni ke kuni kachi ña.
41009011	Saa ndindakatu'un ndia Jesús kachi ndia saa: ―Tata, ¿nichuun kachi na maestro na saña'a ley Ndioxi ña xi'na ka ra Elías ku ra xiniñu'u kunuu kixi? ―kachi ndia.
41009012	Ra saa ndakuiin Jesús kachi ra saa xi'in ndia: ―Ña ndixa ke, xi'na ka ra Elías ku ra kunuu kixi sanduvi takundi'i ña xiniñu'u kunduvi. Ra ta ku'va ka'an tu'un Ndioxi xa'a yu'u, ra xaa yo'o vichin, ña xiniñu'u ndo'o ni yu ra kundasi ni na yu'u.
41009013	Ra ña ndixa ke ka'an yu xi'in va ndo, chi ra Elías ra xa kixi va ra, ra xa xa na ña kuni̱ mii na xi'in va ra, ta ku'va kachi tu'un Ndioxi ña ndakani ña xa'a ra ndia ku'va ke ndo'o ra ―kachi Jesús xi'in ndia.
41009014	Saa te ndandiko Jesús xaa ra nuu nindoo sava ka ndia xika xi'in ra, ra xa iin ti'vi chee va yuvi ndakaya ndee xi'in ndia xini ra, ra ikan ndee tu sava na maestro na saña'a ley Ndioxi ña tiin ta'an na xi'in ndia xika xi'in Jesús, ra nda'yu na nuu ndia.
41009015	Ra saa te xini na yuvi kan Jesús ra ndakanda ka vi ini na, saa ra ndikun ndakuita takundi'i na ra xinu na ndixaa na ka'an ndioxi na xi'in ra.
41009016	Saa ndindakatu'un ra ndia xika xi'in ra kachi ra saa: ―¿Ni ke xakuachi ndo xa'a xi'in na yuvi kaa ―kachi ra xi'in ndia.
41009017	Saa ndakuiin iin ra ndikaa tiañu na yuvi kan, kachi ra saa: ―Tata Maestro, yo'o xaa iin se'e yu xi'in yu nuu kun, chi tachi ndiva'a ke ndikaa ña'a, ra täxi ña ka'an ra.
41009018	Ra te ^xaa tachi ndiva'a yo'o tiin ña ra ndia ndia ka mii nuu ndú'u̱ ra, ra tiin ña ra kuun ña ñu'ú, ra xa'a iin kee lolo yu'u ra, ra iin ndakaxi ta'an nù'ù ra, ra iin kutuun ra xa ña. Ra xa ndika'an yu xi'in ndia xika xi'in kun ña na tava ndia tachi ndiva'a yo'o ini se'e yu ku'un ña, su ndi ndikuchüun ndia xi'in ña ―kachi ra xi'in Jesús.
41009019	Saa ndakuiin Jesús kachi ra saa xi'in ndia xika xi'in ra: ―¿Nichuun ndaku ni ini ndo? ¿Ni ka ke kachi yu xi'in ndo, ña na kundaa ini ndo? Kundiëe ka ini yu nuu ndo. Na'a ndo xi'in ra lo'o ñaa yo'o ―kachi ra xi'in na.
41009020	Saa ndixaa na xi'in ra nuu Jesús. Ra te xini tachi ndiva'a kan Jesús, ra ndikun iin xa'ni yi'i ña ra, ra iin kee nda'a ra, iin kee xa'a ra kandu'u ra, ra iin chichi ñu'u ra ndiakua kee lolo yu'u ra.
41009021	Saa ndindakatu'un Jesús iva ra lo'o kan, kachi ra saa: ―¿Xa ndixaa kuiya ke ndo'o ra saa? ―kachi ra xi'in ra. Saa ndakuiin iva ra kachi ra saa: ―Te lo'o vi ra ke ki'in ña ra, Tata.
41009022	Ra tachi ndiva'a yo'o, ra nii ndiä'vi ichi xaa ña sako'ni ña ra nuu ñu'ù, xi'in nuu tiakuii, ña kuni̱ ña ka'ni ña ra; ña kan ke nduku yu ña mani nuu kun, tu na kuvi chindiee ta'an kun xi'in ndi, Tata, ra na kunda'vi ini kun kuni kun ndu'u, ra na sa kun ña mani xi'in ndi, chi nda'vi ni ndi ―kachi ra xi'in Jesús.
41009023	Saa ndakuiin Jesús kachi ra saa xi'in ra: ―Tu na kandixa kun saa ra kuvi va, chin takundi'i na kandixa ra köo ña u'vi nuu na kan ―kachi Jesús xi'in ra.
41009024	Ra saa ndikun ndiee ka vi ndika'an iva ra lo'o kan, kachi ra saa: ―¡Kandixa va yu, Tata, ra chindiee ta'an ka xi'in yu, ña na kandixa va'a ka yu yo'o! ―kachi ra.
41009025	Ra te xini Jesús ña xa'a iin kuti'vi na yuvi kuxaa na, saa ra ndika'an ra xi'in tachi ndiva'a kan, kachi ra saa: ―Tachi ndiva'a ña mi'mi, xi'in ña xïni so'o, yu'u ku ra xa'ndia chiñu nuu kun. Ra na kita kun ku'un kun, ra nandïko ka kun tiin kun ra lo'o yo'o ―kachi Jesús xi'in ña.
41009026	Saa ra iin koko'o ninda'yu tachi ndiva'a kan, ra iin xa'ni yi'i tuku ña ra lo'o kan, saa kita ña kua'an ña, ra iin ta kaa ra ndixi'i kaa ra kandu'u ra xa ña, ra saa ndika'an takundi'i na ndita kan kachi na saa: “Ndixi'i va ra lo'o kaa” ―kachi na.
41009027	Saa tiin Jesús nda'a ra lo'o yo'o ra ndoni'i ra ra, ra ndikun ndakoo va ra.
41009028	Ra saa ndiki'vi Jesús iin ve'e ndakundu'u ra xi'in ndia xika xi'in ra, ra saa ndindakatu'un ndia ra kachi ndia saa: ―Tata, ¿nichuun ndikuchüun ndi tava ndi tachi ndiva'a kan? ―kachi ndia xi'in ra.
41009029	Saa ndakuiin ra, kachi ra saa xi'in ndia: ―Ña xiniñu'u sa yo ke ka'an ni yo xi'in Ndioxi, ra na koo su'un yo küxi yo, ra saa ke kuchuun yo tava yo tachi ndiva'a ―kachi ra xi'in ndia.
41009030	Saa kuu ndaki'in Jesús kua'an ra xi'in ndia xika xi'in ra. Ra chi Galilea ke kua'an ndia, ra ndiküni Jesús ña kundaa ini na yuvi xa'a ra.
41009031	Chi takua ndia xika xi'in va ra kuvi ndia ndakani ra nuu, ra kachi ra saa: ―Yu'u, ra xaa yo'o, ra ndataxi na yu'u nda'a na ñuu, ra ka'ni na yu'u, su ndi kii uni ra ndatiaku tuku va yu ―kachi ra xi'in ndia.
41009032	Ra ndia xika xi'in ra, ra nii kundäa ini ndia ni ke ka'an ra, ra nii xandiëe ini tu ndia ña ndakatu'un va ndia ra xa'a ña ka'an ra, chi iyu'vi ni ndia.
41009033	Saa ndixaa ndia ñuu Capernaum. Ra te xa ndee ndia ve'e kan, saa ndindakatu'un Jesús ndia kachi ra saa xi'in ndia: ―¿Ni xa'a ke ndatu'un kuachi ndo xi'in ta'an ndo vaxi ndo ichi kan? ―kachi ra xi'in ndia.
41009034	Ra nii ndindäkuiin ndia, saa chi xa'a iin ra kunuu ka'ndia chiñu nuu va ndia ke ndatu'un ndia vaxi ndia ichi kan.
41009035	Saa ndakundu'u Jesús, ra ^ndakana ra uxi uvi saa ndia, ra ndika'an ra xi'in ndia kachi ra saa: ―Ndo'o, ndia kuni̱ kunuu, ra xiniñu'u ndakundikun ndo ndia chi sata takundi'i na, ra xiniñu'u chindiee ta'an tu ndo xi'in takundi'i va na ―kachi ra xi'in ndia.
41009036	Saa kana ra iin ra lo'o ra xanindichi ra ra ma'ñu ndia, ra saa ndakunu ndiaa tu ra ra lo'o kan, ra ndika'an ra xi'in ndia, kachi ra saa:
41009037	―Yuvi, na ndaki'in mani̱ iin ra lo'o tan ra yo'o xa'a yu'u, ra yu'u va ku ra ndaki'in mani̱ na, ra na ndaki'in mani̱ yu'u, ra süvi takua yu'u kuvi ra ndaki'in mani̱ na, chi ra ti'vi yu'u vaxi va yu kuvi ra ndaki'in mani̱ na ―kachi Jesús xi'in ndia.
41009038	Saa ndika'an ra Juan xi'in Jesús kachi ra saa: ―Tata Maestro, ikan xini ndi xika iin tiaa ra tava ra tachi ndiva'a xi'in kivi kun, su ndi itä'an ra xi'in yo, ña kan ke ndika'an ndi xi'in ra ña na sä ka ra saa, saa chi süvi ra xika xi'in yo kuvi ra, ―kachi ra xi'in Jesús.
41009039	Ra saa ndakuiin Jesús kachi saa xi'in ra: ―Säsi ndo nuu na, saa chi takundi'i yuvi na xa iin ña xitu'un xi'in kivi yu, ra kïxi ka ini na kan ña ka'an ki'vi ka tu na xa'a yu.
41009040	Chi yuvi na kuëe kata'an xi'in yo, ra ndie̱e̱ va yo ke kua'an na.
41009041	Ra ndia ndia ka na na taxi iin yaxin lo'o tiakuii ko'o̱ ndo xa'a ña ^ndíku̱n ndo yu'u, ra ña ndixa ka'an yu xi'in ndo, chi ndï'i uun xa'a ña mani̱ kan, chi ndaki'in tu na kan va ya'vi na, xa'a ña mani̱ kan sa Ndioxi ―kachi Jesús xi'in ndia.
41009042	Ra na kuu mii kuachi sakoyo iin na vali va'a, na ndikun ichi yu, ra va'a ka va yachi na kunu'ni iin yuu katia chee sukun na, ra ko'ni na na ini mini ―kachi Jesús.
41009043	Saa ndika'an ka ra kachi ra saa: ―Tu nda'a ndo kuvi ña ku mii kuachi sandakava ña ndó'o̱ ña sa ndo kuachi, saa ra ka'ndia ndo ña, saa chi va'a ka va ke na ki'vi ndo nuu kutiaku ndo iin ndisaa kii xi'in iin xiyo nda'a ndo, nuu ña ku'un ndo ndiaya xi'in uvi saa nda'a ndo nuu xixi̱ ñù'ù, ñuu ka'ñu, ra ndä'va ña,
41009044	chi ikan ra ñuu ka'ñu ke iyoo va tikuxi ra xï'i ri, ra nii ñù'ù ña xixi̱ kan, ra ndä'va ña, chin iin nduvi niñuu ke xixi̱ va ña.
41009045	Ra tu xa'a tu ndo kuvi ña ku mii kuachi ña sandakava ña ndo'o sa ndo kuachi, saa ra ka'ndia ndo ña, saa chi va'a ka va ke na ni̱'i̱ ndo ki'vi ndo nuu kutiaku ndo iin ndisaa kii xi'in iin xiyo xa'a ndo, nuu ña na ku'un ndo ndiaya xi'in uvi saa xa'a ndo, nuu ndä'va ñu'ù,
41009046	chi ikan ra ñuu ka'ñu ke iyoo va tikuxi, ra xï'i ri, ra nii ñù'ù ña xixi̱ kan, ra ndä'va ña, iin nduvi niñuu ke xixi̱ va ña.
41009047	Ra tu nduchi nuu tu ndo kuvi ña ku mii kuachi ña sandakava ña ndo'o sa ndo kuachi, saa ra va'a ka va na tava ndo ña, saa chi va'a ka va ke na ni̱'i̱ ndo ki'vi ndo xi'in iin xiyo nduchi nuu ndo nuu xa'ndia Ndioxi chiñu koo ndo, nuu ña na ku'un ndo ndiaya xi'in uvi saa xiyo nduchi nuu ndo,
41009048	chi ikan, ra ñu̱u ka'ñu ke iyoo va tikuxi, ra xï'i ri, ra nii ñù'ù ña xixi̱ kan, ra ndä'va ña, chi iin nduvi niñuu ke xixi̱ va ña.
41009049	’Chi takundi'i yuvi ra xi'in ñu'ù ke ku̱'va takundi'i va na, ra takundi'i ña'a ña soko na ra xi'in ñi̱i̱ ke ku̱'va va ña.
41009050	Ra ña ndixa ke ñi̱i̱ ra ña va'a ni kuvi va ña, ra ndi tu na ndi'i xa'a ña, ña ü'va ka koo ña, saa ra, ndi'i xa'a va ña, ¿Ra ndixaa ka ke sa ndo'o ña ndasa u'va ndo ña, ra va'a ndakuniñu'u tuku ndo ña? Ra ta iyoo ñi̱i̱ yo'o ña u'va ña, saa na koo ndo, ra vivii na koo ndo xi'in na ta'an ndo ―kachi Jesús xi'in na.
41010001	Saa kee Jesús ñuu Capernaum, ra ndaki'in ra kua'an ra ñuu ña ndikun ndiaa Judea, ña ndo'ni chi inka xiyo yu'u itia Jordán. Ra iin ti'vi chee yuvi ndakaya tuku xaa nuu ra ikan, ra saa xa'a ra saña'a tuku ra na tu'un Ndioxi, xa ta yuna'a ra xa va ra.
41010002	Saa kuyachin sava na fariseo nuu iin ra, ra ndindakatu'un na ra kachi na saa: ―¿A iyoo ichi ndakoo iin tiaa yasi'i ra? ―kachi na xi'in Jesús, saa chin na kuni tandoso va kuvi na ra.
41010003	Ra saa ndakuiin Jesús kachi ra saa xi'in na: ―¿Ndixa iyoo ndiayu ña ndakoo ra Moisés nda'a ndo xa'a ña? ―kachi ra xi'in na.
41010004	Saa ndakuiin na kachi na saa: ―Va'a va ndakoo iin tiaa yasi'i ra kachi ndiayu ña ndakoo ra Moisés, ndi xiniñu'u na sandakuita ra iin tutu taxi ra nda'a yasi'i ra, ña ndakuiin ña xa'a ra, ña ndixa ke xa ndakoo ra ña, saa ra xa va'a va kachi ña ―kachi na xi'in Jesús.
41010005	Ra saa ndika'an Jesús xi'in na kachi ra saa: ―Xa'a ña ndiee ni ini va ndo ke taxi ra Moisés ndiayu yo'o nda'a ndo ña sa ndo saa.
41010006	Chi xina'a te sakan chituni Ndioxi ña yuuvi yo'o, ra siin va ndixiyo. Chi takua iin ndaa tiaa xi'in iin ndaa ña'a va xava'a ra ña na koo na xi'in ta'an na.
41010007	Xa'a ña kan ke ^ndakoo va tiaa iva ra xi'in si'i ra, ra ^ndakuta'an ra xi'in yasi'i ra, ra ^nduu na iin va.
41010008	Ra uvi saa na ra sa iin mitu'un va yuvi nduu na, ra süvi ka uvi yuvi kuvi na, chi sa iin ndaa va nduu na.
41010009	Ra na chuta'an Ndioxi, ra ndia nii na yuuvi yo'o na satä'vi ta'an ña'a ―kachi Jesús xi'in na.
41010010	Ra te xa ndaxaa Jesús chi ve'e xi'in ndia xika xi'in ra, saa ndindakatu'un tuku ndia ra xa'a suvi ña yo'o.
41010011	Saa ndika'an ra xi'in ndia kachi ra saa: ―Tiaa ra ndakoo yasi'i, ra tanda'a ra xi'in inka ña'a, ra ley Ndioxi va ke kanduu ra, chi xasiki ra yasi'i ra ña nuu.
41010012	Ra saa tu iin ña si'i va, tu na ndakoo ña yii ña, ra tanda'a ña xi'in inka tiaa, ra ley Ndioxi ke kanduu tu ña kan va ―kachi Jesús xi'in ndia.
41010013	Saa kuu ra kua'a ka vi na ndixaa xi'in na kuachi vali se'e na nuu Jesús ña na chindu'u ra nda'a ra sata na, ña sa yii ra na. Saa ra xa'a ndia xika xi'in ra ninda'yu ndia nuu na ndixaa xi'in na kuachi vali kan.
41010014	Ra te xini Jesús ña xa ndia, saa ra ninda'yu ra nuu ndia kachi ra saa: ―Saña ndo na vali, na kixi na nuu yu, ra säsi ndo nuu na, chi na iyoo ta ku'va iyoo na vali yo'o ku na kuchuun ki'vi koo xi'in Ndioxi nuu xa'ndia ra chiñu chi taxi na ña xa'ndia chiñu ra nima na.
41010015	Ra ña ndixa ke ka'an yu xi'in ndo, chi takua na ndaki'in ichi Ndioxi ra xa na ta ku'va xa iin na kuachi vali, ra na kan va kuvi na kuchuun ki'vi koo nuu xa'ndia Ndioxi chiñu ―kachi Jesús xi'in ndia.
41010016	Saa ndanumi ndiaa ra na vali kan ra chindu'u ra nda'a ra sata na, ra nduku ra ña va'a nuu Ndioxi xa'a na, ña xa yii ra na.
41010017	Ra saa te ndaki'in Jesús kua'an ra ichi kan, saa xinu iin tiaa xaa ra xikusiti ra nuu ra, ra ndindakatu'un ra ra kachi ra saa: ―Tata Maestro, ra va'a, ¿ni ke xiniñu'u sa yu ña va'a kuvi ni̱'i̱ ta'vi yu kutiaku yu ndia ndikaa ndiku'un xi'in Ndioxi? ―kachi ra xi'in Jesús.
41010018	Saa ndakuiin Jesús kachi ra saa xi'in ra: ―¿Nichuun ka'an kun ra va'a xi'in yu? Chi köo ndia nii yuvi na va'a, chi indaa mitu'un Ndioxi va ku ra va'a, ―kachi ra xi'in ra.
41010019	Ra saa ndika'an ka Jesús xi'in ra kachi ra saa: ―Xa xini va kun takundi'i ndiayu ña ndakoo Ndioxi, takuu ña ka'an ña kandüu kun Ndioxi, ra kä'ni kun ndìì, ra sasïki kun yasi'i kun, xi'in nii xakuï'na kun, ra chikäa kun kuachi siki yuvi, xi'in nii sandä'vi kun yuvi, ra na sato'o kun iva kun xi'in si'i kun, ―kachi Jesús xi'in ra.
41010020	Saa ndakuiin tiaa yo'o kachi ra saa: ―Tata Maestro, te lo'o vi yu xa'a yu kandixa yu takundi'i ña yo'o ―kachi ra.
41010021	Ra saa kakaxi ixto'ni Jesús nuu ra, ra ku̱'vi̱ ka vi ini ra xini ra ra, saa ndika'an ra xi'in ra kachi ra saa: ―Iyoo va inka ña kumani nuu kun: Kua'an, ra xiko kun takundi'i ña'a ña iyoo nuu kun, ra ndata'vi kun xu'un xi'in na nda'vi, ra saa ke kuu kun ra kuika ndivi nuu iyoo Ndioxi, ra te ndi'i ndakasoko kun cruz kun ra kixi kun ku'un yo xi'in yu ―kachi Jesús xi'in ra.
41010022	Ra te kachi Jesús saa xi'in ra, saa ra, ndakava ka vi ini ra, ndia saa ra, ndaki'in ra kua'an va ra, ra kusuchi ni ini ra chi kuika ni ra.
41010023	Saa ndikokuiin Jesús ra ndakoto'ni ra nuu ndia xika xi'in ra, ra ndika'an ra xi'in ndia, kachi ra saa: ―Na kuika, ra tiaa ni u'vi saa kuchuun na ki'vi na ndivi nuu xa'ndia Ndioxi chiñu ―kachi ra xi'in ndia.
41010024	Ra ndia xika xi'in Jesús ra ndakanda ka vi ini ndia xi'in tu'un yo'o, ra saa ndika'an tuku ra xi'in ndia kachi ra saa: ―Se'e, ña ndaa ka'an yu xi'in ndo, chi tiaa ni u'vi ki'vi iin yuvi na ndiaa ni ini ña kuika ichi nuu xa'ndia Ndioxi chiñu.
41010025	Ra ü'vi ka vi ki'vi iin camello yavi xa'a tiku, nuu ña ki'vi iin ra kuika ichi nuu xa'ndia Ndioxi chiñu ―kachi Jesús xi'in ndia.
41010026	Ra ndia xika xi'in ra, ra ndiee ka va ndakanda ini ndia, kachi ndia saa xi'in ta'an ndia: ―Ra tu saa va iyoo ña, saa ra, ¿yoo va ku na kuchuun kaku tu saa? ―kachi ndia xi'in ta'an ndia.
41010027	Saa ndakoto'ni Jesús nuu ndia, ra ndika'an ra xi'in ndia kachi ra saa: ―Nuu na yuvi, ra tiaa ni va u'vi ña tuvi na, su ndi nuu Ndioxi ra köo ña u'vi, chi ra kan ra kuvi sa ra takundi'i va chiñu ―kachi ra xi'in ndia.
41010028	Ra saa xa'a ra Pedro ka'an ra xi'in Jesús kachi ra saa: ―Tata, ndu'u, ra ndakoo ndi'i va ndi ña'a ndi, ra ^ndakundikun ndi yo'o ^xika ndi xi'in kun. ¿Ra ni ke koo tu ndu'u? ―kachi ra xi'in Jesús.
41010029	Saa ndakuiin Jesús kachi ra saa: ―Ña ndixa ka'an yu xi'in ndo, chi takundi'i yuvi na ndakoo ve'e, xi'in na ndakoo ñani, xi'in na ndakoo ku'va, xi'in na ndakoo iva si'i, xi'in na ndakoo yasi'i, xi'in na ndakoo se'e, xi'in na ndakoo ñu'u, xa'a ña ^ndíku̱n na yu'u, xi'in xa'a ña ndaki'in na ichi Ndioxi,
41010030	ra süvi ña uun kuvi ña, chi nuu ña yuuvi yo'o vichin ra kua'a ni ka va ña va'a ndaki'in na kan. Saa chi ndaki'in na ve'e na xi'in ñani na xi'in ku'va na xi'in vasi'i na xi'in se'e na xi'in ñu'u na, ña ndakoo na; ra ndia iin ciento ka va nduu takundi'i ña yo'o ndaki'in na nuu ña yuuvi yo'o vichin. Ra va'a ni ndo'o va na xika na ña taxi yuvi na xa'a ña ndikun na yu'u, su ndi xa saa ni̱'i̱ ta'vi̱ va na ña kutiaku na xi'in Ndioxi ndisaa tiempo ndia ndikaa ndiku'un, inka ña yuuvi ña vaxi ―kachi Jesús xi'in ndia.
41010031	Ra saa ndika'an tu ra xi'in ndia, kachi ra saa: ―Kua'a ni na inuu vichin kuvi na ndakundikun kii kan, ra na ^ndíku̱n vichin kuvi na ndakunuu va tu ―kachi ra xi'in ndia.
41010032	Ra saa kuu iin kii kua'an na chi ñuu Jerusalén, ra inuu Jesús nuu na xika xi'in ra kua'an na, ra ndakanda ka vi ini na ra iyu'vi ka vi na ndikun na kua'an na. Saa ndakana siin tuku ra uxi uvi saa ndia, ra xa'a ra ndakani tuku ra nuu ndia xa'a tundo'o ña ndo'o ra.
41010033	Ra ndika'an ra xi'in ndia kachi ra saa: ―Xa kundaa ini ndo chi vichin ke kua'an yo ñuu Jerusalén, nuu ndataxi na yu'u, ra xaa yo'o, nda'a na kuna'nu nuu na sutu, xi'in na maestro saña'a ley Ndioxi ña ndakoo ra Moisés. Ra ka'ndia na chiñu ña na kuvi yu kachi na, ra ndataxi na yu'u nda'a na inka ñuu, na küu judío,
41010034	ra kusiki ni na yu'u, ra xaa yo'o, ra kani na yu'u xi'in ñii̱ ña ku kuarta, xi'in kondiaa na tiasi'i na yu'u, ra ka'ni na yu'u, ndi su kii uni ndatiaku tuku va yu ―kachi Jesús xi'in ndia ña ndakani ra nuu ndia, xa'a ña ndo'o ra.
41010035	Saa kuyachin ra Jacobo xi'in ra Juan ndia se'e ra Zebedeo nuu iin Jesús, ra ndika'an ndia xi'in ra kachi ndia saa: ―Tata Maestro, kuni̱ ndi nduku ndi iin ña mani̱ nuu kun, ra na taxi kun ña nduku ndi nuu kun nda'a ndi ―kachi ndia xi'in ra.
41010036	Saa ndindakatu'un ra ndia, kachi ra saa: ―¿Ndia ña mani̱ ke kuni̱ ndo sa yu xi'in ndo? ―kachi ra xi'in ndia.
41010037	Saa ndakuiin ndia kachi ndia saa: ―Ña mani̱ kuni ndi sa kun xi'in ndi ke na taxi kun ndiayu ka'ndia ndi chiñu xi'in kun nuu ka'ndia kun chiñu; iin ndi na kundu'u xii̱n kua'a kun, ra iin ndi na kundu'u xii̱n ichin kun, ―kachi ndia xi'in ra.
41010038	Saa ndika'an Jesús xi'in ndia kachi ra saa: ―Ndo'o, ra xïni ndo ni ke ka'an ndo xa'a vi. ¿A ki'in ndo kuenda ña kuchuun ndo ndo'o ndo tundo'o ña ndo'o yu, ra ya'a ndo xi'in yu nuu tundo'o ña vaxi nuu yu? ―kachi ra xi'in ndia.
41010039	Saa ndakuiin ndia kachi ndia saa: ―Kuchuun va ndi Tata, ―kachi ndia. Saa ndika'an ra xi'in ndia kachi ra saa: ―Ña ndixa ke ka'an yu xi'in ndo, ña ndo'o ni tu ndó'o̱ va, iin ta ku'va ^ndo'o yu, saa ndo'o tu ndó'o̱ va.
41010040	Su ndi ña kundee ndo xitia kua'a yu xi'in xitia ichin yu, ña ka'ndia ndo chiñu xi'in yu, ra süvi yu'u ku ra, ra iyoo ichi taxi ña, chin Ndioxi va ku ra xini yoo ku na kundee yachin xi'in yu ―kachi Jesús xi'in ndia.
41010041	Ra saa te xini so'o ndia uxi kan, saa ra ndiee ni xakue'e ndia xi'in ra Jacobo xi'in ra Juan.
41010042	Saa ndakana Jesús uxi uvi saa ndia, ra ndika'an ra xi'in ndia, kachi ra saa: ―Xa xini ndo chin, na chiñu, na xïni ichi Ndioxi iyoo ña yuuvi yo'o, ra indaa mii na kan ku na iyoo ichi ka'ndia chiñu, ra xanduxa na xi'in yuvi.
41010043	Su ndi ndó'o̱, ra süvi saa ke koo ndo, chi xa siin va ke koo xi'in ndó'o̱: na kuni̱ kuu na chee, ra xiniñu'u sachiñu na nuu takundi'i va yo.
41010044	Ra ndó'o, na kuni̱ kunuu, ra muso nuu takundi'i va na ke xiniñu'u kuu ndo.
41010045	Chi ndia nani yu'u, ra xaa yo'o, ra ndixäa yu ña ka'ndia yu chiñu, chi ra xaa ku muso va kuvi yu, ra taxi yu mii yu ndo'o yu xa'a takundi'i ndo, ña va'a na ni̱'i̱ ndo kakù ndo ―kachi Jesús xi'in ndia.
41010046	Saa ndixaa Jesús xi'in na xika xi'in ra ñuu Jericó. Ra te kee ra ikan kua'an ra xi'in ndia xika xi'in ra, ra iin ti'vi chee yuvi ndikun kua'an sata ra, ra ichi kan ndu'u iin ra kuaa ndakan ra, ra Bartimeo nani ra; ra se'e ra Timeo kuvi ra.
41010047	Ra saa te xini so'o ra kuaa kan, ña ya'a Jesús, ra kee ñuu Nazaret kua'an ra, saa ra xa'a ra kana ko'o ra kachi ra saa: ―Jesús, Se'e ra David, ¡kunda'vi ini kuni yu'u! ¡Nda'vi ni yu! ―kachi ra.
41010048	Ra kua'a na nda'yu nuu ra ña na koo taxin yu'u ra, su ndi ra ndiee ka nda'yu va kuvi ra, kachi ra saa: ―Jesús, Se'e ra David, ¡kunda'vi ini kuni yu'u! ¡Nda'vi ni yu! ―kachi ra.
41010049	Saa xikundichi Jesús, ra xa'ndia ra chiñu ña na kana na ra kuaa kan kixi ra. Ra saa kana na ra kuaa kan, kachi na saa xi'in ra: ―Kuayü'vi kun, ndakundichi ko'o̱, chi kana ra yo'o ―kachi na.
41010050	Saa ki'in ra tikoto ña isukun ra sako'ni ra ñu'u kan, ra ndakundichi ra ndixaa ra nuu iin Jesús.
41010051	Saa ndindakatu'un Jesús ra: ―¿Ni ke kuni̱ kun sa yu xi'in kun? ―kachi ra xi'in ra. Saa ndakuiin ra kuaa kan kachi ra saa: ―Nuu va yu ke kuni̱ yu na ndanuña Tata Maestro ―kachi ra.
41010052	Saa ndika'an Jesús xi'in ra kachi ra saa: ―Kuanu'u, chi xa nduva'a va kun, xa'a ña ndinuni ni ini kun kandixa kun yu'u, ―kachi Jesús xi'in ra. Saa ra ndikun ndanuña ndixa va nuu ra, ra ndakundikun ra kua'an ra xi'in Jesús, ichi kan.
41011001	Ra saa te kua'an kuyachin Jesús nuu ñuu ka'nu Jerusalén xi'in na xika xi'in ra, ra ya'a na kua'an na ñuu Betfagé, xi'in ñuu Betania ña ñu'u chi nuu ixtondiaa su'va iku ña nani Olivo, saa xa'ndia ra chuun nuu uvi ndia xika xi'in ra,
41011002	kachi ra saa xi'in ndia: ―Kua'an ndo ñuu lo'o ña tuvi yachin kaa, ra te ndiki'vi ndo kua'an ndo ra ichi kan, kuni ndo nu'ni iin burru lo'o, ti täan koso ndia nii yuvi, ra ndaxi ndo ri na kixi ri xi'in ndo.
41011003	Ra tu ndia na ndakoyo ka'an xi'in ndo: “¿Nichuun ndaxi ndo ri?” kachi na, ra ka'an ndo xi'in na: “Iva yo ku ra kuniñu'u ri, ra taka'an va ndaxaa ri”, kachi ndo xi'in na ―kachi Jesús xi'in ndia.
41011004	Saa ndaki'in ndia kua'an ndia, ra te ndixaa ndia, saa xini ndia nu'ni yachin burru lo'o kan, ichi kua'an ye'e na kan, saa ndaxi ndia ri.
41011005	Ra saa ndindakatu'un sava na ndee kan ndia kachi na saa: ―¿Nichuun kuu ndo saa ndaxi ndo burru lo'o ñaa? ―kachi na xi'in ndia.
41011006	Saa ndakuiin ndia yu'u na, ra ndika'an ndia xi'in na iin ta ku'va iyoo ña kachi Jesús xi'in ndia, ra saa taxi na ri kua'an ri xi'in ndia.
41011007	Ra saa ndiaka ndia burru lo'o kan ndixaa ri xi'in ndia nuu iin Jesús, ra ti̱so ndia tikoto ndia sata ri, ra ndakoso Jesús ri kua'an ra xi'in ndia chi ñuu Jerusalén.
41011008	Ra kua'a ni yuvi kan ra tikoto ña isukun na, ra xakin na ña iinii kuvi ichi nuu ya'a Jesús kua'an ra, ra sava tu na kua'an xa'nu i̱ku̱ nda'a itun ra xakin na ña ichi nuu ya'a ra.
41011009	Ra na inuu xi'in na ndikun, ra iin siso siso nda'yu na kachi na saa: ―¡Tata, sakaku ndu'u! ¡Ra ka'nu ni kuvi yo'o ra vaxi xi'in kivi Iva yo Ndioxi!
41011010	Ka'nu ni ra yo'o, chin ra yo'o kuvi ra kuu rey ra ka'ndia chiñu nuu yo, chi ra yo'o ku ra ndaki'in nuu xii xikua yo David, ra xikuu rey, ra ra ka'nu ni ku Iva yo Ndioxi ra ndu'u ndivi ―kachi na.
41011011	Ra te ndixaa Jesús ñuu Jerusalén, ra saa ndiki'vi ra ini korra ve'e ñu'u ka'nu kan kua'an ra. Ra xini ra takundi'i ña'a ña iyoo ikan, ra saa xa kua'an kuñuu va tu, ndia saa ra, ndaki'in ra kua'an ra chi ñuu Betania va xi'in ndia uxi uvi ndia xika xi'in ra.
41011012	Ra te ndituvi inka kii, saa kee ndia ñuu Betania ra ndaki'in ndia vaxi tuku ndia, ra saa xa'a ndika'un ini Jesús.
41011013	Ra xika va xini ra ndichi iin itun koxi, ra va'a ka vi ndukuii nu. Ra saa ndixa'an ra ixto'ni ra nda'a nu, a iyoo koxi ka'an ra; su ndi te ndixaa ra nuu ndichi nu, ra ndia nii ri köo ndini'i ra, chin takua niña i̱ku̱ va ke iyoo nda'a nu, saa chi süvi tiempo ña xa ku̱chi ri kuvi ña, ra nii ri kuii̱ köo ndini'i ra nda'a nu.
41011014	Saa ndika'an Jesús xi'in itun koxi kan, kachi ra saa: ―Ndia nii ka yuvi na käxi kui'i ña kuun nda'a kun ―kachi ra xi'in nu. Ra xini so'o takundi'i ndia xika xi'in ra, ña kachi ra saa xi'in itun koxi kan.
41011015	Ra saa te ndixaa Jesús ñuu Jerusalén xi'in na xika xi'in ra, ra ndiki'vi ra ini korra ve'e ñu'u ka'nu kan kua'an ra. Ra saa xa'a ra tava ra takundi'i na ndee ixiko kan ra saa tu na sata nuu va na, ra tiin ra mesa na ndee nama xu'un xi'in na yuvi, ra ko'ni ra nu kan, ra saa tu tiayu na ndee ixiko paloma va.
41011016	Ra ndia nii ka na ixiko nditäxi ra ki'vi ye'e korra ve'e ñu'u ka'nu kan.
41011017	Saa xa'a ra ndakani ra nuu na kachi ra saa: ―Su'va kachi tu'un Ndioxi ña ndatiaa na xina'a: “Ve'e yu, ra ve'e nuu ka'an takundi'i na yuvi xi'in Ndioxi va kunani ña.” Chin saa kachi tu'un Ndioxi. Su ndi ndo'o ra kava nuu ndakuita'an na kui'na va ndasa ndo ña ―kachi ra xi'in na.
41011018	Ra te kundaa ini na maestro na saña'a ley Ndioxi ña ndakoo ra Moisés, xi'in na kuna'nu nuu na sutu, ña xa Jesús ña yo'o, ra saa xa'a na xika nduku na ndixaa koo ña ka'ni na ra, chi xa'a iyu'vi ini na xini na ra, saa chin takundi'i na yuvi ra kusii ka vi ini na ña xini so'o na ña saña'a ra na.
41011019	Ra saa te xa kua'an kuñuu, saa kanata Jesús ñuu kan ra ndaki'in ra kua'an ra xi'in ndia xika xi'in ra.
41011020	Ra te ndituvi inka kii, saa ndiya'a na ichi nuu iin itun koxi kan, ra iin ndiakua tio'o nu ke ndachi̱ iin nu xini na.
41011021	Ra saa ndaka'an ra Pedro ña satavi̱ chi'ña Jesús nu, saa ndika'an ra xi'in Jesús, kachi ra saa: ―Tata Maestro, ¡Koto vii! ¡Xa ndachi̱ va itun koxi, tu satavi̱ chi'ña kun! ―kachi ra.
41011022	Saa ndakuiin Jesús kachi ra saa xi'in ra: ―Ndinuni ni na kandixa ndo Ndioxi.
41011023	Ra ña ndixa ke ka'an yu xi'in ndo, tu ndia iin ndo na ka'an xi'in iku yo'o, ra kachi ndo saa: “Kita nuu iin kun ña­a, ra sako'ni mii kun ini mini”, kachi ndo xi'in ña. Ra tu na kandixa va'a ndo ña ka'an ndo, ra sä uvi ini ndo, saa ra, takundi'i ña ka'an ndo, ra xinu ndixa va nuu ña.
41011024	Ña kan ke ka'an yu xi'in ndo, xa'a takundi'i ña'a ña nduku ndo nuu Ndioxi, ra tu na kandixa ndo ña xa ndaki'in ndo ña, ra nii täan taxi va ra ña nda'a ndo, ndi xa ta iyoo ña xa ndaki'in va ndo iyoo ña tuvi ndo, saa ra ni̱'i̱ ndixa va ndo ña.
41011025	Ra te ka'an ndo xi'in Ndioxi, ra tu vä'a kuni ndo xini ndo iin yuvi, xa'a ndia iin kuachi ña xa na xi'in ndo, saa ra xiniñu'u na saka'nu ini ndo xa'a na. Ra saa ke koo ka'nu tu ini Iva ndo Ndioxi, ra ^ndu'u ndivi, xa'a kuachi ndo'o va.
41011026	Chi tu na köo ka'nu ini ndo xa'a kuachi ña xa ndia iin yuvi xi'in ndo, saa ra nii Iva ndo Ndioxi, ra ^ndu'u ndivi, köo ka'nu ini tu xa'a kuachi ndo'o va ―kachi Jesús xi'in na.
41011027	Saa xaa tuku Jesús ñuu ka'nu Jerusalén xi'in ndia xika xi'in ra, ra te saa kuu ra xika ra ini ve'e ñu'u kan, saa xaa na kuna'nu nuu na sutu, xi'in na maestro saña'a ley Ndioxi ña ndakoo ra Moisés, xi'in na xikua'a ñuu kan, ra kuyachin na nuu Jesús.
41011028	Ra ndindakatu'un na ra, kachi na saa: ―¿Yoo taxi ndiayu nda'a kun ña xa kun ña yo'o? ¿Ni ndiayu ku mii kun ña xa kun saa? ―kachi na xi'in ra.
41011029	Saa ndakuiin Jesús, kachi ra saa xi'in na: ―Kuni̱ tu yu'u va ndakatu'un yu ndo'o. Ra tu na ndakuiin ndo yu'u yu, ra saa ke ndatu'un tu yu'u va xi'in ndo yoo ko taxi ndiayu nda'a yu ña xa yu su'va ―kachi ra xi'in na.
41011030	Ra saa ndindakatu'un ra na, kachi ra saa: ―¿Yoo ko xa'ndia chiñu nuu ra Juan ña sandakuchi ra yuvi? ¿Ndioxi taxi ña nda'a ra, a na yuvi? Ndakuiin ndo. ―kachi ra xi'in na.
41011031	Ra saa xa'a na ka'an na xi'in ta'an na, kachi na saa: ―¿Ni ke kachi yo xi'in ra? Chi tu na ka'an yo: “Ndioxi va kuvi ra taxi ndiayu nda'a ra”, saa ra, kachi ra saa xi'in yo: “¿Nichuun ndikandïxa tu ndo ña ndika'an ra tu saa?”, kachi ra xi'in yo.
41011032	Ra tu na kachi tu yo: “Na yuvi yo'o va kuvi na taxi ndiayu nda'a ra”, saa ra, iyo ni ka'ni na yo ―kachi na kuna'nu kan xi'in ta'an na. Saa chin iyu'vi ni na xikua'a kan xini na na ñuu, chi takundi'i na ñuu ra ^kandixa va na ra Juan ña kuu ra, ra ndika'an tu'un yu'u Ndioxi, chin Ndioxi ku ra ti'vi ra ña kixi va ra.
41011033	Ra xa'a ña kan ke ninï'i na ni ke kachi na, ra saa ndakuiin na kachi na saa xi'in Jesús: ―Kundäa ini ndi yoo taxi ndiayu nda'a ra Juan ña sandakuchi ra yuvi ―kachi na. Ra saa ndakuiin Jesús kachi ra saa xi'in na: ―Saa ra nii yu'u ndatü'un tu xi'in ndo'o va, yoo ko taxi ndiayu nda'a yu ña xa yu ña yo'o ―kachi ra xi'in na.
41012001	Saa xa'a Jesús saña'a ra na xi'in tu'un ndichi, kachi ra saa: ―Su'va ndo'o iin tiaa, ra ndataan te'e uva iin nuu ñu'u ka'nu, ra chikaa tu ra korra yuu va nuu ñu'u yo'o, ra kaan tu ra yavi sata kava nuu ku'ni na uva va, ra saa xava'a tu ra iin ve'e sukun nuu kundee na ki'in kuenda xi'in te'e uva kan; ra te ndi'i saa satatu ra ña inka yuvi, ra ndaki'in ra kua'an ra inka ñuu xika va.
41012002	Ra te nditiandiaa kii tia'ndia uva, saa ti'vi ra iin muso ra kua'an nuu na tatu too ñu'u kan, ña na ndataxi na lo'o kuenda ra.
41012003	Su ndi na tatu ñu'u nuu yoo te'e uva kan, ra ndukuiin na tiin na ra muso kan, ra kani na ra, ra sandiko vichi na ra kuanu̱'u̱ ra nuu xito'o ra.
41012004	Saa ti'vi tuku ra xito'o uva kan inka muso kua'an nuu na, ra saa xa tu na xi'in ra kan va: tiin na ra, ra kuun na yuu xini ra, ra kundiva'a ka vi na xi'in ra.
41012005	Ra saa ti'vi tuku ra xito'o uva inka muso ra kua'an nuu na yuvi kan, ra te ndixaa­ ra nda'vi kan, saa ra tiin na ra, ra xa'ni va na ra. Ra saa ti'vi ka ra xito'o uva kan kua'a ni ka na ndixa'an, ra saa xa tu na xi'in na kan va, chi sava na kani na, ra sava na xa'ni va na.
41012006	’Ra te ndi'i, ra köo ka na ti'vi ra xito'o uva kan ku'u̱n, chi siin ndaa mitu'un se'e va ra kuvi ra ndindoo xi'in ra, ra ku'vi ka vi ini ra xini ra ra. Ndia saa ra ti'vi ra ra kua'an ra nuu va na, saa chi ndakani ini ra ka'an ra saa, “Sato'o va na se'e yo te na xaa ra nuu na”, ka'an ra.
41012007	Su ndi na tatu too ñu'u nuu yoo te'e uva kan, ra su'va va kachi na xi'in ta'an na: “Ra yo'o va kuvi ra ndòò ndi'i ña yo'o nda'a. Ra na'a ndo vichin, ra na tiin yo ra, ra ka'ni yo ra, ra ña'a mii yo nduu ndi'i va ña yo'o”, kachi na xi'in ta'an na.
41012008	Ra saa tiin ndixa va na ra, ra xa'ni va na ra, ra saa tava na ra nuu ñu'u Iva ra, ra ndixa'an na sakana na ra.
41012009	Ra saa ndika'an Jesús, kachi ra saa: ―¿Ni ke sa Iva ra ndixi'i kan xi'in na tatu too ñu'u nuu yoo te'e uva kan tuvi ndo'o? Su ku'un ra ra ka'ni ndi'i va ra, na tatu too ñu'u kan, ra saa ndataxi ra ña nda'a inka yuvi va. Ra saa va ke koo na kan ―kachi Jesús xi'in na.
41012010	Ra saa ndika'an ka Jesús xi'in na xikua'a ve'e ñu'u, kachi ra saa: ―¿A täan ka'vi ndo tu'un Ndioxi ña tiaa na xina'a? Ña kachi su'va: Yuu ña ku̱ñu̱'u̱ na xava'a ve'e te yachi ku yuu ña xiniñu'u va'a ka va vichin.
41012011	Ra Ndioxi va ku ra xa ña yo'o, ra ndakanda ni ini yo xi'in ña, kachi tu'un Ndioxi ―kachi Jesús xi'in na.
41012012	Ra xa'a na xikua'a ve'e ñu'u kuni na tiin na ra, saa chi kundaa ini na ña xa'a mii va na ke ndika'an ra tu'un ndichi yo'o, su ndi nditïin na ra, saa chi ndiyu'vi va na nuu na ñuu, na ndee xini so'o tu'un yo'o, ndia saa ra ndakoo na ra, ra ndaki'in na kua'an va na.
41012013	Saa ti'vi na xikua'a sava na fariseo xi'in na ndikun sata ra Herodes kua'an na nuu xika Jesús ña na kotondoso na ra, tu ndia iin tu'un ña vä'a na ka'an ra, ra saa ke ni̱'i̱ ndie̱e̱ na, ña taxi na kuachi xa'a ra.
41012014	Ra saa ndi̱xàà na yuvi kan nuu xika Jesús, ra ndika'an na xi'in ra kachi na saa: ―Tata Maestro, kundaa ini ndi, chi ña ka'an kun ra ña ndixa ni kuvi va ña, ra nii xä kun xa'a vi ña ka'an na yuvi, ra iin ku ndi'i va na nuu kun, köo na ndakaxin kun, chi saña'a kun na ichi Ndioxi ta ku'va iyoo va ña. Ra yo'o ku ndixa va ra saña'a ta ku'va kuni Ndioxi. Ra ka'an xi'in ndi vichin, ¿A va'a ña cha'vi ndi nuu ra tata chiñu César ñuu Roma, xu'un ña nduku ra nuu ndi, a vä'a? ¿A taxi ndi ña nda'a ra a täxi ndi ña? ―kachi na xi'in ra.
41012015	Ra xa kundaa va ini Jesús ra ixtondoso va na kuvi ra, saa ndika'an ra xi'in na kachi ra saa: ―¿Nichuun xamaña ndo ra ixtondoso ndo yu'u? Taxi ndo iin xu'un kaa nda'a yu na kuni yu ―kachi ra xi'in na.
41012016	Saa taxi na iin xu'un nda'a ra, ra ndindakatu'un ra na kachi ra saa: ―¿Yoo na'na ke ndu'u nuu xu'un yo'o, ra yo kivi ke ndoso nuu ña? ―kachi Jesús xi'in na, Saa ndakuiin na kachi na saa: ―Na'na ra César, xi'in kivi ra kuvi ña ―kachi na.
41012017	Ra saa ndakuiin Jesús kachi ra saa xi'in na: ―Tu saa, ra taxi ndo ña'a ra César nda'a ra, ra ña ku kuenda Ndioxi, na taxi tu ndo nda'a Ndioxi va ―kachi ra xi'in na. Saa ra, ndakanda ka vi ini na ña ndichi ni ndakuiin ra yu'u na.
41012018	Saa ndaxàà sava na saduceo nuu Jesús, ra ndindakatu'un na ra a ndixa ke ndatiaku na ndìì chi na saduceo, ra kuëe kandixa na ña ndatiaku na ndìì. Ña kan ke ndindakatu'un na Jesús kachi na saa:
41012019	―Tata Maestro, ley ña ndakoo ra Moisés nda'a ndi, ra su'va va kachi ña: “Tu iin tiaa ra iyoo yasi'i, ra ndikäku se'e ra xi'in ña, ra ndixi'i va ra, saa ra xiniñu'u na ndaki'in inka ñani ra ña'a kan, ra ta xa na kaku se'e ña, ra ta yoo se'e ra ndixi'i kan, saa na koo ña kaku kan”, kachi ña tiaa ra Moisés.
41012020	Ra su'va ke kuu xi'in iin ve'e: uxa tiaa xikuu ndia ve'e ndia. Ra saa kuu tanda'a ñani ndia ra chee, ra ndia nii se'e ra ndikäku xi'in yasi'i ra, ra ndixi'i va ra.
41012021	Saa ndaki'in ña inka ñani ra, ra ndikun sata ra, ra ndixi'i tu ra kan va, ra ndia nii se'e ra ndikäku xi'in ña. Ra saa ndaki'in ña inka tuku va ra, ra ndixi'i tu ra uni kan va.
41012022	Ra uxa saa ndia xindu'u ña xi'in va, ra ndixi'i uxa saa va ndia; ra ndia nii ndia ndikäku se'e ña xi'in. Saa ra ndixi'i tu mii va ña.
41012023	Ña kan ke kuni ndi ndakatu'un ndi yo'o: te na ndatiaku ndia kan, ¿ra yoo ku ndia kuu yii ña, chi xindu'u ña xi'in uxa saa va ndia? ―kachi na xi'in Jesús.
41012024	Ra saa ndakuiin Jesús kachi ra saa xi'in na: ―Ndo ya'a xini va kuvi ndo, saa chi xa xïni ndo ni ke kachi tu'un Ndioxi, ra xa xïni tu ndo xa'a ndie̱e̱ Ndioxi va.
41012025	Chi te na xaa kii ndatiaku na ndixi'i, na tiaa xi'in na si'i ra tandä'a ka na, chi xa ta iyoo mii na tatun Ndioxi, na iyoo ndivi va, nduu na.
41012026	Ra saa tu, xa'a ña ka'an ndo ña ndatiaku na ndìì va, ra su'va va kachi tu'un Ndioxi ndakani ña, ¿A täan ka'vi ndo tu'un Ndioxi ña tiaa ra Moisés, nuu ndika'an Ndioxi xi'in ra, te xini ra xixi̱ itun ìñu̱? Ra ikan ke ndika'an Ndioxi xi'in ra kachi ra saa: “Yu'u ku Ndioxi ra kañu'u ra Abraham, xi'in ra Isaac, xi'in ra Jacob.”
41012027	Ña kan ke na kundaa va'a ini yo, chin Ndioxi, ra Ndioxi na tiaku va kuvi ra, süvi Ndioxi na ndii kuvi ra. Ra ndo'o, ra na täan kundaa va'a ini va kuvi ndo ―kachi Jesús xi'in na.
41012028	Ra saa te xini so'o iin ra maestro saña'a ley Ndioxi ña ndakoo ra Moisés, ña va'a ni ndakuiin Jesús yu'u na kan, ra saa kuyachin ra ndindakatu'un ra Jesús, kachi ra saa: ―¿Tata ndia ndiayu ke chee va'a ka nuu takundi'i ña? ―kachi ra.
41012029	Saa ndakuiin Jesús, kachi ra saa xi'in ra: ―Ndiayu ña ka'nu va'a ka nuu takundi'i ña ke yo'o: “Kuni so'o ndo'o na Israel, chi Iva yo Ndioxi ra indaa mitu'un va kuvi ra.
41012030	Ra ndinuni ni na ku'vi ini kun kuni kun Iva kun Ndioxi xi'in takundi'i nima kun, xi'in takundi'i ña tiaku kun, xi'in takundi'i ña xinituni kun, xi'in takundi'i ndie̱e̱ kun;” ña yo'o ku ndiayu ña chee va'a ka nuu takundi'i va ña.
41012031	Ra ndiayu ña uvi ku tu ña yo'o, ra iin nuu ka'an va ña: “Na ku'vi ini kun kuni kun na ta'an kun ta ku'va ku'vi ini kun xini kun mii kun.” Ra köo ka ña ka'nu nuu ña yo'o ―kachi Jesús xi'in tiaa kan.
41012032	Saa ndakuiin ra maestro saña'a ley Ndioxi, kachi ra saa xi'in Jesús: ―Va'a ni ndika'an kun, Tata Maestro, ña ndixa ke, indaa mitu'un va ku Ndioxi, ra köo ka inka Ndioxi nuu ra kan.
41012033	Ra ña ku'vi ini yo kuni yo Ndioxi xi'in takundi'i nima yo, xi'in takundi'i ña xinituni yo, xi'in takundi'i ña tiaku yo, xi'in takundi'i ndie̱e̱ yo, xi'in ña ku'vi ini yo kuni yo na ta'an yo ta ku'va ku'vi ini yo xini yo mii yo, ra ndiaa ya'vi ni ka va ña yo'o nuu takundi'i ña'a ña soko yo nuu Ndioxi ―kachi ra xi'in Jesús.
41012034	Ra te xini so'o Jesús ña mii ña ndixa ke ndika'an ra maestro saña'a ley Ndioxi ña ndakoo ra Moisés, saa ra ndika'an ra xi'in ra, kachi ra saa: ―Xa yachin ni va iyoo kun ichi nuu xa'ndia Ndioxi chiñu ―kachi ra xi'in ra. Ndia saa ra ndia nii ka na ndixändiee ini ña ndakatu'un na Jesús.
41012035	Saa ndikaa Jesús ini korra ve'e ñu'u saña'a ra na yuvi, ra ndindakatu'un ra na kachi ra saa: ―¿Nichuun ka'an na maestro saña'a ley Ndioxi ña se'e xikua ra David kuvi ra ti'vi Ndioxi xaa sakaku ña yuuvi yo'o?
41012036	Ra ra David, ra su'va va kachi ra, ndika'an ra xi'in ndie̱e̱ Tachi Yii Ndioxi: “Su'va kachi Ndioxi xi'in Iva yu, ‘Na'a, koo kun chi xii̱n kua'a yu, ra va'a sandi'i yu xa'a takundi'i na iyoo kuachi xi'in kun’”, kachi Ndioxi, kachi ra David.
41012037	Ndatu'un ndo xi'in yu, ¿Ndixaa ke iyoo ña, ña ka'an ra David ña ku Iva ra, ra ti'vi Ndioxi kixi, ra ka'an tu na ña kuu ra se'e xikua va ra? ―kachi Jesús xi'in na. Ra kua'a ka vi na ndee xini so'o ña ka'an ra, ra kusii ka vi ini na.
41012038	Ra saa sakua'a ka Jesús na, kachi ra saa: ―Kuenda ni koo ndo, ra xä ndo ta xa na saña'a ley Ndioxi ña ndakoo ra Moisés, chi na yo'o ra kotoo ni na kundixi na tikoto nani̱, ra kuni ni tu na na sato'o ni yuvi na te ndakuta'an na xi'in na nuu ya'vi.
41012039	Ra saa tu te kua'an na ve'e ñu'u a te kua'an na viko, ra xini sii ni na kundee na tiayu tu ndee na kuna'nu.
41012040	Ra sanda'vi ni tu na, na si'i na ndukuaan va, chi kindiaa na ña'a ña ku mii na nda'a na. Ra ña kuni na kindoo va'a na nuu na ñuu, ra na'a ka vi ka'an na xi'in Ndioxi. Ra ña xa na ña yo'o, ra chee ni ka tundo'o vaxi nuu na sa Ndioxi ―kachi Jesús.
41012041	Saa ndu'u Jesús ini korra ve'e ñu'u, ra yachin kan iin iin ña'a nuu taan na xu'un ña soko na. Ra ixto'ni ra ña soko ka vi na xu'un, ra kua'a ka vi xu'un soko sava na kuika.
41012042	Ra saa ndi̱xa̱a̱ iin ña si'i nda'vi ndixi'i yii, ndisoko ña uvi xu'un kàà vali nuu Ndioxi, ra uvi saa ku mii xu'un lo'o va ña.
41012043	Saa ra ndakana Jesús ndia xika xi'in ra, ra ndika'an ra xi'in ndia, kachi ra saa: ―Ña ndixa ka'an yu xi'in ndo, chi ndiaa ya'vi ni ka va xu'un ña ndisoko ña nda'vi kaa nuu ña ndisoko takundi'i na kan.
41012044	Chi va'a ni kua'a ni va ku xu'un soko na, su ndi ña xa ndoo ndoso nuu va na ke soko na. Ra ña nda'vi kaa, ra takua ña kaa ku ndi'i xu'un lo'o va ña, ra ndisoko ndi'i va ña ña nuu Ndioxi ―kachi Jesús xi'in ndia.
41013001	Ra saa te kanata Jesús ini korra ve'e ñu'u kan ra ndika'an iin ra xika xi'in ra, kachi ra saa: ―¡Tata, to'ni. Tiaa ni nduvi yuu ña kuva'a ve'e ñu'u yo'o, ra tiaa ni iyo kaa ve'e ñu'u chee yo'o! ―kachi ra xi'in Jesús.
41013002	Saa ndakuiin Jesús yu'u ra, kachi ra saa: ―¿A tiaa ni iyo kaa ve'e ñu'u chee yo'o tuvi kun? Ndi vaxi kii ra ña ndi'i uun xa'a va kuvi ña. Chi ndia nii nuu ndichi ka ña ke ku̱ñä'a vi ―kachi Jesús xi'in ra.
41013003	Saa ndaki'in na kua'an na chi iku ña nani Olivo, ña ixtondiaa ndaa nuu iin ve'e ñu'u. Ra ikan ndi̱xàà Jesús ndakundu'u ra, ra saa kuyachin ra Pedro, ra Santiago, ra Juan, xi'in ra Andrés, ra ndindakatu'un se'e ndia ra kachi ndia saa:
41013004	―Tata, ka'an xi'in ndi, ¿ama ke kuu saa? ¿Ra ni ke sa ndi kundaa ini ndi te xa ndinumi ku saa? ―kachi ndia xi'in ra.
41013005	Saa ndakuiin Jesús kachi ra saa: ―Kuenta ni koo ndo koto ndiaa na sanda'vi ndo'o.
41013006	Chi kua'a ni na kixi ra kuniñu'u na kivi yu ña sanda'vi na yuvi, ra kachi na saa: “Yu'u ku Cristo ra ti'vi Ndioxi xaa sakaku na yuuvi yo'o”, kachi na, ra kua'a ni yuvi sanda'vi na.
41013007	Ra te xa na xa'a kuniso'o ndo ña xa iyoo ni kuachi ra xa'a kuniso'o ndo ña kanita'an ni na yuvi, saa ra kuayü'vi ndo, chi xiniñu'u saa ke kuu va. Su ndi süvi ña xa ndi'i xa'a kuvi ña yuuvi.
41013008	Ra kua'a ni ñuu ra kanita'an ña xi'in ta'an ña, ra saa tu ñuu ña kuna'nu va, chi kanita'an ni tu ña kan va xi'in ta'an ña; ra kua'a ni ñuu ndiee ni taan, ra kundikaa ni so̱kò, ra kanita'an ni yuvi xi'in ta'an na; ndi süvi ña xa ndinumi ndi'i xa'a kuvi ña yuuvi yo'o, chi sakan ña xa'a va ku tundo'o yo'o ña satixu'vi ña na.
41013009	’Ra ndo'o, ra kondiaa ni ndo mii ndo; chi tiin na ndo'o ra ku'un ndo xi'in na nuu na chiñu, ra ku'un tu ndo xi'in na chi ve'e ñu'u va, ra sandiva'a ni na xi'in ndo ra kani ni na ndo'o. Ra ndataxi na ndo'o nda'a na chiñu na'nu xi'in na ku rey, na kuna'nu xa'ndia chiñu xa'a ña ndikun ndo yu'u; ra saa ke kuvi ndatu'un ndo xa'a yu xi'in na.
41013010	Ndi su xiniñu'u kuniso'o ndi'i na yuvi tu'un Ndioxi iin ni kuvi, ra saa ke ndi'i xa'a ña yuuvi yo'o.
41013011	Ra te na tiin na ndo'o ku'un ndo xi'in na nuu na chiñu, ra ndï'i ini ndo xa'a tu'un ña ndakuiin ndo yu'u na, ra nii ndakäni ini ndo; chi mii Ndioxi va kuvi ra taxi tu'un ña ka'an ndo xi'in na, chi süvi mii ndo kuvi ndo ka'an, chi Tachi Yii Ndioxi ra iyoo xi'in va ndo ku ra ka'an.
41013012	Ra na iyoo ñani, ra xi̱ko̱ ta'an na xi'in na ra ndataxi na na, ña kuvi na xa'a tu'un Ndioxi, ra na iyoo se'e ra xi̱ko̱ ta'an tu na kan va xi'in se'e na ña kuvi na xa'a tu'un Ndioxi, ra saa tu na iyoo vasi'i va chi xiko ta'an tu na kan va xi'in vasi'i na ña kuvi na xa'a tu'un Ndioxi.
41013013	Ra kundasi ni na yuvi yo'o ndó'o̱ xa'a ña ^ndíku̱n ndo yu'u, ra ndo'o, na kuchuun sandiee ini ndia kii ndi'i, ra ndïko ini ndo, ra ndó'o̱ kuvi ndo kuchuun kaku va.
41013014	’Ra na ndee Judea na kunu na ku'un na chi iku te na kuni na ña ndiva'a, ña yuku, ña ndika'an ra Daniel xa'a, ra ndika'an tu'un yu'u Ndioxi xina'a, te kachi ra saa, “Iyoo ña'a ra süvi nuu koo ña ke iyoo ña.” (Ra na ka'vi, ra na kundaa ini na xi'in ña ka'vi na).
41013015	Ra na ndee chi xi̱ni̱ ve'e, ra na kï'vi ka na ve'e ndaki'in na ña'a na;
41013016	Nii na ñu'u xachiñu iku, ra na ndïko ka na ndaki'in na tikoto na.
41013017	Ra nda'vi ni na si'i na ñu'u se'e, xi'in na iyoo se'e vali te na xaa kii kuu ña yo'o.
41013018	Ka'an ndo xi'in Ndioxi ra te na ndo'o ndo saa, ra na küu ña yo̱o̱ te kuun savi.
41013019	Tundo'o ka'nu ña kuu kii yo'o, ra ndia te xava'a Ndioxi ña yuuvi yo'o ra täan kuu ña, iin saa ndia vichin, ra nii kii ña vaxi küu ka ña.
41013020	Ra tu kuëe ndixa'ndia Ndioxi tiempo yo'o ña ndasa lo'o ra ña, saa ra ndia nii yuvi kuvi na käku vi, su ndi xa'a na ^ndíku̱n sata ra, na ndikaxin ra ke xa'ndia ra tiempo yo'o ra ndulo'o va kii.
41013021	’Tu ndia na ka'an xi'in ndo, kachi na saa: “¡To'ni ndo, yo'o iin Cristo!” Ra inka tu na ka'an: “¡To'ni ndo chi ra iin kaa kuvi ra!” kachi na, ra kandïxa ndo ña ka'an na.
41013022	Chi kua'a ni na maña kixi ra kachi na saa, “Yu'u ku Cristo”, a “Yu'u ku ra ka'an tu'un yu'u Ndioxi”, kachi na. Ra kua'a ni ña ndichi xi'in ña xitu'un sa na ña sanda'vi na yuvi, ra kusana ndia na xa ndikaxin Ndioxi kundikun ichi va ra ku̱ni̱ na sanda'vi na.
41013023	Ña kan ke xa ka'an ndi'i va yu ña yo'o xi'in ndo vichin, ra ki'in ni ndo kuenda xi'in mii ndo.
41013024	’Ra te xa na ndi'i kuu tundo'o yo'o, ra saa kuñaà nuu ñu'ù kaa, ra nii yo̱o̱ kaa ra ndayë'e̱ ka ri.
41013025	Ra kimi, ri ndee nuu ndivi kaa, ra ko̱yo ndi'i va ri, ra takundi'i ña'a ña ndee nuu ndivi kaa ra ndakanda ndi'i va ña.
41013026	Ra saa vi ke kuni ndo yu'u, ra xaa yo'o vichin, ña kixi tuku yu iin nuu vi̱ko̱ xi'in takundi'i ndie̱e̱ yu ña ka'nu.
41013027	Ra saa ke ti'vi yu na tatun yu ku'un na kumi saa tutun ña yuuvi, ña ndakaya na na ndikaxin yu ku'un xi'in yu, na ndee ndia xa'a ña yuuvi yo'o, iin saa ndia nuu ndi'i ñu'ú.
41013028	’Na kutu'va ndo tu'un ndichi xa'a itun koxi: Te xa xa'a ndu̱itia nda'a nu, ra xa ndukuii nu, ra saa ke xa kundaa ini ndo ña xa kuyachin tiempo savi.
41013029	Saa tu iyoo ña yo'o va, te xa xini ndo xa'a kuu takundi'i va ña yo'o, saa ra kuni kachi ña saa, ña xa ndinumi ni ndiko tuku va yu.
41013030	Ra ña ndixa ke ka'an yu xi'in ndo, chi xi'na ka kuu takundi'i ña yo'o, ra saa ke kuvi na yuvi ndee tiempo vichin.
41013031	Ndivi kaa xi'in ñu'u yo'o, ra ña ndi'i xa'a va kuvi ña, su ndi tu'un yu ra ndï'i xa'a ña.
41013032	’Ra kii xi'in hora te na ndiko yu, ra ndia nii na kundäa ini ama ke kuu saa, chi nii na tatun Ndioxi na iyoo ndivi ra kundäa ini na; ra ni yu'u, ra xaa yo'o, kundäa ini; chi indaa mitu'un Iva va yu kuvi ra xini.
41013033	’Ra ña kan ke kuenda ni na koo ndo, ra ka'an ni ndo xi'in Ndioxi, ra kundito ni ndo chi kundäa ini ndo ama ke ndiko yu.
41013034	Ta ku'va xa iin tiaa ra kua'an inka ñuu xika, ra ndakoo ra ve'e ra nda'a na xa chuun nuu ra ña na kondiaa na ña, ra taxi ra chuun nda'a ta iin, ta iin na, ña na sa na, ra xa'ndia tu ra chuun nuu iin ra ña na kondiaa ra ye'e va.
41013035	Saa ra, xiniñu'u na koo tu'va tu ndo'o va, saa chi kundäa ini ndo ama ke ndiko ra Tata xi'in ve'e kan; a te kuaa ke xaa ra, a sava ñu̱u ke xaa ra, a te xa kana chele va xaa ra, a te xa ndituvi va tu, ndi ndia nii na kundaa ini.
41013036	Chi kama ni va xaa ra, ra koto ndani'i ra ndo'o ña ndee ndo kixi̱ ndo.
41013037	Ra ña ka'an yu xi'in ndo'o ke ka'an tu yu xi'in taku yaa va na: ra kuenda ni na koo ndo; kïxi ndo.
41014001	Ndia soo uvi kii ke kumani ra koo va viko pascua, te xixi na ixtava'a ña köo ndavi xi'in. Ra na kuna'nu nuu na sutu xi'in na maestro saña'a ley Ndioxi, ra xa'a na xika nduku na maña ndia ku'va ke tiin na Jesús, ra ka'ni na ra.
41014002	Ra sava tu na kachi saa: ―Sä yo saa mii viko, chi koto tiaa ni sa na yuvi xi'in yo ―kachi na kuna'nu kan xi'in ta'an na.
41014003	Ra chi ñuu Betania ke ndaki'in Jesús kua'an ra, ra ndi̱xa̱a̱ ra ve'e ra nani Simón, ra ndo'o kue'e tia'yu. Ra nani saa kuu Jesús ^ndu'u ra nuu mesa, saa xaa iin ña'a, ra ni'i ña iin yuyu lo'o ra iin chitu ndaa ña xi'in ndutia ra xa'an tami, ra tiaa ni ya'vi ndutia yo'o, chi ra kana xi'in ndinu'u i̱ku̱ nardo kuvi ra. Saa ta'vi ña sukun yuyu lo'o, ña ñu'u ra, ra ko̱so ndiee ña ra xi̱ni̱ Jesús.
41014004	Ra saa ndisaa sava na ndee yo'o, ra ndika'an na kachi na saa: ―¿Nichuun ke ndixitia uun ndu̱tia xa'an tami yo'o?
41014005	A vä'a ndikiya'vi ra. Ra kusana ndia uni ciento denario ya'a va ki̱ya'vi̱ ra tu ra ndixiko yo kuvi ra; ra chindiee ta'an yo xi'in na nda'vi ―kachi na ña kaña'a na xa'a ña'a yo'o.
41014006	Saa ndika'an Jesús xi'in na: ―Koyaa ndo xi'in ña. ¿Nichuun kaña'a ndo xa'a ña? Chi ña xa ña xi'in yu yo'o, ra ña va'a va kuvi ña.
41014007	Chi na nda'vi, ra iin ndisaa tiempo va ke iyoo na kan xi'in ndo, ra kuvi sa ndo ña va'a xi'in na kan ndia ndia ka mii kii ña kuni̱ va ndo; ndi yu'u, ra süvi ndisaa tiempo ke koo yu xi'in ndo.
41014008	Ra ña'a yo'o, ra xa kuchuun va ña xa ña ña yo'o chi xa chikaa va ña ndutia ra xa'an tami yu'u, ña xa na koo nduvi yu te na nduxin na yu'u.
41014009	Ra ña ndixa ke ka'an yu xi'in ndo, chi ndia ndia ka nuu ñu'u ña yuuvi yo'o, nuu ndatu'un na tu'un Ndioxi, ra ikan ndatu'un tu na xa'a ña'a yo'o va, ra saa ndaka'an na xa'a ña va'a xa ña.
41014010	Saa kee ra Judas Iscariote, iin ra ita'an xi'in ndia ña kuu ndia uxi uvi ña xika ndia xi'in Jesús, ra kua'an ra ka'an ra xi'in na kuna'nu nuu na sutu ña kuni ra ndataxi ra Jesús nda'a na.
41014011	Ra te xini so'o na ña ndika'an ra Judas xi'in na, saa ra ndiee ni kusii ini na, ra kindoo na cha'vi na ra, saa ra xa'a xika nduku ra ndia ku'va ke sa ra ña va'a ndataxi ra Jesús nda'a na.
41014012	Kii nuu te iyoo viko ña xixi na ixtava'a ña köo ndavi xi'in, ra soko tu na iin ndikachi lo'o xa'a kuachi na te viko pascua, ra saa ndindakatu'un ndia xika xi'in Jesús, kachi ndia saa: ―¿Ndia mii ke kuni kun ku'un ndi savii ndi ña'a kuxini yo viko pascua vichin, Tata? ―kachi ndia xi'in ra.
41014013	Ra saa ti'vi Jesús uvi ndia xika xi'in ra, ra kachi ra saa xi'in ndia: ―Kua'an ndo chi ñuu. Ra ikan ndakuta'an ndo xi'in iin tiaa, ra kasoko ra iin yoo tiakuii kua'an ra, ra kundikun ndo ra ku'un ndo.
41014014	Ra nuu xaa ra kan, ikan ka'an ndo xi'in mii ra tata xi'in ve'e kan kachi ndo saa: “Su'va kachi ra Tata Maestro: ¿Ndia mii ku ve'e nuu koo yu xi'in ndia xika xi'in yu ña kuxini yu viko pascua vichin? kachi ra”, kachi ndo xi'in ra.
41014015	Saa ña'a ra iin ve'e chee ña piso ni̱nù nuu ndo ra xa iyoo nduvi ndi'i va ini ña. Ñaa savii ndo ña'a ña kuxini yo ―kachi Jesús xi'in ndia.
41014016	Saa ndaki'in ndia kua'an ndia ñuu kan. Ra iin ta iyoo ña ndika'an Jesús xi'in ndia, iin saa iyoo ña kuu ndixa va, ra ikan xanduvi ndi'i ndia chuun ña ndika'an ra xi'in ndia sa ndia.
41014017	Ra te xa kua'an kuñaà nuu ñu'u saa ndi̱xàà Jesús xi'in uxi uvi saa ndia xika xi'in ra.
41014018	Ra ndakundee ndia nuu mesa kuxi ndia, ra nani saa kuu ndia ndee ndia xixi ndia, saa ndika'an Jesús xi'in ndia kachi ra saa: ―Ña ndixa ka'an yu xi'in ndo, iin ndó'o̱ ndia ndee xixi xi'in yu kuvi ndia ndataxi yu'u nda'a na saa ini xini yu'u ―kachi ra xi'in ndia.
41014019	Ra xa'a kusuchi ka vi ini ndia, ra saa xa'a ta iin ta iin ndia ndakatu'un ndia Jesús kachi ndia saa: ―¿A yu'u ku ra sa saa, Tata? ―kachi ta iin ta iin ndia xi'in ra.
41014020	Saa ndakuiin Jesús kachi ra saa: ―Iin ndo'o, ndia uxi uvi, ndia chindaxi ixta ini ko'o ña xixi yu kuvi ndia.
41014021	Ña ndixa ke yu'u, ra xaa yo'o, ra xiniñu'u ndo'o ni yu ta ku'va kachi tu'un Ndioxi ña tiaa na xa'a yu; su ndi ¡Nda'vi ni ra ndataxi yu'u kan! Ra va'a ka va kee ra nda'vi tu kuëe ndikaku ra ―kachi Jesús xi'in ndia.
41014022	Nani saa ku ndia ndee ndia xixi ndia, saa ki'in Jesús iin ixta, ra taxi ra tixa'vi nda'a Ndioxi, ra saa ta'vi ra ña taxi ra nda'a ndia, ra kachi ra saa xi'in ndia: ―Ki'in ndo ña yo'o, kuxi ndo; chi ña yo'o ku iki kuñu yu ―kachi ra.
41014023	Ra saa ti̱in ra iin copa vino, ra taxi ra tixa'vi nda'a Ndioxi, ra saya'a ra copa kan nda'a ndia, ra lolo'o ra xi'i takundi'i ndia.
41014024	Saa ndika'an ra xi'in ndia kachi ra saa: ―Vino yo'o ku iin trato xaa ña kindoo yu xi'in ndo vichin, chi ra yo'o ku ni̱i̱ yu ña ku̱tia xa'a takundi'i na yuuvi yo'o.
41014025	Ra ña ndixa ke ka'an yu xi'in ndo chi ndandïko ka yu ña ko'o yu ndutia uva yo'o xi'in ndo; chi ndia te na xaa kii ka'ndia Ndioxi chiñu, ndia saa vi ke ko'o tuku yu vino xaa xi'in ndo ―kachi Jesús xi'in ndia.
41014026	Ra saa te sandi'i ndia xita ndia yaa yii, saa ke̱e ndia ndaki'in ndia kua'an ndia chi iku ña nani Olivo.
41014027	Saa ndika'an Jesús xi'in ndia kachi ra saa: ―Ñuu vichin ra takundi'i ndo yu'vi, ra ndakoo mii tu'un va ndo yu'u; chi saa kachi tu'un Ndioxi: “Kuvi ra kuu paxto, ra ndutia ndi'i va ndikachi ku'un ri”, kachi ña.
41014028	Ra te na ndatiaku yu, ra xi'na ka yu'u ku ra kunuu ku'un nuu ndo chi Galilea ―kachi ra xi'in ndia.
41014029	Ra ndika'an ra Pedro kachi ra saa xi'in Jesús: ―Tata, va'a ni na yu'vi takundi'i va ndia ra ndakoo ndia yo'o, ndi yu'u, ra ndaköo nda'a yu yo'o ―kachi ra.
41014030	Saa ndika'an Jesús xi'in ra: ―Ña ndixa ka'an yu xi'in kun, chi xa uni va ichi ti̱se̱'e tu'un kun xa'a yu ñu̱u vichin, ra saa kana chele uvi ichi ―kachi Jesús.
41014031	Ndi ra ndiee ka ndakuiin va ku ra Pedro kachi ra saa: ¡Va'a ni na kuvi va yu xi'in kun, Tata, ndi tïse'e tu'un mii vi yu xa'a kun! ―kachi ra xi'in Jesús. Ra iin saa kachi takundi'i tu ndia sava kan va.
41014032	Saa xaa Jesús xi'in ndia xika xi'in ra xa'a iku Olivo iin nuu nani Getsemaní, ra ikan ndika'an ra xi'in ndia, kachi ra saa: ―Koo ndo yo'o, ra yu'u, na ku'un ka'an xi'in Ndioxi ―kachi ra.
41014033	Ra ndika'an ra xi'in ra Pedro, xi'in ra Jacobo, xi'in ra Juan, kua'an ndia xi'in ra. Ra saa xa'a kusuchi ka vi ini Jesús ra xa'a ndi'i ka vi ini ra.
41014034	Ra saa ndika'an ra xi'in ndia kachi ra saa: ―Tiaa ni ke kusuchi ini yu, iin iyoo ini yu kuvi va yu; ra ndo'o, ndia ndòò yo'o ra kundito ndo ―kachi ra.
41014035	Ra saa kuxika ra lo'o nuu ndee ndia, ra ikan xikusiti ra, ra xa'a ra ka'an ra xi'in Ndioxi, tu ña kuvi ke ra na ya'a va tundo'o ña kuyachin vaxi yo'o nuu ra.
41014036	Ra kachi ra saa ka'an ra xi'in Ndioxi: ―Abba Tata, köo ña u'vi nuu yó'o̱. Ra saya'a yu'u nda'a tundo'o ña vaxi yo̱'o̱; ndi na köo ña kuni yu'u, chi na koo ña ta ku'va kuni mii va kun ―kachi ra xi'in Ndioxi.
41014037	Te ndi'i, saa nandiko ra xaa ra, ra xa ndia kixi va ku ndia ndee ndia; ra saa ndika'an ra xi'in ra Pedro kachi ra saa: ―Simón, ¿a ra kixi va kuvi kun? ¿A ndia nii hora lo'o vi ke ndixändiee ini kun kundito kun? ―kachi ra xi'in ra.
41014038	Kundito ndo, ra ka'an ni ndo xi'in Ndioxi, ra na täxi ra ña koyo ndo nda'a kuachi; chi ña ndixa ke: ndo'o, ra kuni ni va ndo ka'an ndo xi'in Ndioxi, su ndi vita ni ini ndo ―kachi ra xi'in ndia.
41014039	Saa ndaki'in tuku ra kua'an ra, ra iin saa kachi tuku va ra ka'an ra xi'in Ndioxi.
41014040	Ra te nandiko ra, xaa tuku ra nuu ndee ndia, ra kixi tuku va ndia, chi iin vevee takaa ma'na nuu ndia ra tiaa ni kuni kusu ndia, ra nii ninï'i ndia ni ke kachi ndia xi'in ra.
41014041	Ra xa ichi uni va ke nandiko ra xaa ra, ndia saa ra ndika'an ra xi'in ndia, kachi ra saa: ―¡Kundee ka ndo kusu va ndo! Chi xa nditiandiaa va hora ña ndataxi na yu'u, ra xaa yo'o, nda'a na yuvi kuachi.
41014042	Ndakoò ndo ra ku'un yo; chi xa kuyachin va ra ndataxi yu'u nda'a na ―kachi Jesús xi'in ndia.
41014043	Sakan saa kuu ra ka'an ra xi'in ndia, saa ra xa xaa va ra Judas, ra ita'an xi'in ndia, ra iin tia'ndia chee na yuvi ni'i i̱chi̱ xi'in itun xaa na; ra na xikua'a, xi'in na sutu, xi'in na maestro saña'a ley Ndioxi kuvi na ti'vi ña'a.
41014044	Ra xa ndikata'an va ra Judas xi'in na ndia ku'va ke ndataxi ra Jesús nda'a na. Ra su'va kachi ra xi'in na: ―Ra xaa yu ka'an ndioxi yu xi'in kan kuvi ra tiin ndo, ra tuun va'a katun ndo ra, ra na ku'un ra xi'in ndo ―kachi ra xi'in na.
41014045	Te ndi̱xàà ndixa ra Judas, saa ndikun kuyachin ra nuu Jesús ra ndika'an ra kachi ra saa: ―¡Tata Maestro! ¡Tata Maestro! kachi ra. Saa nditiandiaa yu'u ra nuu Jesús, ña ndika'an ndioxi ra xi'in ra.
41014046	Ra na xaa xi'in ra, saa ra ndikun tiin ndixa va na Jesús kua'an ra xi'in na.
41014047	Ra saa tava iin ra xika xi'in Jesús i̱chi̱, ra xa'ndia ra iin xiyo so'o ra muso ra xachiñu nuu sutu ra kuchee nuu taku yaa na sutu.
41014048	Saa ndika'an Jesús xi'in na yuvi yo'o, kachi ra saa: ―¿Nichuun xaa ndo xi'in i̱chi̱, xi'in itun ña tiin ndo yu'u? ¿A ra kui'na kuvi yu tuvi ndo?
41014049	A su iin ndisaa kii va ndixiyo yu xi'in ndo ini ve'e ñu'u, saña'a yu ndó'o̱, ra nditïin ndo yu'u. Ndi su'va ke xiniñu'u koo va, ra saa ke xinu nuu ña ka'an tu'un Ndioxi ―kachi Jesús xi'in na.
41014050	Ndia saa ra xinu ndi'i va ndia xika xi'in ra kua'an ndia ra ndakoo nda'a va ndia ra.
41014051	Ra ndikun iin ra lo'o kua'an ra sata Jesús, ra takua indaa manda va ke isukun vixin ra kua'an ra, ra kuni tiin tu na ra kan va.
41014052	Ra xandaku ra kunuu ra nda'a na, ra saña va ra manda ña isukun ra, ra xinu yala ra kua'an ra.
41014053	Saa ndi̱xa̱a̱ na xi'in Jesús nuu ra sutu, ra kuchee, ra ikan ndakuta'an takundi'i na kuna'nu nuu na sutu, xi'in na xikua'a na'nu, xi'in na maestro saña'a ley Ndioxi.
41014054	Ra xika xika ^ndíku̱n ra Pedro kua'an ra, iin saa ndiakua ndixaa ra ndia nuu ke'e ve'e ra sutu kuchee kan, ra ikan ndakundu'u ra xi'in na kumisio ndiaa ye'e ñu'u, ndasaa ra xi'in na nuu xixi̱ ñù'ù kan.
41014055	Ra na kuna'nu nuu na sutu xi'in na xikua'a ve'e ñu'u, xa'a na xika nduku na kuachi Jesús, ña va'a ndataxi na ra nda'a na chiñu ña ka'ni na ra, ndi ndia nii kuachi ra köo ndani'i na.
41014056	Va'a ni kua'a ni va ku yuvi taxi kuachi siki xa'a Jesús, su ndi ndindäkita'an tu'un na, chi xa siin xa siin ka'an iin iin va na.
41014057	Saa ndakuita sava na ra xava'a ini na xa'a ra, kachi na saa:
41014058	―Ndu'u xini so'o ña ndika'an ra kachi ra saa: “Kani yu ve'e ñu'u ña xava'a na yuvi yo'o, ra kii uni saa ndakanindichi yu inka ña, ndi süvi ka ña sava'a nda'a na kuvi ña kan”, kachi ra xini so'o ndi ―kachi na.
41014059	Ra va'a ni saa kachi va na, su ndi xïin ña ndakita'an tu'un na.
41014060	Saa ndakundichi mii ra sutu kuchee ma'ñu takundi'i na, ra ndindakatu'un ra Jesús kachi ra saa: ―¿Nichuun ndakuïin kun xa'a ña ka'an na yo'o? ¿A ndixa kuachi kun kuvi ña ka'an na yo'o? ―kachi ra xi'in Jesús.
41014061	Ra yayaa va íin Jesús ra ndia nii tu'un ndindäkuiin ra. Saa ndindakatu'un tuku mii ra sutu kuchee kan ra, kachi ra saa: ―¿A yo'o ku Cristo, se'e Ndioxi ra ka'nu? ―kachi ra.
41014062	Saa ndakuiin Jesús, kachi ra saa xi'in ra: ―Suvi va yu. Ra kuni ndo yu'u, ra xaa yo'o vichin, kundu'u yu chi xitia kua'a Ndioxi ra ka'nu, ra ndiko tuku yu iin nuu vi̱ko̱ kixi yu xi'in takundi'i ndie̱e̱ Ndioxi ―kachi Jesús xi'in ra.
41014063	Ra saa iin ndata saa ini ra sutu kuchee yo'o tikoto ña ndixi ra, ra kachi ra saa: ―¿Nichuun ke kuniñu'u ka vi yo yuvi na ka'an tie'e nuu ra?
41014064	Chi xa xini so'o tu ndo'o va, ña ndaa yu'u ra Ndioxi. ¿Ra a va'a tuvi ndo? ―kachi ra xi'in na. Ra iin yu'u ku taku yaa va na ra kachi na saa: ―Na kuvi ra chi ndixa ke iyoo va kuachi ra, ―kachi na.
41014065	Ra saa xa'a sava na kondiaa na tiasi'i na ra. Ra ndasi na nuu ra, ra kani na ra, ra ka'an na xi'in ra kachi na saa: ―¡Ka'an ndaku! ¿Yoo ko kani yo'o? ―kachi na xi'in ra ña xasiki na ra. Ra saa tu na ndiaa ye'e ve'e ñu'u va, kani ni tu na kan va ra.
41014066	Ra saa kuu ra Pedro ndu'u ra nuu ke'e chi ni̱nu̱, saa ndi̱xàà iin ña'a ña xachiñu nuu ra sutu kuchee kan.
41014067	Ra te xini ña ra Pedro ndu'u ra ndasaa ra nuu xixi ñù'ù xi'in na kan, saa iin kaxi kaxi ixto'ni ña nuu ra, ra ndika'an ña xi'in ra, kachi ña saa: ―Ra ita'an xi'in Jesús ra Nazaret ku tu yo'o va ―kachi ña xi'in ra.
41014068	Saa ndakuiin ra yu'u ña, kachi ra saa: ―Xïni yu yo̱o̱ ku ra ka'an kun xa'a ñaa, ra nii kundäa ini yu ni ke ka'an kun xa'a ―kachi ra xi'in ña, chi ti̱se̱'e tu'un va ra. Saa ndakundichi ra kanata ra ye'e, ra saa kana va chele.
41014069	Ra saa xini tuku va ña xachiñu kan ra, ra xa'a ña ka'an ña xi'in takundi'i na ndee kan, kachi ña saa: ―Ta'an na kan ku tu ra yo'o va ―kachi ña.
41014070	Ra ti̱se̱'e tu'un tuku va ra Pedro. Ra saa ndiya'a iin kani lo'o, ra ndika'an tuku va na ndee kan xi'in ra Pedro, kachi na saa: ―Ña ndixa ke ta'an na kan ku tu yo'o va, chi ra Galilea kuvi kun, chi iin ta ndatu'un na kan iin saa ndatu'un kun ―kachi na xi'in ra.
41014071	Saa xa'a ra Pedro china'a ra Ndioxi, kachi ra saa: ―¡Xïni yu ra tiaa ka'an ndo xa'a ñaa! ―kachi ra xi'in na.
41014072	Ra saa kana va chele ichi ña uvi. Saa ndaka'an ra Pedro ña ndika'an Jesús xi'in ra: ña “Xi'na ka uni ichi ke tise'e tu'un kun xa'a yu, ra saa kana chele uvi ichi”, kachi Jesús xi'in ra. Ra te ndaka'an ra tu'un yo'o, saa ra xa'a ra xaku va ra.
41015001	Ra ña'a ni ndakuta'an takundi'i na kuna'nu nuu na sutu, xi'in na xikua'a, xi'in na maestro saña'a ley, xi'in takundi'i na chiñu ndikata'an na. Ra saa chiku'ni na Jesús ra kua'an na ndataxi na ra nda'a ra Pilato.
41015002	Ra saa ndindakatu'un ra Pilato Jesús kachi ra saa: ―¿A yo'o ku rey na judío? ―kachi ra. Saa ndakuiin Jesús kachi ra saa xi'in ra: ―Xa mii kun ku ra ndika'an va ―kachi ra.
41015003	Saa xa'a na kuna'nu nuu na sutu taxi ni na kuachi siki xa'a Jesús.
41015004	Ra saa ndindakatu'un tuku va ra Pilato Jesús: ―To'ni, tiaa ni kua'a kuachi taxi na xa'a kun. ¿Ra a ndakuïin va'a vi kun ―kachi ra xi'in Jesús.
41015005	Ndi ndia nii tu'un lo'o ndindäkuiin Jesús, saa ra ndakanda ni ini ra Pilato.
41015006	Ra vichin na kundaa ini yo, chi kii te ndatava na viko pascua, ra yuna'a ra Pilato ña saña ndika ra iin na ñu'u ve'e kàà, ta kuiya ta kuiya, ndia ndia ka mii na ka'an na ñuu xa'a va.
41015007	Ra mii tiempo yo'o ke ndikaa iin ra nani Barrabás ve'e kàà, xi'in na ita'an xi'in ra, xa'a ña xa'ni na ndìì, ra kani ta'an na xi'in gobierno.
41015008	Saa ndakaya na ñuu ndi̱xa̱a̱ na, ra xa'a na ka'an na xi'in ra Pilato ña na sa ra xa ta yuna'a ra xa ra, ta kuiya ta kuiya va.
41015009	Saa ndika'an ra Pilato xi'in na kachi ra saa: ―¿A kuni ndo na saña ndika yu ra ku Rey ndo'o, na judío? ―kachi ra xi'in na.
41015010	Saa chi xa kundaa va ini ra Pilato xa'a ña ndukuini ini va na xikua'a ku na'nu nuu na sutu xini na Jesús ke ndataxi na ra nda'a ra.
41015011	Ra saa xa'a na kuna'nu nuu na sutu chikaa yu'u na na ñuu, ña na ka'an na xa'a ra Barrabás, chi ra kan kuvi ra na saña ndika ra Pilato kuni̱ na.
41015012	Saa ndindakatu'un tuku ra Pilato na kachi ra saa: ―¿Ni ke kuni ndo sa yu xi'in ra ka'an ndo kuu Rey nuu ndo'o na judío, tu saa? ―kachi ra.
41015013	Ra saa ndakuiin na, ra iin koko'o nda'yu na kachi na saa: ―¡Takaa ra nda'a cruz! ―kachi na.
41015014	Saa ndika'an ra Pilato xi'in na: ―¿Nichuun? ¿Ra ndia ña ku kuachi ra yo'o? ―kachi ra xi'in na. Ndi na kan, ra na ndiee ka ka'an va kuvi na kachi na saa: ―¡Takaa ra nda'a cruz! ―kachi na.
41015015	Ndia saa ra saña ndika va ra Pilato ra Barrabás kua'an ra, chi kuni ra ña kindoo va'a ra xi'in na yuvi kan. Ra te ndi'i, saa xa'ndia ra chiñu nuu na soldado ña na kani na Jesús xi'in ñii̱ ña ku cuarta, ra saa ndaki'in na ra kua'an ra xi'in na ña takaa na ra nda'a cruz.
41015016	Saa ndaki'in na soldado Jesús kua'an ra xi'in na chi nuu ke'e ve'e chiñu, ra ikan ndakuta'an takundi'i na soldado.
41015017	Ra sandakundixi na ra iin capa ña kua'a, ra chikaa na corona ña xava'a na xi'in ìñu̱ xi̱ni̱ ra.
41015018	Ra xa'a na xasiki na ra kachi na saa: ―¡Ra ka'nu ni ku rey na judío! ―kachi na xi'in ra.
41015019	Ra ndo̱o̱ ñu'u ku nu kuun ni na xi̱ni̱ ra, ra kondiaa na tiasi'i na ra, ra ndakusiti na nuu ra, ña xato'o na ra, iyoo tu'un.
41015020	Ra te ndi'i xasiki na ra, ña kundiva'a ni na xi'in ra. Saa tava na capa ña xindixi ra, ra ndachikaa na tikoto mii ra sukun ra, saa ndaki'in na ra kua'an ra xi'in na ña takaa na ra nda'a cruz.
41015021	Ra iin tiaa ra ke̱e ñuu Cirene, ra nani Simón, iva ra Alejandro xi'in ra Rufo kuvi ra, ra iku ke kee ra vaxi ra, ra te ya'a ra yo'o kua'an ra, saa tiin na soldado ra ra sakuiso nduxa na cruz tun kasoko Jesús ra.
41015022	Ra ndi̱xa̱a̱ na xi'in Jesús iin nuu nani Gólgota, tu'un yo'o kachi ña saa: “Iku leke xi̱ni̱ ndìì”.
41015023	Ra taxi ndia vino tia ndikava nuu mirra xi'in, ña na ko'o Jesús; su ndi ndixïin ra ko'o ra ra.
41015024	Saa takaa ndia soldado Jesús nda'a cruz, ra xa'a ndia ke̱'eta'an ndia xa'a tikoto ra, yo ku ndia ndaki'in ña.
41015025	Ra ku'va ka ìi̱n chi ixtiaan ke takaa ndia Jesús nda'a cruz.
41015026	Ra tiaa tu ndia nuu iin vitu lo'o chinundiaa ndia xini cruz ra, ra ndakani tu'un yo'o ni xa'a ke kuvi ra: chi “Ra yo'o ku Rey na judío” kachi tu'un yo'o.
41015027	Ra takaa tu ndia uvi ra kui'na va nda'a cruz, ra iin ra takaa ndia nda'a nu iin chi kua'a, ra inka ra takaa ndia nda'a nu iin chi ichin va.
41015028	Ra yo'o ke ndixinu nuu tu'un Ndioxi ña ndatiaa na te yachi, ña kachi saa: ña “Nduta'an ra kuta'an ra xi'in na iyoo kuachi”.
41015029	Ra na ya'a kua'an ichi kan, ra iin xiko xi̱ni̱ na ña kaña'a ni na xi'in ra, kachi na saa: ―¡Yo'o ra ndika'an kani ve'e ñu'u Ndioxi, ra kii uni xa ndakanindichi tuku kun ña, kachi kun,
41015030	ra sakaku mii kun vichin, ra sanùù mii kun nda'a cruz ñaa, ―kachi na xi'in ra.
41015031	Ra iin saa xa tu na kuna'nu nuu na sutu, xi'in na maestro saña'a ley Ndioxi ña ndakoo ra Moisés, chi xasiki ni na Jesús kachi na saa xi'in ta'an na: ―Kuchuun ra sakaku ra inka yuvi, ra kuchüun tu ra sakaku ra mii ra ―kachi na.
41015032	Saa ndika'an na xi'in Jesús kachi na saa: ―Yo'o ra ndikaxin Ndioxi ra ku Rey nuu ndu'u, na Israel; nuu nda'a cruz ñaa taka'an na kuni ndi ra kandixa ndi yo'o, ―kachi na xi'in ra. Ra ndia ndia takaa nda'a cruz kan, kaña'a xi'in ra.
41015033	Ra ku'va ka uxi uvi ka'ñu ke, xa'a xikuiñaa nuu takundi'i ña yuuvi yo'o, iin saa ndia ka uni xikuaa,
41015034	Ra mii ka uni xikuaa yo'o ke ndiee ni ndinda'yu Jesús kachi ra saa: ―Eloi, Eloi, ¿lama sabactani? ―kachi ra. Ra tu'un yo'o kachi ña saa: Iva yu Ndioxi, Iva yu Ndioxi, ¿nichuun ndakoo nda'a kun yu'u? kachi ña.
41015035	Ra sava na ndita yachin kan, ra xini so'o na ña ndika'an ra, ra saa xa'a na ka'an na xi'in ta'an na kachi na saa: ―Tiaa so'o ndo chi ra Elías, ra ndika'an tu'un yu'u Ndioxi va kuvi ra kana ra ―kachi na.
41015036	Saa xinu iin ra ndixa'an ra chindaxi ra iin ko'ndo kachi ini iin ña'a nuu ñu'u ndutia iyá, ra chindu'u ra ña xi̱ni̱ iin tu ndo̱o̱ ñu'u, ra taxi ra ra na ko'o Jesús, ra ndika'an ra kachi ra saa: ―Na kuni yo a ndixa ke kixi ra Elías koni'i ra ra ―kachi ra.
41015037	Ra ndiee ka vi ndinda'yu Jesús, ndia saa ra ndixi'i va ra.
41015038	Ra tikoto yii ña tanii ini ve'e ñu'u ka'nu ra iin nindata sava ña, chi ki'in ña yu'u ña chini̱nù ra iin saa ndia ni̱nu̱ saña ta'an ña, ra nduu ña uvi ña'ñu va.
41015039	Ra ndichi yachin, ra kuchee nuu na soldado ñuu Roma, ra te xini ra ña ndixi'i Jesús, ra saa ndika'an ra, kachi ra saa: ―Se'e Ndioxi kuvi ndixa va ra yo'o ―kachi ra.
41015040	Ra xika va ndita sava na si'i ixto'ni na ña ndixi'i Jesús, ra tiañu na kan ndichi María Magdalena, xi'in ña María si'i ra José xi'in ra Jacobo ra kulo'o, ra ndichi tu ña Salomé va xi'in na.
41015041	Na si'i yo'o ra na xindikun Jesús kuvi na, ra chindiee ta'an na xi'in ra te ndixika ra ñuu ña ndo'ni chi Galilea, ra kua'a ni ka va na si'i ndikun ndi̱xa̱a̱ xi'in ra ndia ñuu Jerusalén.
41015042	Ra xikuaa te xa kua'an ku ñu̱u kii viernes saa xa'a na xanduvi na ña ndakindiee̱ na kii yii sábado.
41015043	Ra iin ra kuchee xi'in na chiñu, ra José ke nani ra, ra ñuu Arimatea ke ke̱e ra, ra chikaa nda̱ku̱ ini ra ndi̱xa'an ra nuu ra Pilato, ra nduku ra iki kuñu Jesús ña ndaki'in ra ña nduxin ra. Ra ra José yo'o ra iin tiaa ra kandixa Ndioxi ku tu ra yo'o va, ra ndiatu ini ra ña xaa Ndioxi ka'ndia ra chiñu nuu ña yuuvi yo'o.
41015044	Saa ra ndakanda ni ini ra Pilato ña kundaa ini ra ña xa ndixi'i Jesús. Saa kana ra ra kuchee nuu na soldado xaa ra, ra ndindakatu'un ra ra a ndixa ke xa ndixi'i Jesús.
41015045	Ra saa te ndataxi ra kuchee nuu na soldado yo'o nuu ra Pilato, ra kundaa kaxi ini ra ña ndixa ke saa iyoo va ña, ra saa taxi ra ndiayu nda'a ra José ña na ndaki'in ra iki kuñu Jesús ku'un ña xi'in ra.
41015046	Ra sata ra José iin manda xaa, ña va'a, ra koni'i ra Jesús ra ndasuvi ra ra xi'in manda kan, ra ndixa'an ra ndinduxin ra ra ini kava nuu xa kaan ra yavi te yachi, ra satuvi̱ satuvi̱ ra iin yuu chee ra ndasi ña yu'u yavi kan.
41015047	Ra ña María Magdalena xi'in ña María si'i ra José, ra ndita na ixto'ni na ndia mii ke ndinduxin na Jesús.
41016001	Ra saa kuu te ndiya'a kii ndakindiee na, ra sata ña María Magdalena, xi'in ña María si'i ra Jacobo, xi'in ña Salomé, ndutia xa'an tami koso na sata iki kuñu Jesús.
41016002	Ra ña'a ni chi ixtiaan kii domingo, kii ña ki'in xa'a semana, ra te sakan kua'an kanata ndaa nuu ñu'ù, saa ndaki'in na kua'an na nuu ndinduxin na Jesús.
41016003	Saa ka'an na xi'in ta'an na kachi na saa: ―¿Yoo vi kuu na sakutia'a yuu ña ndasi yu'u yavi ra va'a ya'a yo? ―kachi na.
41016004	Ra te saku'un nuu na ndakoto'ni na yu'u yavi kan, ra xa ndixkutia'a va yuu chee kan.
41016005	Ra te ndiki'vi na ini yavi kua'an na, ra saa xini na iin tiaa ra itia, ndu'u ra chi nda'a kua'a, ra ndixi ra iin tikoto yàà ña kani, ra ndiyu'vi ni na.
41016006	Saa ndika'an ra xi'in na kachi ra saa: ―Kuayü'vi ndo'o, na ndanduku Jesús ra ñuu Nazaret, ra tanii na nda'a cruz, chi köo ka ra ndikaa yo'o, chi xa ndatiaku va ra. To'ni ndo nuu xindikaa ra ra kuni ndo.
41016007	Ra vichin kua'an ndo ra ndatu'un ndo xi'in ndia ndixika xi'in ra, ra saa tu xi'in ra Pedro va, chi xa chi Galilea va inuu Jesús kua'an ra nuu ndo, ra ikan kuni ndo ra, ra iin ta iyoo ña ndika'an ra xi'in ndo iin saa koo ña kuni va ndo ―kachi ra xi'in na si'i yo'o.
41016008	Saa kee na si'i yo'o yu'u yavi kan xinu na ndaki'in na kua'an na. Ra ndiyu'vi ni na, ra iin ndiakua kisi ni̱nù ña na kua'an na. Ra ndia nii yuvi ndindatü'un na xi'in xa'a ña xini na, chi ndiyu'vi ni na.
41016009	Ra ña'a ni ixtiaan kii domingo, kii nuu ña ki'in xa'a semana, ke ndatiaku Jesús. Ra xi'na ka va nuu ña María Magdalena ke kanata ra. Ra ña yo'o ke tava Jesús uxa nuu tachi ndiva'a ini ta yachi.
41016010	Ra te ndi'i xini ña Jesús, ra saa kee ña kua'an ña ndatu'un ña xi'in ndia ndixika xi'in ra, ña xa ndatiaku va ra. Ra kusuchi ka vi ini ndia xaku ndia ndee ndia.
41016011	Ra saa te kundaa ini ndia ña ndatu'un ña xi'in ndia ña xa xini ña Jesús, ña xa ndatiaku ra, ra ndi ndikandïxa va'a vi ndia ña.
41016012	Ra saa ndita tu Jesús nuu uvi ndia ndixika xi'in ra, iin ichi nuu xika ndia kua'an ndia iku, ra xa siin va nduu tu ra te ndita ra nuu ndia yo'o.
41016013	Ra saa ndaki'in tu ndia yo'o va ndixa'an ndia ndatu'un ndia xi'in ndia sava kan, ña na kundaa ini ndia ña xa ndatiaku va ra; ra nii ndia yo'o ndikandïxa ndia kan yu'u vi.
41016014	Ra saa kuu ndita Jesús nuu uxi iin saa ndia ndixika xi'in ra, ra ndia ndee xixi kuvi ndia yo'o te xaa ra nuu ndia. Ra saa ndika'an ra xi'in ndia xa'a ña ndaku ni ini ndia, chi ndikandïxa va'a vi ndia yu'u na, ndatu'un xi'in ndia ña xa xini na ndatiaku ra.
41016015	Saa ndika'an ra xi'in ndia kachi ra saa: ―Kua'an ndo iinii kuvi ña yuuvi ra ka'an ndoso ndo tu'un va'a, tu'un Ndioxi nuu iin takundi'i na yuvi.
41016016	Ra na kandixa tu'un yu, ra kuchi na; ra na kan kuvi na kaku va; ra na xïin kandixa, ra na kan kuvi na ni̱'i̱ tundo'o va.
41016017	Ra na kandixa yu'u, ra ña yo'o ku iin seña ña koo xi'in na: Xi'in kivi yu tava na tachi ndiva'a, ra ka'an na inka nuu tu'un xaa;
41016018	Ra tiin nda'a na ko̱o̱, ndi kuëe sa ri xi'in na, ra tu na kaxi na ña'a ña ñu'u tatan xi'in, ra kuëe ndo'o na; ra chindee na nda'a na sata na xi'i̱, ra nduva'a va na xi'i̱ kan ―kachi Jesús xi'in ndia.
41016019	Ra te ndi'i ndika'an Iva yo Jesús takundi'i ña yo'o xi'in ndia, saa ra ndakuita ra kuanu'u ra ndivi va, ra ndakundu'u ra chi xitia kua'a Ndioxi.
41016020	Saa kee ndia ndixika xi'in Jesús kua'an ndia iinii kuvi ñuu ka'an ndoso ndia tu'un Ndioxi, ra mii Iva yo kuvi ra chindiee ta'an xi'in ndia, ña xa ndia kua'a ni ña ndichi, xi'in ña xitu'un ra saxinu ra nuu tu'un ra, ña ka'an ndoso ndia. Amén.
42001001	Tata Teófilo, xa kua'a ni ndia ndatiaa xa'a chiñu ña xa Jesús xi'in yo.
42001002	Ra iin ta saña'a ndia xita'an xi'in Jesús ta yachi ke ndatiaa va ndia, saa chi ndia xita'an xi'in Jesús kuvi ndia xini nuu takundi'i ña xa va ra, ra nuu mii ndia kan ke xa'ndia Jesús chiñu ña na ka'an ndoso ndia tu'un va ra.
42001003	Ra saa tu ke xa yu'u va, ña kuenda ni ndanduku ndi'i yu xa'a ña, ni ke kuu ta yachi, ra saa tu ndia kii ña ndixi'i va ra xi'in kii ña ndatiaku ra. Ra su'va ke xa yu ña va'a ikun ikun ^tiaa yu ña xaa ña nda'a kun, ña va'a na kundaa ini kun xa'a ña ndo'o ra.
42001004	Ra kundaa tu ini kun xa'a ña saña'a na yo'o xa'a Jesús va. Saa chi ña ndaa ni va ke saña'a na yo'o ―kachi ra Lucas xi'in ra Teófilo.
42001005	Ta tiempo xa'ndia chiñu ra rey Herodes nuu takundi'i ñuu ña xindikun ndiaa chi Judea, kuvi ña ndixiyo iin sutu ra xinani Zacarías. Ra xindia'vi ndiaa ra xi'in iin ti'vi ndia sutu ndia ndu'u kivi nani Abías. Ra ña yasi'i ra xinani Elisabet, ra se'e xikua ra Aarón xikuu uvi saa va na.
42001006	Ra to'o ni ndixiyo na nuu Ndioxi. Ra iin kandixa ndi'i va na ña xa'ndia Ndioxi nuu na.
42001007	Ndi su ndia nii se'e na köo, saa chi ña numa va kuvi ña Elisabet. Ra xa kuna'nu ni tu mii va na.
42001008	Saa kuu nditiandiaa kii ña sa ndia sutu ndia ita'an xi'in ra Zacarías chiñu ve'e ñu'u ka'nu ñuu Jerusalén.
42001009	Ra xa yuna'a va na ña ndakaxin na iin mitu'un sutu, ra chi'ma nuu arta yii ini ve'e ñu'u. Saa ndikaxin na ra Zacarías ña ki'vi ra chi'ma ra.
42001010	Ra te xa ndiki'vi ra ichi'ma ra, saa xa'a yuvi na ndita chi nuu ke'e ve'e ñu'u ka'nu kan ka'an na xi'in Ndioxi.
42001011	Ra nani saa kuu ra ichi'ma ra, saa ra tu'va ndituvi va iin ra tatun Ndioxi chi xiin kua'a arta yii nuu ndikaa ra.
42001012	Ra te xini ra Zacarías ra tatun Ndioxi kan ra ndiyu'vi ka vi ra, ra ndakanda ka vi ini ra.
42001013	Ra saa ndika'an ra tatun Ndioxi kan xi'in ra, kachi ra saa: ―Kuayü'vi kun, Zacarías, saa chi xa xini va so'o Ndioxi ña ndika'an kun xi'in ra. Ra vichin kaku iin tiaa lo'o se'e yasi'i kun, ra Juan chindu'u kun kivi ra.
42001014	Ra tiaa ni kusii ini kun na kaku ra. Ra kua'a ni ka tu yuvi kusii ini xi'in va kun ña kaku ra.
42001015	Saa chi ra ka'nu ni kuu ra lo'o yo'o nuu Ndioxi; ra nii kö'o ra ndixi, xi'in ndia nii ka ndutia ra saxini yuvi. Chi ta ndikaa ka ra tixi si'i vi ra ke, ti'vi Ndioxi Tachi Yii ra ña koo ña xi'in ra.
42001016	Ra xi'in chiñu ña sa ra yo'o ke kua'a ni na ñuu Israel ndandiko ini, ra ndaki'in na ichi Ndioxi.
42001017	Chi ra lo'o yo'o kuvi ra kunuu ku'un nuu ra ti'vi Ndioxi kixi ña yuuvi yo'o. Ra iin ta ndixiyo ndie̱e̱ Ndioxi xi'in ra Elías, saa koo tu ña xi'in ra yo'o va. Saa ke kuchuun ra ka'an ra xi'in yuvi, ña na ndakundee va'a na xi'in iva si'i na, xi'in se'e na; ña na köo ka na kuachi xi'in ta'an na. Ra kuchuun tu ra sandiko ra ini yuvi na ndiee ni ini va, ña ndaki'in na ichi Ndioxi. Ra saa ke sa ra xi'in na, ña va'a xa na koo nduvi na ndaki'in na Tata yo ta xa na ti'vi Ndioxi ra kixi ra ña yuvi yo'o ―kachi ra tatun Ndioxi kan xi'in ra Zacarías.
42001018	Saa ndika'an ra Zacarías xi'in ra tatun Ndioxi kan, kachi ra saa: ―¿Ni ke sa yu ña va'a kundaa ini yu a ña ndixa ke kaku se'e yasi'i yu? Chi xa na na'nu va kuvi ndi ―kachi ra.
42001019	Ra saa ndakuiin ra tatun Ndioxi kan, kachi ra saa: ―Yu'u kuvi ra nani Gabriel. Ra iin ndisaa kii va iyoo nduvi yu ña xika yu chiñu nuu Ndioxi. Ra suvi kuvi ra ti'vi yu'u ña vaxi yu ndatu'un yu xi'in kun xa'a ña va'a yo'o va.
42001020	Ra xa'a ña ndikandïxa kun ña ndika'an yu xi'in kun ke kumi'mi kun vichin. Ra küvi ka'an kun ndia na xinu ndi'i ña ndika'an yu xi'in kun, saa chi xiniñu'u xinu va ña ndika'an Ndioxi. Ra ndia te xa na kaku se'e vi ndo, kuvi ña ndaka'an kun ―kachi ra tatun Ndioxi xi'in ra.
42001021	Ra saa ^kuu yuvi kan ndee na ndiatu na ña kita ra Zacarías ini ve'e ñu'u, ra nii köo ra kanata. Saa xa'a na ^ndakani ini na xa'a ra: “¿Ni ke ndo'o ra? ¿Nichuun köo ra kanata?”, ka'an na.
42001022	Ra te kanata ra chi ke'e, ra ndiküvi ka ka'an ra xi'in na. Ra saa kundaa ini na ña iyoo iin ña xini ra ini ve'e ñu'u ka'nu va. Saa chi ndia nda'a va ra ke ndixika nuu na ña ndika'an ra xi'in na.
42001023	Ra te ndixinu kii ña xachiñu ra Zacarías ve'e ñu'u, ra saa ndaki'in ra kuanu'u ra ve'e va ra.
42001024	Saa kuu ra ndikee va se'e ña Elisabet, yasi'i ra. Ra saa xindu'u ña ve'e u'un yoo, ra ndikëe ña ku'un ña inka xiyo. Ra ndakani ini ña, ka'an ña saa:
42001025	“Ndioxi ku ra xa ña mani yo'o xi'in yo, ña na kundäsi ka yuvi yo'o yo”, ka'an ña.
42001026	Ra te ndixinu i̱ñu̱ yoo ña ñu'u se'e ña Elisabet, ra saa ti'vi Ndioxi tatun ra, ra nani Gabriel, kua'an ra ñuu Nazaret ña ndikun ndiaa chi Galilea.
42001027	Ra ikan iyoo iin ña'a lo'o kuaan ña nani María. Ra xa ña iyoo nduvi va ke ña tanda'a ña xi'in iin tiaa ra nani José. Ra se'e xikua ra rey David kuvi ra.
42001028	Ra te ndiki'vi ra tatun Ndioxi ve'e nuu iyoo ña lo'o María kan, ra ndika'an ra xi'in ña, kachi ra saa: ―Kusii ni ini Ndioxi xi'in kun chi va'a ni ^xa kun, ra iyoo ra xi'in kun vichin; ra kua'a ni ña va'a taxi Ndioxi nda'a yo'o nuu takundi'i ka na si'i ―kachi ra xi'in ña.
42001029	Saa ra ndayu'vi ni ini ña, ra saa ndakani ini ña xa'a tu'un ña ndika'an ndioxi ra xi'in ña ni ke kuni kachi ña.
42001030	Ra saa ndika'an ra tatun Ndioxi xi'in ña, kachi ra saa: ―Kuayü'vi kun María, chi ña va'a va kuni Ndioxi sa ra xi'in kun.
42001031	Ra vichin kee se'e kun. Ra te na kaku ra, ra chindu'u kun kivi ra ña kunani ra Jesús.
42001032	Chi ra lo'o yo'o, ra ra ka'nu ni kuu ra, ra “Se'e Ndioxi Ra Ka'nu kuvi ra” kachi na. Ra taxi Ndioxi ndie̱e̱ nda'a ra, ña kuu ra rey, ta ku'va ndixiyo ra rey David, xii xikua ra, ra xa'ndia chiñu nuu na Israel.
42001033	Ra ra lo'o yo'o kuvi ra ka'ndia chiñu nuu na Israel iin ndisaa tiempo; ra ndï'i xa'a ña xa'ndia ra chiñu ―kachi ra tatun Ndioxi xi'in ña María.
42001034	Ra saa ndindakatu'un ña ra, kachi ña saa: ―¿Ndia ku'va ke kuu ña yo'o? Saa chi täan tanda'a yu ―kachi ña xi'in ra tatun Ndioxi.
42001035	Saa ndakuiin ra, kachi ra saa: ―Ndï'i ini kun, chi mii va Tachi Yii Ndioxi ke xinu koo xi'in kun; ra suvi mii ndiee Ndioxi, ra ka'nu ke kusa'vi tu sata va kun. Ña kan ke ra Yii kuvi ra kaku yo'o, ra Se'e Ndioxi, ra ka'nu ke kunani ra.
42001036	Ra na kundaa ini kun chi ña ku'vi kuachi kun, Elisabet, ra va'a ni xa ña chee kuvi va ña, ra koo va se'e ña. Ndi su te yachi, ra ña numa va xikuu ña, ndi su vichin, ra xa i̱ñu̱ va yoo ke ñu'u se'e ña.
42001037	Saa chi nuu Ndioxi ra ndia nii ña ü'vi ―kachi ra tatun Ndioxi xi'in ña María.
42001038	Ra saa ndakuiin ña, kachi ña saa: ―Va'a va, ta ku'va kuni mii Tata yo, na sa ra xi'in va yu. Na kuu ña ndika'an kun, chi ña xa chiñu nuu ra kuvi va yu ―kachi ña xi'in ra tatun Ndioxi. Ra saa nandiko ra kuanu'u va ra.
42001039	Saa kuu ra ndiya'a lo'o kii ra numi ka vi xavii ña María ra ndaki'in ña kua'an ña iin ñuu lo'o ña ndikaa chi kuñu'u ña ndikun ndiaa Judea ña koto'ni ña ña Elisabet.
42001040	Ra ta ndixaa ña kan, saa ndiki'vi ña ve'e ra Zacarías. Ra ndika'an ndioxi ña xi'in ña Elisabet.
42001041	Ra te xini so'o ña Elisabet ña ndika'an ña María xi'in ña, saa ra ndikun kanda va se'e ña tixi ña. Ra saa ndixinu Tachi Yii Ndioxi sata ña Elisabet,
42001042	ra ndiee ni ndika'an ña xi'in ña María, kachi ña saa: ―Va'a ni kee kun nuu ndi'i ka na si'i, ra va'a ni kee tu se'e kun, ra ndikaa tixi va kun.
42001043	¿Yoo vi ku yu'u ña vaxi kun koto'ni kun yu'u? Chi yo'o, ra si'i Tata yu Ndioxi va kuvi kun.
42001044	Saa chi ta ndika'an ndioxi kun xi'in yu, ra ndikun kanda va se'e yu tixi yu, saa chi kusii ni ini ra.
42001045	Ra va'a ni kee kun, chi kandixa kun tu'un ña ndika'an Ndioxi xi'in kun. Ra xinu va ña ndika'an ra xi'in kun ―kachi ña Elisabet xi'in ña María.
42001046	Ra saa ndika'an ña María, kachi ña saa: ―Xi'in ndinuni ni nima va yu ke ndasaka'nu yu Tata yu Ndioxi.
42001047	Ra kusii ni ini yu xi'in ra, chi ^sakaku ra yu'u.
42001048	Ra va'a ni nda'vi ni va yu, ndi su ninäa ini Ndioxi xa'a yu. Ra iin ndisaa tiempo ña vaxi, ka'an na xa'a yu ña va'a ni ^kee yu.
42001049	Chi Ndioxi ku ra iyoo ndie̱e̱, ra kua'a ni ña va'a ^xa ra xi'in yu; Ra ra yii kuvi ra.
42001050	Ra iyoo ni ña ka'nu ini ra xi'in yuvi na xa to'o ña'a; ra saa sa tu ra xi'in se'e ñani va na, ra saa tu xi'in se'e xikua va na.
42001051	Ra xi'in ndie̱e̱ Ndioxi kuvi ña xa ra ña ka'nu; ra sandi'i ra xa'a ña ki'vi, ña xani ini na tiaa ni ini.
42001052	Ra kindiaa ra ndiayu nda'a na kuu rey na'nu. Ra ndasana'nu ra na nda'vi.
42001053	Ra sakuxi ra na nda'vi xi'i soko. Ra kindiaa ra ña xixi na kuika; ra ndia nii lo'o ka ña nindäkoo ra nda'a na kuxi na.
42001054	Ra kunda'vi ini ra xini ra takundi'i yo na ñuu Israel na xachiñu nuu ra; ra chindiee ta'an ra xi'in yo. Saa chi ninäa ini ra ña sa ra ña va'a xi'in yo.
42001055	Chi ta ku'va kindoo ra xi'in ra xii xikua yo Abraham, ke xa ndixa ra xi'in va yo; ra iin ndisaa kii ña vaxi ra näa ka ini ra xa'a yo ―kachi ña María.
42001056	Ra ku'va uni yoo ke kuachi ña María xi'in ña Elisabet, ra saa ndaki'in ña kuanu'u ña ve'e ña.
42001057	Saa kuu ra nditiandiaa kii, ña kaku se'e ña Elisabet.
42001058	Ra ta kundaa ini na ve'e ña, xi'in na ndee yachin xi'in ña, ña xa kaku ra lo'o se'e ña, ra kusii ka vi ini na, saa chi xa Ndioxi ña va'a xi'in ña.
42001059	Ta ndixinu una kii kaku ra lo'o yo'o, ra saa xaa na ta'an na ve'e na, ra chikaa na tuni Ndioxi ra. Ra te ndi'i xa na saa, ra saa ndika'an na ña na kunani ra Zacarías, chi saa nani iva ra.
42001060	Ndi su ndixïin si'i ra ña kunani ra saa, chi su'va va kachi ña: ―Juan va kunani ra ―kachi ña xi'in na.
42001061	Ra saa ndika'an na xi'in ña, kachi na saa: ―¿Nichuun kunani ra saa? Ra ndia nii na ve'e yo näni saa ―kachi na xi'in ña Elisabet.
42001062	Saa ndindakatu'un na ra Zacarías xika nda'a na nuu ra, ña kuni na kundaa ini na ndia ku'va ke kunani ra lo'o se'e ra, kachi na xi'in ra.
42001063	Saa nduku ra iin vitu lo'o nuu na, ra tiaa ra nuu nu. Ra su'va ke kachi ña tiaa ra: “Juan ke kunani ra”, kachi ña. Ra ndakanda ka vi ini na ve'e ra ta xini na ña tiaa ra.
42001064	Ra ndikun saa ndaka'an va ra Zacarías, ra ndasaka'nu ra Ndioxi.
42001065	Ra ndakanda ka vi ini na ta'an ra Zacarías ta xini so'o na xa'a ña kuu kan. Ra iin ndisaa kuvi ñuu kuñu'u ña ndikun chi Judea ndindutia ndoso tu'un xa'a ña kuu.
42001066	Ra takundi'i yuvi na kundaa ini ña ndo'o ra Zacarías ra xa'a na ndakani ini na, ká'án na saa: ―¿Ndia chiñu ke kuiso ra lo'o yo'o nuu Ndioxi, te na kuchee ra? ―ká'án na. Saa chi kundaa ini takundi'i va na ña ndixa ke iyoo va ndiee Ndioxi xi'in ra.
42001067	Ra ra Zacarías, iva ra lo'o Juan, ra iyoo ni ndie̱e̱ Tachi Yii Ndioxi xi'in ra, ra ndika'an ra tu'un ña taxi Ndioxi nda'a ra, kachi ra saa:
42001068	Ka'nu ni na koo Ndioxi, ra ki'in kuenda xi'in yoo, na ñuu Israel, chi xa xaa va ra sakaku ra yoo.
42001069	Chi xa ti'vi va ra iin ra chee, vaxi sakaku yoo, ra ra kan, ra se'e xikua ra rey David, ra xachiñu nuu Ndioxi va kuvi ra.
42001070	Ra ta iyoo ña ndika'an na, na ndika'an tu'un yu'u Ndioxi xina'a, saa ke iyoo ña xa ra xi'in va yo. Ra su'va kachi na:
42001071	Sakaku ra yoo nuu na kani ta'an xi'in yo, ra saa tu nuu na sáa̱ ini xini yoo va.
42001072	Ra ña yo'o ke xa ra xi'in yo, xa'a ña kunda'vi ini ra xini ra na xii xikua yo; ra ndaka'an tu ra xa'a tu'un va'a ña yii, ña kindoo ra xi'in va na.
42001073	Ra ña yo'o ku tu'un ña va'a ña kindoo Ndioxi xi'in ra xii xikua yo Abraham, ña sa ra xi'in yo:
42001074	ña sakaku ra yoo nuu takundi'i na kani ta'an xi'in yo, ra kuayü'vi ka yo nuu na. Ra saa ke ndinuni ni ka yo sachiñu yo nuu ra, ra ndasaka'nu yo ra.
42001075	Ra sä ka yo ña vä'a, ra vii ni na kundee yo, ra ña ndaku va na sa yo nuu ra iin ndisaa kii ña vaxi.
42001076	Ra yo'o tu, ra lo'o se'e mii yu, ra ra ka'an ndoso tu'un yu'u Ndioxi, ra ka'nu, va kuu kun. Ra kunuu kun nuu Tata yo ku'un kun ña ndasavii kun ichi ra.
42001077	Ra taxi kun xini na ñuu yo, Israel, ña koo ka'nu va ini Ndioxi xa'a kuachi yo, ra sakaku va ra yoo,
42001078	xa'a ña kunda'vi ni ini ra xini ra yoo. Ra ta ku'va ye'e ñu'ù inka kii xaa, saa ye'e ra xaa ra nuu yo, ña kee ra ndivi.
42001079	Ña va'a na taxi ra ndaye'e nuu na ndee nuu ñaa, na xa ndiatu ini kuvi. Ra ndaña'a ra ichi va'a nuu yo ña kaka yo, kachi ra Zacarías xi'in ra lo'o Juan se'e ra.
42001080	Saa kuu xa'nu ra lo'o Juan xi'in ndiee Ndioxi, ra ndixinu tiaa va ra. Ra niña iku ichi va ndixiyo ra, iin saa ndia te ndixaa kii ña ndita ra ndika'an ndoso ra tu'un Ndioxi nuu na ñuu Israel va.
42002001	Ra suvi mii kuiya kan ke xa'ndia ra rey Augusto chiñu ña na ndakoo ndia'vi yuvi, na ndee iin ndisaa kuvi ñuu.
42002002	Ra sakan ichi nuu ke ndakoo ndia'vi ndi'i yuvi te xa'ndia ra Cirenio chiñu nuu ñuu ña ndikun ndiaa Siria.
42002003	Ra xiniñu'u ku'un ndi'i va yuvi ñuu nuu kee xii xikua na ña ndaka'yu kivi na.
42002004	Ra xa'a ña kan ke, ke̱e ra José ñuu Nazaret ña ndikundiaa chi Galilea. Ra ndaki'in ra kua'an ra ña ndaka'yu kivi ra ñuu Belén ña ndikundiaa chi Judea, nuu kaku ra rey David, xii xikua ra.
42002005	Ra kua'an tu ña María va xi'in ra, ña ndaka'yu kivi ña ñuu Belén, ra xa iyoo nduvi va ña ña tanda'a ña xi'in ra José, ndi su xa ^ñu'u va se'e ña.
42002006	Ra nani saa kuu na ndee na ñuu Belén kan, ra nditiandiaa va kii ña ^kaku se'e ña.
42002007	Ra saa kaku ra lo'o se'e nuu ña María. Ra suvi ña ra iin tikoto lo'o, ra chikandu'u ña ra ini xatun nuu ñu'u iku xaxi kiti, saa chi ndinï'i na ve'e nuu koo na, ra ndia ve'e nuu kixi kiti va ndini'i na.
42002008	Ra suvi mii ñuu te kaku Jesús, ra ndee ndia paxto ndiaa ndia ndikachi sana ndia iku ña ndikaa yachin nuu ñuu Belén kan.
42002009	Ra saa kuu ndia ndee ndia, ra iin kuu su'va ra ndituvi va iin ra tatun Ndioxi nuu ndia. Ra ndaye'e ndi'i nuu ndee ndia xi'in ndiee Ndioxi, ra ndiyu'vi ka vi ndia paxto kan.
42002010	Ra saa ndika'an ra tatun Ndioxi kan xi'in ndia, kachi ra saa: ―Kuayü'vi ndo, chi ña va'a va vaxi yu ndatu'un yu xi'in ndo. Chi iin kusii ini takundi'i va na yuuvi yo'o xa'a ña ndatu'un yu xi'in ndo.
42002011	Chi vichin kaku iin ra lo'o ñuu Belén, nuu kaku ra rey David; ra ra lo'o yo'o ku Cristo, ra ka'nu nuu yo, ra ra ndikaxin Ndioxi sakaku ndo'o kuvi ra.
42002012	Ra kua'an ndo koto'ni ndo. Chi su'va ke kaa ra kuni ndo: Isuvi ra iin tikoto lo'o, ra kandu'u ra ini xatun nuu ñu'u iku xaxi kiti ―kachi ra tatun Ndioxi xi'in ndia paxto.
42002013	Ra iin kuu su'va, ra kua'a ka vi na tatun Ndioxi ndakoyo ra ndakuita'an na xi'in ra tatun Ndioxi kan. Ra saa xa'a na ^ndasaka'nu ka vi na Ndioxi, kachi na saa:
42002014	¡Ka'nu ni na koo Ndioxi ra iyoo ndivi! ¡Ra va'a ni na koo na yuuvi yo'o, na ^xa ra ña va'a xi'in! ―kachi na.
42002015	Ra saa nandiko na tatun Ndioxi kuanu'u na ndivi. Ra ndika'an ndia paxto kan xi'in ta'an ndia, kachi ndia saa: ―Na ku'un yo ñuu Belén kuni yo ña ndika'an ra tatun Ndioxi xi'in yo ―kachi ndia.
42002016	Saa ra numi ka vi ndia ndaki'in ndia kua'an ndia ñuu Belén. Ra te ndixaa ndia, ra ikan ndu'u ña María, xi'in ra José, ra kandu'u ra lo'o se'e ña nuu ñu'u iku xaxi kiti xini ndia.
42002017	Ra saa xa'a ndia paxto kan ndakani ndi'i ndia ña ndika'an ra tatun Ndioxi xi'in ndia xa'a ra lo'o kan.
42002018	Ra takundi'i yuvi na xini so'o ña ndatu'un ndia paxto xa'a ra lo'o kan, ra ndakanda ka vi ini na.
42002019	Ndi su ña María, ra chuva'a ndi'i va ña tu'un kan nima ña. Ra ndakani ka vi ini ña xa'a ña.
42002020	Ra saa nandiko ndia paxto kan kuanu'u va ndia. Ra kusii ka vi ini ndia xa'a ña xini so'o ndia xi'in ña xini ndia ra ^ndasaka'nu ka vi ndia Ndioxi kua'an ndia. Chi iin ta iyoo ña ndika'an ra tatun Ndioxi xi'in ndia, ra iin saa ke iyoo ña xini va ndia.
42002021	Ra te ndixinu una kii ña kaku ra lo'o se'e ña María, ra saa xakin na tuni Ndioxi ra, ra chindu'u na kivi ra nani ra Jesús ta ku'va ndika'an ra tatun Ndioxi xi'in ña María te kuni ka kee se'e ña.
42002022	Ra te ndixinu kii ña xa yii ña María ra saa ndasavii ña xi'in mii ña, ta ku'va iyoo ña tiaa ra Moisés, ña ndika'an Ndioxi xi'in ra xina'a, ra saa ndaki'in ña kua'an ña xi'in ra José ña ndataxi na ra lo'o Jesús nda'a Ndioxi ve'e ñu'u ka'nu ñuu Jerusalén.
42002023	Chi saa kachi tu'un Ndioxi ña tiaa ra Moisés xina'a: “Takundi'i se'e tiaa na, ra nuu, ra xiniñu'u ndataxi na ra nda'a Ndioxi”.
42002024	Ra takundi'i na ivasi'i na vali ra xiniñu'u soko na uvi ndiyuu a uvi satà vali nuu Ndioxi, kachi ña tiaa ra Moisés. Ña kan ke ndaki'in ra José, xi'in ña María kua'an na sanduvi na ña ndika'an Ndioxi.
42002025	Ra tiempo kan ndixiyo iin ra xinani Simeón ñuu Jerusalén. Ra va'a ni tiaa xikuu ra, ra kañu'u ka vi ra Ndioxi. Ra ndixiyo Tachi Yii Ndioxi xi'in ra, ra xindiatu ra ra ti'vi Ndioxi xaa sakaku na ñuu Israel.
42002026	Chi xa ta yachi vi ke ndika'an Tachi Yii Ndioxi xi'in ra, kachi ña saa: “Küvi yachi kun, chi ndia na kuni kun ra ndikaxin Ndioxi sakaku na Israel, saa vi ke kuvi kun”, kachi ña xi'in ra.
42002027	Ra mii kii ndixaa ra José, xi'in ña María, xi'in ra lo'o Jesús ve'e ñu'u ka'nu, ña saxinu na ta ku'va ka'an ña tiaa ra Moisés, ra ndika'an tu Tachi Yii Ndioxi xi'in ra Simeón ña na ku'un ra ve'e ñu'u va.
42002028	Ra te ndixaa ra, ra saa ndaki'in ra ra lo'o Jesús ndakunu ndiaa ra, ra ndasaka'nu ra Ndioxi, kachi ra saa:
42002029	Vichin, ra xa ndixinu va ña ndika'an kun xi'in yu te yachin, Tata. Ra xa va'a va kuvi yu'u, ra xachiñu nuu kun, chi ndï'i ka ini yu.
42002030	Chi xa xini nuu va yu ra ndikaxin kun sakaku na yuvi yo'o.
42002031	Ra ra yo'o ku ra ti'vi kun xa̱à, ra kuni nuu takundi'i va na yuuvi yo'o ra.
42002032	Chi ra yo'o kuvi ra kuu ñu'u ña ndaye'e nuu takundi'i yuvi, na täan kundaa ini xa'a ichi kun. Ra xa'a ra yo'o ke chinuu to'o ni na tu'un xa'a na ñuu Israel, kachi ra Simeón.
42002033	Ra ndakanda ka vi ini na ivasi'i ra lo'o Jesús xa'a tu'un ña ndika'an ra Simeón.
42002034	Saa ndika'an ra Simeón xi'in na, kachi ra saa: ―Ndioxi na taxi ka ña va'a nda'a ndo; ra na chindiee ta'an ra xi'in ndo ―kachi ra. Ra saa ndika'an ka ra xi'in ña María, kachi ra saa: ―Xa mii Ndioxi ndikaxin ra lo'o se'e kun, ña sakaku ra na ñuu Israel. Ra kua'a ni na kaku sa ra, ra kua'a ni tu na ndi'i xa'a va. Ra ra yo'o ku ra kuu iin seña nuu na yuuvi yo'o, ra kua'a ni na kuïin kandixa.
42002035	Ra kundaa ini ra xa'a ña ndakani ini yuvi. Ra kusuchi ni tu ini va kun xa'a ra. Chi iin ndiakua ta ndo'o na siso ichi nima, saa ndo'o kun xa'a ra ―kachi ra Simeón xi'in ña María.
42002036	Ra suvi mii ve'e ñu'u kan ndixiyo iin ña'a ña xinani Ana, ra xa kua'a ni kuiya ndikaa ña, ra ña ndika'an tu'un yu'u Ndioxi xikuu ña. Ra Fanuel xinani iva ña. Ra xii xikua ña xikuu na ve'e ra Aser. Ra itia ni ña nditanda'a ña, ndi uxa va kuiya xindu'u ña xi'in yii ña ra ndixi'i va ra.
42002037	Ra xa kumi xiko kumi kuiya ke kindoo kuaan ña. Ra nii ndixikütia'a ña ve'e ñu'u kan chi ñuu ka'ñu va xindikaa ña ndika'an ña xi'in Ndioxi, ra ndixiyo su'un ña ña ndixïxi ña sava.
42002038	Ra saa xaa ña nuu ndee na ivasi'i ra lo'o Jesús xi'in ra. Ra ndataxi ña tixa'vi nda'a Ndioxi xa'a ra lo'o kan. Ra saa xa'a ña ka'an ña xa'a ra lo'o Jesús xi'in takundi'i yuvi na ndiatu xaa ra ti'vi Ndioxi sakaku na ñuu Israel.
42002039	Ta ndi'i xanduvi ndi'i na ndiayu Ndioxi ña tiaa ra Moisés, ra saa nandiko na ndaxaa na ñuu Nazaret ña ndikun ndiaa chi Galilea.
42002040	Ra ikan xa'nu ra lo'o Jesús ra iin takundi'i kuiya ke kundiee ka ra, ^xa'nu ra, ra ndichi ka vi ra, ra kusii ni tu ini Ndioxi va xi'in ra.
42002041	Ra iin takundi'i kuiya ke xa'an na ivasi'i ra lo'o Jesús viko pascua ñuu Jerusalén. Chi xa saa yuna'a va na.
42002042	Ra ta ndixinu ra lo'o yo'o uxi uvi kuiya, ra saa ndaki'in ra kua'an ra ñuu Jerusalén xi'in na ivasi'i ra viko pascua.
42002043	Ra te ndi'i viko pascua, ra saa ndaki'in na kuanu'u na ñuu Nazaret. Ra ndixïni na ndindoo ra lo'o Jesús ñuu Jerusalén.
42002044	Chi a ndia ndikaa ra tiañu yuvi va kua'an ra, ka'an na. Ra xa iin kii nduvi va ñu'u na ichi, saa xa'a na nanduku na ra tiañu na ta'an na, xi'in tiañu na xini ta'an xi'in na,
42002045	ra köo ra ndindani'i na. Ra saa nandiko tuku na nanduku na ra ñuu Jerusalén.
42002046	Ra ndia kii uni vi ndani'i na ra lo'o Jesús ve'e ñu'u ka'nu. Ndu'u ra tiañu ndia saña'a ndiayu Ndioxi ña tiaa ra Moisés, ra xini so'o ra ña ka'an ndia, ra ndakatu'un ra ndia.
42002047	Ra ^ndakanda ka vi ini ndia xini so'o tu'un ña ndakuiin ra yu'u ndia, chi ndichi ka vi ka'an ra xi'in ndia.
42002048	Saa xaa na ivasi'i ra, ra ndayu'vi ka vi ini na xi'in ra. Saa ndika'an si'i ra, kachi ña saa: ―¿Nichuun xa kun saa xi'in ndi? Iva kun xi'in yu'u, ra ndanduku ni ndi yo'o, chi ndi'i ni ini ndi xa'a kun ―kachi ña xi'in ra.
42002049	Saa ndakuiin ra, kachi ra saa: ―¿Nichuun ndanduku ndo yu'u? ¿A kundäa ini ndo chiñu Tata yu, ra iyoo ndivi va ke xiniñu'u sa yu? ―kachi ra xi'in na.
42002050	Ndi su nii ndikundäa ini vi na ni ke kuni kachi ña ndika'an ra xi'in na.
42002051	Ra saa ndaki'in ra kuanu'u ra xi'in na ivasi'i ra ñuu Nazaret. Ra xato'o ka vi ra na, iin kandixa ndi'i va ra chiñu ña xa'ndia na nuu ra. Ra ndakani ka vi ini ña María xa'a takundi'i ña kuu.
42002052	Ra saa ^xa'nu ra lo'o Jesús ña kuchee ra; ra ^kundichi ka vi ra; ra kusii ka vi ini Ndioxi xi'in ra, ra saa tu yuvi va.
42003001	Ra xa xa'un kuiya ke ndikaa ra rey Tiberio, ra chee nuu ndi'i ndia gobernador, xa'ndia ra chiñu nuu iin takundi'i ñuu ña ndikun ndiaa ñuu Roma. Ra suvi kuiya kan ke xa'ndia chiñu tu ra gobernador Poncio Pilato nuu takundi'i ñuu ña ndikun ndiaa Judea va; ra xa'ndia chiñu tu ra gobernador Herodes nuu takundi'i ñuu ña ndikun ndiaa chi Galilea va, ra ra Felipe, ñani ra Herodes ku ra ndixiyo gobernador ra xa'ndia chiñu nuu takundi'i ñuu ña ndikun ndiaa chi Iturea, xi'in ña ndikun ndiaa chi Traconite; ra ra xinani Lisanias ku ra ndixiyo gobernador ra xa'ndia chiñu nuu na ndikun ndiaa chi Abilinia.
42003002	Ra suvi mii kuiya kan ke xikuu ra Anás xi'in ra Caifás, sutu ndia kuna'nu nuu takundi'i ndia sutu ndia ñuu Israel, ra saa ke ndika'an Ndioxi xi'in ra Juan, se'e ra Zacarías, iin iku yuu.
42003003	Ra ke̱e ra kua'an ra chi nuu ndikaa itia Jordán. Ra xa'a ra ka'an ndoso ra tu'un Ndioxi nuu yuvi na ke̱e iin takundi'i ñuu, ña na ndandiko ini na xa'a kuachi na, ra ndakuchi na, ra saka'nu ini Ndioxi xa'a na.
42003004	Ra yo'o ke ndixinu nuu ña tiaa ra Isaías, ra ndika'an tu'un yu'u Ndioxi xina'a xa'a ra Juan. Ra su'va ke kachi ña tiaa ra: Ti'vi Ndioxi iin tiaa, ra ku'un ra iku yuu, ra ndiee ni ka'an ra, kachi ra saa: “Ndasavii ndo ichi ndo nuu Tata yo Ndioxi. Ndandiko ini ndo xa'a kuachi ndo, ra ndakundee vii ndo nuu ra.
42003005	Takundi'i ichi nuu iyoo yavi ra ndakutu va ña, Ra takundi'i ichi nuu iyoo ko'ndo xi'in xiki sukun, ra ndaku'nu ña ra ndundaa va ña. Ra ichi ndiakua, ra ndundaku va ña. Ra ichi nuu iyoo ni yuu, ra ndanda'a va ña.
42003006	Ra kuni takundi'i va yuvi ra xaa sakaku na yuuvi yo'o”, ^kachi ña tiaa ra Isaías.
42003007	Ra kua'a ka vi yuvi ndixaa nuu ra Juan ña kuni na, ña na sakuchi ra na. Ra ndika'an ra xi'in na, kachi ra saa: ―¡Na ndiva'a kuvi ndo'o! ¿A kaku ndo xa'a kuachi ndo sa Ndioxi tuvi ndo tu na nandïko ini ndo?
42003008	Ña xiniñu'u sa ndo ke xi'na ka na nandiko ini va ndo xa'a kuachi ndo, ra sa ndo ña va'a. Ra saa ke kixi ndo kuchi ndo. Ra tu ndakani ini ndo ña: “Koo ka'nu va ini Ndioxi xa'a kuachi yo, saa chi se'e xikua ra Abraham va kuvi yo”, ka'an ndo, ra na kundaa ini ndo, chi köo ya'vi ndiaa vi ña nuu Ndioxi. Chi ndia yuu ndee ñaa ra kuvi ndasama Ndioxi ña ra nduu ña yuvi va, ra nduu na se'e xikua ra Abraham.
42003009	Ra na kundaa ini ndo chi xa iyoo nduvi va Ndioxi xi'in yacha ña ka'ndia ra ndia tio'o takundi'i itun kui'i ra koko nu chi köo kui'i ña va'a kuun nda'a nu. Ra saa ke sa tu Ndioxi xi'in ndo'o va tu na nandïko ini ndo xa'a kuachi ndo ―kachi ra Juan xi'in na.
42003010	Ra saa ndindakatu'un na ra kachi na saa: ―¿Ra ni ke xiniñu'u sa ndi, tu saa? ―kachi na xi'in ra.
42003011	Ra saa ndakuiin ra, kachi ra saa xi'in na: ―Na iyoo uvi tikoto nuu, ra na taxi na iin ña nda'a na köo ña nuu; ra na iyoo ña xixi, ra na taxi na ña kuxi na köo ña kuxi ―kachi ra Juan xi'in na.
42003012	Ra saa ndixaa tu ndia kaya xu'un kua'an nda'a gobierno va, ña kuni ndia kuchi ndia, ra ndindakatu'un ndia ra, kachi ndia saa: ―Maestro, ¿ndia ña ke xiniñu'u sa tu ndu'u? ―kachi ndia xi'in ra.
42003013	Saa ndakuiin ra, kachi ra saa: ―Kï'in siki ka ndo xu'un nda'a ta'an ndo; chi xa ta ku'va ndika'an gobierno xi'in ndo ke na sa va ndo ―kachi ra xi'in ndia.
42003014	Ra saa ndixaa tu sava ndia soldado va ra ndindakatu'un ndia ra, kachi ndia saa: ―Ra ndu'u tu, ¿ndia ña ke xiniñu'u sa ndi? ―kachi ndia. Ra saa ndakuiin ra, kachi ra saa: ―Xa kuï'na ka ndo ña'a yuvi, ra täxi ka ndo kuachi siki xa'a na. Ra kä'an kuachi ka ndo xa'a ya'vi ndo, chi na kindoo ini ndo ta ku'va cha'vi na ndo'o va ―kachi ra xi'in ndia.
42003015	Ra takundi'i va yuvi ndiatu ña kama ni kixi ra kuu Cristo, ra ña kan ke tiaa ni kuni na kundaa ini xa'a ra Juan, saa chi ndakani ini na a ra kan kuvi ra kuu Cristo ka'an na.
42003016	Ra saa ndika'an ra Juan xi'in na, kachi ra saa: ―Süvi yu'u kuvi ra. Ra va'a ni ña ndixa va ke ^sakuchi yu ndo'o xi'in tiakuii, ndi su vaxi inka ra ka'nu ni ka nuu yu'u, ra ndia nii chiñu lo'o ke köo ya'vi ndiaa yu sa yu nuu ra. Ra ra kan kuvi ra sakuchi ndo'o xi'in ñu'u xi'in ndie̱e̱ Tachi Yii Ndioxi.
42003017	Ra xa iyoo nduvi va ra xi'in ña'a ña ndativi ra trigo ra ndachuva'a ra ña ve'e nuu koo ña, ra taan ra ña vä'a nuu xixi ñù'ù ña tü'va nda'va ra koko ña.
42003018	Ra kua'a ni ka va ku'va saña'a ra Juan yuvi, ña na nandiko ini na ra ndaki'in na ichi Ndioxi.
42003019	Ra saa nduke'e tu ra Juan xi'in ra gobernador, Herodes, xa'a ña ndaki'in ra yasi'i ra Felipe, ñani ra, ña nduu ña yasi'i va ra, ra saa tu xa'a takundi'i ña vä'a xa va ra.
42003020	Ra inka tuku va ña vä'a xa ra Herodes, saa chi chikaa ra ra Juan ve'e kàà xa'a ña ndukue'e ra xi'in ra xa'a kuachi ra.
42003021	Ta yachi ta täan ku'un ra Juan ve'e kàà, ra kua'a ka vi yuvi sakuchi ra, ra sakuchi tu ra Jesús va, ra te ndi'i chichi Jesús, ra saa xa'a ra ka'an ra xi'in Ndioxi, ra ndanuña ndivi.
42003022	Ra ta kaa iin sata lo'o, saa kaa Tachi Yii Ndioxi nduxinu ña xika ña xini ra. Ra xini so'o na ndee kan ña ndika'an Ndioxi xi'in Jesús, kachi ra saa: ―Yo'o ku se'e mii yu ra ku'vi ni ini yu xini yu yo'o, ra kusii ni ini yu xi'in kun ―kachi Ndioxi xi'in Jesús.
42003023	Ta ndixinu Jesús oko uxi kuiya ra saa xa'a ra saña'a ra yuvi. Ra se'e ra José va kuvi ra ndituvi na. Ra ra José ra se'e ra Elí va xikuu ra.
42003024	Ra se'e ra Matat xikuu ra Elí. Ra se'e ra Leví xikuu ra Matat. Ra se'e ra Melqui xikuu ra Leví. Ra se'e ra Jana xikuu ra Melqui. Ra se'e ra José xikuu ra Jana.
42003025	Ra se'e ra Matatías xikuu ra José. Ra se'e ra Amós xikuu ra Matatías. Ra se'e ra Nahum xikuu ra Amós. Ra se'e ra Esli xikuu ra Nahum. Ra se'e ra Nagai xikuu ra Esli.
42003026	Ra se'e ra Maat xikuu ra Nagai. Ra se'e ra Matatías xikuu ra Maat. Ra se'e ra Semei xikuu ra Matatías. Ra se'e ra José xikuu ra Semei. Ra se'e ra Judá xikuu ra José.
42003027	Ra se'e ra Joana xikuu ra Judá. Ra se'e ra Resa xikuu ra Joana. Ra se'e ra Zorobabel xikuu ra Resa. Ra se'e ra Salatiel xikuu ra Zorobabel. Ra se'e ra Neri xikuu ra Salatiel.
42003028	Ra se'e ra Melqui xikuu ra Neri. Ra se'e ra Adi xikuu ra Melqui. Ra se'e ra Cosam xikuu ra Adi. Ra se'e ra Elmodan xikuu ra Cosam. Ra se'e ra Er xikuu ra Elmodan.
42003029	Ra se'e ra Josué xikuu ra Er. Ra se'e ra Eliezer xikuu ra Josué Ra se'e ra Jorim xikuu ra Eliezer. Ra se'e ra Matat xikuu ra Jorim.
42003030	Ra se'e ra Leví xikuu ra Matat. Ra se'e ra Simeón xikuu ra Leví. Ra se'e ra Judá xikuu ra Simeón. Ra se'e ra José xikuu ra Judá. Ra se'e ra Jonán xikuu ra José. Ra se'e ra Eliaquim xikuu ra Jonán.
42003031	Ra se'e ra Melea xikuu ra Eliaquim. Ra se'e ra Mainán xikuu ra Melea. Ra se'e ra Matata xikuu ra Mainán. Ra se'e ra Natán xikuu ra Matata.
42003032	Ra se'e ra David xikuu ra Natán. Ra se'e ra Isaí xikuu ra David. Ra se'e ra Obed xikuu ra Isaí. Ra se'e ra Booz xikuu ra Obed. Ra se'e ra Salmón xikuu ra Booz. Ra se'e ra Naasón xikuu ra Salmón.
42003033	Ra se'e ra Aminadab xikuu ra Naasón. Ra se'e ra Aram xikuu ra Aminadab. Ra se'e Esrom xikuu ra Aram. Ra se'e ra Fares xikuu ra Esrom. Ra se'e ra Judá xikuu ra Fares.
42003034	Ra se'e ra Jacob xikuu ra Judá. Ra se'e ra Isaac xikuu ra Jacob. Ra se'e ra Abraham xikuu ra Isaac. Ra se'e ra Taré xikuu ra Abraham. Ra se'e ra Nacor xikuu ra Taré.
42003035	Ra se'e ra Serug xikuu ra Nacor. Ra se'e ra Ragau xikuu ra Serug. Ra se'e ra Peleg xikuu ra Ragau. Ra se'e ra Heber xikuu ra Peleg. Ra se'e ra Sala xikuu ra Heber. Ra se'e ra Cainán xikuu ra Sala.
42003036	Ra se'e ra Arfaxad xikuu ra Cainán. Ra se'e ra Sem xikuu ra Arfaxad. Ra se'e ra Noé xikuu ra Sem. Ra se'e ra Lamec xikuu ra Noé.
42003037	Ra se'e ra Matusalén xikuu ra Lamec. Ra se'e ra Enoc xikuu ra Matusalén. Ra se'e ra Jared xikuu ra Enoc. Ra se'e ra Mahalaleel xikuu ra Jared. Ra se'e ra Cainán xikuu ra Mahalaleel.
42003038	Ra se'e ra Enós xikuu ra Cainán. Ra se'e ra Set xikuu ra Enós. Ra se'e ra Adán xikuu ra Set. Ra se'e Ndioxi xikuu ra Adán.
42004001	Ra iyoo ni ndie̱e̱ Tachi Yii Ndioxi xi'in Jesús, ra saa ke̱e ra nuu ndikaa itia Jordán, ra ndaki'in Tachi Yii Ndioxi ra kua'an ra iin iku yuu.
42004002	Ra uvi xiko kii ndixiyo ra kan. Ra ndixïxi ra, chi saa ndixiyo va ra soko; ra ta ndixinu uvi xiko kii, ra saa xa'a ndika'un ini ra. Ra saa ixtondoso timia'a ra.
42004003	Ra ndika'an ri xi'in ra kachi ri saa: ―Tu ndixa Se'e Ndioxi kuvi kun, ra ka'an xi'in yuu yo'o ra na nduu ña ixta kuxi kun ―kachi ri xi'in ra.
42004004	Ra saa ndakuiin Jesús, kachi ra saa xi'in ri: ―Su'va va kachi tu'un Ndioxi: “Süvi xi'in indaa ixta ke xiniñu'u kutiaku yuvi chi xiniñu'u tu kandixa na takundi'i tu'un Ndioxi va ra saa ke kutiaku na” ―kachi ña, kachi ra xi'in ri.
42004005	Ra saa ndaki'in timia'a kan Jesús ndixaa ra xi'in ri iin xiki ña sukun va'a, ra ikan ndiña'a ri iin takundi'i ñuu ña iyoo nuu ña yuuvi yo'o nuu ra iin too lo'o.
42004006	Ra ndika'an ri xi'in ra, kachi ri saa: ―Nda'a yo'o taxi yu takundi'i ñuu yo'o, ra ka'ndia kun chiñu nuu ña, ra xi'in yo'o koo takundi'i ña kuika ña kuu mii ñuu yo'o. Chi kuenda yu'u va ke, ra ndia ndia ka mii na kuni yu taxi yu ña nda'a, ra taxi va yu ña.
42004007	Ra tu na ndakusiti kun nuu yu, ra ndasaka'nu kun yu'u, ra kuenda mii kun kuu takundi'i va ña ―kachi ri xi'in ra.
42004008	Ra saa ndakuiin Jesús kachi ra saa xi'in ri: ―¡Kuatia'a nuu yu, Timia'a! Saa chi su'va va kachi tu'un Ndioxi: “Indaa mitu'un va Tata yu Ndioxi ndasaka'nu yu, ra indaa ra kan va xiniñu'u kandixa yu” ―kachi ña.
42004009	Ra saa ndaki'in timia'a kan Jesús ndixaa ra xi'in ri ñuu Jerusalén. Ra ikan sandaa ri ra xini ve'e ñu'u ka'nu, ndia nuu sukun va'a. Ra ndika'an ri xi'in ra, kachi ri saa: ―Tu ndixa Se'e Ndioxi kuvi kun, ra sandakava mii kun yo'o vichin.
42004010	Saa chi ka'an tu'un Ndioxi: Ña ti'vi va ra na tatun ra kixi na kondiaa na yo'o ra chindiee ta'an na xi'in kun.
42004011	Ra nuu nda'a va na ndakava kun. Ra täxi na takue'e kun sa yuu ―kachi ri xi'in Jesús.
42004012	Ra saa ndakuiin Jesús kachi ra saa xi'in timia'a kan: ―Su'va va kachi tu'un Ndioxi: “Küvi kotondoso yu Tata yu Ndioxi”, kachi ña ―kachi ra.
42004013	Ndia saa ra ninï'i ka timia'a ni ke sa ri ña kotondoso ka ri Jesús. Ra saa ndixikutia'a ri nuu ra iin ndia'vi kii.
42004014	Ra saa nandiko Jesús kua'an ra chi Galilea, ra iyoo ni ndiee Tachi Yii Ndioxi xi'in ra, ra saa ndindutia ndoso tu'un xa'a ra iin takundi'i ñuu.
42004015	Ra xa'a ra saña'a ra tu'un Ndioxi yuvi iin takundi'i ve'e ñu'u ña iyoo ñuu ña ndikun ndiaa chi Galilea. Ra ndiee ni ^ndasaka'nu na ra.
42004016	Ra saa ndixaa Jesús ñuu Nazaret nuu xa'nu ra. Ra kii ndakindiee̱ na ndixa'an ra ve'e ñu'u kan, chi saa yuna'a va ra. Ra ndakundichi ra ña ka'vi ra tu'un Ndioxi nuu yuvi kan.
42004017	Ra saa taxi na tutu ña tiaa ra Isaías ra ndika'an tu'un yu'u Ndioxi xina'a nda'a ra. Ra ndakuiña ra nuu kachi ña su'va, ra ka'vi ra ña:
42004018	Ndie̱e̱ Tachi Yii Ndioxi iyoo xi'in yu. Saa chi ra kan va kuvi ra ndikaxin yu'u ña ndatu'un yu tu'un va'a xi'in na nda'vi, ra ti'vi ra yu'u vaxi yu ña chindiee ta'an yu xi'in na ndo'o ni ini, ra sakaku yu na ñu'u ve'e kàà ra saña ndika na, ra ndakuiña tu yu nuu na kuaa va, ra sakaku tu yu na ndo'o tundo'o va.
42004019	Ra xaa yu ña ka'an ndoso yu nuu takundi'i yuvi, ña va'a na ni'i na ña va'a ña taxi Ndioxi.
42004020	Ra te ndi'i ka'vi Jesús tutu kan, ra saa ndatuvi ra ña, ra ndataxi ra ña nda'a tiaa ra ndiso chiñu xi'in ve'e ñu'u, ra saa ndakundu'u va ra. Ra saa iin ixto'ni takundi'i na ndee ve'e ñu'u kan nuu ra.
42004021	Ra saa xa'a ra ndika'an ra xi'in na kachi ra saa: ―Vichin ke ^xini ndo ña ndixinu nuu tu'un Ndioxi ña ka'vi yu yo'o ―kachi ra xi'in na.
42004022	Ra ndiee ni ndachinuu to'o na tu'un xa'a Jesús. Ra ndakanda ka vi ini na, saa chi nduvi ni ndika'an ra xi'in na. Ra saa xa'a na kachi na saa: ―¿A su se'e ra José va kuvi ra yo'o? ―kachi na xa'a ra.
42004023	Saa ndakuiin Jesús kachi ra saa xi'in na: ―Xa kundaa va ini yu chi vaxi kii ra ka'an ndo iin tu'un ndichi xi'in yu, kachi ndo saa: “Yo'o, ra xa tatan inka yuvi, na sa tatan kun mii kun vichin”, kachi ndo. Ra ka'an ka ndo: “A su yo'o kuvi ra kua'a ni ña va'a xa ñuu Capernaum; ra saa na sa tu kun yo'o va, chi yo'o kuvi ñuu kun”, kachi ndo xi'in yu ―kachi Jesús xi'in na.
42004024	Ra saa ndika'an ka Jesús tu'un yo'o xi'in na kachi ra saa: ―Ña ndixa ke ka'an yu xi'in ndo, chi ndia nii na ka'an tu'un yu'u Ndioxi ra mäni na nuu na ñuu na.
42004025	Ra ña ndixa ke ka'an yu xi'in ndo, chi saa ndo'o na te xina'a ta ndixika ra Elías, ra ndika'an ndoso tu'un yu'u Ndioxi: ta ndasi Ndioxi ndivi ra ndiküun ka savi uni kuiya sava. Ra ndiee ni xindikaa tama ra ndika'un ni ini yuvi, ra kua'a ni na si'i na ndukuaan xindee ñuu Israel, ra ndo'o ni ini na.
42004026	Ndi su ndia nii na si'i kan ndixä'an ra Elías chindiee ta'an ra xi'in, chi inka ñuu ña nani Sarepta, ña ndikun ndiaa ñuu ka'nu Sidón va, ti'vi Ndioxi ra ndixa'an ra, ra ikan chindiee ta'an ra xi'in iin ña nda'vi ña ndukuaan ndixiyo ñuu kan.
42004027	Ra saa ndo'o tu na te ndixika ra Eliseo, ra ndika'an ndoso tu'un yu'u Ndioxi xina'a va, ra kua'a ni na ndo'o kue̱'e̱ tia'yu ñuu Israel. Ndi su ndia nii na kan ndikä'an Ndioxi xa'a nduva'a, chi iin tiaa ra nani Naamán, ra ke̱e inka ñuu xika ña nani Siria va, kuvi ra sanda'a Ndioxi ―kachi Jesús xi'in na.
42004028	Ra te xini so'o na ndee ini ve'e ñu'u kan, ña ndika'an Jesús ña yo'o, saa ra ndisaa ni na xi'in ra.
42004029	Ra saa ndakundita na tiin na Jesús ra tava na ra ndia nuu ñuu na, ra ndixaa na xi'in ra siki kava sukun nuu kaku ka'a ñuu na, ra ikan kuni na sandakava na ra.
42004030	Ndi su ndikuchüun na xi'in Jesús, ra kuee kuee ndiya'a ra ma'ñu na, ra ndaki'in ra kua'an va ra.
42004031	Ra saa ndaki'in Jesús kua'an ra ñuu Capernaum ña ndikaa chi Galilea. Ra saa xa'a ra saña'a ra yuvi na ndee ve'e ñu'u kan kii yii ña ndakindiee na.
42004032	Ra ^ndakanda ka vi ini na ña xini so'o na tu'un ña ka'an ra. Chi ka'an ra xi'in iin takundi'i ndiayu ña kuu mii ra, ra kuëe ndixa ra ta ku'va xa iin na xïni tu'un ka'an.
42004033	Ra ini ve'e ñu'u kan ndu'u iin tiaa ra kuu mii tachi ndiva'a, ra saa ndiee ka vi ndinda'yu tachi ndiva'a ña ndikaa ini ra,
42004034	kachi ña saa xi'in Jesús: ―Koo yaa kun xi'in ndi. ¿Nichuun sandi'i kun ndu'u, Jesús, ra ñuu Nazaret? ¿A vaxi kun sandi'i kun xa'a ndi? Chi yu'u ra xini va yu yo'o, ña kuu kun Ra Yii, ra ke̱e nuu Ndioxi ―kachi ña ndiva'a kan su'va xi'in Jesús.
42004035	Saa ndukue'e Jesús xi'in tachi ndiva'a kan, ra kachi ra saa: ―¡Koo yaa yu'u kun! Ra saña tiaa ñaa ―kachi ra. Ra saa kùùn ña ndiva'a kan tiaa kan ndia nuu ñu'u, ra ke̱e ña kua'an ña, ndi su kuëe nindo'o va'a vi ra.
42004036	Ra ndakanda ni ini yuvi na ndee kan, ra xa'a na ka'an na xi'in ta'an na kachi na saa: ―¿Ndia tu'un ke yo'o? Chi xi'in ndiayu ra, ra xi'in ndie̱e̱ ra xa'ndia ra chiñu nuu tachi ndiva'a ra kandixa ña ra, ra kee ña kua'an va ña ―kachi na xi'in ta'an na.
42004037	Ra saa nindutia ndoso tu'un xa'a Jesús iinii kuvi ñuu.
42004038	Ra te kita Jesús ve'e ñu'u kan, ra saa ndaki'in ra kua'an ra ve'e ra Simón ra ita'an xi'in ra. Ra saa ndiee ni ndo'o ña siso ra Simón kandu'u ña xi'in kue'e ka'ni, ra saa xakunda'vi ka vi na nuu Jesús ña na sanda'a ra ña.
42004039	Ra saa kuyachin Jesús nuu ña, ra xa'ndia ra chiñu nuu kue'e kan, ña na kee ña; saa ra ndikun nduva'a va ña; ra ndakoo ña xavii ña xixi va na.
42004040	Ra ta kuaa ndikita ñu'u, ra kua'a ni yuvi ra ndiaka na na xi'i, iin ta nuu kue'e, ndixaa na nuu Jesús; ra saa chindu'u ra nda'a ra sata ta iin, ta iin na, ña sanda'a ra na.
42004041	Ra kua'a ni tu na kuu mii tachi ndiva'a, va nduva'a xa Jesús, ra iin nda'yu ko'o ña ndiva'a kan ta kee ña, ra kachi ña saa: ―¡Yo'o, kuvi Se'e Ndioxi! ―kachi ña xi'in ra. Ra nditäxi ra ka'an ña xi'in ra, saa chi xa kundaa va ini ña, ña kuu ra Cristo.
42004042	Ta ndituvi, ra saa ndaki'in Jesús kua'an ra iin iku yuu nuu köo yuvi. Ra ndikun yuvi sata ra kua'an na ndanduku na ra. Ra ta ndani'i na ra ra nditäxi na ku'un ra inka xiyo.
42004043	Ra saa ndika'an Jesús xi'in na, kachi ra saa: ―Xiniñu'u ku'un yu inka ñuu ña ndatu'un yu xi'in yuvi ña na kuiin na ka'ndia Ndioxi chiñu nuu na, ra sa ra ña va'a xi'in na chi xa'a ña yo'o ke ti'vi Ndioxi yu'u vaxi va yu ―kachi ra xi'in na.
42004044	Ra saa ndixika Jesús ndika'an ndoso ra tu'un Ndioxi takundi'i ve'e ñu'u ña iyoo chi Galilea.
42005001	Saa kuu iin kii ndichi Jesús yu'u mini ka'nu ra nani Genesaret, ra kua'a ka vi yuvi ndakuta'an, ra ndixaa na nuu ra, ra iin chinda'ni ta'an na ña kuni na kuni so'o na tu'un Ndioxi.
42005002	Ra suvi yachin yu'u mini kan tu xini Jesús ndita vichi uvi itun vali xika nuu mini. Ra köo ka ixto'o nu ñu'u ini nu, chi xa nuu va ndia ña ndakatia ndia inu ndia ña ^tiin ndia tiaka.
42005003	Ra saa ndaa Jesús ini iin nu; ra kuenda ra Simón va kuvi nu. Ra nduku Jesús ña mani nuu ra, ña na sakundutia'a ra lo'o nu chi nuu xa kunu ka lo'o mini kan. Ra saa sakundutia'a ra nu, ra ndakundu'u Jesús ini nu ra xa'a ra saña'a ra yuvi.
42005004	Ra te ndi'i saña'a ra na, ra saa ndika'an ra xi'in ra Simón, kachi ra saa: ―Na ko'o xi'in nu chi nuu kunu ra kaa, ra chikaa ndo inu ndo ña tiin ndo tiaka ―kachi ra xi'in ndia.
42005005	Saa ndakuiin ra Simón, kachi ra saa: ―Tata Maestro, xa iinii ñuu ndaa ndixika ndi xa'a ri, ra ndia nii ri nditïin vi ndi. Ndi su tu xa mii kun kachi saa, ra va'a, na chikaa tuku va ndi ña ―kachi ra.
42005006	Ra saa chikaa tuku va ndia inu ndia. Ra kua'a ka vi ri tiin ndia ra xa'a ndia ixita ndia inu, ra saa xa'a ndindata va ña xi'in ri.
42005007	Ra saa ndixika nda'a ndia nuu ndia ta'an ndia, ndia ndo'ni ini inka nu, ña na kixi ndia chindiee ta'an ndia xi'in ndia. Ra saa xaa ndia kan chindiee ta'an ndia xi'in ndia. Ra iin chitu ndaa va uvi saa nu xi'in tiaka, ra salo'o koyo nu xi'in ndia ka'a mini kan.
42005008	Ra ta xini ra Simón ña xa Jesús, saa ra ndikun ndakusiti ra nuu ra, ra kachi ra saa: ―Tata, tiaa ra iyoo kuachi va kuvi yu'u, ndi su yo'o, ra ra yii va kuvi kun. Ña kan ke küvi kita'an yu xi'in kun, ra va'a ka na kutia'a va kun nuu yu ―kachi ra xi'in Jesús.
42005009	Saa chi ndakanda ni ini ra Simón xa'a ña kua'a ni tiaka tiin ndia. Ra ndakanda ni tu ini ndia ita'an xi'in va ra.
42005010	Ra ndakanda ni tu ini ra Jacobo, xi'in ra Juan ndia se'e ra Zebedeo, ndia ita'an xi'in ra Simón va. Ra saa ndika'an Jesús xi'in ra Simón, kachi ra saa: ―Kuayü'vi kun; chi vichin nduu kun ra saña'a yuvi ña ndakundikun na yu'u ―kachi ra xi'in ra.
42005011	Ra saa ke̱e ndia chi yu'u mini kan xi'in barca ndia. Ra ndakoo ndi'i ndia chiñu ndia. Ra ndakundikun ndia Jesús, kua'an ndia xi'in va ra.
42005012	Saa kuu iin kii ra xika Jesús iin ñuu, ra ndixaa iin tiaa ra ndo'o kue̱'e̱ tia'yu nuu ra. Ra ndakusiti ra, ra ndixinu nuu ra ndia ñu'u, ra xakunda'vi ka vi ra nuu ra, kachi ra saa: ―Tata, tu kuni kun, ra na sa kun ña mani ra na sanda'a va kun yu'u ―kachi ra.
42005013	Ra saa nditandiaa nda'a Jesús ra ndo'o kue'e tia'yu kan ra ndika'an ra xi'in ra, kachi ra saa: ―Kuni va yu; ra na nduva'a kun ―kachi ra xi'in ra. Ra ndikun saa ndindoñu'u va kue̱'e̱ tia'yu kan sata tiaa kan.
42005014	Ra saa xa'ndia Jesús chiñu nuu ra kachi ra saa: ―Kua'an, ra ndia nii yuvi ndatü'un kun xi'in xa'a ña sanda'a yu yo'o. Chi takua nuu ra sutu va na ku'un kun, ra na kani'i kun ña'a ña soko kun ta ku'va kachi ndiayu Ndioxi ña ndakoo ra Moisés ta yachi; ra na kundaa ini ndia sutu ña xa nduva'a va kun ―kachi Jesús xi'in ra.
42005015	Ra va'a ni ndika'an ni va Jesús xi'in ra ña na ndatü'un ra, ndi su xa saa kundaa va ini yuvi xa'a ña nduva'a ra. Ra iin vichin vichin ndindutia ndoso tu'un xa'a Jesús, ra kua'a ka vi yuvi kua'an nuu ra ña kuni so'o na ña ndakani ra, ra sanda'a ra na xi'in kue'e ña ndo'o na.
42005016	Ra kua'a ni ichi ke̱e siin ra nuu na, ña ndixa'an ra iku yuu nuu köo yuvi ña ndika'an ra xi'in Ndioxi.
42005017	Saa kuu iin kii ra íin Jesús saña'a ra yuvi. Ra ikan ndee sava ndia fariseo, xi'in ndia saña'a ndiayu Ndioxi ña ndakoo ra Moisés. Ra saa tu na ke̱e ñuu ña ndikun ndiaa chi Galilea, ra saa tu na ke̱e ñuu ña ndikun ndiaa chi Judea va. Ra saa tu na ke̱e ñuu Jerusalén va. Ra mii Ndioxi taxi ndie̱e̱ nda'a Jesús ña ^sanda'a ra yuvi na xi'i.
42005018	Ra saa kuu, ra ndixaa sava tiaa xi'in iin ra xi'i ra ndachi xa'a küvi kaka, ra kandu'u ra nuu ixto ndixaa ra xi'in ndia. Ra ndixika nduku ndia ki'vi ndia ña chikandu'u ndia ra ini ve'e nuu ndu'u Jesús.
42005019	Ndi su ndiküvi vi ki'vi ndia xi'in ra, chi iin chitu ndaa va yuvi. Ra saa ndaa ndia chi xini ve'e, ra kaan ndia iin yavi xini ña. Ra yavi kan sanuu ndia ixto nuu kandu'u ra. Ra saa nduxinu ra tiañu takundi'i yuvi, nuu ndu'u Jesús.
42005020	Ra te kundaa ini Jesús ña ndinuni ni ini ndia ^kandixa ndia, ña kuchuun va ra sanda'a ra ra. Ra saa ndika'an ra xi'in ra xi'i kan, kachi ra saa: ―Tata, xa xa ka'nu va ini yu xa'a kuachi kun ―kachi ra xi'in ra.
42005021	Ra ta xini so'o ndia fariseo, xi'in ndia saña'a ndiayu Ndioxi ña ndakoo ra Moisés, ña ndika'an Jesús xi'in ra, ra saa xa'a ndia ndakani ini ndia: “¿Yoo ku ra yo'o, ra kachi ra saa xi'in ra kaa? Chee ni kuachi ke yo'o nuu Ndioxi, chi ndia nii yuvi, ra küvi saka'nu ini na xa'a kuachi yo, chi indaa mitu'un Ndioxi va ku ra kuvi saka'nu ini xa'a kuachi yo”, ka'an ndia.
42005022	Ra kundaa kua'a va ini Jesús ña ^ndakani ini ndia, ra saa ndika'an ra xi'in ndia, kachi ra saa: ―¿Nichuun ndakani ini ndo ña köo ndiayu yu ña saka'nu ini yu xa'a kuachi yuvi?
42005023	¿Ra ni ke va'a kachi yu xi'in ra yo'o, tuvi ndo? ¿A va'a ka na kachi yu ña: “Xa xaka'nu ini yu xa'a kuachi kun”? ¿Ra a va'a ka na ka'an yu xi'in ra: “Ndakoo, ra kaka xa'a kun kunu'u kun”?, kachi yu.
42005024	Ra ña na kundaa va'a ini ndo, ra vichin nuu ndo yo'o, na sanda'a yu ra yo'o, saa ke kundaa ini ndo chi yu'u kuvi ra ti'vi Ndioxi xaa, ra kuu mii yu ndiayu ña saka'nu ini yu xa'a kuachi na yuuvi ―kachi ra xi'in ndia. Ra saa ndika'an ra xi'in ra nduchi'ña kan, kachi ra saa: ―Ndakoò, ra ndaki'in kun ixto kun, ra kunu'u kun ve'e kun ―kachi ra xi'in ra.
42005025	Ra ndikun nuu na saa ndakoò tiaa kan, ra ndaki'in ra ixto ra, ra kuanu'u ra ve'e va ra. Ra ^ndasaka'nu ka vi ra Ndioxi xa'a ña nduva'a ra.
42005026	Ra ndakanda ka vi ini yuvi xa'a ña xa Jesús. Ra ndasaka'nu ni na Ndioxi. Ra ndayu'vi ka vi ini na, kachi na saa: ―¿Ni ke yo'o? Ndia nii kii täan kuni yo ña, ra ndia vichin xini yo ña xitu'un yo'o ―kachi na xi'in ta'an na.
42005027	Ra ta sandi'i Jesús, saa ra ndaki'in ra kua'an va ra, ra ndiya'a ra nuu ndu'u iin ra nani Leví ra ndiso chiñu kaya xu'un nda'a na ñuu, ña kua'an nda'a gobierno ñuu Roma. Ra ndika'an Jesús xi'in ra kachi ra saa: ―Na ko'o xi'in yu ―kachi ra.
42005028	Saa ra, ndikun ndakoo ndi'i ra Leví chiñu ra, ra ndaki'in ra kua'an ra xi'in Jesús va.
42005029	Saa kuu, xakin ra Leví iin viko ka'nu ve'e ra ña ndasato'o ra Jesús. Ra kua'a ka vi na kaya xu'un nda'a na ñuu, xi'in sava ka yuvi xaa ndixkundee nuu mesa ña kuxi na xi'in ra.
42005030	Ra ndia fariseo, xi'in ndia saña'a ndiayu Ndioxi ña ndakoo ra Moisés, ra xa'a ndia xa kuachi ndia ra ndika'an ndia xi'in ndia ita'an xi'in Jesús, kachi ndia saa: ―¿Nichuun xixi ndo xi'in ndia kaya xu'un nda'a yuvi, xi'in sava ka yuvi kuachi? Ra süvi na va'a kuvi na ―kachi ndia.
42005031	Ra saa ndakuiin Jesús, kachi ra saa xi'in ndia: ―Na iyoo va'a ini, ra xiniñü'u vi na kan na xatatan, chi na ndiee ndo'o va ku na xiniñu'u na xatatan.
42005032	Saa chi yu'u, ra växi yu chindiee ta'an yu xi'in na va'a, na köo kuachi, tuvi na. Chi xa'a na iyoo kuachi va ke xaa yu, ña va'a na ndandiko ini na ra ndaki'in na ichi Ndioxi ―kachi Jesús xi'in ndia fariseo.
42005033	Ra saa ndika'an ndia xi'in Jesús, kachi ndia saa: ―Na ita'an xi'in ra Juan, xi'in na ita'an xi'in ndia fariseo, ra kua'a ni va ichi xïxi na, ña iyoo su'un na, ra ka'an ni tu na xi'in Ndioxi va. ¿Ra nichuun iyöo su'un tu ndia ita'an xi'in yo'o? Chi niña ndia xixi va kuvi ndia ―kachi ndia xi'in Jesús.
42005034	Ra saa ndakuiin Jesús, kachi ra saa: ―Na ndee kusii ini xi'in migo na nuu iyoo viko tanda'a, ra küvi vi koo su'un na, ña koo na saa soko, chi ta íin va ra tanda'a xi'in na, ña kan ke küvi koo su'un na.
42005035	Ndi su vaxi kii, ra tiin ndia ra tanda'a ku'un ra xi'in ndia, ra saa vi ke ndoo na ita'an xi'in ra ña koo su'un na ―kachi Jesús xi'in ndia.
42005036	Ra saa ndika'an ka ra iin tu'un ndichi xi'in ndia, kachi ra saa: ―Ndia nii yuvi ra ndakä'ma na iin ña'ñu tikoto xaa xi'in tikoto yata. Saa chi tu saa na sa na, saa ra ndi'i xa'a va tikoto xaa. Ra nii kindöo va'a tu ña xi'in tikoto yata va.
42005037	Ra ndia nii yuvi ra täan na vino xaa ini ñii̱ yata, chi tu saa na sa na, saa ra, ndata va ñii̱ yata kan sa ra, ra ña uun va kuitia ndi'i ra, ra ndia ñii̱ kan ke ndi'i xa'a va.
42005038	Ña kan ke vino ra xaa, ra ini ñii̱ xaa ke xiniñu'u ku'un va ra, ra saa ke nii vino kütia, ra nii ñii̱ ña ñu'u ra ke ndï'i xa'a vi.
42005039	Ra na xi'i vino yata, ra küni na ko'o na vino ra xaa, chi va'a ni ka va xi'i vino yata kachi na ―kachi Jesús xi'in ndia.
42006001	Saa kuu iin kii ña ndakindiee̱ na, ra ndiya'a Jesús kua'an ra xi'in ndia ita'an xi'in ra, nuu iyoo itu trigo. Ra xa'a ndia ita'an xi'in Jesús kindiaa ndia yoko itu trigo kan. Ra sakoyo ndia nuni sata ña ^xaxi ndia.
42006002	Ra saa ndika'an ndia fariseo xi'in ndia, kachi ndia saa: ―¿Nichuun xa ndo saa?, saa chi köo ndiayu nda'a yo, ña sa yo saa kii yii saa chi kii ña ñakindiee̱ va yo kuvi ña ―kachi ndia xi'in ndia ita'an xi'in Jesús.
42006003	Ra saa ndakuiin Jesús, kachi ra saa: ―¿A täan ka'vi ndo ni ke ka'an tu'un Ndioxi xa'a ña xa ra rey David, xi'in ndia xita'an xi'in ra, ta ndika'un ini ndia?
42006004	Saa chi su ndiki'vi va ra Rey David ini ve'e ñu'u, ra ki'in ra ixta ña ndee nu yii ña soko na nuu Ndioxi, xixi ra xi'in ndia ita'an xi'in ra. Ra köo ndiayu ra sa ra saa, chi indaa ndia ku sutu va kuvi ndia iyoo ichi kuxi ixta kan ―kachi ra xi'in ndia.
42006005	Ra saa ndika'an ka Jesús xi'in ndia kachi ra saa: ―Yu'u, ra ti'vi Ndioxi xaa yo'o kuvi ra iyoo ndiayu nda'a xa'a kii ña ndakindiee̱ na ndia ña ke va'a sa yo, ra ndia ña ke küvi sa va yo ―kachi Jesús xi'in ndia fariseo.
42006006	Ra saa kuu, inka tuku kii ña ndakindiee̱ na ra saa ndixaa Jesús iin ve'e ñu'u ra xa'a ra saña'a ra na tu'un Ndioxi. Ra ve'e ñu'u kan ndu'u iin tiaa ra kutuun nda'a kua'a.
42006007	Ra ndia saña'a ndiayu Ndioxi xi'in ndia fariseo ra iin su'va nuu ndia ixtonani ndia Jesús, a sanda'a ra ra kue̱'e nda'a kan kii ña ndakindiee̱ na, ra saa ke ni'i ndia taxi ndia kuachi xa'a Jesús, ká'án ndia.
42006008	Ra xa kundaa va ini Jesús ña ndakani ini ndia. Ra saa ndika'an ra xi'in ra kue̱'e nda'a kan, kachi ra saa: ―Ndakundichi ra na kuni takundi'i na yo'o ―kachi ra xi'in ra. Saa ra ndikun ndakundichi va ra kue̱'e nda'a kan ma'ñu na.
42006009	Ra saa ndika'an Jesús xi'in ndia fariseo, kachi ra saa: ―Na ndakatu'un yu ndo'o. ¿Ndia ña ke kuvi sa yo kii ña ndakindiee̱ kachi ña tiaa ra Moisés? ¿A ña va'a ke sa yo, a ña vä'a? ¿A sakaku yo yuvi, a sandi'i yo xa'a va na? ―kachi Jesús xi'in ndia.
42006010	Saa ixto'ni Jesús nuu takundi'i na xinunduu ndita kan, ra ndika'an ra xi'in ra kue̱'e nda'a kan kachi ra saa: ―Sandakaa nda'a kun ―kachi ra xi'in ra. Ra saa sandakaa tiaa kan nda'a ra, ra ndikun nduva'a va ña.
42006011	Ra tiaa ni ndisaa ini ndia fariseo xini ndia Jesús. Ra xa'a ndia kata'an ndia ndixa koo taxi ndia kuachi xa'a ra.
42006012	Saa kuu iin kii ke̱e Jesús kua'an ra iku ka'an ra xi'in Ndioxi, ra iinii ñuu ndaa ndika'an ra xi'in Ndioxi.
42006013	Ra te ndituvi saa kana ra takundi'i na ndikun sata ra, ra ndikaxin ra uxi uvi tiaa, ndia kaka chiñu nuu ra. Ra ndia yo'o kuvi ndia kuu apóstoles, ra tu'un yo'o kachi ña saa: “Ndia ^ti'vi Ndioxi.”
42006014	Ra su'va nani ndia ndikaxin Jesús: Simón ra ndakunani Pedro, inka ra nani Andrés ñani ra Simón, iin ra nani Jacobo, iin ra nani Juan, iin ra nani Felipe, inka ra nani Bartolomé,
42006015	inka ra nani Mateo, iin ra nani Tomás, inka ra nani Jacobo se'e ra Alfeo, iin ra nani Simón ra xindikaa xi'in partido ña nani Zelote,
42006016	inka ra nani Judas, ñani ra Jacobo, iin ra nani Judas Iscariote ra ndixiko Jesús.
42006017	Saa ke̱e Jesús iku kan ra ndaki'in ra vaxi nuu ra xi'in ndia ndakaxin ra kaka chiñu nuu ra. Ra ta nduxinu ndia iin yoso, ra xa ikan va ndee kua'a ni ka na ndikun sata ra ña ndiatu na ra. Ra xaa kua'a ni tu yuvi, na ke̱e iinii kuvi ñuu ña ndikun ndiaa Judea, xi'in ñuu ña ndo'ni yu'u tiañu'u, ña ndikun ndiaa ñuu Tiro xi'in ñuu Sidón, ra saa tu na ke̱e ñuu Jerusalén va. Ra ndakuta'an takundi'i yuvi yo'o ña kuni so'o na tu'un ña ka'an ndoso ra, ra kuni tu na ña na sanda'a va ra na.
42006018	Ra kua'a ni na ku mii tachi ndiva'a, nduva'a xa Jesús.
42006019	Ra takundi'i na xi'i, ra kuni na ña tiandiaa nda'a na Jesús, chi kundaa ini na ña ku mii ra ndie̱e̱ ña sanda'a ra na, ra nduva'a ndi'i va na xi'i xa ra.
42006020	Ra saa ndakoto'ni Jesús nuu na ndikun sata ra, ra ndika'an ra xi'in na, kachi ra saa: ―Va'a ni kee ndo'o, na nda'vi, chi xa ndixaa va kii ña ka'ndia Ndioxi chiñu nuu ndo.
42006021	’Va'a ni kee ndo'o, na ka'un ini vichin, chi vaxi kii ra ndoo ndoso va ña nuu ndo. Va'a ni kee ndo'o na xaku vichin, chi vaxi kii ra kusii ni ini ndo.
42006022	’Va'a ni kee ndo tu kundasi ta'an na xi'in ndo, ra taxi na ndo'o, ra kaña'a na xa'a ndo, xa'a ña kandixa ndo yu'u, ra ti'vi Ndioxi xaa yo'o.
42006023	Kusii ni ini ndo ta xa na xaa kii kan, ra kuaku ndo, chi xa iyoo va ña va'a taxi Ndioxi nda'a ndo ndivi. Ra ta ku'va ^xa ndiva'a na xi'in ndo vichin, ra saa ke xa tu na xii xikua na xi'in na ndika'an ndoso tu'un yu'u Ndioxi xina'a va.
42006024	’Ndi su nda'vi ni ndo'o na kuika, chi xa iyoo va'a ni va ini ndo vichin, ndi su vaxi kii ra köo ña va'a ni'i vi ndo.
42006025	’Nda'vi ni ndo'o, na iyoo ña xixi vichin, chi vaxi kii ra ka'un ni ini ndo. ’Nda'vi ni ndo'o, na ^xáku̱ vichin, chi vaxi kii ra kusuchi ni ini ndo ra kuaku ni ndo.
42006026	’Nda'vi ni ndo'o, na chinuu to'o ni na tu'un xa'a vichin, chi saa ke xa tu na xii xikua ndo xi'in na maña, na ndika'an ndoso siki tu'un yu'u Ndioxi xina'a va ―kachi Jesús xi'in na.
42006027	Vichin ^ka'an yu xi'in ndo'o na xini so'o ña ka'an yu: ―Ku'vi ini ndo kuni ndo na saa ini xini ndo'o; ra sa ndo ña va'a xi'in na kundasi ndo'o.
42006028	Ra tu ndia na kaña'a xa'a ndo, a kundiva'a na xi'in ndo, ra na ka'an ndo xi'in Ndioxi xa'a na, ña na chindiee ra na.
42006029	Ra tu ndia na xakin xa'ndia nuu ndo, ra käni ndo na. Chi na taxi ndo inka xiyo, na kani va na. Ra tu ndia na kuni ndakindiaa chi'lo ndixi ndo, ra kuxï'ndia ndo ña nuu na; chi ndia tikoto ña ndixi ndo na ku'un xi'in va na.
42006030	Tu ndia na nduku ña'a nuu ndo, ra kuxï'ndia ndo ña nuu na. Ra tu ndia na kindiaa ña'a ndo, ra na kä'an kuachi ndo xa'a ña.
42006031	Ra tu kuni ndo sa yuvi ña va'a xi'in ndo, ra ña va'a na sa tu ndo'o xi'in va na.
42006032	’Ra tu ku'vi ini ndo xini ndo takua yuvi na ku'vi ini xini ndo'o, saa ra, köo ya'vi ndiaa vi ña nuu Ndioxi, chi saa ke xa tu yuvi na xïni ichi Ndioxi va.
42006033	Tu xa ndo ña va'a xi'in takua yuvi, na xa ña va'a xi'in ndo, saa ra köo ya'vi ndiaa vi ña nuu Ndioxi, chi saa xa tu yuvi kuachi va.
42006034	Ra tu chindiee ndo xu'un takua yuvi, na xini ndo kuchuun ndataxi ña nda'a va ndo, saa ra köo ya'vi ndiaa vi ña nuu Ndioxi, chi saa xa tu yuvi na xïni ichi Ndioxi va: saa chi chindiee na xu'un ta'an na ra ndiatu ini na ña ndaki'in na ña xi'in siki va ña.
42006035	Ku'vi ini ndo kuni ndo na saa ini xini ndo'o, ra sa ndo ña va'a xi'in na. Ra tu chindiee ndo xu'un na ra ndiätu ini ndo ña ndaki'in ndo ña nda'a na. Saa ke ni'i ndo ña va'a nuu Ndioxi, ra kunani ndo se'e Ndioxi ra ka'nu. Chi va'a ni ini Ndioxi xi'in takundi'i va yuvi, nii na köo ña to'o kuvi na, ra nii na yuvi ña'a kuvi va na.
42006036	Ra na kunda'vi ini ndo kuni ta'an ndo, ta ku'va kunda'vi ini Ndioxi xini ra ndo'o.
42006037	’Na kä'an ndo xa'a kuachi inka yuvi, saa ke kä'an Ndioxi ña iyoo kuachi ndo. Ra na satävi chi'ña ndo yuvi, saa ke satävi chi'ña Ndioxi ndo'o. Ra koo ka'nu ini ndo xa'a ña xa inka yuvi xi'in ndo, saa ke koo ka'nu ini Ndioxi xa'a ndo.
42006038	Ra va'a ni na koo ini ndo xi'in yuvi; ra na taxi ndo ña'a nda'a na xi'in ña kusii ini ndo, ra saa ke taxi Ndioxi ña'a nda'a ndo. Ra chikaa ka ra siki ña sandiko ra nda'a ndo, chi ta ku'va chu'un ndo xi'in yuvi, ra saa ke chu'un tu Ndioxi xi'in va ndo ―kachi Jesús.
42006039	Ra saa ndika'an Jesús iin tu'un ndichi xi'in na kachi ra saa: ―¿A kuvi kunuu iin ra kuaa ichi nuu inka ra kuaa, tuvi ndo? Su küvi chi koyo uvi saa va ndia yavi.
42006040	Ra ndia nii na sakan sakua'a ra küvi sa chee na nuu maestro na, chi na sakan kutu'va va kuvi na. Ra ndia na ndi'i ka'vi na, saa vi ke xinu na koo na ta ku'va iyoo maestro na.
42006041	’¿Nichuun va'a ixto'ni kun nuu mi'i lo'o ña ndikaa nuu ñani kun, ra kï'in kun kuenda xi'in itun chee ndikaa nuu mii kun?
42006042	Ra tu xïni kun itun chee ndikaa nuu mii kun, ¿ra nichuun va'a ki'in kun kuenda ña ka'an kun xi'in ñani kun: “Ñani, na'a, na tava yu mi'i lo'o ña ndikaa nuu kun”, kachi kun? ¡Ra ra chi'ña tu'un va kuvi kun! Chi xi'na ka itun chee ndikaa nuu mii kun na tava kun. Ra saa ke va'a ndakoto'ni kaxi kun, ra va'a tava kun mi'i lo'o ña ndikaa nuu ñani kun ―kachi Jesús xi'in na.
42006043	Saa ndika'an Jesús xi'in na, kachi ra saa: ―Takundi'i itun kui'i tu va'a, ra küvi kuun kui'i ña vä'a nda'a nu. Ra takundi'i itun vä'a, ra küvi kuun kui'i ña va'a nda'a nu.
42006044	Takundi'i itun kui'i ra xi'in ña'a ña kuun nda'a nu ke ndakuni yo nu. Chi küun koxi nda'a itun ìñu̱, ra nii uva küun nda'a ìñu̱ nañu.
42006045	Ra saa tu iin tiaa va, ra iyoo ña va'a nima, ra ña va'a tu ndatu'un va ra. Ra iin tiaa ra iyoo ña vä'a nima, ra ña vä'a ndatu'un va ra. Chi takundi'i ña iyoo nima yo ke ka'an va yo ―kachi Jesús xi'in na.
42006046	Saa ndika'an ka Jesús xi'in na, kachi ra saa: ―¿Nichuun ka'an ndo, “Tata, Ra Ka'nu”, xi'in yu, ra xïin tu ndo sa ndo ña ka'an yu xi'in ndo?
42006047	Na ka'an yu xi'in ndo, ndia ku'va ke iyoo yuvi na ndikun yu'u, ra kandixa na ña ka'an yu xi'in na.
42006048	Ta iyoo iin tiaa ra xava'a iin ve'e, ra kunu ni chikaa ra xa'a ña, chi ndia sata kava kaku xa'a ña, ra kii nduxinu tiañu'u ka'nu, ra ndiee ni kani ndiaa ra ña, ra ndikuchüun ra sanduva ra ña, chi tuun ni va xikundichi ña, saa ke iyoo na.
42006049	Ndi su na xini so'o tu'un ña ka'an yu, ra kandïxa na ña, ra ta iyoo iin tiaa ra xava'a ve'e, ra ndichikäa kunu ra xa'a ña, chi nuu ñu'u taya va sakaku ra xa'a ña, ke iyoo na kan. Ra kii nduxinu tiañu'u ka'nu, ra ikan vi ki'in ra ve'e kan sako'ni ra, ra sandi'i yaa va ra xa'a ña ―kachi Jesús.
42007001	Ra te sandi'i Jesús ndika'an ra xi'in na ndee xini so'o, ra saa ndaki'in ra kua'an ra chi ñuu Capernaum.
42007002	Ra ikan iyoo iin ra kuchee nuu iin ciento ndia soldado ndia ñuu Roma. Ra iyoo iin ra xachiñu nuu ra, ra ku'vi ni ini ra xini ra ra, ra saa ki'in kue'e ra xachiñu nuu ra, ra xa iin numi va kuvi ra.
42007003	Ra ta kundaa ini ra kuchee nuu ndia soldado kan, ña xa ndixaa Jesús ñuu Capernaum, ra saa kana ra ndia xikua'a inuu nuu na judío. Ra ndika'an ra xi'in ndia, ña na ku'un ndia kuaku nda'vi ndia nuu Jesús, ña kixi ra sanda'a ra, ra xachiñu nuu ra.
42007004	Ra saa ndixaa ndia nuu Jesús ra xa'a ndia xakunda'vi ndia nuu ra, kachi ndia saa: ―Tata, vaxi ndi kuaku nda'vi ndi nuu kun ña na ku'un kun xi'in ndi ra sanda'a kun ra xachiñu nuu ra kuchee nuu ndia soldado, saa chi xiniñu'u va chindiee ta'an kun xi'in ra chi va'a ni tiaa kuvi ra.
42007005	Ra suvi ra xava'a ve'e ñu'u ña iin ñuu ndi, chi ku'vi ni ini ra xini ra yoo, na ñuu Israel. Ña kan ke vaxi ndi nduku ndi ña mani nuu kun ―kachi ndia xikua'a kan xi'in Jesús.
42007006	Saa ndaki'in Jesús kua'an ra xi'in ndia. Ra ta xa kuyachin ndia vaxi ndia nuu iin ve'e ra kuchee kan, ra saa ti'vi ra ndia ita'an xi'in ra kua'an ndia ña ka'an ndia xi'in Jesús. Ra ta ndixaa ndia nuu vaxi Jesús, ra saa kachi ndia saa xi'in ra: ―Tata, sandï'i kun mii kun, chi köo ichi ra ña ki'vi kun ve'e ra, chi ra ka'nu ni kuvi yo'o nuu ra, kachi ra xi'in ndi ña vaxi ndi nuu kun.
42007007	Ña kan ke nii ndixändiee ini ra ña kixi mii ra nuu kun. Ra su'va va kachi ra xi'in chiñu ña vaxi nuu kun: “Tata, va'a ni ñaa va na kundichi kun, ra ka'an kun xi'in kue'e̱ ra nduva'a va ra xachiñu nuu yu.
42007008	Chi xini va yu, chi iyoo na xa'ndia tu chiñu nuu yu'u va, ra kandixa va yu na; ra yu'u tu, xa'ndia chiñu nuu ndia soldado ra kandixa va ndia yu'u: Kua'an ndo, kachi yu xi'in ndia, ra kua'an va ndia; Na'a ndo, kachi yu, ra vaxi va ndia. Ra saa tu ra xachiñu nuu va yu, xa'ndia yu chiñu nuu ra, ra kandixa va ra ña ka'an yu xi'in ra”, kachi ra xi'in chiñu vaxi nuu kun ―kachi ndia xi'in Jesús.
42007009	Ra ta xini so'o Jesús, ra ndakanda ni ini ra xi'in tu'un ña ndika'an tiaa kan, ra ndakoto'ni ra nuu na ndikun sata ra. Ra ndika'an ra xi'in na, kachi ra saa: ―Ña ndixa ka'an yu xi'in ndo, chi täan ndani'i yu ndia nii na Israel na kandixa yu'u ta ku'va kandixa ra yo'o yu'u ―kachi Jesús xi'in na.
42007010	Ra te ndandiko ndia ndixa'an xi'in chiñu ndaxaa ndia ve'e ra kuchee kan, ra xa nduva'a va ra xachiñu nuu ra, chi xa sanda'a va Jesús ra.
42007011	Saa kuu ndaki'in Jesús, kua'an ra xi'in ndia ita'an xi'in ra, ñuu ña nani Naín. Ra kua'a ka vi yuvi ndikun sata ra kua'an na.
42007012	Ra ta kuyachin ra nuu ñuu kan, ra xini ra kua'an na nduxin na iin ndii, ra se'e iin ña'a ña ndukuaan va kuvi ra. Ra iin mii tu'un saa va kuvi se'e ña. Ra kua'a ka vi yuvi kua'an xi'in ña, ña nduxin na ra.
42007013	Ra ta xini Jesús ña'a yo'o, ra kunda'vi ni ini ra xini ra ña, ra ndika'an ra xi'in ña kachi ra saa: ―Nana, xäku kun ―kachi ra.
42007014	Ra saa kuyachin Jesús ra nditiandiaa nda'a ra ixto ndii kan. Ra ndikun ndixkundita va ndia kua'an xi'in ndii. Ra ndika'an Jesús, kachi ra saa: ―Ra lo'o, xi'in yo'o ka'an yu: ¡Ndakoo! ―kachi ra.
42007015	Ra saa ndatiaku va ra lo'o kan, ra ndakundu'u ra nuu ixto, ra xa'a ra ka'an ra, ra saa ndataxi Jesús ra nda'a si'i ra.
42007016	Ra te xini yuvi kan ña ndatiaku ra, ra ndiyu'vi ni na. Ra xa'a na ^ndasaka'nu na Ndioxi, kachi na saa: ―Iin ra ka'nu, ra ka'an ndoso tu'un yu'u Ndioxi kuvi ra xaa nuu yo. Chi Ndioxi kuvi ra xaa chindiee ta'an xi'in yo ―kachi na.
42007017	Ra saa ndindutia ndoso tu'un xa'a Jesús, iinii kuvi ñuu ña ndikun ndiaa chi Judea xi'in sava ka ñuu ña ndo'ni yachin kan.
42007018	Ndatu'un ndia ita'an xi'in ra Juan xa'a ña xa Jesús, ra ta kundaa ini ra Juan, ra saa kana ra uvi ndia ita'an xi'in ra,
42007019	ra ti'vi ra ndia kua'an ndia ndakatu'un ndia Jesús ña va'a na kundaa ini ra: a ra kan kuvi ra xa iyoo tu'un xa kixi sakaku na yuuvi yo'o, a kundiatu ndia inka va ra, kachi ra Juan xi'in ndia.
42007020	Ra saa ndixaa ndia nuu Jesús ra ndika'an ndia xi'in ra kachi ndia saa: ―Ra Juan, ra ^sakuchi yuvi kuvi ra ti'vi ndu'u vaxi ndi ña ndakatu'un ndi yo'o: “¿A yo'o kuvi ra xa iyoo tu'un xa'a kixi sakaku ndu'u? ¿A xiniñu'u kundiatu ndi inka va ra?” ―kachi ndia xi'in Jesús.
42007021	Ra suvi mii hora yo'o ke kua'a ni na xi'i sanda'a Jesús, ra kua'a ni tu na ñu'u tachi ndiva'a va sanda'a ra, ra kua'a ni tu na kuaa va ndakoto'ni xa ra.
42007022	Ra saa ndakuiin Jesús, kachi ra saa xi'in ndia: ―Kua'an ndo ra ndatu'un ndo xi'in ra Juan ña xini ndo xi'in ña xini so'o ndo: Chi na kuaa ra ^ndakoto'ni va na; ra na küvi kaka, ra ^ndakaka va na; ra na ndo'o kue'e̱ tia'yu, ra ^nduva'a va na; ra na so'o, ra ^ndanuña va so'o na; ra na ndii, ra ^ndatiaku va na. Ra ndakani yu tu'un Ndioxi nuu na nda'vi ña va'a na kaku va na.
42007023	Ra va'a ni ^kee yuvi na ndikun yu'u, ra kuëe xa uvi ini na xa'a tu'un ña ka'an yu xi'in na ―kachi Jesús xi'in ndia.
42007024	Ra ta ndaki'in ndia ti'vi ra Juan kuanu'u ndia, ra saa xa'a Jesús ka'an ra xa'a ra Juan xi'in na ndee kan, kachi ra saa: ―¿Ndixa kaa tiaa ra ndixa'an ndo xini ndo iku yuu kan? ¿A xini ndo iin tiaa ra kisi ña, ta ku'va ndo'o iin ndoo ñu'u ta xika tachi?
42007025	Ra tu süvi saa kaa ra, ¿ra ndixa ke kaa tiaa ra ndixa'an ndo xini ndo? ¿A xini ndo iin tiaa ra ndixi tikoto va'a, ña ya'vi? Ra xa kundaa ini ndo chi na ndixi tikoto va'a, ña savi, ra va'a ni va iyoo na kan, ra ve'e va'a nuu ndee na Rey va ndee na.
42007026	Ra tu süvi saa kaa ra ndixini ndo, ¿ra ndixa va ke kaa ra? ¿A xini ndo iin ra ka'an ndoso tu'un yu'u Ndioxi? Ndixa va, chi suvi kuvi va ra. Chi chee ka va chiñu ña ^xa ra Juan nuu takundi'i na ndika'an ndoso tu'un yu'u Ndioxi xina'a.
42007027	Ra xa'a ra Juan yo'o ke ka'an ña tiaa na ndika'an ndoso tu'un yu'u Ndioxi xina'a, ña kunuu ra kixi va ra, ra su'va ke kachi ña: Yo'o ti'vi yu iin tiaa ra kunuu ku'un ndasavii ichi kun, kachi tu'un Ndioxi kan.
42007028	’Ra na kundaa ini ndo chi ra Juan ra sakuchi yuvi kuvi ra chee ka nuu takundi'i na ndika'an ndoso tu'un yu'u Ndioxi xina'a. Ndi su na kuëe xiniñu'u va'a vichin nuu xa'ndia Ndioxi chiñu, ra na kan kuvi na nduchee ka nuu ra Juan va.
42007029	Ra ta xini so'o na ña ndika'an ndoso ra Juan ra chinuu to'o ni na tu'un xa'a Ndioxi, ra ndika'an na xi'in ra, ra sakuchi ra na, ra ndia na kaya xu'un kua'an nda'a gobierno ñuu Roma va, chichi xa ra.
42007030	Ndi su ndia fariseo xi'in ndia saña'a ndiayu Ndioxi ña ndakoo ra Moisés, ra kundasi va ndia ña va'a, ña kuni Ndioxi sa ra xi'in ndia, ra nii ndixïin tu ndia ña sakuchi ra Juan va ndia.
42007031	Ra saa ndika'an ka Jesús xi'in na, kachi ra saa: ―¿Yoo kuvi na chinuu yu xi'in ndo'o na ndee vichin? ¿Ra yo kuvi tu na inuu ndo xi'in?
42007032	Na ka'an yu xi'in ndo ndia ku'va ke iyoo ndo. Ndo'o, ra ta iyoo na kuachi na sasiki nuu ya'vi va ke iyoo ndo, ra ka'an na xi'in ta'an na, kachi na saa: “Tivi ndi yaa sii xi'in tiyoo, ra ndixïin ndo taxa'a ndo; ra xita ndi yaa suchi ini, ra nii ndixïin tu ndo kuaku va ndo”, kachi na xi'in ta'an na.
42007033	Ra ta iyoo na kuachi kan va ke, iyoo ndo'o, na ndee tiempo vichin. Chi kixi ra Juan ra sakuchi yuvi, ra nii ndixïxi ra, ra nii vino ndixï'i ra, ra ka'an ndo ña kuu mii ra tachi ndiva'a.
42007034	Ra vichin xaa tu yu'u, ra ti'vi Ndioxi; ra ^xixi yu, ra ^xi'i yu vino, ra ka'an ndo xa'a yu: ña xixi ni yu, ra xi'i ni yu vino, ra ita'an tu yu xi'in yuvi kuachi, xi'in na maña na kaya xu'un kua'an nda'a gobierno ñuu Roma va, kachi ndo.
42007035	Ra na ^ndaki'in ña va'a, ña ndichi ña taxi Ndioxi kuvi na ndaña'a ña ku na se'e va ra ―kachi Jesús xi'in na.
42007036	Iin ra nani Simón ra ita'an xi'in ndia fariseo ra ndixa'an ra ndika'an ra xi'in Jesús ña ku'un ra kuxi ra xi'in ra. Ra saa ndixaa Jesús ndixkundu'u ra nuu mesa.
42007037	Ra suvi mii ñuu kan iyoo iin ña'a, ña iyoo ni kuachi, ra ndu'u ni tu'un ki'vi xa'a ña. Ra ta kundaa ini ña ña ndixaa Jesús kuxi ra xi'in ra Simón, ra saa ndixaa ña ra ni'i ña iin yuyu, ra iin chitu ndaa ña xi'in ndutia ra xa'an tami, tia ya'vi ni.
42007038	Ra ndixaa ña ndixikusiti ña xa'a Jesús, ra xaku ni ña, ra xa'a ndikoyo tiakuii nuu ña sata xa'a ra, ra xa'a ña ndakatia ña xa'a ra xi'in tiakuii nuu ña. Ra xi'in ixi xini ña sandachi ña xa'a ra. Ra ta ndi'i, saa tiatuvi yu'u ña xa'a ra, ra ki'in ña ndutia xa'an tami chikaa ña xa'a ra.
42007039	Ra ta xini ra Simón ña xa ña'a kan, saa xa'a ra ndakani ini ra, ka'an ra saa: “Süvi ndixa vi ra ka'an tu'un yu'u Ndioxi kuvi ra yo'o, saa chi tu ndixa suvi ra, saa ra xa kundaa va ini ra ndia ña'a kuvi ña yo'o, saa chi süvi ña va'a kuvi ña”, ka'an ra.
42007040	Ra saa ndika'an Jesús xi'in ra kachi ra saa: ―Simón, iyoo iin ña kuni yu ka'an yu xi'in kun ―kachi ra. Ra saa ndakuiin ra Simón, kachi ra saa: ―Va'a va, ka'an xi'in yu Tata Maestro ―kachi ra.
42007041	Ra saa xa'a Jesús ndakani ra iin tu'un ndichi kachi ra saa: ―Saa ndo'o uvi tiaa ndia xinika xu'un nuu iin ra satatu xu'un yuvi. Iin ra xinika u'un ciento denario, ra inka ra xinika uvi xiko uxi ña.
42007042	Ra ndinï'i ndia xu'un ndataxi ndia nda'a tiaa kan. Ra saa xa ka'nu ini ra xa'a uvi saa va ndia, kachi tu'un ndichi yo'o. Ra ka'an yo'o xi'in yu vichin: ¿Yoo kuvi ndia yo'o, ndia ku'vi ni ka ini kuni tiaa ra xa ka'nu ini xi'in ndia, tuvi yo'o? ―kachi Jesús xi'in ra Simón.
42007043	Ra saa ndakuiin ra Simón, kachi ra saa: ―Ra kua'a ni ka xinika kuvi ra ku'vi ni ka ini xini tiaa kan, tuvi yu'u ―kachi ra. Saa ndika'an Jesús kachi ra saa: ―Ña ndixa ke ndika'an kun ―kachi ra xi'in ra.
42007044	Saa ndakoto'ni Jesús nuu ña'a kan. Ra ndika'an ra xi'in ra Simón, kachi ra saa: ―¿A xini kun ña xa ña'a yo'o xi'in yu? Chi ta xaa yu ve'e kun, ra köo tiakuii nditaxi kun ndoo xa'a yu. Ndi su ña yo'o, ra xaa ña ndakatia ña xa'a yu xi'in tiakuii nuu ña, ra sandachi ña xa'a yu xi'in ixi xini ña.
42007045	Ta xaa yu ve'e kun, ra ndixäto'o kun yu'u. Ndi ña yo'o, ra xato'o ni va ña yu'u, chi tiatuvi yu'u ni va ña xa'a yu.
42007046	Ra nii aceite ndichikäa kun xini yu, ndi su ña yo'o, ra xaa ña chikaa ña ndutia xa'an tami xa'a yu.
42007047	Ra ña kan ke ka'an yu xi'in kun vichin, chi kua'a ni kuachi ña yo'o ra xa xa ka'nu va ini yu xa'a ña, ra ku'vi ni ini ña xini ña yu'u; ndi su na lo'o ni iyoo kuachi tuvi na, ra lo'o va ku'vi ini na xini na yu'u ―kachi Jesús xi'in ra Simón.
42007048	Ra saa ndika'an Jesús xi'in ña'a kan, kachi ra saa: ―Xa xa ka'nu va ini yu xa'a takundi'i kuachi kun ―kachi ra xi'in ña.
42007049	Ra na ndee xixi xi'in ra nuu mesa kan, ra xa'a na ka'an na xi'in ta'an na kachi na saa: ―¿Yoo kuvi ra yo'o ña va'a xa ka'nu ini ra xa'a kuachi yuvi? ―kachi na.
42007050	Saa ndika'an Jesús xi'in ña'a kan, kachi ra saa: ―Xa'a ña kandixa kun yu'u va ke ndikaku kun, ra vichin kuanu'u, ra ndï'i ka ini kun ―kachi ra xi'in ña.
42008001	Ra ta ndi'i, ra ndaki'in Jesús kua'an ra xi'in uxi uvi saa ndia ita'an xi'in ra. Ra iinii kuvi ñuu na'nu, xi'in ñuu vali ka'an ndoso ra tu'un Ndioxi. Ra ndatu'un ra xi'in na xa'a ichi nuu xa'ndia Ndioxi chiñu.
42008002	Ra kua'an tu sava na si'i va xi'in Jesús, ra na kan kuvi na tava ra tachi ndiva'a ini ta yachi, ra sanda'a ra na xi'in kue'e ña ndo'o na. Ra ikan kua'an ña nani María ña ñuu Magdala, ra ña yo'o ke tava Jesús uxa nuu tachi ndiva'a ini.
42008003	Ra kua'an tu ña Juana ña yasi'i ra Chuza ra xindiso chiñu xi'in ve'e ra rey Herodes va; ra kua'an tu ña Susana va, ra kua'a ni ka tu sava na si'i va kua'an. Ra na si'i kan kuvi na chindiee ta'an xi'in Jesús, ña taxi na ndia ndia ka ña'a ña xiniñu'u ra xi'in ndia ita'an xi'in ra.
42008004	Ra iin ndisaa ñuu ke̱e yuvi ndixaa na nuu Jesús. Ra kua'a ka vi kuvi na ndakuita'an ña kuni so'o na ña ka'an ra. Ra saa xa'a ra ndatu'un ra iin tu'un ndichi xi'in na kachi ra saa:
42008005	―Saa kuu, ra kee iin ra chi'i kua'an ra chi'i ra itu trigo, ra saa kuu ra xatia yava ra nuni vali kan kua'an ra. Ra sava ña ndikoyo yu'u ichi, ra ndixañu va na ña, ra xaa tu saa ra ndaki'in ri ña xaxi va ri.
42008006	Ra sava ña ndikoyo tiañu yuu va ra ndindutia va ña. Ndi su kama ni va ndachi ña chi kuëe kani ko'yo xa'a ña.
42008007	Ra sava tu ña ndikoyo nuu iyoo ndikin ìñu̱, ra inuu ndindutia va ña. Ndi su ndiküvi vi kua'nu ña chi ìñu̱ kan va sanduxin ña'a.
42008008	Ra ña ndikoyo nuu ñu'u xa'an, ra va'a ni xa'nu ña. Chi iin mitu'un yoko trigo ra ndia iin ciento va nuni vali taxi ña ―kachi Jesús xi'in na. Ra te sandi'i ra ndika'an ra xi'in na xa'a ña yo'o, ra saa ndiee ka vi ndika'an ra xi'in na, kachi ra saa: ―Ndo'o, na xini so'o ña ka'an yu. Ra ndaki'in xini ndo ni ke kuni kachi ña ―kachi ra xi'in na.
42008009	Saa ndindakatu'un ndia ita'an xi'in Jesús, kachi ndia saa xi'in ra: ―Tata, ¿ni ke kuni kachi tu'un ndichi ña ndika'an kun? ―kachi ndia xi'in ra.
42008010	Ra saa ndakuiin Jesús kachi ra saa: ―Ndo'o, ra mii Ndioxi va kuvi ra ^taxi ndiayu nda'a ndo ña kundaa ini ndo xa'a ichi mii ra, ña iyoo se'e nuu xa'ndia ra chiñu. Ndi su inka yuvi, ra ^täxi vi ra ña nda'a na kan. Ra xa'a ña kan ke takundi'i ña kuni yu ka'an yu xi'in na, ra xi'in tu'un ndichi va ka'an yu ña xi'in na. Ra nii ixto'ni na, ndi küni na, ra nii xini so'o va na, ndi kundäa ini na ni ke kuni kachi vi ña.
42008011	Ra su'va ke kachi tu'un ndichi yo'o: Nuni ña ndixitia yava yo'o kuvi tu'un Ndioxi.
42008012	Ra ña ndikoyo yu'u ichi, kuvi yuvi na xini so'o tu'un Ndioxi. Ra xaa timia'a tava ri ña nima na, ña na kandïxa na Ndioxi ra käku na.
42008013	Ra ña ndikoyo tiañu yuu, kuvi yuvi na xini so'o tu'un Ndioxi. Ra kusii ni ini na ndaki'in na ichi Ndioxi, ndi su kuëe kunu ñu'u tio'o ña nima na, chi lo'o ni va tiempo ^kandixa na, ra ta vaxi tundo'o nuu na, saa ra ndiko ini va na.
42008014	Ra ña ndikoyo tiañu ìñu̱, kuvi yuvi na xini so'o tu'un Ndioxi, ndi su kuee kuee naa ini va na xa'a tu'un Ndioxi. Ra xa'a ndakundi'i ini na xa'a ña kuika, xi'in xa'a ña sii ini iyoo nuu ña yuuvi yo'o va, ra xä ka na ña va'a.
42008015	Ra ña ndikoyo ñu'u xa'an, kuvi yuvi na xini so'o tu'un Ndioxi. Ra ndinuni ni kandixa na tu'un ña xini so'o na, ra chuva'a na ña nima na. Ra kuëe ndiko ini na, chi niña ña va'a va xa na ―kachi Jesús xi'in ndia.
42008016	Ra saa ndika'an Jesús kachi ra saa: ―Köo iin yuvi ndatuun ñu'u, ra ndasi tu na nuu ña. A chikaa se'e tu na ña tixi ixto. Chi nuu sukun va chindu'u na ña, ra saa ke va'a ye'e nuu takundi'i na kua'an ki'vi ve'e.
42008017	Ra takundi'i ña'a ña iyoo se'e, ra ndatuvi ndi'i va xa'a ña, ra saa tu ña kundäa ini yuvi xa'a va, chi vaxi kii ra kundaa va ini na xa'a ña.
42008018	’Ra ña kan ke kuenda ni koo ndo xi'in ña ka'an yu xi'in ndo yo'o ra na sa ndo ña. Chi na xiin xini so'o ña saña'a yu ra kua'a ni ka ña ndichi taxi Ndioxi nda'a na; ndi su na xïin kuni so'o tu'un yu, ra ndia ña lo'o ña xa xini na tuvi mii na ke kindiaa Ndioxi nda'a va na ―kachi Jesús xi'in ndia.
42008019	Ra saa xaa si'i Jesús xi'in na ñani ra nuu iin ra, ra ndiküvi ki'vi na ve'e nuu iin ra, chi chitu ni yuvi xi'in ra.
42008020	Ra saa ndika'an iin tiaa xi'in Jesús kachi ra saa: ―Tata, chi ke'e xaa si'i kun xi'in na ñani kun, ndita na, ra kuni na ka'an na xi'in kun ―kachi ra xi'in ra.
42008021	Ra saa ndakuiin Jesús, kachi ra saa: ―Na xini so'o tu'un Ndioxi ra kandixa na ña, ra na kan va kuvi si'i yu xi'in ñani yu ―kachi ra.
42008022	Saa kuu iin kii ndaa Jesús xi'in ndia ita'an xi'in ra ini itun tu xika nuu mini. Ra ndika'an ra xi'in ndia kachi ra saa: ―Na ku'un yo inka xiyo yu'u mini ―kachi ra. Ra saa ndaki'in ndia kua'an ndia xi'in nu.
42008023	Ra nani saa kuu ndia kua'an ndia xi'in itun kan nuu mini, ra nditavi ma'na Jesús ra ndikixi va ra. Ra saa xa'a tachi ndiee ni sakandita ña mini kan ra ndikee ra ini itun kan, ra iin chitu ndaa ini nu xi'in tiakuii. Ra ndiakua ^kuni sa'vi nu ka'a mini kan, ra iyo ka vi ^kuu.
42008024	Ra saa sandoto ndia Jesús ra ndika'an ndia xi'in ra kachi ndia saa: ―¡Tata Maestro! ¡Tata Maestro! ¡Kuandee itun yo'o xi'in yo ka'a mini! ―kachi ndia xi'in ra. Ra saa ndakoo Jesús ra xa'ndia ra chiñu nuu tachi xi'in tiakuii, ra ndikun ndixkuiin va ña, ra iin yayaa kutaxin va.
42008025	Ra saa ndika'an ra xi'in ndia ita'an xi'in ra kachi ra saa: ―¿Nichuun kuëe kandixa ndo? ―kachi ra. Ra ndakanda ka vi ini ndia, ra ndiyu'vi ni ndia, ra saa xa'a ndakatu'un ta'an ndia, kachi ndia saa: ―¿Yoo kuvi ra yo'o, ra ndia tachi xi'in tiakuii ra xa'ndia ra chiñu nuu ña ra kandixa ña ra? ―kachi ndia xi'in ta'an ndia.
42008026	Ra saa ndixaa ndia xi'in itun kan inka xiyo yu'u mini, nuu ndikaa ñuu Gadara, chi xitondiaa Galilea.
42008027	Ra ta nuu Jesús ñu'u, ra nini'i ta'an ra xi'in iin tiaa ra ke̱e ñuu kan, ra xa na'a ni tiempo ke ñu'u tachi ndiva'a ini ra. Ra iin saa kaa chala va ra xika ra, ra nii ve'e ra ndixkandü'u ka ra, chi ndia yavi ndii va ndixkuu ve'e ra.
42008028	Ra ta xini ra Jesús, saa ra ndinda'yu ko'o ra, ra ndikun ndixkusiti ra, ra ndiee ka vi ndika'an ra, kachi ra saa: ―¡Jesús, Se'e Ndioxi Ra Ka'nu! ¿Ni ke kuni kun xi'in yu? Xaku nda'vi yu nuu kun, ña na sandö'o kun yu'u ―kachi ra xi'in Jesús.
42008029	Ra ndika'an ra tu'un yo'o saa chi xa ndika'an va Jesús xi'in tachi ndiva'a kan ña na kee ña ku'un ña. Chi xa na'a ni ndikaa ña ra. Ra kua'a ni ichi ndiee ni ^xa ña xi'in ra. Ra nii chikaa na yo'o kàà nda'a ra xi'in xa'a ra, ña ndiaa na ra, ndi su xa'ndia ndi'i va ra ña, ra tava tachi ndiva'a kan ra kua'an ra iku yuu va iyoo ra.
42008030	Saa ndindakatu'un Jesús ra, kachi ra saa xi'in ra: ―¿Ni ke nani kun? ―kachi ra. Ra saa ndakuiin ra, kachi ra saa: ―Legión va nani yu ―kachi ra. Saa chi kua'a ni tachi ndiva'a ndikee ini ra.
42008031	Ra saa xaku nda'vi ka vi tachi ndiva'a kan nuu Jesús, ña na tï'vi ra ña ku'un ña ndiaya ka'nu nuu ndo'o ni ña.
42008032	Ra yachin iku kan xika iin ti'vi chee kini xaxa'an ri. Ra saa xakunda'vi ka vi tachi ndiva'a kan nuu Jesús, ña na taxi ra ndiayu nda'a ña nde̱e ña ini kini kan. Ra saa taxi ra ndiayu nda'a ña.
42008033	Ra saa ke̱e tachi ndiva'a ini tiaa kan, ra ndandee ña ini kini. Ra xa'a sasana ndi'i ña ri, ra xinu ndi'i ri ndixa'an ri ndikoyo ri iin ta'vi sukun nuu ndikaa mini, ra ndika'a ndiaa ndi'i ri ndixi'i ri.
42008034	Ra ta xini ndia ndiaa kini ña kuu kan, ra saa ke̱e ndia xinu ndia ndixa'an ndia ndatu'un ndia xi'in na ndee ñuu. Ra ndatu'un tu ndia xi'in na ndee iku va.
42008035	Ra saa ke̱e yuvi kan kua'an na kuni na ña kuu. Ra ta ndixaa na nuu iin Jesús, ra xini na tiaa ra ke̱e tachi ndiva'a ini, ra xa nduva'a va ra, ra ndakundixi ra tikoto ndu'u koo ra xa'a Jesús, ra ndiyu'vi ka vi na.
42008036	Ra na xini ña kuu kan, ra ndatu'un na xi'in takundi'i yuvi ndia ku'va ke nduva'a tiaa ra xindo'ni tachi ndiva'a ini kan.
42008037	Ra takundi'i na ñuu Gadara, ra xaku nda'vi ni na nuu Jesús, ña na ku'un ra inka xiyo, chi iyu'vi ni na ^xini na ra. Saa ndandaa Jesús ini itun kan ra ndaki'in ra kua'an va ra xi'in ndia ita'an xi'in ra.
42008038	Ra tiaa ra kee tachi ndiva'a ini kan, ra xaku nda'vi ka vi ra nuu Jesús ña na taxi ra ku'un ra xi'in ra. Ndi su ra nindiayu ta'an va kuvi Jesús xi'in ra, kachi ra saa:
42008039	―Kuanu'u ve'e kun, ra ndatu'un kun xi'in takundi'i yuvi xa'a ña xa Ndioxi xi'in kun ―kachi ra xi'in ra. Saa ndaki'in tiaa kan kuanu'u ra. Ra ndatu'un ra xi'in takundi'i yuvi xa'a ña va'a xa Jesús xi'in ra.
42008040	Ta ndiko Jesús ndaxaa ra inka xiyo yu'u mini nuu ke̱e ra ta kua'an ra, ra xa iin chitu ndaa va yuvi ndee na ndiatu na ra. Ra ^kusii ka vi ini na ndaki'in na ra.
42008041	Ra saa xaa iin tiaa ra nani Jairo nuu iin Jesús. Ra ra xikua'a ndiso chiñu xi'in ve'e ñu'u kuvi ra, ra ndikun ndixkusiti va ra nuu Jesús, ra xaku nda'vi ka vi ra nuu ra ña na ku'un ra xi'in ra ve'e ra.
42008042	Saa chi ña lo'o se'e ra, ña mitu'un nuu ra, ra sakan uxi uvi va kuiya ndikaa ña, ra ndiee ni ndo'o ña chi xa yachin va kuvi ña. Ra saa ndaki'in Jesús kua'an ra xi'in ra Jairo. Ra kua'a ka vi yuvi ndikun kua'an sata ndia, ra iin chinda'ni ta'an mii na kua'an na xi'in ndia.
42008043	Ra tiañu yuvi kan ndikaa iin ña'a ña ndiee ni ndo'o kua'an ña xi'in na, ra xa uxi uvi kuiya ke xatia ña nii ña. Ra xa sandi'i yaa va ña xu'un ña xi'in na xatatan, ra ndia nii na ndikuchüun sanda'a ña'a.
42008044	Ra saa kuyachin ña chi sata Jesús ra nditiandiaa nda'a ña yu'u tikoto ra. Ra ndikun ndixkuiin va ña ndixätia ka ña nii ña.
42008045	Ra saa ndika'an Jesús, kachi ra saa: ―¿Yoo kuvi na nditiandiaa nda'a yu'u? ―kachi ra. Ra iin xa xïni ndi'i va na. Ra saa ndika'an ra Pedro, kachi ra saa: ―Tata Maestro, iin takundi'i na chinda'ni ta'an sata kun, ¿ra ni ke sa kun ña kundaa ini kun yo kuvi na nditiandiaa nda'a yo'o? ―kachi ra xi'in Jesús.
42008046	Saa ndakuiin tuku Jesús kachi ra saa: ―Ndi su iyoo va iin na nditiandiaa nda'a yu'u, chi kundaa ini yu ña ke̱e ndie̱e̱ yu sanda'a ña na ―kachi ra.
42008047	Ra te kundaa ini ña'a yo'o ña ndiküvi koo se'e, ña ndo'o ña, ra iyu'vi ka vi ña, ra iin ndiakua kisi ña ña xaa ña ndixkusiti ña nuu Jesús. Ra nuu ndi'i na ndakani ña ni xa'a ke nditiandiaa nda'a ña tikoto ra. Chi ta nditiandiaa nda'a su'va ña tikoto ra, saa ra ndikun nduva'a va ña.
42008048	Ra saa ndika'an Jesús xi'in ña, kachi ra saa: ―Se'e, xa'a ña ndiaa ini kun yu'u va ke xa nduva'a kun. Ra vichin kuanu'u, ra ndï'i ka ini kun ―kachi ra xi'in ña.
42008049	Ra ta ka'an ka va Jesús, saa xaa iin ra ke̱e ve'e ra Jairo, ra ndika'an ra kachi ra saa xi'in ra: ―Tata, xa ndixi'i va se'e kun, sandï'i ka kun ra Tata Maestro ―kachi ra xi'in ra.
42008050	Ra ta xini so'o Jesús, ña ndika'an tiaa kan, ra saa ndika'an ra xi'in ra Jairo, kachi ra saa: ―Kuayü'vi kun. Indaa yu'u va kandixa kun, ra ndatiaku va se'e kun ―kachi ra xi'in ra.
42008051	Ra ta kuyachin na ye'e ra Jairo, ra nditäxi Jesús ki'vi ndi'i na xi'in ra ve'e nuu kandu'u ña lo'o kan, chi takua ra Pedro, xi'in ra Jacobo, xi'in ra Juan xi'in takua iva ña xi'in si'i va ña kuvi na ndiki'vi xi'in ra.
42008052	Ra xaku ka vi yuvi ndee kan xa'a ña. Saa ndika'an Jesús xi'in na, kachi ra saa: ―Xäku ndo chi süvi ña ndixi'i kuvi ña. Chi ña kixi va kuvi ña ―kachi ra xi'in na.
42008053	Ra xa'a na ^xa siki na ra, chi xa kundaa va ini na ña ndixa ke xa ndixi'i va ña.
42008054	Ra saa tiin Jesús nda'a ña. Ra ndiee ni ndika'an ra xi'in ña, kachi ra saa: ―¡Ña lo'o, ndakoo! ―kachi ra xi'in ña.
42008055	Saa ra, ndikun ndatiaku ndixa va ña, ra ndakoo ña. Ra saa xa'ndia ra chiñu nuu na, ña na taxi na ña kuxi ña.
42008056	Ra saa ndakanda ni ini na ivasi'i ña. Ra ndika'an Jesús xi'in na, kachi ra saa: ―Ndia nii na ndatü'un ndo xi'in xa'a ña ndo'o ña lo'o se'e ndo ―kachi ra xi'in na.
42009001	Ra saa ndachita'an Jesús uxi uvi saa ndia ita'an xi'in ra. Ra taxi ra ndie̱e̱ xi'in ndiayu nda'a ndia ña tava ndia takundi'i nuu tachi ndiva'a, ra sanda'a ndia na xi'i ndia ndia ka nuu kue̱'e̱.
42009002	Ra saa ti'vi ra ndia kua'an ndia ka'an ndoso ndia tu'un Ndioxi, ra sanda'a ndia na xi'i.
42009003	Ra ndika'an ra xi'in ndia, kachi ra saa: ―Ndia nii ña'à kanï'i ndo ku'un ndo ichi, nii itun kätuvi ndo, ni leka, ni ixta, ni xu'un, ni tikoto ña ndasama ndo kü'un xi'in ndo.
42009004	Ra ndia ndia ka ve'e nuu ndixaa ndo, ra ndaki'in mani na ndo'o ra ikan kundee ndo xi'in na ndia kii na kee ndo ku'un ndo inka ñuu va.
42009005	Ra tu ndia ñuu ndixaa ndo, ra xïin na ndaki'in mani na ndo'o koo ndo xi'in na, saa ra kee ndo ñuu ñaa ku'un va ndo. Ra sakoyo ndo yaka xa'a ndo ña na kundaa ini na ña ^kundasi na tu'un Ndioxi ―kachi Jesús xi'in ndia.
42009006	Ra saa ndaki'in ndia kua'an ndia iinii kuvi ñuu ka'an ndoso ndia tu'un Ndioxi, ra sanda'a ndia na xi'i.
42009007	Ta xini so'o ra rey Herodes, ra Tetrarca xa'a takundi'i ña ^xa Jesús, ra xa'a ndakani ka vi ini ra, chi sava na ka'an: “Ra Juan ra ndixi'i va kuvi ra ndatiaku”, kachi na.
42009008	Ra sava tu na ka'an: “Ra Elías ra ndika'an ndoso tu'un yu'u Ndioxi xina'a va kuvi ra ndita”, kachi na. Ra sava tu na ka'an: “Inka ra ndika'an ndoso tu'un yu'u Ndioxi xina'a va kuvi ra ndatiaku”, kachi na.
42009009	Saa ndika'an ra Herodes, kachi ra saa: ―¿Yoo ku ra yo'o? Ra kua'a ni ña xini so'o yu ^xa ra. Ndi süvi ra Juan kuvi ra chi yachi vi xa'ndia yu chiñu ña xa'ndia na sukun ra kan ―kachi ra Herodes. Ra xa'a ña yo'o ke ndiee ni ndixika nduku ra Rey Herodes kuni ra Jesús.
42009010	Ra ta nandiko uxi uvi saa ndia ita'an xi'in Jesús ndaxaa ndia, ra ndatu'un ndi'i va ndia xi'in Jesús xa'a ña xa ndia nuu ndixa'an ndia ndika'an ndoso ndia tu'un Ndioxi. Saa ndakundiaka ra ndia kua'an ndia xi'in ra chi iku nuu ñuu Betsaida. Ra saa ndixaa ndia iku nuu köo yuvi kan ndixkundee ndia ña ndakindiee ndia.
42009011	Ra ta kundaa ini yuvi nuu kua'an Jesús, ra saa ndakundikun na kua'an na sata va ra. Ra ta ndixaa na nuu iin ra, ra saa ndaki'in ra na, ra xa'a ra ndakani ra nuu na ndia ku'va ke ka'ndia chiñu Ndioxi nuu na. Ra sanda'a tu ra na xi'i va.
42009012	Saa kuu, ra xa kua'an kuaa va, ra saa kuyachin uxi uvi saa ndia ita'an xi'in Jesús ra ndika'an ndia xi'in ra, kachi ndia saa: ―Tata, va'a ka na ka'an kun xi'in na, ra na ku'un na ndakindiee na, ra nduku na ña kuxi na ndia ndia ka ñuu ña ndo'ni yachin. Chi yo'o ra köo mii vi ña kuxi na ―kachi ndia xi'in ra.
42009013	Ra saa ndakuiin Jesús, kachi ra saa xi'in ndia: ―Taxi ndo'o ña kuxi na ―kachi ra xi'in ndia. Ra saa ndakuiin ndia, kachi ndia saa: ―Tata, ¿ndia mii kee ña kuxi na? Chi takua u'un va ku ixta, xi'in uvi tiaka va ndiso ndi. Ra näni mii vi ña yo'o kuxi na chi kua'a ni kuvi na. Tu ku'un ka ndi ndia ñuu va sata ndi ña kuxi na ―kachi ndia xi'in Jesús.
42009014	Ra saa ndika'an Jesús xi'in ndia ita'an xi'in ra, kachi ra saa: ―Ka'an ndo xi'in na ña na ndakundee vii na, ra ta uvi xikoxi ta uvi xikoxi na ndakundee na ―kachi ra xi'in ndia. Ra na ndakundee kan, ra ku'va u'un mil kuvi niña tiaa va.
42009015	Ra saa ndika'an ndia xi'in na ña na ndakundee vii na.
42009016	Ra ki'in Jesús u'un saa ixta xi'in uvi saa tiaka, ra ndoni'i ra nuu ra ndivi ra ndataxi ra tixa'vi nda'a Ndioxi xa'a ña. Ra te ndi'i saa ndata'vi ra ña, ra taxi ra ña nda'a ndia ita'an xi'in ra, ña na ndata'vi ndia ña xi'in na.
42009017	Ra xixi takundi'i va na ndiakua nditiandiaa ini na. Ra uxi uvi ka tuka chitu ndaki'in ndia xi'in ña ndindoo ndoso.
42009018	Saa kuu iin kii ndu'u mitu'un saa Jesús ka'an ra xi'in Ndioxi. Ra yachin kan ndee uxi uvi saa ndia ita'an xi'in ra. Ra saa ndindakatu'un ra ndia, kachi ra saa: ―¿Yoo kuvi yu'u kachi yuvi? ―kachi ra xi'in ndia.
42009019	Saa ndakuiin ndia, kachi ndia saa: ―Sava na ka'an ña kuu kun ra Juan ra sakuchi yuvi; ra sava tu na ka'an ña kuu kun ra Elías va; ra sava tu na kachi saa ña kuu kun ndia iin ra ndika'an tu'un yu'u Ndioxi xina'a va, ra ndatiaku kun, kachi na xa'a kun ―kachi ndia xi'in ra.
42009020	Ra saa ndika'an Jesús xi'in ndia, kachi ra saa: ―Ra ndo'o tu, ¿yoo kuvi yu, tuvi ndo? ―kachi ra xi'in ndia. Ra saa ndakuiin ra Pedro kachi ra saa: ―Tata, yo'o kuvi Cristo, ra ndikaxin Ndioxi sakaku na yuuvi yo'o ―kachi ra xi'in Jesús.
42009021	Ra ndika'an ni Jesús xi'in ndia ita'an xi'in ra, ña na ndatü'un ndia xi'in ndia nii yuvi xa'a ña ndika'an ra Pedro.
42009022	Ra saa ndika'an ra xi'in ndia, kachi ra saa: ―Yu'u, ra xaa yo'o, ra xiniñu'u ndo'o ni yu, ra ndia xikua'a ñuu Israel, xi'in ndia sutu kuna'nu, xi'in ndia maestro saña'a ndiayu Ndioxi ña ndakoo ra Moisés, ra kundasi ni ndia yu'u, ra ka'ni ndia yu'u, ndi su kii ña uni ra ndatiaku va yu ―kachi ra xi'in ndia.
42009023	Ra ta ndi'i, saa ndika'an ra xi'in takundi'i na ndee kan, kachi ra saa: ―Tu ndia ndo kuni kundikun yu'u, ra xiniñu'u ka'ndia ini ndo xa'a mii ndo; ra iin ndisaa kii ndakasoko ndo cruz ndo, ra kundikun ndo yu'u.
42009024	Saa chi yuvi na kuni sakaku mii, ra na kan ku na ndi'i xa'a va; ra na sandoñu'u mii xa'a yu'u, kuvi na kuchuun kaku va.
42009025	Ra va'a ni na sakanaa yuvi iinii saa va ña yuuvi yo'o, ndi su tu na sandoñu'u va tu na nima na, saa ra köo ya'vi ndiaa vi ña.
42009026	Ra tu ndia ndo kuka'an nuu xa'a ña ndikun ndo yu'u, xi'in xa'a ña saña'a yu, ra kuka'an tu nuu yu'u va kuni yu ndo'o ta xa na ndiko yu xi'in ndie̱e̱ yu, xi'in ndie̱e̱ Tata yu, xi'in na yii na kuu tatun ra.
42009027	Ña ndaa ka'an yu xi'in ndo, chi sava ndo'o na ndee yo'o vichin, ra saa kuu tiaku ka va ndo, ra kuni nuu va ndo ña ka'ndia Ndioxi chiñu ―kachi Jesús xi'in na.
42009028	Ra xa ku'va una kii ke ndiya'a ta ndika'an ra tu'un yo'o xi'in na. Saa ndaki'in ra kua'an ra iin iku sukun ka'an ra xi'in Ndioxi, ra kua'an ra Pedro, xi'in ra Jacobo, xi'in ra Juan xi'in ra.
42009029	Ra sakan ta ka'an va ra xi'in Ndioxi, ra saa ndasama nuu ra, ra ndaye'e ña, ra nduyaa ni tikoto ña ndixi ra, ra iin yeye'e nduu ña, ra iin ndiakua taxa taxa nduu ña.
42009030	Saa ndakoyo uvi tiaa ndatu'un ndia xi'in ra. Ra ra Moisés, xi'in ra Elías va kuvi ndia.
42009031	Ra iin ndaye'e ndi'i nuu ndita ndia, ra ka'an ndia xi'in Jesús, xa'a ña ndo'o ra, ña kuvi ra ñuu Jerusalén.
42009032	Ra nii kuni kusun ni va ra Pedro, ra saa tu ndia ita'an xi'in va ra, ndi su ndikïxi ndia. Ña kan ke va'a xini ndia ña ndaye'e Jesús, xi'in uvi ndia ndita xi'in ra.
42009033	Ra ta sakan ndixikutia'a ndia ndita xi'in Jesús; ra saa ndika'an ra Pedro, xi'in ra kachi ra saa: ―Tata Maestro, va'a ni kuu ndee yo yo'o. Ra na sava'a ndi uni ve'e tuvixin vali, ra iin ña kuu ve'e yo'o, ra iin ña kuu ve'e ra Moisés, ra iin ña kuu ve'e ra Elías ―kachi ra xi'in Jesús. Ra nii ndikundäa ini ra ni ke ka'an ra xa'a vi.
42009034	Ra sakan ta ka'an va ra, saa nduxinu viko sata ndia. Ra ta xini ndia viko kan ra ndiyu'vi ni ndia.
42009035	Ra tiañu viko kan tiaku ndika'an Ndioxi, kachi ra saa: ―Ra yo'o kuvi se'e yu, ra ku'vi ni ini yu xini yu ra. Ra na kandixa ndo ña ka'an ra xi'in ndo ―kachi ra.
42009036	Ra ta ndi'i ndika'an Ndioxi, ra ndia mitu'un saa va Jesús xini ndia ndichi. Ra takundi'i tiempo kan ra ndia nii yuvi ndindatü'un ndia xi'in xa'a vi ña xini ndia.
42009037	Ra ta ndituvi inka kii, saa nandiko Jesús xi'in ndia ndixa'an xi'in ra iku. Ra kua'a ka vi yuvi xa ndee ndiatun na ra.
42009038	Ra iin tiaa ra ndikaa tiañu na kua'a kan, ra ndiee ka vi ndika'an ra, kachi ra saa: ―Tata Maestro, xaku nda'vi yu nuu kun, ña na sanda'a kun se'e yu, chi iin mitu'un saa va kuvi ra nuu yu.
42009039	Chi ta xaa tachi ndiva'a yo'o, ra tiin ña ra, ra iin sanda'yu ko'o ña ra, ra xa'ni yi'i ña ra ndiakua lolo tava ña yu'u ra. Ra xa ndiva'a ni ña xi'in ra, ra xïin ña saña ña ra.
42009040	Ra xa xaku nda'vi va yu nuu ndia ita'an xi'in kun, ña na tava ndia tachi ndiva'a yo'o, ndi su ndikuchüun vi ndia ña tava ndia ña ―kachi tiaa kan xi'in Jesús.
42009041	Saa ndakuiin Jesús, kachi ra saa: ―Ni va yuvi kuvi ndo'o ña kandïxa ndo. ¿Nichuun ndiee ni ini ndo? Kundiëe ka ini yu nuu ndo ―kachi ra xi'in ndia. Ra saa ndika'an ra xi'in tiaa kan, kachi ra saa: ―Na'a cho'o xi'in se'e kun ―kachi ra.
42009042	Ra ta kuyachin ra lo'o kan ndixaa ra nuu Jesús, ra ndikun kuun tuku va tachi ndiva'a kan ra ñu'u, ra xa'a xa'ni yi'i tuku va ña ra. Ra saa ndukue'e Jesús xi'in ña, ra sanda'a ra ra lo'o kan, ra ndataxi ra ra nda'a iva ra.
42009043	Saa ra, ndakanda ni ini na ndee kan, xa'a chiñu ña ka'nu ni ña xa Ndioxi. Ra nani saa kuu yuvi kan, ña ndakanda ini na ixto'ni na nuu Jesús xa'a ña xa ra. Ra saa ndika'an ra xi'in ndia ita'an xi'in ra, kachi ra saa:
42009044	―Kuni va'a so'o ndo, ña ka'an yu xi'in ndo, ra näa ini ndo xa'a ña. Chi yu'u, ra xaa yo'o, ra ndataxi na yu'u nda'a na saa ini xini yu'u ―kachi ra.
42009045	Ra nii ndikundäa ini ndia ni xa'a ke kachi Jesús saa xi'in vi ndia. Chi ^ndasi va ña xini tuni ndia, ña kan ke ndinï'i xini ndia xi'in vi tu'un kan. Ra iyu'vi ni tu ndia ña ndakatu'un ndia Jesús va.
42009046	Saa xa'a ndatu'un kuachi ndia ita'an xi'in Jesús, ña yo kuvi iin ndia kunuu ka'ndia chiñu, kachi ndia.
42009047	Ra kundaa va ini Jesús ña ndakani ini ndia. Ra saa tiin, ra iin ra lo'o xani ndichi ra xitia ra.
42009048	Ra ndika'an ra xi'in ndia, kachi ra saa: ―Yuvi na ndaki'in mani iin ra lo'o ta'an ra yo'o xa'a ña kandixa na yu'u, saa ra ndaki'in mani tu na yu'u va; ra na ndaki'in mani tu yu'u, saa ra, ndaki'in mani tu na ra ti'vi yu'u va. Ra tiaa ra köo ya'vi ndiaa, tuvi ndo, kuvi ra chee va'a ka va ―kachi Jesús xi'in ndia.
42009049	Ra saa ndika'an ra Juan xi'in Jesús kachi ra saa: ―Tata Maestro, xini ndi iin tiaa, ra tava ra tachi ndiva'a xi'in kivi kun. Ra ndika'an ndi xi'in ra, ña na kuniñü'u ka ra kivi kun, chi süvi ra ita'an xi'in yo kuvi ra ―kachi ra.
42009050	Ra saa ndakuiin Jesús, kachi ra saa xi'in ra: ―Säsi ndo nuu ra, chi yuvi na kuëe kata'an xi'in yo, kuvi na kua'an ndie̱e̱ va yo ―kachi Jesús xi'in ra.
42009051	Ra ta xa kua'an kuyachin kii ña nandiko Jesús kunu'u ra ndivi, ra saa ndachikaa ndaku ni ini ra ña ku'un ra ñuu Jerusalén.
42009052	Ra saa chinuu ra sava ndia ita'an xi'in ra, kua'an ndia chi ñuu ña ndikun ndiaa chi Samaria, ña nduku ndia ve'e nuu kusun ra.
42009053	Ra ndixïin na ñuu kan taxi na ve'e kusun ra, saa chi kundaa va ini na ña ya'a ra kua'an ra chi ñuu Jerusalén.
42009054	Ra ta xini ra Jacobo xi'in ra Juan ña xa na saa, ra saa ndika'an ndia xi'in Jesús, kachi ndia saa: ―Tata, ¿a kuni kun na ka'an ndi xi'in Ndioxi, ra sakuun ra ñu'u ña kee ndivi ta ku'va xa ra Elías, ra na ka'mi ndi'i ña na? ―kachi ndia.
42009055	Ra saa ndikokuiin Jesús ndakoto'ni ra nuu ndia, ra ndukue'e ra xi'in ndia, kachi ra saa:
42009056	―Yu'u, ra xaa yo'o, ra växi yu sandi'i yu xa'a yuvi, chi na sakaku va yu kuvi na, ña xaa yu ―kachi ra xi'in ndia. Ra saa ndaki'in ndia kua'an ndia inka ñuu va.
42009057	Sakan saa kuu Jesús kua'an ra xi'in ndia ita'an xi'in ra ichi kan, ra saa ndika'an iin tiaa xi'in ra, kachi ra saa: ―Tata, ndia ndia ka mii nuu kua'an va kun, ra ku'un yu xi'in va kun ―kachi ra.
42009058	Ra saa ndakuiin Jesús, kachi ra saa: ―Yukuii, ra iyoo va yu'u kava nuu kixi ri, ra saa tu sàà va, saa chi iyoo va chi'yo ri. Ndi su yu'u, ra xaa yo'o, ra köo nuu kandu'u yu ―kachi Jesús xi'in ra.
42009059	Saa ndika'an tu Jesús xi'in inka ra kachi ra saa: ―Na'a, na ko'o xi'in yu ―kachi ra xi'in ra. Ra saa ndakuiin tiaa kan, kachi ra saa: ―Tata, kundiatu ña'a kun yu'u, ra na nduxin yu iva yu. Saa ku'un yu xi'in kun ―kachi ra xi'in Jesús.
42009060	Ra saa ndakuiin Jesús, kachi ra saa: ―Ndakoo na ndii, ra na nduxin ta'an mii va na. Ra kua'an va yo'o, ña ka'an ndoso kun tu'un Ndioxi va ―kachi Jesús xi'in ra.
42009061	Ra saa ndika'an tuku inka ra xi'in Jesús kachi ra saa: ―Tata, kuni tu yu'u va kundikun yu yo'o. Ndi su kundiatu yu'u, ra na ku'un yu ndiayu ta'an yu xi'in na ve'e yu ―kachi ra.
42009062	Saa ndakuiin Jesús, kachi ra saa: ―Iin tiaa ra tiin xa'a yata, ra ta'vi ra, ra küvi ndikokuiin ra ndakoto'ni ra chi sata ra, chi tu saa na sa ra, saa ra, tivi va chichi ña kua'an ra xi'in. Ra na ^xa su'va, ra kuchüun vi na ki'vi na nuu xa'ndia Ndioxi chiñu ―kachi Jesús.
42010001	Ra saa kuu ndikaxin Jesús uni xiko uxi tiaa, ndia ndikun sata ra, ra ta uvi, ta uvi chita'an ra ndia. Ra chinuu ra ndia kua'an ndia ka'an ndoso ndia tu'un Ndioxi iin takundi'i ñuu nuu ku'un ra.
42010002	Ra saa ndika'an ra xi'in ndia, kachi ra saa: ―Ña ndixa ke iyoo kua'a ni va yuvi kumani kuni so'o tu'un Ndioxi. Ra ta ku'va iyoo itu ña xa va'a sakee va yo, ke iyoo na, chi xa iyoo nduvi va na. Ña kan ke xiniñu'u ni va ka'an ndo xi'in Ndioxi ña na ti'vi ka ra, na chindiee ta'an xi'in ndo, chi lo'o ni va kuvi ndo'o na ka'an ndoso tu'un ra.
42010003	Ra vichin kua'an ndo sanduvi ndo ña ndika'an yu xi'in ndo. Ra kuenda ni na koo ndo, chi ta iyoo ndikachi vali ri kua'an tiañu ndiva'yu va ke iyoo ndo.
42010004	Ra nii leka ndo kanï'i ndo, ra nii xu'un kanï'i ndo, ra nii kü'un tu inka na'a ndixan va ndo xi'in ndo, ra nii kundïta ndo ña ka'an ndioxi ndo xi'in na ndakuta'an xi'in ndo ichi. Chi iin ndaku ndaku na ku'un va ndo.
42010005	Ra te xa na xaa ndo iin ve'e, ra xi'na ka va na ka'an ndioxi ndo xi'in na kachi ndo su'va: “Ña va'a na koo xi'in ndo'o na ndee ve'e yo'o”, kachi ndo xi'in na.
42010006	Ra tu iyoo yuvi na iyoo ña va'a ini, saa ra ni'i ka na ña va'a kua'an xi'in ndo, koo xi'in va na, ra tu köo na, saa ra ndiko ña va'a yo'o ku'un ña xi'in va ndo.
42010007	Ra ve'e nuu ndaki'in mani na ndo'o ke na koo ndo xi'in va na. Ra na kuxi ndo ña taxi na kuxi ndo, ra na ko'o tu ndo tiakuii ra taxi na nda'a va ndo. Saa chi takundi'i na xachiñu, ra iyoo va ichi na ña koo ya'vi na. Ra xïka ndo ta ve'e ta ve'e na kusun ndo.
42010008	Ra te na xaa ndo iin ñuu, nuu ndaki'in mani na ndo'o, ra taxi na ña'a kuxi ndo xi'in na, ra na kuxi va ndo ña.
42010009	Ra tu iyoo na xi'i ñuu nuu xaa ndo, ra na sanda'a va ndo na. Ra ka'an ndo xi'in takundi'i yuvi, kachi ndo saa: “Xa kuyachin Ndioxi nuu yo ña ka'ndia ra chiñu”, kachi ndo xi'in na.
42010010	Ra tu ndixaa ndo iin ñuu ra ndixïin na ndaki'in mani na ndo'o, saa ra na kee ndo ku'un va ndo ra ka'an ndo xi'in na kachi ndo saa:
42010011	“Ndia yaka ñuu ndo ña chichi xa'a ndi ke na sakoyo va ndi, ra saa ke kundaa ini ndo ña kundasi ndo tu'un Ndioxi, ra na kundaa ini ndo, chi xa kuyachin ni va Ndioxi ña ka'ndia ra chiñu nuu ndo”, kachi ndo xi'in na ―kachi Jesús xi'in ndia ita'an xi'in ra.
42010012	Saa ndika'an ka Jesús xi'in ndia, kachi ra saa: ―Ña ndaa ka'an yu xi'in ndo, chi kii ña sandaku Ndioxi kuachi na yuuvi yo'o, ra chee ni ka va ña ndo'o na ñuu nuu xïin na ndaki'in na tu'un Ndioxi vichin nuu na ñuu Sodoma, na sandi'i Ndioxi xa'a xina'a ―kachi ra xi'in ndia.
42010013	Ra saa ndika'an Jesús kachi ra saa: ―¡Nda'vi ni na ñuu Corazín, xi'in na ñuu Betsaida! Chi kua'a ni ña xitu'un xa yu ñuu na, ra nindïko ini na. Ra tu ñuu Tiro xi'in ñuu Sidón ndixa yu ña xitu'un yo'o, saa ra xa yachi vi nandiko ini na kan, ra xa ndakundixi nda'vi va na iin tikoto ña tumi ña kue'e ni, ra xa ndakundee va na nuu yaa nu'u, ña ndaña'a na mii na ña xa ^nandiko ini na xa'a kuachi na.
42010014	Ra ndo'o ni ka va na ñuu Corazín, xi'in na ñuu Betsaida, nuu na ñuu Tiro, xi'in na ñuu Sidón, kii ña sandaku Ndioxi kuachi xi'in na yuuvi yo'o.
42010015	Ra ndo'o, na ñuu Capernaum, ra kua'a ni va ña xitu'un xa yu xini ndo. Ndi su ndixïin ndo kandixa ndo, ra ku'un va ndo ndivi tuvi ndo, ndi su ¡nda'vi ni ndo!, saa chi, ndia ndiaya ka'nu va saxinu Ndioxi ndo'o ―kachi Jesús xi'in na ñuu kan.
42010016	Saa ndika'an ka Jesús xi'in ndia ita'an xi'in ra, kachi ra saa: ―Na xini so'o tu'un ña ka'an ndo, ra tu'un yu'u va ke xini so'o na. Ra na kundasi ndo'o, ra yu'u va kuvi ra kundasi na. Ra na kundasi yu'u, ra ra ti'vi yu'u xaa va yu kuvi ra kundasi na ―kachi ra.
42010017	Ta nandiko ndia uni xiko uxi ndaxaa ndia, ra kusii ka vi ini ndia ndixaa ndia nuu Jesús, ndatu'un ndia xi'in ra kachi ndia saa: ―Tata, xi'in kivi kun tava ndi takundi'i nuu tachi ndiva'a. Ra kandixa va ña kee ña kua'an ña xi'in ndiee kun ―kachi ndia xi'in ra.
42010018	Saa ndika'an Jesús xi'in ndia kachi ra saa: ―Ña ndixa ke, xini va yu ke̱e timia'a ndivi. Ra iin ta ndakava taxa, saa ndakava ri ndia nuu ñu'u chi ndikundiëe ri xi'in Ndioxi.
42010019	Ra yu'u kuvi ra taxi ndie̱e̱ nda'a ndo, ña kuañu ndo koo xi'in tisu'ma; ra sa tiaa tu ndo nuu ña ndiva'a va. Ra ndia nii ña ndö'o ndo.
42010020	Ra na kusïi ini ndo ña kandixa tachi ndiva'a ndo'o, chi na kusii ini ndo xa'a ña xa ndika'yu kivi ndo nuu tutu Ndioxi ña ndu'u ndivi va ―kachi Jesús xi'in ndia.
42010021	Ra mii hora kan tiaa nii kusii ini Jesús xi'in ndiee Tachi Yii Ndioxi, ra ndika'an ra kachi ra saa: ―Ndasaka'nu yu yo'o, Tata Ndioxi, saa chi yo'o kuvi ra xa'ndia chiñu ndivi ra saa tu ñu'u va, saa chi chikaa se'e va kun ña va'a yo'o nuu na ndichi xi'in na kundaa ni ini, ra ndaña'a va kun ña nuu na nda'vi, na kundäa ini, na iyoo ta ku'va iyoo na kuachi vali, ra saa xa kun, Tata, chi saa kuni mii kun koo va ―kachi Jesús.
42010022	Ra saa ndika'an ka ra xi'in yuvi kan kachi ra saa: ―Tata yu kuvi ra ndataxi takundi'i ña'a nda'a yu, ra ndia nii na xïni yo kuvi yu'u, ra kuu se'e Ndioxi, chi indaa Tata va yu kuvi ra kundaa ini yo kuvi yu, ra ndia nii tu na xïni yo kuvi ra kuu Tata va yu, chi indaa mitu'un yu'u ra kuu se'e va ra kuvi ra xini yo kuvi ra, ra yu'u va kuvi ra ^ndaña'a Tata yu nuu na kuni mii yu ―kachi ra.
42010023	Ra saa ndikoni'i Jesús, ra ndika'an ra xi'in takua mii ndia ita'an xi'in ra, kachi ra saa: ―Va'a ni ^kee na ^xini nuu ña kuu, ña xini ndo yo'o vichin;
42010024	ra ka'an yu tu'un yo'o xi'in ndo, saa chi kua'a ni na ndika'an tu'un yu'u Ndioxi xina'a, xi'in na xikuu rey, ra kuni ni na kuni na ña xini ndo yo'o vichin, ra ndixïni na ña; ra kuni ni tu na kuni so'o na ña xini so'o ndo yo'o vichin va, ndi su ndixïni so'o na ña ―kachi ra xi'in ndia.
42010025	Ra saa ndakundichi iin ra maestro xini ndiayu Ndioxi ra kuyachin ra nuu iin Jesús ra ndika'an ra xi'in ra ña kuni ra kotondoso ra ra. Ra kachi ra saa: ―Tata Maestro, ¿ni ke xiniñu'u sa yu ña va'a ni'i yu kutiaku yu xi'in Ndioxi ndia ndikaa ndiku'un? ―kachi ra xi'in Jesús.
42010026	Saa ndakuiin Jesús kachi ra saa: ―¿Ni ke kachi ndiayu Ndioxi ña tiaa ra Moisés xina'a? Ra ni ke kachi ña ña ka'vi kun ña? ―kachi ra xi'in ra.
42010027	Ra saa ndakuiin ra maestro kan kachi ra saa: ―Su'va va ke kachi ña: “Na ku'vi ini yo kuni yo Ndioxi xi'in ndinuni nima yo, xi'in takundi'i ña tiaku yo, xi'in takundi'i ndie̱e̱ yo, xi'in takundi'i ña xini tuni yo; ra ta ku'va ku'vi ini yo xini yo mii yo, saa na ku'vi tu ini yo kuni yo inka na ta'an va yo”, kachi ña ―kachi ra xi'in Jesús.
42010028	Saa ndakuiin Jesús, kachi ra saa xi'in ra: ―Va'a va ndakuiin kun. Ra tu na sa kun ña ka'an ña, saa ra ni'i va kun kutiaku kun xi'in Ndioxi ―kachi Jesús xi'in ra.
42010029	Ra ña kuni ra maestro xini ndiayu Ndioxi kan ña ndasa va'a ra mii va ra ke ndindakatu'un ra Jesús, kachi ra saa: ―¿Yoo kuvi na ta'an yo tuvi yo'o, Tata? ―kachi ra xi'in ra.
42010030	Ra saa ndika'an Jesús iin tu'un ndichi xi'in ra kachi ra saa: ―Saa ndo'o iin tiaa ra ke̱e ñuu Jerusalén, ra kua'an ra chi ñuu Jericó. Ra ichi kan ndakoyo ndia kui'na, ra ndaki'in ndi'i ndia ña'a ra, ra ndia tikoto va ra ndaki'in ndia. Ra kani ni ndia ra; ra iin satakue'e ndi'i ndia ra; ra salo'o kuvi ra.
42010031	Ra saa ndiya'a sana iin sutu kua'an ra ichi kan, ra ta xini ra kandu'u ra takue'e kan, saa ra iin xiyo xiyo va ndiya'a ra kua'an ra.
42010032	Ra saa kuu ra ndiya'a tu iin ra ndiso chiñu xi'in ve'e ñu'u ka'nu va, ra se'e xikua ra Leví kuvi ra. Ra ta xini ra kandu'u ra takue'e kan, ra iin xiyo xiyo ndiya'a tu ra kan va kua'an ra.
42010033	Ra saa ndiya'a tu iin ra kee ñuu Samaria va kua'an ra ichi kan, ra ta xini ra kandu'u ra takue'e kan, ra kunda'vi ka vi ini ra xini ra ra.
42010034	Ra saa kuyachin ra nuu kandu'u ra takue'e kan, ra xatatan ra ra. Xi'in aceite xi'in vino, ra saa chiku'ni ra tikoto nuu takue'e. Ra ta ndi'i saa sandaa ra ra sata burru sana ra, ra ndaki'in ra ra, kua'an ra xi'in ra ve'e tatu nuu kixi yuvi na xika ichi, ra ikan xindiaa ra ra.
42010035	Ra ta ndituvi inka kii, ra saa tava ra uvi xu'un ña nani denario, ra taxi ra ña nda'a ra xi'in ve'e kan. Ra ku'va uvi kii ke cha'vi ra tiaa ra xi'in ve'e kan. Ra ndika'an ra xi'in ra, kachi ra saa: “Kondiaa lo'o ra yo'o; ra tu na kuniñu'u ka kun xu'un kun xi'in ra, ra ta xa na ndiko yu saa ndacha'vi yu ña nuu kun”, kachi ra su'va xi'in tiaa kan ―kachi Jesús xi'in ra xini ndiayu Ndioxi kan.
42010036	Saa nindakatu'un Jesús ra maestro xini ndiayu Ndioxi, kachi ra saa: ―¿Ndia iin ndia uni kan kuvi ndia kuu ta'an tiaa ra takue'e xa ndia kui'na kan tuvi yo'o? ―kachi ra xi'in ra.
42010037	Saa ndakuiin ra maestro xini ndiayu Ndioxi kan kachi ra saa: ―Ra kunda'vi ini xini ña'a kuvi ra, tuvi yu'u ―kachi ra. Ra saa ndika'an Jesús xi'in ra kachi ra saa: ―Va'a ni va ndakuiin kun. Kua'an, ra saa ke na sa tu yo'o va ―kachi Jesús xi'in ra.
42010038	Ra saa ndaki'in Jesús kua'an ra xi'in ndia ita'an xi'in ra, ra ndixaa ndia iin ñuu lo'o, nuu iyoo iin ña'a ña nani Marta ra ndaki'in mani ña ndia ve'e ña.
42010039	Ra iyoo iin ku'vi ña ña nani María. Ra ta ndixaa Jesús ve'e na, ra saa ndakundu'u ña María xini so'o ña ña ndakani ra.
42010040	Ndi su ña Marta ra tiaa ni ndi'i ini ña chi iyoo ni chiñu nuu ña, ra saa kuyachin ña nuu Jesús, ra ndika'an ña xi'in ra, kachi ña saa: ―Tata, ¿a ki'in kun kuenda? Ra na ka'an kun lo'o xi'in ña María, ku'vi yu, ra na chindiee ta'an ña xi'in yu. Saa chi ndakoò ndi'i va ña chiñu nda'a yu ―kachi ña xi'in Jesús.
42010041	Ra saa ndakuiin Jesús, kachi ra saa xi'in ña: ―Marta, Marta, ña ndixa ke ndiee ni ndi'i ini va kun, chi iyoo ni chiñu nuu kun ña sandi'i yo'o.
42010042	Ndi su iyoo va iin chiñu ña xiniñu'u va'a ka, ra ña María ra chiñu va'a va ke ndikaxin ña, chi ndu'u ña xini so'o ña. Ra ndia nii na kindiäa ña yo'o nda'a ña ―kachi ra xi'in ña Marta.
42011001	Saa kuu iin kii ke̱e Jesús kua'an ra ka'an ra xi'in Ndioxi. Ra ta ndi'i ndika'an ra xi'in Ndioxi, ra saa ndika'an iin ra ita'an xi'in ra kachi ra saa xi'in ra: ―Tata, sa ña mani saña'a kun ndu'u ka'an ndi xi'in Ndioxi, ta xa ra Juan, ra sakuchi yuvi, ña saña'a ra ndia xita'an xi'in ra ña ka'an ndia xi'in Ndioxi ―kachi ra xi'in Jesús.
42011002	Saa ndakuiin Jesús, kachi ra saa xi'in ndia: ―Ta ka'an ndo xi'in Ndioxi, ra su'va ke na kachi ndo xi'in ra: Tata ndi, ra iyoo ndivi, yii ni na koo kivi kun. Ra na kixi kun ka'ndia kun chiñu nuu ña yuuvi yo'o. Ra ta xa kun ndivi ke na sa kun nuu ñu'u yo'o va.
42011003	Ra iin takundi'i kii na taxi kun ña xiniñu'u nuu ndi kuxi ndi; ra na kumäni ña.
42011004	Ra na saka'nu ini kun xa'a kuachi ndi, ta ku'va ^xa mii ndi ña ^xa ka'nu ini ndi xa'a kuachi yuvi na ^xa ña vä'a xi'in ndi. Ra täxi kun koyo ndi nda'a ña vä'a; chi na ndaki'in va kun ndu'u nda'a ña, kachi ndo xi'in Ndioxi ―kachi Jesús xi'in ndia.
42011005	Ra saa ndika'an ka ra xi'in ndia kachi ra saa: ―Tu ndia iin ndo ra iyoo iin ra ita'an xi'in ndo, na kachi yo. Ra na kee ndo ku'un ndo ve'e ra iin sava ñuu. Ra ka'an ndo xi'in ra, kachi ndo saa: “Ñani, na chindiee kun lo'o uni xita yu'u.
42011006	Saa chi iin ra ita'an xi'in yu sakan xaa ve'e yu, ra köo ña taxi yu kuxi ra”, kachi ndo.
42011007	Ra saa ndakuiin ra ita'an xi'in ndo kan, kachi ra saa: “Sandï'i kun yu'u ñani, chi xa ndasi tuun va yu ye'e. Ra xa ra kixi va kuvi yu xi'in se'e vali yu, ra küvi ndakoo yu taxi yu ña nda'a kun”, na kachi ra xi'in ndo.
42011008	Ra tu na ndakoo ra, ra süvi xa'a ña ita'an ra xi'in ndo ke ndakoo ra taxi ra ña nda'a ndo. Chi xa'a ña ndiee ni sandi'i ndo ini ra, ña kani nda'a ndo ye'e va ra ke, ndakoo ra taxi ra ña xiniñu'u nuu ndo nda'a ndo.
42011009	Ña kan ke ka'an yu xi'in ndo vichin: Ra na nduku ndo ña kumani nuu ndo nuu Ndioxi, ra taxi va ra ña nda'a ndo; ra na nanduku ndo ña xiniñu'u nuu ndo, ra chindiee ta'an va ra xi'in ndo ña ndani'i ndo ña; ra na kani nda'a ndo ye'e, ra ndakuiña va ra ye'e nuu ndo.
42011010	Chi na nduku ña'a ña kumani nuu na nuu Ndioxi, ra ni'i va na ña; ra na nanduku ña, ra ndani'i va na ña. Ra na ka'an xi'in ra, ra ndakuiña va ra ye'e nuu na.
42011011	’Ra tu ndia ndo'o na iyoo se'e, ra na nduku na xita nuu ndo kuxi na, ¿ra ama taxi ndo yuu nda'a na kaxi na? Ra tu nduku tu na tiaka nuu ndo kaxi na, ¿ra ama taxi tu ndo koo nda'a na kaxi na?
42011012	Ra tu ndivi tu na nduku na nuu ndo kaxi na, ¿ra ama taxi tu ndo tisu'ma nda'a na kaxi na, su täxi ndo ri?
42011013	Saa chi ndo'o, ra va'a ni yuvi kuachi kuvi va ndo, ndi su xini va ndo taxi ndo ña va'a nda'a se'e ndo. ¡Ra ña kuu Tata yo Ndioxi, ra va'a, ra köo ndia nii kuachi, ña kan ke kundaa kaxi va ini yo ña taxi va ra ña va'a ni ña kuu Tachi Yii ra nda'a takundi'i yuvi na nduku ña nuu ra! ―kachi Jesús xi'in ndia ita'an xi'in ra.
42011014	Ra saa tava Jesús tachi ndiva'a ini iin tiaa ra mi'mi. Ra ta kita su'va ña ndiva'a kan, saa ra ndikun ndaka'an va ra, ra ndakanda ka vi ini yuvi na xini ña nduva'a ra.
42011015	Ra saa ndika'an sava na kachi na saa: ―Ndie̱e̱ ri Beelzebú, mii ri kuchee va'a nuu takundi'i ña ndiva'a va ke iyoo xi'in ra, ña kan ke va'a tava ra tachi ndiva'a. ―^kachi na xa'a Jesús.
42011016	Ra sava tu na ka'an xi'in Jesús, ña na sa ra iin ña ndichi nuu ndivi va kuni na, ña ixtondoso na ra, ra a ndixa xi'in ndie̱e̱ Ndioxi ke tava ra tachi ndiva'a ká'án na, chi ndikandïxa na ra.
42011017	Ra xa kundaa kua'a va ini Jesús ña ndakani ini na. Ra saa ndika'an ra xi'in na kachi ra saa: ―Iin ñuu nuu kata'an xi'in ta'an mii yuvi, ra kuchüun vi na ña koo na, chi ndi'i va xa'a na. Ra saa tu iin ve'e nuu kata'an xi'in ta'an mii va yuvi, chi kuchüun na koo vi na, chi ndi'i va xa'a na.
42011018	Ra ku'va saa ke iyoo tu ri ndiva'a va, saa chi tu na ndukuiin ri, ra kanita'an ri xi'in ta'an mii ri. ¿Ra a kuchuun ri koo ri, tuvi ndo? Ra su'va ke kachi yu xi'in ndo, saa chi ka'an ndo ña tava yu tachi ndiva'a xi'in ndiee ri ndiva'a.
42011019	Ra tu ndixa xi'in ndie̱e̱ kiti ña'a ke tava yu tachi ndiva'a, na kachi yo, saa ra, ¿yoo ndiee ke tava tu na ita'an xi'in ndo'o tachi ndiva'a, tuvi ndo? Ra na kundaa ini ndo chi süvi saa iyoo ña. Ra mii na ñaa na sayukun kuachi xi'in va ndo, saa chi na ya'a xini va kuvi ndo.
42011020	Saa chi yu'u, ra xi'in ndie̱e̱ Ndioxi va ke tava yu tachi ndiva'a. Ra na kundaa ini ndo chi xa xaa va Ndioxi ña ka'ndia ra chiñu nuu ndo ―kachi Jesús xi'in na.
42011021	Ra saa ndika'an ka ra xi'in na kachi ra saa: ―Kiti ña'a, ra ta iyoo iin tiaa ra ndaku ni, saa va ke iyoo ri. Saa chi tiaa ra ndaku ni, ra iin su'va va iyoo ra xi'in ichi ña täxi ra ki'vi ra kui'na sakui'na ra ve'e ra.
42011022	Ndi su tu na kixi inka ra ndaku va'a ka nuu ra, ra ra ndaku kan kuvi ra sa tiaa va, ra kindiaa ndi'i va ra ña'a ra. Ra ndata'vi ra ña xi'in na ita'an xi'in va ra ―kachi Jesús xi'in na.
42011023	Ra saa ndika'an ka Jesús kachi ra saa: ―Na xïin ku'un ndie̱e̱ yu, ra kuachi va ke iyoo na xi'in yu. Ra na xïin sakee xi'in yu, ra na kan kuvi na sandi'i xa'a chiñu va yu ―kachi ra.
42011024	Ra saa ndika'an ka Jesús kachi ra saa: ―Ta xa kee tachi ndiva'a ini iin yuvi ra su'va va ke xa ña: ^kee ña ra ndaki'in ña kua'an ña iinii kuvi iku yuu, chi nuu köo ndia nii ña'a, nuu ichi ni, ña xika nduku ña nuu koo ña ndakindiee ña, ndi su ndanï'i ka ña nuu koo ña.
42011025	Saa ra ka'an ña xi'in mii ña kachi ña saa: “Va'a ka va na nandiko yo ve'e chi nuu kee yo”, kachi ña. Ra saa te nandiko ña ndaxaa ña nuu ndixiyo ña, ra ndia nii ka ña'a köo ve'e kan, ra va'a ka vi ndati'vi na, ra vii ka vi nduu ve'e kan xa na.
42011026	Ra saa ^ndaki'in tuku tachi ndiva'a kan kua'an ña, ra ^nanduku ña inka uxa nuu tachi ndiva'a, ña kini ni ka nuu mii ña ^xaa xi'in ña, ra saa ^nandee takundi'i ña ini ve'e kan, ña koo ña. Saa ra yuvi na ndo'o saa ña xindikaa tachi ndiva'a ini na, ra na ndiee ka ndasa va kuvi na, nuu ña ndixiyo na ta yachi ―kachi Jesús xi'in na.
42011027	Ra ta sakan sandi'i Jesús ndika'an ra xi'in na, saa ra tu'va ndika'an va iin ña'a ña ndikaa tiañu yuvi kan kachi ña saa xi'in ra: ―Va'a ni kee ña'a ña sakaku yo'o, ra sakua'nu ña yo'o ―kachi ña xi'in ra.
42011028	Ra saa ndakuiin Jesús kachi ra saa: ―Va'a ni ka va kee yuvi na xini so'o tu'un Ndioxi, ra kandixa na ña ka'an ra xi'in na ―kachi ra.
42011029	Ra saa kuu ra kua'a ka vi yuvi xa'a ^ndakuta'an nuu iin Jesús, ra saa ndika'an ra xi'in na kachi ra saa: ―¡Ndiva'a ni ini yuvi na ndee tiempo vichin! Chi nduku na seña nuu yu, ña kuni na kotondoso na yu'u. Ndi su ndia nii ka seña sä yu kuni na. Chi ña kuni na kuvi ta'an ña ndo'o ra Jonás xina'a va.
42011030	Chi ta ku'va ndo'o ra Jonás, ra ndika'an tu'un yu'u Ndioxi xina'a, ña ndixikuu ra iin seña nuu yuvi vä'a, na ñuu Nínive, ra saa ke ndo'o tu yu'u, ra xaa yo'o va, kuni yuvi na ndee tiempo vichin.
42011031	Ra kii ña sandaku Ndioxi kuachi na yuuvi yo'o, saa ke ndakundichi tu ña reina ña kee chi nínu̱ nuu ka'an na kuu sur, ña taxi ña kuachi xa'a ndo. Chi xïin ndo kandixa ndo ña ka'an yu. Saa chi ña reina kan, ra kani ni va ke̱e ña kixi ña xini so'o ña tu'un ndichi ña sakua'a ra rey Salomón na xina'a. Ra na kundaa ini ndo, chi ka'nu ni ka va ra iin yo'o vichin nuu ra rey Salomón, ra xïin ndo kuni so'o ndo ña ka'an ra.
42011032	Ra saa ke sa tu na ñuu Nínive va, chi taxi tu na kan va kuachi xa'a ndo'o na ndee tiempo vichin, te xa na xaa kii ña sandaku Ndioxi kuachi na yuuvi yo'o. Chi na ñuu Nínive, ra nandiko va ini na nuu Ndioxi ta xini so'o na, ña ndika'an ndoso ra Jonás, ra na kundaa ini ndo, chi ka'nu ni ka va ra iin yo'o vichin nuu ra Jonás, ra xïin ndo nandiko ini ndo ―kachi Jesús xi'in na.
42011033	Ra saa ndika'an ka ra xi'in na kachi ra saa: ―Yuvi na ndatuun ñu'u, ra chikäa se'e na ña, ra nii kuëe chindiee tu na iin xiko'o va nuu ña. Chi nuu sukun va chindu'u na ña, ra saa ke va'a ye'e nuu takundi'i na kua'an ki'vi ve'e.
42011034	Ra saa ke iyoo tu nduchi nuu va yo, saa chi ta iyoo ñu'u ña tuun, va ke iyoo ña. Ra tu ña va'a kuvi ña, saa ra ye'e ndi'i tu iki kuñu va yo, ra tu ña vä'a va kuvi tu nduchi nuu yo, saa ra nuu ñaa va iyoo iki kuñu yo.
42011035	Ña kan ke na ki'in ni ndo kuenda xi'in mii ndo xi'in ñu'u ña ye'e nuu ndo; chi koto nda'va ña, ra kuñaa ndi'i nuu iki kuñu ndo.
42011036	Saa chi tu iinii saa iki kuñu ndo ke ye'e, ra ndia nii lo'o ka ña ñaa köo xi'in ña, ra saa ke va'a kuni kaxi ndo takundi'i va ña'a, ra ta ku'va iyoo ñu'u ña tuun ve'e, saa ke na koo ndo ―kachi Jesús xi'in na.
42011037	Ra saa te sandi'i Jesús ndika'an ra, ra saa ndika'an iin ra fariseo xi'in ra ña na ku'un ra kuxi ra xi'in ra ve'e ra. Ra saa ndixaa Jesús ndiki'vi ra ve'e ra, ra ndakundu'u ra nuu mesa xi'in ra.
42011038	Ra nindä'a vi Jesús ra ndakundu'u ra. Saa ra ndakanda ka vi ini ra fariseo kan xini ra ra ña nindä'a ra, chi ña yuna'a ndia fariseo kan, ra xi'na ka va nda'a ndia a saa xixi ndia.
42011039	Saa ra kundaa va ini Jesús ña ^ndakani ini ra fariseo kan, ra saa ndika'an ra xi'in ra, kachi ra saa: ―Ndo'o, ndia fariseo, ra ta iyoo ko'o xi'in vaso ña ndakatia na sata, ra chi ini tu ña yakua va, saa iyoo ndo. Saa chi sata va ndo ke savi ni ña'a, ndi su nima ndo, ra iin chitu ndaa va ña kui'na, xi'in ña kini.
42011040	¡Ra Ki'vi ni ndo!, saa chi, ¿a kundäa ini ndo Ndioxi va kuvi ra xava'a iki kuñu ndo, ra xava'a tu ra nima va ndo?
42011041	Ña kan ke tu ndinuni ni nima ndo na taxi ndo ña'a nda'a na nda'vi, ra saa ke kindoo va'a ndo nuu Ndioxi.
42011042	’Ndi su, ¡Nda'vi ni ndo'o, ndia fariseo!, chi xu'un lo'o ña ki'in ndo xa'a iku menta, xi'in takuu ruda, xi'in ndia ndia ka iku, va ke cha'vi ndo nuu. Ndi su ndï'i vi ini ndo ña sa ndo ña ndaku xi'in yuvi ta'an ndo; ra ni kü'vi tu ini ndo xini ndo Ndioxi va. Ra ña xiniñu'u sa ndo ke na ku'vi ini ndo kuni ndo Ndioxi, ra nii na näa tu ini ndo ña cha'vi ndo nuu ña'a ña kuu mii va ndo.
42011043	’¡Ra nda'vi ni ndo'o, ndia fariseo!, saa chi ta kua'an ndo ve'e ñu'u ra kuni ni ndo kundee ndo tiayu na kuna'nu; ra saa tu ta xika ndo nuu ya'vi va, saa chi kuni ni ndo ña na sato'o yuvi ndo'o.
42011044	’¡Ra nda'vi ni ndo'o, ndia fariseo!, saa chi ta iyoo yavi nuu ñu'u ndii ña kuëe ña'a tuni ka, ra ya'a yuvi xañu na ña kua'an va na, chi kundäa ini na, ndi su xa kuyakua va na, ra saa va ke iyoo ndo ―kachi Jesús.
42011045	Ra saa ndakuiin iin ra maestro saña'a ndiayu Ndioxi, kachi ra saa: ―Tata Maestro, ña kachi kun saa, ra ndia ndu'u va kuvi ndi ya'a yu'u kun xi'in ―kachi ra.
42011046	Saa ndakuiin Jesús, kachi ra saa xi'in ra: ―¡Saa iin tu ndo'o, ndia saña'a ndiayu Ndioxi va! Saa chi sakuiso ndo yuvi iin ña'a ña kundiëe na xi'in; ra mii tu ndo, ra ndia nii lo'o ndï'i ini ndo kuiso ndo ña.
42011047	’¡Ra nda'vi ni ndo! Saa chi ndasava'a ndo kaka na ndika'an tu'un yu'u Ndioxi xina'a, ra mii va tu na xii xikua ndo kuvi na xa'ni ña'a.
42011048	Ra ña ndasava'a ndo kaka na vichin, ra kuni kachi ña saa, ña iin yu'u kuvi va ndo xi'in na xii xikua ndo; chi na kan kuvi na xa'ni ña'a, ra ndo'o tu ndasava'a kaka va na.
42011049	’Ña kan ke ndichi ni ndika'an Ndioxi kachi ra saa: “Ti'vi yu na ku'un na ka'an ndoso na tu'un yu, ra ti'vi tu yu na xika chiñu nuu va yu ku'un na nuu na ñuu Israel, ra sava na ka'ni na; ra sava tu na taxi va na”, kachi ra xa'a ndo.
42011050	Ra ndo'o, na ndee vichin kuvi na nduku Ndioxi kuenda nuu xa'a nii tu ndia ndika'an tu'un yu'u Ndioxi te yachi, te sakan ndixkundu'u ña yuuvi, iin saa ndia vichin va.
42011051	Ra ndia xa'a nii ra Abel, iin saa ndia xa'a nii ra Zacarías ra ndika'an tu'un yu'u Ndioxi xina'a, ra xa'ni na nuu altar yii ini ve'e ñu'u ka'nu, xi'in nuu xa'ni na kiti ri soko na nuu Ndioxi. Ra xa'a ndia yo'o ke ka'an Ndioxi kuachi nuu ndo'o, na ndee tiempo vichin ―kachi Jesús.
42011052	Ra saa ndika'an ka Jesús xi'in ndia kachi ra saa: ―¡Nda'vi ni ndo'o ndia saña'a ndiayu Ndioxi! Saa chi xa iyoo va ña xiña ña ndichi nuu ndo, ña va'a na ki'vi ndo ye'e Ndioxi, ndi su xïin ndo ki'vi ndo, ra nii täxi tu ndo ki'vi inka yuvi, na kuni ki'vi va ―kachi ra.
42011053	Ra te sandi'i Jesús ndika'an ra tu'un yo'o, saa ra ndisaa ka vi ini ndia fariseo xi'in ndia maestro ndia saña'a ndiayu Ndioxi xini ndia ra. Ra saa xa'a ndia ke'e ta'an ndia xi'in ra, ña ndindakatu'un ni ndia ra.
42011054	Saa chi kuni ndia ña na ka'an ra iin tu'un ki'vi te ndatu'un ra. Ra saa ke kuchuun ndia taxi ndia kuachi xa'a ra nuu na chiñu.
42012001	Ra sakan saa kuu ndia, ra saa kua'a ka vi mil yuvi ndakaya, ra iin ndiakua chinda'ni ta'an na. Ra saa xa'a Jesús ka'an ra xi'in ndia ita'an xi'in ra kachi ra saa: ―Kuenda ni koo ndo xi'in ndia fariseo. Saa chi ta iyoo ixan iyá ña kuu ndavi ña kee̱ xi'in xita va'a, va ke iyoo ndia. Saa chi ka'an ndia xa'a ña va'a, ra xa tu ndia ña vä'a va.
42012002	Ndi su vaxi kii ra ndatuvi ndi'i va xa'a ña ^xa se'e ndia vichin. Saa chi takundi'i ña iyoo se'e nuu yuvi vichin, ra ndatuvì ndi'i va xa'a ña vaxi kii.
42012003	Ra takundi'i ña ndatu'un se'e ndo chi nuu ñaa, ra ndita tuvi va ña kuni so'o yuvi; ra ña ndatu'un se'e ndo chi ini ve'e, ña ndasi tuun, ra vaxi kii ra kundaa ndi'i va ini na xa'a ña ―kachi Jesús xi'in ndia.
42012004	Ra saa ndika'an Jesús kachi ra saa xi'in ndia: ―Ndo'o, ndia ita'an xi'in yu, kuvi ndia ka'an yu xi'in, ña na kuayü'vi ndo nuu na xa'ni ndii. Chi takua iki kuñu va ke xa'ni na, ndi su kuchüun vi na sandi'i na xa'a ña ku nima yuvi.
42012005	Ra na ka'an yu xi'in ndo ra kundaa ini ndo yoo kuvi na xiniñu'u yu'vi ndo kuni ndo: ra ra yu'vi ndo kuni ndo kuvi Ndioxi, saa chi ra kan kuvi ra iyoo ndiayu nda'a ña kindiaa ra ña tiaku ndo, ra te ndi'i, ra iyoo tu ndiayu nda'a ra ña chikaa ra nima ndo ndiaya va. Ra ra kan va kuvi ra na yu'vi ndo kuni ndo.
42012006	’Ra xa kundaa va ini ndo, chi saa vali, ra nuu ni va ixiko na ri; chi u'un vi ri uvi xu'un vali. Ndi su Ndioxi ra näa vi ini ra xa'a ri. Chi ra kan kuvi ra ki'in kuenda xi'in va ri.
42012007	Ndi su ndiaa ya'vi ni ka va ndo'o nuu Ndioxi. Chi ndia ixi xini va ndo ke ndia'vi ra. Ña kan ke na kuayü'vi ndo. Chi mii Ndioxi va kuvi ra ndiaa ndo'o. Saa chi ndiaa ya'vi ni ka va ndo'o nuu saa vali ―kachi Jesús xi'in ndia.
42012008	Ra saa ndika'an Jesús kachi ra saa xi'in ndia: ―Tu ndia na ndakuiin ña ndikun na yu'u nuu yuvi yo'o, ra saa tu yu'u, ra xaa yo'o va, chi ndakuiin tu yu'u va xa'a na, nuu na tatun Ndioxi.
42012009	Ndi su, na tise'e tu'un xa'a yu nuu yuvi yo'o, ra saa sa tu yu'u va, chi tise'e tu'un tu yu'u va xa'a na, nuu na tatun Ndioxi.
42012010	’Ra tu ndia na kaña'a xa'a yu'u, ra xaa yo'o, ra saka'nu va ini Ndioxi xa'a na. Ra na kaña'a xa'a Tachi Yii Ndioxi, ra köo ka'nu vi ini Ndioxi xa'a na kan ―kachi Jesús.
42012011	Saa ndika'an ka ra kachi ra saa: ―Tu ndia yuvi na taxi kuachi xa'a ndo nuu na chiñu a nuu na kuna'nu nuu ve'e ñu'u na judío, ra ndï'i ini ndo xa'a tu'un ña ndakuiin ndo yu'u na.
42012012	Chi mii va Tachi Yii Ndioxi taxi tu'un ña ka'an ndo xi'in na ―kachi Jesús.
42012013	Ra saa tu'va ndika'an va iin tiaa ra ndikaa ma'ñu yuvi kan xi'in Jesús kachi ra saa: ―Tata Maestro, ka'an xi'in ñani yu ña na ndata'vi ra ña'a iva ndi xi'in yu ―kachi ra.
42012014	Saa ndakuiin Jesús kachi ra saa xi'in ra: ―Yo'o, ra ka'an ñaa, ¿nichuun kuni kun ndata'vi yu ña'a xi'in ndo? ¿A yu'u va kuvi ra ndata'vi ña'a, tuvi kun? Süvi ra chiñu kuvi yu ña kan ke ndata'vi yu ña'a xi'in ndo ―kachi ra.
42012015	Ra saa xito'ni Jesús nuu yuvi na ndee kan, ra ndika'an ra xi'in na kachi ra saa: ―Kuenda ni koo ndo, ra kotöo ndo koo kua'a ni ña'a ndo. Chi va'a ni na koo kua'a ni va ña'a ndo, ndi su süvi ña kan kuvi ña taxi ña tiaku ndo nuu ña yuuvi yo'o ―kachi ra xi'in na.
42012016	Saa ndika'an ra iin tu'un ndichi xi'in na kachi ra saa: ―Saa ndo'o iin ra kuika, ra va'a ka vi ke̱e ra xi'in ña'a ña chi'i ra.
42012017	Ra saa xa'a ra ndakani ini ra, ka'an ra saa: “¿Ni ke sa yo? ¿Ra ndia mii ke chuva'a yo ña'a yo?”, ka'an ra.
42012018	Saa ndika'an ra xi'in mii ra kachi ra saa: “Xa xini va yu ni ke sa yu: kani ndi'i yu yaka vali, ra sava'a yu yaka na'nu va'a. Ra ikan chuva'a ndi'i yu nuni yu xi'in takundi'i ña'a ña kuu mii yu.
42012019	Ra ta ndi'i, ra ka'an yu xi'in mii yu kachi yu saa: Kua'a ni ña'a yu iyoo, ra kua'a ni kuiya kuxi yu ña. Ra sachïñu ka yu, ra na ndakindiee̱ yu, ra na kuxi yu, ra na ko'o yu, na kusii ini yu, chi iyoo kua'a ni ña'a yu, kachi yo xi'in mii yo”, ka'an ra kuika kan su'va.
42012020	Ndi su Ndioxi ra su'va va tu kachi ra xi'in ra: “Ra ki'vi kuvi yo'o, chi ñuu vichin va kuvi kun. Ra takundi'i ña'a, ña chuva'a kun, ra inka va na kuxi ña”, kachi Ndioxi xi'in ra kuika kan ―kachi Jesús xi'in na.
42012021	Ra saa ndika'an Jesús xi'in yuvi, na xini so'o tu'un ndichi kan kachi ra saa: ―Ta ndo'o ra kuika yo'o, saa ke ndo'o yuvi, na chuva'a ni ña'a nuu ña yuuvi yo'o. Chi yo'o va ke kuika ni na, ndi su nuu Ndioxi ra na nda'vi va kuvi na ―kachi Jesús.
42012022	Ra ta ndi'i, saa ndika'an Jesús xi'in ndia ita'an xi'in ra kachi ra saa: ―Ndï'i ini ndo xa'a ña'a kaxi ndo ña va'a kutiaku ndo, nii xa'a ña kuxi ndo, ra nii xa'a tikoto ña kundixi ndo na kundï'i ini ndo.
42012023	Saa chi ña ndiaa ya'vi ni ka va kuvi ña tiaku ndo nuu ña xixi ndo; ra ndiaa ya'vi ni ka va tu iki kuñu ndo nuu tikoto ña ndixi ndo.
42012024	Ra na koto'ni ndo ta ku'va tiaku tikaka, chi nii chï'i ri, ra nii sakëe ri, ra nii yaka nuu ku'un ña'a ri köo vi. Ra nani saa xixi va ri chi Ndioxi va kuvi ra ki'in kuenda xi'in ri. Ra saa sa tu ra xi'in ndo'o va, saa chi ndiaa ya'vi ni ka va ndo'o nuu saa vali.
42012025	Ra nii na kundi'i ni va ini ndo, ndi su köo ña'a ni'i vi ndo, saa chi ndia nii hora lo'o ka vi kuchüun ndo kutiaku ndo tu xa na xaa kii ña kuvi ndo.
42012026	Ra tu kuchüun ndo sa ndo chiñu vali, ¿ra nichuun ke ndi'i ni ini ndo xa'a inka ña'a?
42012027	’Ra na koto ndo ndia ku'va ke xa'nu ita, chi nii xachïñu ña, ra nii tikoto ña xavä'a ña. Ndi su nduvi ni va ña, chi Ndioxi va kuvi ra kuni ña koo ña saa. Ra ña ndixa ke ka'an yu xi'in ndo, chi ra rey Salomón, ra nduvi ni va tikoto xindixi ra. Ndi su ya'a ni ka va nduvi ita nuu tikoto ña xindixi ra kan.
42012028	Chi Ndioxi va kuvi ra sanana ita, ra nduvi ni ña; ndi su lo'o ni va kii iyoo ña, saa ra ndachi va ña, ra kua'an yuvi ndakaya na ña xa'mi na nu'u va. Ndi su ndiaa ya'vi ni ka va ndo'o nuu ita. ¿Ra nichuun lo'o ni kandixa ndo Ndioxi?
42012029	Ra ña kan ke ka'an yu xi'in ndo, ña na kundï'i ni ini ndo xa'a ña kuxi ndo, xi'in xa'a ña kutiaku ndo.
42012030	Saa chi yuvi na xïni Ndioxi va kuvi na ndi'i ni ini xa'a ña kan. Ndi su ndo'o, na kuu se'e Ndioxi, ra xa xini mii va ra ni ña'a ke kumani nuu ndo.
42012031	Ña kan ke na ndakundiee ndo nanduku ndo nuu xa'ndia Ndioxi chiñu va, ra saa ke taxi ndi'i ra ña'a ña kumani nuu ndo nda'a ndo ―kachi Jesús xi'in ndia.
42012032	Ra saa ndika'an ka Jesús xi'in ndia ita'an xi'in ra kachi ra saa: ―Kuayü'vi ndo'o, ndia ndikun yu'u, saa chi ta iyoo iin ti'vi ndikachi vali sana va yu, ke iyoo ndo. Ra kusii ni va ini Ndioxi taxi ra koo ndo xi'in ra nuu xa'ndia ra chiñu.
42012033	Ra na xiko ndo ña'a ña kuu mii ndo, ra saa ke kuchuun ndo chindiee ta'an ndo xi'in na xamani nuu. Ra na ndi'i ini ndo ña chuva'a ndo ña'a ndo ini ña'a ña ndu'u ndivi, ña kuëe ndi'i xa'a, nuu koo ña kuika ña kuëe ndi'i xa'a, ra nii ra kui'na kuchüun sakui'na ña, ra nii tikixin sandï'i xa'a ña.
42012034	Chi nuu chuva'a ndo ña'a ndo, ra ikan ke koo tu nima va ndo xi'in ña ―kachi Jesús xi'in ndia.
42012035	Ra saa ndika'an ka Jesús xi'in ndia ita'an xi'in ra kachi ra saa: ―Ra iin ndisaa kii na koo nduvi ndo, ra xa na kundixi vii va ndo tikoto ndo, ra xa koo nduvi tu ndo xi'in ñu'u ña kutuun nuu va ndo.
42012036	Ra ta iyoo iin tiaa ra xachiñu tatu, ra xa iyoo nduvi ndakuña ye'e nuu xito'o, va ke na koo ndo. Saa chi tiaa ra xachiñu tatu kan, ra xa iyoo nduvi va ra ña ndakuña ra ye'e nuu ixto'o ra, ta xa na ndaxaa ra kan ña kua'an ra viko tanda'a.
42012037	Ra va'a ni va kee na xachiñu tatu na xa iyoo nduvi, ña ndiatu na ra kuu xito'o na ta xa na xaa ra ndakuta'an ra xi'in na; ra ña ndaa ka'an yu xi'in ndo, chi te xa na kuni ra ña xa iyoo nduvi na ña ndiatun na ra, saa ra kusii ni ini ra xi'in na. Ra ndachindee ra na nuu mesa, ra mii va ra chu'un nda'a ña kuxi na.
42012038	Ra va'a ni va kee na xachiñu tatu na xa iyoo nduvi ta xa na xaa xito'o na ndakuta'an ra xi'in na, ra nii sava ñuu ke na xaa va ra, ra a ta xa kua'an tuvi va tu na xaa ra, ndi su ndiatu va na ra.
42012039	Ra saa sa tu iin tiaa ra iyoo ve'e va, tu na kundaa ini ra ndia mii hora ke ki'vi ra kui'na sakui'na ra ña'a ña iyoo ve'e ra, saa ra kundu'u tu'va va ra kondiaa ña'a ra; ra täxi ra ki'vi ra kui'na ve'e ra.
42012040	Ra saa ke na sa tu ndo'o va, ña na koo nduvi ndo kundiatun ndo yu'u, ra xaa yo'o vichin te xa na ndiko yu, chi te kuëe ndiatu va ndo ke ndiko yu ―kachi Jesús xi'in ndia.
42012041	Saa ndika'an ra Pedro xi'in Jesús, kachi ra saa: ―Tata, ¿a takua ndu'u va kuvi ndia ndika'an kun xi'in? ¿A ndika'an kun xi'in takundi'i va na? ―kachi ra xi'in Jesús.
42012042	Saa ndika'an Jesús kachi ra saa: ―Na ka'an yu xi'in ndo ra kundaa ini ndo ndia ku'va ke xa iin ra muso ra kama, ra ndichi, ra taxi xito'o ra ña kuiso ra chiñu xi'in ve'e ra ña ki'in ra kuenda xi'in na xachiñu tatu nuu xito'o ra, ra taxi ra kuxi na te xa xiniñu'u kuxi na.
42012043	Ra va'a ni kee ra muso ra ^xa chiñu ña xa'ndia xito'o ra nuu ra, ra te xa na nandiko xito'o ra ra ndani'i ra ra ña ^xa ra chiñu nuu ra.
42012044	Ra ña ndixa ka'an yu xi'in ndo, chi ra xito'o ra, ra taxi va ra ndiayu nda'a ra kuiso chiñu ra xi'in takundi'i ña'a ña iyoo nuu ra.
42012045	Ndi su tu na xa'a ra moso kan ndakani ini ra, ka'an ra saa: “Ndïko yachi vi xito'o yo”, na ka'an ra. Ra saa xa'a ra kuxi ra, ra ko'o ra ña xini ra, ra xa'a ra sa ndiva'a ra xi'in na xachiñu tatu nuu ra xito'o ra.
42012046	Ra iin ta nanaa ini ra, saa ra ndandiko va xito'o ra, ra sando'o ni ra ra. Ra chikaa ra ra ku'un ra nuu ^ñu'u na xïin kandixa.
42012047	’Ra ra muso, ra kundaa ini ndia chiñu ke kuni xito'o ra sa ra, ra xïin ra sa nduvi ra ña sa ra ña, ra ndo'o ni ra sa xito'o ra.
42012048	Ra ra muso ra kundäa tu ini xa'a chiñu ña kuni xito'o ra sa ra, ra ^xa ra iin chiñu ki'vi, ra lo'o va ndo'o ra kan sa xito'o ra. Ra na taxi Ndioxi kua'a ni ña va'a nda'a, ra xiniñu'u ndataxi va na kuenda nda'a Ndioxi xa'a ña, saa chi xa'a ña kua'a ni ña taxi Ndioxi nda'a na, ra xiniñu'u na kuniñu'u na ña va'a kan ña chindiee ta'an na xi'in inka yuvi va, saa chi saa ke kuni mii Ndioxi va ―kachi Jesús.
42012049	Ra saa ndika'an ka Jesús kachi ra saa: ―Ña xaa yu ña yuuvi yo'o, ra ñù'ù va ke xaa yu chikaa yu. Ra kuni ni yu ña xa na koko va ña.
42012050	Ra xi'na xiniñu'u tixu'vi ni yu, ra ndo'o ni ini yu, ra kusuchi ni ini yu ndia te na xinu nuu ña.
42012051	¿A ra vaxi ndachindee va'a va kuvi yu ndo'o tuvi ndo? Ra na kundaa ini ndo chi ra ndata'vi va kuvi yu ndo'o.
42012052	Saa chi kii vichin, iin saa ndia kii ña vaxi, ra tu u'un kuvi yuvi iin ve'e, ra uni kuu na kanita'an xi'in uvi na, a uvi kuu tu na ña kanita'an na xi'in uni va na.
42012053	Ra tiaa, ra iyoo se'e tiaa, ra kanita'an ra xi'in se'e tiaa va ra, ra tiaa, ra iyoo iva, ra kanita'an ra xi'in iva va ra, ra ña'a, ña iyoo se'e si'i, ra kanita'an ña xi'in se'e si'i va ña; ra ña'a, ña iyoo si'i, ra kanita'an ña xi'in si'i va ña; ra ña iyoo xanu, ra kanita'an ña xi'in xanu va ña, ra ña ixanu, kanita'an tu xi'in siso va ña ―kachi Jesús.
42012054	Ra saa ndika'an ka Jesús xi'in takundi'i na ndee kan, kachi ra saa: ―Ndo'o, ra ta xini ndo vaxi viko chi nuu kanata ñu'u, ra ka'an ndo kuun savi vichin, kachi ndo. Ra saa kuun ndixa va ra.
42012055	Ra ta xini tu ndo vaxi tachi chi nuu kita ñu'u, ra ka'an ndo i'ni ni koo vichin, kachi ndo. Saa ra i'ni ni ndixa va.
42012056	¡Ra na chi'ña tu'un va kuvi ndo!, saa chi xini va ndo ña ki'in ndo kuenda xi'in ña kuu nuu ndivi xi'in ña kuu nuu ñu'u, ¿ra nichuun kundäa tu ini ndo xi'in ña kuu tiempo ña ndee ndo vichin? ―kachi Jesús xi'in na.
42012057	Saa ndika'an ka Jesús xi'in na kachi ra saa: ―Ra vivii va na ki'in xini ndo, ra su'va ke na sa ndo.
42012058	Tu ndia na taxi kuachi xa'a ndo nuu na chiñu, ra va'a ka va yachi na ndaka'an mani ndo xi'in na, ña va'a na kü'un ndo ve'e chiñu; saa chi tu na ku'un ndo nuu ra juez ña sandaku ra kuachi xi'in ndo, saa ra, ndataxi va ra kan ndo'o nda'a ndia kumisio ra taan va ndia ndo'o ve'e kàà.
42012059	Ra ña ndixa ke ka'an yu xi'in ndo, chi këe yachi vi ndo ve'e kàà, chi xiniñu'u ndiakua na cha'vi ndi'i ndo xu'un lo'o ndo, saa vi ke tava ndia ndo'o ―kachi Jesús xi'in na.
42013001	Ra te sandi'i Jesús ndika'an ra xi'in yuvi kan. Ra saa xaa sava na ndee kan ra ndatu'un na xi'in ra kachi na saa: ―Ra Pilato ra kuu gobernador kuvi ra ti'vi ndia soldado ra, ra ndixa'an ndia ña xa'ni ndia sava tiaa ndia kee Galilea te ñu'u ndia ve'e ñu'u ka'nu ñuu Jerusalén ña xa'ni ndia kiti soko ndia nuu Ndioxi. Ra ndakava nuu nii ndia xi'in nii kiti ri soko ndia nuu Ndioxi ―kachi na xi'in ra.
42013002	Ra saa ndakuiin Jesús, kachi ra saa xi'in na: ―¿Ni ke ndakani ini ndo xa'a ña ndo'o ndia yo'o, a ndia iyoo ni ka kuachi va kuvi ndia nuu takundi'i ka yuvi tuvi ndo?
42013003	Ra ña kachi yu'u xi'in ndo ra süvi saa iyoo ña. Chi tu na nandïko ini ndo xa'a kuachi ndo, ra mii saa ke ndo'o tu ndo'o va.
42013004	Ra na xa'un uni na ndixi'i ñuu Jerusalén te nduva torre ña nani Siloé sata na, ¿ra a iyoo ni ka kuachi na kan, nuu takundi'i ka na ndee ñuu Jerusalén, tuvi ndo?
42013005	Ra ña kachi yu'u xi'in ndo ra süvi saa iyoo ña. Chi tu na nandïko ini ndo xa'a kuachi ndo, ra kuvi tu ndo'o va ―kachi Jesús xi'in na.
42013006	Ra saa ndakani Jesús iin tu'un ndichi nuu na kachi ra saa: ―Su'va ndo'o iin tiaa ra ndichi iin itun koxi nuu ñu'u, ra saa kuu ra ndixa'an ra xito'ni ra a xa iyoo kui'i nda'a nu, ka'an ra. Ndi su ndia nii ri köo ndikun nda'a nu ndixini ra.
42013007	Ra saa ndika'an ra xi'in ra ndiaa ñu'u ra kachi ra saa: “Xa uni kuiya ke kixi yu nanduku yu koxi nda'a nu. Ra ndia nii ri köo nindani'i yu nda'a nu. Ra va'a ka na ka'ndia va kun nu; saa chi ña uun va ke ndichi nu ndasi nu nuu ñu'u yu” ―kachi ra xi'in ra ndiaa ñu'u ra.
42013008	Ra saa ndakuiin ra ndiaa ñu'u kan kachi ra saa xi'in ra: “Tata, xikan yu ña mani nuu kun, ra na kundichi ka nu saa iin kuiya; ra na ndasavita yu ñu'u xa'a nu, ra chikaa ka yu tatan xa'an xa'a nu.
42013009	Ra a kusana taxi va nu kui'i saa; ra tu nditäxi nu kui'i ra saa ke tia'ndia va nu”, kachi ra ndiaa ñu'u kan xi'in xito'o ra ―kachi Jesús xi'in na.
42013010	Ra saa kuu iin kii yii sábado ña ndakindiee̱ na ra ndichi Jesús saña'a ra yuvi ini ve'e ñu'u;
42013011	Ra suvi mii ini ve'e ñu'u kan ke ndichi tu iin ña'a ña xi'i, ra xa xa'un uni kuiya vi ke kutoso sata ña. Ra tachi ndiva'a va ke xa saa xi'in ña, ra ndiküvi va'a vi nundaku sata ña.
42013012	Ra te xini Jesús ña'a ña xi'i kan, ra saa kana ra ña xaa ña nuu ra. Ra ndika'an ra xi'in ña kachi ra saa: ―Nana, xa nduva'a va kun vichin ―kachi ra xi'in ña.
42013013	Ra saa chindee ra nda'a ra sata ña, saa ra ndikun ndundaku va sata ña, ra xa'a ña ^ndasaka'nu ña Ndioxi va.
42013014	Saa ra ndisaa ni ini ra kuchee ndiso chiñu ndiaa ve'e ñu'u kan xi'in Jesús xa'a ña sanda'a ra ña xi'i kan, kii yii sábado ña ndakindiee̱ na, ra saa ndika'an ra xi'in yuvi na ndee kan kachi ra saa: ―I̱ñu̱ va kii ke xiniñu'u sachiñu yo, ra kii kan ke na kixi ndo ña nanda'a ndo. Ndi su küvi nanda'a ndo kii yii sábado ña ndakindiee yo ―kachi ra xi'in na.
42013015	Ra saa ndakuiin Jesús, kachi ra saa xi'in ra: ―Na chi'ña tu'un va kuvi ndo'o, saa chi, ¿a ndäxi ndo sindiki sana ndo a burru sana ndo ña ku'un ri ko'o ri tiakuii kii yii ndakindiee̱ yo, su ndaxi va ndo ri?
42013016	Ra ña'a yo'o, ra se'e xikua ra Abraham va kuvi ña. Ra xa xa'un uni kuiya vi ke katun kiti ndiva'a ña ña ndo'o ña kue'e yo'o. ¿Ra a küvi ndaxi ña kii yii sábado tuvi ndo? ―kachi ra xi'in na.
42013017	Ra ta ndika'an Jesús tu'un yo'o, ra na saa ini xini ra, ra tiaa ni kuka'an nuu na; ndi su yuvi na kua'a kan, ra kusii ka vi ini na ña xini na takundi'i ña xitu'un ña xa Jesús.
42013018	Ra saa ndika'an Jesús inka tuku tu'un ndichi xi'in na kachi ra saa: ―¿Ndia ña ke inuu xi'in ichi nuu xa'ndia Ndioxi chiñu, ra ndia ña'a ke kuvi chinuu yu xi'in ña?
42013019	Ra kuni yu na kundaa ini ndo, chi ta ku'va iyoo ndikin lo'o itun mostaza ña chi'i iin tiaa nuu ñu'u ra, ra xa'nu ña nduu ña ta ku'va iyoo iin itun chee va, ra ndia sàà va xaa xava'a chi'yo nda'a itun ña, ra ku'va saa va ke iyoo nuu xa'ndia Ndioxi chiñu ―kachi Jesús xi'in na.
42013020	Ra saa ndika'an tuku Jesús kachi ra saa: ―¿Ndia ña ke kuvi chinuu yu xi'in nuu xa'ndia Ndioxi chiñu?
42013021	Ra na kundaa ini ndo chi ña kuvi chinuu yu xi'in ichi nuu xa'ndia Ndioxi chiñu kuvi ña ndo'o iin ña'a ña kavanuu lo'o ixan iyá xi'in kua'a ni ixan ixtava'a va, ra kua'a ni nduu ña ―kachi Jesús xi'in na.
42013022	Ra te ndaki'in Jesús kua'an ra ñuu Jerusalén, ra iin takundi'i ñuu na'nu xi'in ñuu vali ya'a ra kua'an ra, ra saña'a ra takundi'i yuvi kan tu'un Ndioxi.
42013023	Ra saa nindakatu'un iin na Jesús kachi na saa: ―Tata, ¿a lo'o ni va kuvi na kaku? ―kachi na xi'in ra. Ra saa ndakuiin ra kachi ra saa:
42013024	―Na sa nduxa ndo ña kee ndo ye'e tiañu; saa chi kua'a ni yuvi kuni ki'vi, ndi su kuchüun ka na.
42013025	Saa chi nuña ka va ye'e vichin, ndi su vaxi kii ra ndakundichi va mii ra xito'o ve'e kan ra ndasi ra ye'e nuu ndo. Ra ndo'o, na kindoo chi ke'e; ra ka'an ndo xi'in ra kachi ndo saa: “Tata, ndakuña ye'e nuu ndi”, kachi ndo xi'in ra. Ndi su kuïin ka ra ndakuña ra ye'e nuu ndo, chi su'va va kachi ra xi'in ndo: “Xïni yu yoo kuvi ndo'o”, kachi ra xi'in ndo.
42013026	Ra saa xa'a ndo ka'an ndo xi'in ra, kachi ndo saa: “Tata, xini va ndi yo'o chi ndixaa va kun ñuu ndi saña'a kun ndu'u, ra xixi tu ndi xi'in va kun”, kachi ndo xi'in ra.
42013027	Ra saa ndakuiin ra kachi ra saa: “Xa ndika'an yu xi'in ndo, chi xïni yu yoo kuvi ndo'o. Kuatia'a ndo nuu yu, chi yuvi vä'a va kuvi ndo'o”, kachi ra xi'in ndo.
42013028	Saa ra kusuchi ni ini ndo, ra xa'a ndo kuaku ndo ndiakua ndakaxi nuu ndo. Saa chi kuni ndo ra Abraham xi'in ra Isaac, xi'in ra Jacob, xi'in takundi'i ka na na ndika'an ndoso tu'un yu'u Ndioxi xina'a, ña ndee na nuu xa'ndia Ndioxi chiñu. Ra ndo'o tu, küvi ki'vi va.
42013029	Ra kixi takundi'i yuvi na kee kumi saa tutun ña yuuvi ra ndakundee na nuu mesa ña kuxi na xi'in Ndioxi.
42013030	Ra na ndikun vichin ra na inuu va nduu na, ra na inuu vichin ra na ndikun va nduu na.
42013031	Ra te ndi'i ndika'an Jesús xi'in yuvi kan, ra saa xaa sava ndia fariseo ra ndika'an ndia xi'in ra kachi ndia saa: ―Kita ñuu yo'o ra kua'an inka xiyo, saa chi ra rey Herodes ra kuni ra ka'ni ra yo'o ―kachi ndia xi'in ra.
42013032	Ra saa ndakuiin Jesús kachi ra saa xi'in ndia: ―Kua'an ndo ra ndatu'un ndo xi'in yukuii ñaa, chi vichin xi'in tiaan ra tava ka va yu tachi ndiva'a ra sanda'a tu yu na xi'i va, ra kii uni vi sandi'i yu chiñu ña xa yu, kachi ndo xi'in ra.
42013033	Ndi su vichin, xi'in tiaan, xi'in isa, ra xiniñu'u sa ka va yu chiñu ña xiniñu'u sa yu, saa chi vä'a kita ña ña kuvi iin ra ka'an ndoso tu'un yu'u Ndioxi inka xiyo nuu ña kuvi ra ñuu Jerusalén ―kachi Jesús xi'in ndia fariseo.
42013034	Ra saa ndika'an ka Jesús kachi ra saa: ―¡Ndo'o, na ñuu Jerusalén, kuvi na ^xa'ni na ka'an ndoso tu'un yu'u Ndioxi, ra xakin ndo yuu na ti'vi Ndioxi vaxi! ¡Kua'a ni ichi kuni yu ndachita'an yu ndo'o, ta ku'va ^xa iin nduxi xi'in se'e vali ri ña ^ndataan ri ri tixi ndixin ri, ndi su ndixïin ndo!
42013035	Ra xa'a ña kan ke ndoo nda'a va ve'e ndo, ra sa tu ñuu va ndo, ra na kundaa ini ndo chi küni ka ndo yu'u, ndia te na xaa kii ña ka'an ndo kachi ndo saa: “Ra va'a ni kuvi ra vaxi xi'in kivi Tata yo Ndioxi”, kachi ndo ―kachi Jesús xi'in na.
42014001	Saa kuu iin kii ña ndakindiee̱ na ra ke̱e Jesús kua'an ra kuxi ra ve'e iin ra kuchee nuu ndia fariseo. Ra ikan ndee ka tu sava ndia fariseo va. Ra xitonani ndia ra a sa ra iin ña vä'a ka'an ndia.
42014002	Ra ve'e kan ndu'u tu iin tiaa ra ndiki'vi kuiñu va.
42014003	Ra saa ndindakatu'un Jesús ndia maestro, ndia saña'a ndiayu Ndioxi xi'in ndia fariseo kachi ra saa: ―¿A kuvi nanda'a na xi'i kii yii sábado, a küvi vi? ―kachi ra.
42014004	Ndi su ndia nii ndia ndindäkuiin yu'u ra. Ra saa chindu'u ra nda'a ra sata ra xi'i kan ra nduva'a va ra. Ra saa ndati'vi ra ra kuanu'u ra ve'e ra.
42014005	Ra saa ndika'an ra xi'in ndia fariseo kan kachi ra saa: ―¿Tu ndia iin ndo'o, ndia ndee yo'o, ra na ndakava burru sana ndo a sindiki sana ndo iin yavi kunu, ra a täva ndo ri kii yii sábado? ―kachi ra xi'in ndia.
42014006	Ndia saa ra nindäkuiin va'a ka vi ndia.
42014007	Ra ta xini Jesús ña kaxin na kana na xaa viko kan tiayu tu ndee na kuna'nu, tu ndita yachin ndia nuu iin mesa ña kundee na, ra saa ndika'an ra tu'un ndichi yo'o xi'in na kachi ra saa:
42014008	―Ta xa na kana na ndo'o ña ku'un ndo kuxi ndo nuu iyoo viko tanda'a, ra na käxin ndo tiayu tu ndee na kuna'nu kundee ndo. Saa chi tu köo, ra iyo ni xaa inka na kuna'nu nuu ndo'o,
42014009	ra ka'an ra tava viko kan xi'in ndo kachi ra saa: “Taxi ndo lo'o ndo tiayu ndo nda'a na yo'o, na kundee na; ra kua'an ndo chi sata kaa kundee ndo”, kachi ra xi'in ndo. Saa ra tiaa ni kuka'an nuu ndo, ña ku'un ndo chi sata ndakundee ndo.
42014010	Ra ña kan ke ta xa na kana na ndo'o ña ku'un ndo nuu iyoo viko tanda'a, ra tiayu tu ndita ndia chi sata va na kundee ndo; ra ndia te na xaa ra kana ndo'o, ra ka'an ra xi'in ndo kachi ra saa: “Ñani, na'a ndo, chi nuu ndee na kuna'nu yo'o kundee ndo”, kachi ra xi'in ndo. Ra saa ke kundu'u to'o tu'un xa'a ndo nuu na ndee nuu mesa kan.
42014011	Saa chi yuvi na ndasa na'nu mii, kuvi na nduvali va; ra yuvi na xa ninu xi'in mii, kuvi na nduna'nu va ―kachi ra xi'in na.
42014012	Ra saa ndika'an tu Jesús xi'in ra fariseo ra tava viko kan va kachi ra saa: ―Ta tava kun iin viko ve'e kun, ra käna kun na ita'an xi'in kun, nii ñani kun, nii na ve'e kun, nii na ndee yachin xi'in kun, nii na kuika ña kixi na kuxi na xi'in kun, saa chi vaxi kii ra kana va na yo'o ku'un kun kuxi kun ve'e na. Ña sandiko na ña nuu kun.
42014013	Ra ña kan ke te xa tava kun viko, ra na nda'vi, na köo chiñu, na küvi kaka xi'in na kuaa va kuvi na, na kana kun na kuxi xi'in kun.
42014014	Saa ra va'a ni kee kun. Saa chi na kan, ra küvi sandiko na ña nda'a kun, ndi su va'a ni va kee kun ta xa na ndatiaku na ndikun Ndioxi ―kachi Jesús xi'in ra.
42014015	Ra te xini so'o iin ra ndu'u nuu mesa kan, ra saa ndika'an ra xi'in Jesús kachi ra saa: ―Va'a ni kee yuvi na ku'un kuxi viko nuu xa'ndia Ndioxi chiñu ―kachi ra.
42014016	Ra saa ndika'an Jesús iin tu'un ndichi xi'in ra kachi ra saa: ―Su'va ndo'o iin tiaa, ra tava ra iin viko ka'nu ve'e ra, ra kua'a ni yuvi ndika'an xi'in ña na kixi na.
42014017	Ra ta xa ndixaa hora ña kuxini na, ra saa ndati'vi ra na xachiñu nuu ra ndixa'an na ndika'an tuku na xi'in yuvi kan, ña na kixi na kuxi na ve'e ra.
42014018	Ndi su ndia nii yuvi kan ndixïin ku'un chi xa iin iin chiñu ndatiaa va na: Ra ra nuu ra su'va va kachi ra: “Ñu'ú va sakan sata yu, ra ña kan va ku'un yu kuni yu; ra ka'nu koo ini kun chi küvi vi ku'un yu”, kachi ra.
42014019	Ra inka ra ndika'an kachi su'va va: “Sindiki va sakan sata yu u'un yunta, ra ri kan va ku'un yu kotondoso yu; ra ka'nu koo ini kun chi küvi ku'un yu”, kachi ra.
42014020	Ra inka tu ra kachi su'va va: “Ra sakan tanda'a va kuvi yu, ra ña kan ke küvi vi ku'un yu”, kachi ra.
42014021	Ra saa ndandiko ra muso kan nuu xito'o ra, ra ndakani ndi'i ra ña ndika'an na xi'in ra. Saa ra ndisaa ni ini ra xito'o ra, ra ndika'an ra xi'in ra moso kan kachi ra saa: “Kua'an iinii kuvi nuu ya'vi, xi'in iinii kuvi ya'ya ña ndo'ni ñuu ka'nu, ra ndakaya kun takundi'i na nda'vi, xi'in na küvi kaka, xi'in na kuaa, ra na kixi na xi'in kun”, kachi ra xi'in ra muso ra.
42014022	Ra saa ndixa xa va ra moso kan. Ra saa ndika'an ra xi'in xito'o ra kachi ra saa: “Tata, xa xa va yu takundi'i ña ndika'an kun, ndi su iyoo kua'a ka va nuu kundee na”, kachi ra.
42014023	Ra saa ndakuiin ra xito'o ra kachi ra saa xi'in ra: “Kua'an iinii kuvi ichi chi nuu ndee yuvi, ra na sanduxa kun xi'in na ña na kixi na ra ndiakua na kutu ve'e yu.
42014024	Saa chi ndia nii na kana yu ña nuu, küxi ve'e yu”, kachi ra xi'in ra muso ra, kachi tu'un ndichi yo'o ―kachi Jesús xi'in na.
42014025	Saa kuu iin kii ra kua'a ka vi yuvi ndikun kua'an sata Jesús, ra saa ndikokuiin ra, ra ndika'an ra xi'in na kachi ra saa:
42014026	―Tu ndia ndo kuni kundikun yu'u, ra xiniñu'u ku'vi ni ka ini ndo kuni ndo yu'u, nuu iva ndo, xi'in nuu si'i ndo, xi'in nuu yasi'i ndo, xi'in nuu se'e ndo, xi'in nuu ñani ndo, xi'in nuu ku'va ndo. Ra xiniñu'u koo nduvi tu ndo ña ndo'o ndo xa'a va yu. Ra tu na sä ndo saa, saa ra küvi kundikun ndo yu'u.
42014027	Ra tu kuëe xa ndiee ini ndo ña va'a ni na kuvi va ndo ña kundikun ndo yu'u, saa ra kuchüun vi ndo ña kundikun ndo yu'u ―kachi Jesús xi'in na.
42014028	Ra saa ndika'an Jesús inka tu'un ndichi xi'in na kachi ra saa: ―Tu ndia iin ndo kuni sava'a iin ve'e chee sukun, ¿ra a su xi'na ka va xiniñu'u kundee ndo tava ndo kuenda, ra saa ke kundaa ini ndo ndixaa xu'un ke kusiki ndo xi'in ña, ña kuchuun ndo saxinu ndo ña?
42014029	Saa chi tu na ndakäni ini ndo, ra xa'a ndo tava ndo xa'a ña, ra te na ndi'i, ra kuchüun ndo saxinu ndo ña. Saa ra takundi'i yuvi na kuni, ra xa'a na kusiki na ndo'o va.
42014030	Ra ka'an na kachi na saa: “Tiaa yo'o, ra takua xa'a va ve'e ra tava ra, ra ndikuchüun ra saxinu ra ña”, kachi na xa'a ndo ―kachi Jesús xi'in na.
42014031	Ra saa ndika'an Jesús inka tuku tu'un ndichi xi'in na kachi ra saa: ―Tu ndia iin rey, ra kuni ra kanita'an ra xi'in inka rey, ¿ra a su xi'na ka va xiniñu'u kundu'u ra ki'in xini ra, a kuchuun uxi mil ndia soldado ra, ña kanita'an ndia xi'in oko mil soldado inka ra rey?
42014032	Ra tu xa ki'in ra rey kan kuenda ña kuchüun ra, saa ra yachi ka va ti'vi ra na xika chiñu nuu ra ña ku'un na kindoo mani na xi'in inka ra rey kan.
42014033	Ra mii saa ke iyoo tu ña yo'o va, saa chi tu na ndaköo ndo takundi'i ña'a ña kuu mii ndo, saa ra kuchüun vi ndo ña kundikun ndo yu'u ―kachi Jesús xi'in na.
42014034	―Ña va'a ni kuvi va i̱i̱n te i'va ña, ndi su tu na ndukati ña, saa ra, ¿ni ke sa na ña kuniñu'u ka na ña?
42014035	Saa chi nii ña sa xa'an ña ñu'ú ke vä'a ka vi ña, ra ndia ña kutia va kuvi ña. Ña kan ke na xini so'o ra na tiaa ka so'o va na ―kachi Jesús xi'in na.
42015001	Saa kuu iin kii ra xaa takundi'i ndia kaya xu'un ña kua'an nda'a gobierno ñuu Roma, xi'in na ndu'u tu'un ki'vi xa'a, ña kuni so'o na ña ka'an Jesús.
42015002	Ra xa'a ña kuyachin na yo'o nuu Jesús ke xa'a ndiaa fariseo xi'in ndiaa maestro saña'a ndiayu Ndioxi, ndika'an ña'a ndia xa'a Jesús kachi ndia saa: ―Tiaa yo'o, ra ita'an va ra xi'in yuvi, na iyoo ni kuachi, ra xixi tu ra xi'in va na ―kachi ndia.
42015003	Ra saa ndika'an Jesús iin tu'un ndichi xi'in ndia kachi ra saa:
42015004	―Tu ndia iin ndo, ra iyoo iin ciento ndikachi sana ndo, na kachi yo. Ra na ndoñu'u iin ri iku, ¿ra a ndaköo ña'a ndo ri kumi xiko xa'un kumi kan iku nuu ndee ri, ra ku'un ndo ndanduku ndo ri nindoñu'u kan ndiakua ndani'i ndo ri?
42015005	Ra te xa na ndani'i ndo ri, ra saa ndakasoko ndo ri ña kusii ni ini ndo xi'in ri.
42015006	Ra te xa na ndaxaa ndo xi'in ri ve'e ndo, ra saa ndakaya ndo na ita'an xi'in ndo, xi'in na ndee yachin xi'in ndo. Ra ka'an ndo xi'in na kachi ndo saa: “Na kusii ini ndo xi'in yu saa chi xa ndani'i va yu ndikachi lo'o sana yu ri ndindoñu'u”, kachi ndo xi'in na.
42015007	Ra mii ña ndixa ka'an yu xi'in ndo, saa chi kusii ni ka va ini Ndioxi, ra saa tu na tatun va ra, xa'a na indaa na nandiko ini xa'a kuachi kan, nuu na kumi xiko xa'un kumi na xa ndee va'a na kuëe xiniñu'u ka nandiko ini ―kachi Jesús xi'in ndia.
42015008	Ra saa ndika'an Jesús inka tu'un ndichi xi'in ndia kachi ra saa: ―Ra tu ndia tu iin ña'a ña iyoo uxi xu'un kaa nuu, ra na sandoñu'u ña iin ña, ¿ra a ndavikun ña ñu'u, ra kaka ña ndati'vi ña ve'e ña ndiakua ndani'i ña ña?
42015009	Ra ta xa na ndani'i ña ña, ra saa ndakaya ña na ita'an xi'in ña, xi'in na ndee yachin xi'in ña, ra ka'an ña xi'in na kachi ña saa: “Na kusii ini ndo xi'in yu, saa chi xa ndani'i va yu xu'un yu ña nindoñu'u”, kachi ña xi'in na.
42015010	Ra mii ña ndixa ka'an yu xi'in ndo, saa chi ^kusii ni va ini Ndioxi ra saa tu na tatun va ra, xa'a na indaa na nandiko ini xa'a kuachi ―kachi Jesús xi'in ndia.
42015011	Ra saa ndakani Jesús inka tuku tu'un ndichi nuu ndia kachi ra saa: ―Su'va ndo'o iin ra tata, ra ndixiyo uvi tiaa se'e ra.
42015012	Ra iin kii ndika'an se'e ra ra lo'o xi'in ra, kachi ra saa: “Tata, kuni yu ra na taxi va kun ña'a ña ni'i yu nda'a yu”, kachi ra xi'in iva ra. Ra saa ndata'vi ndixa va ra tata kan ña'a ña kuu mii ra xi'in uvi saa tiaa se'e ra.
42015013	Ra täan kuna'a vi ndini'i ra ku lo'o kan ñà'à nuu iva ra, saa ra ndikun ndixiko ndi'i va ra ña. Ra saa ndaki'in ra kua'an ra inka ñuu xika va xi'in xu'un ra. Ra ikan sasiki ndi'i va ra xu'un ra xi'in takundi'i chiñu ki'vi ña xa ra.
42015014	Ra ta ndi'i sasiki ndi'i ra xu'un ra, ra saa xa'a tama ñuu nuu iyoo ra, ra xa'a ka'un ka vi ini ra.
42015015	Ra saa kee ra ndixa'an ra nduku ra chiñu nuu iin tiaa ra iyoo ñuu kan, ra taxi va tiaa kan chiñu nda'a ra, ña ku'un ra kondiaa ra kini nuu ndee ri.
42015016	Ra saa ^kuu ra xika ra ndiaa ra kini kan, ra ka'un ka vi ini ra, ra iin ndiakua iyoo ini ra ña kaxi ra ña'a ña xaxi kini kan, ndi su ndia nii na nditäxi ña'a kuxi ra.
42015017	Ra saa xa'a ^ndakani ini ra, ^ka'an ra saa: “¡Kua'a ka vi na xachiñu nuu tata yo, ra va'a ka vi xixi na, ra iin ndiakua ndoo ndoso va ña nuu na, ra yoo yo'o tu ka'un ka vi ini xika yo'o va!
42015018	Ra va'a ka va na nandiko yo nuu tata yo, ra ka'an yo xi'in ra kachi yo saa: Tata, na koo ka'nu ini kun xa'a yu, chi xa yu kuachi nuu Ndioxi, ra saa tu nuu yo'o va.
42015019	Ra köo ka ichi vi yu ña kuu yu se'e kun vichin, ra ndia ta ku'va iyoo iin ra xachiñu nuu va kun na koo yu, kachi yo xi'in tata yo”, ^ka'an ra.
42015020	Ra saa ndaki'in ra ichi kuanu'u ra ve'e iva ra. Ra xika ka va kua'an ra saa ra xa xini va iva ra ra, ra saa kunda'vi ka vi ini iva ra xini ra ra, ra xinu ra ndixa'an ra ndaki'in ra ra, ra ndanumi ra ra, ra xi'i ra nuu ra.
42015021	Ra saa ndika'an ra lo'o kan xi'in iva ra kachi ra saa: “Tata, koo ka'nu ini xa'a yu, saa chi xa yu kuachi nuu Ndioxi, ra saa tu nuu yo'o va. Ra köo ka ichi yu ña kuu yu se'e vi kun”, kachi ra xi'in iva ra.
42015022	Ra ta ka'an ka va ra lo'o kan xi'in iva ra, saa ra ndikun xa'ndia va iva ra chiñu nuu ndia xachiñu nuu ra, ra kachi ra saa xi'in ndia: “Kua'an ki'in ndo tikoto ña va'a ni, ra na sandakundixi ndo ña se'e yu, ra chikaa tu ndo xe'e nda'a va ra, ra na ndachikaa tu ndo ndixan xa'a va ra.
42015023	Ra na ku'un ndaki'in tu ndo iin sindiki ri va'a ni va, ra ka'ni ndo ri kuxi yo ña ndatava yo viko vichin.
42015024	Saa chi ndaxaa va ra lo'o se'e yu. Ra xa ta iyoo ra ndixi'i va ndixiyo ra, ña ndindoñu'u ra ndixa'an ra, ndi su vichin ra ndatiaku va ra saa chi ndaxaa va ra nuu yo”, kachi iva ra lo'o kan xi'in na xachiñu nuu ra. Ra saa xakin na viko xa'a ra lo'o kan ña ^kusii ni ini na.
42015025	’Ndi su se'e tiaa kan ra chee, ra iku va ndikaa ra xachiñu ra. Ra saa nandiko ra vaxi ndixi ra, ra ta kuyachin ra nuu iin ve'e ra, ra saa xini so'o ra ña iyoo ni yaa, ra taxa'a ka vi na.
42015026	Ra saa kana ra iin ra xachiñu nuu iva ra, ra nindakatu'un ra ra kachi ra saa: “¿Ni ke kuu ni?”, kachi ra.
42015027	Saa ndakuiin ra kan kachi ra saa: “Ñani va kun kuvi ra ndaxaa, ña kan ke xa'ni tata kun sindiki ri va'a ni, ña ndatava ra viko ña ^kusii ni ini ra, saa chi iyoo va'a va ñani kun ndaxaa ra”, kachi ra xi'in ra.
42015028	Saa ra ndisaa ni ra, ra nii ndixïin ka ra ña ndi'vi ra ve'e. Ra saa kita iva ra ña xaku nda'vi ra nuu ra ña ndi'vi ra.
42015029	Ra saa ndika'an ra xi'in iva ra kachi ra saa: “Tata, xa kundaa va ini kun chi xa kua'a ni va kuiya xachiñu yu xi'in kun, ra kandixa ndi'i va yu ña ka'an kun xi'in yu, ndi su ndia nii ichi täan taxi kun iin tixu'u lo'o nda'a yu ña ndatava yu viko kuxi yu xi'in na ita'an xi'in yu.
42015030	Ra vichin ndita se'e kun, ra ndixa'an sasiki xu'un kun xi'in na si'i kókó, ra ndia sindiki ri iin va'a va xa'ni kun kuxi ra”, kachi ra xi'in iva ra.
42015031	Ra saa ndakuiin iva ra kachi ra saa: “Iin ndisaa kii va íin yo'o xi'in yu. Ra takundi'i ña'a ña ku mii yu, ra kuenda yo'o kuu ndi'i va ña.
42015032	Ndi su xiniñu'u va ndatava yo viko, ña na kusii ini yo, saa chi xa ta iyoo ra ndixi'i va ndixiyo ñani kun, ña ndindoñu'u ra ndixa'an ra, ndi su vichin ra ndaxaa va ra, ra ta iyoo ra ndatiaku va iyoo ra”, kachi iva ra xi'in ra, kachi tu'un ndichi yo'o ―kachi Jesús xi'in ndia.
42016001	Ra saa ndika'an Jesús iin tu'un ndichi xi'in ndia ita'an xi'in ra kachi ra saa: ―Ndixiyo iin tiaa ra kuika ni, ra xachiñu tatu iin tiaa nuu ra, ra saa kuu iin kii ra ndixa'an va iin na nuu ra kuika kan, ña taxi na kuachi xa'a tiaa ra xachiñu tatu kan ña sasiki ra xu'un ra kuika kan.
42016002	Ra saa ndakana ra kuika kan, ra xachiñu tatu nuu ra, ra ndika'an ra xi'in ra kachi ra saa: “¿A ña ndixa ke sasiki kun xu'un yu?, chi saa kachi na xi'in yu. Ña kan ke na ndasa ikun kun kuenda nuu yu vichin, saa chi sachïñu ka kun xi'in yu”, kachi ra kuika kan xi'in ra.
42016003	Ra saa ndakani ini ra xachiñu tatu kan ka'an ra saa: “¿Ni ke sa yo vichin ra xïin ka ra xito'o yo ña sachiñu yo xi'in ra? Ra köo ndiee yo ña sachiñu yo iku, ra kuka'an ni tu nuu yo ña ndakan va yo.
42016004	Ra ña sa yo vichin ke, na nduku yo ndia ku'va ke ndaki'in mani yuvi yoo ve'e na, te xa na kindiaa ra ixto'o yo chiñu nda'a yo”, ka'an ra.
42016005	Ra saa ndakana ra ndia nika nuu ixto'o ra, ra ndika'an ra xi'in ra inuu xaa kan kachi ra saa: “¿Nisaa ke nika kun nuu ixto'o yu?”, kachi ra.
42016006	Saa ndakuiin ra kan kachi ra saa: “Iin ciento yoo kuvi ndutia xa'an ra nika yu”, kachi ra. Ra saa ndika'an ra xachiñu tatu nuu ra kuika kan xi'in ra kachi ra saa: “Kundu'u ñaa, ra yo'o iyoo tutu ña ndatiaa kun, ra soo uvi xiko uxi yoo va ke ndachindu'u kun nuu ña”, kachi ra xi'in ra nika kan.
42016007	Ra saa ndika'an tu ra xi'in ra uvi kan va, kachi ra saa: “¿Ra nisaa ke nika tu yo'o?”, kachi ra. Ra saa ndakuiin ra kan kachi ra saa: “Iin ciento kuvi itin nuni trigo nika yu”, kachi ra. Ra saa ndika'an ra xi'in ra kachi ra saa: “Yo'o iyoo tutu, ra soo kumi xiko, itin va na ndachindu'u kun nuu ña”, kachi ra xi'in ra nika kan.
42016008	Ra te kundaa ini ra kuika kan xa'a ña xa ra xachiñu tatu nuu ra, saa ra ndakanda ni ini ra xini ra ra, saa chi ndichi ni xa ra. Ra na kundaa ini ndo chi yuvi na xïni ichi Ndioxi, ra xini ni ka va na kan ndia ku'va ke sa na ña koo yuvi kita'an mani xi'in na, nuu na xini ichi Ndioxi, kachi tu'un ndichi yo'o ―kachi Jesús.
42016009	Ra saa ndika'an ka Jesús kachi ra saa: ―Ña kuni yu ka'an yu xi'in ndo ke na kuniñu'u ndo ña kuika iyoo nuu ña yuuvi yo'o, ña sakanaa ndo yuvi kuta'an xi'in ndo, ra te xa na ndi'i ña, ra koo na ndaki'in mani ndo'o ve'e nuu koo ndo ndia ndikaa ndiku'un.
42016010	’Ra iin tiaa ra va'a ndiaa ña'a ña lo'o iyoo nuu ra, saa ra kuchuun tu ra kondiaa ra ña vi'i va; ra tu kuchüun ra kondiaa ra ña lo'o iyoo nuu ra, saa ra kuchüun tu ra kondiaa ra ña vi'i va.
42016011	Ra tu na kondiäa ndo ña kuika iyoo nuu ndo, ¿saa ra ndixaa sa ndo ña kondiaa ndo ña'a ña ndiaa ya'vi ni ka?
42016012	Saa chi tu na kondiäa ndo ña'a inka yuvi, saa ra, ndia nii ka yuvi täxi ña'a nda'a ndo ña kondiaa ndo ña? ―kachi ra.
42016013	Ra saa ndika'an ka Jesús xi'in ndia kachi ra saa: ―Ndia nii yuvi ra küvi sachiñu na nuu uvi tiaa ndia xa'ndia chiñu, saa chi na xachiñu nuu uvi tiaa, ra küvi kindoo va'a na xi'in uvi saa ndia. Saa chi tu va'a na kita'an na xi'in iin ra, ra inka tu ra saa na xi'in va. Xa'a ña kan ke küvi sachiñu ndo nuu Ndioxi ra sachiñu tu ndo nuu xu'un ―kachi Jesús xi'in ndia ita'an xi'in ra.
42016014	Saa ra ndixaku ndiaa va ndia fariseo kan Jesús, saa chi xinisii ni ndia ña koo xu'un ndia. Ña kan ke ndikindöo ini ndia ña ndika'an ra.
42016015	Ra saa ndika'an Jesús xi'in ndia fariseo kan kachi ra saa: ―Ndo'o, ra nuu yuvi yo'o va ke ndasa va'a ni ndo mii ndo, ndi su Ndioxi, ra xini va ra ndixaa ke iyoo nima ndo. Ra ña'a ña chee ni nuu na yuuvi yo'o, ra ña kundasi va Ndioxi kuvi ña ―kachi ra xi'in ndia.
42016016	Ra saa ndika'an ka Jesús kachi ra saa: ―Te yachi ra ndiayu Ndioxi ña tiaa ra Moisés, xi'in tu'un ña ndika'an na ndika'an tu'un yu'u Ndioxi xina'a, ke xindikun va yuvi iin saa ndia kii ña kixi ra Juan, ra sakuchi yuvi va, ra ndia kii ña kixi ra kan ke xa'a na ka'an ndoso na tu'un va'a xa'a ichi nuu xa'ndia Ndioxi chiñu. Ra takundi'i yuvi ra xa nduxa va na ña kuni na ndaki'in na ichi Ndioxi.
42016017	’Ra kuni yu na kundaa ini ndo, chi va'a ni na ndi'i va xa'a ndivi xi'in ñu'u, ndi su ndia nii lo'o ndiayu Ndioxi ndï'i xa'a.
42016018	’Ra tu ndia iin tiaa, ra na ndakoo ra yasi'i ra, ra tanda'a ra xi'in inka ña'a, saa ra ndiayu Ndioxi va ke kanduu ra. Ra tiaa ra ndaki'in tu ña'a ña nindoo nuu yii kan, ra ndiayu Ndioxi ke kanduu tu ra kan va ―kachi Jesús.
42016019	Ra saa ndika'an Jesús iin tu'un ndichi xi'in na kachi ra saa: ―Saa kuu iin kii ra ndixiyo iin ra kuika. Ra va'a ka vi xindixi ra saa chi niña tikoto ña savi ña ya'vi xindixi ra, ra iin ndisaa kii ndixiyo viko ve'e ra, ra va'a ka vi xixi ra.
42016020	Ra ndixiyo tu iin ra nda'vi, ra xinani Lázaro va. Ra iin ndiakua mii tia'yu kuu sata ra. Ra iin ndisaa kii xaa ra xikundu'u ra ye'e ra kuika kan.
42016021	Ra chi'ña ka vi kuu ra, ña kuni ndaki'in ra ña koyo tixi mesa ra kuika kan kuxi ra; ndia tina va kuyachin ra iyakun yaa ri sata ra.
42016022	Ra saa kuu ra nditiandiaa va kii ña ndixi'i ra nda'vi Lázaro kan. Ra xaa na tatun Ndioxi ndaki'in na ra kua'an ra xi'in na ndivi, ra ndakundu'u ra xi'in ra Abraham va. Ra saa kuu ra ndixi'i tu ra kuika kan va, ra ndinduxin va na ra.
42016023	Ra te xa ndikaa ra ndiaya ña ndo'o ni ra. Ra saa ndakoto'ni ra chi ndivi, ra xika ka vi ndichi ra Abraham xi'in ra nda'vi Lázaro xini ra.
42016024	Ra saa ndiee ka vi kana ra kachi ra saa: “¡Tata Abraham, kunda'vi ini kuni yu'u saa chi nda'vi ni yu! Ra na ka'an kun xi'in ra Lázaro ña na chindaxi ra nuu nduku nda'a ra ini tiakuii, ra na kixi ra chindaxi ra lo'o yaa yu. Saa chi ndo'o ni yu ndikaa yu nuu ñu'u yo'o”, kachi ra kuika kan.
42016025	Ra saa ndakuiin ra Abraham kachi ra saa: “Na ndaka'an kun, chi ta ndixiyo kun ña yuuvi, ra va'a ni va ndixiyo kun, saa chi ndixiyo ndi'i va ña'a ña kuni kun. Ndi su ra Lázaro, ra ndo'o ni va ini ra yo'o. Ra vichin ra va'a ni va kee ra, ra yo'o tu ndo'o ni ini va.
42016026	Ra küvi chindiee ta'an yu xi'in kun, saa chi iyoo iin ta'vi chee ña sukun ni tiañu yo, ra ña kan ke na ñu'u yo'o ra küvi ya'a na xaa na chi ñaa, ra nii na ñu'u ñaa ra küvi ya'a na kixi na yo'o”, kachi ra Abraham xi'in ra kuika kan.
42016027	Ra saa ndika'an ra kuika kan kachi ra saa: “Tata Abraham, xaku nda'vi yu nuu kun, ra na sa kun ña mani ra ti'vi kun ra Lázaro ña na ku'un ra ve'e iva yu.
42016028	Ra ka'an ra xi'in na ñani yu na u'un na tiaku ka ña na nandiko ini na, ra na kïxi na nuu ndikaa yu yo'o ña ndo'o na”, kachi ra.
42016029	Ra saa ndakuiin ra Abraham kachi ra saa: “Xa kundaa va ini na saa chi xa iyoo va ndiayu Ndioxi ña ndakoo ra Moisés, xi'in ña tiaa na ndika'an tu'un yu'u Ndioxi xina'a nda'a na. ¡Ra ña kan ke na kandixa va na!”, kachi ra.
42016030	Saa ndakuiin ra kuika kan kachi ra saa: “Ndixa va Tata, ndi su tu na ndatiaku iin na ndixi'i ra ku'un na ndatu'un na xi'in na, saa ra kandixa va na”, kachi ra.
42016031	Ra saa ndika'an ra Abraham kachi ra saa: “Tu xïin na kandixa na ndiayu ña tiaa ra Moisés, xi'in ña tiaa na ndika'an tu'un yu'u Ndioxi xina'a, saa ra nii na ndatiaku va iin na ndii ku'un na ka'an na xi'in na; ra xa saa kandïxa vi na”, kachi ra Abraham xi'in ra kuika kan ―kachi Jesús xi'in na.
42017001	Ra saa ndika'an Jesús xi'in ndia ita'an xi'in ra kachi ra saa: ―Ña ndixa ke koo va ña'a ña sanda'vi yuvi ña sa na kuachi. ¡Ndi su nda'vi ni yuvi na sanda'vi inka na ña sa na kuachi, saa chi vaxi kii ra ndo'o ni na sa Ndioxi!
42017002	Ra va'a ka va yachi na kunu'ni iin yuu katia chee ña ndiko ña'a sukun na, ra ko'ni na na ini mini, nuu ña sanda'vi na iin na vali ndikun sata yu, ña sa na kuachi.
42017003	Ra kuenda ni na koo ndo. ’Tu ndia iin ñani ndo ^xa ña vä'a xi'in ndo, ra na ka'an ndo xi'in na, ña na sä ka na saa. Ra tu na nandiko ini na, saa ra, na sa ka'nu ini ndo xa'a na.
42017004	Ra va'a ni uxa va ichi na sa na ña vä'a xi'in ndo iin kii, ra uxa ichi saa na ndiko tu na ña ka'an na xi'in ndo kachi na saa: “Sä ka yu saa xi'in kun”, na kachi na, saa ra xiniñu'u na sa ka'nu ini ndo xa'a va na ―kachi Jesús xi'in na.
42017005	Ra saa ndika'an ndia ita'an xi'in Jesús kachi ndia saa: ―Tata, taxi ndie̱e̱ ndi ra na kandixa va'a ka ndi Ndioxi ―kachi ndia xi'in ra.
42017006	Saa ndakuiin Jesús kachi ra saa, xi'in ndia: ―Tu ña kandixa ndo ra na koo ña ta ku'va iyoo iin ndikin lo'o itun mostaza, saa ra kuvi va ka'an ndo xi'in itun sicómoro yo'o kachi ndo saa: “Tu'un mii kun, ra kua'an ndataan kun mii kun ini mini”, na kachi ndo, ra itun yo'o ra kandixa va nu ndo'o ―kachi Jesús xi'in ndia.
42017007	Saa ndika'an ka Jesús xi'in ndia ita'an xi'in ra kachi ra saa: ―Tu ndia iin ndo ra iyoo iin ra xachiñu nuu ndo, ña ta'vi ra ñu'u ndo, a kiti sana va tu ndo ndiaa ra, ra ta xa na ndaxaa ra ve'e ndo, ¿ra a ka'an ndo xi'in ra kachi ndo saa: “Kuaya'a ra kundu'u kun kuxi kun”?
42017008	Su kä'an ndo saa xi'in ra, chi su'va va kachi ndo: “Savii ña kuxini yu, ra na koo nduvi kun ña ki'in kun kuenda xi'in yu ña kuxi yu ra ko'o yu. Ra te xa na ndi'i saa vi ke kuvi kuxi kun ra ko'o kun”, ^kachi ndo.
42017009	¿Ra a ndataxi ndo tixa'vi nda'a ra xachiñu nuu ndo xa'a ña xa ra takundi'i chiñu ña xa'ndia ndo nuu ra? Su ndatäxi vi ndo ña.
42017010	Ra ta ku'va iyoo ra xachiñu tatu kan ke iyoo tu ndo'o va, ra te xa na ndi'i sa ndo takundi'i chiñu ña xa'ndia Ndioxi nuu ndo sa ndo; saa ra na ka'an ndo kachi ndo saa: “Ndu'u ra ndia xachiñu tatu ndia köo ya'vi ndiaa vi kuvi ndi, saa chi takua chiñu ña xa'ndia Ndioxi nuu va ndi ke xa ndi”, kachi ndo ―kachi Jesús xi'in ndia.
42017011	Ra saa kuu Jesús ndikaa ra ichi ña kua'an chi ñuu Jerusalén, ra saa ndiya'a ra ichi ña ndikaa yachin nuu ndakuta'an xa'ñu Samaria xi'in Galilea.
42017012	Ra te ndixaa ra iin ñuu lo'o, ra ikan ke̱e uxi tiaa ndia ndo'o kue̱'e tia'yu, ra xika ka vi xikundita ndia nuu Jesús.
42017013	Ra ndiee ka vi kana ndia ra kachi ndia saa: ―¡Tata Maestro, kunda'vi ini kuni ndu'u, ra sanda'a kun ndu'u! ―kachi ndia.
42017014	Ra te xini Jesús ndia, ra saa ndika'an ra xi'in ndia kachi ra saa: ―Kua'an ndo nuu ra sutu, ra na kuni ra ndo'o ña xa nduva'a ndo ―kachi ra xi'in ndia. Ra te ndaki'in ndia kua'an ndia, saa ra ndikun nduva'a va ndia xa Jesús.
42017015	Ra te kundaa ini iin ra ña xa nduva'a ra, ra saa nandiko ra nuu Jesús ra ndiee ka vi nda'yu ra ña ndasaka'nu Ndioxi.
42017016	Ra xaa ra ndakusiti ra nuu Jesús, ra ndakundiee ra ndia nuu ñu'u, ra ndataxi ra tixa'vi nda'a Jesús. Ra tiaa yo'o ra ra ñuu Samaria va kuvi ra.
42017017	Ra saa ndika'an Jesús, kachi ra saa: ―¿A su uxi kuvi ndia sanda'a yu? ¿Ra ndia chi kua'an inka ìi̱n ndia?
42017018	Saa chi köo ndia nindandiko ndasaka'nu ndia Ndioxi, ra ra indaa ndandiko yo'o ra ndia nii süvi ra judío kuvi ra ―kachi Jesús.
42017019	Ra saa ndika'an Jesús xi'in tiaa kan kachi ra saa: ―Ndakundichi ra kua'an nuu ra sutu; saa chi xa'a ña kandixa va kun ke nduva'a kun ―kachi Jesús xi'in ra.
42017020	Ra saa kuu iin kii ra ndindakatu'un ndia fariseo Jesús kachi ndia saa: ―¿Ama ke xaa Ndioxi ka'ndia ra chiñu nuu ña yuuvi yo'o? ―kachi ndia. Saa ndakuiin Jesús kachi ra saa xi'in ndia: ―Kii ña xaa Ndioxi ka'ndia ra chiñu ra ndia nii ña'a täxi ku'va nuu na ña kundaa ini na.
42017021	Ra ni köo tu na ka'an kachi su'va va: “¡Yo'o iyoo ña!”, a “¡Kaa iyoo ña!”, kachi na. Chi xa tiañu ndo yo'o va xaa Ndioxi xa'ndia ra chiñu ―kachi Jesús xi'in ndia.
42017022	Ra saa ndika'an Jesús xi'in ndia ita'an xi'in ra kachi ra saa: ―Vaxi kii, ra ku̱ni̱ ni ndo kuni ndo yu'u, ra xaa yo'o, ña kixi tuku yu, ndi su küni ka ndo yu'u.
42017023	Ra kii kan ra ka'an na xi'in ndo kachi na saa, “Yo'o íin ra ke̱e nuu Ndioxi”; a “kaa íin ra ke̱e nuu Ndioxi”, na kachi na. Ra na kü'un ndo nuu na, ra nii na ndakundïkun ndo sata na.
42017024	Saa chi kii ña nandiko yu'u ra xaa yo'o vichin, ra iin ta ku'va xa taxa ta ndaye'e ña chi nuu kanata ñu'u ra iin saa ndia chi nuu kita ña, saa ke kuu kii ña ndiko yu'u, ra xaa yo'o.
42017025	Ndi su xi'na xiniñu'u ndo'o ni yu ra kundasi ni na yuuvi yo'o yu'u.
42017026	Ta ku'va kuu xina'a ta ndixiyo ra Noé, ke kuu tu kii ña nandiko yu'u, ra xaa yo'o vichin va.
42017027	Saa chi ta ndixiyo ra Noé, ra yuvi kan ra ndakundiee na xixi na, ra xi'i na, ra satanda'a ta'an va tu na, ra saa kuu na ndee na saa, ndia te ndixaa kii ña ndiki'vi ra Noé ini barca. Ra saa kuun savi ña'a ra ndixi'i ndi'i va na.
42017028	Ra mii saa ke kuu tu te ndixiyo ra Lot va: saa chi xixi na, ra xi'i na, ra sata na, ra ndixiko na, ra xava'a na ve'e na, ra chi'i na, ra sakee va na.
42017029	Ndi su te kita ra Lot ñuu Sodoma, saa ra kuun va ñu'u xi'in ñu'u ka'ndi, ra xa'ni ndi'i va ña na.
42017030	Ra mii saa kuu tu kii ña nandiko yu'u ra xaa yo'o va kixi yu.
42017031	’Ra kii kan, ra na ndee chi xini ve'e, ra na kï'vi ka na ve'e na, ña ndaki'in na ña'a na; ra na ñu'u xachiñu iku, ra na nandïko ka na ve'e na.
42017032	Ra na ndaka'an ndo xa'a ña ndo'o ña yasi'i ra Lot, saa chi sandi'i va Ndioxi xa'a ña.
42017033	Ra yuvi na kuni sakaku mii, ra na kan kuvi na ndi'i xa'a va; ra na xiin sandoñu'u mii, kuvi na kaku va.
42017034	’Ra ña ndixa ka'an yu xi'in ndo, chi nuu kuu ña ñuu te xa na nandiko yu, ra tu ndee uvi na kixi nuu ixto, ra iin na ku'un, ra iin na ndoo va.
42017035	Ra tu uvi na si'i xika ndiko na, kii na ndiko yu, ra iin ña ku'un, ra iin ña ndoo va.
42017036	Ra tu uvi tiaa ñu'u xachiñu iku, ra iin ra ku'un, ra iin ra ndoo va ―kachi Jesús xi'in ndia.
42017037	Ra te ndi'i xini so'o ndia ra saa ndindakatu'un ndia Jesús kachi ndia saa: ―¿Ndia mii ke ku saa, Tata? ―kachi ndia xi'in ra. Ra saa ndakuiin ra yu'u ndia kachi ra saa: ―Ra xa kundaa va ini ndo chi ndia ndia ka mii nuu ndee kiti ndìì, ra ikan ke ndakuta'an pilo ndee va ri ―kachi Jesús xi'in na.
42018001	Ra saa ndika'an Jesús iin tu'un ndichi xi'in ndia ita'an xi'in ra, ña xiniñu'u ni ka'an ndia xi'in Ndioxi iin ndisaa kii, ra na ndïko ini ndia.
42018002	Ra saa ndika'an ra kachi ra saa: ―Ndixiyo iin ñuu ka'nu ra ikan ndixiyo iin ra juez ra ndixäto'o ra Ndioxi, ra nii yuvi ndixäto'o ra.
42018003	Ra suvi mii ñuu kan ndixiyo tu iin ña'a ña ndukuaan va, ra kanita'an na xi'in ña, ra ndixa'an ña ka'an ña xi'in ra juez kan ña na sayukun ra kuachi xi'in ña.
42018004	Ra kua'a ni ichi ndixa'an ña nuu ra, ndi su ndixïin ra sayukun ra kuachi xi'in ña. Ra te ndi'i saa vi ndakani ini ra ka'an ra saa: “Va'a ni xäto'o yo Ndioxi, ra nii xäto'o yo yuvi va,
42018005	ra xa'a ña sandi'i ni ña'a yo'o yoo, ra na sayukun va yo kuachi xi'in ña ra na sandï'i ka ña yoo”, ka'an ra juez kan ―kachi Jesús xi'in ndia.
42018006	Ra saa ndika'an Jesús kachi ra saa: ―Su'va ke xa ra juez ra iku ni kan.
42018007	Ra kachi ka vi tu Ndioxi, ¿a sandäku ra kuachi xi'in na ndikaxin ra tu na ka'an na xi'in ra ñuu ka'ñu? ¿Ra a na'a ni vi sa ndakuiin ra tuvi ndo?
42018008	Ra ña ndixa ke ka'an yu xi'in ndo, chi kama ni va sandaku Ndioxi kuachi xi'in na. Ndi su te xa na ndiko yu'u ra xaa yo'o vichin kixi yu, ¿ra a ndani'i yu yuvi na ndiaa ini yu'u? ―kachi Jesús xi'in ndia.
42018009	Ra saa ndatu'un Jesús inka tu'un ndichi xa'a yuvi na ndasava'a ni mii, ra kundasi na inka na, ra kachi ra saa:
42018010	―Saa kuu ra ndixa'an uvi tiaa ve'e ñu'u ka'an ndia xi'in Ndioxi. Ra iin ra kuu fariseo, ra inka ra ku ra kaya xu'un nda'a na ñuu, ña kua'an Roma.
42018011	Ra saa ndixaa ra fariseo kan, xikundichi ra ini ve'e ñu'u, ra xa'a ka'an ra xi'in Ndioxi kachi ra saa: “Tata, taxi ni yu tixa'vi nda'a kun, saa chi kuëe iyoo yu ta ku'va iyoo na kui'na, na ndiva'a, ra nii xïka yu xi'in inka ña'a; ra ni kuëe iyoo yu ta ku'va iyoo tiaa ra kaya xu'un yo'o.
42018012	Yu'u, ra uvi kii xïxi yu iin semana; ra soko yu nuu xu'un ña xakanaa yu”, kachi ra fariseo kan xi'in Ndioxi.
42018013	Ndi su tiaa ra kaya xu'un kan, ra xika va xikundichi ra. Ra nii ndixäa ndiee ini ra ña ndoni'i ra nuu ra ndivi, chi ndika va ra kani nda'a ra kachi ra saa: “¡Tata Ndioxi, na kunda'vi ini kun kuni kun yu'u. Saa chi yu'u, ra iyoo ni kuachi yu!”, kachi ra.
42018014	Ra ña ndixa ka'an yu xi'in ndo, chi xa ka'nu va ini Ndioxi xini ra ra kaya xu'un kan. Ndi su ndixakä'nu vi ini ra xa'a ra fariseo kan. Ra ña kan ke takundi'i yuvi na xa ni̱nù ni xi'in mii kuvi na nduvali va, ra na xa ni̱nu̱ xi'in mii kuvi na nduna'nu va ―kachi Jesús.
42018015	Ra saa ndixaa sava na xi'in na vali se'e na nuu iin Jesús, ña na chindu'u ra nda'a ra sata na vali kan, ra ka'an ra xi'in Ndioxi xa'a na kuni na. Ra te xini ndia ita'an xi'in Jesús ra saa xa'a ndia ndukue'e va ndia xi'in na ndixaa xi'in na kuachi vali kan.
42018016	Ra saa kana Jesús na kuachi vali kan ña na kuyachin na nuu ra, ra ndika'an ra xi'in ndia ita'an xi'in ra kachi ra saa: ―Saña ndo na vali ña na kixi na nuu yu, ra säsi ndo nuu na. Saa chi na iyoo ta ku'va iyoo na kuachi vali yo'o ku na kuchuun koo nuu xa'ndia Ndioxi chiñu.
42018017	Ra ña ndixa ke ka'an yu xi'in ndo, saa chi tu na ndakï'in yuvi ichi Ndioxi ra sa na ta ku'va xa na kuachi vali, saa ra kuchüun vi na koo na nuu xa'ndia Ndioxi chiñu ―kachi Jesús.
42018018	Ra saa kuu ra ndindakatu'un iin ra itia ra kuika ra kuu ra xikua'a Jesús kachi ra saa: ―Tata Maestro, ra va'a, ¿ni ke sa yu ña va'a ni'i ta'vi yu kutiaku yu xi'in Ndioxi ndiaa ndikaa ndiku'un? ―kachi ra xi'in Jesús.
42018019	Ra saa ndakuiin Jesús kachi ra saa xi'in ra: ―¿Nichuun ka'an kun “ra va'a” xi'in yu?, saa chi köo ndia nii yuvi na va'a, chi indaa mitu'un Ndioxi va ku ra va'a.
42018020	Ra xa xini va kun ndiayu Ndioxi ña ka'an kachi su'va: “Kï'vi kun xi'in yasi'i inka tiaa, kä'ni kun ndii, xakuï'na kun, ra chikäa siki kun kuachi inka na; ra na sato'o kun iva kun xi'in si'i kun” ―kachi Jesús xi'in ra.
42018021	Ra saa ndakuiin ra kuika kan kachi ra saa xi'in ra: ―Tata, ta lo'o vi yu xa'a yu kandixa ndi'i yu ña ―kachi ra.
42018022	Ra te ndi'i xini so'o Jesús ña ndika'an ra, ra saa ndika'an Jesús kachi ra saa xi'in ra: ―Iyoo ka va iin ña kumani nuu kun: Xiko takundi'i ña'a ña iyoo nuu kun, ra ndata'vi kun xu'un xi'in na nda'vi, ra saa ke taxi Ndioxi ña kuika ña iyoo ndivi nda'a kun vaxi kii. Ra te xa na ndi'i, ra na kixi kun kundikun kun yu'u ―kachi Jesús xi'in ra.
42018023	Ra te ndi'i xini so'o ra kuika kan, saa ra kusuchi ni ini ra saa chi kuika ni ra.
42018024	Ra te xini Jesús ña kusuchi ni ini ra kuika kan, ra saa ndika'an ra kachi ra saa: ―¡Tiaa ni u'vi ki'vi na kuika ndivi nuu xa'ndia Ndioxi chiñu!
42018025	Ra ü'vi ka vi ki'vi iin camello yavi lo'o xa'a tiku, nuu ña ki'vi iin ra kuika ichi nuu xa'ndia Ndioxi chiñu ―kachi Jesús.
42018026	Ra saa ndika'an na xini so'o, ña ndika'an Jesús kachi na saa: ―Tu saa va ke iyoo ña, ¿ra yoo va ku na kuchuun kaku tu saa? ―kachi na xi'in Jesús.
42018027	Ra saa ndakuiin Jesús kachi ra saa xi'in na: ―Nuu na yuuvi yo'o va ke u'vi ni ña yo'o, ndi su nuu Ndioxi ra köo ña u'vi ―kachi ra.
42018028	Ra saa ndika'an ra Pedro xi'in Jesús kachi ra saa: ―Tata, ndu'u, ra ndakoo ndi'i va ndi ña'a ndi, ra ndakundikun ndi yo'o, xika ndi xi'in kun ―kachi ra.
42018029	Saa ndakuiin Jesús kachi ra saa xi'in ra: ―Ña ndixa ka'an yu xi'in ndo: chi takundi'i yuvi na ndakoo ve'e, na ndakoo iva, na ndakoo ñani, na ndakoo yasi'i, na ndakoo se'e xa'a ña ndikun na ichi Ndioxi,
42018030	Ra kua'a ni ka va ña va'a ndaki'in na kan nuu Ndioxi nuu ña yuuvi yo'o vichin, ra ni'i tu na ña kutiaku na ndia ndikaa ndiku'un va ―kachi Jesús xi'in na.
42018031	Ra saa ndika'an Jesús xi'in uxi uvi saa ndia ita'an xi'in ra kachi ra saa: ―Vichin ke ku'un yo ñuu Jerusalén, ra ikan ku nuu xinu ndi'i nuu tu'un ña tiaa na ndika'an ndoso tu'un yu'u Ndioxi xina'a xa'a yu'u ra xaa yo'o vichin.
42018032	Ra ikan ku nuu ndataxi na yu'u nda'a yuvi na xïni Ndioxi, ra sasiki na yu'u, ra ka'an ñaa na xi'in yu, ra kondiaa na tiasi'i na nuu yu.
42018033	Ra kani ni na yu'u, ra ka'ni na yu'u, ndi su kii uni ra ndatiaku va yu ―kachi Jesús xi'in ndia.
42018034	Ndi su ndia ita'an xi'in ra ra ndikundäa vi ini ndia xi'in tu'un yo'o, ra nii ndikundäa tu ini ndia ni xa'a ke ka'an ra xi'in va ndia, saa chi tu'un ña kundäa ini ndia xi'in va ke ndika'an Jesús.
42018035	Ra ta kuyachin Jesús kua'an ra xi'in ndia ita'an xi'in ra nuu ñuu Jericó kan, ra yu'u ichi kan ndu'u iin ra kuaa ña ndakan ra.
42018036	Ra ta xini so'o ra kuaa kan ña ya'a ni yuvi kua'an na ichi kan. Ra saa ndindakatu'un ra kachi ra saa: ―¿Ni ke kuu? ―kachi ra.
42018037	Saa ndakuiin na kachi na saa xi'in ra: ―Jesús, ra ke̱e ñuu Nazaret va ku ra ya'a kua'an ―kachi na xi'in ra.
42018038	Ra saa xa'a ra iin koko'o kana ra kachi ra saa: ―¡Jesús, se'e xikua ra rey David, kunda'vi ini kuni yu'u! ―^kachi ra.
42018039	Ra saa ninda'yu na inuu kua'an kan nuu ra, ña na koo taxin yu'u ra, ndi su ra ndiee ka ninda'yu va kuvi ra kachi ra saa: ―¡Jesús se'e xikua ra rey David, kunda'vi ini kuni yu'u! ―kachi ra.
42018040	Ra saa xikundichi Jesús, ra xa'ndia ra chiñu nuu na ña na ku'un na ndaki'in na ra. Ra ta xaa na xi'in ra kuaa kan, ra saa ndindakatu'un Jesús ra kachi ra saa:
42018041	―¿Ni ke kuni kun sa yu xi'in kun? ―kachi ra. Saa ndakuiin ra kuaa kan kachi ra saa: ―Tata, na ndanuña nuu yu ra va'a koto'ni yu ―kachi ra.
42018042	Ra saa ndika'an Jesús xi'in ra kachi ra saa: ―¡Koto'ni! Chi xa'a ña kandixa va kun ke nduva'a kun ―kachi ra.
42018043	Saa ra ndikun ndanuña va nuu ra kuaa kan ra va'a va ndakoto ra. Saa ra ndakundikun ra kua'an ra xi'in Jesús va, ra ndasaka'nu ka vi ra Ndioxi kua'an ra. Ra takundi'i yuvi na xini ña kuu xi'in tiaa kan, ra ^ndasaka'nu ni tu na kan va Ndioxi kua'an na.
42019001	Ra ta ndixaa Jesús ñuu Jericó ra saa ndiki'vi ra ma'nu ñuu kan kua'an ra.
42019002	Ra ñuu kan iyoo iin ra kuika ra nani Zaqueo. Ra ra kuchee kuvi ra nuu na kaya xu'un kua'an nda'a gobierno.
42019003	Ra kuni ni ra kuni ra Jesús, ndi su ndiküvi kuni ra ra, saa chi kuiti ni ra, ra kusiin tu kua'a ni yuvi kua'an va ra na kan va xisa'vi nuu ra.
42019004	Ra saa ndakosonuu ra xinu ra kua'an ra chi nuu, ra ikan ndaa ra nda'a iin itun, tu nani sicómoro ña va'a kuni ra ya'a Jesús, saa chi mii ikan ke ya'a va ra.
42019005	Ra ta xa ya'a Jesús kua'an ra nuu iin itun kan, ra saa ndakoto ndiaa ra nda'a nuu ra xini ra ra Zaqueo, ra ndika'an xi'in ra kachi ra saa: ―Zaqueo, kama ni nuu kun, saa chi ve'e kun ke xiniñu'u koo yu vichin ―kachi ra xi'in ra.
42019006	Saa ra ndikun nuu ndixa va ra Zaqueo, ra tiaa ni kusii ini ra ña ndaki'in ra Jesús kua'an ra xi'in ra ve'e ra.
42019007	Ra ta xini yuvi kan ña ndaki'in Jesús kua'an ra xi'in ra Zaqueo, saa ra xa'a na kaña'a na xa'a ra kachi na saa: ―¿Nichuun kua'an Jesús ve'e ra Zaqueo? Saa chi süvi ra va'a kuvi ra ―kachi na.
42019008	Ra ta xa ndee ndia ve'e ra Zaqueo, ra saa ndakundichi ra Zaqueo ra ndika'an ra xi'in Jesús kachi ra saa: ―Tata, na kundaa ini kun chi kuni yu ndata'vi yu iin sava ña'a ña iyoo nuu yu xi'in na nda'vi. Ra tu ndia na sanda'vi yu, ra vi'i ka va xu'un ndaki'in yu nda'a na, ra ndia kumi va ichi sandiko yu ña nda'a na vichin ―kachi ra.
42019009	Saa ndika'an Jesús xa'a ra Zaqueo nuu takundi'i na ndee kan kachi ra saa: ―Kii vichin ke xa sakaku Ndioxi ra yo'o, xi'in na ve'e ra. Saa chi ndise'e ra Abraham kuvi tu ra yo'o va.
42019010	Saa chi yu'u ra xaa yo'o vichin, kuvi ra xaa ndanduku na nindoñu'u, ra sakaku yu na ―kachi ra.
42019011	Ra nani saa kuu yuvi kan xini so'o na ña ndatu'un Jesús xi'in na ña kua'an na ichi kan, ra ta xa kuyachin ra xi'in na nuu ñuu Jerusalén kan, ra saa ndika'an ra inka tu'un ndichi xi'in na, saa chi xa'a na ndakani ini na ka'an na saa: “Xa ninumi ni va ka'ndia Ndioxi chiñu nuu yo”, ka'an na.
42019012	Ña kan ke ndika'an ra xi'in na, kachi ra saa: ―Su'va ndo'o iin ra kuika, ra ndasavii kee ku'un inka ñuu xika, nuu tia'ndia xa'a ra ña kuu ra rey, ra te xa na ndi'i, saa nandiko ra ndaxaa ra ña ka'ndia ra chiñu nuu na ñuu ra.
42019013	Ra te xa ndinumi ku'un ra, saa ndakana ra uxi tiaa ndia xachiñu nuu ra, ra iin iin xu'un kàà ña vi'i ni ndiaka taxi ra nda'a ta mitu'un ta mitu'un ndia ra ndika'an ra xi'in ndia kachi ra saa: “Na sachiñu ndo xi'in xu'un yu, ra na ndukua'a ña, ra te xa na nandiko yu saa ndaki'in yu ña nda'a ndo”, kachi ra xi'in ndia.
42019014	Ndi su na ñuu ra, ra kundasi ni va na ra, ra ndiküni na ña ka'ndia ra chiñu nuu na, ña kan ke ti'vi na ndia kumisio ra ndikun ndia ndixa'an ndia sata ra, ra ndika'an ndia xi'in mii ra rey ra xa'ndia chiñu nuu ra, kachi ndia saa: “Küni ndi ña kuu ra yo'o rey ra ka'ndia ra chiñu nuu ndi”, kachi ndia.
42019015	’Ra va'a ni ndika'an ni va na ña küni na ka'ndia ra chiñu nuu na, ndi su xa saa ndaki'in va ra ña kuu ra rey. Ra te ndi'i ndaki'in ra chiñu, saa nandiko ra ndaxaa ra ñuu ra, ra saa ndakana tuku ra ndia xachiñu nuu ra, ña kuni ra kundaa ini ra nisaa ke ndini'i ta iin iin ndia siki xu'un ña taxi ra nda'a ndia.
42019016	Ra saa xaa ra nuu, ra ndika'an ra, kachi ra saa: “Tata, xu'un ña taxi kun nda'a yu, ra inka uxi xu'un ndini'i yu siki ña”, kachi ra.
42019017	Saa ndakuiin ra rey kan, kachi ra saa xi'in ra: “Va'a ni va xa kun, iin tiaa ra va'a ni xachiñu kuvi kun, ra xa'a ña va'a ni xachiñu kun xi'in ña lo'o taxi yu nda'a kun, ke ndasa yu yo'o iin ra chiñu chee ra ka'ndia kun chiñu nuu uxi ñuu na'nu vichin”, kachi ra.
42019018	Ra saa xaa ra uvi, ra ndika'an ra, kachi ra saa: “Tata, xu'un ña taxi kun nda'a yu, ra u'un ka xu'un ndini'i yu siki ña”, kachi ra.
42019019	Saa ndakuiin ra rey kan, kachi ra saa xi'in ra: “Va'a ni xa kun, ra xa'a ña va'a ni xachiñu kun, ke ndasa tu yu yo'o iin ra chiñu chee ra ka'ndia kun chiñu nuu u'un ñuu na'nu”, kachi ra.
42019020	’Ra saa xaa inka ra, ra ndika'an ra kachi ra saa: “Tata, yo'o iyoo xu'un ña taxi kun nda'a yu. Ra na ndaki'in kun ña. Chi tikoto va chiku'ni yu ña ra nditise'e yu ña ña va'a va nindï'i xa'a ña.
42019021	Saa chi ndiyu'vi yu ndoñu'u ña, ra xa xini va yu yo'o ña kuu kun iin tiaa ra ndaku ni ini, chi tu ndindoñu'u ña, ra xa saa ndacha'vi va yu ña nuu kun, saa chi yo'o, ra ndaki'in kun ña'a nuu nditäxi kun ña, ra sakee kun nuu ndichï'i va kun,” kachi ra.
42019022	Ra saa ndakuiin ra rey kan, kachi ra saa: “Yo'o, ra süvi tiaa ra va'a xachiñu kuvi kun, ra xi'in mii tu'un ña ka'an kun ke sayukun yu kuachi xi'in va kun. Saa chi xa xini va kun yu'u, ña kuu yu iin tiaa ra ndiee ni ini, chi ndaki'in yu ña'a, nuu nditäxi yu ña, ra sakee tu yu nuu ndichï'i va yu,
42019023	¿ra nichuun ndixä'an kun chikaa kun xu'un yu nuu sakua'nu na xu'un, ra xa ndukua'a va siki ña ndaki'in yu ña ndaxaa yu ve'e yu vichin?”, kachi ra xi'in ra.
42019024	Ra saa ndika'an ra rey kan xi'in ndia ndita kan, kachi ra saa: “Kindiaa ndo xu'un nda'a ra ñaa, ra ndataxi ndo ña nda'a ra xa iyoo uxi ña nuu”, kachi ra.
42019025	Saa ndakuiin ndia kan, kachi ndia saa xi'in ra: “Tata, ¿nichuun taxi ka ndi ña nda'a ra? Ra xa uxi vi ku xu'un ra”, kachi ndia.
42019026	Ra saa ndakuiin ra rey kan, kachi ra saa: “Na xa iyoo ña nuu, ra ni'i ka na ta'an va ña; ra na köo ña nuu, ra ndia ña lo'o iyoo nuu na ke nundiaa nda'a va na.
42019027	Ra na sáa̱̱ ini xini yu'u, na ndixïin ña kuu yu rey ra ka'ndia yu chiñu nuu na, ra na saya'a ndo na cho'o, ra xito'ni yu saa na ka'ni ndo na, kachi ra rey kan, kachi tu'un ndichi yo'o”, kachi Jesús xi'in na.
42019028	Ta sandi'i Jesús ndatu'un ra xi'in na, ra saa ndaki'in ra kua'an ra chi ñuu Jerusalén.
42019029	Ra ta kua'an kuyachin ra nuu ñuu Betfagé xi'in ñuu Betania, yachin nuu ndikaa iku ña olivo, ra saa ndika'an ra xi'in uvi ndia ita'an xi'in ra,
42019030	kachi ra saa: ―Kua'an ndo ñuu lo'o ña ndikaa yachin kaa ra ta ndiki'vi ndo kan kua'an ndo, ra ikan kuni ndo nu'ni iin burru lo'o ri täan koso na. Ra ndaxi ndo ri na kixi ri xi'in ndo.
42019031	Ra tu ndia na ndakoyo ka'an xi'in ndo: “¿Nichuun ndaxi ndo ri?”, kachi na, ra ka'an ndo xi'in na xi'in na kachi ndo saa: “Tata yo Jesús kuvi ra kuniñu'u ri”, kachi ndo ―kachi ra xi'in ndia.
42019032	Ra saa ndaki'in ndia ita'an xi'in ra kua'an ndia, ra iin ta iyoo ña ndika'an ra xi'in ndia, ra iin saa ke kuu ndixa va.
42019033	Ra sakan saa kuu ndia ndaxi ndia ri, saa ra ndakoyo va na xi'in sana ri, ra ndika'an na xi'in ndia, kachi na saa: ―¿Nichuun ndaxi ndo burru lo'o ñaa? ―kachi na.
42019034	Ra saa ndakuiin ndia yu'u na, kachi ndia saa: ―Tata yo kuniñu'u ri, ña kan ke ndaxi ndi ri ―kachi ndia.
42019035	Ra saa ndaki'in ndia ri kua'an ri xi'in ndia, ra ta ndixaa ndia xi'in ri nuu iin Jesús, ra saa tiso ndia tikoto sata ri, ra saa sandaa ndia ra sata ri.
42019036	Ra iinii kuvi ichi nuu ya'a Jesús kua'an ra, xakin na tikoto.
42019037	Ra ta kuyachin ra vaxi nuu ra xa'a iku Olivo, ra saa xa'a kusii ka vi ini takundi'i na ita'an xi'in ra, ra ndikun na sata ra, ra xa'a na ndasaka'nu na Ndioxi xa'a takundi'i ña va'a xa ra xini na.
42019038	Ra xa'a na nda'yu na kachi na saa: ―¡Ra ña va'a na koo xi'in yo'o, ra vaxi xi'in kivi Tata yo Ndioxi! ¡Ra ña ka'nu, xi'in ña va'a na koo xi'in na iyoo ndivi! ―kachi na.
42019039	Ra tiañu yuvi kan ñu'u sava ndia fariseo kua'an ndia xi'in na, ra saa ndika'an ndia xi'in Jesús, kachi ndia saa: ―Tata Maestro, ka'an xi'in na ita'an xi'in kun ra na koo taxin yu'u na ―kachi ndia.
42019040	Saa ndakuiin Jesús, kachi ra saa xi'in ndia: ―Tu na ka'an yu xi'in na ña kutaxin yu'u na, saa ra xa'a yuu ña ndee ñaa nda'yu va ña ―kachi ra xi'in ndia.
42019041	Ra te ndixaa Jesús nuu ñuu ka'nu Jerusalén, ra saa ndakoto ndiaa ra nuu ñuu kan, saa ra xaku va ra xa'a na ñuu kan.
42019042	Ra saa ndika'an ra kachi ra saa: ―¡Tu ndo xiin vi kuvi ndo ña ndaki'in xini ndo, saa ra kundaa va ini ndo ña kuni Ndioxi sa ra ña va'a xi'in ndo! Ndi su xïin ndo. Ra ña kan ke iyoo se'e va ña va'a kuni Ndioxi sa ra xi'in ndo.
42019043	Saa chi vaxi kii, ra kixi na sáa̱̱ ini xini ndo'o, ra iin kununduu va na ndo'o, ra ndakasi va na ichi nuu ndo, ra küvi ka kunu ndo.
42019044	Ra ka'ni ndi'i va na se'e vali ndo, ra ndia nii nuu ndita ve'e ndo ke kuñä'a ka vi; saa chi ndixïin ndo ña sakaku yu ndo'o, kii ña xaa yu sakaku yu ndo'o vichin ―kachi Jesús xi'in na.
42019045	Ra te ndixaa Jesús ñuu Jerusalén, ra ndiki'vi ra ini korra ve'e ñu'u ka'nu kan kua'an ra, ra saa xa'a ra tava ra takundi'i na ndee ndaxiko kan, ra saa tu na sata nuu va na.
42019046	Ra saa ndika'an ra kachi ra saa xi'in na: ―Tu'un Ndioxi ña tiaa na xina'a ra su'va va ke kachi ña: “Ve'e yu, ra ve'e nuu ka'an takundi'i na xi'in Ndioxi va ke kuu ña.” Ndi su ndo'o, ra kava nuu ndakuta'an na kui'na va ndasa ndo ña ―kachi Jesús xi'in na.
42019047	Ra iin takundi'i kii ndixa'an Jesús ve'e ñu'u ka'nu kan saña'a ra yuvi, ra na xikua'a kuna'nu nuu ndia sutu, xi'in ndia maestro saña'a ndiayu Ndioxi ña ndakoo ra Moisés, xi'in na xikua'a kuna'nu nuu na ñuu, ra ndakundiee va ndia xika ndia nduku ndia ku'va ña kuchuun ndia ka'ni ndia ra.
42019048	Ndi su ndinï'i vi ndia ndia ku'va ke kuchuun ndia ña ka'ni ndia ra, saa chi iin takundi'i va na ñuu ndinuni ni xini so'o ña saña'a Jesús.
42020001	Saa kuu iin kii íin Jesús ini ve'e ñu'u ka'nu saña'a ra yuvi ña ndakani ra tu'un Ndioxi nuu na. Ra saa ndixaa ndia xikua'a kuna'nu nuu ndia sutu, xi'in ndia maestro saña'a ndiayu Ndioxi ña ndakoo ra Moisés, xi'in ndia xikua'a ñuu kan,
42020002	ra ndika'an ndia xi'in ra, kachi ndia saa: ―Ka'an xi'in ndi, ¿yoo taxi ndiayu nda'a kun ña ^xa kun ña yo'o, ra nii ndiayu ku mii kun ña xa kun saa? ―kachi ndia.
42020003	Ra saa ndakuiin Jesús, kachi ra saa xi'in ndia: ―Kuni tu yu'u va ndakatu'un yu ndo'o, ra na ndakuiin ndo yu'u yu.
42020004	¿Yoo taxi ndiayu nda'a ra Juan ña sakuchi ra yuvi? ¿Ndioxi taxi ña nda'a ra, a na yuuvi yo'o va? ―kachi ra.
42020005	Ra saa xa'a ndia ka'an ndia xi'in ta'an ndia, kachi ndia saa: ―¿Ni ke kachi yo xi'in ra? Chi tu na ka'an yo: “Ndioxi va kuvi ra taxi ndiayu nda'a ra”, saa ra kachi ra saa xi'in yo: “¿Nichuun ndikandïxa tu ndo ña ndika'an ra tu saa”?, kachi ra xi'in yo.
42020006	Ra tu na kachi tu yo: “Na yuuvi yo'o va kuvi na taxi ndiayu nda'a ra”, saa ra, iyo ni ka'ni na yoo xi'in yuu. Saa chi takundi'i na ñuu, ra kandixa va na ra Juan ña kuu ra, ra ndika'an ndoso tu'un yu'u Ndioxi ―kachi ndia kuna'nu kan xi'in ta'an ndia.
42020007	Ra saa ndakuiin ndia, kachi ndia saa xi'in Jesús: ―Xïni ndi yoo kuvi na taxi ndiayu nda'a ra Juan ña sakuchi ra yuvi ―kachi ndia.
42020008	Saa ndika'an Jesús, kachi ra saa xi'in ndia: ―Saa ra nii yu'u ndatü'un tu xi'in ndo'o va, yoo taxi ndiayu nda'a yu ña xa yu ña yo'o ―kachi ra xi'in ndia.
42020009	Ra saa xa'a tuku Jesús ^ndatu'un ra inka tu'un ndichi xi'in yuvi kan, kachi ra saa: ―Su'va ndo'o iin tiaa, ra ndataan te'e uva nuu iin ñu'u ka'nu, ra te ndi'i ndataan ra ña, ra saa satatu ra ña inka yuvi, ra ndaki'in ra kua'an ra inka ñuu xika va, ra na'a ni va koo ra kan.
42020010	Ra te nditandiaa kii ña tia'ndia uva, ra saa ti'vi ra iin ra xachiñu nuu ra, ña kua'an ra nuu na tatu too ñu'u kan ña na ndataxi na lo'o kuenda ra. Ndi su na tatu ñu'u nuu iyoo te'e uva kan, ra ndukuiin na tiin na ra xachiñu nuu ra, ra kani na ra, ra sandiko vichi na ra kuanu'u ra nuu xito'o ra.
42020011	Ra saa ti'vi tuku ra xito'o ñu'u kan inka ra xachiñu nuu ra kua'an ra nuu na, ra saa xa tu na xi'in ra kan va, chi ndukuiin na tiin na ra, ra kani ka vi na ra, ra kundiva'a ka vi na xi'in ra, ra saa sandiko vichi na ra kuanu'u ra nuu xito'o va ra.
42020012	Ra saa ti'vi tuku va ra xito'o ñu'u kan, ra xachiñu nuu ra, ra uni, ña kua'an ra nuu yuvi kan, ra sa xa tu na xi'in ra kan va, chi ndukuiin na kanita'an na xi'in ra, ra iin satakue'e ndi'i na ra, ra saa taxi na ra kua'an va ra.
42020013	’Ra saa xa'a ndakani ini ra xito'o ñu'u kan, ka'an ra saa: “¿Ni ke sa yo vichin? Ra va'a ka va na ti'vi yo se'e yo, ra ku'vi ni ini yo xini yo, ku'un ra nuu na. Ra ta xa na xaa ra nuu na, ra iin ña saa sato'o va na ra”, ka'an ra.
42020014	Ndi su te xini na tatu too ñu'u nuu yoo te'e uva kan, ña ^xaa ra, ra saa ndika'an na xi'in ta'an na kachi na saa: “Ra yo'o kuvi ra ndoo ndi'i ña yo'o nda'a. Ra na'a ndo vichin, ra na tiin yo ra, ra ka'ni yo ra, ra ña'a mii yo nduu ndi'i va ña yo'o”, kachi na xi'in ta'an na.
42020015	Ra saa tiin ndixa va na ra, ra xa'ni va na ra, ra saa tava na ra nuu ñu'u iva ra, ra ndixa'an na sakana na ra ―kachi Jesús xi'in na. Saa ndika'an ka Jesús xi'in na ndee xini so'o kan, kachi ra saa: ―Ta xa na xaa mii ra xi'in ñu'u ña, ¿ra ni ke sa ra xi'in na xa'ni se'e ra, tuvi ndo?
42020016	Su ku'un ra tiin ra na, ra ka'ni ndi'i va ra na, ra saa ndataxi ra ñu'u ra nda'a inka yuvi ña kondiaa na ña. Saa va ke ndo'o na tatu too ñu'u kan, kachi tu'un ndichi yo'o ―kachi Jesús xi'in yuvi na ndee xini so'o kan. Ra te kundaa ini na ni ke kachi tu'un ndichi kan, ra saa ndika'an na, kachi na saa: ―¡Na chindiee ta'an ndioxi xi'in yo ra na ndö'o yo ña ndo'o na kan! ―kachi na.
42020017	Ra saa xito'ni Jesús nuu na, ra ndika'an ra xi'in na, kachi ra saa: ―¿Ni ke kachi ndo xa'a tu'un Ndioxi ña tiaa na xina'a? Chi su'va va ke kachi ña: Yuu ña kuñu'u na xava'a ve'e ta yachi ku yuu ña xiniñu'u va'a ka va vichin.
42020018	Ra takundi'i na koyo sata yuu kan, ra ta'nu ndi'i va na, ra takundi'i na ndakava mii yuu kan sata, ra kuxe'e ndi'i va na ―kachi Jesús xi'in na.
42020019	Ra saa xa'a ndia xikua'a kuna'nu nuu ndia sutu, xi'in ndia maestro saña'a ndiayu Ndioxi, ña xika nduku ndia tiin ndia Jesús, mii hora kan, saa chi kundaa va ini ndia, ña xa'a mii va ndia ke ndika'an ra tu'un ndichi kan; ndi su nditïin vi ndia ra, saa chi ndiyu'vi va ndia nuu na ñuu.
42020020	Ra saa ti'vi ndia yuvi kua'an na kotonani na ra, ra yuvi kan ra nii kuëe ndaña'a na mii na ña iyoo na kuachi xi'in ra, ra ña kua'an na ra ña va'a na ka'an na xi'in Jesús va kuvi ña ra ka'an ra iin tu'un ña vä'a ra ni'i na taxi na kuachi xa'a ra nuu ra chiñu kuchee, ka'an na.
42020021	Saa ndixaa na ndakatu'un na ra, kachi na saa: ―Tata Maestro, xa kundaa ini ndi chi ndaku ni va saña'a kun yuvi, ra nii ndakäxin ku na, chi iin ku ndi'i va na nuu kun, ra ndaku ni va saña'a kun yuvi ichi Ndioxi.
42020022	Ra ka'an xi'in ndi vichin, ¿a va'a cha'vi ndi nuu ra tata chiñu César ñuu Roma, xu'un ña nduku ra nuu ndi, a vä'a? ―kachi na xi'in ra.
42020023	Ndi su Jesús ra xa kundaa va ini ra ña kuni ndia sanda'vi ndia ra, ra saa ndika'an ra xi'in ndia kachi ra saa: ―¿Nichuun xa maña ndo ra xitondoso ndo yu'u?
42020024	Taxi ndo iin xu'un kaa nda'a yu na kuni yu ―kachi ra xi'in ndia. Ra saa taxi ndia ña nda'a ra, ra ndika'an ra xi'in ndia, kachi ra saa: ―¿Yoo na'na ke ndu'u nuu xu'un yo'o, ra yoo kivi ke ndoso nuu ña? ―kachi ra. Ra saa ndakuiin ndia, kachi ndia saa: ―Na'na ra César, ra kivi tu ra ke ndoso nuu va ña ―kachi ndia.
42020025	Ra saa ndakuiin ra, kachi ra saa: ―Tu saa, ra na taxi ndo ña'a ra César nda'a va ra, ra ña kuu kuenda Ndioxi, na taxi ndo nda'a Ndioxi va ―kachi ra xi'in ndia.
42020026	Ndia saa ra nii ndini'i ndia ni ke sa ndia xi'in ra, saa chi ndia nii tu'un ki'vi ndikä'an ra nuu chitu yuvi kan, saa ra tiaa ni ndakanda ini na xi'in tu'un ña ndakuiin ra yu'u ndia, ndia saa ra kutaxin yu'u va ndia.
42020027	Ra te ndi'i, saa ndixa'an sava ndia saduceo nuu Jesús. Ra ndia kan, ra kuëe kandixa ndia ña ndatiaku na ndii, ra xa'a ña kan ndindakatu'un ndia ra kachi ndia saa:
42020028	―Tata Maestro, ndiayu Ndioxi ña ndakoo ra Moisés nda'a ndi ra su'va va kachi ña: “Tu iin tiaa ra iyoo yasi'i ra, ra ndikäku se'e ra xi'in ña, ra ndixi'i va ra, saa ra xiniñu'u na ndaki'in inka ñani ra ña'a kan, saa ra, ta xa na kaku se'e ña, ra ta iyoo se'e ra ndixi'i kan va, na koo ña kaku kan”, kachi ña.
42020029	Ra su'va ke kuu xi'in iin ve'e, uxa tiaa xikuu ndia ve'e ndia. Ra saa kuu ra nditanda'a va iin ñani ndia ra chee, ra ndia nii se'e ra ndikäku xi'in yasi'i ra, ra ndixi'i va ra.
42020030	Ra saa ndaki'in ña inka ñani ra, ra ndikun sata ra, ra ndixi'i tu ra kan va, ra ndikäku tu se'e ra kan va xi'in ña.
42020031	Ra saa ndaki'in ña inka tuku va ra, ra ndixi'i tu ra uni kan va, ra uxa saa ndia xindu'u ña xi'in va, ra ndixi'i uxa saa va ndia; ra ndia nii ndia ndikäku se'e ña xi'in vi.
42020032	Ndia saa ra ndixi'i tu mii va ña.
42020033	Ña kan ke kuni ndi ndakatu'un ndi yo'o vichin, ta xa na ndatiaku ndia kan, ¿ra yoo kuu iin ndia kuu yii ña, chi xindu'u ña xi'in uxa saa va ndia? ―kachi ndia xi'in Jesús.
42020034	Ra saa ndakuiin ra, kachi ra saa xi'in ndia: ―Na ndee ña yuuvi yo'o vichin va kuvi na tanda'a.
42020035	Ndi su na taxi Ndioxi ndiayu ndatiaku, ra koo na xi'in ra ndivi, ra tandä'a ka vi na kan.
42020036	Ra nii küvi ka va tu na. Saa chi xa ta iyoo na tatun Ndioxi va ke koo na, ra se'e Ndioxi va kuu na saa chi ndiatiaku va na.
42020037	Ra ña ka'an ndo xa'a ña ndatiaku na ndii, ra na kundaa ini ndo, chi xa mii tu'un Ndioxi ña tiaa ra Moisés xina'a vi ke ndakani nuu yo xa'a ña ndatiaku na ndii. Ra su'va ke kachi Ndioxi ndika'an ra xi'in ra Moisés ta xini ra xixi itun ìñu̱ kan: “Yu'u kuu Ndioxi ra Abraham, xi'in ra Isaac, xi'in ra Jacob”, kachi ra.
42020038	Ña kan ke na kundaa va'a ini yo. Chi Ndioxi, ra Ndioxi na tiaku va kuvi ra. Ra süvi Ndioxi na ndii kuvi ra, ra nuu ra kan ra tiaku takundi'i va na xa ndixi'i ―kachi Jesús xi'in ndia saduceo.
42020039	Ra saa ndakuiin sava ndia maestro saña'a ndiayu Ndioxi ndee kan, kachi ndia saa: ―Tata Maestro, va'a ni va ndika'an kun ―kachi ndia.
42020040	Ndia saa, ra ndia nii ka na ndixäa ndiee ini ña ndakatu'un ka na Jesús.
42020041	Saa ndika'an Jesús xi'in na ndee kan, kachi ra saa: ―¿Ndixaa iyoo ña tuvi ndo'o? ¿Nichuun ka'an na ña kuu se'e xikua ra rey David ra ti'vi Ndioxi xaa sakaku na yuuvi yo'o?
42020042	Ra ra David, ra su'va va tu kachi ra ndika'an ra nuu tutu Salmo ña tiaa ra: Su'va kachi Ndioxi xi'in Tata yu: “Na kundu'u kun xiin kua'a yu
42020043	ra va'a sandi'i yu xa'a takundi'i na iyoo kuachi xi'in kun”, kachi Ndioxi, kachi ra rey David.
42020044	Ndatu'un ndo xi'in yu, ¿ndixaa ke iyoo ña, ña ka'an ra David ña kuu iva ra, ra ti'vi Ndioxi kixi, ra ka'an tu ra ña kuu ra se'e va ra? ―kachi Jesús xi'in na.
42020045	Ra saa kuu yuvi na ndee xini so'o ña ndakani Jesús ndee na, ra saa ndika'an ra xi'in ndia ita'an xi'in ra, kachi ra saa:
42020046	―Kuenda ni koo ndo, ra xä ndo ta xa ndia maestro saña'a ndiayu Ndioxi ña ndakoo ra Moisés, saa chi ndia kan, ra kotoo ni ndia kundixi ndia tikoto nani, ra kuni ni tu ndia sato'o ni yuvi ndia te ndakuta'an ndia xi'in na nuu ya'vi va. Ra saa tu te kua'an ndia ve'e ñu'u a te kua'an ndia viko, ra xini sii ni ndia kundee ndia tiayu tu ndee na kuna'nu.
42020047	Ra sanda'vi ni tu ndia na si'i na ndukuaan va, ra ndaki'in ndiaa ndia ña'a ña kuu mii na nda'a na. Ra ña kuni ndia kindoo va'a ndia nuu na ñuu, ra na'a ka vi ka'an ndia xi'in Ndioxi. Ra ña xa ndia ña yo'o, ra chee ni ka va tundo'o vaxi nuu ndia sa Ndioxi ―kachi Jesús xi'in ndia ita'an xi'in ra.
42021001	Ra saa ndu'u Jesús ini korra ve'e ñu'u ka'nu, ra yachin kan, íin iin ñá'a nuu taan na xu'un ña soko na. Ra xito'ni ra ña soko ka vi na xu'un, ra kua'a ka vi xu'un soko sava na kuika.
42021002	Ra saa ndixaa iin ña'á nda'vi ña ndixi'i yii, ndisoko ña uvi xu'un kàà vali nuu Ndioxi.
42021003	Saa ndika'an Jesús xi'in na ndee kan, kachi ra saa: ―Ña ndixa ka'an yu xi'in ndo, chi ndiaa ya'vi ni ka va xu'un ña ndisoko ña nda'vi kaa nuu ña ndisoko takundi'i na.
42021004	Saa chi va'a ni kua'a ni va ku xu'un soko na, ndi su ña xa ndoo ndoso nuu va na ke soko na. Ra ña nda'vi kaa, ra takua ña kaa ku ndi'i xu'un lo'o va ña, ra ndisoko ndi'i va ña ña nuu Ndioxi ―kachi Jesús xi'in na.
42021005	Ra saa ndika'an sava ndia ita'an xi'in Jesús, xa'a ve'e ñu'u ka'nu ñuu Jerusalén kan ña nduvi ni yuu kuva'a ña, ra kua'a ka vi ña'a nduvi ndisoko na iyoo ini ña, kachi ndia. Ra saa ndika'an Jesús xi'in ndia kachi ra saa:
42021006	―Ve'e ñu'u ka'nu ña iyo ni kaa xito'ni ndo nuu yo'o, ra vaxi kii ra ña ndi'i xa'a va kuvi ña, ra ndia nii nuu ndichi ka ña ke kuña'a ka vi ―kachi ra.
42021007	Ra saa nindakatu'un ndia ra kachi ndia saa: ―Tata Maestro, ¿ama ke kuu saa? ¿Ra ni ke sa ndi ña va'a kundaa ini ndi ta xa na kuyachin ndi'i xa'a ña? ―kachi ndia.
42021008	Saa ndakuiin Jesús, kachi ra saa xi'in ndia: ―Kuenda ni koo ndo ra täxi ndo sanda'vi na ndo'o. Saa chi kua'a ni na kixi ra kuniñu'u na kivi yu ña sanda'vi na ndo'o, ra ka'an na xi'in ndo, kachi na saa: “Yu'u ku Cristo; ra vichin ke nditandiaa kii ndi'i xa'a ña yuuvi yo'o”, kachi na. Ra na kandïxa ndo na, ña ndakundikun ndo na.
42021009	Ra te xa na xa'a kuni so'o ndo ña iyoo ni kuachi, ra xa'a kuni so'o ndo ña kanita'an ni yuvi, saa ra na kuayü'vi ndo, chi xiniñu'u saa ke kuu va. Ndi su süvi ña xa ndi'i xa'a kuvi ña yuuvi.
42021010	Ra saa ndika'an ka ra xi'in ndia, kachi ra saa: ―Kua'a ni ñuu ra kanita'an ni ña xi'in ta'an ña, ra saa tu ñuu ña na'nu va, chi kanita'an ni tu ña kan va xi'in ta'an ña.
42021011	Ra ndiee ni taan, ra kundikaa ni soko, ra koo ni tu kue'e va, ra tiaa ni iyo kuu ndivi kaa, ra kuu kua'a ni ña ndichi.
42021012	’Ndi su ta kumani ka kuu takundi'i ña yo'o, ra saa tiin na sava ndo ra sandiva'a ni na xi'in ndo, ra taxi na ndo'o, ra tiin na ndo'o ku'un ndo xi'in na ve'e ñu'u na, ra taan na ndo'o ve'e kàà, ra kundiaka na ndo'o ku'un ndo xi'in na nuu na rey, xi'in nuu na kuna'nu xa'a ña ndikun ndo yu'u.
42021013	Ra saa ke kuvi ndatu'un ndo xa'a yu xi'in na.
42021014	Ra na ndï'i ini ndo xa'a tu'un ña ndakuiin ndo yu'u na, ña ndaki'in ndo mii ndo nda'a na.
42021015	Chi yu'u va taxi ña xini tuni ndo, ña va'a ndakuiin ndo yu'u na, ra ndia nii na kanita'an xi'in ndo kuchüun ndakuiin yu'u ndo, ra nii nï'i na ni ke kachi na xi'in ndo.
42021016	Ra na kundaa ini ndo, chi ivasi'i ndo, xi'in na ñani ndo, xi'in na ve'e ndo, xi'in na ita'an mani xi'in va ndo kuvi na xiko ta'an xi'in ndo nuu na chiñu. Ra ka'ni va na sava ndo.
42021017	Ra kundasi ni yuvi yo'o ndo'o xa'a ña ndikun ndo yu'u,
42021018	ra na kundï'i ini ndo, chi ndia nii ixi lo'o xini ndo ke ndoñü'u.
42021019	Ña kan ke na sa ndiee ni ini ndo, ra saa ke kuchuun ndo kaku ndo.
42021020	’Ra ta xa na kuni ndo, ña xa iin xinunduu ndia soldado ñuu Jerusalén, saa ra na kundaa ini ndo ña xa ndixaa kii ña ndi'i xa'a va ña.
42021021	Ra na ndee chi Judea, ra na kunu na ku'un na chi iku, ra na ndee ñuu ka'nu Jerusalén, ra na kee na ku'un va na, ra na ñu'u xachiñu iku, ra na nandïko ka na ñuu.
42021022	Saa chi kii kan ra sando'o ni Ndioxi na xa'a ña ndikandïxa na, ra saa ke xinu nuu takundi'i ña ka'an tu'un Ndioxi.
42021023	¡Ra nda'vi ni na si'i na ñu'u se'e, xi'in na iyoo se'e vali te xa na xaa kii ña kuu ña yo'o! Saa chi kii kan ke sando'o ni Ndioxi yuvi, ra sandaku ra kuachi xi'in na.
42021024	Ra sava na ka'ni na xi'in ichi, ra sava tu na tiin na ku'un xi'in na iin takundi'i ñuu xika va, ra saa kuu yuvi na xïni Ndioxi ña sandi'i na xa'a na ñuu Jerusalén, saa ra xaa tu kii ña sandi'i Ndioxi xa'a mii va na ―kachi Jesús xi'in ndia.
42021025	Saa ndika'an ka Jesús xi'in ndia ita'an xi'in ra, kachi ra saa: ―Ta xa na xaa kii ña ndi'i xa'a ña yuuvi yo'o, saa ra kuni na ña iyo ni kuu nuu ñu'ù xi'in nuu yoo, xi'in takundi'i kimi; ra takundi'i yuvi na ndee nuu ñu'u yo'o, ra tiaa ni yu'vi na, ra iin sana su'va ini na xa'a ña kuni so'o na, ña ndiee ni iyoo kuu ni'i yu'u tiañu'u ña kandita ra.
42021026	Ra iin ndiakua kuvi too na yuuvi yo'o, xa'a ña ndakani ini na xa'a ña ndi'i xa'a ña yuuvi, saa chi kuni na ña ndakanda ndi'i ña'a ña ndee nuu ndivi.
42021027	Ra saa vi ke kuni ndo yu'u, ra xaa yo'o vichin, ña kixi yu xi'in takundi'i ndiee yu ña ka'nu.
42021028	Ra te xa na xa'a kuu takundi'i ña ndika'an yu xi'in ndo, saa ra na kusii ini ndo, ra na ndoni'i ndo nuu ndo chi ndivi. Saa chi xa ndinumi ni kixi yu ña sakaku yu ndo'o, ña ndö'o ka ini ndo ―kachi Jesús xi'in ndia.
42021029	Ra saa ndika'an ka ra iin tu'un ndichi xi'in ndia, kachi ra saa: ―Koto'ni ndo ta ku'va iyoo itun koxi xi'in takundi'i ka itun na'nu.
42021030	Chi te xa xa'a nduu itia nu, ra xa'a ndukuii nu, ra saa ke xa kundaa ini ndo ña xa kuyachin kii ña kuun savi va.
42021031	Ra ta xa ndo ña kundaa ini ndo xi'in itun ña ndukuii nu, ra mii saa ke sa tu ndo te xa na kuni ndo ña kuu takundi'i ña yo'o, saa ra xa kundaa ini ndo ña xa kuyachin Ndioxi ña ka'ndia ra chiñu nuu ndo.
42021032	’Ra ña ndixa ke ka'an yu xi'in ndo, chi xi'na ka va kuu takundi'i ña yo'o, ra saa vi ke kuvi yuvi na ndee kii vichin.
42021033	Ra ndivi kaa xi'in ñu'ù yo'o, ra ña ndi'i xa'a va kuvi ña, ndi su tu'un yu ra ndï'i xa'a ña.
42021034	’Ña kan ke kuenda ni na koo ndo, ra na sandä'vi ndo mii ndo, ña xa'a ndo ndakundi'i ni ini ndo xa'a viko ña kuxi ndo, xi'in ña ko'o ndo xini ndo, ra nii na ndï'i ni tu ini va ndo xa'a ña iyoo nuu ña yuuvi yo'o, chi kama ni va ndakava tundo'o ña kuu kii kan sata ndo.
42021035	Saa chi ta iyoo iin kuakun ña sakaku'un na kiti ta tiin na ri xi'in ña se'e, ra saa va ke ndo'o takundi'i yuvi.
42021036	Ña kan ke xiniñu'u na koo nduvi ni ndo, ra ka'an ni ndo xi'in Ndioxi iin takundi'i kii, ra saa ke kuvi kaku ndo nuu takundi'i ña kuu, ra kuchuun ndo xaa ndo nuu yu'u, ra xaa yo'o vichin ―kachi Jesús xi'in ndia ita'an xi'in ra.
42021037	Jesús, ra iin takundi'i ka'ñu ndixika ra ve'e ñu'u ka'nu saña'a ra yuvi, ra te ñuu ndixika ra iku ña nani olivo ndika'an ra xi'in Ndioxi va.
42021038	Ra iin takundi'i ixtiaan ndixa'an yuvi kan ña xini so'o na, ña saña'a ra na ini ve'e ñu'u ka'nu kan.
42022001	Ra ta xa kua'an kuyachin ni ña koo viko pascua, ta xixi na xita va'a ña köo ndavi xi'in,
42022002	ra saa xa'a ndia xikua'a kuna'nu nuu ndia sutu, xi'in ndia maestro saña'a ndiayu Ndioxi, ña xika ndia nduku ndia ndia ku'va ke sa ndia ña va'a ka'ni se'e ndia Jesús, saa chi iyu'vi ni va ndia nuu na ñuu.
42022003	Ra saa ndiki'vi ti ndiva'a ini ra Judas, ra nani tu ra Iscariote va, ra ra yo'o kuvi iin ra ita'an xi'in ndia ita'an xi'in Jesús ña kuu ndia uxi uvi.
42022004	Saa ndaki'in ra Judas kan ndixa'an ra nuu ndia kuna'nu nuu ndia sutu, xi'in nuu ndia kuna'nu nuu ndia kumisio ndiaa ve'e ñu'u ka'nu, ra ndikata'an ra xi'in ndia, ndia ku'va ke sa ra ña va'a ndataxi ra Jesús nda'a ndia.
42022005	Saa ra tiaa ni kusii ini ndia, ra kindoo ndia xi'in ra ña cha'vi ndia ra.
42022006	Ra kindoo tu ini mii va ra ña ndika'an ndia xi'in ra, ra saa xa'a ra xika nduku ra ndia ku'va ke sa ra ña va'a ndataxi se'e ra Jesús nda'a ndia, ka'an ra.
42022007	Ra ta nditiandiaa kii ña kuxi na xita va'a ña köo ndavi xi'in, ra soko tu na iin ndikachi lo'o xa'a ña ndaka'an na ña sakaku Ndioxi na,
42022008	ra saa ndika'an Jesús xi'in ra Pedro, xi'in ra Juan, kachi ra saa: ―Kua'an ndo, ra savii ndo ña kuxini yo viko pascua vichin ―kachi ra.
42022009	Saa ndindakatu'un ndia ra, kachi ndia saa: ―¿Ndia mii ke kuni kun ku'un ndi savii ndi ña kuxini yo Tata? ―kachi ndia.
42022010	Ra saa ndakuiin Jesús, kachi ra saa xi'in ndia: ―Kua'an ndo chi ñuu, ra te ndiki'vi ndo ñuu kan kua'an ndo ra ikan ndakuta'an ndo xi'in iin tiaa ra kasoko ra yoo tiakuii kua'an ra. Ra kundikun ndo sata ra ku'un ndo ndia mii ve'e nuu xaa ra ki'vi ra.
42022011	Ra ikan ka'an ndo xi'in mii ra tata xi'in ve'e kan, kachi ndo saa: “Ra Tata Maestro kuvi ra kachi su'va: ¿Ndia mii ke íin ve'e nuu koo yu kuxini yu xi'in ndia ita'an xi'in yu viko pascua vichin?, kachi ra”, kachi ndo xi'in ra.
42022012	Ra saa ña'a ra iin ve'e chee ña piso ninu nuu ndo, ra iyoo nduvi ndi'i va ini ña; ra ikan ke na savii ndo ña kuxini yo ―kachi ra.
42022013	Ra saa ndaki'in ndia kua'an ndia, ra iin ta iyoo ña ndika'an Jesús xi'in ndia, ra iin saa ndixa ke iyoo ña kuu va, ra ikan xanduvi ndi'i ndia chiñu ña ndika'an Jesús xi'in ndia sa ndia.
42022014	Ra ta nditandiaa hora ña kuxini ndia, ra saa xaa Jesús xi'in ndia ita'an xi'in ra, ra ndakundee ndia nuu mesa ña kuxi ndia.
42022015	Ra saa ndika'an Jesús xi'in ndia, kachi ra saa: ―Tiaa ni xa kuni yu, ña kuxini yu xi'in ndo viko pascua yo'o vichin, ña kumani ndo'o ni yu, ra kuvi yu.
42022016	Ra na kundaa ini ndo ña ka'an yu xi'in ndo yo'o, chi takundi'i ka viko pascua ña vaxi ra köo ka yu ña kuxini yu xi'in ndo. Saa chi ndia na xinu kii ña ka'ndia Ndioxi chiñu vi ke kuxini tuku yu xi'in ndo ―kachi ra.
42022017	Ra saa tiin ra copa ña ñu'u vino, ra taxi ra taxa'vi nda'a Ndioxi, ra ndika'an ra xi'in ndia, kachi ra saa: ―Ki'in ndo ra yo'o, ra lolo'o na ko'o takundi'i ndo.
42022018	Ra ña ndaa ka'an yu xi'in ndo vichin, chi nandïko ka yu ña ko'o yu nduxi uva yo'o xi'in ndo, saa chi ndia te na tandiaa kii ña ka'ndia Ndioxi chiñu vi ke ko'o tuku yu ra xi'in ndo ―kachi ra xi'in ndia.
42022019	Ra saa ki'in ra xita va'a ra taxi ra tixa'vi nda'a Ndioxi xa'a ña, ra saa ta'vi ra ña taxi ra nda'a ndia, ra ndika'an ra xi'in ndia, kachi ra saa: ―Ña yo'o ku iki kuñu yu, ña ndataxi yu xa'a ndo vichin. Ra iin takundi'i ichi na sa ndo ña yo'o ña ndaka'an ndo xa'a yu ―kachi ra.
42022020	Ra te sandi'i ndia xixini ndia, ra saa ki'in tuku ra copa ña ñu'u vino, ra ndika'an ra xi'in ndia kachi ra saa: ―Vino yo'o ku iin trato xaa ña kindoo yu xi'in ndo vichin, chi ra yo'o ku nii yu ña kutia xa'a kuachi takundi'i ndo.
42022021	’Ra vichin na kundaa ini ndo, chi iin ra ndu'u nuu mesa xi'in va yu kuvi ra ndataxi yu'u nda'a na saa ini xini yu'u.
42022022	Ra ña ndixa ke xiniñu'u ndo'o ni va yu'u, ra xaa yo'o vichin, saa chi xa saa kuni mii Ndioxi ña ndo'o va yu, ndi su ¡nda'vi ni tiaa ra ndataxi yu'u nda'a na saa ini xini yu'u! ―kachi ra xi'in ndia.
42022023	Ra saa xa'a ndia ndakatu'un ta'an ndia, ña kuni ndia kundaa ini ndia, yoo ku iin ndia ndataxi Jesús nda'a na saa ini.
42022024	Saa kuu, ra xa'a ndia ita'an xi'in Jesús xa kuachi ndia xi'in ta'an ndia, ña kuni ndia ña iin mii ndia na kuu ra kuchee ka'ndia chiñu nuu mii ndia.
42022025	Saa ndika'an Jesús xi'in ndia, kachi ra saa: ―Na kundaa ini ndo, chi na chiñu iyoo nuu ña yuuvi yo'o, ra xa nduxa na xi'in yuvi ña na sa na chiñu, ra ndiakua xi'in ndiayu mii na ke kuu ndi'i va chiñu ña kuni na. Ra na kuu mii iin chiñu chee, ra xinisii ni na ña ka'an va'a yuvi xa'a na.
42022026	Ndi su ndo'o, ra süvi saa ke koo ndo, chi xa siin va ke koo xi'in ndo'o. Saa chi iin ra kuni kuchee nuu ndo ra ta iyoo iin ra lo'o va ke na koo ra, ra ra xa'ndia chiñu nuu ndo, ra ta xa iin na chu'un nda'a va ke na sa ra.
42022027	’Ra vichin kuni yu ndakatu'un yu ndo'o, ra na ka'an ndo xi'in yu, ¿yoo ku na chee va'a ka tuvi ndo, a na ndee nuu mesa, a na chu'un nda'a va? ¿A su na ndu'u nuu mesa va kuvi na chee? Ra na kundaa ini ndo, chi yu'u ra kuu maestro ndo, ra ta iyoo iin ra chu'un nda'a va ke iyoo yu nuu ndo vichin.
42022028	’Ra ndo'o kuvi ndo xita'an tuun xi'in yu ña ndo'o yu tundo'o ña u'vi va.
42022029	Ra xa'a ña kan ke ^taxi va yu ña ka'ndia ndo chiñu, ta ku'va xa Tata yu ña taxi ra ña xa'ndia yu chiñu.
42022030	Ra ndo'o kuvi ndo kuxi ra ko'o ndo nuu ka'ndia yu chiñu. Ra kundee ndo tiayu na'nu ña sandaku ndo kuachi xi'in uxi uvi saa na se'e xikua na ñuu Israel ―kachi Jesús xi'in ndia.
42022031	Ra saa ndika'an tu Jesús xi'in ra Pedro va, kachi ra saa: ―Simón, Simón, na kundaa ini kun chi xa nduku va timia'a ndiayu xa'a ndo ña kotondoso ri ndo'o. Ra iin ta ku'va xa na ña ndativi na nuni trigo, ke sa ri xi'in ndo kuni ri.
42022032	Ndi su xa ndika'an va yu xi'in Ndioxi xa'a kun, ña na kandixa ni ka kun yu'u, ra ta xa na nandiko tuku kun nuu yu, ra na chindiee ta'an kun xi'in ndia ñani kun, ña ndinuni ni ka na kandixa ndia yu'u ―kachi ra xi'in ra.
42022033	Saa ndakuiin ra Simón, kachi ra saa xi'in ra: ―Tata, yu'u ra xa iyoo nduvi va yu, nii ve'e kàà na ku'un yu xi'in va kun, ra nii na kuvi tu yu xi'in va kun chi nandïko ini yu ―kachi ra.
42022034	Ra saa ndika'an Jesús xi'in ra, kachi ra saa: ―Na ka'an yu xi'in kun ra kundaa ini kun, chi vichin ra xa uni va ichi tise'e tu'un kun xa'a yu, ña xïni kun yu'u kachi kun, ra saa kana chele ―kachi ra.
42022035	Ra saa ndindakatu'un Jesús ndia ita'an xi'in ra kachi ra saa: ―Ta ti'vi yu ndo'o ndixa'an ndo ndika'an ndoso ndo tu'un Ndioxi, ta ndixinï'i ndo leka, ra nii xu'un ndixinï'i ndo, ra nii ndixan ndixinï'i ka ndo ku'un xi'in ndo ku'un xa'a ndo, ¿ra a ndia ña'a kumani nuu ndo? ―kachi ra. Ra saa ndakuiin ndia, kachi ndia saa: ―Ndia nii ña'a ndikumäni nuu ndi, Tata ―kachi ndia.
42022036	Ra saa ndika'an Jesús xi'in ndia, kachi ra saa: ―Xa siin va koo vichin, chi ndo'o, ndia iyoo leka, ra na kani'i va ndo ña, ra ndo'o, ndia ni'i xu'un, ra kani'i va ndo ña, ra ndo'o, ndia köo ichi ni'i, ra na xiko ndo tikoto ña isukun ndo, ra sata ndo iin ichi ña kani'i ndo.
42022037	Ra ka'an yu ña yo'o xi'in ndo, chi vichin ke xiniñu'u xinu nuu tu'un Ndioxi ña tiaa na xa'a yu xina'a ña ndakani kachi su'va: “Ra ti'vi Ndioxi xaa, ra xi'in yuvi na iyoo kuachi va ndachuta'an na ra”, kachi ña. Ra takundi'i tu'un ña ndakani xa'a yu, ra ña xaa yu vichin ke xinu nuu va ña ―kachi ra.
42022038	Ra saa ndika'an ndia xi'in ra, kachi ndia saa: ―Tata, xa yo'o va iyoo uvi ichi ―kachi ndia. Ra saa ndakuiin Jesús, kachi ra saa: ―Xa va'a; na kä'an ka yo xa'a ña yo'o ―kachi ra xi'in ndia.
42022039	Ra saa kita Jesús ini ve'e kan, ra ndaki'in ra kua'an ra iku Olivo ka'an ra xi'in Ndioxi, chi xa saa yuna'a va ra. Ra ndakundikun tu ndia ita'an xi'in va ra kua'an ndia sata ra.
42022040	Ra te ndixaa ndia kan, ra saa ndika'an ra xi'in ndia, kachi ra saa: ―Ka'an ndo xi'in Ndioxi ña na chindiee ta'an ra xi'in ndo, ña va'a na köyo ndo nda'a ña kuni kotondoso ndo'o ―kachi ra.
42022041	Ra saa kuxika ra iin vivi'i nuu ndia, ra iin ta ku'va ña sako'ni na yuu ke kuxika ra; ra ikan xikusiti ra, ra xa'a ra ka'an ra xi'in Ndioxi,
42022042	kachi ra saa: ―Tata, tu kuni kun, ra na täxi kun ña ndo'o yu. Ndi su na köo ña kuni yu'u, chi na sa kun ña kuni mii va va kun ―^kachi ra.
42022043	Ra saa xaa iin ra tatun Ndioxi ra kee ndivi, ña taxi ra ndiee nda'a Jesús.
42022044	Ra saa kusuchi ka vi ini ra, ra saa ndakundiee ni ka ra ndika'an ra xi'in Ndioxi, ra saa xa'a koyo tiatiin ra nuu ñu'u, ra iin ta iin tina'nu nii saa íin ra.
42022045	Ra ta sandi'i ra ndika'an ra xi'in Ndioxi, ra saa nandiko ra xaa ra nuu ndee ndia ita'an xi'in ra, ra xa ndia kixi va kuvi ndia ndee ndia xa'a ña kusuchi ni ini ndia.
42022046	Ra saa ndika'an ra xi'in ndia, kachi ra saa: ―¿Nichuun kixi ni ndo? Ndakoo ndo ra ka'an ndo xi'in Ndioxi ña na chindiee ta'an ra xi'in ndo, ña va'a na köyo ndo nda'a ña kuni kotondoso ndo'o ―kachi ra.
42022047	Ra sakan saa kuu Jesús ka'an ra xi'in ndia ita'an xi'in ra, saa ra xa ndixaa va iin tia'ndia chee yuvi nuu ndee ndia. Ra ra Judas ra ita'an xi'in ndia ita'an xi'in Jesús ña kuu ndia uxi uvi kuvi ra inuu nuu yuvi kan ndixaa na, ra saa kuyachin ra Judas ra nditandiaa yu'u ra nuu Jesús ña ka'an ndioxi ra xi'in ra iyoo tu'un.
42022048	Ra saa ndika'an Jesús xi'in ra Judas, kachi ra saa: ―¿A su'va va ke xa kun ña ndataxi kun yu'u nda'a na saa ini xini yu'u? ―kachi ra.
42022049	Ra saa xito'ni ndia ita'an xi'in Jesús ndita ndia, ra kundaa va ini ndia ña ^ndo'o ra, ra saa ndindakatu'un ndia ra kachi ndia saa: ―Tata, ¿a kuni kun tu na kanita'an ndi xi'in na, xi'in ichi ña ni'i ndi? ―kachi ndia.
42022050	Saa ra ndikun xa'ndia va iin ra ita'an xi'in ndia so'o kua'a iin tiaa ra xachiñu nuu sutu ra kuchee nuu takundi'i sutu.
42022051	Ra saa ndika'an Jesús xi'in ra, kachi ra saa: ―Xa va'a, na koo na saa ―kachi ra. Ra saa nditiandiaa nda'a Jesús so'o tiaa kan, ra sanda'a va ra ña.
42022052	Ra te ndi'i, ra saa ndika'an tu ra xi'in ndia kuna'nu nuu ndia sutu, xi'in ndia kuna'nu nuu ndia kumisio ndiaa ve'e ñu'u ka'nu, xi'in ndia xikua'a kuna'nu nuu na ñuu, na ndixaa tiin ña'a, ña ku'un ra xi'in ndia, kachi ra saa: ―¿A ra kui'na va kuvi yu tuvi ndo? ¿Nichuun xaa ndo xi'in ichi, xi'in itun ña tiin ndo yu'u?
42022053	A su iin takundi'i va kii ndixiyo yu xi'in ndo ini ve'e ñu'u ka'nu, ra nditïin ndo yu'u. Ndi su vichin ke xa ndixaa hora ña sa ndo ña kuni va ndo, saa chi vichin ke ka'ndia ña ndiva'a chiñu va ―kachi Jesús xi'in ndia.
42022054	Ra saa tiin na Jesús, ra ndaki'in na kua'an na xi'in ra chi ve'e ra sutu kuchee. Ra saa xika xika ndikun ra Pedro kua'an ra sata na.
42022055	Ra te ndixaa na ve'e ra sutu kuchee kan, saa chikaa na ñu'u nuu ke'e ra, ra iin xinunduu na ndee na ndasaa na, ra tiañu yuvi kan ndakundu'u ta'an va ra Pedro ndasaa ra xi'in na.
42022056	Ra saa kuu ra Pedro ndu'u ra ndasaa ra xi'in na. Ra xini va iin ña'a ña xachiñu nuu ra sutu kan ra, ra saa ndika'an ña, kachi ña saa: ―Ra ita'an xi'in Jesús kuvi tu ra yo'o va ―kachi ña.
42022057	Saa ndakuiin ra Pedro, kachi ra saa xi'in ña: ―Ndïxa, xïni yu ra ka'an kun xa'a ―kachi ra.
42022058	Ra saa ndiya'a iin kani lo'o, ra tuku va tiaa ndakuni ra Pedro, ra ndika'an ra xi'in ra, kachi ra saa: ―Ra ita'an xi'in Jesús kuvi tu yo'o va ―kachi ra. Ra saa ndakuiin ra Pedro, kachi ra saa: ―Yo'o, ra ka'an ñaa, ndïxa. Süvi yu ―kachi ra.
42022059	Ra saa ndiya'a ku'va iin hora, ra tuku va tiaa ndika'an xi'in ra, kachi ra saa: ―Ña ndixa ke, ra ita'an xi'in Jesús kuvi tu ra yo'o va, chi ra kee Galilea kuvi ra ―kachi ra.
42022060	Saa ndika'an ra Pedro xi'in ra, kachi ra saa: ―Yo'o, ra ka'an ñaa, kundäa ini yu yoo xa'a ke ka'an kun ―kachi ra. Ra sakan saa kuu ra ka'an ra, saa ra kana va chele.
42022061	Ra saa ndikokuiin Jesús ndakoto'ni ra nuu ra Pedro, ra saa vi ke ndaka'an ra Pedro xa'a tu'un ña ndika'an Jesús xi'in ra, ta kachi ra su'va: “Ñuu vichin ra xa uni va ichi tise'e tu'un kun xa'a yu, ra saa kana chele”, kachi ra.
42022062	Ndia saa ra kanata ra Pedro chi ke'e, ra xa'a ra xaku ni ra.
42022063	Ra saa xa'a ndia soldado, ndia ndiaa Jesús ña ^xa siki ndia ra, ra kani ni ndia ra.
42022064	Ra ndasi ndia nuu ra, ra kani ndia ra, ra ka'an ndia xi'in ra, kachi ndia saa: ―Ka'an xi'in ndi, ¿yoo ku na kani yo'o? ―kachi ndia.
42022065	Ra kua'a ni ka nuu tu'un ki'vi ka'an ndia xi'in ra.
42022066	Ra te ndituvi inka kii, ra saa ndakuta'an ndia xikua'a, xi'in ndia maestro saña'a ndiayu Ndioxi ña tiaa ra Moisés, xi'in ndia sutu kuna'nu, ra saa ndiaka ndia soldado kan Jesús ndixaa ra nuu na chiñu kan. Ra saa xa'a ndia ndakatu'un ndia ra kachi ndia saa:
42022067	―Ka'an xi'in ndi vichin, ¿a ndixa yo'o ku Cristo ra ti'vi Ndioxi xaa sakaku ña yuuvi yo'o? ―kachi ndia. Ra saa ndakuiin Jesús, kachi ra saa: ―Nii na ka'an va yu xi'in ndo ña suvi yu, ra xa saa kandïxa vi ndo yu'u.
42022068	Ra tu na ndakatu'un tu yu ndo'o, ra ndakuïin vi ndo, ra nii saña tu ndo yu'u va.
42022069	Ndi su vichin, ra iin saa ndia kii ña vaxi ke kundu'u yu'u, ra xaa yo'o vichin, xitia kua'a Tata yu Ndioxi ra kuu mii takundi'i ndiee ―kachi ra xi'in ndia.
42022070	Ra saa ndindakatu'un takundi'i ndia ra, kachi ndia saa: ―¿A Se'e Ndioxi kuvi ndixa va kun? ―kachi ndia. Ra saa ndakuiin Jesús, kachi ra saa: ―Xa mii ndo ndika'an va, ra suvi kuvi va yu ―kachi ra.
42022071	Ra saa ndika'an ndia, kachi ndia saa: ―Yoo ka ku na xiniñu'u yo ka'an tie'e nuu vi ra, ra xa mii yo kuvi yo xini so'o, ña ndika'an mii ra ña ku ra se'e Ndioxi va ―kachi ndia.
42023001	Ra saa ndaki'in takundi'i ndia chiñu kan Jesús ra kua'an ra xi'in ndia nuu ra Pilato.
42023002	Ra ta ndixaa ndia xi'in ra nuu ra chiñu chee Pilato kan, ra saa xa'a ndia taxi ndia kuachi siki xa'a ra, kachi ndia saa: ―Ndu'u kuvi ndi ndani'i tiaa yo'o ña xika ra sakanita'an ra na ñuu ndi, ra ka'an ra, ña chä'vi ka ndi xu'un ña cha'vi ndi nda'a ra tata chiñu César ñuu Roma. Ra ka'an tu ra ña kuu ra Cristo, ra kúu tu ra rey va, kachi ra ―kachi ndia.
42023003	Ra saa ndindakatu'un ra Pilato Jesús, kachi ra saa: ―¿A ndixa rey na judío kuvi yo'o? ―kachi ra. Saa ndakuiin Jesús, kachi ra saa xi'in ra: ―Ta iyoo ña ndika'an kun, saa iyoo va ña ―kachi ra.
42023004	Ra saa ndika'an ra Pilato xi'in ndia sutu kuna'nu nuu ndia sutu, xi'in takundi'i ka yuvi kan, kachi ra saa: ―Köo ndia nii kuachi tiaa yo'o ndani'i yu ―kachi ra.
42023005	Ndi su ndia kan ra iin tuun tuun va ka'an ndia, kachi ndia saa: ―Ra ñaa, ra xa iinii saa va ñuu ke xika ra sakanita'an yuvi. Ra ndia Galilea ke kee ra xika ra saña'a ra yuvi, ra iin saa xaa ra ndia Judea yo'o va ―kachi ndia.
42023006	Ra te xini so'o ra Pilato ña kachi ndia saa xa'a Jesús, ra saa ndindakatu'un ra ndia, kachi ra saa: ―¿A ra Galilea kuvi ra? ―kachi ra.
42023007	Ra ta ndika'an ndia xi'in ra ña suvi ra, ndia saa ra ndati'vi ra Jesús kua'an ra nda'a ra Herodes, chi ra kan kuvi ra kuu rey xa'ndia chiñu chi Galilea. Ra ndixiin tu ra ñuu Jerusalén va kii kuu saa kan.
42023008	Ra ta xini ra Herodes ña ndixaa na xi'in Jesús nuu ra, ra kusii ni ini ra; saa chi xa yachi ni vi ke kuni ra ña kuni ra Jesús, saa chi xa ndatu'un va na xa'a Jesús, ña xa ra kua'a ni ña ndichi, ra xa'a ña kan ke kuni ra Herodes ña na sa Jesús iin ña xitu'un, kuni ra.
42023009	Ña kan ke tiaa ni kua'a nuu ña nindakatu'un ra Herodes Jesús. Ndi su ndia nii tu'un nindäkuiin Jesús yu'u ra.
42023010	Ra ndia kuna'nu nuu ndia sutu, xi'in ndia maestro saña'a ndiayu Ndioxi, ra iin tutuun va ndita ndia ña chikaa ndia kuachi siki sata Jesús.
42023011	Saa xa'a ra Herodes, xi'in ndia soldado ra ña kaña'a ni ndia xi'in Jesús, ra xa siki ni ndia ra, ra sandakundixi ndia ra iin tikoto va'a ña ndixi mii na rey, ra sandiko tuku ra Herodes kan Jesús kua'an ra nuu ra Pilato.
42023012	Ra mii kii kan ndakuta'an mani ra Herodes xi'in ra Pilato, saa chi yachi ra kuachi va ndixiyo ndia.
42023013	Saa sandakita'an ra Pilato kan, ndia sutu kuna'nu nuu ndia sutu, xi'in ndia chiñu kuna'nu, xi'in takundi'i na ñuu.
42023014	Ra ndika'an ra xi'in na, kachi ra saa: ―Ndo'o kuvi na ndiaka tiaa yo'o xaa ra xi'in ndo nuu yu, ña taxi ndo kuachi xa'a ra, ña xika ra sakanita'an ra na ñuu, kachi ndo, ra nuu ndo saa sana'ma yu ra, ndi su ndia nii kuachi ña taxi ndo xa'a ra köo nindani'i yu.
42023015	Ra nii ra Herodes nindanï'i kuachi ra, ña kan ke sandiko tuku ra ra xaa ra nuu yu vichin. Ra nii yu'u kuvi ra ndanï'i kuachi ra, ña kuvi ra xa'a ña.
42023016	Ña kan ke na taxi yu ndiayu, ña kani ndia soldado ra xi'in ñii ña kuu kuarta, ña sando'o ndia ra. Ra te ndi'i, saa na saña ndika ra ku'un va ra ―kachi ra.
42023017	Chi xa saa yuna'a va ra chiñu chee Pilato kan ña saña ndika ra iin na ndikaa ve'e kàà viko pascua ta kuiya ta kuiya.
42023018	Ndi su ndia nii yuvi kan, ndixïin ña saña Jesús ku'un ra, chi na ndiee ka xa'a ndika'an va kuvi na, kachi na saa: ―¡Tava ra ñaa chi ke'e ña ku'un ra kuvi ra, ra na saña ndika kun ra Barrabás va! ―kachi na.
42023019	Ra ra Barrabás kan, ra xa'a ña xa'ni ra ndii, xi'in xa'a ña kanita'an ra xi'in na chiñu va ke ndikaa ra ve'e kàà.
42023020	Ra kuni va ra Pilato saña ndika ra Jesús, ña kan ke ndika'an tuku ra xi'in yuvi kan.
42023021	Ndi su na ndiee ka xa'a ninda'yu va kuvi na, ra iin tuku tuku ka'an na kachi na saa: ―¡Na kutakaa ra nda'a cruz, na kutakaa ra nda'a cruz! ―kachi na.
42023022	Ra saa ndika'an tuku ra Pilato kan xi'in na ichi ña uni, kachi ra saa: ―¿Ndia ña kuu kuachi tiaa yo'o tuvi ndo? Chi ndia nii kuachi ra köo ndani'i yu ña kuvi ra xa'a ña; ña kan ke takua na sando'o va yu ra, ra saa saña ndika yu ra ku'un va ra ―kachi ra.
42023023	Ndi su yuvi kan, ra na ndiee ka ndika'an va kuvi na, ña kuni na ña na ku'un Jesús kutakaa ra nda'a cruz. Ra xa'a ña ndiee ni sandi'i yuvi kan, xi'in ña ndika'an ni ndia kuna'nu nuu ndia sutu va ke ndixinu va ña kuni na sa na.
42023024	Ndia saa ra xa ra Pilato ña kuni va na.
42023025	Ra saa saña ndika va ra Pilato, ra Barrabás, ra ndikaa ve'e kàà xa'a ña xa'ni ra ndii, xi'in xa'a ña kanita'an ra xi'in na chiñu, ra ndataxi ra Jesús nda'a na ña sa na ña kuni mii na xi'in va ra.
42023026	Ra saa ndakundiaka ndia soldado kan Jesús kua'an ra xi'in ndia ña katakaa ndia ra ra nda'a cruz, ra ichi kan ndakuta'an na xi'in iin tiaa ra nani Simón, ra chi iku va ke kee tiaa kan vaxi ndixi ra ñuu Jerusalén, ra ra ñuu Cirene va kuvi ra. Ra saa sakuiso nduxa na cruz tun kasoko Jesús ra, ra ndakundikun ra sata Jesús kua'an ra xi'in na.
42023027	Ra kua'a ka vi na ñuu kan ndikun kua'an sata Jesús, ra kua'an kua'a tu na si'i va, ra tiaa ni xaku na, ra iin kani na ndika na xa'a ña kusuchi ni ini na xa'a Jesús.
42023028	Ra saa ndakoto'ni Jesús nuu na si'i kan, ra ndika'an ra xi'in na, kachi ra saa: ―Ndo'o, na si'i ñuu Jerusalén, xäku ndo xa'a yu'u, chi na kuaku ndo xa'a mii ndo, xi'in xa'a se'e va ndo.
42023029	Saa chi vaxi kii ra ka'an na ñuu yo'o, kachi na saa: “Va'a ni ^kee na si'i numa, ra saa tu na si'i na ndikäku se'e va, saa chi köo na vali sachichin na ña sakua'nu na na” ―kachi na.
42023030	Ra saa xa'a na ka'an na xi'in xiki na'nu, kachi na saa: “Koyo ndo sata ndi”; ra ka'an tu na xi'in ko'ndo vali va kachi na: “Ndasi ndo sata ndi”, kachi na.
42023031	Saa chi tu su'va xa na xi'in itun kuii, saa ra ndiee ka va sa na xi'in itun ichi ―kachi Jesús xi'in na si'i ñuu Jerusalén.
42023032	Ra ndiaka tu ndia soldado kan, uvi tiaa ndia iyoo ni kuachi va ña kua'an ndia kuvi ndia xi'in Jesús.
42023033	Ra ta ndixaa na iku ña nani Leke Xini Ndìì, ra ikan katakaa ndia soldado kan Jesús nda'a cruz, ra katakaa tu ndia tiaa ndia iyoo ni kuachi va, ra iin ra katakaa ndia nda'a cruz tu ndichi chi xiin kua'a Jesús, ra inka ra katakaa ndia nda'a cruz tu ndichi chi xiin ichin va ra.
42023034	Ra saa ndika'an Jesús xi'in Ndioxi, kachi ra saa: ―Tata, saka'nu ini xa'a kuachi na, saa chi kundäa ini na ni ke xa vi na ―kachi ra. Ra saa ke'e ta'an ndia soldado kan, ña va'a kundaa ini ndia yoo ku ndia ndaki'in tikoto Jesús.
42023035	Ra xito'ni takundi'i yuvi na ndixaa kan ndita na, ra ndia ndia chiñu kan va ^xa siki Jesús, kachi ndia saa: ―Va'a va sakaku ra inka yuvi, ra na sakaku tu ra mii ra vichin va tu ndixa ke kuu ra Cristo, ra ndikaxin Ndioxi ―kachi na.
42023036	Ra xasiki ni tu ndia soldado kan va Jesús, ra taxi ndia ndutia iyá ko'o ra,
42023037	ra ndika'an ndia xi'in ra, kachi ndia saa: ―Tu ndixa rey na judío kuvi kun, ra sakaku mii kun vichin ―kachi ndia.
42023038	Ra tiaa na nuu iin vitu lo'o, ra chinuu ndiaa na nu xini cruz tu takaa Jesús nda'a, ra ka'an tu'un kan kachi ña saa: “Ra yo'o kuvi rey na Israel”, kachi ña, ra uni nuu tu'un ke tiaa na, tu'un griego, xi'in tu'un latin, xi'in tu'un hebreo.
42023039	Ra saa xa'a iin ra iyoo ni kuachi, ra takaa nda'a cruz kan, kaña'a ra xi'in Jesús, kachi ra saa xi'in ra: ―Tu ndixa yo'o kuvi Cristo, saa ra sakaku mii kun, ra sakaku kun ndu'u vichin ―kachi ra.
42023040	Saa ndukue'e ra iyoo kuachi ta'an ra xi'in ra, kachi ra saa: ―¿Nichuun kuayü'vi kun Ndioxi? Ra xa kundaa kaxi ini kun chi yo kuvi ku uni saa va yo vichin.
42023041	Ra va'a va yoo chi xa'a kuachi va yo ke ndo'o yo ña yo'o, ndi su ra yo'o, ra ndia nii kuachi köo ndixa ra ―kachi ra.
42023042	Ra saa ndika'an ra xi'in Jesús, kachi ra saa: ―Tata, ta xa na ndaki'in kun ña ka'ndia kun chiñu, ra na ndaka'an kun xa'a yu ―kachi ra.
42023043	Saa ndakuiin Jesús, kachi ra saa xi'in ra: ―Ña ndixa ka'an yu xi'in kun, chi mii kii vichin koo kun xi'in yu nuu nduvi ni kaa ―kachi ra.
42023044	Ra ta xa kuu ña kaa uxi uvi ka'ñu, saa ra kuñaa nuu iinii saa nuu ña yuuvi yo'o, ra iin saa ndia ka uni xikuaa.
42023045	Ñu'ù, ra iin nundiaa ni va ña, ra nindata sava ma'ñu tikoto ña takaa ini ve'e ñu'u ka'nu ñuu Jerusalén.
42023046	Ra saa ndiee ka vi ninda'yu Jesús, kachi ra saa: ―¡Tata, nda'a mii kun ndataxi yu nima yu! ―kachi ra xi'in Ndioxi. Ra ndia tu'un yo'o ndika'an ra, saa ra ndixi'i va ra.
42023047	Ra ta xini ra kuchee nuu ndia soldado ñuu Roma ña kuu, ra saa ndasaka'nu ra Ndioxi, kachi ra saa: ―Ña ndixa ke, ra va'a ku ndixa va tiaa yo'o ―kachi ra.
42023048	Ra takundi'i yuvi na ndixaa nuu katakaa na Jesús nda'a cruz, ra ta xini na ña ndo'o ra, ra saa nandiko na kuanu'u na, ra iin kani nda'a na ndika na kua'an na, ña kusuchi ni ini na.
42023049	Ndi su takundi'i na ita'an mani xi'in Jesús, ra xika va xikundita na xito'ni na ña ndo'o ra, ra ndita tu na si'i na ndikun kua'an xi'in ra ndia ta kee ra chi Galilea va.
42023050	Ra ñuu kan, xikandu'u iin tiaa ra nani José, ra ra ñuu Arimatea ña ndikun ndiaa Judea kuvi ra, ra iin tiaa ra to'o, ra va'a ni kuvi ra, ra ndia'vi ndiaa tu ra xi'in na kuna'nu kan va.
42023051	Ndi su ndixïyo vi yu'u ra xi'in na, xa'a ña xa na xi'in Jesús. Saa chi xindiatu tu ra kan va ña xa'a Ndioxi ka'ndia ra chiñu nuu na yuuvi yo'o.
42023052	Ra ra kan kuvi ra ndixa'an nuu ra Pilato, ña nduku ra ndiayu ña sanuu ra iki kuñu Jesús ña nduxin ra ña.
42023053	Ra saa kee ra ndixa'an ra sanuu ra Jesús nda'a cruz, ra ndasuvi ra ra iin tikoto ña va'a ni, ra saa ndixa'an ra chikaa ra ra ini iin yavi ña kaan ra ndika kava ta yachi, ra yavi kan ra ña xaa va'a va kuvi ña.
42023054	Ra xikuaa kii viernes te xa'a na ñuu Israel xa nduvi na ndakindiee na kii yii sábado ke kuu ña.
42023055	Ra takundi'i na si'i na ndikun sata Jesús ta kee ra ndia chi Galilea, ra ndikun na sata ra José ndixa'an na xini na ndia nuu chikaa ra iku kuñu Jesús.
42023056	Ra ta ndi'i, saa nandiko na si'i kan ndaxaa na chi ve'e, ra saa xavii na ndutia xa'an tami, xi'in tatan ña xa'an tami, ña chikaa na sata iki kuñu Jesús. Ra ndakindiee̱ va na kii yii sábado, xa ta ku'va kachi mii ndiayu Ndioxi ña ndakoo ra Moisés va.
42024001	Ra na'a ni chi xitiaan kii domingo, kii ña ki'in xa'a semana, ndaki'in na si'i kan kua'an na, ra ni'i na ndutia xa'an tami ra xava'a na chikaa na sata iki kuñu Jesús nuu chikaa na ra. Ra ndakuta'an ka tu sava na si'i va xi'in na kua'an na.
42024002	Ra ta ndixaa na yu'u yavi nuu chikaa na iki kuñu Jesús, ra saa ndakuto'ni na xa ndixikutia'a va yuu chee ña ndasi yu'u yavi kan.
42024003	Ra saa ndiki'vi na ini yavi kan kua'an na, ra köo ka iki kuñu Jesús ndixini na.
42024004	Ra sakan saa kuu na ndakanda ini na ndita na, ña köo ka iki kuñu Jesús ndixini na, saa ra tu'va ndituvi va uvi tiaa nuu na, ra ndixi ndia tikoto yaa ña ye'e ni.
42024005	Saa ra ndiyu'vi ka vi na, ra iin kama ndakusiti na. Ra saa ndika'an ndia xi'in na, kachi ndia saa: ―¿Nichuun vaxi ndo ndanduku ndo iin tiaa ra tiaku nuu ñu'u na ndii?
42024006	Köo ka ra ndikaa yo'o, chi xa ndatiaku va ra. Na ndaka'an ndo ta ku'va ndika'an ra xi'in ndo, ta ndixika ra chi Galilea,
42024007	ta kachi ra su'va: “Yu'u, ra xaa yo'o vichin, ra xiniñu'u tiin na yu'u, ra ndataxi na yu'u nda'a yuvi kuachi, ra katakaa na yu'u nda'a cruz, ña ka'ni na yu'u, ndi su kii uni, ra ndiatiaku va yu”, kachi ra xi'in ndo ―kachi ndia xi'in na.
42024008	Ra saa vi ke ndaka'an na si'i kan, xa'a tu'un ña ndika'an Jesús xi'in na.
42024009	Ra saa kee na si'i kan ndaxaa na chi ve'e, ra saa ndatu'un na xi'in ndia xita'an xi'in Jesús, xa'a takundi'i ña xini na, ra ndatu'un tu na xi'in na kua'a na xita'an xi'in va ra.
42024010	Ra su'va ke nani na si'i na xini ña kuu kan: Iin ña nani María ña kee ñuu Magdala, iin ña nani Juana, ra inka tuku ña María ña si'i ra Jacobo, xi'in kua'a ni ka na si'i.
42024011	Ndi su ndikandïxa vi ndia xita'an xi'in Jesús ña ndatu'un na xi'in ndia, saa chi na xava'a ini va kuvi na ndituvi ndia.
42024012	Ña kan ke kanata ra Pedro xinu ra kua'an ra koto'ni ra yavi nuu chikaa na iki kuñu Jesús. Ra ta ndixaa ra nuu íin yavi kan, ra ndia tikoto ña xisuvi va Jesús ndee ini yavi kan xini ra, ra saa nandiko ra kuanu'u ra chi ve'e ra ndakanda ka vi ini ra.
42024013	Ra suvi mii kii kan ndaki'in uvi ndia xita'an xi'in Jesús kua'an ndia chi ñuu ña nani Emaús. Ra ku'va uni hora ke kaka ndia, saa xaa ndia.
42024014	Ra ndatu'un ka vi ndia xa'a takundi'i ña kuu kua'an ndia.
42024015	Ra sakan saa kuu ndia ndatu'un ndia xa'a Jesús kua'an ndia, saa ra kuyachin va mii Jesús ra ndakuta'an ra xi'in ndia kua'an ra.
42024016	Ndi su nditäxi Ndioxi ña ndakuni ndia ra, chi iin ta ndo'o na kuni kusun va, saa ndo'o ndia.
42024017	Ra saa ndika'an ra xi'in ndia, kachi ra saa: ―¿Yoo xa'a ke ndatu'un ndo kua'an ndo ichi yo'o? ¿Ra nichuun kusuchi ni ini ndo? ―kachi ra.
42024018	Saa ndakuiin iin ra nani Cleofas, kachi ra saa: ―¿A iin ndaa yo'o va kuvi ra inka ñuu, ra täan kundaa ini xa'a ña kuu ñuu Jerusalén semana ndiya'a yo'o? ―kachi ra xi'in Jesús.
42024019	Ra saa nindakatu'un Jesús ndia, kachi ra saa: ―¿Ni ke kuu? ―kachi ra xi'in ndia. Saa ndakuiin ndia, kachi ndia saa: ―Xa'a Jesús, ra ke̱e ñuu Nazaret, ke ndatu'un ndi, chi iin ra ndika'an tu'un yu'u Ndioxi kuvi ra. Ra ndixiyo ni ndiee Ndioxi xi'in ra. Ra kua'a ni ña va'a xa ra xi'in na ñuu Israel.
42024020	Ndi su ndia sutu kuna'nu, ra tiin ndia ra ra ndataxi ndia ra nda'a ndia chiñu kuna'nu, ra ndia kan xa'ndia chiñu nuu ndia soldado ña kani ndia ra, ra katakaa ndia ra ndika cruz ndixi'i ra.
42024021	Ra xindiaa ni ini ndi ra ña kuu ra, ra xaa sakaku yoo, na ñuu Israel, ndi su xa kii uni va ke ndixi'i ra vichin.
42024022	Ra sava tu na si'i na ita'an xi'in ndi ra sayu'vi ni na ndu'u xitiaan nduve'e, chi ña'a ni ndixa'an na xito'ni na nuu iin yavi ña chikaa na Jesús,
42024023	ra köo ka ra ndikaa ndixini na, ^kachi na ndaxaa na ndatu'un na xi'in ndi, ra xini tu na uvi ndia tatun Ndioxi va kachi na, ra ndika'an ndia xi'in na, ña xa ndatiaku va ra, kachi na.
42024024	Ña kan ke kee sava ndia ita'an xi'in ndi ndixa'an ndia xini va'a ndia, ra iin ta iyoo ña ndatu'un na si'i kan xi'in ndi ke iyoo tu ña xini ndia kan va, saa chi köo ndixa va Jesús ndikaa ndixini ndia, kachi ra, xi'in Jesús.
42024025	Ra saa ndika'an Jesús xi'in ndia, kachi ra saa: ―¿Nichuun ki'vi ni ndo, ña u'vi ni kundaa ini ndo xi'in takundi'i ña ndika'an na ndika'an tu'un yu'u Ndioxi xina'a?
42024026	A kundäa ini ndo, xa saa xiniñu'u ndo'o ni va Cristo. Ra saa vi ke nandiko ra kunu'u ra ndivi nuu xa'ndia ra chiñu, kachi ndia ndika'an tu'un yu'u Ndioxi xina'a ―kachi Jesús xi'in ndia.
42024027	Ra saa xa'a ra ndakani ra nuu ndia, ra xi'na ka xa'a ndiayu Ndioxi ña tiaa ra Moisés ke ki'in ra ndakani ra, ra iin saa ndiakua sandi'i ra ndakani ra xa'a takundi'i ndia ndika'an tu'un yu'u Ndioxi xina'a, ra xa'a Cristo ra xiniñu'u ndo'o ni kan ke ka'an tu ña tiaa ndia ndixika chiñu nuu Ndioxi xina'a va, kachi ra xi'in ndia.
42024028	Ra ta kuyachin ndia xi'in Jesús ñuu nuu kua'an ndia, saa ra, ta ^xa ra ya'a kua'an kani va xa ra,
42024029	ra saa xakunda'vi ndia nuu ra, kachi ndia saa: ―Tata, na ya'a va kun ndakindiee kun xi'in ndi ñuu yo'o. Saa chi xa kua'an kuaa ni va, ra kama ni va ku ñuu ―kachi ndia. Ra saa kuachi ndixa va ra xi'in ndia ñuu kan.
42024030	Ndi su ta ndakundu'u ra nuu mesa ña kuxi ra xi'in ndia, saa ki'in ra xita, ra taxi ra tixa'vi nda'a Ndioxi xa'a ña, ra saa ta'vi ra ña, ra taxi ra ña nda'a ndia ña kuxi ndia.
42024031	Ra iin ta xa ña ndanuña xa nuu ndia, ra saa vi ke ndakuni ndia ra. Saa ra nindoñu'u tuku va ra nuu ndia.
42024032	Ra saa xa'a ndia ndatu'un ndia xi'in ta'an ndia, kachi ndia saa: ―¿A su ta ndatu'un ra xi'in yo vaxi ra ichi, ra kusii ka vi ini yo iin ndiakua kandita nima yo ta ndakani ra tu'un Ndioxi nuu yo? ―kachi ndia xi'in ta'an ndia.
42024033	Ndia saa ra ndakuita ndia, ra ndikun nandiko tuku ndia kuanu'u ndia ñuu Jerusalén va. Ra te ndaxaa ndia ra xa ndakuta'an kuiti tuku va ndia uxi iin ndia xita'an xi'in Jesús ndee ndia, ra ndee ka tu na sava kan va xi'in ndia.
42024034	Ra saa ndika'an ndia ndee kan xi'in ndia, kachi ndia saa: ―Ña ndixa ke xa ndatiaku va Tata yo Jesús, saa chi xa xini tu ra Simón Pedro va ra ―kachi ndia.
42024035	Saa xa'a tu ndia uvi kan va ndatu'un ndia xa'a takundi'i ña ndo'o ndia ta ndakuta'an ra xi'in ndia ichi, ta kua'an ndia ñuu Emaús. Ra ndatu'un tu ndia ña ndakuni ndia ra ta ta'vi ra xita taxi ra nda'a ndia kuxi va ndia.
42024036	Ra te sakan saa kuu ndia ndatu'un ndia xa'a ña ndo'o ndia, saa ra tu'va xikundichi va Jesús ma'ñu ndia, ra ndika'an ra xi'in ndia, kachi ra saa: ―Ndioxi na koo xi'in ndo ―kachi ra.
42024037	Saa ra ndiyu'vi ka vi ndia, ra iin kua'an ini ndia, ka'an ndia saa: “Nima va ke yo'o”, ka'an ndia.
42024038	Ra saa ndika'an Jesús xi'in ndia, kachi ra saa: ―¿Nichuun iyu'vi ni ndo? ¿Ra nichuun ndakani ini ndo ña ñaa?
42024039	Koto'ni ndo nda'a yu xi'in xa'a yu, chi yu'u kuvi va ra, ra na kuyachin ndo ña tandiaa nda'a ndo yu'u, ra kundaa ini ndo ña suvi kuvi va yu. Chi iin nima ra köo kuñu ña ra nii leke ña köo. Ndi su yu'u, ra iyoo va kuñu yu xi'in leke yu ―kachi ra.
42024040	Ra ta ndi'i ndika'an ra tu'un yo'o, ra saa ndiña'a ra yavi nda'a ra xi'in xa'a ra nuu ndiñani clavo nuu ndia.
42024041	Ra xa'a ña kusii ni ini ndia, xi'in xa'a ña ndakanda ni ini ndia, ra ndikandïxa vi ndia ra, ra saa ndindakatu'un ra ndia, kachi ra saa: ―¿A iyoo lo'o ña'a kuxi yo? ―kachi ra xi'in ndia.
42024042	Ra saa taxi ndia iin ña'ñu tiaka ri yatan nda'a ra, ra taxi tu ndia lo'o ñuñu va nda'a ra.
42024043	Ra ndikun nuu ndia saa xaxi va ra tiaka ri taxi ndia nda'a ra, ra saa tu ñuñu va.
42024044	Ra saa ndika'an ra xi'in ndia, kachi ra saa: ―Xa'a takundi'i ña kuu yo'o ke ndika'an yu xi'in ndo te ndixiyo yu xi'in ndo ta yachi: ña xiniñu'u xinu nuu ndiayu Ndioxi ña ndakoo ra Moisés, ra saa tu ña ndika'an na ndika'an tu'un yu'u Ndioxi xina'a va, ra saa ke ^kachi tu ña tiaa na nuu tutu Salmo va ―kachi Jesús xi'in ndia.
42024045	Saa ra ndanuña va ña xini tuni ndia, ra kundaa ini ndia xi'in takundi'i va ña ndakani tu'un Ndioxi.
42024046	Ra saa ndika'an ka Jesús xi'in ndia, kachi ra saa: ―Tu'un Ndioxi ña ndika'yu xina'a ra su'va ke kachi ña: ra kuu Cristo, ra xiniñu'u kuvi va ra, ndi su kii ña uni ra ndatiaku tuku va ra;
42024047	ra ka'an ndoso na ndikun ichi ra kivi ra iinii kuvi ña yuuvi, ña va'a na nandiko ini takundi'i yuvi xa'a kuachi na, ra koo ka'nu ini ra xa'a na, ra xi'na ka va ñuu Jerusalén ke ki'in na ka'an ndoso na ku'un na, kachi ña.
42024048	Ra na kundaa ini ndo vichin, chi ndo'o va kuvi ndo sa chiñu yo'o, saa chi ndo'o kuvi ndo xini takundi'i ña ndo'o va yu.
42024049	Ra ñuu Jerusalén yo'o ke kundiatu ndo, ra saa ti'vi yu ña kindoo Tata yu ti'vi ra sata ndo, ra ndia ta xa na ndaki'in ndo ndiee ña kee ndivi, saa vi ke kee ndo ku'un ndo ña ka'an ndoso ndo tu'un yu ―kachi Jesús xi'in ndia xita'an xi'in ra.
42024050	Ra saa ndaki'in Jesús kua'an ra xi'in ndia xita'an xi'in ra chi nuu ndikaa ñuu Betania, ra ikan ndoni'i ra nda'a ra chi ndivi, ña ndika'an ra xi'in Ndioxi xa'a ndia ña xa yii ra ndia.
42024051	Ra sakan saa kuu ra ña ka'an ra xi'in Ndioxi ña ^xa yii ra ndia, saa ra kuee kuee kuxika ra nuu ndia ña ndakuita ra kua'an ra chi ndivi ninu va.
42024052	Saa ra ndasaka'nu ni ndia ra, ra kusii ka vi ini ndia nandiko ndia kuanu'u ndia ñuu Jerusalén.
42024053	Ra iin ndisaa kii ndixa'an ndia ve'e ñu'u ka'nu ñuu Jerusalén ndasaka'nu ndia Ndioxi.
43001001	Te kuni ka kukava xa'a ña yuuvi yo'o, ra xa iyoo va ra kuu tu'un. Ra ra kuu tu'un kan kuvi ra xa iyoo xi'in Ndioxi te yachi vi. Ra suvi mii ra kuu tu'un kan kuvi tu ra kuu Ndioxi va.
43001002	Ra xa xi'in mii Ndioxi ke, xa iyoo va ra kuu tu'un kan ndia te kii xa'a vi.
43001003	Ra iin ndiakua íin ra kan saa ke kuva'a takundi'i ña'a ña iyoo, chi tu köo ra kan, saa ra ndia nii ña'a ke kuvä'a vi.
43001004	Ra ra kan kuvi ra ^taxi ña tiaku yuvi, ra ña tiaku kan kuvi ñù'ù ña ^ndatuun nuu takundi'i na yuuvi yo'o va.
43001005	Ra ñù'ù kan kuvi ña tuun nuu ña ñaa, ña kuu ña vä'a; ra ña ñaa ña kuu ña vä'a kan, ra kuchüun vi ña nda'va ña ñu'u ña tuun kan.
43001006	Ndixiyo iin tiaa ra xinani Juan, ra ra kan kuvi ra ti'vi Ndioxi kixi nuu ña yuuvi yo'o,
43001007	ña na ndakuiin ra xa'a ra kuu ñu'u ña tuun kan, ra ndatu'un tu ra xi'in yuvi va, ña va'a na kandixa na ra kuu ñu'u kan.
43001008	Ndi su süvi mii ra Juan kan kuvi ra kuu ñù'ù, chi takua ra kixi ndatu'un va kuvi ra xa'a ra kuu ñù'ù kan.
43001009	Ra ra kuu ñù'ù ña ndixa ña tuun nuu takundi'i yuvi, ra xa kixi va ra nuu ña yuuvi yo'o.
43001010	Ra nuu ña yuuvi yo'o ke xa ndixika va ra, ra ndiakua ndixiin va ra te xava'a Ndioxi ña yuuvi yo'o, ndi su na yuuvi yo'o, ra nindükuni na ra.
43001011	Ra nuu mii na ñuu ra ke kixi va ra, ndi su na ñuu ra ra nindakï'in mani na ra.
43001012	Ra takundi'i na ndaki'in mani ña'a, ra ^kandixa na kivi ra, ra taxi ra ndiayu nda'a na ña ^kuu na se'e Ndioxi.
43001013	Ra na yo'o, ra süvi ña ndikusii ini yuvi xi'in ta'an na ke ninduu na se'e Ndioxi, chi ña kuni mii Ndioxi va ke nduu na se'e ra.
43001014	Ra ña kuu tu'un kan ke nduu iin tiaa va, ra ra kan kuvi ra kixi ndixiyo nuu ña yuuvi yo'o va. Ra xini nuu va ndi ndiee ña taxi iva ra nda'a ra, ña kuu ra ra mitu'un, ra ndaña'a ra mii ra nuu ndi ña kuu ra ra ndaa, ra ku'vi ni ini ra xini ra yoo.
43001015	Ra su'va ke kachi ra Juan ndika'an ra xa'a ra kuu tu'un kan: ―Ra yo'o ku ra ndika'an yu xa'a xi'in ndo, te ndika'an yu kachi yu su'va: “Tiaa ra ndikun vaxi chi sata yu'u, ra ra ka'nu ni ka va kuvi ra kan nuu yu'u, saa chi xa yachi vi ke iyoo ra kan nuu yu'u” ―kachi ra Juan.
43001016	Ra xa'a ña kua'a ni ña va'a iyoo nuu ra kuvi ña ^ndaki'in takundi'i va yo ña va'a ^xa ra, ra vi'i ni ña ^taxi ra nda'a yo ta iin iin kii.
43001017	Ra ña kuu ndiayu mii Ndioxi, ra nda'a ra Moisés va ke taxi ra ña, ra ra kan kuvi ra ndaña'a ña nuu yoo va, ndi su ña ndaa, ña ku mii Ndioxi xi'in ña ku'vi ni ini ra xini ra yoo, ra Jesucristo va kuvi ra ndaña'a ña kan nuu yo.
43001018	Ndioxi ra ndia nii na täan kuni ña'a ra se'e ra, ra mitu'un, ra íin xi'in ra ndi'i kii va kuvi ra ^ndaña'a ra kuu iva ra nuu yo.
43001019	Ra saa kuu iin kii, ra ndakuta'an ndia sutu kuna'nu nuu na judío na ndee ñuu Jerusalén ra ti'vi ndia sava ndia sutu xi'in ndia levita ña ndixa'an ndia nindakatu'un ndia ra Juan ra sakuchi yuvi, kachi ndia saa: ―¿Ndia chiñu ke ^xa kun nuu Ndioxi? ―kachi ndia xi'in ra.
43001020	Ra saa ndakani ra Juan mii ña ndaa va nuu ndia kachi ra saa: ―Süvi yu'u kuvi ra kuu Cristo, ra xaa sakaku ndo'o ―kachi ra xi'in ndia.
43001021	Ra saa ndindakatu'un tuku va ndia ra kachi ndia saa: ―¿Yoo kuvi yo'o, tu saa? ¿A ra Elías, ra ndika'an tu'un yu'u Ndioxi xina'a kuvi kun? ―kachi ndia xi'in ra. Ra saa ndakuiin ra Juan kachi ra saa: ―Süvi yu ―kachi ra. Ra saa ndindakatu'un tuku va ndia ra kachi ndia saa: ―¿A yo'o kuvi ra iyoo tu'un xa'a kixi ka'an ndoso tu'un yu'u Ndioxi? ―kachi ndia xi'in ra. Ra saa ndakuiin ra kachi ra saa: ―Süvi yu'u kuvi ra ―kachi tuku va ra.
43001022	Ra saa ndika'an ndia xi'in ra kachi ndia saa: ―¿Yoo va kuvi yo'o, tu saa? Chi xiniñu'u kundaa ini ndi, ra saa ke va'a ni'i ndi tu'un ndakani ndi nuu na ^ti'vi ndu'u vaxi ndi. ¿Ra ni ke kachi kun xa'a mii kun? ―kachi ndia xi'in ra.
43001023	Saa ndakuiin ra Juan kachi ra saa: ―Yu'u kuvi ra ti'vi Ndioxi vaxi iku iyu, ra ^ka'an yu xi'in ndo kachi yu saa: “Ndasandaku ndo nima ndo nuu Ndioxi”, ta ku'va kachi ra Isaías ra ndika'an tu'un yu'u Ndioxi xina'a ―kachi ra xi'in ndia.
43001024	Ra ndia ndixa'an nuu ra Juan, ra ndia fariseo va kuvi ndia ti'vi ña'a.
43001025	Ra ndindakatu'un ndia ra kachi ndia saa: ―¿Nichuun ^sakuchi kun yu̱vi tu süvi Cristo kuvi kun, ra nii süvi tu ra Elías kuvi kun, ra nii süvi tu ra ka̱'a̱n tu'un yu'u Ndioxi kuvi va kun? ―kachi ndia xi'in ra.
43001026	Ra saa ndakuiin ra Juan, kachi ra saa xi'in ndia: ―Yu'u, ra takua xi'in tiakuii va ke ^sakuchi yu yuvi, ndi su xa ma'ñu ndo yo'o va ndichi iin tiaa, ra xïni ndo ra.
43001027	Ra ra kan kuvi ra ndikun vaxi sata yu'u, ra xa ta yachi vi ke iyoo ra kan nuu yu'u. Ra yu'u, ra ndia nii ñii ndixan vi ra ke köo ndiayu yu ndaxi yu ―kachi ra xi'in ndia.
43001028	Ra takundi'i ña yo'o, ra chi ñuu ña nani Betábara ña ndikaa chi inka xiyo yu'u itia Jordán nuu ^sakuchi ra Juan yu̱vi ke kuu ña.
43001029	Saa kuu ndiya'a iin kii, ra xini ra Juan ña kuyachin Jesús kua'an ra nuu íin ra. Ra saa ndika'an ra kachi ra saa: ―Kuto'ni ndo, chi ra yo'o kuvi ra kuu ndikachi lo'o ra kuu kuenda Ndioxi, ra ra yo'o kuvi ra sandi'i xa'a kuachi na yuuvi yo'o.
43001030	Ra xa'a ra yo'o ke xa ndika'an yu xi'in ndo, te kachi yu su'va: “Vaxi iin tiaa chi sata yu, ra ra ka'nu ni ka va kuvi ra kan nuu yu'u, saa chi xa yachi vi ke iyoo ra”, kachi yu xi'in ndo.
43001031	Ra nii yu'u kuvi ra xïni ña'a vi; ra ña va'a na kundaa ini na ñuu Israel yoo kuvi ra, ña kan ke ^vaxi yu sakuchi yu na xi'in tiakuii, ―kachi ra Juan.
43001032	Ra saa ndakani ka ra Juan nuu na kachi ra saa: ―Yu'u kuvi ra xini Tachi Yii Ndioxi ña kee ña ndiví, ra ta kaa iin paloma, saa kaa ña, ra nduxinu ña xika ña sata ra.
43001033	Ra nii yu'u ndikundäa ini yoo kuvi ra, ndi su ra ti'vi yu'u vaxi yu, ña ^sakuchi yu yu̱vi xi'in tiakuii kuvi ra ndika'an xi'in yu, kachi ra saa: “Ra kuni kun nduxínu̱ Tachi Yii sata ra kukoo ña xi'in ra, ra ra kan kuvi ra ^sakuchi yuvi xi'in Tachi Yii”, kachi ra xi'in yu.
43001034	Ra xa xini va yu ra, ña kan ke ^ndakuiin yu xa'a ra ña ndixa ke kúú va ra Se'e Ndioxi ―kachi ra Juan.
43001035	Ra saa kuu inka tuku kii, ra íin tuku va ra Juan nuu sakuchi ra yuvi xi'in uvi ndia ita'an xi'in ra.
43001036	Ra saa xini ra Juan ña xika Jesús ika̱n, ra saa ndika'an ra xi'in ndia ita'an xi'in ra, kachi ra saa: ―Kuto'ni ndo, chi ra kaa kuvi ra kuu ndikachi lo'o ra kuu kuenda Ndioxi ―kachi ra xi'in ndia.
43001037	Ra te xini so'o ndia uvi kan ña kachi ra Juan saa, saa ra ndikun ndakundikun ndia kua'an ndia sata Jesús va.
43001038	Ra saa ndikokuiin Jesús ndakuto'ni ra, ra xini ra ña ndikun ndia kua'an ndia sata ra, ra saa ndindakatu'un ra ndia kachi ra saa: ―¿Ni ke ^ndanduku ndo? ―kachi ra xi'in ndia. Ra saa ndakuiin ndia kachi ndia saa: ―Rabí, ¿ndia mii ke iyoo kun? ―kachi ndia xi'in ra. Tu'un “Rabí” yo'o, ra “maestro” va ke kachi ña.
43001039	Ra saa ndika'an Jesús xi'in ndia, kachi ra saa: ―Na'a ndo, na ku'un yo xi'in yu ra kuni ndo ―kachi ra. Ra saa ndaki'in ndia ndixa'an ndia xi'in ra, ra xini ndia nuu kandu'u ra; ra ndia kan kuachi ndia xi'in va ra kii kan, saa chi xa kaa kumi xikuaa va ke ndixaa ndia xi'in ra nuu kandu'u ra.
43001040	Iin ndia uvi, ndia xini so'o ña ndika'an ra Juan xa'a Jesús, ra ndakundikun ndia ra kuvi ra Andrés ñani ra Simón Pedro.
43001041	Ra ra Andrés yo'o, ra nu̱ú ni ka va ra Simón ñani ra kuvi ra nanduku ra, ra ndika'an ra xi'in ra kachi ra saa: ―Xa ndani'i va ndi ra kuu Mesías ―kachi ra xi'in ra. Tu'un Mesías yo'o, ra “Ra ndikaxin Ndioxi sakaku na yuuvi yo'o” va ke kachi ña.
43001042	Ra saa ndiaka ra Andrés ra Simón ñani ra ndixaa ra nuu Jesús. Ra ta xini Jesús ra Simón, ra saa ndika'an ra xi'in ra kachi ra saa: ―Yo'o kuvi Simón, se'e ra Jonás, ra vichin ndakunani kun Cefas ―kachi ra xi'in ra. Ra tu'un Cefas yo'o, ra Pedro va ke kachi ña.
43001043	Ra ta ndituvi inka kii ndakani ini Jesús ña ku'un ra chi ñuu ña ndikun ndiaa Galilea. Ra saa ndaki'in ra kua'an va ra, ra ikan ndakuta'an ra xi'in ra Felipe ra ndika'an ra xi'in ra, kachi ra saa: ―Kundikun yu'u ―kachi ra xi'in ra.
43001044	Ra ra Felipe yo'o, ra ra ñuu Betsaida va kuvi ra, ra suvi ra ñuu kan ku tu ra Andrés xi'in ra Pedro va.
43001045	Ra saa ndixa'an ra Felipe nanduku ra ra Natanael ra ndika'an ra xi'in ra kachi ra saa: ―Xa ndani'i va ndi tia̱à ra tiaa ra Moisés xa'a, ra suvi xa'a ra kan ke ndika'an tu na ndika'an tu'un yu'u Ndioxi xina'a va. Ra ra kan kuvi Jesús, se'e ra José ra ñuu Nazaret va ―kachi ra xi'in ra.
43001046	Ra saa ndakuiin ra Natanael kachi ra saa: ―¿A kuvi vi tan kanata iin tiaa ra va'a ñuu Nazaret? ―kachi ra. Ra saa ndakuiin ra Felipe kachi ra saa xi'in ra: ―Na ko'o, ra kuni kun ―kachi ra xi'in ra.
43001047	Ra ta xini Jesús ña ^kuyachin ra Natanael kua'an ra nuu ra, ra saa ndika'an ra kachi ra saa: ―Ra ^vaxi yo'o ra mii ra ñuu Israel ndixa kuvi ra, saa chi köo ña maña nuu ra ―kachi ra.
43001048	Ra saa ndindakatu'un ra Natanael Jesús kachi ra saa: ―¿Nichuun va'a xíni̱ kun yu'u? ―kachi ra xi'in ra. Ra saa ndakuiin Jesús kachi ra saa xi'in ra: ―Ta kumani ka ka'an ra Felipe xi'in kun, ra xa xini va yu yo'o ña ^ndu'u kun xa'a itun koxi ―kachi ra xi'in ra.
43001049	Ra saa ndika'an ra Natanael kachi ra saa xi'in Jesús: ―Maestro, yo'o kuvi ndixa va ra kuu Se'e Ndioxi, ra yo'o kuvi tu ra kuu Rey na ñuu Israel va ―kachi ra xi'in ra.
43001050	Ra saa ndika'an Jesús kachi ra saa xi'in ra: ―¿A xa'a ña ndika'an yu xi'in kun ña xa xini yu yo'o, ña ^ndu'u kun xa'a itun koxi ke kandixa kun yu'u? Ndi su vichin ra kua'a ni ka va ña xitu'un kuni kun ―kachi ra xi'in ra.
43001051	Ra saa ndika'an ka Jesús xi'in ra kachi ra saa: ―Ña ndixa ke ^ka'an yu xi'in ndo, saa chi vaxi kii, ra kuni ndo ña nuña ndivi, ra kuni tu ndo ndia tatun Ndioxi ña kuanda̱a ndia chi ndivi, ra vaxi nuu ndia sata yu'u ra xaa yo'o vichin ―kachi Jesús xi'in ndia.
43002001	Ra saa kuu te ndiya'a uni kii, ra saa ndixiyo iin viko tanda'a ñuu Caná, ña ndikun ndiaa chi Galilea. Ra ndixaa tu si'í Jesús va nuu iyoo viko kan,
43002002	ra kana tu na Jesús va ndixaa ra xi'in ndia ita'an xi'in ra nuu iyoo viko tanda'a kan.
43002003	Ra saa kuu ndia ndee ndia kan saa ra ndi'i va vino, ra saa ndika'an si'í Jesús xi'in ra kachi ña saa: ―Köo ka vino ko'o na ―kachi ña̱.
43002004	Ra saa ndakuiin Jesús kachi ra saa xi'in ña: ―Nana, ¿nichuun ^ka'an kun saa xi'in yu? Saa chi täan xa̱a̱ kii ña xa'a yu sachiñu yu ―kachi ra xi'in ña.
43002005	Ra saa ndika'an ña xi'in na chu'un nda'a kan, kachi ña saa: ―Na sa ndo takundi'i ña ^ka'an ra xi'in ndo ―kachi ña xi'in na.
43002006	Ra nuu iyoo viko kan ndita i̱ñu̱ kisi yuu na'nu, ña xiniñu'u na judío taan na tiakuii ra nda'a na, saa chi xa saa yuna'a va na. Ra ku'va iin ciento litro kuvi tiakuii ra kita ñu'u ini iin iin kisi kan.
43002007	Ra saa ndika'an Jesús xi'in na chu'un nda'a kan kachi ra saa: ―Sakutu ndo i̱ñu̱ saa kisi yo'o xi'in tiakuii ―kachi ra. Ra saa sakutu ndáá na kisi kan xi'in tiakuii.
43002008	Ra te ndi'i saa ndika'an ra xi'in na kachi ra saa: ―Tava ndo lo'o rá, taxi ndo nda'a ra ndíso chiñu tava viko ―kachi ra xi'in na. Ra saa tava na rá taxi na nda'a ra ndiso chiñu tava viko kan.
43002009	Ra te ixtondoso ra tiakuii ra nduu vino kan, ra nii ndikundäa ini ra ndia mii ke kee ra, ndi su na chu'un nda'a ra xa kundaa va ini na kan, saa chi mii na kan kuvi na taan va tiakuii ini kisi kan. Ra saa ndakana ra ndíso chiñu ndatava viko kan mii ra tanda'a kan,
43002010	ra ndika'an ra xi'in ra kachi ra saa: ―Takundi'i yuvi ra xi'na ka va vino ra vá'a, kuvi ra taxi na xi'i yuvi na xa'an viko, ra te xa ndi'i ra kan xi'i na, ra saa vi ke tava na vino ra nu̱u. Ndi su yo'o, ra nduvi ni va xa kun saa chi chuva'a va kun vino ra va'a, ra ndia vichin vi ndatava kun ra ―kachi ra ndiso chiñu ndatava viko kan xi'in ra tanda'a kan.
43002011	Ña yo'o ku ña xitu'un ña nuu va'a xa Jesús ñuu Caná, ña ndikun ndiaa chi Galilea, ña ndaña'a ra ndiee ña iyoo xi'in ra, saa ra kandixa va ndia ita'an xi'in ra ra.
43002012	Ra te ndi'i viko yo'o, saa ndakuta'an Jesús xi'in si'i ra, xi'in ndia ñani ra, xi'in ndia ita'an xi'in ra; ra ndaki'in na kua'an na chi ñuu Capernaum, ra ikan xindee na ndia'vi kii.
43002013	Ra saa kuu ra xa kua'an kuyachin va kii ña koo viko pascua, ña ndatava na judío, ra saa ndaki'in Jesús kua'an ra chi ñuu Jerusalén.
43002014	Ra te ndixaa ra ndiki'vi ra kua'an ra nuu ke'e ve'e ñu'u ka'nu kan, ra saa xini ra na ndee ixiko sindiki, xi'in paloma, xi'in ndikachi, xi'in na ndéé ^nama xu'un xi'in yu̱vi.
43002015	Ra saa nduku ra ñii, ra xava'a ra ñii ndo'o xi'in ña, ra xi'in ña kan ke tava ra takundi'i na ndee ixiko chi ke'e kua'an na, ra saa tu kiti sana va na, ta kuu sindiki xi'in ndikachi, xi'in paloma. Ra sanduva ndi'i tu ra mesa na ndee nama xu'un xi'in yuvi va, ra ndixitia ndi'i xu'un na.
43002016	Ra saa ndika'an ra xi'in na ndee ixiko paloma kachi ra saa: ―¡Tava ndo ri yó'o chi ke'e! ¡Saa chi ve'e Tata va yu kuvi ña yo'o, ra na ndäsa ndo ña nuu ya'vi! ―kachi ra xi'in na.
43002017	Ra saa ndaka'an ndia ita'an xi'in Jesús xa'a tu'un ña ndika'an ra rey David xi'in Ndioxi te yachi ta kachi ra su'va: “^Ndi'i ni ini yu xa'a ve'e kun chi kuni ni yu ña na koo va'a ña”, kachi ra.
43002018	Ra saa kuyachi ndia judío ra ndindakatu'un ndia Jesús kachi ndia saa: ―¿Ndia ña ku iin ña xitu'un sa kun kuni ndi, ña va'a na kandixa ndi ña taxi Ndioxi ndiayu nda'a kun ña tava kun na ndee ixiko nuu ke'e ve'e ñu'u ka'nu yo'o? ―kachi ndia xi'in ra.
43002019	Ra saa ndakuiin Jesús kachi ra saa xi'in ndia: ―^Kani ndo ve'e ñu'u ka'nu yó'o, ra kii uni ndakani ndichi yu ña ―kachi ra xi'in ndia.
43002020	Ra saa ndika'an ndia judío kan kachi ndia saa xi'in Jesús: ―Uvi xiko i̱ñu̱ kuiya vi ke kuva'a ve'e ñu'u ka'nu yo'o. ¿Ra yo'o tu, ka'an ña ndakani ndichi kun ña uni kuiti kii va? ―kachi ndia xi'in ra.
43002021	Ndi su süvi xa'a ve'e ñu'u ka'nu kan ke ndika'an Jesús xi'in ndia, chi xa'a iki kuñu va ra ke ndika'an ra xi'in ndia, ña kachi ra saa.
43002022	Ña kan ke ta ndixi'i Jesús ra ndatiaku tuku ra, ra saa ndaka'an ndia xita'an xi'in ra xa'a tu'un ña ndika'an ra xi'in ndia, ra saa kandixa va'a ka va ndia tu'un Ndioxi, ra saa tu tu'un ña ndika'an mii Jesús xi'in va ndia.
43002023	Ra saa kuu Jesús íin ra ñuu Jerusalén ta ndasaka'nu na viko pascua, ra kua'a ka vi yuvi xa'a ^kandixa ña'a, te xini na ña kua'a ni ña xitu'un xa ra.
43002024	Ndi su Jesús ra ndikandïxa vi ra na, saa chi xa xíni̱ va ra ndia ku'va ke iyoo takundi'i yuvi.
43002025	Ña kan ke ndixïniñu'u vi ra ndia nii yuvi ña ndatu'un na xi'in ra xa'a yuvi kan, saa chi Jesús ra xa xini ndi'i va ra ndia ku'va ke iyoo nima takundi'i yuvi.
43003001	Ndixiyo iin ra fariseo ra xinani Nicodemo, ra ra xikua'a xikuu ra nuu na judío.
43003002	Ra saa kuu, ra kee ra iin ñuu ndixa'an ra nuu Jesús, ra ndika'an ra xi'in ra kachi ra saa: ―Maestro, kundaa va ini ndi ña ndixa ke Ndioxi kuvi va ra ti'vi yo'o xaa kun ña saña'a kun ndu'u, saa chi ndia nii na kuchüun sa ña xitu'un ña xa kun yo'o, tu köo Ndioxi íin xi'in na ―kachi ra.
43003003	Ra saa ndika'an Jesús xi'in ra kachi ra saa: ―Ña ndixa ke ka'an yu xi'in kun chi tu na ndakäku xaa iin yuvi, saa ra küvi vi kuni na nuu xa'ndia Ndioxi chiñu ―kachi Jesús xi'in ra.
43003004	Ra saa ndindakatu'un ra Nicodemo Jesús kachi ra saa: ―¿Ni ke sa iin yuvi ña ndakaku tuku na ta xa chee na? ¿Ama kuvi ndita tuku na tixi si'i na ra ndakaku tuku na? ―kachi ra.
43003005	Saa ndakuiin Jesús kachi ra saa xi'in ra: ―Ña ndixa ke ka'an yu xi'in kun saa chi tu na ndakäku iin yuvi xi'in tiakuii xi'in Tachi yii Ndioxi, saa ra küvi vi ki'vi na nuu xa'ndia Ndioxi chiñu.
43003006	Takundi'i na kaku tixi si'i, ra kuñu kuvi vi va na, ra na kaku xi'in Tachi Yii Ndioxi ra kuenda Tachi Yii Ndioxi kuvi va na.
43003007	Ra na ndakända ini kun ña ka'an yu ña yo'o xi'in kun: “Chi ña xiniñu'u va ke ndakaku xaa yuvi.”
43003008	Ra na kundaa ini kun chi tachi ra kani ña kua'an ña cho'o ra kani tu kua'an ña chikaa va, ra xini tu so'o kun xika va ña, ndi su kundäa ini kun ndia mii vaxi ña, ra nii kundäa tu ini kun ndia chi kua'an va ña. Ra saa ke iyoo tu takundi'i na kaku xi'in Tachi Yii Ndioxi va ―kachi Jesús xi'in ra.
43003009	Ra saa ndindakatu'un tuku ra Nicodemo Jesús kachi ra saa: ―¿Ndia va ku'va ke kuu ña yo'o? ―kachi ra.
43003010	Ra saa ndakuiin Jesús kachi ra saa xi'in ra: ―¿Nichuun kundäa ini kun xi'in ña yo'o, ra maestro na Israel vi kuvi kun?
43003011	Ña ndixa ke ka'an yu xi'in kun chi ña ^xíni̱ ndi xa'a va ke ka'an ndi xa'a xi'in ndo; ra ña xini nuu tu ndi ke ^ndatu'un ndi xi'in ndo xa'a va; ndi su ndo'o, ra xïin ndo kandixa ndo ña ka'an ndi.
43003012	Ra tu kandïxa ndo yu'u ña ka'an yu xa'a ña'a ña iyoo ña yuuvi yo'o xi'in ndo, saa ra, ¿ndixaa sa tu ndo ña kandixa ndo tu na ka'an yu xa'a ña'a ña iyoo chi ndivi xi'in ndo?
43003013	’Ra na kundaa ini ndo chi ndia nii yuvi täan ndaa ndivi, ra nuu tuku na, ndi su iyoo va indaa ra kee ndivi, ra ra kan kuvi ra xaa nuu ña yuuvi yo'o vichin va.
43003014	Ra ta ku'va xa ra Moisés ña xava'a ra iin ko̱o̱ ra chindu'u ra ri xini iin itun, ra ndakani ndichi ra nu xi'in ri iku yuu, ra ku'va saa ke xiniñu'u tu ndoni'i na ra xaa yo'o vichin va,
43003015	ña va'a na kaku takundi'i yuvi, na kandixa ña'a, ra kutiaku na ndia ndikaa ndiku'un.
43003016	’Saa chi ku'vi ni ini Ndioxi xini ra na yuuvi yo'o, ña kan ke ti'vi ra se'e ra, ra mitu'un nuu ra ña kixi ra ndixi'i ra xa'a na, ra takundi'i na kandixa ña'a, ra ndoñü'u na, chi ni'i va na ña kutiaku na xi'in ra ndia ndikaa ndiku'un.
43003017	Ra nditï'vi Ndioxi se'e ra ña kixi ra ña ka'an ra ña na ndo'o na yuuvi yo'o xa'a kuachi na, chi xa'a ña sakaku va ra na ke kixi ra.
43003018	’Ra takundi'i na kandixa Se'e Ndioxi ra ^kä'an ra ña ndo'o na xa'a kuachi na; ra na xïin kandixa ña'a ra ^ka'an va ra ña na ndo'o na kan xa'a kuachi na, saa chi xïin na kandixa na se'e Ndioxi ra mitu'un.
43003019	Ra xa'a ña yo'o ke sayukun Ndioxi kuachi xi'in va na; saa chi kixi ñù'ù ña kutuun nuu na, ra ndikandïxa na ña, chi kuni ni ka va na ña ñaa nuu ñù'ù ña ye'e, saa chi chuun ki'vi ke ^xa va na.
43003020	Ra takundi'i yuvi na ^xa chiñu ki'vi ra kundasi va na ñù'ù ña tuun, ra xïin na kuyachin na nuu ña, saa chi tu köo, ra ndatuvi ndi'i va xa'a chiñu ki'vi ña xa na.
43003021	Ndi su yuvi na ^xa chiñu va'a, ra kuyachin va na kan nuu ñù'ù ña tuun, ña va'a ndaña'a tuni na ña ^xa na chiñu xi'in ndiee Ndioxi.
43003022	Te ndi'i yo'o, ra sa ndaki'in Jesús kua'an ra xi'in ndia ita'an xi'in ra chi Judea, ra ikan ndixiyo ra iin ndia'vi kii xi'in na ñuu kan, ra sakuchi tu ra yuvi va.
43003023	Ra ra Juan tu xindikaa sakuchi yuvi iin ñuu ña nani Enón ña ndikaa yachin nuu nani Salim va. Saa chi ikan ku nuu iyoo kua'a tiakuii va, ra kua'a ni yuvi ndixa'an nuu ra Juan ña sakuchi ra na.
43003024	Ra te täan tiin na ra Juan ku'un ra ve'e kàà vi ke xa ra ña yo'o.
43003025	Ra saa xa'a sava ndia ita'an xi'in ra Juan ña xa kuachi ndia xi'in na judío xa'a ña yuna'a na xa na ña ndasa vii na xi'in mii na xi'in ña ndakatia na ña'a ña kuu mii na ña saxinu na ndiayu Ndioxi.
43003026	Ra saa kee sava ndia ndixa'an ndia nuu ra Juan ra ndika'an ndia xi'in ra kachi ndia saa: ―Maestro, kuto'ni, chi ra ndixiin xi'in kun chi inka xiyo yu'u itia Jordán, ra ndika'an kun xa'a, ra vichin ra ^sakuchi tu ra kan va yuvi, ra kua'a ni ka va na kua'an nuu ra kan ―kachi ndia xi'in ra Juan.
43003027	Ra saa ndakuiin ra Juan kachi ra saa: ―Ndia nii yuvi ra küvi sa na iin chiñu tu na täxi Ndioxi ndiayu nda'a na ña sa na ña.
43003028	Ra xa ta kachi yu xi'in ndo ta yachi ke iyoo va ña: “Chi süvi yu'u ku Cristo, chi ra inuu vaxi ka'an xi'in yuvi ña ndakoo nduvi va na kuvi yu.”
43003029	Ra na kundaa ini ndo, chi ta ^kuu nuu iyoo viko tanda'a, ra ra íin xi'in ña'a ña tanda'a kan va kuvi ra kuu yii ña, ndi su ra ita'an xi'in ra kuu yii ña'a kan, ra ndu'u yachin xitia ra, ra te xini so'o ra ña ka'an ra tanda'a kan saa ra tiaa ni va kusii ini ra xi'in ra; ra mii saa ke ndo'o tu yu'u va vichin, saa chi xa xi'in va yo íin ra xaa sakaku yoo, ña kan ke kusii ni ini yu.
43003030	Ra ra kan kuvi ra, xiniñu'u kua'nu ra nduu ra ra ka'nu va, ra yu'u kuvi ra ndakundikun va ―kachi ra.
43003031	’Ra ra kee chi ndivi kuvi ra ka'nu nuu takundi'i va na yuuvi yo'o. Ra na iyoo nuu ña yuuvi yo'o, ra ña iyoo nuu ña yuuvi yo'o ke ka'an na xa'a va, ndi su ra kee chi ndivi kuvi ra ka'nu nuu takundi'i va yuvi.
43003032	Ra ña xini ra xi'in ña xini so'o ra, ra ndatu'un va ra ña xi'in na yuuvi yo'o, ndi su ndia nii na xïin kandixa ña ndatu'un ra.
43003033	Ra na kandixa ña ka'an ra, ra na kan kuvi na kundaa ini ña ka'an Ndioxi ña ndaa va;
43003034	saa chi se'e Ndioxi ra ti'vi ra xaa, ra tu'un Ndioxi ke ka'an va ra, saa chi Ndioxi, ra taxi va ra takundi'i ndiee Tachi Yii ra nda'a se'e ra.
43003035	Ra Ndioxi, ra kuu iva ra, ra ku'vi ni va ini ra xini ra ra, ña kan ke ndataxi ra takundi'i va ña'a ña iyoo nuu ra nda'a ra.
43003036	Ra na kandixa se'e Ndioxi, ra ni'i va na kan ña kutiaku na ndia ndikaa ndiku'un; ndi su na xïin kandixa se'e Ndioxi, ra nï'i vi na kan ña kutiaku na xi'in ra, chi ña ni'i na kan kuvi tundo'o ndiee ña taxi Ndioxi va.
43004001	Ra saa kuu ra kundaa va ini ndia fariseo ña kua'a ni ka yuvi ndakundikun sata Jesús nuu ra Juan, saa chi vi'i ni ka va na sakuchi ra nuu ra Juan.
43004002	Ra süvi ndixa mii vi Jesús kuvi ra ndisakuchi na, chi ndia ita'an xi'in va ra kuvi ndia sakuchi na.
43004003	Ra te kundaa ini Jesús ña kachi ndia saa xa'a ra, ra saa kee ra chi Judea ra ndaki'in tuku ra kua'an ra chi Galilea va.
43004004	Ra ña xaa ra chi Galilea ra xiniñu'u ndiakua ya'a va ra chi Samaria saa xaa ra.
43004005	Ra saa ndixaa ra iin ñuu ña nani Sicar ña ndikun ndiaa Samaria, ña ndikaa yachin nuu ndu'u ñu'u ña sani'i ra Jacob ra José se'e ra.
43004006	Ra ikan íin yavi kunu ña kaan ra Jacob nuu tava na tiakuii xi'i na. Ra saa ndixaa Jesús xikundu'u ra yu'u ña ndakindiee ra, chi kuñaa ni ra. Ra ku'va ka uxi uvi ka'ñu kuvi ña.
43004007	Saa ndixaa iin ña'a ña ñuu kan ña tava ña tiakuii ini yavi kunu kan, ra saa ndika'an Jesús xi'in ña kachi ra saa: ―Taxi lo'o tiakuii na ko'o yu, Nana ―kachi ra xi'in ña.
43004008	Ra ndia ita'an xi'in ra, ra ña'a ña kuxi ndia xi'in va ra kua'an ndia sata ndia ñuu kan.
43004009	Saa ndakuiin ña'a kan kachi ña saa: ―¿Nichuun nduku yo'o tiakuii ko'o kun nuu yu? Ra süvi ta'an kun kuvi yu'u chi ña Samaria va kuvi yu, ra yo'o ra ra judío va kuvi kun ―kachi ña xi'in Jesús. Ra su'va ke kachi ña'a kan saa chi ndakanda ni va ini ña xa'a ña nduku ra tiakuii nuu ña saa chi na judío, xi'in na Samaria, ra itä'an vii na chi na kanita'an va kuvi na.
43004010	Ra saa ndakuiin Jesús kachi ra saa xi'in ña'a kan: ―Tu na kundaa ini kun ña ka'nu ña taxi Ndioxi, ra kundaa tu ini kun yoo kuvi ra ka'an xi'in kun ña taxi kun tiakuii ko'o ra, saa ra mii va kun kuvi ña nduku tiakuii nuu ra, ra ra kan ra tiakuii ra taxi ña kutiaku va kun kuvi ra taxi ra ko'o kun ―kachi Jesús xi'in ña.
43004011	Saa ndakuiin ña'a kan kachi ña saa xi'in ra: ―Tata, tiaa ni kunu ndikaa tiakuii yo'o, ra nii ña'a köo ni'i kun ña tava kun ra. ¿Ra ndia mii ku'un ki'in kun tiakuii ra taxi ña kutiaku yuvi, ra ka'an kun xa'a taxi kun ko'o yu?
43004012	Ra xii xikua ndi Jacob va kuvi ra ndakoo yavi yo'o nda'a ndi, ra mii yo'o ke kana tiakuii xi'i va ra, ra saa tu se'e va ra, ra saa tu kiti sana va ra. ¿Ra a chee ka va yo'o nuu ra kan? ―kachi ña xi'in Jesús.
43004013	Saa ndakuiin Jesús kachi ra saa xi'in ña: ―Takundi'i yuvi na xi'i tiakuii tia kee ini yavi yo'o, ra iin kani lo'o ra xa ndachi tuku va ini na.
43004014	Ndi su na ko'o tiakuii ra ^taxi yu'u, ra ndia nii ka kii ndächi ini na. Saa chi tiakuii ra taxi yu'u, ra iin ta ku'va iyoo iin itia ka'nu iin saa koo ra, ña kana ra ini na, ra ra kan kuvi ra taxi ña kutiaku na ndia ndikaa ndiku'un ―kachi Jesús xi'in ña.
43004015	Ra saa ndika'an ña'a kan xi'in Jesús kachi ña saa: ―Tata, taxi lo'o tiakuii ra ka'an kun xa'a ñaa ko'o yu, ra na ndächi ka ini yu, ra nii na kïxi ka tu yu yo'o va ña tava yu tiakuii yo'o ―kachi ña.
43004016	Ra saa ndika'an Jesús xi'in ña kachi ra saa: ―Kua'an ndaki'in yii kun ra na kixi ra xi'in kun yo'o ―kachi ra xi'in ña.
43004017	Saa ndakuiin ña'a kan kachi ña saa: ―Köo yii yu, Tata ―kachi ña. Ra saa ndika'an Jesús xi'in ña kachi ra saa: ―¡Mii ña ndixa ni va ke ndika'an kun ña köo yii kun!
43004018	Saa chi xa u'un vi yii kun ndixiyo, ra nii ra ndu'u xi'in kun vichin kuu süvi yii vi kun. ¡Mii ña ndixa ni va ke ndika'an kun! ―kachi Jesús xi'in ña.
43004019	Saa ndika'an ña xi'in Jesús kachi ña saa: ―Tata, ña tuvi yu, ra ra ka'an tu'un yu'u Ndioxi va kuvi kun.
43004020	Ra na xii xikua ndi, ra iku yo'o va ke ndasaka'nu na Ndioxi, ndi su ndo'o na judío, ra ñuu Jerusalén va ke xiniñu'u ndasaka'nu ndo Ndioxi kachi ndo ―kachi ña xi'in Jesús.
43004021	Ra saa ndakuiin Jesús kachi ra saa xi'in ña: ―Nana, na kandixa kun tu'un ña ka'an yu xi'in kun, chi xa ndixaa va kii ña xiniñü'u ka ndiakua kixi vi ndo xiki yo'o ña ndasaka'nu ndo Ndioxi, ra nii ñuu Jerusalén ke xiniñü'u ku'un vi ndo, ña ndasaka'nu ndo ra.
43004022	Ndo'o, na Samaria, ra kundäa ini vi ndo ni ña'a ke ndasaka'nu ndo, ndi su ndu'u, na judío, ra kundaa va ini ndi yoo ndasaka'nu ndi. Ra tiañu ndu'u ke kanata va iin ra sakaku na yuuvi yo'o.
43004023	Ra vichin ke xa ndixaa va kii, ra na ndinuni ni ini ndasaka'nu Ndioxi, ra na ndasaka'nu ni ka va na Tata na Ndioxi xi'in ndiee Tachi Yii ra xi'in ña ndaa ta ku'va kuni mii ra, saa chi ta'an na kan kuvi na kuni va Tata yo Ndioxi.
43004024	Saa chi Ndioxi ra ta iyoo tachi va saa iyoo ra, ña kan ke na ndasaka'nu na ra ta ku'va iyoo va ra ―kachi Jesús xi'in ña'a kan.
43004025	Ra saa ndika'an ña'a kan kachi ña saa: ―Xa kundaa va ini yu ña ti'vi Ndioxi iin tiaa ña kixi ra sakaku ra yoo, ra ra kan kuvi ra ka'an yo kuu Cristo. Ra te na xaa ra kan, ra ra kan kuvi ra ndakani nuu yo xa'a takundi'i va ña iyoo ―kachi ña xi'in Jesús.
43004026	Ra saa ndakuiin Jesús kachi ra saa xi'in ña: ―Yu'u, ra ka'an xi'in kun yo'o kuvi va ra ―kachi ra xi'in ña.
43004027	Ra saa kuu Jesús ka'an ra xi'in ña'a kan, saa ra xaa tu ndia ita'an xi'in va ra, ra ndakanda ni ini ndia ta xini ndia ña ndatu'un ra xi'in ña'a kan. Ndi su ndia nii ndia ndixändiee ini ña ndakatu'un ndia ra nichuun ke ndatu'un ra xi'in ña, a ni xa'a ke ka'an ra xi'in ña.
43004028	Ra saa ndakoo ña'a kan yoo ña xiko ña tiakuii, ra ndaki'in ña xinu ña kua'an ña ñuu ka'nu kan, ra ikan ndika'an ña xi'in takundi'i yuvi kan kachi ña saa:
43004029	―Na'a ndo, ku'un yo xi'in yu ra kuni ndo, chi ikan ndu'u iin tiaa ra ndika'an ra xi'in yu xa'a takundi'i va ña xa yu. Ra kusana ra kan va kuvi Cristo, ra xaa sakaku yoo ―kachi ña xi'in na.
43004030	Ra saa kee takundi'i na ñuu kan kua'an na nu ndu'u Jesús.
43004031	Ra nani saa kuu yuvi yo'o kua'an na nuu ndu'u ra, ra saa xa'a ndia ita'an xi'in ra ña xakunda'vi ndia nuu ra, ra ka'an ndia kachi ndia saa: ―Rabí, kuxi va ra lo'o ―kachi ndia xi'in ra.
43004032	Ra saa ndika'an ra xi'in ndia kachi ra saa: ―Xa iyoo va ña'a ña kuxi yu, ra xïni vi ndo'o ña ―kachi ra xi'in ndia.
43004033	Ra saa xa'a ndia ita'an xi'in ra ka'an ndia xi'in ta'an ndia kachi ndia saa: ―¿A ndia na kixi taxi ña xixi va ra? ―kachi ndia.
43004034	Ra saa ndakuiin Jesús kachi ra saa xi'in ndia: ―Ña'a ña xixi yu kuvi ña xa yu chiñu ña kuni Tata yu ra ti'vi yu'u vaxi va yu, xi'in ña saxinu yu chiñu ra.
43004035	“Ra va'a ni kuni ka va kumi yoo saa sakee ndo'o”, kachi ndo; ndi su yu'u, ra su'va va tu kachi yu xi'in ndo vichin, ndoni'i ndo nuu ndo ra koto ndo iinii kuvi nuu ñu'u ra kuni ndo, chi xa iin yayaa va kaa xi'in ña'a tata, ra xava'a va sakee yo.
43004036	Ra na sakee ra ndaki'in na ya'vi va na, ra ña'a ña sakee na kan, ra ña kutiaku ndia ndikaa ndiku'un va kuvi ña, ra na ^chi'i ña xi'in na ndakaya ña ra na kusii ni ini va na.
43004037	Ra yo'o ke xinu nuu tu'un ndichi ña ka'an na ta kachi na su'va: “Iin na chi'i ña ra inka tu na ^ndakaya va ña”.
43004038	Ra yu'u kuvi ra ^ti'vi ndo'o ña ku'un ndo ndakaya ndo ña'a ña ndichï'i ndo, saa chi inka yuvi va kuvi na chi'i nuu ku'un ndo sakee ndo vichin ―kachi Jesús xi'in ndia.
43004039	Ra tiaa ni kua'a na Samaria kandixa Jesús xa'a tu'un ña ndatu'un ña'a kan xi'in na, saa chi ndika'an ña kachi ña saa: “Ndika'an ndi'i va ra xi'in yu xa'a chiñu ña xa yu”, kachi ña.
43004040	Ra saa kuyachin na Samaria kan nuu Jesús, ra xakunda'vi na nuu ra ña na kuachi ra xi'in na, ra saa kuachi ra ñuu kan uvi kii xi'in na.
43004041	Ra kua'a ni ka va na kandixa tu'un ña xini so'o na ña ndika'an mii ra xi'in na.
43004042	Ra saa ndika'an na kachi na saa xi'in ña'a kan: ―Vichin ra kandixa va ndi, ndi su süvi takua xa'a tu'un ña ndika'an yo'o xi'in ndi ke kandixa ndi, chi xini tu mii va ndi ña ndika'an ra ña kan ke kundaa ini ndi ña ndixa ra yo'o kuvi va ra kuu Cristo, ra xaa sakaku na ñuu yuuvi yo'o ―kachi na.
43004043	Ra saa kuu ra ndiya'a va uvi kii kan, ra saa kanata Jesús ñuu kan ra ndaki'in ra kua'an ra chi Galilea va.
43004044	Ra “Ndia nii na ka'an tu'un yu'u Ndioxi ra xäto'o na na mii ñuu na” kachi Jesús ndika'an ra ta yachi.
43004045	Ra saa te ndixaa ra chi Galilea, ra na ndee ñuu kan ra vii ni ndaki'in na ra, saa chi te ndixa'an na viko pascua ñuu Jerusalén ra xini ndi'i va na ña xa ra.
43004046	Ra saa nandiko tuku Jesús chi ñuu Caná ña ndikun ndiaa Galilea nuu ndasa ra tiakuii vino. Ra yachin kan ndikaa iin ñuu ña nani Capernaum, ra ikan kandu'u iin tiaa ra xachiñu nuu ra rey Herodes ra Antipas, ra tiaa kan ra iyoo iin se'e ra, ra xa ra kuni kuvi va kuvi ra lo'o kan.
43004047	Ra te kundaa ini ra xachiñu nuu ra rey kan ña kee Jesús ndia Judea ra xaa ra ndia chi Galilea, ra saa ndixa'an ra nuu Jesús ra xakunda'vi ra nuu ra, ña na ku'un ra xi'in ra ve'e ra, ra sanda'a ra se'e ra, chi xa ra kuni kuvi va kuvi ra lo'o se'e ra.
43004048	Ra saa ndakuiin Jesús kachi ra saa xi'in ra: ―Ndo'o, ra kandïxa vi ndo yu'u tu na sä yu ña xitu'un xi'in ña ndichi kuni ndo ―kachi ra xi'in tiaa kan.
43004049	Ra saa ndika'an tiaa ra xachiñu nuu ra rey kan kachi ra saa: ―Tata, sa ña mani ra na ko'o xi'in yu chi tu köo, ra kuvi va se'e yu ―kachi ra xi'in Jesús.
43004050	Ra saa ndakuiin Jesús kachi ra saa xi'in ra: ―Kuanu'u ve'e kun, chi xa iyoo va'a va se'e kun, Tata ―kachi ra xi'in ra. Ra tiaa kan ra kandixa va ra ña ndika'an Jesús xi'in ra, ra saa ndaki'in ra kuanu'u ra ve'e va ra.
43004051	Ra nani saa kuu ra ndikaa ra ichi kua'an ra, saa xaa sava na xachiñu nuu ra ichi kan ndakuta'an na xi'in ra, ra ndika'an na xi'in ra kachi na saa: ―Xa nduva'a va se'e kun ―kachi na xi'in ra.
43004052	Ra saa nindakatu'un ra na kachi ra saa: ―¿Ndia hora ke xa'a kua'an kuvita lo'o ña xi'in se'e yu? ―kachi ra xi'in na. Ra saa ndika'an na kachi na saa xi'in ra: ―Ku'va ka iin xikuaa kuni vi ke nuu ka'ni se'e kun ―kachi na xi'in ra.
43004053	Ra saa ndaka'an ra iyoo se'e kan ña ku'va mii hora kan ke ndika'an Jesús xi'in ra kachi ra saa: “Xa nduva'a va se'e kun”, kachi ra. Ra mii ra xi'in na ve'e ra ra kandixa ndi'i va na Jesús.
43004054	Ra ña yo'o ku ña xitu'un ña uvi xa Jesús, te kee ra Judea ra nandiko ra xaa ra Galilea.
43005001	Ra te ndi'i kuu ña yo'o, ra saa ndaki'in Jesús kua'an ra chi ñuu Jerusalén, saa chi xa ndinumi tu ndatava na judío va iin viko.
43005002	Ra ñuu Jerusalén kan iyoo iin nuu nani ye'e ndikachi, ra ikan ndikaa iin pila nuu ñu'u tiakuii, ra xava'a na korra si'in yuu yu'u ña ra saa tu ma'ñu va ña, ra ndasi xini nu, ra nuna ndi'i va tiañu si'in kan, ra va'a ya'a na u'un saa xiyo va, ra Betesda ke nani ña tu'un hebreo.
43005003	Ra ikan ndee kua'a ni na xi'i, na kuaa, na köo iin xiyo xa'a, xi'in na nduchi'ña küvi kaka, ña ndiatu na kanda nuu tiakuii kan.
43005004	Saa chi iin kama su'va va ^nduxinu iin ra tatun Ndioxi ña sakanda ra tiakuii kan; ra yuvi na nuu va'a kita ini tiakuii kan te ndi'i su'va kanda ra, ra ndia ndia ka mii kue'e ke xi'in na ra nduva'a va na.
43005005	Ra tiañu na kan kandu'u iin tiaa, ra xa oko xa'un uni kuiya vi ke ndiee ndo'o ra.
43005006	Ra te xini Jesús ra ña kandu'u ra ikan, ra kundaa ini ra ña xa kua'a ni kuiya ke kaa ra saa, ra saa ndika'an ra xi'in ra kachi ra saa: ―¿A kuni kun nduva'a kun? ―kachi ra xi'in ra.
43005007	Ra saa ndakuiin ra xi'i kan kachi ra saa: ―Tata, köo mii vi yuvi tiin yu'u ra chikaa na yu'u ini tiakuii kaa te kanda ra, ra te kuni yu ku'un yu kita yu, saa ra xa inka va na kita nuu yu, ―kachi ra xi'in Jesús.
43005008	Saa ndika'an Jesús xi'in ra kachi ra saa: ―Ndakoo, ra ndaki'in kun ixto kun ra kua'an ―kachi ra xi'in ra.
43005009	Saa ra ndikun nduva'a va tiaa kan ra saa ndaki'in ra ixto ra ra ndaki'in ra kua'an va ra. Ra kii yii ña ndakindiee va na ke nduva'a ra.
43005010	Saa ndika'an na judío xi'in tiaa ra nduva'a kan kachi na saa: ―Köo ndiayu ña kani'i kun ixto kun kaka kun vichin chi kii yii ndakindiee va yo kuvi ña ―kachi na xi'in ra.
43005011	Ra saa ndakuiin tiaa kan yu'u na kachi ra saa: ―Tiaa ra sanda'a yu'u, kuvi ra ndika'an xi'in yu kachi ra saa: “Ndaki'in ixto kun ra kaka kua'an”, kachi ra xi'in yu ―kachi ra xi'in na.
43005012	Ra saa nindakatu'un na ra kachi na saa: ―¿Yoo kuvi ra ndika'an xi'in kun, ña ndaki'in kun ixto kun ra ku'un kun? ―kachi na xi'in ra.
43005013	Ndi su tiaa kan ra ndikundäa ini vi ra ndia tiaa kuvi ra sanda'a ña'a, saa chi Jesús ra xa kita va ra tiañu yuvi ndee kan kua'an ra.
43005014	Ra te ndi'i saa ndani'i Jesús tiaa ra nduva'a kan ini ve'e ñu'u ka'nu, ra saa ndika'an ra xi'in ra kachi ra saa: ―Koto'ni, chi vichin ra xa nduva'a va kun, ra ña kan ke xä ka kun kuachi, chi tu köo ra iyo ini kixi tundo'o ña chee va'a ka nuu kun ―kachi Jesús xi'in ra.
43005015	Ra saa ndaki'in tiaa kan ndixa'an ra, ra ndatu'un ra xi'in ndia judío xa'a Jesús, chi Jesús va kuvi ra sanda'a ña'a.
43005016	Ra xa'a ña sanda'a Jesús yuvi kii ndakindiee va ke ndixika nduku ndia judío tiin ndia ra, ra ka'ni ndia ra.
43005017	Saa ndika'an Jesús xi'in ndia kachi ra saa: ―Tata yu, ra iin ndisaa kii va xachiñu ra, ña kan ke iin takundi'i kii ke xachiñu tu yu'u va ―kachi ra xi'in ndia.
43005018	Ra xa'a tu'un yo'o ke ndixika nduku ni ka na judío ña ka'ni na Jesús, saa chi süvi niña kii yii ndakindiee na kuvi ña ndikanduu ra, chi ndika'an tu ra ña kuu Iva ra Ndioxi va, ra iin kuvi va tu ra xi'in Ndioxi kachi ra, ña kan ke ndisaa ni ndia xi'in ra.
43005019	Ra saa ndakuiin Jesús kachi ra saa xi'in ndia: ―Ña ndixa ke ka'an yu xi'in ndo, chi ra kuu se'e Ndioxi, ra ndia nii chiñu lo'o ke kuchüun ra sa vii ra xi'in ndiee mii ra; saa chi takundi'i chiñu ña ^xini ra ^xa Iva va ra ke ^xa ra.
43005020	Saa chi Iva ra, ra ku'vi ni va ini ra xini ra ra, ña kan ke ña'a ra takundi'i va chiñu ña ^xa ra nuu ra; ra chiñu chee va'a ka va ña'a ra nuu ra kuni ndo, ra saa ke tiaa ni ka va ndakanda ini ndo.
43005021	Saa chi ta ku'va ^xa Iva ra ña sandatiaku ra na ndii, ra ^taxi ka ra ña kutiaku na, ra mii saa ke ^xa tu ra kuu se'e va ra, chi ^taxi tu ra kan va ña kutiaku na kuni mii ra taxi ra ña nda'a.
43005022	Ra ra kuu Iva ra, ra ndia nii yuvi ku na xä ndaku ra kan kuachi xi'in vi, chi nda'a ra kuu se'e va ra ke ndataxi ra takundi'i ndiayu ña sandaku ra kuachi xi'in na.
43005023	Saa ke va'a na sato'o na ra ta ku'va xa na ña xato'o na Iva ra. Chi yuvi na xïin sato'o ra kuu se'e Ndioxi, saa ra, xäto'o tu na Iva va ra, chi Iva ra kuvi ra ti'vi ña'a vaxi va ra.
43005024	’Ra ña ndixa ni ke ka'an yu xi'in ndo, saa chi yuvi na xini so'o tu'un ña ka'an yu, ra kandixa tu na ra ti'vi yu'u vaxi yu, ra na kan kuvi na ni'i kutiaku ndia ndikaa ndiku'un; ra kü'un ka na nuu ndo'o na, saa chi xa ndikaku va na nuu ña kuvi na, ra xa na kutiaku va kuvi na vichin.
43005025	Ra ña ndixa ke ka'an yu xi'in ndo, saa chi vaxi kii, ra xa mii kii vichin kuvi va ña kuni so'o na ndii tachi ra kuu se'e Ndioxi; ra na kuiin kuni so'o kuvi na ni'i kutiaku va.
43005026	Chi ta ku'va iyoo Ndioxi ña kuu mii ra ndiee ra ^taxi ra ña tiaku yuvi, ra saa ke iyoo tu ra kuu se'e va ra, saa chi mii Ndioxi kuvi tu ra taxi ndiayu nda'a ra kuu se'e va ra, ña taxi ra ña kutiaku yuvi.
43005027	Ra taxi tu ra ndiayu nda'a ra ña sandaku ra kuachi xi'in takundi'i yuvi va, xa'a ña kuu ra ra xaa ña yuuvi yo'o.
43005028	Ra na ndakända ni ini ndo xa'a ña ka'an yu ña yo'o xi'in ndo, saa chi vaxi kii ra takundi'i na xa ndixi'i ndo'ni tixi ñu'u ra kuni va so'o na tachi ra.
43005029	Ra na xa ña va'a, ra ndakoyo na kan yavi nuu ninduxin na na, ra ndatiaku na ña kutiaku va na; ndi su na xa ña vä'a, ra ndakoyo tu na kan va yavi nuu ninduxin na na, ra ndatiaku na kan ña ku'un na chi nuu ndo'o va na ―kachi Jesús xi'in ndia.
43005030	Saa ndika'an Jesús xi'in ndia kachi ra saa: ―Yu'u, ra süvi xi'in ndiayu mii yu ke xa ndaku yu kuachi xi'in yuvi, chi xi'in ndiayu Tata yu ra ti'vi yu'u vaxi va yu ke xa ndaku yu ña xi'in na, ra ndaku ni va ^tiin yu kuachi xi'in na.
43005031	Ra tu na ka'an va'a ni yu xa'a mii yu nuu ndo, saa ra köo ya'vi ndiaa vi ña saa chi ra xava'a ini va kuvi yu, kachi ndo.
43005032	Ndi su iyoo va iin tiaa ra ndakuiin xa'a yu, ra kundaa ini yu chi ña ka'an ra kan, ra ña ndixa ni va kuvi ña.
43005033	Ra mii ndo kuvi ndo ti'vi yuvi ña ndixa'an na nindakatu'un na ra Juan va, ra mii ña ndaa va ke ndatu'un ra xi'in ndo.
43005034	Ndi su yu'u ra xiniñü'u vi yu ndia nii yuvi ña ka'an va'a na xa'a yu, chi ña kuni yu kaku va ndo ke, ka'an yu ña yo'o xi'in ndo.
43005035	Ra ra Juan ra ta iyoo iin ñù'ù ña va'a ni tuun va ke ndixiyo ra kan, ra xiin va ndo kusii ini ndo xi'in ñù'ù ye'e ña kuu mii ra iin kani lo'o.
43005036	Ndi su chee ni ka va iin ña ndakuiin xa'a yu'u nuu tu'un ña ndika'an ra Juan, saa chi chiñu ña xa va yu ke ndakuiin xa'a yu, ra Tata yu Ndioxi va kuvi ra taxi chiñu yo'o nda'a yu ña saxinu yu nuu ña, ra mii chiñu yo'o ke ndakuiin tu xa'a va yu ña ti'vi ra yu'u vaxi yu.
43005037	Ra tata yu, ra ti'vi yu'u vaxi yu, ra ndakuiin tu ra kan va xa'a yu; ra ndo'o, ra ndia nii ichi ke täan kuni so'o ndo tachi vi ra, ra nii täan kuni tu ndo ndixaa kaa va tu ra,
43005038	ra nii tu'un tu ra ke köo nima vi ndo, saa chi xïin ndo kandixa ndo ra ti'vi ra xaa.
43005039	Ra tiaa ni va vii ^ka'vi ndo tu'un Ndioxi, saa chi nuu ña ñaa ke ndiatu ndo ndani'i ndo ña kutiaku ndo ndia ndikaa ndiku'un va, ra tu na kundaa ini ndo chi xa'a yu'u va ke ndakani ña;
43005040	ra xïin ndo kixi ndo nuu yu'u, ra ^taxi ña kutiaku ndo ndia ndikaa ndiku'un.
43005041	’Yu'u ra xiniñü'u yu ña ka'an va'a ni yuvi xa'a yu.
43005042	Ra xa kundaa tu ini yu, ndia ku'va ke íin va ndo, chi ndo'o ra kuëe ku'vi ini ndo xini ndo Ndioxi.
43005043	Ra yu'u, ra xi'in ndiayu Tata va yu ke vaxi yu, ra xïin ndo kandixa ndo yu'u, ra tu inka tu na na kixi xi'in ndiayu mii, saa ra ndaki'in mani va ndo na kan.
43005044	¿Ra ni ke sa ndo ña va'a kandixa ndo tuvi ndo, tu niña ndo ndasaka'nu ta'an mii va kuvi ndo, ra xïin ndo nanduku ndo ña ka'nu ña taxi indaa Ndioxi ra tiaku?
43005045	Ra ndakäni ini ndo ña ka'án ndo saa, ña taxi yu'u kuachi xa'a ndo nuu Tata yu Ndioxi. Chi ra ^taxi kuachi xa'a ndo kuvi ra Moisés va, ra ra kan kuvi tu ra ndiaa ni ini va ndo.
43005046	Ra tu ndixa kandixa ndo ra Moisés, saa ra kandixa tu ndo yu'u va, chi xa'a yu'u ke ka'an tu'un Ndioxi ña tiaa ra Moisés va.
43005047	Ndi su tu xïin va tu ndo kandixa ndo ña tiaa ra Moisés, saa ra, ¿ndixaa sa ndo kandixa ndo ña ka'an yu'u tu saa? ―kachi Jesús xi'in ndia.
43006001	Te ndi'i yo'o, saa ndaki'in Jesús kua'an ra chi inka xiyo yu'u tiañu'u ra ndikaa chi Galilea, ra suvi mii ra kan ku tu ra nani Tiberias va.
43006002	Ra iin tia'ndia chee yuvi ndikun kua'an sata ra, saa chi xini na ^xa ra ña xitu'un ña sanda'a ra na xi'i.
43006003	Ra saa ndaa Jesús xini iin iku, ra ikan ndakundu'u ra xi'in ndia ita'an xi'in ra.
43006004	Ra xa ninumi ni va koo viko pascua, viko ña ndatava mii na judío.
43006005	Ra te ndakuto'ni Jesús ra saa xini ra iin tia'ndia chee yuvi ndikun xaa nuu ndu'u ra, ra saa ndika'an ra xi'in ra Felipe kachi ra saa: ―¿Ndia mii ku'un yo sata yo ña'a kuxi yuvi kaa ra kua'a ni kuvi na? ―kachi ra xi'in ra.
43006006	Ndi su ra ixtondoso va Jesús kuvi ra Felipe ña kachi ra saa xi'in ra; saa chi xa xini va'a va mii ra ni ke sa ra.
43006007	Ra saa ndakuiin ra Felipe kachi ra saa: ―Nii uvi ciento denario va xita na sata yo, ra kïta mii vi ña kuxi na chi tiaa ni kua'a kuvi na ―kachi ra xi'in Jesús.
43006008	Ra saa ndika'an iin ra ita'an xi'in Jesús, ra nani Andrés, ñani ra Simón Pedro kachi ra saa:
43006009	―Yo'o xika iin ra lo'o ra ni'i ra u'un xita ña cebada, ra ni'i tu uvi tiaka vali va, ndi su kïta vi ña yo'o kuxi yuvi yo'o, chi kua'a ni kuvi na ―kachi ra.
43006010	Ra saa ndika'an Jesús kachi ra saa: ―Ka'an ndo xi'in takundi'i na ña na ndakundee vii na ―kachi ra xi'in ndia. Ra iyoo ka vi itia kuii vali nuu ñu'u kan, ra saa ndakundee vii na nuu itia kan, ra ku'va u'un mil kuvi niña tiaa va.
43006011	Ra saa ki'in Jesús xita, ra ndataxi ra tixa'vi nda'a Ndioxi xa'a ña, ra saa ndata'vi ra ña xi'in ndia ita'an xi'in ra, ra ndia kan ndata'vi tu ña xi'in yuvi na ndakundee nuu itia kan va. Ra mii saa xa tu ra xi'in tiaka vali kan va, ra xixi takundi'i va yuvi kan ndiakua nditiandiaa ini na.
43006012	Ra te ndi'i nditiandiaa ini na xixi na, saa ndika'an Jesús xi'in ndia ita'an xi'in ra kachi ra saa: ―Ndakaya ndo ña'ñu ña nindoo ndoso yu'u na, ra saa ke ndia nii lo'o ña na ndï'i xa'a ―kachi ra xi'in ndia.
43006013	Ra saa ndakaya ndia ña, ra nuu u'un ixta ña cebada kan, ra uxi uvi ka vi tuka sakutu ndia xi'in ña'ñu ña nindoo ndoso.
43006014	Ra te xini yuvi kan ña xitu'un xa Jesús, ra saa ndika'an na kachi na saa: ―Ña ndixa ke ra ka'an tu'un yu'u Ndioxi, ra iyoo tu'un kixi nuu ña yuuvi yo'o kuvi ndixa va ra yo'o ―kachi na.
43006015	Ndi su te kundaa ini Jesús ña kuni na kundiaka nduxa na ra ku'un ra xi'in na, ra ndasa na ra rey kuni na, saa ra kuxiyo tuku ra nuu va na, ra ndaki'in mitu'un saa ra kua'an ra chi iku sukun va.
43006016	Ra te xa kua'an kuñuu saa nduxinu ndia ita'an xi'in ra chi yu'u tiañu'u kan.
43006017	Ra ikan ndandaa ndia ini iin itun xika nuu mini ra ndaki'in ndia kua'an ndia xi'in nu chi ñuu Capernaum va. Ra saa xa kua'an kuñuu va'a va, ra köo Jesús xaa ni'i ta'an xi'in ndia.
43006018	Ra saa xa'a iin ndakundichi ndakundichi nuu tiañu'u kan, ^xa tachi, chi ndiee ka vi xa'a xika ña.
43006019	Ra te xa kuxika ndia kua'an ndia ta ku'va u'un a i̱ñu̱ mil metro, saa ra xini va ndia Jesús xika ra nuu tiakuii kan xaa ra sata ndia, saa ra ndiyu'vi ka vi ndia.
43006020	Ra saa ndika'an ra xi'in ndia kachi ra saa: ―¡Kuayü'vi ndo, chi yu'u va kuvi ra! ―kachi ra xi'in ndia.
43006021	Saa ra kusii ka vi ini ndia ra ndaki'in ndia ra, ra nandaa ra ini barca kan kua'an ra xi'in va ndia, saa ra iin kuu su'va va, saa ra xa ndixaa va ndia chi nu kua'an ndia.
43006022	Ra te ndituvi inka kii, ra saa xaa tuku va yuvi nuu xa Jesús ña xitu'un ña ndiatu na ndakuta'an na xi'in Jesús, chi ndixïni na ña ndaa ra ini barca kan ku'un ra xi'in ndia ita'an xi'in ra, chi niña mii va ndia kuvi ndia kua'an xi'in indaa saa barca tu xindichi kan.
43006023	Ra saa kuu na ndita na, saa ra xaa va sava barca tu kee chi ñuu Tiberias, suvi mii kan va, ra ikan kuu nuu ndataxi Jesús tixa'vi nda'a Ndioxi xa'a xita ña taxi ra xixi na.
43006024	Saa te kundaa ini yuvi na xa ndee ndiatu kan, xi'in na kee ñuu Tiberias ña köo Jesús, ra nii ndia ita'an xi'in ra kuvi ndia köo, ra saa nandaa takundi'i na ini barca tu ndixaa xi'in na kee ñuu Tiberias, ra ndaki'in na kua'an na chi ñuu Capernaum ña nanduku na Jesús va.
43006025	Ra te ndixaa yuvi kan chi inka xiyo yu'u tiañu'u, ra ikan ndani'i ta'an na xi'in Jesús, ra saa ndika'an na xi'in ra kachi na saa: ―Tata Maestro, ¿ama xaa kun yo'o? ―kachi na xi'in ra.
43006026	Ra saa ndakuiin ra kachi ra saa xi'in na: ―Ña ndixa ka'an yu xi'in ndo, chi xa'a ña taxi yu ixta xixi ndo ra ndiakua nditiandiaa ini va ndo ke nanduku ndo yu'u, chi süvi vi ndixa xa'a ña xitu'un ña xa yu xini ndo ke nanduku ndo yu'u.
43006027	Ra na sä chiñu ndo xa'a ña'a ña xixi ndo ña ndi'i xa'a, chi na sa chiñu ndo xa'a ña'a kuxi ndo ña kuëe ndi'i xa'a, ña'a ña taxi ña kutiaku ndo, ndia ndikaa ndiku'un. Ra ña'a ña kuxi ndo ra kutiaku ndo kan, ra ra xaa yo'o vichin va kuvi ra taxi ña, saa chi Tata ra Ndioxi va kuvi ra taxi ndiayu nda'a ra ña sa ra ña ―kachi ra.
43006028	Ra saa ndika'an na xi'in ra kachi na saa: ―¿Ni ke xiniñu'u sa ndi ña va'a sanduvi ndi chiñu ña kuni Ndioxi? ―kachi na xi'in ra.
43006029	Ra saa ndakuiin Jesús kachi ra saa xi'in na: ―Chiñu ña kuni Ndioxi sa ndo ke, na kandixa ndo tiaa ra ti'vi ra xaa nuu va ndo ―kachi ra xi'in na.
43006030	Saa ndakuiin na kachi na saa xi'in ra: ―¿Ndia ña ku iin ña xitu'un sa kun kuni ndi, ra va'a kandixa ndi yo'o? ¿Ra a vä'a ndikun na sa kun ña kuni va ndi? ―kachi na xi'in ra.
43006031	Ra ndika'an ka na xi'in ra kachi na saa: ―Na xii xikua ndi ra ixta ña nani maná va ke xixi na kan iku yuu nuu xindo'ni na, ta ku'va kachi mii tu'un Ndioxi va: “Saa chi ra Moisés ra ixta ña kee ndivi va ke taxi ra xixi na” ―kachi na xi'in Jesús.
43006032	Ra saa ndakuiin Jesús kachi ra saa xi'in na: ―Ña ndixa ke ka'an yu xi'in ndo: Saa chi süvi ndixa ra Moisés kuvi ra nditaxi ixta ña kee ndivi xixi na, chi Tata yu Ndioxi va kuvi ra taxi ña, ra ^taxi tu ra ixta ña ndixa, ña kee ndivi kuxi tu ndo'o vichin va.
43006033	Ra ixta ña taxi Ndioxi kuvi tiaa ra kee ndivi ra xaa ra nuu ña yuuvi yo'o vichin, ra ^taxi ra ña kutiaku takundi'i va na yuuvi ―kachi Jesús xi'in na.
43006034	Ra saa ndika'an na xi'in ra kachi na saa: ―Tata, taxi ixta ña ka'an kun xa'a ñaa kuxi ndi iin ndisaa kii ―kachi na xi'in ra.
43006035	Ra saa ndika'an Jesús xi'in na kachi ra saa: ―Yu'u kuvi ra kuu ixta ña ^taxi ña kutiaku yuvi. Ra na vaxi nuu yu'u, ra ndia nii ka kii kä'un ini na, ra na kandixa yu'u, ra ndia nii ka tu kii ïchi ini na tiakuii va.
43006036	Ra xa ta kachi yu ndika'an yu xi'in va ndo, chi ndo'o, ra xa xini nuu va ndo yu'u, ndi su kuëe kandixa ndo yu'u.
43006037	Ra takundi'i yuvi na taxi Tata yu Ndioxi nda'a yu, ra vaxi na nuu va yu, ra na vaxi nuu yu, ra täva yu na ke'e.
43006038	Saa chi yu'u, ra ña kee yu ndivi vaxi yu, ra ndixäa yu ña sa yu ña kuni mii yu, chi ña xiniñu'u sa yu ke na saxinu yu nuu chiñu Tata yu Ndioxi, ra ti'vi yu'u vaxi va yu.
43006039	Ra chiñu ña kuni Tata yu Ndioxi ra ti'vi yu'u vaxi yu ke na sandoñü'u yu ndia nii yuvi na taxi ra nda'a yu, chi ña kuni ra kan ke na sandatiaku yu na kii ña vaxi va.
43006040	Ra ña kuni ra ti'vi yu'u vaxi yu ke: na ndoñü'u takundi'i yuvi na xito'ni nuu yu ra kandixa na yu'u, ra na kan kuvi na kutiaku ndia ndikaa ndiku'un; ra yu'u kuvi ra sandatiaku ña'a kii ña vaxi ―kachi ra.
43006041	Ra saa xa'a na judío kaña'a na xa'a Jesús, chi ndika'an ra kachi ra saa: “Yu'u ku ra kuu ixta ña kee ndivi” ―kachi ra.
43006042	Ra saa ndika'an na xa'a ra kachi na saa: ―¿A su Jesús yo'o, ra se'e ra José va kuvi ra? Xini yo iva ra, ra saa tu si'i va ra. ¿Ra nichuun ke ka'an ra ña kee ra ndivi? ―kachi na.
43006043	Ra saa ndakuiin Jesús kachi ra saa xi'in na: ―Xava'a kä'an ña'a ndo xa'a yu.
43006044	Saa chi ndia nii na küvi kixi nuu yu'u, tu süvi tata yu Ndioxi ra ti'vi yu'u vaxi yu taxi na nda'a yu, ra sandatiaku yu na kii ña vaxi.
43006045	Ta ku'va kachi tu'un Ndioxi ña tiaa na ndika'an tu'un ra xina'a, ña kachi su'va: “Mii va Ndioxi kuvi ra saña'a takundi'i yuvi.” Ra takundi'i na xini so'o ña ka'an Tata yo Ndioxi, ra kutu'va na ña ka'an ra, ra na kan kuvi na vaxi nuu yu vichin va.
43006046	’Ra ña kachi yu su'va xi'in ndo, ra küni kachi ña, ña xa xini nuu na Tata yo Ndioxi, chi indaa mitu'un ra kee ndivi va kuvi ra xini nuu Tata yo Ndioxi.
43006047	Ra ña ndixa ke ka'an yu xi'in ndo; chi yuvi na kandixa yu'u, ra ni'i va na kan ña kutiaku na ndia ndikaa ndiku'un xi'in Ndioxi.
43006048	Saa chi yu'u kuvi ra kuu ixta ña ^taxi ña kutiaku va na.
43006049	Ra na kundaa ini ndo: Chi na xii xikua ndo ra xixi va na ña'a ña nani maná iku yuu, ra ndixi'i va tu na,
43006050	ndi su yu'u ra ixta ña kee ndivi va ke ka'an yu xi'in ndo xa'a; ra na kuxi ixta yo'o, ra küvi ka na.
43006051	Ra Yu'u va kuvi ra kuu ixta ña tiaku ña kee ndivi; ra na kuxi ixta yo'o kuvi na kutiaku iin ndisaa kii iin ndisaa tiempo va; Ra ixta ña taxi yu kuxi na, kuvi iki kuñu va yu. Ra taxi yu ña xa'a ña kutiaku na yuuvi va ―kachi ra xi'in na.
43006052	Ra saa xa'a na judío kan ndatu'un kuachi na xi'in ta'an na kachi na saa: ―¿Ni ke sa ra yo'o ña taxi ra kuñu ra kaxi yo? ―kachi na.
43006053	Ra saa ndika'an Jesús xi'in na kachi ra saa: ―Ña ndixa ke ka'an yu xi'in ndo, chi tu na käxi ndo kuñu ra kuu Se'e Ndioxi, ra kö'o tu ndo nii ra, saa ra kuchüun vi ndo kutiaku ndo.
43006054	Ra na kaxi kuñu yu, ra ko'o na nii yu, ra na kan kuvi na ni'i kutiaku ndiaa ndikaa ndiku'un, ra sandatiaku tu yu na kii ña vaxi va.
43006055	Saa chi kuñu yu kuvi ña'a ña ndixa xixi na, ra nii yu kuvi ndixa ndutia ra xi'i va na.
43006056	Ra yuvi na kaxi kuñu yu, ra ko'o na nii yu, ra na kan kuvi na ndikun yu'u, ra yu'u tu íin xi'in na kan va.
43006057	Ra Tata yo Ndioxi ra ti'vi yu'u vaxi yu, ra ra tiaku va kuvi ra, ña kan ke va'a tiaku yu, ra yuvi na kaxi kuñu yu'u, ra kutiaku tu na kan va xi'in yu.
43006058	Ra ixta ña kee ndivi, ña ka'an yu xa'a xi'in ndo yo'o, ra süvi ta'an ixta ña nani maná ña xixi na xii xikua ndo, ra ndixi'i va tu na kuvi ña, chi xa siin va kuvi ña yo'o, chi na kuxi ña yo'o, ra iin ndisaa kii iin ndisaa tiempo ke kutiaku va na ―kachi ra xi'in na.
43006059	Ra takundi'i ña yo'o ke saña'a Jesús yuvi ini ve'e ñu'u ña íin ñuu Capernaum.
43006060	Ra te xini so'o na ita'an xi'in Jesús tu'un ña ndika'an ra, ra saa ndika'an na kachi na saa: ―Tiaa ni ndaku tu'un ña ka'an ra yo'o, ¿ra yoo ku na kundiee saxinu nuu ña? ―kachi na.
43006061	Ra xa kundaa va ini Jesús ña ndatu'un kuachi ni na ita'an xi'in ra xa'a tu'un ña ndika'an ra, ra saa ndika'an ra xi'in na kachi ra saa: ―¿A ^tixu'vi ni ini ndo xi'in tu'un yo'o?
43006062	Tu saa, ¿ra ni ke sa tu ndo tu na kuni ndo nandaa yu'u ra xaa yo'o chi ndivi nuu xindu'u yu ta yachi? ―kachi ra xi'in na.
43006063	Ra saa ndika'an ka ra xi'in na kachi ra saa: ―Tachi Ndioxi va kuvi ña taxi ña tiaku; ra ndiee ña kuu mii yuvi ra köo mii ña kuchuun ña sa vi ña. Ra tu'un ña ndika'an yu xi'in ndo, ke taxi ña tiaku nima yuvi va.
43006064	Ndi su sava ndo ra kandïxa vi ndo yu'u ―kachi ra xi'in na. Ra su'va ke kachi Jesús xi'in na, saa chi ndia ta kii xa'a vi ke xa kundaa ini ra, yoo kuvi na ndikandïxa ña'a, ra xa kundaa tu ini ra, yoo kuvi ra xiko ña'a nuu na sáa̱ ini va.
43006065	Ra saa ndika'an ka ra xi'in na kachi ra saa: ―Ra xa'a ña yo'o va ke ndika'an yu xi'in ndo, chi ndia nii yuvi, küvi kixi nuu yu, tu süvi Tata yo Ndioxi kuvi ra taxi na ―kachi ra xi'in na.
43006066	Ra mii kii kan ra kua'a ni na ita'an xi'in Jesús nandiko kua'an, ra ndixïka ka na xi'in ra.
43006067	Ra saa ndindakatu'un Jesús ndia uxi uvi ndia ita'an xi'in ra kachi ra saa: ―¿A ku'un tu ndo'o va xi'in na, kuni ndo? ―kachi ra xi'in ndia.
43006068	Ra saa ndakuiin ra Simón Pedro kachi ra saa: ―Tata, ¿yoo nuu ka ke ku'un ndi? Ra xa tu'un ña ka'an kun ke taxi ña kutiaku va ndi.
43006069	Ra ndu'u, ra xa kandixa va ndi, ra kundaa ini ndi ña kuu kun Cristo, Se'e Ndioxi ra tiaku va ―kachi ra xi'in Jesús.
43006070	Ra saa ndakuiin Jesús kachi ra saa xi'in ndia: ―¿A su yu'u kuvi ra ndikaxin uxi uvi saa va ndo? Ndi su, iin ndo'o kuvi ndia kuu timia'a va ―kachi ra xi'in ndia.
43006071	Ra ña kachi ra saa, ra xa'a ra Judas Iscariote, se'e ra Simón va ke ndika'an ra, saa chi ra Judas kuvi ra ndataxi ra nda'a na sáa̱ ini xini ña'a, ra ra yo'o ku ra xita'an xi'in ndia ña kuu ndia uxi uvi ña xita'an ndia xi'in Jesús va.
43007001	Ra suvi mii ñuu ña ndo'ni chi Galilea kan ke, ndixika ni'ni va Jesús tiempo kan, saa chi ndiküni ra koo ra chi Judea, saa chi na judío ra na xika nduku va ku na ña ka'ni na ra.
43007002	Ra nani saa kuu Jesús xika ra, saa ra xa kua'an kuyachin ni tu koo viko ña ndatava na judío, ta kuiya ta kuiya va, ña xava'a na ve'e tuvixin vali ndee na.
43007003	Ra xa'a ña kan ke ndika'an ndia ñani Jesús xi'in ra kachi ndia saa: ―Kanata ñuu yo'o, ra kua'an chi Judea, ña va'a na kuni tu na ndikun sata kun na ndee kan va chiñu ña xa kun.
43007004	Saa chi iin tiaa ra kuni ña na kundaa ndi'i ini yuvi xa'a ra, ra xä se'e ra chiñu. Ra ña kan ke yo'o, ra chiñu ña xa kun ra na sa kun ña kuni takundi'i va yuvi ―kachi ndia xi'in ra.
43007005	Saa chi nii ndia ñani ra, ra ndikandïxa vi ndia ra.
43007006	Ra saa ndika'an Jesús xi'in ndia kachi ra saa: ―Täan xaa kii ña ku'un yu, ndi su nuu ndo'o ra ndia ndia ka mii kii ra ña va'a kuvi va ña.
43007007	Saa chi na yuuvi yo'o, ra küvi vi kundasi na ndo'o, ndi su kundasi va na yu'u, xa'a ña ka'an yu xi'in na ña xa na chiñu ña vä'a.
43007008	Ña kan ke na ku'un mii va ndo viko, chi yu'u ra kü'un yu, saa chi täan xa kii ña ku'un yu ―kachi ra xi'in ndia.
43007009	Ra te ndi'i ndika'an Jesús tu'un yo'o xi'in ndia, ra saa nindoo ra chi Galilea va.
43007010	Ra te xa ndaki'in ndia ñani ra kua'an ndia, ra saa ndaki'in tu mii va ra kua'an ra viko kan, ndi kuä'an tuvi ra, chi kua'an se'e va ra.
43007011	Ra ndanduku ni va na judío ra viko kan, ra ndika'an na kachi na saa: ―¿Ndia chi xika tiaa kan? ―kachi na.
43007012	Ra yuvi kan ra iin nini'i ka'an na xa'a ra. Ra sava na ka'an kachi na saa: “Ra va'a va kuvi ra”, kachi na. Ra sava tu na ka'an kachi saa: “Süvi ra va'a kuvi ra, chi ra sanda'vi yuvi va kuvi ra”, kachi na.
43007013	Ra ndia nii na ndiküvi ka'an tuvi xa'a Jesús, xa'a ña iyu'vi na nuu na judío.
43007014	Ra te xa ndita'vi sava viko kan, ra saa ndiki'vi Jesús kua'an ra nuu ke'e ve'e ñu'u ka'nu, ra xa'a ra saña'a ra.
43007015	Saa ra iin ndakanda ini na judío kan ra kachi na saa: ―¿Ni ke ^xa tiaa yo'o ña xini ni ra, ra ndikä'vi ra xa'a tu'un Ndioxi ve'e ñu'u? ―kachi na.
43007016	Ra saa ndakuiin Jesús kachi ra saa xi'in na: ―Ña saña'a yu, ra süvi ña sandaku mii yu kuvi ña, chi ra ti'vi yu'u vaxi va yu kuvi ra ^taxi ña.
43007017	Ra na kuni sa ña ka'an Ndioxi, ra ndakuni va na a ndixa Ndioxi ku ra taxi ña saña'a yu, a ña sandaku ini mii va yu kuvi ña.
43007018	Saa chi ra ka'an ña ^ndaku ini mii, ra ña kuni ra ña na sato'o ni yuvi va ra ke ka'an ra; ndi su ra kuni ña na sato'o ni na ra ti'vi ña'a vaxi ra, ra ña ndaa va ka'an ra, ra sandä'vi ra.
43007019	’Ra ndo'o, ra ña ndixa ke iyoo va ndiayu Ndioxi ña ndakoo ra Moisés nda'a ndo, ndi su ndia nii ndo xïin kandixa ña. ¿Nichuun kuni ndo ka'ni ndo yu'u? ―kachi ra xi'in na.
43007020	Ra saa ndakuiin takundi'i yuvi kan kachi na saa: ―Tachi ndiva'a va ke iyoo xi'in kun, saa chi ¿yoo ku na kuni ka'ni yo'o? ―kachi na.
43007021	Ra saa ndakuiin Jesús kachi ra saa xi'in na: ―Xa'a ña xa yu iin ña xitu'un kii ndakindiee yo ke ndiee ni ndakanda ini ndo.
43007022	Ndi su xachiñu tu ndo'o va kii ña ndakindiee yo, chi xa'ndia va ndo ñii lo'o xini ka'a tiaa vali se'e ndo, ña saxinu ndo ndiayu ña ndakoo ra Moisés nda'a ndo (ra süvi vi ra Moisés kuvi ra nindakoo ña, chi na xii xikua va ndo kuvi na xa ña).
43007023	Ra tu xa'a ña küni ndo kanduu ndo ndiayu ña ndakoo ra Moisés va ke xa'ndia ndo ñii xini ka'a se'e tiaa vali ndo kii ña ndakindiee yo, ra na kundaa ini ndo, chi ña va'a ke xa tu yu'u va kii ña ndakindiee yo, saa chi iin tiaa ka vi sanda'a yu, ¿ra nichuun sáa̱ ndo xi'in yu?
43007024	Ra na sandäku ndo kuachi ta ku'va tuvi mii ndo, chi xi'na ka va na kundaa va'a ini ndo ndia ku'va ke iyoo iin chiñu ra saa ke va'a sandaku ndo iin kuachi xi'in mii ña ndaa ―kachi ra xi'in na.
43007025	Ra saa xa'a sava mii na ñuu Jerusalén kan ka'an na kachi na saa: ―¿A süvi ra yo'o, kuvi ra xika nduku na ka'ni na?
43007026	Ra yo'o va tu íin ra ka'an ndoso ra nuu takundi'i yuvi, ra köo mii na ka'an xi'in vi ra. ¿Ra a Cristo ku ndixa va ra tuvi na chiñu?
43007027	Ndi su ra yo'o, ra xini va yo ndia ke kee ra, ra te xa na kixi ra kuu Cristo ra ndia nii na kundäa ini ndia mii ke kee vi ra kan ―kachi na.
43007028	Ra saa kuu Jesús íin ra saña'a ra na nuu ke'e ve'e ñu'u kan, ra kundaa va ini ra ña ka'an na xa'a ra, ra saa ndiee ka vi ndoni'i ra tachi ra, ra ndika'an ra xi'in na kachi ra saa: ―^Xini ndo yu'u, ra ^xini tu ndo ñuu va yu tuvi, ndo, ndi su na kundaa ini ndo, chi süvi ña kuni mii yu ke vaxi yu, chi iyoo va iin ra ndaa, ra ra kan va kuvi ra ti'vi yu'u ña vaxi yu, ra ndo'o, ra xïni vi ndo ra.
43007029	Ndi su yu'u ra xini va yu ra, chi nuu ra kan ke kee va yu vaxi yu, chi ra kan kuvi ra ti'vi yu'u va ―kachi ra.
43007030	Ra saa xa'a sava na kuni tiin na Jesús ña chikaa na ra ve'e kàà, ndi su ndia nii na ndixändiee ini ña tiin na ra, saa chi täan xaa kii ña tiin na ra.
43007031	Ra kua'a ni na ndee ini ve'e ñu'u ka'nu kan, ra kandixa va na Jesús, ra ndika'an na ^kachi na saa: ―Te na xaa ra kuu Cristo, ¿ra a kua'a ni ka va ña xitu'un sa ra kan, nuu ña ^xa ra yo'o? ―kachi na.
43007032	Ra saa xini so'o na fariseo ña ndiee ni ka'an yuvi kan xa'a Jesús, ra saa ndakuta'an na xi'in na xikua'a nuu ndia sutu ra xa'ndia na chiñu nuu ndia kumisio ndiaa ve'e ñu'u ka'nu kan, ña na tiin ndia Jesús.
43007033	Ra saa ndika'an Jesús xi'in yuvi kan kachi ra saa: ―Salo'o ni va tiempo íin yu xi'in ndo, saa ra nandiko yu ku'un yu nuu ra ti'vi yu'u vaxi va yu.
43007034	Ra ndo'o, ra nanduku ni va ndo yu'u, ndi su ndanï'i ndo yu'u, ra nii nuu ku'un yu koo yu ke kuchüun ndo ku'un vi ndo ―kachi ra.
43007035	Ra saa xa'a na judío kan ndakatu'un ta'an na kachi na saa: ―¿Ndia chi ke ku'un ra yo'o ña ka'an ra, ña ndanï'i yo ra? ¿A nuu na ta'an yo, na xinu'ni kua'an ndo'ni tiañu na griego ke ku'un ra, ra ikan saña'a ra na griego kan va?
43007036	¿Ra ni ke kuni kachi tu'un yo'o ña ndika'an ra ña xi'in yo: “Nanduku ndo yu'u, ndi su ndanï'i ndo yu'u, ra nii nuu ku'un yu koo yu, kuchüun ndo xaa vi ndo kachi ra”? ―kachi na.
43007037	Ra kii ña ndi'i viko kan kuvi iin kii ña tiaa ni ka va ndasaka'nu na judío. Ra mii kii kan ke ndakundichi Jesús ra ndiee ka vi ndika'an ra xi'in na kachi ra saa: ―Tu ndia ndo ndachi ini, ra na'a ndo nuu yu, ra yu'u taxi tiakuii ko'o ndo.
43007038	Ra yuvi na kandixa yu'u, ra ini vi na ke kana iin itia ka'nu, ra tiakuii ra taxi ña tiaku yuvi va kuvi ra, ta ku'va kachi tu'un Ndioxi ―kachi ra xi'in na.
43007039	Ra ña ndika'an Jesús tu'un yo'o xi'in na, ra xa'a Tachi Yii Ndioxi ña xinu koo xi'in takundi'i na kandixa tu'un va ra ke ndika'an ra ña; saa chi täan xaa vi Tachi Yii Ndioxi ña koo ña xi'in na, chi täan nandiko Jesús kunu'u ra ndivi.
43007040	Ra saa te xini so'o sava na ndita tiañu yuvi kan, tu'un ña ndika'an Jesús, ra saa ndika'an na kachi na saa: ―Tiaa yo'o kuvi ndixa va ra vaxi ka'an ndoso tu'un yu'u Ndioxi ―kachi na.
43007041	Ra sava tu na ka'an kachi saa: ―Ra yo'o kuvi ra kuu Cristo va ―kachi na. Ra inka tu na ka'an kachi saa: ―¿Ama kee Cristo chi Galilea? Këe ra chi kan.
43007042	Saa chi Cristo, ra se'e xikua ra rey David va ke xiniñu'u kuu ra, ra ñuu Belén nuu ndixiyo ra rey David va ke kee ra, kachi tu'un Ndioxi ―kachi na.
43007043	Ra saa ta'vi ta'an ndi'i va yuvi kan xa'a Jesús.
43007044	Ra saa kuni sava na tiin na Jesús ku'un ra ve'e kàà, ndi su ndia nii na ndixändiee ini ña tiin na ra.
43007045	Ra saa nandiko ndia kumisio, ndia kua'an tiin Jesús ndaxaa ndia nuu ndia xikua'a kuna'nu nuu ndia sutu xi'in ndia fariseo, ra nindakatu'un ndia ndia kachi ndia saa: ―¿Nichuun ndixïndiaka ndo ra kixi ndo? ―kachi ndia xi'in ndia.
43007046	Ra saa ndakuiin ndia kumisio kan kachi ndia saa: ―¡Ndia nii tiaa ra täan ka'an ra ta'an tu'un ña ka'an ra kan! ―kachi ndia.
43007047	Ra saa ndakuiin ndia fariseo kachi ndia saa xi'in ndia: ―¿A kuchuun tu ra sanda'vi ra ndo'o va?
43007048	¿A kandixa ndia kuna'nu nuu ndo ra, tuvi ndo? ¿A ndia kuna'nu nuu ndia fariseo tu kandixa ña'a, tuvi ndo?
43007049	¡Yuvi na xini so'o ña ka'an ra kan, ra na xïni ndiayu Ndioxi vi kuvi na, chi na nditavi chi'ña va kuvi na! ―kachi ndia.
43007050	Ra ndu'u tu ra Nicodemo, ra ndixa'an se'e nuu Jesús iin ñuu va xi'in ndia fariseo kan, saa chi fariseo ku tu ra kan va, ra saa ndika'an ra xi'in ndia kachi ra saa:
43007051	―Küvi vi sandaku yo kuachi xi'in iin tiaa, tu täan kundaa va'a ini yo ndia ña kuu kuachi ra, kachi ndiayu ña iyoo nda'a yo ―kachi ra xi'in ndia.
43007052	Ra saa ndakuiin ndia, kachi ndia saa xi'in ra: ―¿A ra kee ñuu Galilea ku tu yo'o va? Na ka'vi va'a kun tu'un Ndioxi, ra kundaa ini kun, saa chi ndia nii ra ka'an tu'un yu'u Ndioxi täan kee chi Galilea ―kachi ndia.
43007053	Ndia saa ra ndaki'in ta iin ta iin ndia kuanu'u ndia ve'e va ndia.
43008001	Ra saa ndaki'in Jesús kua'an ra iku nuu yoo itun Olivos.
43008002	Ra te ndituvi inka kii ra saa nandiko ra xaa ra ini korra ve'e ñu'u ka'nu. Ra saa ndixaa takundi'i yuvi kan nuu ra, ra saa ndakundu'u ra, ra xa'a saña'a ra na.
43008003	Ra saa kuu ra ndixaa va sava ndia maestro saña'a ndiayu Ndioxi, xi'in ndia fariseo, ra ndiaka ndia iin ña'a ña ndatuvi xi'in tiaa ra küu yii ña ndixaa ndia nuu Jesús. Ra xani ndichi ndia ña ma'ñu takundi'i yuvi kan.
43008004	Ra ndika'an ndia xi'in Jesús kachi ndia saa: ―Tata Maestro, ña'a yo'o ra xi'in iin tiaa ra küu yii ña ke kandu'u ña ndatuvi ña.
43008005	Ra ndiayu ña ndakoo ra Moisés ra ka'an va ña, ña na kuvi ta'an na si'i na xa su'va. ¿Ra ndia ku'va ke kachi tu yo'o? ―kachi ndia xi'in ra.
43008006	Ra ña ndika'an ndia tu'un yo'o, ra ndia kuni sandakava va ku vi ndia ra, ña va'a na ni'i ndia kuachi taxi ndia xa'a ra, ká'án ndia. Ndi su Jesús ra nuu ñu'u va ndakandiee ra, ra xa'a ra tiaa ra nuu ñu'u kan xi'in nduku nda'a ra.
43008007	Ra ndakundiee va ndia ndakatu'un ndia ra, ra saa ndoni'i ra nuu ra, ra ndika'an ra xi'in ndia kachi ra saa: ―Tu ndia iin ndo'o ndia köo va'a kuachi tuvi ndo, ra na kunuu ndo kakin ndo yuu va ña ―kachi ra.
43008008	Ra saa ndakandiee tuku va ra, ra tiaa tuku va ra nuu ñu'u kan ndu'u ra.
43008009	Ra te ndi'i xini so'o ndia ña ndika'an ra tu'un kan xi'in ndia, saa ra ndaki'in xini mii va ndia ña iyoo va kuachi ndia, ra saa xa'a kee ta iin ta iin mii ndia kuna'nu kan kua'an va ndia, ndia saa ra kee tu ndia sava kan va kua'an ndia, ra saa nindoo mitu'un va ña'a kan nuu ndu'u Jesús.
43008010	Ra saa ndoni'i Jesús nuu ra, ra ndia nii ka yuvi köo ndixini ra, chi ndia mitu'un saa va ña'a kan ndichi, ra saa ndika'an ra xi'in ña kachi ra saa: ―Nana, ¿ndia chi kua'an ndia taxi kuachi xa'a kun? ¿A ndia nii ndia ndikä'an ña kuvi kun? ―kachi ra xi'in ña.
43008011	Ra saa ndakuiin ña'a kan kachi ña saa: ―Ndia nii ndia, Tata ―kachi ña. Ra saa ndika'an Jesús xi'in ña kachi ra saa: ―Ni yu'u tu kä'an ña kuvi va kun. Kua'an ra xä ka kun kuachi ―kachi ra xi'in ña.
43008012	Ra saa ndika'an tuku Jesús xi'in yuvi kan, kachi ra saa: ―Yu'u kuvi ra kuu ñù'ù ña tuun nuu ña yuuvi yo'o, ra yuvi na ndikun yu'u ra käka na nuu ñaa, saa chi ñù'ù ña taxi ña kutiaku yuvi va ke koo nuu na ―kachi ra xi'in na.
43008013	Ra saa ndika'an ndia fariseo kan xi'in ra kachi ndia saa: ―Yo'o, ra mii va kun kuvi ra ndakuiin xa'a kun, ra ña kan ke süvi ña ndaa vi ke ka'an kun ―kachi ndia xi'in ra.
43008014	Ra saa ndakuiin Jesús kachi ra saa xi'in ndia: ―Va'a ni mii yu ku ra ndakuiin xa'a va yu, ndi su ndiaa ya'vi va ña ka'an yu. Saa chi yu'u ra kundaa va ini yu ndia chi ke kee yu, ra kundaa tu ini yu ndia chi ke ku'un va yu; ndi su ndo'o ra kundäa ini vi ndo ndia chi ke kee yu, ra nii kundäa tu ini ndo ndia chi ku'un va yu.
43008015	Ndo'o, ra ta ku'va kuni mii va ndo ke xa ndaku ndo kuachi, ra yu'u ra ndia nii yuvi xandäku yu kuachi vi.
43008016	Ra tu xa ndaku yu kuachi, ra ndaku va xa ndaku yu ña, saa chi süvi indaa yu'u kuvi ra xa ndaku ña, chi Tata yu Ndioxi ra ti'vi yu'u vaxi va yu kuvi ra xa ndaku ña xi'in yu.
43008017	Ra ndiayu mii ndo ke ka'an va, tu uvi yuvi ndakuiin xa'a iin chiñu, saa ra ña ndixa va kuvi ña.
43008018	Ra yu'u ra ndakuiin mii yu xa'a yu, ra ndakuiin tu Tata yu ra ti'vi yu'u vaxi va yu xa'a yu ―kachi Jesús xi'in ndia.
43008019	Ra saa nindakatu'un ndia ra kachi ndia saa: ―¿Ndia chi íin Tata kun? ―kachi ndia xi'in ra. Ra saa ndakuiin ra kachi ra saa xi'in ndia: ―Ndo'o, ra xïni vi ndo yu'u, ra nii Tata yu xïni vi ndo, saa chi tu kundaa ini ndo yoo kuu yu'u, saa ra kundaa tu ini ndo yoo kuu Tata va yu ―kachi ra xi'in ndia.
43008020	Ra ini korra ve'e ñu'u ka'nu nuu íin ña'a ña taan na xu'un ña soko na ke ndichi Jesús saña'a ra, ta ndika'an ra tu'un yo'o, ndi su ndia nii na ndixäa ndiee ini ña tiin na ra, saa chi täan tandiaa kii ña tiin na ra.
43008021	Ra saa ndika'an tuku Jesús xi'in ndia kachi ra saa: ―Yu'u, ra ku'un va yu, ra nanduku ni ndo yu'u, ndi su kuvi va ndo xa'a kuachi ndo, saa chi nuu ku'un yu, ra kuchüun vi ndo ku'un ndo ―kachi ra xi'in ndia.
43008022	Ra saa ndika'an ndia judío kan xi'in ta'an ndia kachi ndia saa: ―¿A ra ka'ni mii va kuvi ra, ña kan ke ka'an ra ña kuchüun yo ku'un yo nuu ku'un ra? ―kachi ndia.
43008023	Ra saa ndakuiin Jesús kachi ra saa xi'in ndia: ―Ndo'o, ra nuu ñu'ú yo'o va ke ndee ndo, ndi su yu'u, ra ndivi va kee yu; ndo'o, ra na yuuvi yo'o va kuvi ndo, ndi su yu'u, ra süvi ra yuuvi yo'o kuvi yu.
43008024	Ña kan ke ndika'an yu xi'in ndo ña kuvi ndo xa'a kuachi ndo, saa chi tu na kuïin ndo kandixa ndo yu'u ña ^kuu yu tiaa ra kuu yu, saa ra kuvi va ndo xa'a kuachi ndo ―kachi ra.
43008025	Ra saa nindakatu'un ndia Jesús kachi ndia saa: ―¿Yoo kuvi yo'o? ―kachi ndia. Ra saa ndakuiin ra kachi ra saa xi'in ndia: ―Xa ta yachi vi ndika'an yu xi'in ndo yoo kuvi yu.
43008026	Iyoo ni ña ka'an yu xa'a ña ^xa ndo ra sandaku tu yu xa'a ña xi'in va ndo. Ra ña ndaa va ke ka'an yu saa chi ra ti'vi yu'u vaxi yu ra ña ndaa va ke ka'an ra, ra ña ndika'an ra kan xini so'o yu ke, ka'an yu xi'in na yuuvi yo'o va ―kachi ra xi'in ndia.
43008027	Ndi su ndikundäa ini vi ndia ña ka'an ra, xa'a Ndioxi ra kuu Tata ra.
43008028	Ra saa ndika'an ka Jesús xi'in ndia kachi ra saa: ―Te xa na ndoni'i ndo yu'u ra xaa yo'o vichin, ra saa vi ke kundaa ini ndo ña kuu yu tiaa ra kuu yu, ra xä yu ndia nii ña kuni mii yu, chi ña saña'a Tata yu yu'u va ke ^xa yu.
43008029	Saa chi íin va ra ti'vi yu'u vaxi yu xi'in yu; Tata yu ra täan ndakoo mitu'un ra yu'u, saa chi niña xa va yu ña kuni ra ―kachi ra xi'in ndia.
43008030	Ra kua'a ni na kandixa Jesús, ña kachi ra saa xi'in na.
43008031	Ra saa ndika'an Jesús xi'in na judío na ndakundikun sata ra kachi ra saa: ―Tu iin ndisaa kii na kundikun ndo tu'un ña ^ka'an yu xi'in ndo, saa ra ndo'o kuvi ndo ndikun ndixa yu'u va.
43008032	Ra ta xa na kundaa ini ndo ña ndaa, ra ña ndaa kan ke saña ndika ndo'o va ―kachi ra xi'in na.
43008033	Ra saa ndakuiin na kachi na saa xi'in ra: ―Ndu'u ra ndise'e ra Abraham va kuvi ndi, ra ndia nii ichi täan ku'un ndi sa chiñu nda'vi ndi nuu inka yuvi. ¿Ra nichuun ke ka'an yo'o ña saña ndika ndi? ―kachi na xi'in ra.
43008034	Ra saa ndakuiin Jesús kachi ra saa xi'in na: ―Ña ndaa ka'an yu xi'in ndo, chi takundi'i yuvi na xa kuachi, ra tixi kuachi kan ke ñu'u va na, ra xa'ndia ña chiñu nuu va na.
43008035	Ra na kundaa ini ndo chi na xachiñu nda'vi ra kindöo vi na kan ve'e nuu xa chiñu na iin ndisaa tiempo, ndi su na kuu se'e mii ra xi'in xito'o ve'e kan, ra iin ndisaa tiempo va ndee na kan ve'e ra.
43008036	Ña kan ke, tu mii ra kuu Se'e Ndioxi kuvi ra na saña ndika ndo'o, saa ra ña ndixa ke saña ndika va ndo.
43008037	Ra xa kundaa va ini yu ña kuu ndo ndise'e ra Abraham, ndi su kuni va ndo ka'ni ndo yu'u, saa chi xïin ndo kandixa ndo ña ka'an yu xi'in ndo.
43008038	Yu'u, ra chiñu ña saña'a Tata yu yu'u va ke ka'an yu xa'a xi'in ndo, ra ndo'o, ra chiñu ña saña'a iva si'i ndo ndo'o va ke ^xa ndo ―kachi ra xi'in na.
43008039	Ra saa ndakuiin na kachi na saa xi'in ra. ―Ndu'u ra ra Abraham va kuvi Tata ndi ―kachi na. Ra saa ndika'an Jesús kachi ra saa xi'in na: ―Tu ndixa se'e ra Abraham kuvi ndo, saa ra chiñu ña xa ra kan ke sa tu ndo'o va.
43008040	Ndi su ndo'o, ra na kuni ka'ni va kuvi ndo yu'u, xa'a ña ndika'an yu ña ndaa ña saña'a Tata yu yu'u xi'in ndo. ¡Ra ra Abraham, ra süvi saa ndixa ra kan!
43008041	Ra ndo'o ra chiñu ña ^xa tata va va ndo ke ^xa ndo ―kachi ra xi'in na. Ra saa ndakuiin na kachi na saa xi'in ra: ―Ndu'u, ra süvi se'e saka na kuvi ndi, chi indaa va kuvi Tata ndi, ra Ndioxi va kuvi ra ―kachi na.
43008042	Ra saa ndika'an Jesús xi'in na kachi ra saa: ―Tu ndixa se'e Ndioxi kuvi ndo, saa ra ku'vi va ini ndo kuni ndo yu'u, saa chi yu'u, ra nuu Ndioxi ke kee va yu ña xaa yu yo'o. Ra süvi ña kuni mii yu ke ndixaa yu, chi Ndioxi va kuvi ra ti'vi yu'u xaa yu.
43008043	Ndo'o, ra küvi kundaa ini ndo xi'in tu'un ña ka'an yu xi'in ndo, saa chi xïin ndo kuni so'o ndo ña ka'an yu xi'in ndo.
43008044	Ña kan ke se'e timia'a va kuvi ndo, ra kuenda ri kan kuvi va ndo, ña kan ke kuni ndo sa ndo chiñu ña ^xa ri. Saa chi timia'a, ra ndia ta kii xa'a ra niña ri xa'ni kuvi va ri. Ri kan, ra köo ña ndaku ^xa vi ri, ra nii kä'an tu ri ña ndaa va. Ra ta ka'an ri tu'un chi'ña, ra ta kuni mii ri ke ka'an va ri; saa chi ri chi'ña tu'un va kuvi ri, ra ri kan kuvi iva tu'un chi'ña va.
43008045	Ra ña ka'an yu'u, ña ndaa xi'in va ndo ke xïin ndo kandixa ndo yu'u.
43008046	¿Ra ndia iin ndo'o kuvi ndo kuvi ka'an xi'in yu, ña iyoo kuachi yu? Ra tu ña ndaa va ke ka'an yu xi'in ndo, saa ra, ¿nichuun ke xïin ndo kandixa ndo yu'u tu saa?
43008047	Saa chi yuvi na kuu kuenda Ndioxi, ra tu'un Ndioxi ke ^xini so'o va na, ndi su ndo'o, ra süvi kuenda Ndioxi kuvi ndo ña kan ke xïin ndo kuni so'o ndo tu'un Ndioxi ―kachi Jesús xi'in na.
43008048	Ra saa ndika'an na judío kan xi'in Jesús kachi na saa: ―Xini va'a va ndi ña ndika'an ndi ña kuu kun ra ñuu Samaria, ra sana kun, ra kuu mii kun tachi ndiva'a ―kachi na xi'in ra.
43008049	Ra saa ndakuiin Jesús kachi ra saa xi'in na: ―Köo tachi ndiva'a ndikaa ini yu, chi Tata yu Ndioxi va kuvi ra xa to'o yu, ña kan ke ka'an ña'a ndo xi'in yu.
43008050	Yu'u, ra ndï'i ini yu a xa to'o na yu'u a kuëe xa to'o na yu'u va, saa chi iyoo va iin ra kuni ña na sa to'o na yu'u, ra ra kan kuvi tu ra xandaku kuachi va.
43008051	Ra ña ndaa ka'an yu xi'in ndo, chi yuvi na kandixa tu'un ña ka'an yu, ra küvi na ―kachi Jesús xi'in na.
43008052	Ra saa ndika'an na judío kan kachi na saa xi'in ra: ―Vichin ke ^kundaa kaxi va ini ndi ña ndixa ke ndikaa va tachi ndiva'a yo'o, saa chi ra Abraham xi'in takundi'i na ndika'an ndoso tu'un yu'u Ndioxi, ra ndixi'i va na. Ra yo'o tu ka'an, ña küvi na kandixa tu'un ña ka'an va kun.
43008053	¿Ra a chee ka va yo'o nuu ra xii xikua ndi Abraham ra xitiaku ta yachi? Ra kan ra ndixi'i va ra, ra saa tu na ndika'an ndoso tu'un yu'u Ndioxi va. ¿Ra yo'o, ra yoo kuvi kun tuvi kun? ―kachi na xi'in ra.
43008054	Ra saa ndakuiin Jesús kachi ra saa xi'in na: ―Tu na chindu'u to'o ni yu tu'un xa'a mii yu, saa ra köo ya'vi ndiaa vi ña. Saa chi ra kachi ndo'o kuu Ndioxi va ndo kuvi ra chindu'u to'o tu'un xa'a yu.
43008055	Ndi su mii ña ndaa ra xïni vi ndo ra. Ra yu'u, ra xini va yu ra. Ra tu na ka'an yu ña xïni yu ra, saa ra ra chi'ña tu'un kuvi tu yu'u va xi'in ndo. Ndi su yu'u, ra xini va yu ra ña kan ke kandixa va yu ña ka'an ra.
43008056	Ra ra Abraham xii xikua ndo ra xitiaku ta yachi, ra kusii ni va ini ra te kundaa ini ra ña kixi yu; ra xini ndixa va ra ña xaa yu, saa ra tiaa ni ka va kusii ini ra ―kachi Jesús xi'in na.
43008057	Ra saa ndika'an tuku na judío kan xi'in Jesús kachi na saa: ―Ndia nii uvi xiko uxi kuiya ke täan xaa vi kun, ¿ra ka'an kun ña xa xini kun ra Abraham? ―kachi na.
43008058	Ra saa ndika'an Jesús xi'in na kachi ra saa: ―Ña ndixa ke ka'an yu xi'in ndo, saa chi te kuni ka kaku vi ra Abraham ra xa iyoo va yu'u ―kachi ra xi'in na.
43008059	Ra saa ki'in na yuu kuni kakin na Jesús; ndi su ndise'e va ra nuu na, ra te ndi'i saa kita ra ini korra ve'e ñu'u kan, ra suvi mii tiañu na ke ndiya'a tu ra kua'an va ra.
43009001	Ra ichi nuu ya'a Jesús kua'an ra kan, ndu'u iin tiaa ra kaku kuaa.
43009002	Ra saa ndindakatu'un ndia ita'an xi'in Jesús kachi ndia saa: ―Tata Maestro, ¿nichuun ke kaku kuaa tiaa yo'o? ¿A mii ra kuvi ra iyoo kuachi? ¿A xa'a kuachi na iva si'i va ra ke? ―kachi ndia.
43009003	Saa ndakuiin Jesús kachi ra saa xi'in ndia: ―Süvi xa'a kuachi mii ra ke, ra nii süvi tu xa'a kuachi na iva si'i ra kuvi ña nindo'o ra saa, chi xa'a ña va'a na kuni yuvi ña iyoo ndiee Ndioxi ña sanda'a va ra ra kuvi ña.
43009004	Ra yoo, ra xiniñu'u sa va yo chiñu ra ti'vi yu'u vaxi yu, ña kuu ka ña ka'ñu, saa chi ta xa na kuu ñuu ra ndia nii ka yuvi küvi sachiñu vi.
43009005	Ra ña íin ka yu nuu ña yuuvi yo'o, ra ñu'u ña tuun nuu na yuuvi kuvi va yu ―kachi Jesús xi'in ndia.
43009006	Ra te ndi'i ndika'an ra tu'un yo'o xi'in ndia, ra saa ko'ni ra tiasi'i ra nuu ñu'u, ra xava'a ra lo'o ndia'yu, ra ndiku'ni ra ña nduchi nuu ra kuaa kan.
43009007	Ra ndika'an ra xi'in ra kachi ra saa: ―Kua'an ndakatia kun nuu kun ini pozo ña nani Siloé ―kachi ra xi'in ra. ―Ra tu'un Siloé yo'o, ra tiakuii ra ndixa'an na ki'in na xaa xi'in chichi va kuvi ra ―kachi ña. Ra saa ndaki'in ra kuaa kan ndixa'an ra ndakatia ra nuu ra, ra te nandiko ra xaa ra, saa ra xa va'a va ndakuto'ni ra.
43009008	Ra yuvi na ndee yachin xi'in tiaa kan, xi'in na ^xini ña kuu ra, ra kuaa, ra xa'a na ndakatu'un na kachi na saa: ―¿A su ra yo'o kuvi ra xindu'u ndindakan? ―kachi na.
43009009	Ra sava tu na ka'an kachi saa: ―Suvi kuvi va ra ―kachi na. Ra inka tu na ka'an kachi saa: ―Takaa ra kan ke kaa va ra, ndi su süvi vi ra ―kachi na. Ra saa ndakuiin mii tiaa kan kachi ra saa: ―Suvi kuvi va yu ―kachi ra.
43009010	Ra saa ndika'an na xi'in ra kachi na saa: ―¿Ni ke xa kun ña va'a ndanuña nuu kun? ―kachi na.
43009011	Ra saa ndakuiin ra yu'u na kachi ra saa: ―Tiaa ra nani Jesús va kuvi ra xava'a ndia'yu, ra ndiku'ni ra ña nuu yu, ra te ndi'i ra saa ndika'an ra xi'in yu kachi ra saa: “Kua'an, ra ndakatia kun nuu kun ini pozo ña nani Siloé”, kachi ra xi'in yu. Ra saa ndixa'an yu ndakatia yu nuu yu, saa ra ndanuña va ña ra va'a va ndakuto'ni yu ―kachi ra xi'in na.
43009012	Ra saa ndika'an na xi'in ra kachi na saa: ―¿Ndia chi íin tiaa kan vichin? ―kachi na. Ra saa ndakuiin ra kachi ra saa xi'in na: ―Xïni yu ―kachi ra.
43009013	Ra saa ndiaka na ra ndixiyo kuaa kan ndixa'an na xi'in ra nuu na fariseo.
43009014	Ra ta xava'a Jesús ndia'yu ña sanda'a ra nuu ra kuaa kan, ra kii yii ña ndakindee va na ke.
43009015	Ra saa nindakatu'un tuku ndia fariseo tiaa kan, ni ke xa ra ña va'a nduva'a nuu ra kachi ndia xi'in ra. Ra saa ndika'an ra xi'in ndia kachi ra saa: ―Ndia'yu va ke ndiku'ni Jesús nuu yu, ra saa ndixa'an yu ndakatia yu ña, saa ra va'a va ndakuto'ni yu vichin ―kachi ra xi'in ndia.
43009016	Ra saa ndika'an sava ndia fariseo kan kachi ndia saa: ―Tiaa ra xa saa kan ra süvi kuenda Ndioxi kuvi ra, saa chi xä to'o ra kii yii ña ndakindiee yo ―kachi ndia. Ndi su inka tu na ka'an kachi su'va va: ―¿Ni ke sa ra, ña va'a sa ra ña xitu'un, tu iin tiaa ra iyoo kuachi va kuvi ra? ―kachi na. Saa ra iin sana su'va va ini ndia saa chi nii nindakitä'an tu'un ndia.
43009017	Ra saa nindakatu'un tuku va ndia ra ndixiyo kuaa kan kachi ndia saa: ―¿Ndia tiaa kuvi ra sanda'a nuu kun tuvi kun? ―kachi ndia xi'in ra. Ra saa ndakuiin ra kachi ra saa xi'in ndia: ―Iin ra ka'an ndoso tu'un yu'u Ndioxi va kuvi ra tuvi yu ―kachi ra xi'in ndia.
43009018	Ndi su ndia judío, ra ndikandïxa vi ndia tiaa kan ña xikuu ra ra kuaa, ra ndanuña nuu ra, ra saa ndixa'an ndia ki'in ndia, na iva si'i ra nduva'a nuu kan xaa na.
43009019	Ra nindakatu'un ndia na kachi ndia saa: ―¿A se'e ndo'o kuvi ra yo'o? ¿Ra a ra yo'o kuvi ra kuaa ta kaku ra kachi ndo? ¿Ra ndixaa ke iyoo ña, ña va'a tu ixto'ni ra vichin? ―kachi ndia.
43009020	Ra saa ndakuiin na iva si'i ra kachi na saa: ―Ña ndixa ke se'e ndi kuvi va ra, ra ña ndixa ke kuaa va tu ra ta kaku ra.
43009021	Ndi su kundäa ini ndi nichuun va'a ndakuto'ni ra vichin, ra nii kundäa tu ini ndi yoo kuvi na sanda'a nuu va ra. Ra na ndakatu'un ndo mii va ra, ra na ndatu'un ra xi'in ndo, saa chi xa ra chee va kuvi ra, ra na ndakuiin ra xa'a mii va ra ―kachi na xi'in ndia.
43009022	Ra xa'a ña ndiyu'vi va na iva si'i ra nuu ndia judío kan ke kachi na saa, saa chi xa ndikata'an va ndia judío kan ña tava ndia ndia ndia ka yuvi ini ve'e ñu'u, tu na ka'an na ña kuu Jesús ra ti'vi Ndioxi xaa sakaku na yuuvi.
43009023	Xa'a ña kan va ke ndika'an iva si'i ra kachi na saa: “Ndakatu'un ndo mii ra, chi xa ra chee va kuvi ra”, kachi na.
43009024	Saa ndakana tuku va ndia judío ra ndixiyo kuaa kan, ra ndika'an ndia xi'in ra kachi ndia saa: ―Chuna'a Ndioxi tu ndixa ña ndaa kuvi ña ndatu'un kun xi'in ndi; saa chi ndu'u, ra kundaa va ini ndi ña kuu ra iin tiaa ra iyoo kuachi ―kachi ndia xi'in ra.
43009025	Ra saa ndakuiin ra kachi ra saa xi'in ndia: ―Kundäa ini yu a iyoo kuachi ra, a köo va tu ña, chi ña kundaa ini yu ke xikuu yu ra kuaa va, ndi su vichin ra xa va'a ndakuto'ni yu ―kachi ra xi'in ndia.
43009026	Ra saa ndika'an tuku ndia xi'in ra kachi ndia saa: ―¿Ni ke xa ra xi'in kun? ¿Ndia ku'va ke xa ra ña va'a sandakuto'ni ra yo'o? ―kachi ndia xi'in ra.
43009027	Saa ndakuiin ra yu'u ndia kachi ra saa: ―Xa ndika'an va yu xi'in ndo, ndi su xïin ndo kandixa ndo yu'u; ¿ra nichuun ke kuni ndo ka'an tuku yu ña xi'in ndo? ¿Ra a kuni tu ndo'o va kundikun ndo ra? ―kachi ra xi'in ndia.
43009028	Ra saa ndika'an ndiva'a ndia xi'in ra, kachi ndia saa: ―Yo'o va kuvi ra ndikun sata tiaa ñaa, ndi su ndu'u, ra ra Moisés va kuvi ra ndikun ndi.
43009029	Saa chi kundaa va ini ndi ña ndika'an Ndioxi xi'in ra kan, ndi su ra ñaa ra kundäa ini ndi xa'a ra, ndia mii ke kee ra ―kachi ndia.
43009030	Saa ndakuiin ra ndixiyo kuaa kan kachi ra saa xi'in ndia: ―¡Ña yo'o ke ndakanda ini yo xi'in va! Saa chi ndo'o, ra xïni ndo ndia mii ke kee ra, ra sanda'a va tu ra nuu yu'u.
43009031	Ra xa kundaa va ini yo chi Ndioxi, ra tiäa so'o vi ra tu'un ña ka'an yuvi kuachi xi'in ra, ndi su xini va tu so'o ra ña ka'an na ndasaka'nu kivi ra xi'in na xa ña kuni ra.
43009032	Ra ndia nii ichi täan kundaa ini yo, xa'a iin tiaa ña sanda'a ra nuu iin yuvi na kaku kuaa, ra va'a ndakuto'ni na.
43009033	Ra tu süvi Ndioxi nditi'vi tiaa yo'o kixi ra, saa ra ndia nii ña ke kuchüun ra sa vi ra ―kachi ra nduva'a nuu kan xi'in ndia.
43009034	Ra saa ndika'an ndia kachi ndia saa xi'in ra: ―¿A yo'o, ra kaku xi'in kuachi vi kuvi ra xaa saña'a ndu'u? ―kachi ndia xi'in ra. Ra saa tava ndia ra ini ve'e ñu'u kan, kua'an va ra.
43009035	Ra ta kundaa ini Jesús ña tava va ndia tiaa kan ve'e ñu'u, ra saa ndixa'an Jesús nanduku ra ra, ra te ndani'i ra ra, ra ndika'an ra xi'in ra kachi ra saa: ―¿A kandixa kun ra kuu Se'e Ndioxi? ―kachi ra xi'in ra.
43009036	Ra saa ndakuiin tiaa kan kachi ra saa: ―Tata, ndatu'un xi'in yu ra kundaa ini yu yoo kuvi ra, ra va'a kandixa yu ra ―kachi ra xi'in Jesús.
43009037	Ra saa ndakuiin Jesús kachi ra saa xi'in ra: ―Xa xini va kun ra, chi yu'u ra ka'an xi'in kun yo'o va kuvi ra ―kachi ra xi'in ra.
43009038	Saa ndakuiin tiaa kan kachi ra saa xi'in Jesús: ―Kandixa va yu yo'o, Tata, ―kachi ra. Ra saa ndakusiti ra ra ndasaka'nu ra Jesús.
43009039	Ra saa ndika'an Jesús kachi ra saa: ―Ña xaa yu ña yuuvi yo'o, ra kuachi yuvi va ke xaa yu sandaku yu; saa chi na kuaa, ra va'a va ndakuto'ni na sa yu, ra na va'a ixto'ni kuu kuaa va tu ―kachi ra.
43009040	Ra te xini so'o sava ndia fariseo ndia ndita yachin xi'in ra, tu'un ña ndika'an ra, ra saa ndika'an ndia xi'in ra kachi ndia saa: ―¿A ndia kuaa ku tu ndu'u va tuvi kun, ña kan ke kachi kun saa? ―kachi ndia xi'in ra.
43009041	Ra saa ndakuiin Jesús kachi ra saa xi'in ndia: ―Tu ndia kuaa ndixiyo ndo, saa ra köo vi kuachi ndo, ndi su vichin ra va'a va nuu ndo, kachi ndo, ra ña kan ke iyoo va kuachi ndo ―kachi Jesús xi'in ndia.
43010001	Ra saa ndika'an Jesús kachi ra saa: ―Ña ndixa ke ka'an yu xi'in ndo, saa chi tiaa ra ndaa chi nuu korra nuu ndo'ni ndikachi vali, ra kï'vi ra chi ye'e korra nu ñu'u ri, ra ra kan, ra ra kui'na va kuvi ra, saa chi xakui'na ra ri xi'in ña u'vi.
43010002	Ra tiaa ra ki'vi chi ye'e korra, ra ra kan ra ndixa va paxto ra ndiaa ri kuvi ra.
43010003	Ra te ^ndakuña ra ndiaa ye'e korra kan, ña ^ki'vi ra ndixa kuu paxto ra ndiaa ri, saa ra ndikun ndakuni va ndikachi vali sana ra tachi ra, ra saa xa'a ra ka'an ra kivi ta iin ta iin ri, ra saa kee ri korra kan kua'an va ri.
43010004	Ra te ndi'i tava ra takundi'i ndikachi vali sana ra chi ke'e, saa ra ndakunuu ra nuu ri kua'an va ra, ra va'a ka vi ndakundikun ri sata ra kua'an ri, saa chi xini va ri tachi ra kuu ixto'o ri.
43010005	Ndi su iin tiaa ra xïni ri, ra ndïkun tu mii vi ri sata ra kan, chi ri xinu ka va kuvi ri nuu ra, saa chi xïni ri tachi ra.
43010006	Ra xi'in tu'un ndichi yo'o ke ndika'an Jesús xi'in na, ndi su ndikundäa ini na, ni ke kuni kachi ña.
43010007	Ra saa ndika'an tuku Jesús xi'in na kachi ra saa: ―Ra na kundaa ini ndo ña ndaa: Saa chi yu'u va kuvi ra kuu ye'e nuu ki'vi ndikachi vali.
43010008	Ra takundi'i na xinuu kixi ta yachi nuu yu'u, ra na kui'na va xikuu na kan, ña kan ke nditiäa so'o vi ndikachi vali tachi na.
43010009	Ra yu'u va kuvi ra kuu ye'e, ra yuvi na ^ki'vi ye'e yo'o, ra kaku va na. Ra koo na ta ku'va iyoo ndikachi vali ri ñu'u ini korra, ra ^kee ri, ra ndéé va tu ri, ra iin ndisaa kii va iyoo itia kuii xixi ri.
43010010	’Ra ra kui'na, ra ra vaxi sakui'na va kuvi ra kan, yuvi na iyoo ta ku'va iyoo ndikachi vali, ra ka'ni ra na, ra sandi'i tu xa'a va na; ndi su yu'u, ra ra xaa taxi ña kutiaku va na kuvi yu, ra vi'i ni kii kuiya taxi yu kutiaku na.
43010011	Saa chi yu'u kuvi ra kuu paxto ra va'a ni ndiaa ndikachi vali. Ra ra kuu paxto ra va'a ra ndataxi va ra mii ra, ña kuvi ra xa'a ndikachi vali sana ra.
43010012	Ndi su iin tiaa ra ki'in xu'un, ña ndiaa tatu ra ndikachi vali, ra te xini ra vaxi ndiva'yu, saa ra ndakoo nda'a va ra ri, ra xinu ra kua'an va ra, saa chi süvi sana ra kuvi ri, ña kan ke ndakoo va ra ri, ra xaa ndiva'yu kan ra kanita'an ri xi'in va ri, saa ra taxi ndi'i ri ri kua'an va ri.
43010013	Ra xinu va tiaa kan, saa chi takua xa'a xu'un va ke xachiñu ra, ña kan ke ndï'i tu ini mii ra xa'a vi ndikachi vali kan.
43010014	’Ra na kundaa ini ndo chi yu'u kuvi ra kuu paxto ra va'a ni ndiaa ndikachi vali. Ra xini va yu ndikachi vali sana yu, ra xini tu ri kan va yu'u,
43010015	ta ku'va iyoo Tata yu Ndioxi ña xini ra yu'u, ra xini tu yu'u ra kan va, ra saa ke iyoo tu yu'u va xi'in ndikachi vali sana yu, saa chi ^ndataxi yu mii yu ña kuvi yu xa'a ri.
43010016	Ra iyoo ka va ndikachi vali sana yu, ri köo ñu'u korra yo'o, ra xiniñu'u ku'un yu ndaki'in tu yu ri kan va, ra kandixa va ri yu'u, ra ndakuta'an ri xi'in ri xa ñu'u korra, ra iin nduu va ri, ra iin kuu tu paxto, ra kondiaa va ri.
43010017	’Ra ku'vi ni va ini Tata yu xini ra yu'u, saa chi ^taxi yu mii yu ña kuvi yu, ra te xa na ndi'i, saa ra ndatiaku tuku va yu.
43010018	Ra ndia nii na kuchüun ka'ni yu'u, ra ña kuni mii va yu ke ^ndataxi yu mii yu ña kuvi yu. Saa chi iyoo ndiayu nda'a yu ña kuvi yu, ra iyoo tu ndiayu nda'a yu ña ndatiaku tuku va yu. Saa chi ña yo'o kuvi chiñu ña xa'ndia Tata yu nuu va yu ―kachi Jesús xi'in na.
43010019	Ra te xini so'o na judío ña kachi Jesús saa, saa ra nindakitä'an tuku va tu'un na, saa chi xa siin xa siin ka'an va na.
43010020	Ra sava tu na ndika'an kachi na saa: ―Tiäa so'o ndo ña ka'an ra, saa chi ra ya'a xini va kuvi ra, ra tachi ndiva'a va ke kuu mii ra ―kachi na.
43010021	Ra inka tu na ndika'an, kachi saa: ―Ndia nii na kuu mii tachi ndiva'a, ra kä'an na, ta'an tu'un ña ka'an ra yo'o. ¿Ra a kuchuun iin na kuu mii tachi ndiva'a ña sanda'a na nuu iin ra kuaa? ―kachi na.
43010022	Ra saa kuu, ra nditiandiaa va yoo ña vixin ni, ra suvi tu mii tiempo kan ke ndatava na judío viko ve'e ñu'u ka'nu ñuu Jerusalén va.
43010023	Saa ndixaa Jesús xika ra nuu ke'e ve'e ñu'u ka'nu kan, yachin nuu nani ye'e ka'nu ña xava'a ra Salomón,
43010024	ra saa iin xinunduu ndia judío kan ra, ra ndindakatu'un ndia ra kachi ndia saa: ―¿Ama vi ke ka'an kun ña ndaa xi'in ndi ra kundaa ini ndi? Chi tu ndixa yo'o kuvi ra ti'vi Ndioxi xaa sakaku na yuuvi yo'o, saa ra kaxi kaxi va na ka'an kun xi'in ndi ra kundaa ini ndi ―kachi ndia xi'in ra.
43010025	Ra saa ndakuiin Jesús kachi ra saa xi'in ndia: ―Xa ndika'an va yu xi'in ndo, ra xïin ndo kandixa ndo yu'u. Ra takundi'i chiñu ña ^xa yu xi'in ndiayu Tata yu, ra ña kan kuvi ña ndakuiin xa'a yu ña ndixa ke kuu yu se'e va ra.
43010026	Ndi su ndo'o ra xïin ndo kandixa ndo yu'u, saa chi süvi ndikachi vali sana yu kuvi ndo, xa ta kachi yu xi'in va ndo.
43010027	Ra ndikachi vali sana yu, ra xini va so'o ri ña ka'an yu xi'in ri, ra xini tu mii va yu ri, ra ndikun tu ri yu'u va.
43010028	Ra ^taxi yu ña kutiaku ri ndia ndikaa ndiku'un, ra ndia nii kii ndï'i xa'a ri, ra ndia nii tu na kuchüun kindiaa ri nda'a va yu.
43010029	Saa chi Tata yu, ra taxi ri nda'a yu, kuvi ra ka'nu nuu takundi'i va na, ña kan ke ndia nii na kuchüun kindiaa ri nda'a ra.
43010030	Ra Yu'u, xi'in Tata yu, ra indaa mitu'un va kuvi ndi ―kachi Jesús xi'in ndia.
43010031	Ra saa ki'in tuku va ndia judío kan yuu, ña kuni ndia kakin ndia Jesús.
43010032	Ra saa ndika'an ra xi'in ndia kachi ra saa: ―Ña va'a va kuvi ña kua'a ni xa yu xini ndo, xi'in ndiee Tata yu; ¿ra ndia iin ña kuvi ña kakin ndo yuu yu'u xa'a? ―kachi ra xi'in ndia.
43010033	Saa ndakuiin ndia judío kan kachi ndia saa xi'in ra: ―Süvi xa'a chiñu va'a ña xa kun ke kakin ndi yuu yo'o, chi xa'a ña ndaa yu'u kun Ndioxi va ke kakin ndi ña yo'o. Saa chi tiaa yuuvi yo'o va kuvi kun, ra ka'an kun ña kuu kun Ndioxi ―kachi ndia xi'in ra.
43010034	Saa ndakuiin Jesús kachi ra saa xi'in ndia: ―¿A su nuu ndiayu Ndioxi ña ni'i va ndo ke ndika'yu tu'un ña kachi su'va: “Mii yu kuvi va ra ka'an ña kuu ndo ndioxi”, kachi Ndioxi, ndika'an ra kachi ña?
43010035	Ra xa kundaa va ini yo, chi tu'un ña ndika'yu nuu ndiayu Ndioxi, ra küvi kanduu yo ña; saa chi mii Ndioxi va kuvi ra ndika'an kachi ra saa xi'in na ndaki'in ndiayu ra ta yachi, ña kuu na ndioxi.
43010036	Ra Ndioxi va kuvi ra ndikaxin yu'u, ra ti'vi ra yu'u xaa yu ña yuuvi yo'o vichin, ra ka'an yu ña kuu yu se'e ra, ra ña kan ke ka'an ndo, ña ndaa yu'u yu ra.
43010037	Ra tu xä yu chiñu ña ^xa Tata yu, saa ra na kandïxa ndo yu'u va.
43010038	Ra tu ^xa va tu yu ña, saa ra va'a ni na kandïxa va ndo yu'u, ndi su na kandixa va ndo chiñu ña xini ndo ^xa yu, ra saa ke va'a na kundaa ini ndo ra kandixa ndo ña iyoo Tata yu Ndioxi xi'in yu, ra yu'u, tu iyoo xi'in ra kan va ―kachi ra xi'in ndia.
43010039	Ra saa kuni tuku va ndia tiin ndia Jesús, ndi su ndikuchüun ndia, chi ndisaña va ra nda'a ndia.
43010040	Ra saa ndaki'in ra kua'an chi nuu kanata ñu'ù, ra kee ra itia Jordán ra ndixaa ra ndixikoo ra chi nuu ndixiyo ra Juan ra sakuchi yuvi te yachi.
43010041	Ra kua'a ka vi yuvi ndixa'an nuu iin Jesús, ra ndika'an na xi'in ta'an na kachi na saa: ―Va'a ni ña ndixa ke köo va ña xitu'un ndixa ra Juan, ndi su takundi'i ña ndika'an ra xa'a tiaa yo'o, ra ña ndixa va kuvi ña ―kachi na.
43010042	Ra kua'a ni yuvi na ndee yachin kan, ndakundikun sata Jesús.
43011001	Ra ñuu Betania ndixiyo iin tiaa ra xinani Lázaro ra ki'in kue'e ra, ra ku'va ña María, xi'in ña Marta kuvi ra.
43011002	Ra ña María, kuvi ña kosondiee ndutia xa'an tami xa'a Jesús, ra ndaku'va ña ña xi'in ixi xini ña.
43011003	Ra saa ti'vi na si'i ku'va ra Lázaro kan, chiñu kua'an ña nuu Jesús, ra kachi na saa: ―Tata, ndiee na kuii ndo'o ra ita'an xi'in kun, ra nani Lázaro ―kachi na.
43011004	Ra saa te xini so'o Jesús tu'un yo'o, ra saa ndika'an ra kachi ra saa: ―Ña ndiee ndo'o ra Lázaro, ra süvi ra kuvi vi kuvi ra, chi ña va'a na kundaa ini yuvi ña ka'nu ni Ndioxi va kuvi ña, ra ndasaka'nu tu na yu'u, ra kuu se'e va ra ―kachi ra xi'in na.
43011005	Ra va'a ni ku'vi ni va ini Jesús xini ra ña Marta, xi'in ña María, xi'in ra Lázaro,
43011006	ra te kundaa ini ra ña ndiee ndo'o ra Lázaro, ra kuëe ndikun ndixa'an ra nuu iyoo ra Lázaro, chi kuachi ka va ra uvi kii ñuu nuu íin ra.
43011007	Te ndi'i saa vi ndika'an ra xi'in ndia ita'an xi'in ra kachi ra saa: ―Na'a ndo na ku'un tuku yo chi Judea ―kachi ra.
43011008	Ra saa ndika'an ndia xi'in ra kachi ndia saa: ―Tata Maestro, sakan ndia'vi kii va ke kuni na judío na ndee kan ka'ni na yo'o xi'in yuu, ¿ra a tuku va ichi kuni ku'un kun? ―kachi ndia.
43011009	Ra saa ndakuiin Jesús, kachi ra saa xi'in ndia: ―¿A kundäa ini ndo iin kii, ra uxi uvi hora kuvi ña? Ra ña kan ke na xika ka'ñu ra kakï'i vi na, saa chi tuun va ñù'ù ña iyoo nuu ña yuuvi yo'o nuu na.
43011010	Ndi su yuvi na xika ñuu, ra kaki'i va na kan, saa chi köo ñù'ù tuun nuu na ―kachi Jesús xi'in ndia.
43011011	Te ndi'i saa ndika'an ka Jesús kachi ra saa xi'in ndia: ―Xa ndikixi va ra ita'an xi'in yo, ra nani Lázaro; ra ña kan ke ku'un yu sandoto yu ra ―kachi ra.
43011012	Ra saa ndika'an ndia ita'an xi'in ra, kachi ndia saa xi'in ra: ―Tata, tu ra ndikixi va kuvi ra, saa ra ndoto va ra ―kachi ndia.
43011013	Ra ña kachi Jesús ña ndikixi ra Lázaro, ra ra ndixi'i va kuvi ra, kachi ra xi'in ndia ita'an xi'in ra, ndi su ndia kan ra ndikundäa ini vi ndia, chi va'a ra kixi ku ndixa va ra ká'án ndia.
43011014	Ra saa vi ke ndika'an tie'e va'a Jesús, xi'in ndia kachi ra saa: ―Xa ndixi'i va ra Lázaro.
43011015	Ra kusii ni ini yu ña ndixïyo yu xi'in ra, ra saa ke va'a na kuni ndo'o, ra kandixa va'a ka ndo yu'u, ra na'a ndo, ra na ku'un yo kuni yo ra ―kachi Jesús xi'in ndia.
43011016	Ra saa ndika'an iin ra nani Tomás, ra ka'an na kuu kuati kachi ra saa, xi'in ndia sava ndia ita'an xi'in Jesús: ―Na'a ndo, ra na ku'un yo kuvi yo xi'in va ra ―kachi ra.
43011017	Ra saa te ndixaa Jesús ñuu kan, ra saa kundaa ini ra ra xa kumi va kii ke ndikaa ra Lázaro tixi ñu'u.
43011018	Ra ñuu Betania kan, ra yachin va ndikaa ña xi'in ñuu Jerusalén, saa chi ku'va uvi kilómetro sava va ke kindoo ñuu Betania xi'in ñuu Jerusalén.
43011019	Ra ña kan ke va'a kua'a ni na judío ndixa'an ixto'ni ña Marta xi'in ña María, ña ^taxi na tu'un ndiee ini nda'a na, xa'a ña ndixi'i ra Lázaro ku'va na.
43011020	Ra saa te kundaa ini ña Marta ña kuyachin Jesús xaa ra, ra saa kanata ña ndaki'in ña ra; ra ña María, nindoo chi ini ve'e va.
43011021	Ra saa ndika'an ña Marta xi'in Jesús, kachi ña saa: ―Tata, tu ndixiin kun yo'o, saa ra küvi vi ku'va yu.
43011022	Ndi su kandixa va yu chi tu na nduku kun iin ña'a nuu Ndioxi ra taxi va ra ña nda'a kun ―kachi ña.
43011023	Ra saa ndika'an Jesús xi'in ña kachi ra saa: ―Ra ku'va kun, ra ndatiaku tuku va ra ―kachi ra.
43011024	Ra saa ndakuiin ña Marta kachi ña saa: ―Xa kundaa va ini yu, chi ndatiaku va ra te na xaa kii ña ndatiaku na ndii kii ña vaxi ―kachi ña xi'in Jesús.
43011025	Saa ndika'an Jesús xi'in ña kachi ra saa: ―Yu'u kuvi ra sandatiaku yuvi, ra taxi tu yu ña kutiaku va na. Ra na kandixa yu'u, ra va'a ni xa ndixi'i va na, ndi su kutiaku va na.
43011026	Ra takundi'i yuvi na tiaku, ra kandixa na yu'u, ra ndia nii kii küvi na. ¿A kandixa kun ña yo'o? ―kachi Jesús xi'in ña.
43011027	Ra saa ndakuiin ña kachi ña saa: ―Kandixa va yu, Tata, ra kandixa tu yu, ña kuu kun Se'e Ndioxi va, ra ndikaxin tu ra yo'o ña sakaku kun na yuuvi yo'o va, ra xa iyoo tu tu'un xa'a kun ña kixi kun nuu ña yuuvi yo'o va ―kachi ña xi'in Jesús.
43011028	Ra saa ta ndi'i ndika'an ña Marta tu'un yo'o, ra saa ndixa'an ña ndika'an se'e ña xi'in ña María ku'vi ña, kachi ña saa: ―Tata yo Maestro, ra yo'o va íin ra, ra kana ra yo'o ―kachi ña xi'in ña.
43011029	Ra saa te kundaa ini ña María tu'un yo'o, saa ra ndikun ndakundichi ña, ra ndixaa ña nuu íin Jesús va.
43011030	Ra Jesús ra täan ki'vi vi ra ñuu, saa chi sakan nuu ndixaa ña Marta nini'i ta'an ña xi'in va ra ke íin ra.
43011031	Ra saa te xini na judío na ndixaa ndee ki'in kuenda xi'in ña Maria, ña kama ni ndakundichi ña kua'an ña, ra saa taxi ndikun na kua'an na sata va ña, saa chi va'a yu'u yavi nuu ndikaa ku'va va ña kua'an ña kundu'u ña kuaku ña, ká'án na.
43011032	Ra saa te ndixaa ña María nuu íin Jesús, ra saa ndakuto'ni ña nuu ra, ra ndakusiti ña xa'a ra, ra ndika'an ña xi'in ra kachi ña saa: ―Tata, tu yo'o ndixiin kun, saa ra küvi vi ku'va yu ―kachi ña.
43011033	Ra saa te xini Jesús ña ^xaku ña Maria, ra xaku tu na judío na ndixaa xi'in va ña, saa ra kusuchi ni tu ini Jesús va xi'in ña.
43011034	Ra saa ndika'an ra xi'in na kachi ra saa: ―¿Ndia mii ninduxin ndo ra? ―kachi ra xi'in na. Ra saa ndakuiin na kachi na saa: ―Tata, na'a, ra ko'o xi'in ndi ra kuni kun nuu ninduxin ndi ra ―kachi na xi'in ra.
43011035	Saa ra xaku va Jesús.
43011036	Ra saa ndika'an na judío kan, kachi na saa: ―Kuto'ni ndo, chi tiaa ni ku'vi ini ra xini ra ra ―kachi na.
43011037	Ra sava tu na ka'an kachi saa: ―Ra yo'o, ra va'a va sanda'a ra nuu na kuaa, ¿ra a vä'a saa ndixa ra, ña täxi kuvi ra Lázaro? ―kachi na.
43011038	Saa kunda'vi tuku va ini Jesús xini ra na, saa ndixaa ra yu'u yavi nuu ndikaa ra Lázaro, ra ndika kava va ku nuu íin yavi kan, ra ndasi iin yuu chee yu'u ña.
43011039	Saa ndika'an Jesús xi'in na kachi ra saa: ―Sakutia'a ndo yuu yu'u yavi ―kachi ra xi'in na. Ra saa ndika'an ña Marta ku'va ra Lázaro kachi ña saa: ―Küvi sakutia'a ndi ña, Tata, saa chi xa kumi vi kii ke ndixi'i ra, ra xa xa'an ni va ra ―kachi ña xi'in Jesús.
43011040	Ra saa ndika'an Jesús xi'in ña kachi ra saa: ―¿A ndakä'an kun ña ndika'an yu xi'in kun, tu kandixa kun yu'u, saa ra kuni va kun ña xitu'un ^xa Ndioxi? ―kachi ra xi'in ña.
43011041	Ra saa sakutia'a na yuu ña ndasi yu'u yavi nuu ndikaa iki kuñu ra Lázaro, ra saa ndoni'i Jesús nuu ra chi ndivi, ra ndika'an ra kachi ra saa: ―Tata, ndataxi yu tixa'vi nda'a kun, saa chi xa xini va so'o kun ña ndika'an yu xi'in kun.
43011042	Ra xa kundaa va ini yu, saa chi takundi'i tu'un ña ka'an yu xi'in kun ra ^xini va so'o kun ña Tata, ndi su xa'a yuvi yo'o va ke ndika'an yu xi'in kun, ña va'a na kundaa ini na, ra kandixa na ña yo'o kuvi ra ti'vi yu'u vaxi yu ―kachi ra.
43011043	Ra te ndi'i ndika'an ra tu'un yo'o, ra saa ndiee ka vi ndika'an ra kachi ra saa: ―¡Lázaro, kita ke'e! ―kachi ra.
43011044	Ra saa kita ra Lázaro kan, ra nu'ni nda'a ra, xi'in xa'a ra, xi'in tikoto ña nii, ra isuvi tu ña nuu va ra. Ra saa ndika'an Jesús xi'in na, kachi ra saa: ―Ndaxi ndo ra, ra saña ndo ra na ku'un ra ―kachi ra xi'in na.
43011045	Ra ña kuu ña yo'o, ra kua'a ni na judío na ndixa'an ki'in kuenda xi'in ña María ra kandixa va na, ña xini na xa Jesús.
43011046	Ndi su sava tu na kee, ra ndixa'an na ndatu'un na xi'in ndia fariseo, xa'a ña xini na xa Jesús va.
43011047	Ra saa ndakuta'an ndia fariseo xi'in ndia xikua'a nuu na sutu, xi'in ndia xikua'a xa'ndia chiñu, ra ndika'an ndia xi'in ta'an ndia kachi ndia saa: ―¿Ni ke sa yo? Chi tiaa yo'o, ra kua'a ni ña xitu'un ^xa ra.
43011048	Ra tu na taxi yo ña sa ka ra saa, saa ra kandixa ndi'i va na ra, ra iyo ni kixi na chiñu ñuu Roma, ra sandi'i na xa'a ve'e ñu'u ka'nu yo, ra sandi'i tu na xa'a ñuu va yo ―kachi ndia.
43011049	Ra saa ndika'an iin ra sutu ra nani Caifás, ra kuchee nuu takundi'i ndia sutu mii kuiya kan, kachi ra saa xi'in ndia: ―Ndo'o, ra xïni va'a vi ndo.
43011050	¿A kï'in xini ndo, ña va'a ka va ke na kuvi iin tiaa xa'a takundi'i yuvi, nuu ña kuvi takundi'i na ―kachi ra xi'in ndia.
43011051	Ra ña ndika'an ra Caifás tu'un yo'o, ra süvi xini mii ra ke ndikaku ña, chi xa'a ña kuu ra sutu, ra kuchee nuu takundi'i sutu kuiya kan va ke taxi Ndioxi tu'un yo'o nda'a ra, ña va'a ndika'an ra, ña kuvi Jesús xa'a takundi'i na ñuu kan;
43011052	ra süvi takua xa'a na ñuu Israel ke kuvi ra, chi kuvi tu ra xa'a na kuu se'e Ndioxi na ndee takundi'i ñuu va, ña ndachuta'an ra na, ra nduu na iin.
43011053	Ra mii kii kan ke, kindoo na ña ka'ni na Jesús va.
43011054	Ra xa'a ña kan ke ndiküvi ka kaka tuvi Jesús tiañu na judío, ra saa kita ra Judea kan, ra ndixa'an ra iin ñuu ña nani Efraín ña ndikaa yachin xi'in iin iku yuu. Ra ikan ndixiyo ra xi'in ndia ita'an xi'in ra.
43011055	Ra suvi mii yoo kan ke, xa kuyachin ni tu ndatava na judío viko pascua va, ra ña kan ke kua'a ni na kua'an ñuu Jerusalén, ña xa sanduvi na xi'in mii na ña va'a ndasaka'nu na viko kan.
43011056	Ra ndanduku tu na Jesús va, ra ta ndixaa na ve'e ñu'u ka'nu kan, ra saa ^ndakatu'un ta'an na kachi na saa: ―¿Ndixa tuvi ndo, a kixi ra viko yo'o a kïxi ra? ―kachi na xi'in ta'an na.
43011057	Ra ndia sutu ndia kuna'nu nuu ndia sutu xi'in ndia fariseo, ra xa xa'ndia va ndia chiñu nuu yuvi, ña tu ndia iin na na kundaa ini nuu iyoo Jesús, ra ndikun na ndatu'un na xi'in ndia, ra va'a tiin ndia ra.
43012001	Ra i̱ñu̱ ka kii ke kumani koo viko pascua, ra saa kee Jesús kua'an ra chi ñuu Betania ñuu ra Lázaro ra ndixi'i, ra ndasatiaku Jesús ra.
43012002	Ra ikan xavii na ña xixini ra xa'a ña xato'o na ra, ra ña Marta kuvi ña chikaa ko'o kata ña nuu ndia, ra ra Lázaro kuvi ra xindu'u nuu mesa xixi ra xi'in Jesús.
43012003	Ra saa xaa tu ña María va, ra ni'i ña iin yuyu lo'o ña ñu'u ndutia xa'an tami, ra kuva'a xi'in niña iku nardo, ra tiaa ni ya'vi ra, ra koso ndiee ña ra xa'a Jesús, ra te ndi'i saa ndaku'va ña xa'a ra xi'in ixi xini ña, ra iin chitu ndaa ini ve'e kan, xi'in xiko ndutia xa'an tami kan.
43012004	Ra saa ndika'an iin ra ita'an xi'in Jesús, ra nani Judas Iscariote ra se'e Simón, ra ndataxi Jesús nda'a na sáa̱ ini te na ndi'i, kachi ra saa:
43012005	―¿A vä'a ndikiya'vi ndutia xa'an tami yo'o, uni ciento denario, ra chindiee ta'an yo xi'in na nda'vi? ―kachi ra.
43012006	Ndi su süvi ndixa xa'a na nda'vi ke ndi'i ini ra ña ndika'an ra tu'un yo'o; saa chi xa'a ña kuni ra xu'un va ke kachi ra saa; chi ra kan kuvi ra xindiso xu'un, ra ikan tava se'e ra lo'o ña, ña kan ke kachi ra saa.
43012007	Ra saa ndika'an Jesús xi'in ra kachi ra saa: ―Koo yaa kun xi'in ña, chi ña va'a va ke ^xa ña xi'in yu, saa chi chuva'a va ña ndutia yo'o, ra chikaa ña ra sata yu vichin, ña va'a xa na koo nduvi yu kii te na nduxin na yu'u.
43012008	Ra na nda'vi, ra iin takundi'i va kii ke kundee na kan xi'in ndo; ndi su yu'u, ra süvi iin takundi'i kii ke kuiin yu xi'in ndo ―kachi ra.
43012009	Ra saa kuu, ra kua'a ni na judío kundaa ini ña íin Jesús ñuu Betania, ra saa ndaki'in na ndixa'an na xini na ra, ra süvi takua ra kan kuvi ra ndixa'an na kuni na, chi ndixa'an tu na xini na ra Lázaro ra ndixi'i, ra ndasatiaku Jesús ta yachi va.
43012010	Ra saa ndakuta'an ndia xikua'a nuu ndia sutu, ra ndikata'an ndia ña ka'ni tu ndia ra Lázaro va,
43012011	saa chi xa'a ra yo'o ke, kua'a ni na judío ra ndakoo va na ndia sutu kuna'nu kan, ra ndakundikun na sata Jesús va.
43012012	Ra saa kuu inka kii, ra saa ndaki'in Jesús kua'an ra chi ñuu Jerusalén, ra kii kan ra ndee kua'a tu yuvi na xaa ña iyoo viko pascua va, ra ta kundaa ini na ña xaa Jesús ñuu kan,
43012013	ra saa kee na, ra xa'ndia na ñuu nda'a itun ñuu, ra ndixa'an na ndaki'in na Jesús, ra iin siso, siso nda'yu na kachi na saa: ―¡Ra ka'nu kuvi Ndioxi! ¡Ra ra ka'nu kuu tu ra ti'vi va ra! ¡Ka'nu ni ra ti'vi ra, saa chin Rey na ñuu Israel kuvi ra! ―kachi na.
43012014	Ra saa taxi na iin burru lo'o nda'a Jesús ra nandaa ra sata ri. Ra su'va va ke kuu ña va'a ndixinu nuu tu'un Ndioxi, ña ndika'yu xina'a, ña kachi su'va:
43012015	Kuayü'vi ndo'o, na ñuu Jerusalén; na kundaa ini ndo, chi xa vaxi va ra kuu rey ndo, ra yoso ra iin burru lo'o vaxi ra, ^kachi ña.
43012016	Ra ndia ita'an xi'in Jesús, ra ndikundäa vi ini ndia xi'in tu'un kan, ra ndia te ndatiaku Jesús kuanu'u ra chi ndivi vi ke, ndaka'an ndia ña ndika'yu tu'un kan xa'a Jesús, ra iin ta kachi tu'un kan ña ndakani ña, ra iin saa ke kuu va.
43012017	Ra yuvi na ndixa'an xini te kana Jesús ra Lázaro ini yavi ña sandatiaku ra ra, ra ndatu'un na xi'in yuvi xa'a ña xini na xa ra.
43012018	Ra xa'a ña kan ke kee yuvi kan ndaki'in na Jesús, chi kundaa va ini na xa'a ña xitu'un xa ra.
43012019	Ra saa ndika'an ndia fariseo kan xi'in ta'an ndia kachi ndia saa: ―Xi̱nì ndo chin ña uun va ke kuu yo saa xika yo, saa chi sata ra kaa, ndakundikun takundi'i va na ―kachi ndia.
43012020	Ra ñú'u tu sava na griego va tiañu yuvi na ndixaa ndasaka'nu viko pascua ñuu Jerusalén kan.
43012021	Ra saa kuyachin na griego kan nuu iin ra Felipe ra kee ñuu Betsaida, ña ndikun ndiaa chi Galilea, ra xakunda'vi na nuu ra kachi na saa: ―Tata, kuni ndi kuni ndi Jesús ―kachi na.
43012022	Ra saa kee ra Felipe ra ndixa'an ra ndika'an ra xi'in ra Andrés, ra saa ndakuta'an uvi saa ndia ra ndixa'an ndia ndatu'un ndia xi'in Jesús.
43012023	Ra saa ndika'an Jesús kachi ra saa xi'in ndia: ―Xa kuyachin ni kii ña taxi Ndioxi ña kundaa ini yuvi, ña ka'nu ni yu'u, ra xaa yo'o.
43012024	Ra xa kundaa va ini ndo, chi tu na ndakäva nuni trigo nuu ñu'u, saa ra köo mii kui'i taxi vi ña, ra tu na ndakava ña nuu ñu'u, ra kuvi ña, saa ra, kua'a ni va kui'i taxi ña.
43012025	Ra yuvi na ku'vi ni ini xini mii, ra na ndi'i xa'a va kuvi na; ndi su yuvi na kuë ku'vi ini xini mii, ra na kan kuvi na ni'i kutiaku ndia ndikaa ndiku'un va.
43012026	Ra tu ndia na xiin sachiñu nda'vi nuu yu, ra xiniñu'u na kundikun na yu'u va, ra nuu koo yu ke koo tu na xachiñu nda'vi nuu va yu, ra ndia ndia ka na ^xachiñu nda'vi nuu yu, ra sato'o va Tata yu na.
43012027	’Ra vichin ra tiaa ni ndi'i ini yu. ¿Ra ni ke va'a kachi yu? ¿A va'a tu na ka'an yu xi'in Tata yu ña saya'a ra yu'u nuu tundo'o ña vaxi nuu yu? Küvi, saa chi xa'a ña yo'o ke xaa va yu ―kachi ra.
43012028	Ra saa ndika'an ka Jesús xi'in Ndioxi kachi ra saa: ―Tata, na taxi kun kundaa ini yuvi, ña ka'nu ni kun ―kachi ra. Ra saa tiaku ndika'an iin tachi chi ndivi kachi ña saa xi'in ra: ―Xa taxi va yu ña kundaa ini na, ña ka'nu ni yu, ra taxi tuku va yu ña na kundaa ini na, ña ka'nu ni yu ―kachi ña.
43012029	Ra ta xini so'o yuvi na ndee xi'in Jesús tu'un ña ndika'an tachi kan, ra saa ndika'an na kachi na saa: ―Savi va kuvi ra ninda'yu ―kachi na. Ra sava tu na ndika'an kachi saa: ―Tatun Ndioxi va kuvi ra ndika'an xi'in Jesús ―kachi na.
43012030	Ra saa ndika'an Jesús kachi ra saa xi'in na: ―Tachi yo'o, ra süvi xa'a yu'u ke ndika'an ña, chi xa'a ndo'o va ke ndika'an ña.
43012031	Ra vichin ke ndixaa kii ña kundaku kuachi xi'in na yuuvi yo'o; ra vichin ke ndixaa tu kii ña kita tachi ndiva'a ña xa'ndia chiñu nuu ña yuuvi yo'o va, ku'un ña.
43012032	Ra te xa na ndoni'i sukun na yu'u, ra ña sa yu ke sakanda yu nima yuvi ra nanduku takundi'i va na yu'u ―kachi Jesús xi'in na.
43012033	Ra ña kachi Jesús su'va, ra xa'a ña katakaa na ra ndika cruz, va ke kachi ra saa.
43012034	Ra saa ndakuiin yuvi kan kachi na saa xi'in ra: ―Ndu'u, ra te ^xini so'o ndi ña ka'vi na tu'un Ndioxi ra su'va va kachi ña, Cristo ra iin takundi'i tiempo va ke kutiaku ra kan, kachi ña. ¿Ra nichuun ke ka'an tu yo'o ña ndakuita tiaa ra xaa yo'o? ¿Ra yoo kuvi tiaa ra xaa ñaa? ―kachi na.
43012035	Ra saa ndika'an tuku Jesús, kachi ra saa xi'in na: ―Vichin, ra iyoo ka va ñù'ù xi'in ndo, ndi su salo'o ni va tiempo iyoo ña xi'in ndo. Ra ña iyoo ñù'ù xi'in ndo vichin, ra na kaka va ndo, chi koto iin kama su'va xaa ña ñaa ni'i ña ndo'o, chi yuvi na xika nuu ñaa, ra kundäa ini na ndia mii ku nuu kua'an vi na.
43012036	Ra na kandixa ndo ñù'ù ña iyoo ña xi'in ndo vichin, ra saa ke ni'i ndo, kuu ndo se'e ña ―kachi ra. Ra te ndi'i ndika'an ra tu'un yo'o, ndia saa ra ndaki'in ra ndixa'an ra ndise'e ra nuu va na.
43012037	Ra va'a ni kua'a ni va ña xitu'un xa Jesús nuu na, ndi su ndikandïxa vi na ra.
43012038	Ra ña kuu ña yo'o, ra ña va'a na xinu nuu tu'un ña tiaa ra Isaías, ra ndika'an tu'un yu'u Ndioxi xina'a va kuvi ña, ta kachi ra su'va: Tata, ndia nii na xïin kandixa tu'un ña ka'an ndi Ra ndia nii tu na xïin kandixa xa'a ña ^xini na ña ka'nu ni ndiee va kun, kachi ra.
43012039	Ra ndika'an tu ra Isaías kachi ra su'va va:
43012040	Ndioxi kuvi ra ndasi nuu na, ra ndasatie'e ra nima na, ña va'a na küni na xi'in nduchi nuu na, ra nii na kuïin na kandixa na xi'in ndinuni nima na, ra nii na nandïko na nuu yu, ña sanda'a yu na, kachi ra.
43012041	Ra su'va ke kachi ra Isaías xa'a Jesús te yachi, saa chi xa xini nuu va ra ña ka'nu kuu mii Jesús.
43012042	Ra va'a ni saa va, ndi su kua'a ni va na judío na kuna'nu xa'ndia chiñu ra kandixa va na ña ndika'an Jesús, ndi su ndixïin na ndatu'un na xi'in yuvi saa chi ndiyu'vi va na, ña tava ndia fariseo na ve'e ñu'u kan.
43012043	Saa chi kuni ka va na, ña na ka'an va'a ni na yuuvi yo'o xa'a na, nuu ña ka'an va'a Ndioxi xa'a na.
43012044	Ra saa ndiee ka vi ndika'an Jesús xi'in na kachi ra saa: ―Yuvi na kandixa yu'u, ra süvi takua yu'u kuvi ra kandixa na, chi Tata yu, ra ti'vi yu'u vaxi va yu kuvi ra kandixa na.
43012045	Ra yuvi na ^xíní yu'u, ra ra ti'vi yu'u vaxi va yu kuvi ra ^xíní na.
43012046	Yu'u, ra kuu ñù'ù, ra ña xaa yu ña yuuvi yo'o, ra ña va'a na kundëe na kandixa yu'u, nuu ñaa va kuvi ña.
43012047	Ra tu ndia na ^xini so'o tu'un yu, ra xïin na kandixa na ña, ra süvi yu'u kuvi ra sayukun kuachi xi'in na, saa chi ndixäa yu, ña sayukun yu kuachi xi'in na yuuvi yo'o, chi na xaa yu sakaku va yu kuvi na.
43012048	Ra yuvi na kundasi yu'u, ra xïin na kandixa na yu'u, ra iyoo va ña sayukun kuachi xi'in na, saa chi tu'un ña ndika'an va yu ke sayukun kuachi xi'in na kii ña vaxi.
43012049	Saa chi yu'u, ra süvi ña kuni mii yu ke ka'an yu; chi Tata yu ra ti'vi yu'u va kuvi ra xa'ndia chiñu nuu yu, ndia ña ke xiniñu'u ka'an yu, ra ndia ña ke xiniñu'u saña'a yu ndo'o.
43012050	Ra xa kundaa va ini yu, chi ndiayu ña xa'ndia Tata yu, ra ña taxi kutiaku yuvi ndiaa ndikaa ndiku'un va kuvi ña. Ña kan ke, ña xa'ndia Tata yu nuu yu ke ka'an tu yu xi'in ndo'o va ―kachi Jesús xi'in na.
43013001	Ra ndia salo'o ni va kumani ña koo viko pascua, ra xa ^kundaa va ini Jesús ña xa ndixaa kii ña ndakoo ra ña yuuvi yo'o, ra nandiko ra kunu'u ra chi nuu ndu'u Iva ra. Ra ku'vi ka vi ini ra xini ra na ndikun sata ra, na iyoo nuu ña yuuvi yo'o, ra ña ku'vi ni ini ra xini ra na, ra ndiakua ndataxi ra mii ra ña ndixi'i ra xa'a na.
43013002	Ra saa kuu, ra ndakundu'u Jesús xi'in ndia ita'an xi'in ra ña kuxini ndia, ra xa chikaa yu'u va timia'a ra Judas Iscariote, se'e ra Simón, ña ndataxi ra Jesús nda'a na saa ini.
43013003	Ndi su xa ^kundaa va ini Jesús ña taxi Iva ra Ndioxi takundi'i ndiayu nda'a ra, saa chi nuu mii Ndioxi ke kee va ra, ra nuu mii Ndioxi ke nandiko tu ra kunu'u va ra.
43013004	Ra saa kuu ndia ndee ndia xixini ndia, ra saa ndakundichi Jesús, ra ki'in ra tikoto ña isukun ra chindu'u ra kan, ra saa ki'in ra iin tikoto kani ra chiku'ni ra ña toko ra.
43013005	Ra te ndi'i saa chikaa ra tiakuii ini iin xiko'o, ra xa'a ra ndakatia ra xa'a ndia ita'an xi'in ra, ra te ndi'i saa sandachi ra ña xi'in tikoto ña nu'ni toko ra.
43013006	Ra ta kuyachin Jesús ña ndakatia ra xa'a ra Simón Pedro, ra saa ndika'an ra Simón Pedro kachi ra saa xi'in ra: ―Tata, vä'a kita ña ndakatia kun xa'a yu ―kachi ra.
43013007	Saa ndakuiin Jesús kachi ra saa xi'in ra: ―Ña ^xa yu ra kundäa vi ini kun xi'in ña vichin, ndi su vaxi kii ra kundaa va ini kun xi'in ña ―kachi ra.
43013008	Ra saa ndika'an ka ra Pedro kachi ra saa: ―Tata, ndia nii kii täxi yu ndakatia kun xa'a yu ―kachi ra. Ra saa ndakuiin Jesús kachi ra saa xi'in ra: ―Tu na ndakätia yu xa'a kun, saa ra küvi kuta'an kun xi'in yu ―kachi ra.
43013009	Ra saa ndakuiin ra Simón Pedro kachi ra saa: ―Tata, tu saa, ra süvi takua xa'a yu ke ndakatia kun, chi na ndakatia tu kun nda'a yu, xi'in xini va yu ―kachi ra.
43013010	Saa ndika'an Jesús kachi ra saa xi'in ra: ―Yuvi na xa chichi ra ndia takua xa'a va na kan ke xiniñu'u ndoo, saa chi yäkua ka na. Ra ndo'o tu, ra xa ndo nduyaa va kuvi ndo, saa chi yäkua ka ndo, ndi su süvi takundi'i tu ndo ninduyaa ―kachi ra.
43013011	Saa chi ^xa kundaa va ini Jesús xa'a tiaa ra ndataxi ña'a nda'a na saa ini, ña kan ke ndika'an ra, ña süvi takundi'i ndia kuvi ndia ninduyaa.
43013012	Ra te ndi'i ndakatia ra xa'a ndia, saa ndakusukun ra tikoto ña isukun ra, ra saa ndakundu'u tuku ra nuu mesa va, ra ndika'an ra xi'in ndia kachi ra saa: ―¿A ^kundaa ini ndo ni ke kuni kachi ña xa yu yo'o?
43013013	Ndo'o, ra Tata Maestro kachi ndo xi'in yu, ra va'a ka'an va ndo, saa chi suvi kuvi va yu.
43013014	Ra tu yu'u, ra kuu yu Tata Maestro ndo, ra ndakatia tu yu xa'a va ndo, saa ra, xiniñu'u ndakatia tu ndo'o va xa'a na ta'an ndo.
43013015	Ra ña yo'o ke ^xa yu ña sakua'a yu ndo'o, ra ta ku'va xa yu xi̱nì ndo ke na sa tu ndo'o va.
43013016	Ra ña ndixa ke ka'an yu xi'in va ndo, saa chi ndia nii na xachiñu tatu, ra küvi sa chee na nuu ra kuu xito'o na, ra nii yuvi na kua'an chiñu küvi sa chee tu nuu na ti'vi ña'a va.
43013017	Ra tu na kundaa ini ndo xi'in ña yo'o, ra sa ndo ña, saa ra va'a ni va kee ndo.
43013018	’Ra süvi xa'a takundi'i ndo ke ka'an yu, chi xa kundaa va ini yu ni ke iyoo nima ta iin iin ndo'o, ndia ndikaxin yu. Ndi su ña xiniñu'u va ke na xinu nuu tu'un Ndioxi ña ka'an kachi su'va: “Ra xixi xi'in va yu kuvi ra ndukuiin kanita'an xi'in yu”, kachi ña.
43013019	Ra ña va'a na kundaa ini ndo xa'a ña kuu, ña kan ke xa yachi va ka'an yu ña yo'o xi'in ndo, ra te xa na kuu ña, saa ra na kandixa va ndo, ña kuu yu tiaa ra kuu va yu.
43013020	Ra ña ndixa ke ka'an yu xi'in ndo, saa chi yuvi na ndaki'in mani yuvi na ^ti'vi yu ku'un, ra yu'u va kuvi ra ndaki'in mani na; ra na ndaki'in mani yu'u, ra ra ti'vi yu'u xaa va yu kuvi ra ndaki'in mani na ―kachi Jesús xi'in ndia.
43013021	Ra te ndi'i ndika'an Jesús tu'un yo'o xi'in ndia, saa ra kusuchi ka vi ini ra, ra saa ndika'an tie'e ra xi'in va ndia kachi ra saa: ―Ña ndixa ke ka'an yu xi'in ndo, saa chi iin ndo'o ndia ndee yo'o va kuvi ndia ndataxi yu'u nda'a na saa ini xini yu'u ―kachi ra.
43013022	Ra saa xa'a ndia ita'an xi'in ra xito'ni ndia nuu ta'an ndia, ra ^ndakani ini ndia yoo xa'a ke ndika'an ra.
43013023	Ra saa kuu ndia ndee ndia xixini ndia, ra yachin xi'in mii Jesús va ndu'u iin ra ita'an xi'in ra, ra ^ku'vi ni ini ra xini ra.
43013024	Ra saa ndixika nda'a ra Simón Pedro nuu ra ña na ndakatu'un ra Jesús, ra va'a kundaa ini ndia yoo xa'a ke ndika'an ra.
43013025	Saa nduyachin va'a ka va ra xiin Jesús, ra ndindakatu'un ra ra, kachi ra saa: ―Tata, ¿yoo kuvi ra sa saa? ―kachi ra.
43013026	Ra saa ndakuiin Jesús kachi ra saa xi'in ra: ―Ra chindaxi yu ixta taxi yu nda'a kuvi ra ―kachi ra. Ra saa chindaxi Jesús ixta, ra taxi ra ña nda'a ra Judas Iscariote, se'e ra Simón.
43013027	Saa ki'in ra Judas ixta kan xixi ra, ra saa kuu ndia ndee ndia, saa ra ndiki'vi va timia'a ini ra. Ra saa ndika'an Jesús xi'in ra kachi ra saa: ―Chiñu ña kuni kun sa kun, ra kama ni ka na sa va kun ña ―kachi ra.
43013028	Ndi su ndia nii ndia ndee nuu mesa kan ndikundäa ini, nichuun ke kachi Jesús saa xi'in ra.
43013029	Ra sava ndia ndakani ini, ña ku'un ra Judas kan sata ra ña'a ña kuniñu'u ndia viko, a ña'a, ña sani'i ndia na nda'vi va tu, saa chi mii ra kan kuvi ra ndiso xu'un va.
43013030	Ra te ndi'i xixi ra Judas ixta kan, saa ra ndakundichi ra kua'an va ra. Ra xa ñuu va kuvi ña.
43013031	Ra te kanata ra Judas kua'an ra, ra saa ndika'an Jesús kachi ra saa: ―Vichin ke ^kuni takundi'i yuvi yu'u ra xaa yo'o, ña kuu yu ra ka'nu, ra kundaa tu ini na ña ka'nu ni tu Tata yu Ndioxi va, xa'a chiñu ña ^xa yu.
43013032	Ra tu xi'in chiñu ña ^xa yu ke kundaa ini na ña ka'nu ni Ndioxi, saa ra ndasaka'nu ni tu mii va ra yu'u, ra xa numi ni va sa ra ña.
43013033	Ndo'o, ndia kuu se'e mii yu, ra na kundaa ini ndo, saa chi salo'o ni va kii íin yu xi'in ndo, ra xa ta kachi yu xi'in na judío ke ^kachi tu yu xi'in ndo'o va: Saa chi nanduku ni va ndo yu'u, ndi su kuchüun vi ndo xaa ndo nuu ku'un yu.
43013034	Ra ndiayu xaa ña ^ndakoo yu nda'a ndo ke yo'o: na ku'vi ni ini ndo kuni ta'an ndo. Ra ta ku'va ^ku'vi ini yu'u xini yu ndo'o, saa ke na sa tu ndo'o va, ña ku'vi ni ini ndo kuni ta'an ndo.
43013035	Ra tu saa na sa ndo, ña ku'vi ni ini ndo kuni ta'an ndo, saa ra kundaa ini takundi'i va yuvi ña kuu ndo ndia ita'an xi'in yu ―kachi Jesús xi'in ndia.
43013036	Ra saa ndindakatu'un ra Simón Pedro Jesús kachi ra saa: ―Tata, ¿ndia mii ke ku'un kun? ―kachi ra. Ra saa ndakuiin Jesús kachi ra saa: ―Nuu ku'un yu, ra küvi vi ku'un kun xi'in yu vichin, ndi su kundikun va kun xaa kun te xa na ndi'i ―kachi ra.
43013037	Ra saa ndika'an ra Pedro xi'in ra kachi ra saa: ―Tata, ¿nichuun ke küvi ku'un yu xi'in kun vichin? Chi yu'u, ra xa iyoo nduvi va yu ña kuvi yu xa'a kun ―kachi ra.
43013038	Saa ndakuiin Jesús kachi ra saa xi'in ra: ―¿A ndixa iyoo nduvi kun ña kuvi kun xa'a yu? Na kundani kun chi mii ña ndaa, ra ñuu vichin, ra xa uni va ichi tise'e tu'un kun xa'a yu, ra saa kana chele ―kachi Jesús xi'in ra.
43014001	Ra saa ndika'an Jesús xi'in ndia ita'an xi'in ra, kachi ra saa: ―Ndï'i ini ndo. Na kundiaa ini ndo Ndioxi, ra na kundiaa ini tu ndo yu'u va.
43014002	Ra ve'e Tata yu, ra iyoo kua'a va nuu kundee ndo, ra tu süvi saa iyoo ña, saa ra kä'an yu xi'in vi ndo, ra vichin ke ku'un yu ña sanduvi ka yu nuu kundee ndo.
43014003	Ra te xa na ndi'i savii yu nuu kundee ndo ña ku'un yu vichin, ra saa nandiko yu ndaki'in yu ndo'o ña ku'un ndo xi'in yu, ra mii nuu koo yu ke kundee tu ndo'o va xi'in yu.
43014004	Ra ^xa xini va ndo, ndia chi ku nuu ku'un yu, ra xa xini tu ndo ichi ña kua'an chi nuu ku'un va yu ―kachi Jesús xi'in ndia.
43014005	Saa ndika'an ra Tomás, xi'in Jesús kachi ra saa: ―Tata, xïni ndi ndia chi ku nuu ku'un kun; ¿ra ni ke sa ndi kundaa ini ndi ndia mii kuu ichi? ―kachi ra.
43014006	Ra saa ndakuiin Jesús kachi ra saa xi'in ra: ―Yu'u ku ra kuu ichi, ra yu'u ku ra kuu ña ndaa, ra yu'u ku ra kuu mii ña tiaku va. Ra ndia nii yuvi küvi xaa nuu Tata yu, tu na kïxi na nuu yu'u.
43014007	Tu xíni̱ ndo yoo kuvi yu, saa ra xíni̱ tu ndo yoo kuvi Tata va yu; ra xa xíni̱ va ndo ra vichin, saa chi xa ^xíní va ndo ra ―kachi Jesús.
43014008	Ra saa ndika'an ra Felipe, kachi ra saa xi'in Jesús: ―Tata, na sa kun ña mani ña'a kun Tata yo Ndioxi nuu ndi, ra kundaa ini ndi ―kachi ra.
43014009	Saa ndakuiin Jesús kachi ra saa xi'in ra: ―Felipe, ¿xa kua'a ni va kii iyoo yu xi'in ndo, ra nani saa xïni kun yu'u saa va? Yuvi na ^xíní yu'u, ra ^xíní tu na Tata va yu; ¿ra nichuun ke ka'an kun, ña na ña'a yu Tata yo Ndioxi nuu kun?
43014010	¿Ra a kandïxa va kun ña íin Tata yo Ndioxi xi'in yu, ra yu'u tu íin xi'in ra kan va? Ra tu'un ña ka'an yu, ra süvi tu'un mii yu kuvi ña. Chi Tata yo Ndioxi va kuvi ra taxi ña, ra mii ra kuvi tu ra xa takundi'i chiñu va.
43014011	Ra na kandixa ndo yu'u, ña íin Tata yo Ndioxi xi'in yu, ra yu'u tu íin xi'in ra kan va; ra tu kandïxa ndo ña ka'an yu, saa ra ña sa ndo ke na kandixa ndo yu'u xi'in chiñu ña ^xa va yu.
43014012	Ra ña ndaa ka'an yu xi'in ndo, chi yuvi na kandixa yu'u, ra ta'an chiñu ña ^xa yu'u ke sa tu na kan va; ra tu na kuvi, ra ña na'nu ka va sa na, saa chi yu'u ra xa kunu'u va yu nuu Tata yo Ndioxi.
43014013	Ra takundi'i ña nduku ndo nuu Tata yo Ndioxi xi'in kivi yu, ra sa va yu ña, ra saa ke kundaa ini ndo ña ka'nu ni Ndioxi.
43014014	Ra ndia ndia ka ña'a na nduku ndo xi'in kivi yu, ra sa va yu ña ―kachi Jesús xi'in ndia.
43014015	Ra saa ndika'an Jesús xi'in ndia kachi ra saa: ―Tu ndixa ku'vi ini ndo xini ndo yu'u, saa ra na kandixa ndo ndiayu va yu.
43014016	Ra yu'u tu kuaku nda'vi nuu Tata yo Ndioxi, ra ti'vi ra Tachi Yii ra kixi ña chindiee ta'an ña xi'in ndo, ra koo ña xi'in ndo iin ndisaa kii.
43014017	Ra ña kan kuu Tachi Yii Ndioxi ña ndaa. Ra na yuuvi yo'o ra ^küvi vi ndaki'in na ña chi xïni na ña, ra nii kundäa tu ini na ni ña'a kuvi va ña, ndi su ndo'o, ra ^xini va ndo ña, chi xa xi'in va ndo iyoo ña, ra koo tu ña xi'in ndo iin takundi'i kii va.
43014018	Ra na kundaa ni ndo, chi ndaköo nda'a yu ndo'o; saa chi ndiko tuku va yu kixi yu sata ndo.
43014019	Ra salo'o ni va kumani, saa ra küni ka vi na yuuvi yo'o yu'u, ndi su ndo'o ra kuni va ndo yu'u; saa chi kutiaku va ndo, chi yu'u ra tiaku va yu.
43014020	Ra te xa na xaa kii kan ke kundaa kaxi ini ndo, ña íin yu xi'in Tata yu Ndioxi, ra ndo'o tu iyoo xi'in yu'u va, ra yu'u tu íin xi'in ndo'o va.
43014021	Ra yuvi na xini ndiayu yu, ra xa na ña ka'an ña, saa ra, ^ndaña'a na mii na ña ndixa ke ku'vi ini na xini na yu'u va. Ra na ku'vi ini xini yu'u, ra ku'vi ni tu ini Tata va yu kuni ra na, ra saa tu yu'u va, chi ku'vi ni va ini yu kuni yu na, ra ndaña'a yu mii yu nuu na ―kachi Jesús xi'in ndia.
43014022	Ra saa ndika'an iin ra ita'an xi'in Jesús ra nani Judas (ndi su süvi ra Judas Iscariote kuvi ra) kachi ra saa: ―Tata, ¿ra ni ke iyoo ña, ña ña'a kun mii kun nuu takua ndu'u, ra ñä'a tu kun mii kun nuu na yuuvi yo'o? ―kachi ra.
43014023	Saa ndakuiin Jesús kachi ra saa xi'in ra: ―Yuvi na ku'vi ini xini yu'u, ra kandixa va na tu'un ña ka'an yu, ra Tata yu Ndioxi, ra ku'vi ni va ini ra kuni ra na, ra yu'u xi'in Tata yu, ra kixi va ndi koo ndi xi'in na.
43014024	Ra yuvi na kü'vi ini xini yu'u, ra kandïxa vi na kan tu'un ña ka'an yu xi'in na. Ra tu'un ña xini so'o ndo yo'o, ra süvi tu'un yu'u kuvi ña, chi tu'un Tata yu Ndioxi ra ti'vi yu'u vaxi va yu kuvi ña.
43014025	’Ra ña íin ka yu xi'in ndo vichin va ke ka'an yu takundi'i ña yo'o xi'in ndo,
43014026	ndi su Tachi Yii, ña ti'vi Tata yo Ndioxi kixi nuu va yu kuvi ña chindiee ta'an xi'in ndo, ra taxi ña tu'un ndiee ini nda'a ndo, ra saña'a tu ña ndo'o xa'a takundi'i chiñu, ra sandaka'an tu ña ndo'o xa'a takundi'i tu'un ña ^ka'an yu xi'in va ndo.
43014027	’Ra vichin ke, indiayu ta'an yu xi'in ndo xi'in ña va'a ña kuu mii yu. Ra ña va'a ña kuu mii yu ke ndakoo tu yu xi'in va ndo, ra inüu ña xi'in ña taxi ña yuuvi yo'o. Ra na kundï'i ni ini ndo, ra nii na kuayü'vi va tu ndo xa'a ña kuu.
43014028	Ra xa xini va so'o ndo, ña ndika'an yu xi'in ndo ña ku'un yu, ndi su nandiko va tu yu sata ndo. Ra tu ndixa ke ku'vi ini ndo xini ndo yu'u, saa ra ndo kusii ka ini va kuvi ndo, ña ^kundaa ini ndo ña ku'un yu nuu Tata yu, saa chi ka'nu ni ka va ra kan nuu yu'u.
43014029	Ra xa yachi va ka'an yu xi'in ndo xa'a ña kuu; ra te xa na kuu ña, saa ra na kandixa va ndo yu'u.
43014030	’Ra kä'an kua'a ni ka yu xi'in ndo; saa chi xa kuyachin va ri ña'a, ri xa'ndia chiñu nuu ña yuuvi yo'o vaxi ri. Ra köo va'a mii ndiee vi ri kan nuu yu'u,
43014031	ndi su ña va'a na kundaa ini na yuuvi yo'o, ña ku'vi ni ini yu xini yu Tata yu ke xiniñu'u saxinu va yu chiñu ña xa'ndia ra nuu yu, ra iin ta kachi ra xi'in yu ke sa va yu. Ndakuita ndo. Ra ku'un yo ―kachi Jesús xi'in ndia.
43015001	Ra saa ndika'an Jesús kachi ra saa xi'in ndia ita'an xi'in ra: ―Yu'u kuvi ra kuu te'e uva ña ndixa, ra Tata yu kuvi ra chi'i ña, ra ndiaa ra ña.
43015002	Ra takundi'i yo'ó vali nda'a ña, ña kuëe taxi uva, ra ka'ndia ndi'i va ra ña, ra ña taxi uva, tu ndaxatia va ra, ña va'a kua'a ni ka uva na taxi va ña.
43015003	Ra ndo'o, ra xa ndo nduvii va kuvi ndo xi'in tu'un ña saña'a yu ndo'o.
43015004	Ña kan ke na kundikun ndiaa va ndo yu'u, ra yu'u tu kuiin xi'in ndo'o va. Ra na kundaa ini ndo, chi takundi'i yo'ó vali nda'a te'e uva, ra tu na kundïkun ndiaa ña sata mii yo'o chee te'e uva, saa ra küvi vi taxi ña uva, ra mii saa ke ndo'o tu ndo'o va, tu na kundïkun ndiaa ndo yu'u.
43015005	’Yu'u kuvi ra kuu te'e uva, ra ndo'o kuvi ndia kuu yo'o vali nda'a va ña, ra na ndikun ndiaa yu'u, ra yu'u tu iin xi'in va na, ra na kan kuvi na kua'a ni uva taxi va; ra tu na kundïkun ndiaa na yu'u, saa ra ndia nii ña ke kuchüun na sa vi na.
43015006	Ra yuvi na ndïkun ndiaa yu'u, ra kutia va na, ra ndachi va tu na, ra ndo'o na ta ku'va ndo'o yo'o vali nda'a te'e uva ña xitia ra ndachi ña, ra te ^ndi'i ndakaya na ña, ra taan na ña nuu ñù'ù xixi va ña.
43015007	’Tu na kundikun ndiaa ndo yu'u, ra näa ini ndo xa'a tu'un yu, saa ra ndia ndia ka ña kuni ndo nduku ndo nuu Tata yu, ra ni'i va ndo ña.
43015008	Ra na kundaa ini ndo, chi nduka'nu ni va Tata yu Ndioxi, te kua'a ni kui'i ^taxi ndo, ra saa ke ndaña'a tu ndo mii ndo ña ndikun ndo yu'u va.
43015009	Ra iin ta ku'va ku'vi ini Tata yu Ndioxi xini ra yu'u, ra iin saa ke ku'vi tu ini yu'u va xini yu ndo'o, ra na ndaköo ndo ña ku'vi ini yu xini yu ndo'o.
43015010	Ra tu na kandixa ndo ndiayu yu, saa ra kaka va ndo tixi ña ku'vi ini yu xini yu ndo'o, ta ku'va ^xa yu'u ña ^kandixa yu ndiayu Tata yu Ndioxi, ra xika yu tixi ña ku'vi ini ra xini ra yu'u.
43015011	’Ra tu'un yo'o ke ka'an yu xi'in ndo, ña va'a na koo ña sii ini ña iyoo nuu yu xi'in ndo, ra saa ke na kusii ni ka va ini ndo.
43015012	Ra ndiayu ña taxi yu nda'a ndo kuvi ña: na ku'vi ni ini ndo kuni ta'an ndo, ta ku'va ^ku'vi ini yu'u xini yu ndo'o va.
43015013	Ra iin ña ku'vi ini ña chee ni kuvi ña, taxi yuvi mii na ña kuvi na xa'a na ita'an xi'in na.
43015014	Ra tu na sa ndo ña ka'an yu, ra saa ke kuu ndo ndia ita'an mani xi'in va yu.
43015015	Ra kä'an ka yu ña kuu ndo, ndia xachiñu tatu, saa chi ndia xachiñu tatu ra xïni vi ndia kan, xa'a takundi'i chiñu ña xa xito'o ndia. Ña kan ke ndo'o, ra ndia ita'an mani xi'in va yu ka'an yu xi'in ndo, saa chi xa ndaña'a ndi'i va yu tu'un ña ndika'an Tata yu xi'in yu nuu ndo.
43015016	Ra süvi ndo'o kuvi ndo nindakaxin yu'u, chi yu'u va kuvi ra ndakaxin ndo'o, ra taxi yu chiñu nda'a ndo, ña na ku'un ndo sa ndo ña ka'an yu, ra kua'a ni kui'i na taxi ndo, ra kui'i ña taxi ndo kan, ra na koo ña iin ndisaa kii, ra saa ke taxi Tata yu takundi'i ña nduku ndo nuu ra xi'in kivi yu.
43015017	Ra chiñu ña xa'ndia yu nuu ndo ke, na ku'vi ni ini ndo kuni ta'an va ndo.
43015018	’Ra ña kundasi na yuuvi yo'o ndo'o, ra na kundaa ini ndo, chi xi'na ka vi yu'u kuvi ra kundasi na.
43015019	Ra tu ta ku'va iyoo mii na yuuvi yo'o ndixiyo ndo, saa ra ku'vi ni va ini na kuni na ndo'o, ndi su süvi ka ta'an na kuvi ndo, saa chi xa ndatava va yu ndo'o tiañu na, ra ña kan va ke kundasi na ndo'o.
43015020	Ra na ndaka'an ndo xa'a tu'un ña ndika'an yu xi'in ndo, ta kachi yu su'va: “Ndia nii na xachiñu tatu ra chëe na nuu xito'o na.” Ra na kundaa ini ndo, chi tu taxi na yu'u, saa ra taxi tu na ndo'o va; ra tu xiin va na sakua'a na tu'un ña saña'a yu na, saa ra kuiin tu na sakua'a na ña saña'a ndo'o va na.
43015021	Ra xa'a ña ndikun ndo yu'u va ke kundasi na ndo'o, ra sa na takundi'i ña kuni na xi'in ndo, saa chi xïni na ra ti'vi yu'u xaa yu, ña yuuvi yo'o.
43015022	’Ra tu kuëe ndikixi yu ndatu'un yu xi'in na, saa ra köo vi kuachi na, ndi su vichin, ra köo ka ña ni'i na tiaa vi na, ña kachi na köo kuachi na,
43015023	saa chi yuvi na kundasi yu'u, ra kundasi tu na Tata yu Ndioxi va.
43015024	Ra tu kuëe ndixa yu, ña xitu'un ña täan sa ndia nii yuvi kuni na, saa ra köo vi kuachi na, ndi su vichin, ra xa xini va na ña xitu'un xa yu, ra xa'a ña kan ke ^kundasi na yu'u, ra ^kundasi tu na Tata yu Ndioxi va.
43015025	Ra su'va ke xiniñu'u kuu va, ña kan ke va'a xinu nuu tu'un Ndioxi ña kachi su'va: “Iin saa kaa kundasi na yu'u va”, kachi ña.
43015026	’Ra te xa na xa̱a̱ Tachi Yii ña chindiee ta'an xi'in ndo, ña ti'vi yu kixi, ña kuu mii Tata yu Ndioxi, ra ña kan va kuvi ña ndatu'un mii ña ndaa xi'in ndo xa'a yu.
43015027	Ra ndatu'un tu ndo'o va mii ña ndaa xa'a yu, saa chi ndo'o kuvi ndo xikuta'an xi'in yu ndia te kii xa'a vi.
43016001	’Ra takundi'i ña yo'o ke ka'an yu xi'in ndo, ña va'a na ndïko ini ndo ña ndikun ndo yu'u.
43016002	Saa chi vaxi kii, ra tava va na ndo'o ve'e ñu'u nuu ndakita'an ndo, ra ndia ka'ni va na ndo'o, ra ta xa na ^sa na saa, ra ña va'a kuni Ndioxi va ke ^xa na kà'àn na.
43016003	Ra saa ke sa va na, saa chi xïni vi na yu'u, ra nii Tata yu Ndioxi kuvi ra xïni vi na.
43016004	Ra ña yo'o ke ka'an yu xi'in ndo ña xa na ku̱'u̱n ini ndo, ra te xa na kuu ña xiniñu'u kuu, ra saa ke na ndaka'an ndo xa'a ña xa ndika'an yu xi'in va ndo ―kachi Jesús xi'in ndia ita'an xi'in ra. Ra saa ndika'an ka Jesús kachi ra saa: ―Te kii xa'a, ra ndikä'an vi yu ña yo'o xi'in ndo, saa chi ta íin ka va yu xi'in ndo.
43016005	Ndi su vichin, ra xa nandiko va yu kunu'u yu nuu Tata yu Ndioxi ra ti'vi yu'u vaxi yu, ra ndia nii tu ndo xïin ndakatu'un yu'u ndia mii ku nuu ku'un va yu.
43016006	Chi ña xa ndo ke kusuchi ni ini ndo, xa'a tu'un ña ndika'an yu xi'in va ndo.
43016007	Ndi su ña ndaa va ke ka'an yu xi'in ndo: chi ña va'a ni ka va ke na ku'un yu, saa chi tu na kü'un yu, saa ra küvi vi kixi Tachi Yii Ndioxi ña chindiee ta'an ña xi'in ndo, ña kan ke xiniñu'u ku'un va yu, ra saa ke va'a ti'vi yu Tachi Yii, ña kixi ña koo ña xi'in ndo.
43016008	Ra ta xa na xaa Tachi Yii Ndioxi, ra ña kan va kuvi ña ka'an xi'in na yuuvi yo'o, ra kundaa va ini na ña iyoo kuachi na, ra ka'an ña xi'in na ña iyoo iin ichi ndaku, ra ka'an tu ña xi'in na, ña sandaku Ndioxi kuachi xi'in va na.
43016009	Ra ka'an ña, ña iyoo kuachi na, saa chi xïin na kandixa na yu'u;
43016010	ra ka'an ña xi'in na ra kundaa va ini na xa'a ichi Ndioxi ña ndaku, saa chi yu'u, ra xa kunu'u va yu nuu Tata yu Ndioxi, ra ndo'o, ra küni ka vi ndo yu'u;
43016011	ra ka'an ña xi'in na ra kundaa tu ini na, ña sandaku Ndioxi kuachi xi'in va na, saa chi ri kuchee xa'ndia chiñu nuu ña yuuvi yo'o, ra xa nditia'ndia va xa'a ri ña ndi'i xa'a ri.
43016012	’Ra iyoo kua'a ni ka va ña ka'an yu xi'in ndo, ndi su kundiëe ndo xi'in vi ña.
43016013	Ra te xa na xa̱a̱ Tachi Yii Ndioxi ña ndixa, ra ña kan va ke saña'a ndo'o xa'a takundi'i ña ndaa; saa chi süvi ña kuni mii ña ke ka'an ña xi'in ndo, chi ña kuni so'o ña ka'an Ndioxi va ke ka'an ña xi'in ndo, ra taxi ña xini ndo, ra kundaa va ini ndo xa'a takundi'i ña kuu kii ña vaxi.
43016014	Ra Tachi Yii Ndioxi va kuvi ña chindu'u to'o tu'un xa'a yu, saa chi ^kundaa va ini ña xa'a takundi'i ña xa yu, xi'in ña saña'a yu, ra ndaña'a tu ña ña nuu ndo'o va.
43016015	Ra takundi'i ña'a ña iyoo nuu Tata yu Ndioxi, ra ña'a yu'u ke xi'in va ra. Ra ña kan va ke ndika'an yu xi'in ndo ña ndaki'in Tachi Yii Ndioxi ña iyoo nuu yu, ra ndaña'a ña ña nuu ndo'o va ―kachi Jesús xi'in ndia ita'an xi'in ra.
43016016	Ra ndika'an Jesús xi'in ndia ita'an xi'in ra kachi ra saa: ―Na kundaa ini ndo, chi ndia salo'o ni va kii kumani, ra küni ka vi ndo yu'u, ndi su te xa na ya'a lo'o kii, saa ra kuni tuku va ndo yu'u, saa chi nuu iyoo Tata yu Ndioxi va ke ku'un yu ―kachi Jesús.
43016017	Ra saa xa'a sava ndia ita'an xi'in Jesús ndakatu'un ta'an ndia kachi ndia saa: ―¿Ni ke kuni kachi tu'un ña ka'an ra xi'in yo, ña kachi ra, ña salo'o ni va kii kumani ra küni ka yo ra, ra te xa na ya'a lo'o kii, ra kuni tuku va yo ra, ra ku'un tu ra nuu Tata ra Ndioxi va kachi ra?
43016018	¿Ra ni ke kuni kachi ra, “ña salo'o ni va kii kumani”? Kundäa va'a ini vi yo ni ke ka'an ra ―kachi ndia.
43016019	Ra kundaa va ini Jesús ña kuni ndia ndakatu'un ndia ra, ra saa ndika'an ra xi'in ndia kachi ra saa: ―¿A xa'a ña ndika'an yu xi'in ndo, ña salo'o ni kii kumani ra küni ka ndo yu'u, ra te xa na ya'a lo'o kii, saa ra kuni tuku va ndo yu'u, ke ndakatu'un ndo xa'a?
43016020	Ra ña ndaa ke ka'an yu xi'in ndo, saa chi kusuchi ni va ini ndo, ra kuaku ni va tu ndo, ra na yuuvi yo'o tu tiaa ni kusii ini va. Ra ña kusuchi ni ini ndo, ra ndasama ña ra nduu ña ña sii ini va.
43016021	Ta ku'va ndo'o iin ña'a ña kaku se'e, chi te xa kuyachin kaku se'e ña, ra tiaa ni va xa'ndia ña ini ña, ra tixu'vi ni ña, ndi su te xa ndi'i kaku ña lo'o, saa ra ndakä'an ka vi ña xa'a ña tixu'vi ña, chi xi'in se'e ña, ña kaku kan va tiaa ni kusii ini ña.
43016022	Ra mii saa ke ^ndo'o tu ndo'o va; saa chi vichin va ke kusuchi ni ini ndo, ndi su te xa na nandiko tuku yu kuni ndo, saa ra tiaa nii va kusii ini ndo, ra ña kusii nii ini ndo, ra ndia nii na kuchüun kindiaa ña nda'a ndo.
43016023	’Ra kii kan, ra köo mii ka ña ndakatu'un ndo yu'u vi. Ra ña ndaa ka'an yu xi'in ndo: saa chi xa mii va Tata yu Ndioxi kuvi ra taxi takundi'i ña nduku ndo nuu ra xi'in kivi yu.
43016024	Ra ndia kii vichin, ra ndia nii ña'a täan nduku ndo xi'in kivi yu nuu tata yu, ra na nduku ndo ña, ra ni'i va ndo ña, ra saa ke kusii ni ka va ini ndo ―kachi Jesús.
43016025	Ra ndika'an Jesús xi'in ndia ita'an xi'in ra kachi ra saa: ―Takundi'i tu'un ña xa ndika'an yu xi'in ndo, ra xi'in tu'un ndichi va ndika'an yu ña; ndi su vaxi kii ra kä'an ka yu tu'un ndichi xi'in ndo, chi kaxi kaxi va ka'an yu xi'in ndo xa'a Tata yu Ndioxi.
43016026	Ra te xa na xaa kii ña nduku ndo ña kumani nuu ndo xi'in kivi yu, ra kuäku nda'vi ka yu nuu Tata yu Ndioxi xa'a ndo,
43016027	chi xa ^ku'vi ni tu ini mii va ra xini ra ndo'o, saa chi ^ku'vi ni ini ndo xini ndo yu'u, ra kandixa tu ndo yu'u ña kee yu nuu va ra.
43016028	Ra nuu iyoo Tata yu Ndioxi ke kee yu ña xaa yu ña yuuvi yo'o va, ra vichin ndakoo yu ña yuuvi yo'o, ra nandiko yu kunu'u tuku yu nuu Tata yu Ndioxi va ―kachi Jesús.
43016029	Ra saa ndika'an ndia ita'an xi'in Jesús kachi ndia saa xi'in ra: ―Vichin, ra kaxi ni va ka'an kun xi'in ndi, ra nii xiniñü'u ka kun tu'un ndichi vi.
43016030	Ra vichin ke kundaa kaxi ini ndi ña kundaa ini kun xa'a takundi'i va ña'a, saa chi va'a ni ndakatü'un vi na yo'o, ra xa ka'an va kun ña kuni na ndakatu'un na. Ra xa'a ña kan ke kandixa va ndi yo'o ña kee kun nuu Ndioxi ―kachi ndia.
43016031	Ra saa ndakuiin Jesús kachi ra saa xi'in ndia: ―¿Ra ndia vichin vi ke kandixa ndo yu'u?
43016032	Ra na kundaa ini ndo, chi vaxi kii, ra xa mii kii vichin kuvi va ña, ra takundi'i ndo'o, ra kunu va ndo kunu'u ndo ve'e ndo, ra ndakoo mitu'un va ndo yu'u. Ndi su xa saa kuïin mitu'un vi yu, chi kuiin va Tata yu Ndioxi xi'in yu.
43016033	Ra tu'un yo'o ke ka'an yu xi'in ndo, ña va'a na kundaa ini ndo, chi nuu yu'u ke ni'i ndo ña va'a koo xi'in va ndo. Ra ña ndixa ke sando'o ni va na ndo'o nuu ña yuuvi yo'o; ndi su na kundiaa ini ndo yu'u, saa chi yu'u, ra xa xatiaa va yu nuu ña yuuvi yo'o ―kachi Jesús.
43017001	Ra te ndi'i ndika'an Jesús tu'un yo'o, ra saa ndoni'i ra nuu ra chi ndivi, ra ndika'an ra xi'in Ndioxi kachi ra saa: ―Tata, vichin ke ndixaa kii ña na ndaña'a kun yu'u, ra kuu se'e kun nuu yuvi ra na kundaa ini na ña ka'nu ni yu, ra ndaña'a tu yu'u va yo'o nuu na, ra kundaa ini na ña ka'nu ni kun.
43017002	Saa chi yo'o kuvi ra taxi takundi'i ndiayu nda'a yu, ña ka'ndia chiñu yu nuu takundi'i na yuuvi, ra taxi yu ña kutiaku takundi'i na taxi kun nda'a yu ndia ndikaa ndiku'un.
43017003	Ra ña va'a na ni'i na ña kutiaku na ndia ndikaa ndiku'un, kuvi ña xiniñu'u kuni ta'an va'a na xi'in indaa mitu'un yo'o va Tata Ndioxi, ra ndaa, ra saa tu yu'u, ra kuu Jesucristo ra ti'vi kun xaa ña yuuvi yo'o va.
43017004	’Ra xa ndaña'a va yu yo'o nuu na yuuvi ña ka'nu ni kun, xa'a ña xa saxinu yu takundi'i chiñu ña xa'ndia kun nuu yu sa yu.
43017005	Ra vichin ke na ndataxi tuku kun ndiee ña xa xikuu mii yu nda'a yu, Tata, xa ta ku'va ndixiyo ndiee yu xi'in kun ta kumani ka kukava xa'a ña yuuvi yo'o.
43017006	’Ra xa ndaña'a va yu yo'o, nuu na ndakaxin kun tiañu na yuuvi yo'o, ra kuenda yo'o va kuvi na, ra taxi kun na nda'a yu, ra ^kandixa va na tu'un kun.
43017007	Ra vichin, ra takundi'i ña'a ña ^taxi kun nda'a yu, ra ^kundaa va ini na xa'a ña ña kuu ña kuenda kun.
43017008	Ra tu'un ña taxi kun nda'a yu ke saña'a va yu na; ra xiin va na kandixa na ña, ra kundaa kaxi va ini na ña kee yu nuu iyoo kun, ra ^kandixa tu na ña ti'vi kun yu'u xaa va yu.
43017009	’Ra xaku nda'vi yu nuu kun xa'a takua na ita'an xi'in va yu, ndi su xäku nda'vi vi yu xa'a na yuuvi yo'o, saa chi takua na taxi kun nda'a va yu kuvi na ka'an yu xa'a xi'in kun; saa chi kuenda yo'o va kuvi na.
43017010	Ra takundi'i na ita'an xi'in yu kuvi na kuu kuenda va kun, ra takundi'i na kuu kuenda yo'o, kuvi tu na ita'an xi'in yu'u va; ra xa'a ña xa na yo'o ke nduka'nu ni tu yu'u va.
43017011	’Yu'u, ra köo ka yu nuu ña yuuvi yo'o, ndi su na yo'o, ra kundee va na, ra yu'u tu xa xaa koo xi'in yo'o va Tata Ndioxi, ra yii. Ra na taxi kun nda'a yu, ra na kondiaa kun na xi'in kivi kun, ña kuu mii ndiee, ra iin tu'un na kuu na xi'in ta'an na, ta ku'va iyoo yo'o xi'in yu'u.
43017012	Ra te ndixiyo yu xi'in na taxi kun nda'a yu nuu ña yuuvi yo'o, ra xi'in ndiee va kun ke xindiaa yu na; ra ndia nii na nindoñü'u sa yu, chi takua ra xa iyoo tu'un xa'a ndoñu'u va kuvi ra nindoñu'u, ra saa ke kuu va ña va'a na xinu nuu tu'un kun ña ka'an xa'a ra.
43017013	’Ra vichin, ke nandiko yu xaa yu nuu iyoo kun, ra ña íin ka yu xi'in na nuu ña yuuvi yo'o vichin, ke ka'an ka yu tu'un yo'o xi'in va na, ña va'a na kusii ini na ta ku'va kusii ini yu'u.
43017014	Ra xa ndatu'un va yu tu'un kun xi'in na ita'an xi'in yu, ndi su na yuuvi yo'o ra kundasi va na na, saa chi süvi ka kuenda na yuuvi yo'o kuvi na, ra saa tu yu'u va chi süvi kuenda na yuuvi yo'o kuvi yu.
43017015	Ra kä'an yu xi'in kun, ña tava kun na ita'an xi'in yu tiañu na yuuvi yo'o, chi ña nduku yu nuu kun ke na kondiaa kun na nuu tima'a va.
43017016	Saa chi süvi ka kuenda na yuuvi yo'o kuvi na, ra saa tu yu'u va chi süvi kuenda na yuuvi yo'o kuvi yu.
43017017	Ra xi'in ña ndaa ña kuu mii kun ke, na ndakaxin kun na, ña sachiñu na nuu kun, saa chi tu'un kun ra ña ndaa va kuvi ña.
43017018	Ra ta ku'va xa kun ña ti'vi kun yu'u xaa yu nuu ña yuuvi yo'o, ra saa ke sa tu yu'u va, ña ti'vi yu na yo'o ku'un na nuu na yuuvi yo'o.
43017019	Ra xa'a na yo'o ke ^ndataxi yu mii yu nda'a kun, ña va'a na ndasayii ña ndaa ña kuu mii kun na.
43017020	’Ndi su süvi takua xa'a na yo'o ke ka'an yu xi'in kun, chi ^ka'an tu yu xi'in kun xa'a takundi'i na kandixa yu'u, na ka'an ndoso na ita'an xi'in yu nuu, kii ña vaxi va.
43017021	Ra saa ke, iin tu'un na nduu takundi'i va na, ta ku'va iyoo yo'o xi'in yu'u, Tata, ña kuu yo iin va, ra saa ke na koo tu na yo'o va, ña iin va na nduu na xi'in yo. Ra saa ke va'a na kandixa na yuuvi yo'o, ña ti'vi kun yu'u xaa yu.
43017022	Ra ña ka'nu, ña taxi kun nda'a yu kuvi ña ndataxi tu yu'u va nda'a na yo'o, ña va'a iin tu'un na nduu na, ta ku'va iyoo yo'o xi'in yu'u, ña kuu yo iin va.
43017023	Ra yu'u kuvi ra íin xi'in na yo'o, ra yo'o kuvi tu ra íin xi'in yu'u va, saa chi saa ke va'a ndinuni ni kuta'an na xi'in ta'an na, ña va'a na kundaa ini na yuuvi yo'o, ña ti'vi kun yu'u, xaa yu nuu ña yuuvi yo'o, saa chi ^ku'vi ni ini kun xini kun na, ta ku'va ^ku'vi ini kun xini kun yu'u.
43017024	’Ra na taxi kun nda'a yu yo̱'o̱, Tata, ra kuni yu ña na kundee na xi'in yu nuu koo yu, ra saa ke va'a na kuni na ña ka'nu, ña taxi kun nda'a yu; saa chi yo'o kuvi ra xa ku'vi ni ini xini yu'u te täan kukava xa'a ña yuuvi yo'o vi.
43017025	Tata, yo'o kuvi ra ^xa ña ndaku, ra na ndee nuu ña yuuvi yo'o, ra xïni vi na yo'o, ndi su yu'u, ra xini va yu yo'o, ra na ita'an xi'in yu, ra kundaa va ini na ña ti'vi kun yu'u xaa yu.
43017026	Ra xa ndika'an va yu xi'in na ita'an xi'in yu, yoo kuvi kun, ra ka'an ka tuku va yu xi'in na, yoo kuvi kun, ra saa ke va'a na ku'vi ini na kuni ta'an na ta ku'va ku'vi ini kun xini kun yu'u, ra kuiin tu mii yu xi'in va na ―kachi Jesús xi'in Tata ra Ndioxi.
43018001	Ra te ndi'i ndika'an Jesús xi'in Ndioxi, ra saa ndaki'in ra kua'an ra xi'in ndia ita'an xi'in ra, ra ndiya'a ndia iin yuvi ña nani Cedrón. Ra saa ndixaa ndia, iin nuu iyoo itun kui'i, ra ikan xikundee va ndia.
43018002	Ra ^xini tu ra Judas, ra ndixiko ta'an xi'in Jesús va, nuu iyoo itun kui'i kan, saa chi kua'a ni va ichi ndixa'an Jesús xi'in ndia ita'an xi'in ra ikan.
43018003	Ra saa kuu, ra ndixaa va ra Judas xi'in kua'a ni ndia soldado ñuu Roma, ra ndixaa tu ndia kumisio, ndia ndiaa ve'e ñu'u ka'nu va, ra ni'i ndia ichi xi'in itun, ra ni'i tu ndia ñù'ù ña tuun nuu va ndia; ra ndia kuna'nu nuu ndia sutu, xi'in ndia fariseo kuvi ndia, ti'vi ndia kumisio kan ndixaa ndia.
43018004	Ra xa kundaa va ini Jesús xa'a takundi'i tundo'o ña ndo'o ra, ra saa kuyachin ra nuu ndia ndixaa kan, ra ndika'an ra xi'in ndia, kachi ra saa: ―¿Yoo kuvi na nanduku ndo? ―kachi ra.
43018005	Ra saa ndakuiin ndia kachi ndia saa: ―Jesús ra ñuu Nazaret va kuvi ra nanduku ndi ―kachi ndia. Ra saa ndakuiin Jesús, kachi ra saa: ―Yu'u kuvi va ra ―kachi ra. Ra xa ita'an va ra Judas, ra ndixiko ta'an xi'in Jesús, xi'in ndia.
43018006	Ra te ndika'an Jesús xi'in ndia kachi ra saa: “Yu'u kuvi va ra”, kachi ra, saa ra iin ndiakua nandiko su'ma ndia, ra nduva ndia, ndia nuu ñu'u.
43018007	Ra saa nindakatu'un tuku va Jesús ndia, kachi ra saa: ―¿Yoo kuvi na nanduku ndo? ―kachi ra. Ra saa ndakuiin ndia, kachi ndia saa: ―Jesús, ra ñuu Nazaret va kuvi ra nanduku ndi ―kachi ndia.
43018008	Ra saa ndika'an Jesús xi'in ndia kachi ra saa: ―Xa ndika'an va yu xi'in ndo, chi yu'u kuvi va ra. Ra tu yu'u va kuvi ra nanduku ndo, saa ra na tïin vi ndo, ndia ita'an xi'in yu, chi na saña ndia ku'un va ndia ―kachi ra.
43018009	Ra su'va ke kuu, ña va'a ndixinu nuu tu'un ña ndika'an mii Jesús, te kachi ra su'va; “Na taxi kun nda'a yu, Tata, ra ndia nii na ndisandoñü'u yu”, kachi ra.
43018010	Ra saa tava ra Simón Pedro ichi ña ni'i ra, ra xa'ndia ra so'o kua'a iin tiaa ra nani Malco, ra ra xachiñu nuu sutu ra kuchee kuvi tiaa kan.
43018011	Saa ndika'an Jesús xi'in ra Pedro, kachi ra saa: ―Ndachikaa ichi kun, ini ñii nuu ndikaa ña. Saa chi tu xa Tata yu kuvi ra taxi ndiayu, ña ndo'o yu tundo'o yo'o, saa ra na ndo'o va yu ña ―kachi Jesús.
43018012	Ra ra kuchee xa'ndia chiñu nuu ndia soldado ñuu Roma, xi'in takundi'i mii ndia soldado ra, xi'in ndia kumisio ndia ti'vi na judío kan ndixaa kuvi ndia tiin Jesús, ra katun ndia ra.
43018013	Ra saa ndakundiaka ndia ra kua'an ra xi'in ndia nuu ra Anás, ra kuu siso ra Caifás. Ra ra Caifás kan kuvi ra kuu sutu, ra kuchee nuu takundi'i ndia sutu kuiya kan.
43018014	Ra suvi mii ra Caifás kan kuvi ra ndika'an xi'in na judío, ña va'a ka va kita ña, ña na kuvi iin tiaa xa'a takundi'i na ñuu.
43018015	Ra ra Simón Pedro, xi'in inka ra ita'an xi'in Jesús, ra ndikun ndia kua'an ndia sata ra. Ra ^xini ta'an va iin ra kan xi'in ra sutu kuchee kan, ña kan ke va'a ndiki'vi ra, ndia mii nuu ke'e ve'e ra sutu kuchee kan xi'in Jesús;
43018016	ndi su ra Pedro, ra chi ke'e va nindoo ra. Ra saa kanata ra ita'an xi'in Jesús, ra xinita'an xi'in sutu ra kuchee kan, ra ndika'an ra xi'in ña'a ña ndiaa ye'e korra kan, ña na taxi ña ya'a ra Pedro chi ini.
43018017	Ra saa ndika'an ña'a ña ndiaa ye'e kan xi'in ra Pedro, kachi ña saa: ―¿A su ta'an ndia ita'an xi'in tiaa yo'o, kuvi tu yo'o va? ―kachi ña. Ra saa ndakuiin ra Pedro, kachi ra saa: ―Ü'un, süvi yu ―kachi ra.
43018018	Ra ndia xachiñu nuu ndia sutu, xi'in ndia kuu kumisio ndiaa ve'e ñu'u, ra ndaka'mi ndia ñu'u ndasaa ndia ndita ndia, saa chi vixin ni, ra ndichi tu ra Pedro va xi'in ndia ndasaa ra.
43018019	Ra saa xa'a sutu ra kuchee kan, ndakatu'un ra Jesús xa'a ndia ita'an xi'in ra, ra saa tu xa'a ña saña'a ra yuvi va.
43018020	Saa ndakuiin Jesús, kachi ra saa xi'in ra: ―Köo iin ña ndika'an se'e yu, saa chi takundi'i ichi ña ndixika yu saña'a yu na ñuu yo Israel, ra ve'e ñu'u na'nu xi'in ve'e ñu'u vali va ndixika yu, ra nuu chitu kua'a yuvi va saña'a yu na.
43018021	¿Ra nichuun ke ndakatu'un kun yu'u? Ra va'a ka va na ndakatu'un kun na xini so'o ña saña'a va yu, saa chi na kan ra kundaa va ini na, ni ña'a ke saña'a yu na ―kachi Jesús.
43018022	Ra te ndika'an Jesús tu'un yo'o, saa ra ndikun xakin va iin ra kumisio kan xa'ndia nuu ra, ra ndika'an ra kachi ra saa: ―¿Nichuun ndaa yu'u kun, sutu ra kuchee? ―kachi ra.
43018023	Ra saa ndakuiin Jesús, kachi ra saa xi'in ra: ―Tu vä'a ndika'an yu, saa ra ka'an xi'in yu ndia ña kuu ña vä'a; ra tu mii ña ndaku va ke ndika'an yu, saa ra, ¿nichuun kani kun yu'u? ―kachi ra.
43018024	Ra saa ndati'vi ra Anás kan Jesús kua'an ra chi nuu ra Caifás, ra kuu sutu kuchee nuu takundi'i ndia sutu, ra nu'ni va Jesús kua'an ra xi'in ndia.
43018025	Ra nani saa kuu ra Pedro ndichi ra ndasaa ra xi'in ndia nuu xixi ñu'u kan, ra saa nindakatu'un na ra kachi na saa: ―¿A su ra ita'an xi'in tiaa yo'o, kuvi tu yo'o va? ―kachi na. Saa ra tise'e tu'un tuku va ra xa'a Jesús, ra ndika'an ra kachi ra saa: ―Ü'un, süvi yu ―kachi ra.
43018026	Ra saa ndika'an inka tuku tiaa ra xachiñu nuu sutu ra kuchee kan, ra kuu ta'an ra xa'ndia ra Pedro so'o kan, kachi ra saa: ―¿A su yo'o kuvi ra íin xi'in tiaa yo'o, xini yu nuu iyoo itun kui'i kan? ―kachi ra.
43018027	Saa ra tise'e tu'un tuku va ra Pedro xa'a Jesús, saa ra kana va chele.
43018028	Ra saa kee na ve'e ra Caifás xi'in Jesús, ra ndakundiaka na ra kua'an ra xi'in na chi ye'e chiñu ka'nu, nuu ndikaa ra chiñu kuchee, ra nani Pilato ra kee ñuu Roma. Ra nani saa kuu na, saa ra xa kua'an tuvi va, ra ndixïin vi mii na judío kan ki'vi na ndia nuu ke'e ve'e chiñu ka'nu kan, saa chi tu köo ra kuyakua na ra küvi kuxini na viko pascua tuvi na.
43018029	Xa'a ña kan ke kita ra Pilato chi ke'e, ra ndika'an ra xi'in na kachi ra saa: ―¿Ndia ña kuu kuachi xa tiaa yo'o, ña kan ke taxi ndo kuachi xa'a ra? ―kachi ra.
43018030	Ra saa ndakuiin na kachi na saa xi'in ra: ―Tu köo kuachi tiaa yo'o, saa ra kä'an vi ndi xi'in kun ña sayukun kun kuachi xi'in ra ―kachi na.
43018031	Ra saa ndakuiin ra Pilato, kachi ra saa xi'in na: ―Ndaki'in ndo ra na ku'un ra xi'in ndo, ra na sandaku mii ndo kuachi xi'in va ra, ta ku'va kachi ndiayu ña iyoo nda'a va ndo ―kachi ra. Ra saa ndakuiin na kachi na saa: ―Ndu'u, ra köo ndiayu nda'a ndi ña ka'ni ndi ndia nii yuvi na iyoo kuachi ―kachi na.
43018032	Ra xi'in tu'un ña ndika'an na yo'o kuvi ña ndixinu nuu tu'un ña ndika'an Jesús, te ndika'an ra ndia ku'va ke kuvi ra.
43018033	Ra saa nandi'vi ra Pilato chi ini ve'e chiñu kan, ra saa kana ra Jesús, ra ndindakatu'un ra ra kachi ra saa: ―¿A yo'o kuvi ra kuu rey na judío? ―kachi ra.
43018034	Saa ndakuiin Jesús, kachi ra saa xi'in ra: ―¿A mii kun kuvi ra ka'an tu'un ñaa xi'in yu, a inka yuvi va xini so'o kun ndika'an ña? ―kachi Jesús.
43018035	Ra saa ndakuiin ra Pilato, kachi ra saa: ―Süvi ra judío ta'an kun kuvi yu'u. Chi mii na judío, xi'in ndia sutu kuna'nu nuu na ñuu va kun kuvi ndia ndataxi yo'o nda'a yu. ¿Ra ndia ña ku kuachi xa kun? ―kachi ra.
43018036	Ra saa ndakuiin Jesús, kachi ra saa xi'in ra: ―Yu'u, ra süvi nuu ña yuuvi yo'o ke xa'ndia yu chiñu; chi tu yo'o kuvi nuu xa'ndia yu chiñu, saa ra na ita'an xi'in yu, ra kanita'an va na xi'in na judío ta'an yu xa'a yu. Ndi su süvi nuu ña yuuvi yo'o ke xa'ndia yu chiñu ―kachi ra.
43018037	Ra saa ndika'an ra Pilato xi'in Jesús, kachi ra saa: ―¿Saa ra, rey kuvi ndixa va kun? ―kachi ra. Ra saa ndakuiin Jesús, kachi ra saa xi'in ra: ―Xa mii kun ndika'an ña kuu yu rey va. Ra xa'a ña yo'o ke kaku va yu, ra xa'a ña yo'o ke, xaa tu yu ña yuuvi yo'o va, ña va'a na ka'an yu xa'a ña ndaa xi'in na yuuvi. Ra takundi'i na kandixa ña ndaa, ra kandixa tu na tu'un ña ^ka'an yu xi'in va na ―kachi ra.
43018038	Ra saa ndika'an ra Pilato kachi ra saa, xi'in Jesús: ―¿Ndia ña kuvi ña ndaa? ―kachi ra. Ra te ndi'i ndika'an ra tu'un yo'o, saa kanata ra chi ke'e ra ndika'an ra xi'in na judío, kachi ra saa: ―Ndia nii kuachi tiaa yo'o köo ndani'i yu.
43018039	Ndi su ndo'o, ra yuna'a va ndo ña saña ndika ndo iin tiaa ndia ñú'u ve'e kàà ta kuiya, ta kuiya ña ndatava ndo viko pascua; ¿ra a kuni ndo tu na saña ndika yu, ra kuu rey nuu ndo'o na judío? ―kachi ra.
43018040	Ra saa iin siso siso ndika'an tuku va na, kachi na saa: ―¡Säña kun ra ñaa! ¡Chi na saña kun ra Barrabás va! ―kachi na. Ra ra Barrabás kan, ra ra kui'na va kuvi ra.
43019001	Ra saa xa'ndia ra Pilato chiñu ña na kani na Jesús, xi'in ñii ndo'o ña ñu'u kàà nuu.
43019002	Ra saa xava'a ndia soldado kan iin tivi ìñu̱ ña ku'un Jesús, ra saa chikaa ndia ña xini ra, ra sandakundixi ndia ra iin kapa ña kua'a tuun.
43019003	Ra ka'an ndia xi'in ra kachi ndia saa: ―¡Ka'nu ni yo'o, ra kuu rey na judío! ―^kachi ndia. Saa ra xakin tu ndia xa'ndia nuu va ra.
43019004	Ra saa kanata tuku ra Pilato, ra ndika'an ra xi'in na kachi ra saa: ―Koto'ni ndo, chi xa yo'o, xaa tiaa yo'o nuu ndo, ra na kundaa ini ndo, chi ndia nii kuachi ra köo ndani'i yu ―kachi ra.
43019005	Ra saa kanata Jesús nuu na, ra xa ndikaa va iin tivi ìñu̱ xini ra, ra xa ndixi tu ra iin kapa ña kua'a tuun va. Ra saa ndika'an ra Pilato xi'in na, kachi ra saa: ―¡Koto'ni ndo, chi xa yo'o íin tiaa yo'o! ―kachi ra.
43019006	Saa ra te xini ndia kuna'nu nuu ndia sutu xi'in ndia kuu kumisio ndiaa ve'e ñu'u ka'nu kan Jesús, ra saa xa'a ndia iin koko'o nda'yu ndia, kachi ndia saa: ―¡Takaa ra nda'a cruz! ¡Takaa ra nda'a cruz! ―^kachi ndia. Ra saa ndika'an ra Pilato xi'in ndia kachi ra saa: ―Ndaki'in ndo'o ra, ra takaa ndo ra nda'a cruz, saa chi köo kuachi ra ndani'i yu ―kachi ra.
43019007	Ra saa ndakuiin ndia judío kuna'nu kan kachi ndia saa xi'in ra: ―Ndu'u, ra kuu mii ndi iin ndiayu, ra ta ku'va kachi mii ndiayu ndi ke xiniñu'u kuvi va ra, saa chi ka'an ra, ña kuu ra se'e Ndioxi ―kachi ndia.
43019008	Ndi su ta xini so'o ra Pilato ña ndika'an ndia tu'un yo'o, saa ra ndiyu'vi va'a ka va ra.
43019009	Ra saa nandi'vi tuku ra chi ini ve'e chiñu, ra ndika'an ra xi'in Jesús kachi ra saa: ―¿Ndia mii kuu ñuu kun? ―kachi ra. Ndi su ndia nii tu'un nindäkuiin Jesús yu'u vi ra.
43019010	Ra saa ndika'an ra Pilato xi'in Jesús, kachi ra saa: ―¿Nichuun ndakuïin kun yu'u yu? ¿A kundäa ini kun ña iyoo ndiayu nda'a yu ña takaa yu yo'o nda'a cruz, ra iyoo tu ndiayu nda'a yu ña saña ndika yu yo'o va? ―kachi ra.
43019011	Saa ndakuiin Jesús, kachi ra saa xi'in ra: ―Ndia nii chiñu küvi ka'ndia kun xa'a yu, tu süvi Ndioxi nditaxi ndiayu nda'a kun; ndi su tiaa ra ndataxi yu'u nda'a kun, ra chee ni ka va kuachi ra kan ―kachi ra.
43019012	Ra saa xa'a ndi'i va'a ka va ini ra Pilato, ña kuni ra saña ra Jesús; ndi su ndia judío, ra ndia ndiee ka nda'yu va kuvi ndia, kachi ndia saa: ―¡Tu na saña kun tiaa ñaa, saa ra kuëe ita'an mani vi kun xi'in ra tata chiñu César! ¡Saa chi takundi'i na kuni kuu rey, ra xi'in ra kan va ke ki'vi na kuachi! ―^kachi ndia.
43019013	Ra te xini so'o ra Pilato tu'un ña ka'an ndia, ra saa tava ra Jesús chi ke'e, ra ndakundu'u ra nuu tiayu ka'nu, tu íin nuu ke'e ve'e chiñu ka'nu kan, ra Gabata ke nani yuu savi ña chikaa na nuu ñu'u nuu iin tiayu kan, ra tu'un Gabata ra tu'un hebreo va kuvi ña.
43019014	Ra mii ka'ñu kii ña xa'a na xa nduvi na ña ndatava na viko pascua ke ndika'an ra Pilato xi'in na judío kan, kachi ra saa: ―¡Yo'o, íin ra kuu rey ndo! ―kachi ra.
43019015	Ndi su ndia kan ra ndia ndiee ka nda'yu va kuvi ndia, kachi ndia saa: ―¡Tava ra! ¡Tava ra! Na ku'un ra kutakaa ra nda'a cruz ―kachi ndia. Ra saa ndika'an ra Pilato xi'in ndia, kachi ra saa: ―¿A kuni ndo, ña katakaa yu ra kuu rey ndo nda'a cruz? ―kachi ra. Ra saa ndakuiin ndia kuna'nu nuu ndia sutu kan, kachi ndia saa: ―Ndu'u, ra köo inka rey nuu ndi, chi xa iyoo va ra César ―kachi ndia.
43019016	Ndia saa ra ndataxi ra Pilato Jesús nda'a va ndia, ra saa ndakundiaka ndia soldado kan Jesús kua'an ra xi'in ndia, ña katakaa ndia ra nda'a cruz va.
43019017	Ra saa kanata Jesús nuu ñuu Jerusalén kan, ra kasoko ra cruz ra kua'an ra xi'in ndia iin nuu nani leke xini ndii, ra Gólgota ke kachi tu'un yo'o, tu'un hebreo.
43019018	Ra ikan katakaa ndia ra nda'a cruz, ra katakaa tu ndia, inka uvi tiaa va xi'in ra; ra iin ndia katakaa ndia nda'a cruz tu ndichi xiin ra xixiyo, ra tun íin ma'ñu, katakaa ndia mii Jesús va.
43019019	Ra saa xa'ndia ra Pilato chiñu ña na tiaa ndia nuu iin vitu lo'o, ra chindu'u ndia ndia nu xini cruz, tu takaa Jesús nda'a, ra su'va ke kachi tu'un ña tiaa ndia nuu nu: “Jesús ra ñuu Nazaret, ra kuu rey na judío”, kachi ña.
43019020	Ra kua'a ni va mii na judío ka'vi tu'un yo'o, saa chi nuu katakaa na Jesús, ra yachin nuu ñuu va kuvi ña, ra uni nuu tu'un ke tiaa ndia nuu vitu lo'o kan: tu'un hebreo, xi'in tu'un griego, xi'in tu'un latin.
43019021	Ra saa ndika'an ndia sutu kuna'nu nuu na judío xi'in ra Pilato, kachi ndia saa: ―Tata, na kä'an tu'un ñaa “rey na judío”; chi va'a ka va na chindu'u kun, “ra yo'o ku ra ka'an ku rey na judío” ―kachi ndia.
43019022	Saa ndakuiin ra Pilato yu'u ndia, kachi ra saa: ―Tu'un ña tiaa yu, ra xa ña tiaa yu kuvi va ña ―kachi ra xi'in ndia.
43019023	Ra te ndi'i katakaa ndia soldado kan Jesús nda'a cruz, ra saa ndaki'in ndia tikoto ra, ra ndata'vi ndia ña kumi ña'ñu, ra kumi kuvi ndia, ra iin iin ña'ñu ndaki'in va ndia. Ra saa ndaki'in tu ndia tikoto kani ña xindikaa tixi tikoto va ra, ra tikoto kan, ra köo tiku ña chi iin kuu yu'u ña ra iin saa ndia sukun va ña.
43019024	Ra saa ndika'an ndia soldado kan xi'in ta'an ndia, kachi ndia saa: ―Na ndäta yo ña, chi va'a ka va na ke'e ta'an yo xa'a ña, ra kuni yo yoo kuvi yo kuchuun ndaki'in ña, ―kachi ndia. Ra su'va va ke kuu ña va'a ndixinu nuu tu'un Ndioxi ña ka'an kachi su'va: “Ndata'vi na tikoto yu xi'in ta'an na, ra ke'e ta'an tu na xa'a va ña”, kachi ña. Ra mii saa ndixa ke xa va ndia soldado kan.
43019025	Ra yachin nuu iin cruz, nuu takaa Jesús ndichi si'i ra xi'in ku'vi ña, ra saa tu ña María yasi'i ra Cleofas, xi'in ña María Magdalena va.
43019026	Ra te xini Jesús si'i ra xi'in ra ita'an xi'in ra, ra ku'vi va'a ini ra xini ra, ña ndita yachin na kan, ra saa ndika'an ra xi'in si'i ra, kachi ra saa: ―Nana, ñaa va ndichi se'e kun ―kachi ra xi'in ña.
43019027	Ra te ndi'i, saa ndika'an tu ra xi'in ra ita'an xi'in va ra, kachi ra saa: ―Ñaa ndichi si'i kun ―kachi ra. Ra mii kii kan kuanu'u va si'i Jesús, xi'in ra ita'an xi'in ra ve'e ra ña kondiaa ra ña.
43019028	Ra te ndi'i kuu ña yo'o, ra xa kundaa va ini Jesús, ña xa ndixinu nuu takundi'i va chiñu xa ra, ra saa ndika'an ra, kachi ra saa: ―Ichi ni ini yu ―kachi ra. Ra tu'un yo'o ke ndika'an ra, ña va'a na xinu nuu tu'un Ndioxi ña ka'an xa'a ra, ndia te yachi vi.
43019029	Ra yachin kan va ndichi iin xiko'o ña ñu'u ndutia iyá; ra saa chindaxi ndia soldado kan, iin ko'ndo cha'ma, ra chindu'u ndia ña xini iin itun, ra satandiaa ndia ña yu'u ra.
43019030	Ra te ndi'i xi'i Jesús ndutia iyá kan, ra saa ndika'an ra, kachi ra saa: ―Xa saxinu yu nuu takundi'i va chiñu ―kachi ra. Ndia saa ra nduviko sukun ra, ra ndixi'i va ra.
43019031	Ra mii kii ña kana viko pascua kan ke, xa xa'a tu na xanduvi na ña ndakindiee na kii yii, ra ndiküni ndia judío ña kutakaa ka ndia, katakaa ndia nda'a cruz kii kan, ña kan ke ndixa'an ndia ndika'an ndia xi'in ra Pilato, ña na ka'nu ra si'in ndia takaa nda'a cruz, ra kama na kuvi ndia, ra va'a nuu iki kuñu ndia nda'a cruz.
43019032	Ra saa kee ndia soldado kan ndixa'an ndia ndixa'nu ndia si'in iin ra takaa xiin Jesús, ra saa ndixa'nu tu ndia si'in ra takaa chi inka xiyo va.
43019033	Ra saa kuyachin tu ndia soldado kan nuu tanii Jesús, ra xa ndixi'i va ra xini ndia, ndia saa ra ndixä'nu ka vi ndia si'in ra.
43019034	Ra saa tuvi iin ndia soldado kan kàà ndiko nuu kindika Jesús, ra kee nii, ra kee tu tiakuii va kindika ra.
43019035	Ra ra ^ndakani xa'a ña yo'o, ra ña xini nuu ra kuu va, kuvi ña ndatu'un ra xa'a, ra ña ndaa ni va kuvi ña, saa chi mii ra kuvi ra kundaa ini, ña ^kuu ña ña ndaa va; ra ña kan ke xiniñu'u na kandixa tu ndo'o va ña.
43019036	Ra su'va ke kuu, ña va'a ndixinu nuu tu'un Ndioxi ña ka'an kachi su'va: “Ndia nii iki ra kä'nu na”, ^kachi ña.
43019037	Ra ndixinu tu nuu tu'un Ndioxi ña ka'an kachi su'va va: “Kuni na, iin tiaa ña tuvi na kàà kindika ra”, ^kachi ña.
43019038	Ra te ndi'i kuu takundi'i ña yo'o, ra saa ndixa'an ra José ra ñuu Arimatea, nduku ra ndiayu nuu ra Pilato, ña na ndataxi ra iki kuñu Jesús nda'a ra, ra nduxin ra ña, ra ra xita'an xi'in Jesús kuvi tu ra José kan va, ndi su xita'an se'e va ra xi'in Jesús, saa chi ndiyu'vi va ra nuu na judío, ra saa taxi ra Pilato ndiayu nda'a ra, ra saa ndixa'an ra ndaki'in ra iki kuñu Jesús, kua'an ña xi'in va ra.
43019039	Ra saa ndixaa tu ra Nicodemo ra ndixa'an ndatu'un xi'in Jesús, iin ñuu te yachi va, ra ni'i ra ku'va oko uxi kilo ichi xa'an tami, ña ndikava nuu, xuxa itun tu nani mirra xi'in, ra saa tu ichi itun, tu nani áloes va.
43019040	Ra saa ndakuta'an ra José xi'in ra Nicodemo, ra ndaki'in ndia iki kuñu Jesús, ra chikaa ndia ichi ña xa'an tami sata ña, ra ndasuvi ndia ña iin tikoto kani, chi xa saa yuna'a va na judío kan, xa na xi'in ta'an na te nduxin na na.
43019041	Ra mii nuu katakaa na Jesús nda'a cruz ke, ndikaa iin yoso nuu iyoo itun kui'i, ra nuu iyoo itun kui'i kan ke, ndichi iin yavi xaa ña täan kundikaa ndia nii, ndii ini.
43019042	Saa ra ndia ini yavi kan va, chikaa ndia iki kuñu Jesús, saa chi xa ninumi ni va, xa'a kii ña ndakindiee na judío.
43020001	Ra ña'a ni domingo, kii ña ki'in xa'a semana te kumani ka kana kua'a xa'a ndivi, ke kee ña María, ña kee ñuu Magdala ndixa'an ña xito'ni ña, yu'u yavi nuu chikaa na iki kuñu Jesús. Ra te ndixaa ña, ra xa ndixikutia'a va yuu chee ña ndasi yu'u yavi kan xini ña.
43020002	Ra saa nandiko ña, ra xinu ña ndixa'an ña ndatu'un ña xi'in ra Simón Pedro ra xita'an xi'in Jesús, ra saa tu xi'in inka ra xita'an xi'in Jesús ra ku'vi ni ini ra xini va ra, ra kachi ña saa xi'in ndia: ―Ndixa'an va na ndatava na iki kuñu Tata yo ini yavi kan, ra kundäa ini yo, ndia mii ndixa'an na ndiaka na ña ―kachi ña.
43020003	Ra saa ndaki'in ra Pedro xi'in inka ra xita'an xi'in Jesús kan kua'an ndia kuto'ni ndia ini yavi kan.
43020004	Ra xinu uvi saa va ndia kua'an ndia; ndi su ndiee ni ka va xinu inka ra xita'an xi'in Jesús kan, nuu ra Pedro, ra ra kan kuvi ra, kama ka ndixaa va yu'u yavi kan.
43020005	Ra saa ndakandiee ra xito'ni ra ini yavi kan, ra ndia tikoto ña xisukun va Jesús ke ndee xini ra, ndi su ndikï'vi vi ra ini yavi kan.
43020006	Ra saa ndikun tu ra Simón Pedro va ndixaa ra yu'u yavi kan, saa ra ndikun ndiki'vi ra ini yavi kan kua'an va ra, ra ndia tikoto va ke ndee xini tu ra kan va;
43020007	ra xini tu ra tikoto ña xisuvi xini Jesús va ndee ña, ndi su xa vivii va ndata'nu ña, ra xa ndee siin va ña.
43020008	Saa ra ndiki'vi tu ra xita'an xi'in Jesús, ra inuu ndixaa yu'u yavi kan va, ra xini ra ña kuu kan, saa ra kandixa va ra ña ndatiaku Jesús.
43020009	Ra ta kumani ka ku'un ndia nuu iin yavi kan, ra täan kundaa kaxi vi ini ndia xi'in tu'un Ndioxi, ña ka'an xa'a Jesús, ña xiniñu'u ndatiaku ra.
43020010	Ndia saa ra nandiko ndia xita'an xi'in Jesús, kuanu'u ndia ve'e va ndia.
43020011	Ra ña María nindoo yu'u yavi chi ke'e, xaku va ña, ra nani saa kuu ña xaku ña, ra saa ndakandiee ña xito'ni ña ini yavi kan.
43020012	Saa ra xini va ña uvi ndia tatun Ndioxi, ndia ndixi tikoto yaa, ra iin ra ndu'u chi nuu xikandu'u xini Jesús, ra inka tu ra ndu'u chi nuu ndixiyo xa'a va ra.
43020013	Ra saa nindakatu'un ndia ña, kachi ndia saa: ―¿Nichuun xaku kun, Nana? ―kachi ndia xi'in ña. Ra saa ndakuiin ña, kachi ña saa: ―Tata va yu kuvi ra ndaki'in na kua'an xi'in na, ra kundäa ini yu, ndia mii ku nuu chikaa na ra ―kachi ña.
43020014	Ra sakan saa kuu ña ka'an ña, ra saa ndikokuiin ña ndakuto'ni ña, ra xini ña íin Jesús ikan, ndi su nindäkuni ña ra.
43020015	Ra saa nindakatu'un Jesús ña kachi ra saa: ―¿Nichuun xaku kun, Nana? ¿Ra yoo kuvi na nanduku kun? ―kachi ra xi'in ña. Ra va'a ra ndiaa itun kui'i kan va kuvi ra ndika'an xi'in ña ká'án ña, ra saa ndika'an ña kachi ña saa xi'in ra: ―Tata, tu yo'o va kuvi ra kua'an ra xi'in, ra na ndatu'un va kun xi'in yu ndia mii ku nuu chikaa kun ra, ra va'a ku'un yu ndaki'in yu ra ku'un ra xi'in yu ―kachi ña.
43020016	Saa ra ndika'an va Jesús xi'in ña, kachi ra saa: ―¡María! ―kachi ra. Ra saa ndikokuiin ña ndakuto'ni ña nuu ra, ra ndika'an ña tu'un hebreo xi'in ra, kachi ña saa: ―¡Raboni! ―ra Maestro ke kachi tu'un yo'o.
43020017	Ra saa ndika'an Jesús xi'in ña kachi ra saa: ―Saña yu'u, ra ndï'i ini kun chi íin ka va yu xi'in ndo, saa chi kuni ka va kunu'u yu nu Tata yu. Ra ña xiniñu'u sa kun ke, na ku'un kun ndatu'un kun xi'in ndia ñani yu, saa chi ku'un va yu nuu Tata yu, ra Tata tu ndo'o va kuvi ra, ra kuu ra Ndioxi yu, ra Ndioxi tu ndo'o va kuvi ra ―kachi ra.
43020018	Ra saa ndixa'an ña María, ña ñuu Magdala ndatu'un ña xi'in ndia xita'an xi'in Jesús, ña xa xini va ña ra, ra ndika'an ra tu'un kan xi'in ña, kachi ña xi'in ndia.
43020019	Ra te xa kuñuu suvi mii kii, ña ki'in xa'a semana kan ke, ndakuta'an takundi'i ndia xita'an xi'in Jesús ndee ndia, ra ndasi tuun va ye'e ve'e nuu ndee ndia, xa'a ña iyu'vi ndia nuu na judío ta'an ndia. Ra saa xaa Jesús ve'e nu ndee ndia, ra xikundichi ra mañu ndia, ra ndika'an ra xi'in ndia kachi ra saa: ―Ña va'a, na koo xi'in ndo ―kachi ra.
43020020	Ra te ndi'i ndika'an ra tu'un yo'o xi'in ndia xita'an xi'in ra, ra saa ndiña'a ra nda'a ra xi'in kindika ra nuu ndia. Ra kusii ka vi ini ndia, te xini ndia ra.
43020021	Ra saa ndika'an tuku Jesús xi'in ndia, kachi ra saa: ―Ña va'a na koo xi'in ndo. Ra ta ku'va xa Tata yu Ndioxi ña ti'vi ra yu'u xaa yu yo'o, ra saa ke ^xa tu yu'u va, ña ti'vi yu ndo'o ku'un ndo vichin ―kachi ra xi'in ndia.
43020022	Ra te ndi'i ndika'an Jesús tu'un yo'o, ra saa tivi ra tachi yu'u ra, chi nuu ndita ndia ra ndika'an ra xi'in ndia, kachi ra saa: ―Ndaki'in ndo Tachi Yii Ndioxi.
43020023	Ra yuvi na saka'nu ini ndo xa'a kuachi, ra saka'nu tu ini Ndioxi va xa'a kuachi na; ra tu na köo ka'nu ini ndo xa'a kuachi na, saa ra köo ka'nu tu ini Ndioxi va xa'a kuachi na ―kachi ra xi'in ndia.
43020024	Ndi su ra Tomás, ra ka'an na kuu kuati, ra xita'an xi'in ndia xita'an xi'in Jesús, ña xikuu ndia uxi uvi, ra köo ra ndixiyo xi'in ndia te ndixaa Jesús nuu ndia.
43020025	Ra saa ndika'an ndia sava, ndia xita'an xi'in Jesús xi'in ra, kachi ndia saa: ―Xini va ndi, tata yo Jesús ―kachi ndia. Ra saa ndakuiin ra kachi ra saa, xi'in ndia: ―Tu na küni yu, nda'a ra nuu ña'a ndiñani clavo, ra tüvi yu, nduku nda'a yu yavi nuu xindo'ni ña, ra tüvi tu yu nda'a yu, kindika ra nuu kaan na yavi, saa ra kandïxa vi yu ―kachi ra.
43020026	Ra saa kuu ndiya'a una kii, ra ndakuta'an tuku va ndia xita'an xi'in Jesús ndee ndia iin ve'e, ra xa ndu'u va ra Tomás xi'in ndia. Ra kutu ka vi ndasi ye'e ve'e kan ndee ndia, ndi su ndiki'vi va Jesús, ra xikundichi ra ma'ñu ndia, ra ndika'an ra xi'in ndia, kachi ra saa: ―Ña va'a, na koo xi'in ndo ―kachi ra.
43020027	Ra saa ndika'an ra xi'in ra Tomás, kachi ra saa: ―Kuyachin, ra tuvi kun nduku nda'a kun, yavi nu xindo'ni clavo nda'a yu, ra kuni kun, ra na tuvi tu kun, nda'a kun kindika yu nuu kaan va na; ra na küu kun tiaa ra xïin kandixa, chi va'a ka va na kuu kun iin tiaa ra kandixa ―kachi ra.
43020028	Saa ndika'an ra Tomás, kachi ra saa: ―¡Tata mii yu, Ndioxi mii yu kuvi yo'o! ―kachi ra xi'in Jesús.
43020029	Saa ndika'an Jesús xi'in ra, kachi ra saa: ―Tomás, ña xini kun yu'u va ke ^kandixa kun. Ndi su va'a ni ka va kee yuvi na küni yu'u, ra kandixa na yu'u ―kachi ra xi'in ra.
43020030	Ra kua'a ni ka va ña xitu'un xa Jesús, xini ndia xita'an xi'in ra, ra ndikä'yu ndi'i vi ña nuu tutu yo'o.
43020031	Ndi su ndika'yu va tu sava ña xitu'un ña xa ra, nuu tutu yo'o, ña kan ke va'a na kandixa ndo Jesús, ña kuu ra, ra ndikaxin Ndioxi sakaku na yuuvi yo'o, ra ra yo'o kuvi se'e Ndioxi va, ra na ^kandixa ña'a, ra ni'i va na ña kutiaku xi'in ra, ndia ndikaa ndiku'un.
43021001	Ra te ndi'i kuu takundi'i ña yo'o, saa ndita tuku va Jesús nuu ndia xita'an xi'in ra, chi nuu ndikaa mini ra nani Tiberias. Ra su'va ke xa ra te ndita ra nuu ndia:
43021002	ra saa kuu ra Simón Pedro, ndu'u ra xi'in ra Tomás, ra ka'an na kuu kuati, xi'in ra Natanael, ra ñuu Caná ña ndikun ndiaa chi Galilea, xi'in ndia se'e ra Zebedeo, xi'in inka uvi ndia xita'an xi'in Jesús.
43021003	Ra saa ndika'an ra Simón Pedro, xi'in ndia kachi ra saa: ―Na ku'un yu kachi'i yu ―kachi ra. Ra saa ndakuiin ndia, kachi ndia saa: ―Ku'un va ndi xi'in kun ―kachi ndia xi'in ra. Ra saa kee ndia ndixa'an ndia nandaa ndia itun xika nuu mini, ndi su ñuú kan, ra iin niñuu ndaa va ndixika ndia, ndi su ndia nii tiaka ndinï'i ndia.
43021004	Ra te xa kua'an tuvi, saa ndixaa Jesús yu'u tiakuii kan, ra ndia xita'an xi'in ra, ra nindäkuni vi ndia ra ña kuu ra Jesús.
43021005	Ra saa ndika'an ra xi'in ndia, kachi ra saa: ―Ndia kuachi, ¿a täan tiin ndo lo'o tiaka kaxi yo? ―kachi ra. Ra saa ndakuiin ndia, kachi ndia saa: ―Köo va'a vi ri ―kachi ndia.
43021006	Saa ndika'an ra xi'in ndia, kachi ra saa: ―Sako'ni ndo inu ndo, chi xiin kua'a itun ñaa, ra ni'i va ndo ri ―kachi ra. Ra saa sako'ni ndixa va ndia inu ndia, ra tiaa ni va kua'a tiaka sakaku'un ña, ra nii ndikundiëe ndia tava ndia ña, ini tiakuii kan.
43021007	Saa ra ndika'an va iin ra xita'an xi'in Jesús, ra ku'vi ni ra xini ra, kachi ra saa xi'in ra Pedro: ―¡Tata yo Jesús va kuvi ra! ―kachi ra. Ra ta xini so'o ra Simón Pedro tu'un kan, saa ra ndikun ndakundixi va ra tikoto ra, ra ndava ni'ni ra ini tiakuii kan kua'an ra ndakita'an ra xi'in Jesús va.
43021008	Ra ndia sava kan nindoo vaxi xi'in itun kan va, ra ndia kañu'u va ndia inu ndia vaxi ndia, saa chi iin chitu ndaa va ña xi'in tiaka; ra ku'va iin ciento metro ka vi ke kumani, ra saa ndakoyo ndia yu'u mini kan.
43021009	Ra te nuu su'va ndia itun kan, ra saa xini ndia ña va'a ka vi nindu'va tikayu ñù'ù, ra xa ndu'u va iin tiaka yatan ri nuu ña, ra saa tu xita va.
43021010	Saa ndika'an Jesús xi'in ndia, kachi ra saa: ―Kua'an ki'in ndo, tiaka ri sakan tava ndo ―kachi ra.
43021011	Ra saa nandaa ra Pedro ini itun kan, ra saa kañu'u ra inu kan; ra kita ra xi'in ña ndia chi nuu ichi. Ra iin chitu ndaa ña xi'in tiaka kan, ra na'nu ka vi ri, ra saa ndaka'vi ndia ri, ra iin ciento uvi xiko uxi uni vi kuvi ri, ra va'a ni vee ni va ri, ndi su nindäta vi inu kan xi'in ri.
43021012	Ra saa ndika'an Jesús xi'in ndia, kachi ra saa: ―Na'a ndo, ra kasini ndo ―kachi ra. Ra ndia nii ndia xita'an xi'in Jesús, ndixändiee ini ña ndakatu'un ndia yoo kuvi ra, saa chi xa kundaa va ini ndia, ña kuu ra Jesús.
43021013	Ra saa ki'in Jesús xita, ra taxi ra ña nda'a ndia, ra saa tu tiaka va.
43021014	Ra xa ichi uni va ke ^ndita Jesús nuu ndia xita'an xi'in ra, ña ndatiaku ra vichin.
43021015	Ra te ndi'i sasini ndia, ra saa nindakatu'un Jesús ra Simón Pedro, kachi ra saa: ―Simón, se'e ra Jonás, ¿a ku'vi ni ka ini kun xini kun yu'u, nuu ndia sava yo'o? ―kachi ra. Ra saa ndakuiin ra Pedro, kachi ra saa: ―Tata, xa kundaa ini mii va kun, ña ku'vi ni va ini yu, xini yu yo'o ―kachi ra. Ra saa ndika'an Jesús, kachi ra saa xi'in ra: ―Saa ra kondiaa ndikachi vali sana yu ―kachi ra.
43021016	Ra saa nindakatu'un tuku va Jesús ra Pedro, ichi ña uvi, kachi ra saa xi'in ra: ―Simón, se'e ra Jonás, ¿a ku'vi ni ini kun xini kun yu'u? ―kachi ra. Ra saa ndakuiin ra Pedro, kachi ra saa: ―Ku'vi va ini yu xini yu yo'o, Tata, ra xa kundaa tu ini mii va kun, ña ku'vi ni ini yu xini yu yo'o ―kachi ra. Ra saa ndika'an Jesús xi'in ra, kachi ra saa: ―Saa ra na kondiaa va kun ndikachi vali sana yu ―kachi ra.
43021017	Saa ra nindakatu'un tuku va Jesús ra Pedro, ichi ña uni, kachi ra saa xi'in ra: ―Simón, se'e ra Jonás, ¿a ku'vi ni ini kun xini kun yu'u? ―kachi ra. Saa ra kusuchi va ini ra Pedro, ña xa ndixinu uni ichi ndakatu'un Jesús ra, xa'a ña, a ku'vi ini ra xini ra ra. Ra saa ndakuiin ra, kachi ra saa: ―Tata, mii kun kuvi ra kundaa ini xa'a takundi'i va ña, ra kundaa va ini kun, ña ku'vi ni va ini yu xini yu yo'o ―kachi ra xi'in Jesús. Ra saa ndika'an Jesús xi'in ra, kachi ra saa: ―Saa ra kondiaa ndikachi vali sana yu ―kachi ra.
43021018	Saa ndika'an ka Jesús xi'in ra Pedro, kachi ra saa: ―Ña ndixa ke ka'an yu xi'in kun: chi te ndixiyo itia kun, ra va'a ndakundixi mii va kun tikoto kun, ra ndixika kun chi nuu kuni mii va kun, ndi su te xa na kuto'o kun, ra ndia nda'a va kun sandakaa kun, ra inka va na sandakundixi tikoto yo'o, ra kundiaka na yo'o, ku'un kun nuu küni kun ku'un va kun ―kachi ra.
43021019	Ña yo'o ke ndika'an Jesús xi'in ra Pedro, ña va'a na kundaa ini ra, ndia ku'va ke ka'ni na ra, ra xi'in ña kuvi ra ke ndasaka'nu ni ka va ra Ndioxi. Ra te ndi'i ndika'an Jesús tu'un yo'o, ra saa ndika'an ka ra xi'in ra Pedro, kachi ra saa: ―Kundikun yu'u ―kachi ra.
43021020	Ra te ndikokuiin ra Pedro ndakuto'ni ra, ra saa xini ra ndikun ra xita'an xi'in Jesús, ra ku'vi ni ini ra xini ra, kua'an ra sata ndia. Ra ra yo'o kuvi tu ra nindakatu'un Jesús, te xindee ndia xixini va ndia, ta kachi ra su'va: “¿Yoo ku na ndataxi yo'o, nda'a na saa ini, Tata?” ―kachi ra.
43021021	Ra saa ndika'an ra Pedro kachi ra saa, xi'in Jesús: ―Tata, ¿ni ke ndo'o tu ra yo'o? ―kachi ra.
43021022	Saa ndakuiin Jesús, kachi ra saa xi'in ra: ―Tu kuni yu kutiaku ra, ra kutiaku va ra, ndia kii te na ndiko yu kixi tuku yu ña yuuvi yo'o va, ¿ra ni ke ndo'o yo'o ndi'i ini kun? Na kundikun yu'u va ―kachi ra.
43021023	Ra xa'a ña kan ke, ndindutia ndoso tu'un nuu takundi'i na ndikun sata Jesús, ña küvi ra xita'an xi'in Jesús yo'o. Ndi su ndikä'an Jesús ña küvi ra, chi su'va va ke kachi Jesús: “Tu kuni yu kutiaku ra, ra kutiaku va ra, ndia te na ndiko tuku yu kixi yu ña yuuvi yo'o va, ¿ra ni ke ndo'o yo'o, ndi'i ini kun?”, kachi ra.
43021024	Ra mii ra xita'an xi'in Jesús yo'o, kuvi ra ndakuiin va xa'a ña yo'o, ra suvi mii ra kuvi tu ra tiaa va ña. Ra kundaa va ini ndi, chi mii ña ndaa va ke ka'an ra.
43021025	Ra iyoo kua'a ni ka va ña xa Jesús, ra tu ta iin, ta iin ña nditiaa na, saa ra kïta vi nuu iinii saa ña yuuvi yo'o, kundee tutu ña tiaa na. Saa iyoo va ña.
44001001	Tata Teófilo, nuu tutu ña ti'vi yu ndi̱xa̱a̱ nda'a kun ke ^ndakani yu nuu kun xa'a takundi'i ña xa Jesús xi'in ña saña'a ra te sakan xa'a su'va ra xi'in chiñu ra,
44001002	ra iin saa ndia kii te ndakuita ra kuanu'u ra ndiví va. Ra te kuni ka kunu'u ra ndivi ke xiniñu'u ra Tachi Yii ra ña ndakoo ra ndiayu nda'a ndia ndikaxin ra.
44001003	Ra suvi nuu mii ndia kan ke ndita ra kua'a ni ichi, ña va'a na kundaa ini ndia ña ndixa ke ndatiaku va ra. Ra uvi xiko ka kii ke ndixika ra ndakani ka ra nuu ndia xa'a ichi nuu ^xa'ndia Ndioxi chiñu.
44001004	Ra saa kuu iin kii ndakuta'an takundi'i ndia xita'an xi'in Jesús ndee ndia xi'in ra, ra saa ndika'an ra xi'in ndia kachi ra saa: ―Këe yachi ndo ku'un ndo inka ñuu; chi takua mii ñuu Jerusalén yo'o va ke, na kundee ndo kundiatu ndo ña saxinu Iva yu Ndioxi ña ndika'an ra xa'a, ra ndika'an tu yu'u va xa'a ña xi'in ndo.
44001005	Ra ña ndixa ke chi ra Juan, ra xi'in tiakuii va sakuchi ra na yuvi, ndi su ndo'o, ra xi'in Tachi Yii Ndioxi va ke ndakuchi ndo soo ndia'vi kii vichin ―kachi Jesús xi'in ndia.
44001006	Ra saa kuu iin kii nindakatu'un ndia ndakuta'an ndee kan Jesús kachi ndia saa xi'in ra: ―Tata, ¿a ndia vichin ke ndi̱xa̱a̱ tiempo ña ka'ndia kun chiñu nuu yoo, na Israel yo'o, ña nduu tuku yo iin ñuu ka'nu ña ^xa'ndia nuu mii? ―kachi ndia xi'in ra.
44001007	Ra saa ndakuiin Jesús kachi ra saa xi'in ndia: ―Xiniñü'u kundaa vi ini ndo'o xa'a ña chituni Iva yo Ndioxi sa ra, chi indaa mii va ra kuvi ra kundaa ini xa'a ña, ra ama ke sa ra ña, ra ndia kii ke sa tu ra ña.
44001008	Ndi su ndo'o, ra te xa ná nduxínu̱ Tachi Yii Ndioxi sata ndo, ra saa vi ke ndaki'in ndo ndiee Ndioxi; ra ka'an ndoso ndo xa'a yu nuu takundi'i na ñuu Jerusalén, xi'in nuu na ñuu ña ndikun ndiaa Judea, xi'in nuu na ñuu ña ndikun ndiaa Samaria, xi'in nuu takundi'i ñuu ña iyoo nuu ña yuuvi yo'o ―kachi Jesús xi'in ndia.
44001009	Ra te ndi'i ndika'an Jesús tu'un yo'o xi'in ndia, saa ra ndakuita ra kuanu'u ra ndivi va, ra ixto'ni ndia saa ndisa'vi ra tiañu viko kua'an va ra.
44001010	Ra iin kua'an ini ndia ixto'ni ndia chi ndivi ndíta ndia, ña kua'an Jesús, saa ra tu'va xaa va uvi tiaa ndia ndixi tikoto yaa xikundita ndia xi'in ndia.
44001011	Ra ndika'an ndia xi'in ndia kachi ndia saa: ―Ndo'o, ndia ñuu Galilea, ¿nichuun ke iin kua̱'a̱n ini ndo ixtondiaa ndo ndivi ndíta ndo? Ra na kundaa ini ndo chi iin ta ku'va kuu ña kua'an Jesús chi ndivi, ra iin saa ke kuu tu te xa na nandiko ra kixi tuku va ra ―kachi ndia xi'in ndia.
44001012	Ra saa kee ndia xita'an xi'in Jesús iku ña nani Olivo, kuanu'u ndia ñuu Jerusalén. Ra takua yachin iku kan va ke ndixa'an ndia xi'in Jesús te kuanu'u ra ndivi, saa chi na judío ra ndixïyo ndiayu nda'a na ña kaka kani ni na kii yii ña ndakindiee na.
44001013	Ra te ndaxàà ndia ñuu Jerusalén, ra saa ndindi'vi ndia iin ve'e toto ña sukun, ra ve'e chi ninu ke xindokoo ndia ndakundee ndia. Saa chi ikan ku nu xikandu'u ra Pedro, xi'in ra Jacobo, xi'in ra Juan, xi'in ra Andrés, xi'in ra Felipe, xi'in ra Tomás, xi'in ra Bartolomé, xi'in ra Mateo, xi'in ra Jacobo se'e ra Alfeo, xi'in ra Simón ra xita'an xi'in na yuvi xika kuachi xi'in gobierno, xi'in ra Judas se'e inka tiaa ra xinani Jacobo.
44001014	Ra iin ndisaa ichi va ^ndakuta'an ndia xi'in ta'an ndia ña ka'an ndia xi'in Ndioxi, saa chi iin yu'u va ndia; ra ndakuta'an tu sava na si'i va xi'in ndia, ra saa tu ña María, si'i mii Jesús, xi'in ndia ñani va ra.
44001015	Saa kuu iin kii ra ndakuta'an ku'va ciento oko yuvi ndee na, ra saa ndakundichi ra Pedro ma'ñu na, ra ndika'an ra xi'in na kachi ra saa:
44001016	―Ñani yo, xa kundaa ini takundi'i va yo ña ndo'o Jesús saa chi mii va ra Judas, ra xita'an xi'in yo kuvi ra xinuu nuu na saa ini ta ndixa'an na tiin na Tata yo. Ra saa ke kuu va ña va'a ndixinu nuu tu'un Ndioxi ña ndika'an Tachi Yii Ndioxi xi'in ra rey David xa'a ra Judas.
44001017	Ra ra Judas kan, ra xi'in yoo ke xindia'vi ndiaa va ra, ra iin chiñu xindiso tu ra xi'in va yo.
44001018	(Ra xi'in xu'un ña ki̱'in ra xa'a Jesús ña ndixiko ra ra ke sata ra iin ñu'ú. Ra te ndi'i, ra nuu ñu'u kan ke ndakava ndiee ra, ra ndi̱ka̱a̱n tixi ra, ra iin ndakoyo yaa va ña'a ini ra.
44001019	Ra te kundaa ini takundi'i na ndéé ñuu Jerusalén xa'a ña ndo'o ra, ra saa nduku na kivi ñu'u kan, ña ndakunani ña Acéldama, ra tu'un mii na, ra “Yoso nuu ndixitia nii” ke kachi tu'un yo'o.)
44001020	Ra iin ta'vi lo'o nuu tutu Salmo ^ka'an tu'un Ndioxi ^kachi ña saa xa'a ra: Ve'e ra, ra ve'e vichi va na nduu ña, ra ndia nii yuvi ná kundëe ini ña. Ra ka'an ka tu ña kachi ña su'va va: Ra inka yuvi tu na ndaki'in chiñu nuu va ra, ^kachi ña.
44001021	’Ra vichin ke ndakaya kua'a ni tiaa ndee ndia yo'o, ra sava ndia yo'o ra xa yachi vi ke ita'an ndia xi'in yo, saa chi xa xita'an va ndia xi'in yo ta ndixika Jesús xi'in yo,
44001022	ra xini tu ndia te sakuchi ra Juan Jesús va, ra xini nuu tu ndia ta ndakuita ra kuanu'u ra ndivi va. Ra iin ndia yo'o kuvi ndia xiniñu'u kana kuta'an xi'in yo, ra saa ke va'a ndatu'un ndia xi'in yuvi xa'a ña ndatiaku Jesús. ―kachi ra Pedro xi'in na.
44001023	Ra saa ndika'an na xa'a uvi tiaa, ndia ndaki'in chiñu. Ra iin ra nani José Barsabás, ra ka'an tu na ña nani ra Justo va; ra iin tu ra nani Matías va.
44001024	Ra saa ndika'an na xi'in Ndioxi kachi na saa: ―Tata, yo'o kuvi ra xíni̱ ndia ku'va ke iyoo nima takundi'i yuvi; ra kuni̱ ndi na taxi kun ku'va nuu ndi, ra na kundaa ini ndi ndia iin ndia yo'o kuvi ndia ndakaxin kun,
44001025	ña ndaki'in ndia chiñu ña ndakoo ra Judas, ra ndakita'an ndia xi'in ndi, saa chi ra Judas, ra ndakava va ra xi'in kuachi ra, ra kua̱'a̱n ra chi nuu xiniñu'u ku̱'u̱n va ra ―kachi na xi'in Ndioxi.
44001026	Ra saa xa'a ndia sasiki ndia xi'in iin ña'a, ña taxi ku'va nuu ndia, ra kundaa ini ndia yoo kuvi ra ndakundichi. Ra te ndi'i xa ndia saa, saa ra chi nuu ra Matías va kindoo ña'a kan; ndia saa ra ndakuta'an ra xi'in ndia uxi iin kan, ra iin nduu ra xi'in va ndia.
44002001	Saa kuu ra nditiandiaa va kii ña koo viko Pentecostés, ra ita'an kuiti takundi'i va na kandixa Jesús ndéé na iin ve'e.
44002002	Ra tu'va iin nini'i va xa'a ^kuu chi ndiví, ra iin ta ^kuu te ndiee ni vaxi tachi, iin saa xa'a kuu, ra saa ndu̱xínu̱ ña ini ve'e nuu ndéé na, ra iin nini'i xa'a kuu ve'e kan.
44002003	Ra iin ta ku'va íin yaa ñù'ù, saa iyoo ña ndixinu sata ta iin ta iin na.
44002004	Ra saa ndaki'in takundi'i na Tachi Yii Ndioxi, ra xa'a na ^ka'an na inka nuu tu'un, ra ta iyoo mii tu'un ña taxi Tachi Yii Ndioxi nda'a na ka'an na, ke ndika'an va na.
44002005	Ra kii kan, ra kua'a ni na judío na ^kandixa ndinuni Ndioxi, na ndéé iinii saa kuvi ña yuuvi ndi̱xa̱a̱ ña ndasaka'nu na Ndioxi ñuu Jerusalén, viko Pentecostés xa ta ku'va yuna'a va na.
44002006	Ra te xini so'o yuvi kan ña iin níní'i kuu ra saa xa'a ndakaya kua'a ka vi na ña xini so'o na ni ke kúú ve'e kan, ra nii kundäa ini na ni ke sa vi na, saa chi ^xini so'o na ña ka'an yuvi na ndee ve'e kan ta'an tu'un ña ka'an ta iin iin na ndixaa kan.
44002007	Ra iin kua̱'a̱n ini na ndita na, ra ndakanda ka vi ini na, ra ka'an na xi'in ta'an na, kachi na saa: ―¿Ni ke yo'o? ¿Ra a süvi va na ñuu Galilea kuvi takundi'i yuvi yo'o?
44002008	¿Ra ni chuun ke va'a ^ka'an na tu'un ña ka'an yo, tu'un ka̱ku yo? ¿Ra ndixaa ke xa̱ na ña sakua'a na ña?
44002009	Ra iinii kuvi va ke kee yoo, na xaa yo'o vichin; saa chi yoo yo'o ra Partia va kee yo, ra sava tu na ke̱e Media va, ra sava tu na ke̱e Elam va, xi'in na kee Mesopotamia, xi'in na ke̱e Judea, xi'in na ke̱e Capadocia, xi'in na ke̱e Ponto, xi'in na ke̱e Asia,
44002010	ra saa tu na ke̱e Frigia, na ke̱e Panfilia, na kee Egipto, ra saa tu na ke̱e África, ña ndikaa chikan ka nuu ndikaa ñuu Cirene; ra saa tu na ke̱e ñuu Roma na xaa ndakundee yo'o, ra nduu na judío xi'in yo vichin, ra saa tu mii yo na kuu judío va;
44002011	Ra sava tu na kee ñuu Creta xi'in ñuu Arabia. Ra ^xini so'o takundi'i yo ña ^ka'an yuvi na ñú'u ve'e yo'o ta'an tu'un ña ka'an ta iin iin yo. Ra ka'an na xa'a ña va'a, ña nduvi ña xa Ndioxi ―^kachi na xi'in ta'an na.
44002012	Ra ndakanda ka vi ini na ra nii nï'i na ni ke kachi na, ra saa ^ka'an na xi'in ta'an na ^kachi na saa: ―¿Ni ke kuni ^kachi takundi'i ña kuu yo'o vichin? ―^kachi na.
44002013	Ra sava tu na ^xasiki va, ra ^ka'an na ^kachi na saa: ―Tiäa so'o ndo ña kuu yu'u vi na, saa chi na xí'í va kuvi na ―kachi na.
44002014	Ra saa ndakundichi ra Pedro xi'in ndia uxi iin ndia ita'an xi'in ra, ra ndika'an ra xi'in takundi'i yuvi na ndakaya ndita kan, kachi ra saa: ―Ndo'o, na ta'an yo, na Israel, xi'in takundi'i na ndee ñuu Jerusalén yo'o, ra na tiaa ni so'o ndo ña ka̱'a̱n yu xi'in ndo vichin, ra na kundaa ini ndo xa'a ña kúú yo'o.
44002015	Saa chi ndu'u, na ndee yo'o vichin, ra süvi na xí'í kuvi ndi, ta ku'va kachi sava ndo, chi vichin ra sakan kaa ìi̱n ixtiaan va kuvi ña.
44002016	Ra na kundaa ini ndo xa'a ña kúú yo'o vichin, chi yo'o ke ^xinu nuu tu'un ña ndika'an Ndioxi xi'in ra Joel, ra ndika'an tu'un yu'u Ndioxi xina'a, te kachi ra su'va:
44002017	Yu'u, ra kuvi Ndioxi ndo kuvi ra ka'an xi'in ndo; saa chi te xa ninumi ndi'i xa'a ña yuuvi, ra ti'ví yu Tachi Yii yu ña kuxinu ña sata takundi'i yuvi; ra takuu na kuvi se'e tiaa ndo xi'in na kuvi se'e si'i ndo, ra kuniñu'u yu na ña ka̱'a̱n na tu'un yu xi'in yuvi; Ra se'e vali ndo kuvi na tuvi nuu kuni na ña kúni̱ yu; ra na na'nu kuvi na taxi yu xani nuu va.
44002018	Saa chi kii kan kuvi ña saxinu yu Tachi Yii yu sata na xa chiñu nuu yu, na si'i xi'in ndia tiaa, ra ka'an na tu'un yu xi'in takundi'i yuvi.
44002019	Ra sa yu ña iyo ni kuu nuu ndivi ni̱nù kuni na; ra kuni tu na kua'a ni ña kuu nuu ñu'ú va: saa chi kuni na takuu ña kuu nii xi'in ña kuu ñù'ù xi'in ña kuu i'ma.
44002020	Ra ñu'ù, ña ^túu̱n ndu'u ndivi, ra kuñaà va nuu ña, ra yoo, ri ye'e te ñuu kuvi ri nduu nii va tu, ra te xa na ndi'i ya'a takundi'i ña yo'o, ra saa vi ke tia̱ndiaa kii ká'nu, ña kuu kii ña sandakú yu kuachi xi'in na yuvi yo'o.
44002021	Ra takundi'i na ^ka'an xi'in yu ña chindiee ta'an yu xi'in na, ra sakaku va yu na, ^kachi Ndioxi, kachi ra Joel ndika'an ra.
44002022	’Ra xa'a ña kan ke na tiaa so'o ndo'o na ñuu Israel ña ka̱'a̱n yu xi'in ndo vichin xa'a Jesús ra ke̱e ñuu Nazaret: Ra xa kundaa va ini ndo chi Jesús, ra ndiee Ndioxi va ke ndixiyo xi'in ra; ña kan ke va'a xa̱ ra kua'a ni ña va'a xi'in ña ndichi, xi'in ña xitu'un.
44002023	Ndi su ndo'o, ra na tiin va kuvi ndo ra, ra ndataxi ndo ra nda'a na yuvi kuachi, ra katakaa na ra nda'a cruz ndixi'i ra. Ra na kundaa ini ndo chi ña ndo'o ra saa, ra süvi ña ndikuu sana kuvi ña, chi xa̱ ndiayu mii Ndioxi va ke ndo'o ra saa.
44002024	Ndi su ndatiaku va ra xa Ndioxi, saa chi mii va Ndioxi kuvi ra sakaku ra nda'a ña ndii, chi köo ndiayu nda'a ña ndii ña ka'ndia ña chiñu nuu ra.
44002025	Ra süvi tu'un chi'ña kuvi ña yo'o, chi ña ndixa ke ^ndatiaku va Jesús, ra xa xina'a vi ke ndika'an ra rey David xa'a Jesús, ña ndika'an ra xi'in Tata ra Ndioxi kachi ra su'va: Iin ndisaa kii xíní yu Tata yo Ndioxi ña ínúú ra ichi nuu yu; ña kan ke kuayü'vi vi yu ndia nii ña'a, saa chi íin va ra chi xitia kua'a yu ña ndiaa ra yu'u.
44002026	Ra xa'a ña kan ke iyoo sii ni va ini yu, ra ^ndasaka'nu yu Tata yu xi'in yu'u yu, ra nii ndï'i tu ini va yu xa'a ña ^ndo'o yu, saa chi mii va Tata yu kuvi ra ^ndiaa ini yu;
44002027	chi xa ^kundaa va ini yu ña täxí kun kindoo yu kundikaa yu nuu ñú'u na ndii; ra nii täxí kun ña tia'yu tu iki kuñu va yu, saa chi ra yii va kuvi yu.
44002028	Ra yo'o kuvi ra ndiña'a nuu yu, Tata Ndioxi, ndia ña kuvi ichi va'a ku̱'u̱n yu, ichi nuu kutiaku yu iin ndisaa kii; ra kusiì ni ini yu, saa chi koo yu xi'in kun nuu iyoo kun, kachi Jesús xi'in Ndioxi, ^kachi ña tiaa ra rey David xina'a ―kachi ra Pedro xi'in yuvi kan.
44002029	Ra saa ndakani ka ra Pedro nuu na xa'a tu'un yo'o kachi ra saa: ―Na ta'an yo ndaki'in xini ndo xi'in tu'un yo'o, chi xa'a Jesús va ke ndika'an ra rey David tu'un yo'o, ra süvi xa'a mii ra ke ndika'an ra ña, saa chi ra xii xikua yo David, ra xikuu rey, ra ndixi'i va ra, ra íin yavi nuu ninduxin na ra vichin va.
44002030	Chi ra rey David, ra ra ndika'an tu'un yu'u Ndioxi va ke xikuu ra, ña kan ke va'a kundaa ini ra ña kindoo Ndioxi xi'in ra xa'a se'e xikua ra, saa chi se'e xikua ra kan kuvi ra kuu Cristo, ña ka'ndia ra chiñu, ra ndakundu'u ra tiayu ka'nu, tu xindu'u mii ra rey David.
44002031	Ra ra rey David kan, ra xa ta iyoo ña xi̱ni nuu va ra iyoo ña, ña ndatiaku ra ndikaxin Ndioxi. Ña kan ke ndika'an ra ña kundikäa ra tixi ñu'ú, ra nii iki kuñu ra tiä'yu, kachi ra.
44002032	Ra ra ndika'an ra xa'a kan kuvi mii Jesús, ra ndatiaku xa Ndioxi vichin va. Ra ndu'u kuvi ndia ndixa xini ña ndatiaku ra.
44002033	Ra nadaa ra ndivi ndakundu'u ra xitia kua'a Ndioxi ña ^xa'ndia ra chiñu vichin; ra ndaki'in ra Tachi Yii nda'a Tata ra, ra ti'vi ra ña xaa ña sata ndi vichin, ra ta ku'va kindoo ra ke xa va ra. Ña kan ke va'a xini ndo, ra xini tu so'o va ndo takundi'i ña kuu yo'o vichin, ra mii va Jesús kuvi ra ^xa ña.
44002034	Ra na kundaa ini ndo, chi süvi ra rey David kuvi ra ndindaa ndivi, chi Jesús va kuvi ra nandaa ndivi ña ndakundu'u ra xi'in Ndioxi vichin. Ra ndika'an va tu ra rey David ña káchí ra saa: Su'va kachi Tata yo Ndioxi xi'in Iva yu: Na'a, koo kun chi xitia kua'a yu,
44002035	ra va'a sandi'i yu xa'a takundi'i na iyoo kuachi xi'in kun, kachi ra ndika'an ra xina'a.
44002036	’Ra xa'a ña kan ke xiniñu'u ni na kundaa ini takundi'i ndo'o, na ta'an yo Israel, chi mii Jesús, ra katakaa ndo nda'a cruz kan kuvi ra taxi Ndioxi ña kuu ra Tata yo, ra kuu tu ra ra sakaku yoo va ―kachi ra Pedro xi'in na.
44002037	Ra te xini so'o na ña kachi ra Pedro saa xi'in na, saa ra iin ndiakua ndakava ini na, ra saa ndika'an na xi'in ra Pedro ra ndika'an tu na xi'in ndia ita'an xi'in va ra, káchí na saa: ―Ñani yo, ¿ni ke sa ndi vichin? ―kachi na.
44002038	Saa ndika'an ra Pedro xi'in na kachi ra saa: ―Nandiko ini ndo xa'a kuachi ndo, ra kuchi ndo tixi ndiee Jesucristo, ra saa ke koo ká'nu ini Ndioxi xa'a kuachi ndo, ra taxi tu ra Tachi Yii ra ña koo ña xi'in va ndo.
44002039	Chi mii va Ndioxi kuvi ra kindoo ña ti'ví ra Tachi Yii ra kixi ña sata ndo xi'in sata se'e ndo, ra saa tu sata takundi'i yuvi na iyoo xika ka nuu va ra; ra saa tu na kuni mii Ndioxi kana ra kixi nuu va ra, chi taxi tu ra Tachi Yii ra koo xi'in na kan va ―kachi ra Pedro xi'in na.
44002040	Ra ndataxi ni ka va ra Pedro nuu na, saa chi iin ndaa ra nindeè ra ña ndika'an ra xi'in na, ña kachi ka ra saa: ―Sakaku ndo mii ndo nuu tundo'o ña vaxi nuu takundi'i na yuvi ña'a na ndee vichin ―kachi ra xi'in na.
44002041	Ra kii kan ra ku'va uni mil kuvi yuvi na ndixinu ini tu'un ña ndika'an ra Pedro, saa ra chichi va na, ra ndakuta'an na xi'in na ndíku̱n ichi Jesús.
44002042	Ra ndinuni ka vi ini na ña sakua'a na nuu ndia xita'an xi'in Jesús, ra vii ka vi ndixiyo na xi'in ta'an na, ra iin ^ndakuta'an kuiti va na ña ta'vi na ixta xixi na xi'in ta'an na, ra iin tu'un kuvi tu na ña ka'an na xi'in Ndioxi va.
44002043	Ra kua'a ka vi ña ndichi xi'in ña xitu'un xá ndia xita'an xi'in Jesús xini yuvi kan, ra ^ndakanda ka vi ini na xa'a ña xa ndia.
44002044	Ra takundi'i na ndakundikun Jesús ra vii ka vi ita'an na; ra ^ndata'vi na takundi'i ña'a ña iyoo nuu na xi'in ta'an na.
44002045	Ra ixiko na ña'a ña kuu mii na ra ndata'vi na xu'un xi'in ta'an na, ta ku'va iyoo mii ña kumani nuu va na.
44002046	Ra iin takundi'i kii va ^ndakuta'an na ve'e ñu'u ka'nu, ra iin ndisaa kii tu ndakuta'an na ña ta'vi na ixta xixi na xi'in ta'an va na, ra kusii ka vi ini na ña xixi na xi'in ta'an na, ra ndinuni ka vi ini na xá na ña.
44002047	Ra ^ndasaka'nu ka vi na Ndioxi; ra iin takundi'i va na ñuu xíni máni̱ ña'a; ra iin ndisaa kii va ndúkuá'a̱ na ve'e ñu'u, chi na xiniñu'u ^kaku sa Ndioxi, ra ^kaku va na.
44003001	Saa kuu iin kii, ra ku'va kaa uni xikuaa ke ndaki'in ra Pedro xi'in ra Juan kua̱'a̱n ndia ve'e ñu'u ka'nu ña ka̱'a̱n ndia xi'in Ndioxi, hora ña xa yuna'a na judío ña xa'an na ve'e ñu'u ^ka'an na xi'in Ndioxi.
44003002	Ra iyoo iin ye'e ve'e ñu'u ka'nu kan ña nani Ye'e Nduvi, ra iin takundi'i kii xa'an na chindu'u na iin ra nda'vi nduchi'ña küvi kaka ndia kii te kaku ra, ña ndakan ra nuu na xa'an ve'e ñu'u kan.
44003003	Ra te xini ra nduchi'ña kan ña kuyachin ra Pedro xi'in ra Juan ña kua'an ki'vi ndia ye'e nuu ndu'u ra, ra saa xa'a ra ndakan ra xu'un nuu ndia.
44003004	Ra saa iin kaxi kaxi ndakoto'ni ndia nuu ra, ra ndika'an ra Pedro xi'in ra kachi ra saa: ―Koto'ni nuu ndi ―kachi ra xi'in ra.
44003005	Saa ra ndakoto'ni va'a ra nuu ndia, ña ndiatu ini ra ni̱'i̱ ra lo'o xu'un sa ndia.
44003006	Ra saa ndika'an ra Pedro xi'in ra kachi ra saa: ―Köo xu'un ni'i yu sani'i yu yo'o, ndi su ña iyoo nuu yu ra taxi va yu ña nda'a kun: Xi'in ndiee Jesucristo ra ñuu Nazaret, xa'ndia chiñu yu nuu kun ña na ndakundichi kun kaka kun ―kachi ra xi'in ra.
44003007	Ra saa ti̱in ra Pedro nda'a kua'a ra nduchi'ña kan ra ndakani ndichi ra ra, saa ra ndikun ndakoo va ndiee xa'a ra, ra saa tu leke sukun xa'a va ra.
44003008	Ra saa ndakundichi ra, ra xa'a ra ^xika ra, ra ndikun ndiki'vi ra ini ve'e ñu'u kan kua'an ra xi'in va ndia, ra iin ndáva ra ra kandita ra kua̱'a̱n ra, ña kusii ni ini ra, ra ^ndasaka'nu ka vi ra Ndioxi.
44003009	Ra xi̱ni takundi'i yuvi na ndee ve'e ñu'u ka'nu kan ña xa va'a ^xika ra, ra ^ndasaka'nu ka vi ra Ndioxi.
44003010	Ra ndakanda ka vi ini na ra ndiyu'vi ka vi na, xa'a ña ndo'o tiaa kan xini na, saa chi ra xíni̱ va na kuvi ra, chi ra kan kuvi ra xindu'u ndakan ye'e ñu'u ka'nu ña nani Ye'e Nduvi kan va.
44003011	Ra tiaa ra ndu̱va'a kan, ra iin tutuun va ita'an xi'in ra Pedro xi'in ra Juan xika ndia, ra iin ^ndakanda ini takundi'i yuvi kan, xinu na kua'an na nuu ndita ndia, ra nuu ndíta ndia kan ke nani Ye'e to̱sò ña kuu kuenda ra Salomón.
44003012	Ra ta xini ra Pedro ña ndixaa ni yuvi nuu ndita ndia, ra saa ndika'an ra xi'in na kachi ra saa: ―Na ta'an yo Israel, ¿nichuun ke ^ndakanda ni ini ndo xíní ndo ndu'u xa'a ña ndu̱va'a tiaa yo'o? ¿Ra nichuun ke xito'ni ni ndo nuu ndi ra a ndu'u va kuvi ndia yii, ndia iyoo ndiee ña sanda'a ndi ra, ra va'a ndakaka ra, tuvi ndo? Ra na kundaa ini ndo chi süvi ndu'u kuvi ndia ndisanda'a ra.
44003013	Chi Ndioxi ra ka'nu, ra xindikun, ra Abraham, xi'in ra Isaac, xi'in ra Jacob ndia kuu xii xikua yo, kuvi ra ndasa chee Jesús ra kuu se'e ra, ra ra yo'o kuvi ra tiin ndo ndataxi ndo nda'a na chiñu va, ra nditäxi ndo sa̱ña̱ ra, ta kuni ra Pilato ña sa̱ñá ra ra.
44003014	Ra na kundaa ini ndo chi ra yo'o kuvi ra yii, ra va'a, ra ndixïin ndo ka'an ndo xa'a ra ña saña ra. ¡Chi ra xa'ni ndii va ndika'an ndo xa'a ndisaña,
44003015	ra ra ^taxi ña tiaku yo xa'ni va ndo! Ndi su sandatiaku va Ndioxi ra, ra ndu'u kuvi ndia xini ña ndixa ke ndatiaku va ra.
44003016	Ra xa'a ña ^kandixa ndi Jesús ña iyoo ndiee va ra ke, va'a nduva'a iinii saa tiaa yo'o, ta ku'va kaa mii ra iin ra vichin va.
44003017	’Ra xa kundaa ini yu, na ta'an yo, chi xa'a ña ndikundäa ini ndo ndia tiaa kuvi ra ña kan va ke ndakuta'an ndo xi'in na kuna'nu nuu ndo ra xa'ni ndo ra.
44003018	Ndi su su'va ke kuu, ña va'a saxinu Ndioxi nuu tu'un ña ndika'an ra xi'in takundi'i na ndika'an tu'un yu'u ra xina'a, ña ti'vi ra iin tiaa kixi sakaku na yuuvi yo'o, ra xiniñu'u ndo'o ni ra kachi ra xi'in na.
44003019	Ra xa'a ña kan ke na nandiko ini ndo xa'a kuachi ndo, ra ndakundikun ndo Ndioxi, ra saa ke sandi'i ra xa'a kuachi ndo. Ra taxi ra ndakindiee ndo,
44003020	ra saa ti'ví tuku ra Jesús, ra xa ndikaxin ra ta yachi ña kixi ra sakaku ra ndo'o.
44003021	Ndi su vichin ra ndivi va ke xiniñu'u koo ra, ra ndia te na sandi'i Ndioxi ndasaxa̱á ra takundi'i ña'a ña iyoo nuu ña yuuvi yo'o, saa vi ke kixi ra, chi saa ke kachi na yii, na ndika'an tu'un yu'u Ndioxi xina'a.
44003022	Ra na kundaa ini ndo chi ra Moisés kuvi iin ra ndika'an tu'un yu'u Ndioxi xina'a, ra su'va ke kachi ra xi'in na xii xikua yo: “Vaxi kii ra tiañu ndo'o ke ndakani ndichi Ndioxi iin ra ka'an tu'un yu'u ra, ta ku'va iyoo yu'u vichin. Ra na kandixa ndo takundi'i ña ka̱'a̱n ra xi'in ndo,
44003023	Saa chi takundi'i na kuïin kandixa ña ^ka'an ra kan, ra ndi'i va xa'a na chi köo ka na xi'in na ñuu Israel”, kachi ra.
44003024	’Ra ra Samuel ra ndika'an tu'un yu'u Ndioxi xina'a xi'in takundi'i ka na ndika'an tu'un yu'u Ndioxi xi'in ra, kuvi na ndika'an xa'a ña kuu vichin.
44003025	Ra ndo'o va kuvi ndo ndini'i ña kindoo Ndioxi xa'a xi'in na ndika'an tu'un yu'u ra xina'a, ra xa'a ña na koo va'a ndo'o va kuvi ña kindoo Ndioxi xi'in na xii xikua yo, ta ndika'an ra xi'in ra Abraham kachi ra su'va: “Xa'a ndise'e yo'o ke taxi yu ña va'a kuta'vi takundi'i va na yuuvi yo'o”, kachi ra xi'in ra.
44003026	Ra te ndakani ndichi Ndioxi Jesús ra kuvi se'e ra, ra xi'na ka va nuu yoo na Israel ke ^ti'vi ra ra kixi ra, ña taxi ra ña va'a kuta'vi yo, ña kan ke na nandiko ini ta iin ta iin ndo xa'a kuachi ndo ―kachi ra Pedro xi'in na.
44004001	Ra saa kúú ra Pedro xi'in ra Juan ^ndakani ndia nuu yuvi kan xa'a Jesús ndíta ndia, saa ra tu'va xa̱a va ndia sutu, xi'in ra kuchee nuu ndia ndíso chiñu ndiaa ve'e ñu'u ka'nu, xi'in ndia saduceo nuu ndíta ndia,
44004002	ra ^ndukue'e ni ini ndia xini ndia ndia xa'a ndia saña'a ndia yuvi ña ndixa ke ndatiaku va na ndii, saa chi ndatiaku va Jesús kachi ndia xi'in na.
44004003	Ra saa kuyachin ndia ti̱in ndia ndia kua'an ndia xi'in ndia, ra xa kuaa ni va kuvi ña, ndia saa ra, ta̱àn ndia ndia ve'e kàà va, ra ndia inka kii ndituvi vi ke xa̱ ndakú ndia kuachi xi'in ndia.
44004004	Ndi su kua'a ni va yuvi na xini so'o tu'un ña ndika'an ra Pedro xi'in ra Juan ra kandixa va na, ra takundi'i yuvi na xa kandixa kan ra ku'va u'un mil kuvi niña tiaa va.
44004005	Ra te ndituvi inka kii saa ndakaya takundi'i ndia chiñu na'nu nuu na Israel, xi'in ndia xikua'a, xi'in ndia ^saña'a ndiayu Ndioxi mii ñuu Jerusalén ña sandakú ndia kuachi xi'in ndia;
44004006	ra ndu'u tu ra Anás ra kuchee nuu takundi'i ndia sutu va, ra ndu'u tu ra Caifás va xi'in ra Juan xi'in ra Alejandro, xi'in takundi'i na ve'e ndia sutu kuna'nu kan.
44004007	Ra saa xa'ndia ndia kuna'nu kan chiñu nuu ndia kumisio ndixa'an ndia ndaki'in ndia ra Pedro xi'in ra Juan ve'e kàà nuu ñu'u ndia ra xa̱a̱ ndia xi'in ndia nuu ndia kuna'nu kan, ra saa xa'a ndia kuna'nu kan ^sana'ma ndia ndia káchí ndia saa: ―¿Yoo kuvi na taxi ndiayu nda'a ndo ña saña'a ndo yuvi? Ra yoo taxi ndiee nda'a ndo ña va'a xa ndo su'va? ―kachi ndia xi'in ndia.
44004008	Ra xa chitu va Tachi Yii Ndioxi nima ra Pedro, ra saa ndika'an ra xi'in na kachi ra saa: ―Na tata chiñu xi'in ndo'o na tata xikua'a ñuu yo Israel:
44004009	Ña xa ndakatu'un ndo ndu'u xa'a iin ña va'a ña kuu xi'in tiaa ra xi'i, ra ndia ku'va ke nduva'a ra,
44004010	ra va'a va chi ndatu'un va ndi xi'in ndo ra na kundaa ini ndo, ra saa tu takundi'i na ñuu yo Israel va, chi tiaa yo'o ra xi'in kivi Jesucristo ra ñuu Nazaret va ke nduva'a ra. Ra Jesucristo yo'o kuvi ra katakaa ndo nda'a cruz, ndi su sandatiaku va Ndioxi ra.
44004011	Ra Jesús yo'o kuvi ra kuu yuu ña kundasi ndo'o, na xava'a ve'e, ndi su ra yo'o kuvi ra kuu yuu ña xiniñu'u va'a ka va vichin.
44004012	Ra ra yo'o kuvi ra kuu mii ndiee ña sakaku ra yoo va, saa chi mii va Ndioxi ti'vi ña'a, ña kan ke nuu ña yuuvi yo'o, ra ndia nii ka yuvi köo ndiee ña kuchuun na ña sakaku ña yoo ―kachi ra Pedro xi'in na.
44004013	Ra te xini na chiñu kan ña nda̱ku̱ ni ka'an ra Pedro xi'in ra Juan, saa ra ndakanda ni ini na, saa chi xini va na ndia ña kuu ndia ndia nda'vi ndia kuëe ndikä'vi ni, ra saa ndakuni na ndia ña xita'an ndia xi'in Jesús.
44004014	Ra xito'ni tu na nuu tiaa ra nduva'a kan va ndichi ra xi'in ndia, ña kan ke nïni'i ka na ni ke kachi na xi'in ndia.
44004015	Ra saa xa'ndia na chiñu ña ke̱e ndia chi ke'e, ra ndia niña mii va na nindoo ndee ndatu'un kuachi xi'in ta'an.
44004016	Ra ka'an na xi'in ta'an na kachi na saa: ―¿Ni ke sa yo xi'in ndia yo'o vichin? Chi mii ña ndixa ke xa va ndia ña xitu'un, ra xi̱nì takundi'i va na ñuu Jerusalén yo'o ña xa ndia ña, ra küvi sa xïni yo xa'a ña.
44004017	Ra ña va'a na ndütia ndoso ka tu'un yo'o kundaa ini yuvi, ra na sayu'vi va yo ndia, ra saa ke va'a na kä'an ka ndia xi'in ndia nii yuvi xa'a Jesús ―kachi na ndaka̱ta̱'a̱n na.
44004018	Ra saa ndakana tuku na ndia xa̱à ndia, ra xa'ndia na chiñu nuu ndia ña na ndatü'un ka ndia xa'a Jesús xi'in yuvi, ra nii na sañä'a ka ndia na, kachi na xi'in ndia.
44004019	Ra saa ndakuiin ra Pedro xi'in ra Juan kachi ndia saa xi'in na: ―Ni ke tuvi ndo, a va'a ka na sa ndi ña ka'an ndo'o, nuu ña kandixa ndi Ndioxi,
44004020	chi ndu'u, ra küvi kukuiin ndi ña ka'an ndi xa'a ña xini ndi, xi'in ña xini so'o ndi ―kachi ndia xi'in na.
44004021	Ra saa ndika'an ka na chiñu kan xi'in ndia ña sayu'vi na ndia, ndia saa ra sa̱ñá ndíka̱ va na ndia, saa chi ninï'i na ni ke sa na ña sándo'o na ndia, chi takundi'i na ñuu ra ^ndasaka'nu ka vi na Ndioxi xa'a ña xitu'un kuu xini na.
44004022	Saa chi tiaa ra nduva'a kan ra xa uvi xiko kuiya ya'a vi ke ndikaa ra.
44004023	Ra te ndi'i ndisaña ndíka̱ ra Pedro xi'in ra Juan, ra saa ndaki'in ndia ndaxaa ndia nuu ndéé na ita'an xi'in ndia, ra ndatu'un ndia xi'in na xa'a takundi'i ña ndika'an na kuna'nu nuu na sutu xi'in na xikua'a xi'in ndia.
44004024	Ra te ndi'i xini so'o na ña ndika'an ndia, ra saa ndika'an takundi'i na xi'in Ndioxi, kachi na saa: ―Tata Ndioxi ra ka'nu, yo'o kuvi ra xava'a ndivi xi'in ñu'ú, xi'in tiañu'u xi'in takundi'i ña'a ña iyoo nuu ña yuuvi.
44004025	Ra mii kun kuvi ra xiniñu'u ra rey David ña ndika'an ra kachi ra su'va: ¿Nichuun kuvi vi ña ndakuta'an na ñuu yo'o ra kanita'an na ra xani ini na xa'a ña'a ña köo ya'vi ndiaa ña kuchüun na sa na?
44004026	Na kuu rey, xi'in na xikua'a kuna'nu nuu na ñuu ra xa iyoo nduvi na, ra ndakuta'an na ña kanita'an na xi'in Ndioxi, ra saa tu xi'in Cristo ra kuu se'e va ra.
44004027	’Ra mii ña ndixa saa ke ^kuu va ñuu yo'o vichin, saa chi ra Herodes xi'in ra Poncio Pilato, xi'in na inka ñuu, xi'in mii na ñuu Israel yo'o, ra kanita'an na xi'in Jesús, ra yii, ra kuu se'e kun, ra ndakaxin kun sakaku na yuuvi yo'o.
44004028	Ra ña xa na su'va, ra ña xa chituni kun kuu va ke saxinu na nuu.
44004029	Ra vichin na koto'ni kun ña xa na xi'in ndi, Tata, chi sayu'vi ni na ndu'u; ra na taxi kun ndiee ndi ña na kuayü'vi ndi ña ka'an ndoso ndi tu'un kun;
44004030	ra na taxi kun ndiee kun nda'a ndi ña va'a sanda'a ndi na xi'i ra xi'in kivi se'e kun Jesús ra yii; na sa ndi ña ndichi xi'in ña xitu'un ―kachi na.
44004031	Ra te sandi'i na ndika'an na xi'in Ndioxi, ra saa nditaan ve'e nuu ndakita'an na ndee na, ra ndixinu Tachi Yii Ndioxi sata na, ra nundaku ini na ra xa'a na ka'an ndoso na tu'un Ndioxi.
44004032	Ra takundi'i yuvi na ndakundikun Jesús, ra iin tu'un nduu ndi'i va na, ra iin nima takundi'i va na, ra takundi'i ña'a ña kuu mii na, ra ña'a ndi'i va na xikuu ña.
44004033	Ra ndia xita'an xi'in Jesús ra ndakundiee va ndia ndatu'un ndia xa'a ña ndatiaku Jesús, ra kua'a ka vi ña va'a taxi Ndioxi nda'a takundi'i na.
44004034	Ra ndia nii na ndikumäni ña'a nuu, saa chi takundi'i na iyoo ñu'u xi'in na iyoo ve'e, ra ndixiko ndi'i va na ña
44004035	ra ndataxi na xu'un nda'a ndia xita'an xi'in Jesús, ra ndia kan ndata'vi ña xi'in na kumani ña nuu,
44004036	ta ku'va xa iin ra xita'an xi'in na, ra xinani José. Ra ra José yo'o ra kuenda na Leví va kuvi ra, ra ñu'u lo'o ña ndikaa ni'ni nuu mini ña nani Chipre ke kee ra, ra Bernabé va ndachindu'u ndia xita'an xi'in Jesús kivi ra, ra tu'un yo'o, ra ra chikaa ndiee xi'in inka yuvi kachi ña.
44004037	Ra ra yo'o kuvi ra ndixiko ñu'u ña kuu mii ra, ra ni'i ra xu'un ña ki'in ra xa'a ña, ndataxi ra nda'a ndia xita'an Jesús.
44005001	Ra ndixiyo tu iin tiaa ra xinani Ananías, ra Safira xinani yasi'i ra. Ra ndixiko tu ra yo'o va ñu'u ra.
44005002	Ra iin tu'un kuu va ra xi'in yasi'i ra, ra iin sava xu'un ña ki'in ra xa'a ñu'u kan nindoo nda'a ra, ra iin sava va ña ndixa'an ra ndataxi ra nda'a ndia xita'an xi'in Jesús.
44005003	Ra saa ndika'an ra Pedro xi'in ra kachi ra saa: ―Ananías, ¿nichuun taxi kun ndiki'vi Timia'a nima kun, ña ^sanda'vi kun Tachi Yii Ndioxi vichin, ra nindoo va iin sava xu'un ña ki'in kun xa'a ñu'u kun nda'a kun?
44005004	¿Ra a su ñu'ú mii va kun kuvi ña ta täan xiko kun ña? Ra ña ndixiko kun ña vichin, ¿ra a su kuenda mii va kun kuvi tu xu'un ña ki'in kun xa'a va ña? ¿Ra nichuun xani ini kun ña sanda'vi kun? Ra süvi yuvi kuvi na ^sanda'vi kun, chi Ndioxi va kuvi ra ^sanda'vi kun vichin ―kachi ra Pedro xi'in ra.
44005005	Ra te xini so'o ra Ananías tu'un yo'o, saa ra ndikun mii kan nduva ra ndixi'i va ra. Ra takundi'i yuvi na kundaa ini ña ndo'o ra Ananías, ra ndiyu'vi ka vi na.
44005006	Ra saa kuyachin ndia vali ndee kan, ra ndasuvi ndia tikoto iki kuñu ra, ra ndixa'an ndia ninduxin ndia ra.
44005007	Saa ndiya'a ku'va uni hora, ra saa xaa tu ña yasi'i va ra Ananías ndiki'vi ña ve'e kan, ra täan kundaa ini vi ña xa'a ña kuu.
44005008	Ra saa nindakatu'un ra Pedro ña kachi ra saa: ―Ka'an xi'in yu, ¿a ndixa su'va ke ki'in ndo xa'a ñu'u ndo? ―kachi ra xi'in ña. Ra saa ndakuiin ña kachi ña saa: ―Saa ke ki'in va ndi xa'a ña ―kachi ña.
44005009	Ra saa ndika'an ra Pedro xi'in ña kachi ra saa: ―¿Nichuun iin yu'u kuu ndo ña kuni ndo sanda'vi ndo Tachi Yii Ndioxi? Ra koto'ni chi xa yachin ñaa va vaxi ndia ndixa'an ninduxin yii kun, ra taka'an ku'un tu ndia nduxin ndia yo'o va ―kachi ra xi'in ña.
44005010	Saa ra ndikun mii nuu íin ra Pedro ke nduva ña ndixi'i va ña. Ra te ndiki'vi ndia vali kan, ra xa ña ndixi'i va kuvi ña kandu'u ña, ndia saa ra ndaki'in ndia ña ra ndixa'an ndia ninduxin ndia ña xiin yii va ña.
44005011	Ra takundi'i na ve'e ñu'u, xi'in takundi'i na kundaa ini xa'a ña kuu yo'o, ra tiaa ni ndiyu'vi na.
44005012	Ra kua'a ni ña ndichi xi'in ña xitu'un xa ndia xita'an Jesús xi'in ndiee Ndioxi xini na ñuu kan, ra iin takundi'i na kandixa Jesús kuvi na ndakuta'an chi ini korra ve'e ñu'u ye'e to̱sò ra Salomón.
44005013	Ra yuvi na täan ndakundikun Jesús, ra nii xandiëe ini na ña ndakuta'an na xi'in na ndikun Jesús, ndi su vii ka vi ka'an na xa'a na ndikun Jesús.
44005014	Ra kua'a ka vi tiaa xi'in na si'i ndakundikun Tata yo Jesús iin ndisaa kii.
44005015	Ra tava na ñuu kan iin takundi'i na xi'i ra chindee na na yu'u ya'ya ñuu na, ra sava na chindee nuu ixto ra sava tu na chindee na nuu yuuvi va, ra te xa na ya'a ra Pedro, ra va'a ra kondati ra na ya'a sata na xi'i kan, ra nduva'a na ká'án na su'va.
44005016	Ra kua'a ni tu na ñuu ña ndo'ni yachin xi'in ñuu Jerusalén va kixi xi'in na xi'i, xi'in na tiin tachi ndiva'a nuu ndia xita'an xi'in Jesús, ra nduva'a takundi'i va na xa ndia.
44005017	Ra ra sutu kuchee xi'in na saduceo na chikaa ndiee xi'in ra, ra tiaa ni ndisaa na xini na ndia xita'an xi'in Jesús,
44005018	Ra saa ndukuiin na tiin na ndia ra taan na ndia ve'e kàà.
44005019	Ndi su kixi va iin ra tatun Ndioxi ta ñuu ndakuña ra ye'e ve'e kaa nuu ñu'u ndia, ra tava va ra ndia, ra saa ndika'an ra xi'in na kachi ra saa:
44005020	―Kua'an ndo chi ve'e ñu'u ra ndakani ndo nuu na xa'a tu'un Jesús ña taxi ña kutiaku na ―kachi ra xi'in ndia.
44005021	Ra saa ta ndituvi inka kii, ra ñà'à ni va ndixaa ndia ve'e ñu'u ka'nu, ra xa'a ndia saña'a ndia yuvi xa'a tu'un Jesús. Ra ñà'à ni tu ndixaa ra sutu kuchee kan va ve'e nuu tia'ndia kuachi ra saa tu na ita'an xi'in va ra, ra ndakaya tu na takundi'i na xikua'a nuu na Israel va, ña kata'an na ndia ku'va ke sa na xi'in ndia, ra saa ti'vi na ndia kumisio kua'an ndia ndaki'in ndia ndia ñú'u ve'e kaa.
44005022	Ra te ndixaa ndia kumisio kan ndakuña ndia ye'e ve'e kaa ra ndia nii ka yuvi köo ñú'u ndixini ndia, ra saa nandiko ndia ndataxi ndia chiñu nuu na,
44005023	ra ndika'an ndia xi'in na kachi ndia saa: ―Ta ndixaa ndi ye'e ve'e kaa kan ra ndasi tuun va'a va ña, ra ndita tu ndia kumisio va chike'e ña ndiaa ndia, ndi su ta ndakuña ndi ndiki'vi ndi, ra ndia nii ka yuvi köo ñú'u ndixini ndi ―kachi ndia.
44005024	Ra te xini so'o ra sutu kuchee kan xi'in ra kuchee nuu na kumisio ndiaa ve'e ñu'u ka'nu, xi'in na xikua'a kuna'nu nuu na sutu, ra saa xa'a ndakani ka vi ini na ká'án na saa: “Ni va ke sa yo ña ndi'i kuachi yo'o vichin”, ká'án na.
44005025	Ra sakan saa kuu na ña ndakani ini na, saa ra tu'va ndixaa va iin tiaa ra ndika'an ra xi'in na kachi ra saa: ―Tiaa ndia taan ndo ve'e kaa ra xa ve'e ñu'u ka'nu va ndo'ni ndia saña'a ndia yuvi ―kachi ra xi'in na.
44005026	Ra saa kee ra kuchee ndiaa ve'e ñu'u ka'nu kan, ndixa'an ra xi'in ndia kumisio ra ña ndaki'in tuku ndia ndia xita'an xi'in Jesús, ra ndia iin mani mani va ndika'an ndia kumisio kan xi'in ndia xita'an xi'in Jesús ña vaxi ndia xi'in ndia, saa chi iyu'vi ni ndia kumisio kan ña kakin na ñuu yuu ndia.
44005027	Ra te xaa ndia kumisio kan xi'in ndia xita'an xi'in Jesús ra saa ndataxi ndia nda'a na chiñu kan, ra saa ndika'an ra sutu kuchee kan xi'in ndia kachi ra saa:
44005028	―A su xa xa'ndia va ndi chiñu nuu ndo ña kä'an ndoso ka ndo nuu yuvi xa'a tiaa ñaa, kachi ndi xi'in ndo; ndi su vichin ra iinii saa va ñuu Jerusalén yo'o sakua'a ndo yuvi xa'a tiaa ñaa, ra kuni ndo saviso kuachi ndo ndu'u ña xa'ni ndi ra ―kachi ra xi'in ndia.
44005029	Ra saa ndakuiin ra Pedro xi'in sava ka ndia xita'an xi'in Jesús kachi ndia saa: ―Xi'na ka va Ndioxi kuvi ra xiniñu'u kandixa ndi, ra saa vi ke kandixa ndi na yuuvi yo'o.
44005030	Saa chi mii va Ndioxi ra xindikun na xii xikua yo kuvi ra sandatiaku Jesús, ra xa'ni ndo katakaa ndo nda'a cruz.
44005031	Ra mii Ndioxi kuvi tu ra ndasachee Jesús va, ña kan ke va'a nduu ra ra xa'ndia ra chiñu nuu yo, ra sakaku ra yoo, ra ^taxi tu ra ndiayu nda'a yoo na Israel, ña na nandiko ini yo xa'a kuachi yo ra koo ka'nu ini ra xa'a yo.
44005032	Ra ndu'u kuvi ndia xini ña yo'o ra ^ndakuiin ndi xa'a va ña, ra saa tu Tachi yii Ndioxi ña taxi ra koo xi'in takundi'i na kandixa ña'a va ―kachi ndia xi'in na.
44005033	Ra te xini so'o na ña kachi ndia saa, saa ra tiaa ni ndisaa na xi'in ndia, ra kuni na ka'ni na ndia.
44005034	Ra tiañu na chiñu kan ndu'u iin ra fariseo ra nani Gamaliel, ra kuu maestro xini ndiayu Ndioxi, ra xa to'o ni tu na ñuu va ra. Ra saa ndakundichi ra ra xa'ndia ra chiñu, ña na tava na ndia xita'an xi'in Jesús chi ke'e iin kani lo'o.
44005035	Ra saa ndika'an ra xi'in na chiñu ta'an ra kachi ra saa: ―Na ta'an yo ñuu Israel, na ki'in va'a xini ndo xa'a ña sa ndo xi'in ndia yo'o.
44005036	Ra na ndaka'an ndo, chi ta yachi ndixika iin tiaa ra xinani Teudas, ra ndika'an ra ña kuu ra ra kuchee, ra xindikun ku'va kumi ciento yuvi sata ra. Ndi su te xa'ni na ra saa ra nindutia ndi'i va na xindikun sata ra, ra kuë ndixinu nuu sa vi ra.
44005037	Ra saa kuu tu kii ta ndakondia'vi ndi'i na ñuu va, chi ndukuiin tu ra Judas ra kee Galilea va ndixika ra, ra kua'a ni yuvi xindikun sata ra; ndi su xa'ni tu na ra kan va, ra takundi'i yuvi na xindikun sata ra ra nindutia ndi'i na kua'an va na.
44005038	Ña kan ke ndataxi yu xini ndo vichin, ra na koo yaa ndo xi'in ndia. Saa chi tu mii va ndia sandaku chiñu yo'o, saa ra ndi'i mii xa'a va ña.
44005039	Ndi su tu ña kuni Ndioxi va kuvi ña, saa ra kuchüun vi ndo sandi'i ndo xa'a ña. Ra kuenda ni na koo ndo, koto kundäa ini ndo ra xa xi'in Ndioxi va tu kanita'an ndo ―kachi ra Gamaliel.
44005040	Saa ra ndixinu va ini na ña ndika'an ra Gamaliel xi'in na. Ra saa ndakana na chiñu kan ndia xita'an xi'in Jesús ña nandi'vi ndia chi ini ve'e, ra kani na ndia xi'in ñii ndo'o ña kuu kuarta, ra ndika'an tu na xi'in ndia ña na kä'an ka ndia xa'a kivi Jesús va xi'in yuvi, ndia saa ra saña ndika va na ndia.
44005041	Ra ta kee ndia kua'an ndia, ra kusii ka vi ini ndia saa chi taxi Ndioxi ndiayu ña ndo'o ndia xa'a kivi Jesús.
44005042	Ra nii ndixikuïin ndia ña saña'a ndia yuvi, xi'in ña ka'an ndoso ndia xa'a Jesús ña kuu ra ra ndikaxin Ndioxi sakaku yuvi, chi iin takundi'i va kii saña'a ndia na ve'e ñu'u ka'nu, ra saa tu ve'e va na.
44006001	Ra saa ^kuu ndia xita'an xi'in Jesús ka'an ndoso ndia, saa ra tiaa ni kua'an ndukua'a na ndakundikun Jesús, ra saa xa'a na ka'an tu'un griego ka'an kuachi na nuu na ka'an tu'un hebreo xa'a na si'i, na ndukuaan ta'an na, saa chi kuëe inuu ña'a ni'i na xi'in na si'i, na ndukuaan na ka'an tu'un hebreo.
44006002	Ra saa ndakuta'an uxi uvi saa ndia xita'an xi'in Jesús, ra ndakana ndia takundi'i na kandixa Jesús, ra ndika'an ndia xi'in na kachi ndia saa: ―Kïta va'a ña, ña ndakoo ndi ña ka'an ndoso ndi tu'un Ndioxi, ra xa'a ndi ndata'vi ndi ña'a.
44006003	Ña kan ke ka'an ndi xi'in ndo vichin ñani yo, ra na ndakaxin ndo uxa tiaa, ndia ndu'u tu'un to'o xa'a, ndia iyoo Tachi Yii Ndioxi xi'in, ndia ndichi, ra ndia kan kuvi ndia na kuiso xi'in chiñu yo'o.
44006004	Ra ndu'u kuvi ndia na ndakundiee ka'an xi'in Ndioxi, ra ka'an ndoso tu ndi nuu takundi'i yuvi xa'a ichi Ndioxi va ―kachi ndia.
44006005	Ra kindoo ini takundi'i va na ña ndika'an ndia xita'an xi'in Jesús, ra saa ndikaxin na uxa tiaa, ra iin ra nani Esteban ra ra yo'o ra ndinuni ni kandixa ra Ndioxi, ra iyoo tu Tachi Yii Ndioxi va xi'in ra, iin ra nani Felipe, iin ra nani Prócoro, iin ra nani Nicanor, iin ra nani Timón, iin ra nani Parmenas, iin ra nani Nicolás, ra ra kee ñuu Antioquía va kuvi ra yo'o, ra nduu ra ra judío ta yachi, ra vichin ndakundikun ra Jesús va.
44006006	Ra saa kuyachin na xi'in ndia uxa ndia ndikaxin na nuu ndia xita'an xi'in Jesús, ra saa chindee ndia nda'a ndia xini ndia uxa kan, ra ndika'an ndia xi'in Ndioxi xa'a ndia.
44006007	Ra iin nindutia ndoso tu'un Ndioxi kua'an ña ini kuvi ñuu Jerusalén, ra iin ndisaa kii va ndukua'a na ndakundikun Jesús, ra kua'a ni tu ndia sutu judío va kandixa tu'un ña saña'a ndia ndikun Jesús.
44006008	Ra ra Esteban, ra vi'i ni ndiee xi'in ña va'a taxi Ndioxi nda'a ra, ña kan ke va'a xa ra kua'a ni ña ndichi xi'in ña xitu'un xini na ñuu.
44006009	Ra na judío na xika ve'e ñu'u ña nani ve'e ñu'u na xachiñu nda'vi ra ndisaña ndika na; ra ndakuta'an xi'in na judío ta'an na, na kee ñuu Cirene, xi'in na kee ñuu Alejandría, xi'in na kee ñuu Cilicia, xi'in na kee ñuu Asia, ra xa'a na ^ndukue'e na xi'in ra Esteban.
44006010	Ndi su ndikuchüun na xi'in ra, saa chi ndichi ni ndika'an ra xi'in na, chi mii va Tachi Yii Ndioxi ke taxi ña xini tuni ra.
44006011	Ra xa'a ña kan ke cha'vi na sava yuvi, ña na sava'a siki na kuachi ra, ra na ka'an na ña xini so'o na, ña ndaa yu'u ra ndiayu Ndioxi ña ndakoo ra Moisés, ra ndaa yu'u tu ra mii Ndioxi va.
44006012	Ra su'va ke xa na ña va'a kuchuun na sandasaa na na ñuu, xi'in ndia xikua'a, xi'in ndia maestro xini ndiayu Ndioxi; ra iin nduu yu'u va na ña ndakuita na tiin na ra, ra ndixa'an na ndiaka na ra nda'a na chiñu.
44006013	Ra nduku tu na yuvi na ndika'an ña siki xa'a va ra, ra ndika'an na kachi saa: ―Tiaa yo'o, ra xïin ra kukuiin ra ña kaña'a ra xa'a ve'e ñu'u ka'nu ra saa tu xa'a ndiayu Ndioxi va.
44006014	Ra xini tu so'o ndi ña ndika'an ra, ña kani Jesús, ra kee ñuu Nazaret, ve'e ñu'u, ra ndasama ndi'i tu ra chiñu ña xa yuna'a yo xa va yo ña ndakoo ra Moisés ―kachi na.
44006015	Ra saa ndakoto'ni na chiñu, xi'in yuvi na ndee kan nuu ra Esteban, ra ndasama nuu ra, ra iin takaa nuu iin ra tatun Ndioxi va nduu nuu ra xini na.
44007001	Ra saa ndindakatu'un ra sutu kuchee kan ra Esteban, kachi ra saa xi'in ra: ―¿A ña ndixa kuu ndi'i ña ka'an na yo'o? ―kachi ra.
44007002	Ra saa ndakuiin ra Esteban kachi ra saa: ―Na ta'an yo, na xikua'a, tiaa so'o ndo ña ka'an yu xi'in ndo. Tata yo Ndioxi, ra ka'nu, kuvi ra ndaña'a mii nuu ra xii xikua yo Abraham ta ndixiyo ra ñuu ña ndikaa chi Mesopotamia, te täan ku'un ra kandu'u ra chi ñuu ña nani Harán,
44007003	ra ndika'an ra xi'in ra, kachi ra saa: “Ndakoo ñuu kun, ra ndakoo kun takundi'i na ta'an kun, ra kita kun ku'un kun ñuu ña ña'a yu nuu kun” ―kachi ra.
44007004	Ra saa ndakoo ra Abraham nuu ndixiyo ra, nuu ndee na Caldea ta'an ra, ra ndaki'in ra ndixa'an ra ndixiyo ra chi Harán. Ra ikan ndixi'i va iva ra, ra saa ndaki'in tuku Ndioxi ra xaa ra xi'in ra, ndia mii nuu ndee yo yo'o vichin va.
44007005	Ndi su ndia nii lo'o ñu'u nditäxi vi Ndioxi nda'a ra nuu ndee yo yo'o vichin, saa chi ndia ni nuu kanindichi ra xa'a ra ke ninï'i vi ra, ndi su kindoo va tu Ndioxi xi'in ra ña taxi ra ñu'u kundee na ^kuu ndise'e ra, ta xa na kuvi ra. Ra va'a ni täan koo vi se'e ra kii kan, ndi su xa ndika'an va Ndioxi xi'in ra xa'a na.
44007006	Ra saa ndika'an ka Ndioxi xi'in ra kachi ra saa: “Na ndise'e kun, ra inka ñuu xika va ku'un na kundee na, ra sachiñu nda'vi na nuu yuvi kan, ra kumi ciento kuiya ke sando'o ni ña'a na.
44007007	Ndi su yu'u va taxi tundo'o nda'a na ñuu kan xa'a ña sando'o ni na na, ra ta xa na ndi'i, ra saa kee na ñuu kan ra nandiko na ndaxaa na yo'o ña ndasaka'nu na yu'u”, kachi Ndioxi xi'in ra.
44007008	Ra xa'a ña kindoo Ndioxi xi'in ra Abraham ña nandiko na kuu ndise'e ra kañu'u na Ndioxi ke xa'ndia ra chiñu nuu ra Abraham ña na kakin ra tuni tiaa se'e ra. Ña kan ke ta kaku ra lo'o Isaac se'e ra Abraham, ra ta xa ndixinu una kii kaku ra saa ra ndikun xakin va ra tuni Ndioxi ra. Ra mii saa ke xa tu ra Isaac va xi'in ra lo'o Jacob se'e ra te kaku ra, ra mii saa ke xa tu ra Jacob va xi'in takundi'i tiaa vali se'e ra te kaku ndia, ra ndia kan kuvi ndia kuu iva uxi uvi saa na xii xikua yo na kuu ndise'e ra Jacob.
44007009	’Ra ndia se'e ra Jacob ndia kuu xii xikua yo, ra ndukuini va ini ndia xini ndia ñani ndia ra xinani José, ra ndixiko ndia ra ndixa'an ra ñuu Egipto. Ndi su xindiaa va Ndioxi ra,
44007010	ra sakaku va ra ra nuu takundi'i ña u'vi. Ra taxi ra ña xinituni ra, ra ndasa ra ra iin tiaa ra va'a ni, ña kan ke va'a kindoo ni ini ra faraón ra xikuu rey ñuu Egipto xini ra ra, ra taxi ra chiñu nda'a ra ña xa'ndia ra chiñu xi'in ra nuu na ñuu kan, ra taxi tu ra rey kan ndiayu nda'a ra ña xa'ndia ra chiñu ve'e va ra.
44007011	’Ra saa kuu, ra ndiya'a ndia'vi kuiya ra saa ndiki'vi tama iinii saa kuvi Egipto ra ndo'o ni na, ra saa tu Canaán va. Ña kan ke nïni'i na xii xikua yo ña kuxi na.
44007012	Ndi su ta kundaa ini ra Jacob ña iyoo nuni trigo ñuu Egipto, ra saa ti'vi ra ndia se'e ra, ndia kuu xii xikua yo, ña ndixa'an ndia ñuu Egipto, sata ndia nuni trigo ichi ña nuu.
44007013	Ra saa ndiko tuku ndia ndixa'an ndia ichi ña uvi, ra saa ke xa ndaña'a va ra José mii ra nuu ndia ñani ra, ra kundaa tu ini mii ra rey ñuu Egipto kan va yoo kuvi na kuu iva si'i ra José.
44007014	Ra saa xa'ndia ra José chiñu nuu ndia ñani ra ña ndixa'an ndia ndaki'in ndia iva ndia xi'in takundi'i na ve'e ndia. Ra uni xiko xa'un yuvi kuvi na ndixa'an ndia ndaki'in ndia.
44007015	Ra su'va va ke kuu ña ndaki'in ra Jacob ndixa'an ra ndixiyo ra chi Egipto, ra ikan ndixi'i va ra, ra saa tu na xii xikua yo na kuu se'e va ra.
44007016	Ra kee na ñuu Egipto ra ndixa'an na ninduxin na na ñuu Siquem ña ndikaa tixin ñu'u ña Israel, nuu iyoo yavi ña sata ra Abraham nuu na se'e ra Hamor ta yachi.
44007017	’Ra ta kuyachin kii ña saxinu Ndioxi nuu ña kindoo ra xi'in ra Abraham, ra xa ndukua'a ni va na xii xikua yo ndee na kii kan ñuu Egipto.
44007018	Ra saa ndaki'in inka ra rey xa'ndia ra chiñu ñuu Egipto, ra ndikundäa ini vi ra kan xa'a ña xa ra José.
44007019	Ra sanda'vi ra na xii xikua yo ra kundiva'a ni ra xi'in na, ra xa nduxa ra xi'in na ña ndakoo nda'a na se'e vali na, na sakan kaku, ña na kuvi na.
44007020	Ra suvi mii kuiya kan ke kaku tu ra Moisés va. Ra nduvi ni ndixiyo ra xa Ndioxi, ra uni yoo va ke sakua'nu na iva si'i ra ra.
44007021	Ra te ndixaa kii ña ndakoo nda'a na ra ña kuvi ra, saa ra xa íin va ña se'e si'i ra rey ñuu Egipto kan ndaki'in ña ra, ra sakua'nu ña ra, iin ta ku'va se'e mii va ña.
44007022	Ra xa'a ña kan va ke kutu'va ra takundi'i ña ndichi ña xini na ñuu Egipto kan, ra nda̱ku̱ ni ndixiyo yu'u ra, ra nda̱ku̱ ni tu xa ra chiñu va.
44007023	’Ra ta xa ndikaa ra Moisés uvi xiko kuiya, saa ndixa'an ra xito'ni ra, na ñuu ra, na Israel.
44007024	Ra te ndixaa ra nuu ndee na, ra saa xini ra ña kundiva'a ni iin ra ñuu Egipto kan xi'in iin ra ñuu yo. Saa ra ndukuiin va ra Moisés ndaki'in ra tu'un ra, ra xa'ni va ra ra ñuu Egipto kan xa'a ra.
44007025	Ra saa ke xa ra Moisés, saa chi ndakani ini ra ña ndaki'in xini va na ñuu ra na Israel, ña kuu ra ra kuniñu'u Ndioxi ña saña ndika na ka'an ra, ndi su ndikundäa ini vi na kan.
44007026	Ra inka kii ndituvi ndixaa ra Moisés nuu xika uvi ndia ta'an mii ra, ra xini ra ña kanita'an ndia xi'in ta'an ndia xika ndia, ra kuni ra ña sandakuta'an mani ra ndia, ra ndika'an ra xi'in ndia kachi ra saa: “Ñani va ndo, ¿ra ni ke ndo'o ña kanita'an ndo xi'in ta'an ndo?”, kachi ra.
44007027	Ra saa ndukuiin va iin mii ra kanita'an xi'in ta'an kan chinda'ni ra ra Moisés, ra ndika'an ra xi'in ra kachi ra saa: “¿Yoo kuvi na tava yo'o ña ka'ndia kun chiñu nuu ndi, ra ^sandaku kun kuachi xi'in ndi?
44007028	¿Ra a kuni kun ka'ni kun yu'u, ta ku'va xa kun xa'ni kun ra ñuu Egipto kuni?”, kachi ra.
44007029	Ra ta xini so'o ra Moisés ña kachi ra kan saa xi'in ra, saa ra ndiyu'vi va ra, ndia saa ra xinu ra ndixa'an ra ndixiyo ra inka ñuu xika ña nani Madián va, ra ikan nditanda'a va ra, ra kaku uvi se'e ra.
44007030	’Ra saa kuu ndiya'a uvi xiko kuiya, ra saa kanata iin ra tatun Ndioxi tiañu itun ìñu̱, tun ndixikun xíxî xini ra, chi iku yuu yachin nuu ndichi iku ña nani Sinaí.
44007031	Ra te xini ra Moisés ña xíxî itun ìñu̱ kan, saa ra ndakanda ni ini ra. Ra saa kuyachin ra ña kuni va'a ra ña kuu kan, ra saa xini so'o ra ndika'an Ndioxi kachi ra saa:
44007032	“Yu'u kuvi Ndioxi ra ^kañu'u ra Abraham, xi'in ra Isaac, xi'in ra Jacob. Ndia xikuu xii xikua kun”, kachi ra. Saa ra ndiyu'vi ni ra Moisés ra xa'a ña kisi ña, ra nii ndixäa ndiee ka ni ra ña koto'ni ra.
44007033	Ra saa ndika'an Ndioxi xi'in ra kachi ra saa: “Tava ndixan xa'a kun, saa chi nuu xañu kun, ra nuu yii va kuvi ña.
44007034	Ra kuni yu ña na kundaa ini kun vichin, chi xa xini va yu ña tixu'vi ni na ñuu yu Israel ñu'u na ñuu Egipto, ra xa xini tu so'o yu ña xaku ni va na, ña kan ke nduxinu yu ña sakaku yu na. Ra na'a yo'o ra ku'un kun ñuu Egipto vichin”, kachi Ndioxi xi'in ra.
44007035	’Ra mii na ñuu Israel ra kundasi va na ra Moisés ta yachi chi su'va va kachi na xi'in ra: “¿Yoo kuu na tava yo'o ña ka'ndia kun chiñu nuu ndi, ra sayukun kun kuachi xi'in ndi?”, kachi na. Ndi su mii ra kan kuvi tu ra ndikaxin Ndioxi ña nduu ra iin ra chiñu chee va, ra ndixa'an ra sakaku ra na. Ra ra tatun Ndioxi ra kanata tiañu itun ìñu̱, tun xíxî kan va kuvi ra xiniñu'u Ndioxi ña ndika'an ra xi'in ra Moisés
44007036	ña ndatava ra na xii xikua yo nda'a na ñuu Egipto. Ra xa ra kua'a ni ña ndichi xi'in ña xitu'un mii ñuu Egipto kan, ra saa tu ke xa ra ta kee ra xi'in na ñuu yo tiañu'u, ra nani Tiañu'u Kua'a va, ra saa tu xa ra ña ndixika ra xi'in na ñuu yo uvi xiko saa kuiya iku ichi kan va.
44007037	Ra suvi mii ra Moisés kan kuvi tu ra ndika'an xi'in na xii xikua yo kachi ra su'va va: “Ti'vi Ndioxi iin mii ra ñuu Israel ña kixi ra ka'an ndoso ra tu'un yu'u ra, ta ku'va iyoo yu'u, ra na kandixa ndo ra”, kachi ra.
44007038	Ra suvi mii ra Moisés kan kuvi tu ra ndixiin xi'in na xii xikua yo na kuu ñuu Ndioxi ta ndixika na iku ichi va, ra suvi xi'in ra kan ke ndika'an tu ra tatun Ndioxi iku Sinaí va, ra ra kan kuvi tu ra ndaki'in tu'un ña ^taxi ña kutiaku va yo, ra sandaya'a ra ña nda'a yo.
44007039	’Ndi su ndikandïxa vi na xii xikua yo ra, chi na kundasi va kuvi na ra, ra kuni na nandiko tuku na chi ñuu Egipto va.
44007040	Ra xa'a ña kan ke ndika'an na xi'in ra Aarón kachi na saa: “Sava'a ndioxi ña kunuu nuu yo, saa chi ra Moisés ra ndixa'an ndatava yoo ñuu Egipto, ra kundäa ini yo ni ke ndo'o vi ra”, kachi na.
44007041	Ra saa xa'a na xava'a na iin na'na ra ta kaa iin sindiki lo'o saa kaa ña, ra te ndi'i saa xa'ni na kiti ndisoko na nuu ña, ña ndasaka'nu na ña; ra ña'a ña xava'a mii va na kusii ni ini na xi'in.
44007042	Ra xa'a ña kan ke ndakoo nda'a va Tata yo Ndioxi na, ra saa xa'a na ndasaka'nu na kimi ri ndee nuu ndiví. Saa chi xa saa ^kachi mii tu'un Ndioxi ña tiaa na ndika'an tu'un yu'u ra xina'a, ña kachi su'va va: Ndo'o, na ñuu Israel, ¿ra a xa'ni ndo kiti ndisoko ndo nuu yu, te ndixika ndo iku ichi kan uvi xiko saa kuiya, tuvi ndo?
44007043	Su süvi saa ndixa ndo; chi ve'e nuu ndasaka'nu ndo na'na ndioxi ndii ña nani Moloc, xi'in na'na kimi ri ka'an ndo kuu ndioxi ña nani Renfán, ra na'na ña xava'a mii va ndo ke ndasaka'nu ni ndo. Ra xa'a kan ke tava yu ndo'o ñuu ndo, ra ti'vi yu ndo'o ña ku'un ndo inka ñuu xika, ra ya'a ka va ndo chi ñuu Babilonia.
44007044	’Ra na xii xikua yo, ra ndia ndia ka nuu ndixika va na ikun ichi kan, ra xava'a na ve'e ñu'u tikoto nuu chuva'a na ña kuu ndiayu ra. Ra iin ta ku'va koo ve'e kan kachi Ndioxi xi'in ra Moisés, ra iin saa ke xa ra xi'in va ña, saa chi saa ke iyoo ña ndiña'a mii Ndioxi nuu va ra.
44007045	Ra ve'e ñu'u kan ke sani'i va Ndioxi na xii xikua yo, ña ndixika ña xi'in na. Ra ta xa ndaki'in ndiaa ra Josué ñu'u xi'in na xita'an xi'in ra nda'a na inka ñuu, na sandi'i Ndioxi xa'a, ra xava'a tu ra kan va ve'e ñu'u kan ndia ndia ka nuu ndixika ra. Ra saa tu xa na xii xikua yo ndia kii ta xikuu ra David rey va.
44007046	Ra ra rey David kan kuvi ra nini'i ña va'a nuu Ndioxi, ra kuni ra sava'a ra iin ve'e ña kutu nuu koo Tata yo Ndioxi ña ndasaka'nu na xii xikua yo ra;
44007047	ndi su ndixavä'a vi ra rey David ve'e ñu'u kan, chi ra Salomón se'e vi ra kuvi ra xava'a ña.
44007048	Ra va'a ni xava'a va ra Salomón ve'e ñu'u nuu koo Ndioxi, ndi su Ndioxi ra ka'nu, ra kuëe iyoo vi ra kan ini ve'e ñu'u ña xava'a nda'a na yuuvi yo'o, ta ku'va kachi ra ndika'an tu'un yu'u Ndioxi xina'a, ña kachi ra su'va:
44007049	Ndivi kuu tiayu ka'nu nuu ndu'u yu xa'ndia yu chiñu, ra ñu'u kuu nuu xañu xa'a va yu. ¿Ra ni ke sa tu ndo'o ña sava'a ndo ve'e yu? ¿Ra ndia iin ve'e ke kita koo yu ndakindiee yu, tuvi ndo?
44007050	Ra a kundäa ini ndo su yu'u kuvi ra xava'a takundi'i va ña'a, kachi Ndioxi, kachi ra ndika'an tu'un yu'u ra.
44007051	’Ndi su ndo'o, ra xa saa yuvi ndiee ni ini kuvi va ndo, saa chi ta iyoo yuvi na xïni va'a tu'un Ndioxi va ke iyoo ndo. Saa chi xïin ndo kandixa ndo ña ka'an Tachi Yii Ndioxi xi'in ndo. Ra iin ta xa na xii xikua ndo ke ^xa tu ndo'o va.
44007052	Saa chi na xii xikua ndo kuvi na xa ndiva'a xi'in ndia ndika'an tu'un yu'u Ndioxi xina'a; ra xa'ni tu na ndia xa ndika'an ña kixi iin tiaa ra va'a va. Ra ta kixi tiaa ra va'a kan, saa ra ndukuiin tu ndo'o va tiin ndo ra, ra ndataxi ndo ra nda'a na saa ini xini ña'a, ra xa'ni tu ndo ra xi'in va na.
44007053	Ra ti'vi va'a Ndioxi na tatun ra ña kixi na ndataxi na ndiayu ra nda'a ndo, ndi su xïin ndo kandixa ndo ña vichin ―kachi ra Esteban.
44007054	Ra ta ndi'i xini so'o na chiñu kan takundi'i ña ndika'an Esteban xi'in na, saa ra tiaa ni ndisaa na xi'in ra, ra iin ndiakua ndakaxi nù'ù na ixto'ni na nuu ra.
44007055	Ra ra Esteban kan tu, tiaa ni chitu xi'in Tachi Yii Ndioxi va, ra saa ndakoto'ni ra chi ndivi, ra xini ra takundi'i ña ka'nu ña kuu mii Ndioxi, ra xini tu ra ndichi Jesús chi xiin kua'a Ndioxi va.
44007056	Ra saa ndika'an ra kachi ra saa: ―¡Nuña ndivi ^xini yu vichin, ra ^xini tu yu Jesús ra kixi ña yuuvi yo'o va ña ndichi ra xitia kua'a Ndioxi! ―kachi ra.
44007057	Saa ra iin ndasi nda'a ndi'i va na so'o na, ra ndiee ka vi nda'yu na, ra iin ndikati na tiin na ra.
44007058	Ra tava na ra ndia nuu ñuu, ra ikan xa'a na xakin na yuu ra; Ra mii na taxi kuachi siki xa'a ra, ra tava na tikoto ña isukun na, ra taxi na ña nda'a iin tiaa ra itia lo'o ra nani Saulo, ña na kondiaa ra ña.
44007059	Ra saa kuu na xika na ña xakin na yuu ra, ra saa xa'a ra ka'an ra xi'in Ndioxi kachi ra saa: ―Tata Jesús, ndaki'in nima yu ―kachi ra.
44007060	Ra saa ndakusiti ra, ra ndiee ka vi ndika'an kachi ra saa: ―Tata, na koo ka'nu ini kun xa'a kuachi ña xa na xi'in yu ―kachi ra xi'in Ndioxi. Ndia saa ra ndixi'i va ra.
44008001	Ra ndixiyo va yu'u ra Saulo xi'in na ña xa'ni na ra Esteban. Ra suvi mii kii kan ke nundiee ni ka tu kuachi xi'in na ndikun Jesucristo, na ndee ñuu Jerusalén va, ra xinu ndi'i na kua'an na ñuu ña ndo'ni chi Judea, xi'in chi Samaria, ra ndia ndia xita'an xi'in Jesús va kuvi ndia nindoo ñuu Jerusalén.
44008002	Ra saa ndixa'an sava tiaa ndia ndikun ndinuni Ndioxi ndaki'in ndia iki kuñu ra Esteban, ra ninduxin ndia ña, ra xaku ka vi ndia xa'a ra.
44008003	Ra ra Saulo tu, xika ^kuni sandi'i xa'a na ndikun Jesucristo va; ra iin ta ve'e ta ve'e na kua'an ki'vi ra ña tava ra tiaa xi'in na si'i, ra iin kañu'u kiti ra na kua'an na xi'in ra ña taan ra na ve'e kàà.
44008004	Ra na xinu kua'an kan, ra ^ka'an ndoso na tu'un Ndioxi iinii kuvi ñuu nuu kua'an va na.
44008005	Ra ra Felipe, ra xinu kua̱'a̱n xi'in na ve'e ñu'u na xinu kan, ra ñuu ka'nu ña ndikaa chi Samaria va ndixaa ra, ra ikan xa'a ra ndika'an ndoso tu'un xa'a Cristo nuu na ñuu kan va.
44008006	Ra saa ndakuta'an kua'a ni yuvi, ra ndinuni ka vi tiaa so'o na ña ndakani ra Felipe nuu na, ra xini tu na ña xa ra kua'a ni ña ndichi va.
44008007	Saa chi sanda'a ra kua'a ni yuvi na kuu mii tachi ndiva'a, ra iin nda'yu ko'o tachi ndiva'a kan ta kee ña ini na; ra kua'a ni tu na nduchi'ña na köo iin xiyo xa'a, xi'in na kutuun küvi kanda va, sanda'a ra.
44008008	Ra tiaa ni kusii ini na ñuu kan xa'a ña kuu kan.
44008009	Ra suvi mii ñuu kan tu kandu'u iin tiaa ra nani Simón va, ra ra ndáku, ra xiniñu'u ni kuvi ra kachi ra xi'in takundi'i na ndee chi Samaria, ra tiaa ni sanda'vi ra na.
44008010	Chi ndia na kuna'nu xi'in na nda'vi va xindikun sata ra, ra ndinuni ka vi tiaa so'o na ña ndika'an ra xi'in na, ra ndika'an na xi'in ta'an na kachi na saa xa'a ra: ―Ndiee Ndioxi ña kee ndivi va ke iyoo xi'in ra yo'o ―kachi na.
44008011	Ra xindikun ni na ra, saa chi kua'a ni kuiya kuchuun ra sanda'vi ra na xi'in ña sa̱ká ña xini ra.
44008012	Ndi su ta xaa ra Felipe, ña ndakani ra tu'un va'a xa'a ichi nuu xa'ndia Ndioxi chiñu xi'in xa'a kivi Jesucristo nuu na, saa ra kandixa va na ña ndika'an ra, ra sakuchi ra kua'a ni ndia tiaa, ra saa tu na si'i va.
44008013	Ra ndia mii va ra Simón kan kandixa ra chichi ra xi'in va yuvi kan, ra saa ndakundikun ra ra Felipe, ña xika ra xi'in ra iin takundi'i nuu kua'an ra, ra ^ndakanda ka vi ini ra xi'in takundi'i ña ndichi, xi'in ña xitu'un ña xa ra Felipe.
44008014	Ra te kundaa ini ndia xita'an xi'in Jesús ndia nindoo ndee ñuu Jerusalén xa'a na ndee chi Samaria ña xa ndaki'in na tu'un Ndioxi, saa ra ti'vi va ndia ra Pedro xi'in ra Juan kua'an ndia ñuu kan.
44008015	Ra te ndixaa ndia, ra saa ndika'an ndia xi'in Ndioxi xa'a na, ña na ndaki'in na Tachi Yii Ndioxi.
44008016	Saa chi täan xa̱a̱ vi Tachi Yii Ndioxi sata na, chi sakan xi'in kivi Jesús va ke chichi na.
44008017	Ra saa ti̱so ndia nda'a ndia sata na, ra ndaki'in na Tachi Yii Ndioxi.
44008018	Ra te xini ra Simón ña ndaki'in na Tachi Yii Ndioxi xi'in ña chindee ndia xita'an xi'in Jesús nda'a ndia sata na, ra saa kuni ra ña sata ra ndiee Tachi Yii Ndioxi nuu ndia, ra ndika'an ra xi'in ndia,
44008019	kachi ra saa: ―Taxi ndo ta'an ndiee ña iyoo xi'in ndo ñaa nda'a yu, ra ta xa na chindu'u yu nda'a yu sata ndia ndia ka yuvi, ra ndaki'in tu na kan va Tachi Yii Ndioxi ña koo ña xi'in na ―kachi ra.
44008020	Ra saa ndika'an ra Pedro xi'in ra kachi ra saa: ―Na ndi'i xa'a kun xi'in xu'un kun, saa chi xani ini kun ña sata kun ndiee ña sani'i Ndioxi.
44008021	Yo'o ra köo ichi kun, ra nii köo tu ndiayu va kun ña koo ña yo'o nda'a kun, saa chi kuëe iyoo ndakú nima kun nuu Ndioxi.
44008022	Ña kan ke na nandiko ini xa'a kuachi kun, ra na kuaku nda'vi kun nuu Ndioxi, ra a iin ña saa koo ka'nu va ini ra xa'a ña ki'vi ña ndakani ini kun sa kun.
44008023	Saa chi xito'ni yu ra ichi ki'vi va kua'an kun, ra tuun ni tu nu'ni va kun xi'in kuachi kun ―kachi ra Pedro xi'in ra.
44008024	Ra saa ndakuiin ra Simón kachi ra saa: ―Kuaku nda'vi ndo nuu Ndioxi ña va'a na koo ka'nu ini ra xa'a yu, ra na ndö'o yu ndia nii tundo'o ña ka'an ndo xa'a ñaa ―kachi ra xi'in ndia.
44008025	Ra ta sandi'i ndia xita'an xi'in Jesús ña ndakani ndia tu'un Ndioxi xi'in ña ndakani ndia xa'a Jesús nuu yuvi kan, saa ra nandiko ndia kuanu'u ndia chi ñuu Jerusalén, ra iin takundi'i ñuu vali ña ndikun ndia Samaria ya'a ndia ndakani ndia tu'un va'a xa'a Jesús kua'an ndia.
44008026	Ra te ndi'i, ra saa ndika'an iin ra tatun Ndioxi xi'in ra Felipe kachi ra saa: ―Savii ra ku'un kun chi ni̱nu̱ nuu kuu sur, ichi ña kee ñuu Jerusalén ra nduxinu ña chi ñuu Gaza ―kachi ra xi'in ra. Ra ichi kan ra chi iku yuu va ke ya'a ña.
44008027	Saa ra ndaki'in ndixa va ra Felipe kua'an ra chi nuu ndika'an ra tatun Ndioxi xa'a xi'in ra, ra ichi kan ndakuta'an ra xi'in iin tiaa ra kee ñuu Etiopía; ra kapo va kuvi tiaa kan, ra iin tiaa ra xiniñu'u ni kuvi ra, ra ndiso chiñu ra xi'in takundi'i xu'un iin ña reina ña nani Candace, ña xa'ndia chiñu nuu na ñuu Etiopía, ra ñuu Jerusalén ke ndixa'an ra ndasaka'nu ra Ndioxi.
44008028	Ra saa kuu ra ndu'u ra sata iin itun tivi xa'a tun kañu'u kuayu kuanu'u ra ñuu ra, ra ka'vi ra tu'un Ndioxi ña tiaa ra Isaías ra ndika'an ndoso tu'un yu'u Ndioxi xina'a kua'an ra ichi kan.
44008029	Saa ndika'an Tachi Yii Ndioxi xi'in ra Felipe kachi ña saa: ―Kuyachin ra ndakuta'an kun xi'in itun tun kañu'u kuayu vaxi ña'a ―kachi ña.
44008030	Ra saa kuyachin ndixa va ra Felipe, ra xini so'o ra ña ^ka'vi tiaa kan tutu nuu vaxi ña tiaa ra Isaías, ra saa nindakatu'un ra ra kachi ra saa: ―¿A kundaa ini kun xi'in ña ka'vi kun ñaa, tata? ―kachi ra xi'in ra.
44008031	Saa ndakuiin tiaa kan kachi ra saa xi'in ra Felipe: ―¿Ni ke sa yu ña va'a kundaa ini yu xi'in ña, tu köo na ndakani nuu yu xa'a ña? ―kachi ra. Ra saa ndika'an ra xi'in ra Felipe ña na nandaa ra kundu'u ra ini itun kan xi'in ra.
44008032	Ra ña yo'o kuu ña'ñu tu'un Ndioxi ña ka'vi tiaa kan kua'an ra, ta nandaa ra Felipe ini itun kan kua'an ra xi'in ra; ra su'va ke kachi ña: Ta ku'va ^ndo'o iin ndikachi lo'o ri kañu'u na kua'an kuvi, saa ndo'o ra; Ra ta ku'va ^xa iin ndikachi lo'o ña iyoo taxin yu'u ri, ta ixatia na ixi sata ri, saa xa ra, saa chi ndikä'an kuachi ra xa'a ra nuu na.
44008033	Ta xa siki na ra, ra köo na ndixandaku kuachi xi'in ra ña ndaki'in na tu'un ra. Ra köo yuvi ndakani xa'a ña vä'a ña ndo'o ra, saa chi ndia nii yuvi nindöo nuu ra. chi ra xa'ni va na kuvi ra, kachi ña ka'vi tiaa kan kua'an ra.
44008034	Ra saa ndika'an tiaa kan xi'in ra Felipe kachi ra saa: ―Tata, sa lo'o ña mani ra ndakani kun nuu yu. ¿Ni xa'a ke ndika'an ra ndika'an tu'un yu'u Ndioxi xina'a? ¿A xa'a mii ra ke ndika'an ra? ¿A xa'a inka yuvi va ke ndika'an ra tu'un yo'o? ―kachi ra xi'in ra Felipe.
44008035	Ra saa xa'a ra Felipe ndakani ra nuu ra, ra mii tu'un ña ka'vi tiaa kan kua'an ra ke xiniñu'u va ra Felipe ña ndakani ra tu'un va'a xa'a Jesús nuu ra.
44008036	Ra saa kuu ndia kua'an ndia ichi kan, saa ra ndixaa va ndia iin nuu ndikaa tiakuii, ra saa ndika'an tiaa kan kachi ra saa xi'in ra Felipe: ―Yo'o ndikaa tiakuii, ra a küvi tu ndikun na sakuchi va kun yu'u ―kachi ra xi'in ra.
44008037	Saa ndakuiin ra Felipe kachi ra saa xi'in ra: ―Tu ndinuni va'a kandixa kun saa ra kuvi va ―kachi ra. Ra saa ndakuiin tiaa kan kachi ra saa: ―Kandixa va yu Jesucristo ña kuu ra se'e Ndioxi ―kachi ra.
44008038	Ra saa xa'ndia tiaa kan chiñu ña xikundichi itun tun ndikaa ra kua'an ra, ra saa nuu uvi saa ndia ndixaa ndia ndiki'vi ndia ini tiakuii kan, ra ikan sakuchi va ra Felipe ra.
44008039	Ra ta kee ndia ini tiakuii kan vaxi ndia, ra saa ndaki'in va Tachi Yii Ndioxi ra Felipe kua'an ra xi'in ña, ndia saa ra ndixïni ka vi tiaa kan ra. Ra va'a ni saa va, ndi su kusii ni va ini tiaa kan ndaki'in ra kua'an ra ichi ña kua'an ra.
44008040	Ndi su ra Felipe tu, xa ndita xika ka'an ndoso tu'un Ndioxi ñuu ña nani Azoto va, ra te ndi'i, ra saa kee ra ñuu kan ra xa'a ra ka'an ndoso ra tu'un va'a xa'a Jesús iin takundi'i ñuu ña ndo'ni ichi nuu ya'a ra kua'an ra iin saa ndiakua ndixaa ra ndia ñuu Cesarea va.
44009001	Ra ndakundiee va ra Saulo xika ra ka'an ra, ña kuni ra sandi'i ra xa'a takundi'i na ndikun sata tata yo Jesús. Ra xa'a ña kan ke ndixa'an ra nuu sutu, ra kuchee xa'ndia chiñu,
44009002	ña nduku ra ndiayu ku'un xi'in ra iin takundi'i ve'e ñu'u na judío ña iyoo ñuu Damasco, ña va'a na nanduku ra tiaa xi'in na si'i, na ndikun Jesús, ra kundiaka ra na ku'un na xi'in ra ñuu Jerusalén ña taan ra na ve'e kàà.
44009003	Ra saa kee ra kua'an ra ñuu Damasco, ra ta kuyuchin ra ñuu kan, saa ra tu'va kee va iin ñù'ù ña ye'e ni chi ndivi, ra iin xinunduu ña ra.
44009004	Saa ra ndakava ra ñu'ú va, ra saa xini so'o ra ndika'an iin tachi kachi ña saa: ―Saulo, Saulo, ¿nichuun ^kanita'an kun xi'in yu? ―kachi ña xi'in ra.
44009005	Ra saa ndindakatu'un ra kachi ra saa: ―¿Yoo kuvi yo'o, Tata? ―kachi ra. Saa ndakuiin tachi kan kachi ña saa xi'in ra: ―Yu'u kuvi Jesús ra xika kun ^kanita'an kun xi'in. Ndi su ra sandi'i xa'a mii va kuvi kun, saa chi ta xa iin sindiki ri ta'vi, ri kee xa'a yu'u kàà ña tiku nuu va ke ^xa kun ―kachi ña xi'in ra.
44009006	Ra iin kisi ninu ña ra ña iyu'vi ra, ra saa ndika'an ra kachi ra saa: ―Tata, ka'an xi'in yu ni ke kuni kun sa yu ―kachi ra. Ra saa ndika'an Jesús xi'in ra kachi ra saa: ―Ndakundichi ra kua'an ñuu chee ñaa, ra xaan ke ka'an na xi'in kun ni ke xiniñu'u sa kun ―kachi Jesús xi'in ra.
44009007	Ra tiaa ndia kua'an xi'in ra Saulo, ra ndiyu'vi ka vi ndia, saa chi xini va so'o ndia ña ndika'an tachi kan xi'in ra Saulo, ndi su ndixïni ndia ndia nii yuvi.
44009008	Ra saa te ndakundichi ra Saulo, ra kuni ndakoto'ni ra ndi su ndiküvi ka saa chi xa ra kukuaa va kuvi ra. Ra saa ndatiin ndia nda'a ra, ra ndakundiaka ndia ra kua'an ra xi'in ndia ñuu Damasco va.
44009009	Ra ikan xikandu'u ra uni kii, ra uni saa kii ndixiyo kuaa va ra, ra nii ndixïxi ra, ra nii tiakuii ndixï'i ra.
44009010	Ra ñuu Damasco kan xikandu'u iin tiaa ra xindikun Jesús, ra Ananías ke xinani ra. Ra nuu ra kan ke kanata Jesús, ra ndika'an ra xi'in ra kachi ra saa: ―¡Ananías! ―kachi ra. Ra saa ndakuiin ra Ananías kachi ra saa: ―Yo'o íin yu, Tata. Ka'an xi'in yu ni ke kuni kun sa yu nuu kun ―kachi ra.
44009011	Ra saa ndika'an Tata yo Jesús xi'in ra kachi ra saa: ―Sanduvi ra ku'un kun ya'ya ka'nu ña nani Ya'ya Ndakú, ra ta xa na xaa kun ve'e iin ra nani Judas, ra na ndakatu'un kun xa'a iin tiaa ra nani Saulo ra kee ñuu Tarso. Saa chi ka'an ra xi'in yu vichin.
44009012	Ra xa satuvi va yu nuu ra, ña ndiki'vi kun nuu kandu'u ra, ra chindu'u kun nda'a kun sata ra, ra ndakoto'ni ra ―kachi Jesús xi'in ra Ananías.
44009013	Ndi su ta xini so'o ra Ananías tu'un yo'o, ra saa ndika'an ra kachi ra saa: ―Tata, xa ndatu'un ni va na xa'a tiaa kan xini so'o yu, ra tiaa ni xa ndiva'a ra xi'in na yii na ndikun yo'o, na ndee ñuu Jerusalén.
44009014	Ra vichin tu, xaa ra yo'o xi'in ndiayu ña taxi ndia sutu kuna'nu nda'a ra, ña tiin ra takundi'i na ndikun kivi kun ra ku'un na xi'in ra ña taan ra na ve'e kàà ―kachi ra Ananías.
44009015	Ndi su tata yo Jesús ra su'va va kachi ra xi'in ra: ―Kua'an, saa chi ra kan kuvi ra ndikaxin yu ña kuu ra iin nda'a chiñu nuu yu, ra ku'un ra ka'an ndoso tu'un yu nuu yuvi na xïni tu'un Ndioxi, xi'in nuu na chiñu kuna'nu, xi'in nuu na ñuu Israel.
44009016	Ra ña'a yu takundi'i ña ndo'o ra xa'a ña ndikun ra yu'u nuu ra ―kachi ra.
44009017	Ra saa ndaki'in ra Ananías kua'an ra ve'e nuu kandu'u ra Saulo, ra te ndixaa ra ndiki'vi ra ra saa chindu'u ra nda'a sata ra, ra ndika'an ra xi'in ra kachi ra saa: ―Ñani Saulo, Tata yo Jesús, ra ndika'an xi'in kun ichi nuu kixi kun kan kuvi ra, ti'vi yu'u vaxi yu ña chindu'u yu nda'a yu sata kun ra ndakoto'ni tuku kun, ra ndakutu tu kun xi'in Tachi Yii Ndioxi va ―kachi ra.
44009018	Saa ra ndikun xa'a kee va ña'a nuu ra, ra ta iin kuvi xe'e sata tiaka saa íin ña'a ña kee nuu ra, saa ra va'a ndakoto'ni tuku va ra. Ra saa sakuchi ra Ananías ra.
44009019	Ra te ndi'i saa xixi ra, ra ndakindiee tuku va ra. Ra saa ndixa'an ra xikandu'u ra ndia'vi kii xi'in na ndikun Jesús na ndee ñuu Damasco kan.
44009020	Ra saa ndiya'a ndia'vi kii ra saa xa'a ra Saulo xika ra ta ve'e ñu'u, ta ve'e ñu'u na judío ña iyoo ñuu Damasco ndakani ra xa'a Jesús ña kuu ra se'e Ndioxi
44009021	Ra takundi'i yuvi na ^xini so'o ña ka'an ra ra ^ndakanda ka vi ini na xini na ra, ra ka'an na kachi na saa: ―¿A su mii va tu tiaa yo'o kuvi ra ndixika kanita'an xi'in na ndikun Jesús na ndee ñuu Jerusalén? ¿Ra a su mii ra kuvi tu ra xaa yo'o ña tiin ra na ndikun Jesús ña ku'un na xi'in ra ra ndataxi ra na nda'a ndia sutu kuna'nu va? ―^kachi na xa'a ra.
44009022	Ra ra Saulo tu ndakundiee ka xika ndakani kaxi nuu na xa'a Jesús, ña kuu ra ra ndikaxin Ndioxi sakaku yuvi; ra iin sana su'va ini na judío na ndee ñuu Damasco kan xa ra.
44009023	Ra saa kuu ra kuna'a va iin ra Saulo ñuu Damasco, ra saa ndakuta'an tu'un na judío na ndee ñuu kan ña ^kuni na ka'ni na ra.
44009024	Ndi su kundaa va ini ra Saulo xa'a ña ndikata'an na sa na xi'in ra. Ra xa'a na ndakondiaa na ye'e korra yuu ña ndikaa nuu ñuu ka'nu kan iin takundi'i ñuú xi'in ka'ñu, ña kuni na ka'ni na ra.
44009025	Ra saa ndakuta'an na ita'an xi'in ra Saulo iin ñuu, ra chikaa na ra ini iin tuká ra sanuu se'é na ra chi sata korra yuu ña ndikaa nuu ñuu ka'nu kan, ra su'va ke xa na xi'in ra ña va'a ndikaku ra.
44009026	Ra te nandiko ra Saulo ndaxaa ra ñuu Jerusalén, ra saa kuni ra ndakuta'an ra xi'in na ndikun Jesús na ndee ñuu kan, ndi su ndixïin na chi ndiyu'vi va na ra, saa chi ndikandïxa vi na ra ña xa ndakundikun ra Jesús.
44009027	Ndi su kandixa va ra Bernabé ra, ra saa ndakundiaka ra ra, ra ndixa'an ra xi'in ra nuu ndia xita'an xi'in Jesús. Ra ikan xa'a ra ndakani ra nuu ndia xa'a ra Saulo ña xini ra Jesús ichi nuu ndixa'an ra, xi'in xa'a tu'un ña ndika'an Jesús xi'in ra, ra saa tu xa'a ña ndaku ni ndakani ra xa'a Jesús nuu na ñuu Damasco va.
44009028	Ndia saa ra ndakuta'an mani va ndia xi'in ra Saulo, ra xika ra xi'in ndia, ndia ndia ka mii nuu kua'an va ndia.
44009029	Ra tiaa ni ndaku ^ndakani ra xa'a Jesús nuu na judío na ka'an tu'un griego, ra tiin ta'an ni tu ra xi'in va na, ndi su ndixïin na kandixa vi na ra chi ra kuni na ka'ni va na kuvi ra
44009030	Ra te kundaa ini na ndikun Jesús xa'a ña kuni na judío kan ka'ni ra, ra saa ndixa'an na ndiaka na ra ndia ñuu Cesarea, ra ndia ikan ndati'vi na ra kuanu'u ra ñuu Tarso nuu kaku va ra.
44009031	Ra na ndikun Jesús ndee ñuu ña ndikun ndiaa Judea, xi'in na ndee ñuu ña ndikun ndiaa Galilea, xi'in na ndee ñuu ña ndikun ndiaa Samaria, ra va'a ka vi ndakundee na, saa chi köo ka yuvi kanita'an xi'in na, ra ndinuni ka vi ^xa to'o na Jesús, ra iin vichin vichin ^ndukua'a na kua'an na ^xa Tachi Yii Ndioxi.
44009032	Ra saa kuu ra Pedro xika ra xito'ni ra na ndikun Jesús, na kuu na yii, ta ñuu ta ñuu, ra saa ndixa'an tu ra xito'ni ra na ndee ñuu ña nani Lida va.
44009033	Ra ikan ndani'i ta'an ra xi'in iin tiaa ra nani Eneas, ña kandu'u ra nuu ixto, ra xa una vi kuiya ke nduchi'ña ra ña küvi kaka ra.
44009034	Ra saa ndika'an ra Pedro xi'in ra kachi ra saa: ―Eneas, ndakoo ra ndatuvi kun ixto kun saa chi xa ^nduva'a va kun vichin xa Jesucristo ―kachi ra xi'in ra. Saa ra ndikun nduva'a ndixa va ra Eneas ra ndakoo va ra.
44009035	Ra ta xini takundi'i na ndee ñuu Lida xi'in na ndee nuu yoso ka'nu ña nani Sarón ña nduva'a ra Eneas kan, saa ra ndakundikun na Jesús va.
44009036	Ra ñuu Jope kandu'u iin ña'a ña ndikun Jesús, ra Tabita ke nani ña, ra Dorcas ke kachi ña tu'un griego. Ra va'a ni ña'a kuvi ña, saa chi chindiee ta'an ni ña xi'in na nda'vi ndo'o.
44009037	Ra saa kuu ki'in kue'e ña ra ndixi'i va ña. Ra saa sakuchi na ña, ra ta ndi'i, saa ndachikandu'u na ña ini ve'e ña ndichi chi xini ve'e ni̱nù va.
44009038	Ra yachin va ndikaa ñuu Jope xi'in ñuu Lida, nuu xika Pedro, ra ta kundaa ini na ndikun Jesús ña xika ra kan, ra saa ti'vi na uvi tiaa ra ndixa'an ndia ndika'an ndia xi'in ra, kachi ndia saa: ―Numi ni na ku'un kun xi'in ndi ñuu Jope ―kachi ndia.
44009039	Saa ra ndikun ndaki'in ndixa va ra Pedro kua'an ra xi'in ndia. Ra te ndixaa ra ve'e kan ra saa ndiaka ndia ra ndaa ra xi'in ndia chi ve'e ni̱nù nuu kandu'u ña, ra xa iin chitu va na si'i nda'vi na ndukuaan ña xaku na xa'a ña, ra ta xini na ra Pedro ra saa iin xinunduu na ra, ra ndiña'a na xiyo xi'in tikoto ndika nuu ra, ña xava'a ña sani'i ña na ta xitiaku ña.
44009040	Ra saa ndika'an ra Pedro xi'in takundi'i na ndee ve'e kan ña na kee na chi ke'e, ra saa ndakusiti ra ra ndika'an ra xi'in Ndioxi, ra te ndi'i saa ndikokuiin ra ndakuto'ni ra chi nuu kandu'u ña, ra ndika'an ra xi'in ña kachi ra saa: ―Tabita, ndakoo ―kachi ra. Ra saa ndakoto'ni ña, ra ta xini ña ra Pedro, ra saa ndakoo ña ndakundu'u ña.
44009041	Saa ra tiin ra nda'a ña ra ndakanindichi ra ña; ra saa ndakana ra na ndikun Jesús, xi'in na si'i nda'vi na ndukuaan kan nandi'vi na ve'e kan, ra xa tiaku va ña ndiña'a ra ña nuu na.
44009042	Ra kundaa ini takundi'i va na ñuu Jope xa'a ña kuu kan, ra kua'a ka vi na ndakundikun Jesús.
44009043	Ra kua'a ka va kii kuachi ra Pedro ñuu Jope, ra ve'e tiaa ra nani Simón, ra xachiñu xi'in ñii kiti ke xikandu'u ra.
44010001	Ra ñuu Cesarea xikandu'u iin tiaa ra xinani Cornelio, ra ra xa'ndia chiñu nuu iin ciento ndia soldado xikuu ra. Ra xi'in ndia soldado ndia kua'a ndia xinani Italiano ke xita'an ndia.
44010002	Ra ra Cornelio xi'in takundi'i na ve'e ra, ra na xindikun Ndioxi ndixiyo na, ra chindiee ta'an ni ra xi'in na judío xi'in xu'un, ra tiaa ni tu ndika'an ra xi'in Ndioxi va.
44010003	Ra saa kuu iin kii ta ku'va kaa uni xikuaa ra saa satuvi ña nuu ra xa Ndioxi, ra iin kaxi kaxi va xini ra iin ra tatun Ndioxi, ra ndiki'vi ra nuu iin ra ra ndika'an ra xi'in, kachi ra saa: ―¡Cornelio! ―kachi ra.
44010004	Saa ndakoto'ni va'a ra Cornelio nuu ra tatun kan ra iyu'vi ka vi ra, ra saa ndika'an ra kachi ra saa: ―¿Ni chiñu kuni kun yu'u, Tata? ―kachi ra. Ra saa ndika'an ra tatun kan xi'in ra kachi ra saa: ―Kusii ni ini Ndioxi ña chindiee ta'an kun xi'in na nda'vi, ra xa xini tu so'o ra ña ka'an ni kun xi'in va ra.
44010005	Ña kan ke na ti'vi kun yuvi ku'un na ñuu Jope ra ndaki'in na ra nani Simón, ra ndakunani Pedro, ña na kixi ra ve'e kun.
44010006	Ra ve'e iin ra nani Simón, ra kandu'u yachin yu'u tiañu'u, ra xachiñu xi'in ñii kiti ke iin ra, ra ra kan kuvi ra ka'an xi'in kun ndia ña ke xiniñu'u sa kun ―kachi ra.
44010007	Ra te xa ndaki'in ra tatun kan kua'an ra, ra saa kana ra Cornelio uvi ndia xachiñu nuu ra, ra kana tu ra iin ra soldado ra ndiaa ini ra, ra ndikun ndinuni Ndioxi xi'in ra.
44010008	Ra takundi'i ña ndika'an ra tatun kan xi'in ra, ra ndatu'un tu ra xi'in ndia kan va xa'a ña, ra saa ti'vi ra ndia kua'an ndia ñuu Jope.
44010009	Ra ta ku'va ka uxi uvi ka'ñu inka kii ndituvi ta xa kua'an kuyachin ndia kua'an ndia nuu ñuu Jope ña ndikaa yu'u mini kan, Ra saa nandaa ra Pedro chi xini ve'e ña ka'an ra xi'in Ndioxi.
44010010	Ra nani saa kuu na xi'in ve'e nuu iin ra ña xika na xavii na ña kuxi ra, ra xa ka'un ni tu ini va ra, saa ra tu'va ndituvi va nuu ra xa Ndioxi,
44010011	ra saa xini ra ndanuña ndivi, ra ndituvi iin tikoto ndika ra nu'ni kumi saa tutun vaxi nuu ña nuu ñu'u xini ra.
44010012	Ra nuu tikoto kan ñú'u iin takundi'i nuu kiti ri iyoo kumi xa'a, xi'in ri kañu'u tixi, xi'in ri ndachi, xini ra.
44010013	Saa ra xini so'o ra ndika'an iin tachi xi'in ra kachi ña saa: ―Pedro, ndakundichi ra ka'ni kun kiti ñaa kaxi kun ―kachi ña xi'in ra.
44010014	Ra saa ndakuiin ra Pedro, kachi ra saa: ―Ndïxa, Tata; ndia nii ichi täan kaxi yu kuñu kiti yakua ―kachi ra.
44010015	Saa ndakuiin tuku tachi kan, kachi ña saa xi'in ra: ―Ña'a ña xa nduva'a xa Ndioxi, ra kä'an ka kun ña yakua xi'in ña ―kachi ña.
44010016	Ra uni vi ichi ke ndika'an tachi kan xi'in ra, ra saa nandaa tikoto ña ñu'u kiti ini kan kuanu'u ña chi ndivi va.
44010017	Ra nani saa kuu ra Pedro ndakani ini ra ni ke kuni kachi ña ndituvi nuu ra xa Ndioxi, saa ra xa kuyachin va ndia ti'vi ra Cornelio kua'an ndia, ra saa ndakatu'un ndakatu'un ndia ndia mii kuu ve'e ra Simón kua'an ndia.
44010018	Ra ta ndixaa ndia nuu iin ve'e kan, ra saa ndindakatu'un ndia, kachi ndia saa: ―¿A kandu'u iin ra nani Simón, ra ndakunani Pedro ve'e ñaa? ―kachi ndia.
44010019	Ra ndakundiee va ra Pedro ndu'u ra ndakani ni ini ra xa'a ña ndituvi nuu ra xa Ndioxi, ra ni ke kuni kachi ña ká'an ra. Ra saa ndika'an Tachi Yii xi'in ra kachi ña saa: ―Koto'ni; chi xaa uni tiaa nanduku ndia yo'o.
44010020	Ndakundichi ra ku'un kun xi'in ndia, ra xä uvi ini kun chi yu'u va kuvi ra ti'vi ndia ña vaxi ndia ―kachi ña.
44010021	Saa ra nuu ndixa va ra Pedro nuu ra saa ndixaa ra nuu ndita ndia, ra ndika'an ra xi'in ndia kachi ra saa: ―Yu'u kuvi va ra nanduku ndo, ¿ra nichuun kuni ndo yu'u? ―kachi ra.
44010022	Ra saa ndakuiin ndia, kachi ndia saa: ―Ra Cornelio ra kuchee nuu iin ciento ndia soldado kuvi ra ti'vi ndu'u vaxi ndi nuu kun, ra iin tiaa ra va'a ni kuvi ra, ra kandixa ni va ra Ndioxi, ra va'a ni tu ndu'u tu'un xa'a ra nuu na judío va. Ra iin ra yii ra kuu tatun Ndioxi kuvi ra ndika'an xi'in ra ña va'a ti'vi ra ndu'u vaxi ndi nuu kun, saa chi kuni ra ña na ku'un kun ve'e ra, ra ka'an kun xi'in ra xa'a ña xiniñu'u ka'an kun xi'in ra ―kachi ndia xi'in ra Pedro.
44010023	Saa ndika'an ra Pedro xi'in ndia ña na ya'a ndia ve'e nuu kandu'u ra ndakindiee ndia. Ra ikan kii ndituvi ndaki'in ra kua'an ra xi'in va ndia, ra kua'an ka tu sava na ñani ra na ndikun Jesús na ndee ñuu Jope xi'in va ra.
44010024	Ra ndia inka tuku kii ndituvi vi ke ndixaa ndia ñuu Cesarea. Ra ra Cornelio ra xa ndachuta'an va ra takundi'i na ve'e ra xi'in na ita'an mani xi'in ra, ña ndiatu na xaa ndia.
44010025	Ra te ndixaa ra Pedro ve'e ra Cornelio, saa ra ndikun kita va ra ndaki'in ra ra, ra saa ndakusiti ra nuu ra, ña ndasaka'nu ra ra.
44010026	Ndi su ndixïin vi ra Pedro ña kusiti ra Cornelio nuu ra, chi tiin ra nda'a ra ra ndakanindichi va ra ra, ra ndika'an ra xi'in ra kachi ra saa: ―Xä kun saa chi yuvi ta'an yo'o kuvi tu yu'u va ―kachi ra.
44010027	Ra ndatu'un ndia xi'in ta'an ndia saa ndiki'vi ndia ve'e kua'an va ndia, ra saa ndakoto'ni ra Pedro ra xa kua'a ka vi yuvi ndakuta'an ndee ini ve'e kan.
44010028	Saa ndika'an ra xi'in na kachi ra saa: ―Ndo'o ra xa xini va ndo chi ndu'u na judío, ra täxi ndiayu ña ndakuta'an ndi xi'in yuvi na küu judío, ra küvi tu ki'vi ndi ve'e va na. Ndi su Ndioxi saña'a yu'u ña küvi ka ka'an yu xi'in ndia ndia ka yuvi ña yakua na.
44010029	Ña kan ke ta ndixaa chiñu nuu yu ña kana ndo yu'u, saa ra ndikun ndaki'in yu vaxi va yu, chi ndiküvi ka sa ndichi yu. Ra kuni yu kundaa ini yu, nichuun ke kana ndo yu'u xaa yu vichin ―kachi ra xi'in na.
44010030	Ra saa ndakuiin ra Cornelio, kachi ra saa xi'in ra: ―Vichin xinu kumi kii, ra ku'va mii hora ka uni vichin ke ndu'u yu ve'e yu ña iyoo su'un yu täan kuxi yu, ra ka'an yu xi'in Ndioxi, ra tu'va ndituvi va iin tiaa ra ndixi tikoto ña ye'e ni nuu yu.
44010031	Ra ndika'an ra xi'in yu kachi ra saa: “Cornelio, xa xini va so'o Ndioxi ña ka'an ni kun xi'in ra, ra xa kundaa tu ini ra ña chindiee ta'an ni kun xi'in na nda'vi va.
44010032	Ña kan ke na ti'vi kun yuvi ku'un na ñuu Jope, ra ka'an na xi'in ra nani Simón ra ndakunani Pedro ña na kixi ra xi'in na. Ra ve'e iin ra nani Simón ra kandu'u yachin yu'u tiañu'u ra xachiñu xi'in ñii kiti ke kandu'u ra. Ra ta xa na xaa ra, ra ka'an xi'in kun ña xiniñu'u ka'an ra xi'in kun.” kachi ra.
44010033	Xa'a ña kan ke kama ni va ti'vi yuvi ndixaa na ndaki'in na yo'o, ra va'a ni va xa kun ña xaa kun. Ra xa yo'o ndakuta'an ndi ndee ndi nuu Tata yo Ndioxi vichin, ra kuni ndi kuni so'o ndi ña ndika'an Ndioxi xi'in kun ka'an kun xi'in ndi ―kachi ra Cornelio xi'in ra Pedro.
44010034	Ra saa xa'a ra Pedro ndakani ra nuu na kachi ra saa: ―Ña ndixa ke kundaa ini yu vichin chi Ndioxi ra ndakäxin ra yuvi.
44010035	Chi ndia ndia ka yuvi kuvi va na, ra ku'vi ni va ini ra xini ra na tu xa to'o na ra, ra xa na ña va'a nuu ra.
44010036	Ra mii tu'un yo'o ke ndika'an tu ra xi'in na ñuu Israel va, ña ti'vi ra Jesucristo kixi ra ndika'an ndoso ra tu'un va'a ña ndakundee vii na xi'in, ra mii ra kuu tu Tata takundi'i va yuvi.
44010037	Ra xa kundaa va ini ndo xa'a takundi'i ña kuu, chi iinii kuvi va ñuu ña ndikun ndiaa Judea ke nindutia ndoso tu'un xa'a Jesús ra ñuu Nazaret, ra te ndi'i chichi xa ra Juan, ra saa kixa'a ra ndika'an ndoso ra tu'un Ndioxi nuu yuvi chi Galilea.
44010038	Ra xa kundaa tu ini ndo xa'a Jesús, ña taxi Ndioxi ndiee Tachi Yii nda'a ra ña ndixiyo ña xi'in ra, ra xa kundaa tu ini ndo ña ndixika ra xa ra ña va'a xi'in yuvi va, ra sanda'a tu ra na xindo'ni nda'a ndiee timia'a va. Ra ña va'a xa ra saa, ra mii va Ndioxi kuvi ra chindiee ta'an xi'in ra.
44010039	Ra ndu'u ndia xita'an xi'in ra kuvi ndia ndakuiin xa'a takundi'i ña va'a xa ra takundi'i ñuu ña ndikun ndiaa Judea xi'in ñuu Jerusalén. Ra ta ndi'i saa katakaa na ra nda'a cruz ña xa'ni na ra.
44010040	Ndi su te ndixinu uni kii ra ndatiaku va ra xa Ndioxi, ra ndiña'a ra ra nuu ndi ra xini va ndi ra.
44010041	Ra ndixïni vi takundi'i na ñuu ra, chi takua ndu'u ndia ndikaxin Ndioxi ndakuiin xa'a va ra kuvi ndia xini ra. Ra ta ndatiaku ra ra xixi ndi xi'in ra, ra xi'i tu ndi tiakuii xi'in va ra.
44010042	Ra mii ra kuvi tu ra xa'ndia chiñu nuu ndi ña na ka'an ndoso ndi xa'a ra nuu takundi'i yuvi, ra ndatu'un tu ndi xa'a ra ña ndikaxin Ndioxi ra ña sayukun ra kuachi xi'in yuvi na tiaku, ra saa tu xi'in na ndii va.
44010043	Ra suvi xa'a ra kan ke xa ndika'an tu na ndika'an ndoso tu'un yu'u Ndioxi xina'a ta kachi na su'va va, takundi'i na xiin kandixa kivi ra, ra koo ka'nu va ini ra xa'a kuachi na, kachi na ―kachi ra Pedro xi'in na.
44010044	Ra ta ka'an ka va ra Pedro xi'in na, saa ra ndixinu va Tachi Yii sata takundi'i na ndakaya ndee xini so'o ña ka'an ra.
44010045	Saa ra ndakanda ka vi ini na judío, na ndixaa xi'in Pedro, saa chi xini na ña ndaki'in na küu judío kan Tachi Yii.
44010046	Ra ^xini tu so'o na ña xa'a na yuvi kan ka'an na inka nuu tu'un ña xïni va na, ra ^ndasaka'nu ka vi na Ndioxi.
44010047	Ra saa ndika'an ra Pedro kachi ra saa: ―¿A ndia iin yuvi kuchuun kasi nuu na yo'o ña küchi na, ra xa ndaki'in va tu na Tachi Yii ta ku'va iyoo mii yo? ―kachi ra.
44010048	Saa xa'ndia ra chiñu ña na ku'un na kuchi na tixi ndiee ña kuu mii Jesús. Ra te ndi'i saa xaku nda'vi na nuu ra Pedro ña na kuachi ka ra lo'o xi'in na ndia'vi kii.
44011001	Ra saa kuu ra kundaa va ini ndia xita'an xi'in Jesús, ra kundaa tu ini na ndikun Jesús na ndee chi Judea va xa'a ña ndaki'in yuvi na küu judío tu'un Ndioxi.
44011002	Ra xa'a ña kan ke xa kuáchi na judío, na ^kuu mii tuni Ndioxi xi'in ra Pedro, te nandiko ra ñuu Jerusalén.
44011003	Ra nindakatu'un na ra kachi na saa: ―¿Nichuun ndixa'an kun xito'ni kun yuvi na küu judío ve'e na, ra xixi kun xi'in na? ―kachi na xi'in ra.
44011004	Saa xa'a ra Pedro ndakani ra nuu na judío ta'an ra, ndia ku'va ke kuu ña ndixa'an ra ve'e na küu judío, ra ndika'an ra xi'in na kachi ra saa:
44011005	―Yu'u, ra ñuu Jope va ke ndu'u yu ka'an yu xi'in Ndioxi, ra saa satuvi ra nuu yu, ra xini yu iin tikoto ndika ra nu'ni kumi saa tutun ña, ra kee ña chi ndivi vaxi nuu ña, ra iin saa nduxinu ña ndia mii nuu ndu'u yu.
44011006	Ra te saku'un nuu yu ndakoto'ni va'a yu ini tikoto kan, ra saa xini yu ndo'ni iin takundi'i nuu kiti ini ña, kiti tata, xi'in kiti iku, xi'in kiti kañu'u tixi, xi'in kiti ndachi.
44011007	Ra saa xini so'o yu ndika'an iin tachi xi'in yu, kachi ña saa: “Ndakundichi, Pedro, ra ka'ni kun kiti ñaa kaxi kun”, kachi ña xi'in yu.
44011008	Saa ndakuiin yu kachi yu saa: “Ndïxa, Tata, saa chi ndia nii ichi täan kaxi yu kuñu kiti ri köo ndiayu yu kaxi yu”, kachi yu.
44011009	Ra saa ndika'an tuku tachi kan xi'in yu kachi ña saa: “Ña'a ña xa nduva'a xa Ndioxi, ra kä'an ka kun ña yakua xi'in ña”, kachi ña.
44011010	Ra uni vi ichi ke ndika'an tachi kan xi'in yu, ra saa nandaa tikoto ña ñu'u kiti ini kan kuanu'u ña chi ndivi va.
44011011	Ra te ndi'i su'va kuu ña kan, saa ra xa ndixaa va uni tiaa ndia kee ñuu Cesarea ña nanduku ndia yu'u.
44011012	Saa ra ndika'an va Tachi Yii xi'in yu, ña na sä uvi ini yu ña ku'un yu xi'in ndia. Ra saa ndakuta'an yu xi'in inka i̱ñu̱ ndia ñani yo, ra kee ndi ndixa'an ndi ra ve'e tiaa kan.
44011013	Ra saa ndakani ra nuu ndi xa'a ña ndixa'an iin ra tatun Ndioxi ve'e ra, ra ndika'an ra xi'in ra, kachi ra saa: “Ti'vi yuvi na ku'un na ñuu Jope ña nanduku na iin tiaa ra nani Simón ra ndakunani Pedro, ña na kixi ra ve'e kun,
44011014	chi ra kan kuvi ra ndakani nuu kun, ra kundaa ini kun ndia ku'va ke sa kun ña kaku kun, ra saa tu na ve'e va kun”, kachi ra tatun kan xi'in ra, kachi ra xi'in ndi.
44011015	Ra saa kuu ndakani yu nuu na, saa ra nduxinu va Tachi Yii sata na, ta ku'va xa ña xi'in yo yo'o te yachi.
44011016	Ra saa ndaka'an yu xa'a tu'un ña ndika'an tata yo Jesús, ta kachi ra su'va: “Ra Juan, ra xi'in tiakuii va ke sakuchi ra yuvi, ndi su ndo'o ra Tachi Yii va ke kuchi ndo”, kachi ra.
44011017	Ra tu sani'i tu Tata yo Ndioxi Tachi Yii ra na kan va, ta ku'va sani'i ra ña yoo ta kandixa yo Tata yo Jesucristo ña ^kuu ra ra sakaku yuvi, saa ra, ¿yoo kuvi yu'u ña kasi yu nuu ña ^xa Ndioxi? ―kachi ra.
44011018	Saa ra te ndi'i xini so'o na judío na ndikun Jesús na ndee ñuu Jerusalén ña ndakani ra Pedro nuu na, ndia saa ra xikutuvi va na ña xa kuáchi na xi'in ra, ra saa xa'a na ndasaka'nu na Ndioxi kachi na saa: ―¡Sakaku tu Ndioxi yuvi na küu judío va, ra ta̱xi ra ndiayu nda'a na ña na nandiko ini na xa'a kuachi na, ra ni'i na ña kutiaku na ndia ndikaa ndiku'un! ―kachi na.
44011019	Ra suvi na ndikun Jesús, na nditaxi ta xa'ni na ra Esteban kuvi sava na ndaki'in kua'an ñuu Fenicia, xi'in ñuu Chipre, xi'in ñuu Antioquía. Ra ikan xa'a na ndika'an ndoso na tu'un va'a xa'a Jesús nuu na judío ra ndikä'an vi na xi'in inka yuvi.
44011020	Ndi su ndia judío ndia ndikun Jesús ndia kee ñuu Chipre xi'in ñuu Cirene ra ndixa'an va ndia kan ndika'an ndoso ndia tu'un va'a xa'a Jesús nuu na küu judío ñuu Antioquía.
44011021	Ra mii va Tata yo Ndioxi kuvi ra chindiee ta'an xi'in ndia, ra kua'a ni yuvi ndakundikun Jesús xa ndia.
44011022	Ra te kundaa ini na ndikun Jesús na ndakuta'an ve'e ñu'u ñuu Jerusalén xa'a na ndakundikun Jesús, ra saa ti'vi na ra Bernabé kua'an ra ndia ñuu Antioquía ña koto'ni ra na.
44011023	Ra te ndixaa ra Bernabé ñuu kan, saa xini ra ña va'a ña ka'nu xa Ndioxi xi'in na, saa ra kusii ni ini ra. Ra ndika'an ra xi'in na, ña na ndakundiee ni ka na chikaa na ndiee ña kundikun Jesús xi'in ndinuni nima na, kachi ra xi'in na.
44011024	Saa chi ra Bernabé ra va'a ni tiaa kuvi ra, ra iin tiaa ra ndinuni ni kandixa Ndioxi kuvi ra, ra iyoo ni tu ndiee Tachi Yii va xi'in ra. Ra xa'a ña kan ke kua'a ni yuvi ndakundikun Jesús xa ra.
44011025	Ra te ndi'i saa ndaki'in ra Bernabé ndixa'an ra ñuu Tarso ña nanduku ra ra Saulo, ra ta ndani'i ra ra, ra saa ndaki'in ra ra xaa ra xi'in ra ñuu Antioquía.
44011026	Ra ñuu kan xindee ndia iin kuiya ña ndixika ndia ve'e ñu'u xi'in na, ra kua'a ni ka tu yuvi saña'a ndia tu'un Ndioxi va. Ra ñuu Antioquía kan ke nuu va'a chindu'u mii na ñuu kan kivi na kandixa Jesús, ña ndakunani na “na ndikun Cristo”.
44011027	Ra suvi mii kii kan ke ndixaa tu sava ndia ka'an ndoso tu'un yu'u Ndioxi ndia kee ñuu Jerusalén ñuu Antioquía va.
44011028	Ra saa ^kuu ndia ndee ndia kan, saa ra ndika'an va Tachi Yii xi'in iin ra nani Agabo, ra saa ndakundichi ra ma'ñu na ndikun Jesús, ra ndika'an ra xi'in na, ña kixi tama iinii kuvi nuu ña yuuvi. Ra saa ke kuu ndixa va ta kuiya xa'ndia chiñu ra Claudio nuu takundi'i ñuu ña ndikun ndiaa Roma.
44011029	Saa ndikata'an na ndikun Jesús na ndee ñuu Antioquía ña chindiee ta'an na xi'in na ndikun Jesús na ndee chi Judea, ra ta ku'va ni'i nda'a na ke ta'an va na kachi na ndikata'an na.
44011030	Ra mii saa ndixa ke xa va na, saa chi taxi va na xu'un ña ndisoko na nda'a ra Bernabé xi'in ra Saulo, ra ndia kan kuvi ndia ni'i ña ndataxi ndia nda'a ndia xikua'a ndia ndiso chiñu xi'in na ve'e ñu'u chi Judea va.
44012001	Ra suvi mii kuiya kan ke xa'a ra rey Herodes kanita'an ra xi'in na ndikun Jesús.
44012002	Ra saa xa'ndia ra chiñu ña xa'ndia na sukun ra Jacobo ñani ra Juan xi'in ichi.
44012003	Ra ña xa ra Herodes ña kan, saa ra kusii ni va ini na judío xi'in ra, ra xa'a ña kan ke xa'ndia ra chiñu ra tiin tu na ra Pedro va ra chikaa na ra ve'e kàà. Ra kii te ndatava na viko Pascua ke kuu ña.
44012004	Ra te ndi'i tiin na ra Pedro, saa xa'ndia ra Herodes chiñu ña chikaa na ra ve'e kàà, ra saa xa'ndia tu ra chiñu nuu kumi ti'vi ndia soldado ña na kondiaa va'a ndia ra. Ra kumi kumi kuvi ndia soldado kan, ta iin iin ti'vi. Ra ta xa na ndi'i viko Pascua ke tava ra Herodes ra Pedro ve'e kàà ña ndataxi ra ra nda'a na ñuu ña ka'ni na ra.
44012005	Ña kan ke xindiaa ni va ndia soldado kan ra Pedro, saa chi ndiküni ndia ña saña ra, ra na ve'e ñu'u na ndikun Jesús ra tiaa ni va ni'i ndika'an na kan xi'in Ndioxi xa'a ra.
44012006	Ra mii ñuu, ña tuvi inka kii ña tava ra Herodes ra Pedro ve'e kàà, ra ndataxi ra ra nda'a na ñuu kuni ra. Ra ñuu kan ke kandu'u ra Pedro kixi ra ini ve'e kàà kan, ra iin ndia soldado nu'ni ndia nda'a ra xixiyo xi'in yo'ó kaa, ra ndia sava kan ndita ndiaa ye'e chike'e va.
44012007	Saa ra tu'va ndixaa va iin ra tatun ra ti'vi Ndioxi, ra iin ndaye'e nii va ini ve'e kàà kan. Ra saa nditandiaa nda'a ra kindika ra Pedro ña sandoto ra ra, ra ndika'an ra xi'in ra kachi ra saa: ―Kama ni ndakoo kun ―kachi ra. Saa ra iin nindaxi mii va yo'ó kaa kan nda'a ra Pedro,
44012008	Ra saa ndika'an ka ra tatun kan xi'in ra, kachi ra saa: ―Ndakundichi ra ndakundixi vii kun tikoto kun ra ndachikaa kun ndixan xa'a kun ―kachi ra. Ra saa ndixa ke xa va ra Pedro, ra saa ndika'an tuku va ra tatun kan xi'in ra kachi ra saa: ―Ndakusukun tikoto ña isukun kun, ra kundikun kun yu'u ku'un yo ―kachi ra.
44012009	Saa ra ndakundikun ndixa va ra Pedro sata ra kua'an ra xi'in ra, ndi su ndikundäa ini vi ra Pedro a ña ndixa ke, xa ra tatun kan saa xi'in ra, ra a ña satuvi va ke nuu ra ka'an ra.
44012010	Ra saa ndiya'a ndia kua'an ndia nuu ndee iin ti'vi ndia soldado ndia nuu, ra ndiya'a tu ndia nuu ndee ndia ndiaa ña uvi va, ra saa ndixaa ndia nuu iyoo ye'e ña xitondiaa ya'ya ka'nu, ra iin ndanuña mii va kaa chee ñaa ndasi ye'e kan; ra ta kee ndia chi ke'e, ra saa iin vivii lo'o ndixa'an ndia ya'ya kan, saa ra nindoñu'u va ra tatun kan, ndia saa ra nindoo mitu'un va ra Pedro.
44012011	Ra saa vi ke kundaa kaxi ini ra, ra ndika'an ra kachi ra saa: ―Ña ndixa va ke ti'vi tata yo Ndioxi iin tatun ra, ña kixi ra sakaku ra yoo nda'a ra Herodes, ra saa tu nuu na judío ta'an va yo ―kachi ra.
44012012	Ra nani saa kuu ra ña ndakani ini ra, ra saa ndaki'in ra kua'an ra chi ve'e ña María, si'i ra Juan, ra ka'an tu na ña nani ra Marcos va, ra xa kua'a ni va na ndikun Jesús ndakuta'an ndee ve'e kan ña ka'an na xi'in Ndioxi.
44012013	Ra ta ndixaa ra Pedro kani nda'a ra ye'e ña iyoo chi yu'u ya'ya, ra saa kuyachi ña lo'o ña nani Rode ña koto'ni ña yoo ku na.
44012014	Ra ta ndakuni ña tachi ra Pedro, saa ra tiaa ni kusii ini ña, ra nindaküña vi ña ye'e. Chi iin xinu ña ndixa'an ña ndatu'un ña xi'in na, ña íin ra Pedro ye'e.
44012015	Ndi su ndikandïxa vi na ña, ra ndika'an na xi'in ña kachi na saa: ―¡Ña sana va kuvi yo'o! ―kachi na. Ndi su iin tutuun va ka'an ña, ña íin ra Pedro ye'e. Ra saa ndika'an na xi'in ña kachi na saa: ―Süvi vi ra; chi nima va ra kuvi ña ―kachi na.
44012016	Ra nani saa kuu na, saa ra kani nda'a tuku va ra Pedro ye'e kan, ra ta ndakuña na, ra suvi kuvi va ra, saa ra tiaa ni ndayu'vi ini na ña xini na ra.
44012017	Ra saa ndixika nda'a ra nuu na, ña na koo taxin yu'u na, ra saa nandi'vi ra ve'e xi'in na, ra xa'a ra ndakani ra nuu na ndia ku'va ke xa Ndioxi ña tava ra ra ve'e kàà. Ra ndika'an ra xi'in na, kachi ra saa: ―Ndatu'un ndo ña yo'o xi'in ra Jacobo, ra saa tu xi'in takundi'i na ta'an yo na ndikun Jesús va ―kachi ra. Ndia saa ra ndaki'in ra kua'an ra inka ñuu va.
44012018	Ra te ndituvi kii kan, saa ra iin sana su'va va ini ndia soldado kan, saa chi ndikundäa ini ndia ni ke ndo'o vi ra Pedro.
44012019	Saa xa'ndia ra Herodes chiñu nuu ndia soldado ña na kaka ndia ndanduku ndia ra Pedro. Ra ndixika ndixa va ndia nanduku ndia ra ndi su nindanï'i ndia ra, ra saa ndakana ra Herodes ndia ra xa'a ra sana'ma ra ndia, ra te ndi'i ndia saa ra xa'ndia ra chiñu ña na ka'ni va ndia. Ra ta ndi'i xa ra Herodes takundi'i ña yo, ra saa kee ra Judea ra ndaki'in ra kua'an ra kandu'u ra chi ñuu Cesarea va.
44012020	Ra nani saa kuu ra íin ra ñuu kan, ra saa nduku ndia kuna'nu nuu ñuu Sidón, xi'in ndia kuna'nu nuu ñuu Tiro ku'va ña ndakuta'an mani ndia xi'in ra, saa chi tiaa ni sáa̱ ini ra xini ra na ñuu Tiro xi'in na ñuu Sidón. Saa chi ñu'ú ñuu nuu xa'ndia ra chiñu ke ^kee ña xixi na, ra xa'a ña kan ke ndiküni na kuachi xi'in ra. Ra saa ndakuta'an na ra taxi na xu'un nda'a ra iin ra xinani Blasto ra xachiñu nuu ra Herodes, ra ra Blasto kan kuvi ra sakindoo mani na ñuu kan xi'in ra Herodes.
44012021	Ña kan ke va'a xakin Herodes iin kii ña xaa na nuu ra, ra ta ndixaa kii kan ra saa ndakundixi ra tikoto ña ndixi ra te xa'ndia ra chiñu, ra ndakundu'u ra tiayu nuu xa'ndia ra chiñu, ra saa xa'a ra ndatu'un ra xi'in na.
44012022	Ra saa xa'a yuvi kan ndiee ka vi ka'an na, kachi na saa: ―¡Süvi ra yuuvi yo'o kuvi ra ka'an! ¡Chi Ndioxi va kuvi ra ka'an! ―kachi na.
44012023	Ra sakan saa kuu na ka'an na, saa ra ndikun ndixinu va iin ra tatun Ndioxi, ra taxi kue'e nda'a ra, ra nuu na saa ndixi'i va ra, ra ndikun xa'a tikuxi xaxi va ri ra, saa chi ndindäsaka'nu ra Ndioxi, chi mii va ra ndasaka'nu ra.
44012024	Ndi su tu'un Ndioxi, ra iin takundi'i va ñuu nindutia ndoso ña kua'an ña.
44012025	Ra te sandi'i ra Bernabé xi'in ra Saulo ña ndika'an ndoso ndia tu'un Ndioxi ñuu Jerusalén, ra saa ndaki'in ndia kua'an ndia ñuu Antioquía, ra kua'an tu ra Juan ra ndakunani Marcos va xi'in ndia.
44013001	Ra ve'e ñu'u ñuu Antioquía ke ndixiyo ndia ndika'an ndoso tu'un yu'u Ndioxi, ra ndixiyo tu ndia maestro saña'a yuvi va, Ra ndia yo'o kuvi ndia: ra Bernabé, xi'in ra Simón (ra ra kan kuvi ra ndika'an na ra tuun xi'in), xi'in ra Lucio ra kee ñuu Cirene, xi'in ra Manaén (ra ra kan kuvi ra inuu xa'nu xi'in ra Herodes, ra xikuu ra chiñu chee chi Galilea), xi'in ra Saulo.
44013002	Ra saa kuu iin kii ra ndee na ka'an na xi'in Ndioxi, ra iyoo su'un na ña ndixïxi na, ra saa ndika'an Tachi Yii xi'in na kachi ña saa: ―Ra Bernabé xi'in ra Saulo, kuvi ndia ndikaxin yu ku'un ka'an ndoso tu'un yu, ra na tava siin ndo ndia, ra ka'an ndo xi'in Ndioxi xa'a ndia ña va'a na saxinu ndia chiñu ña ndikaxin yu ndia sa ndia ―kachi ña.
44013003	Ra te sandi'i na ña ndika'an na xi'in Ndioxi xi'in ña ndixiyo su'un na ña ndixïxi na, ra saa chindee na nda'a na sata ndia ña ndika'an na xi'in Ndioxi xa'a ndia. Ra te ndi'i saa nindiayu ta'an na xi'in ndia ña kee ndia kua'an ndia ka'an ndoso ndia.
44013004	Ra saa ti'vi Tachi Yii, ra Bernabé xi'in ra Saulo, kua'an ndia ñuu Seleucia ña ndikaa yu'u mini, ra te ndixaa ndia ikan ra saa nandaa ndia itun xika nuu mini ra ndaki'in ndia kua'an ndia ñu'ú ña ndikaa ni'ni nuu mini ña nani Chipre.
44013005	Ra te ndixaa ndia ñuu ña nani Salamina, ra ikan xa'a ndia ka'an ndoso ndia tu'un Ndioxi ta ve'e ñu'u, ta ve'e ñu'u na judío ña iyoo kan. Ra kua'an tu ra Juan Marcos va ña chindiee ta'an ra xi'in ndia.
44013006	Ra xinu'ni ndia saa ndixaa ndia, ndia ñuu ña nani Pafos va. Ra ikan ndakuta'an ndia xi'in iin ra judío ra nani Barjesús, ra ra saka kuvi ra. Ra kua'a ni yuvi sanda'vi ra, ña ndika'an ra ña kuu ra ra ka'an ndoso tu'un yu'u Ndioxi.
44013007	Ra va'a ni xita'an ra xi'in ra chiñu chee ra nani Sergio Paulo, ra ra chiñu kan ra ndichi ni ra, ña kan ke va'a kana ra ra Bernabé xi'in ra Saulo ña kua'an ndia nuu ra, saa chi kuni ni ra ña kuni so'o ra tu'un Ndioxi.
44013008	Ndi su nditäxi va'a vi ra saka kan ña kandixa ra chiñu chee kan tu'un Ndioxi. Ra ra saka kan, ra Elimas ke kachi kivi ra tu'un griego.
44013009	Saa ra tiaa ni chitu ra ra Saulo ra ndakunani Pablo xi'in Tachi Yii, ra saa iin kaxi kaxi ndakoto'ni ra nuu ra saka kan,
44013010	ra ndika'an ra xi'in ra, kachi ra saa: ―¡Yo'o, ra se'e timia'a va kuvi kun, saa chi sanda'vi kun yuvi, ra kundasi tu kun ña ndaa va, ra iin chitu ndaa nima kun xi'in takundi'i chiñu maña, xi'in chiñu kui'na! ¿Ra a täan xa va'a na kutuvi kun ña kava kun ña ndaa ña kuu kuenda Ndioxi?
44013011	Ra vichin taxi Ndioxi tundo'o nda'a kun ra kukuaa kun ndia'vi kii, ra küni ka kun ña ye'e ñu'u. Saa ra ndikun kuñaa nuu va ra ña kukuaa ra, saa ra ndiküvi ka ku'un ra, ra ndia nda'a va ra ke xika ña ndanduku ra yuvi tiin nda'a ra ña va'a ku'un ra.
44013012	Ra te xini ra chiñu chee ka ña kuu kan, ra kandixa va ra, ra ndakanda ni ini ra xi'in ña saña'a na xa'a Ndioxi.
44013013	Ra saa ndaki'in ra Pablo kua'an ra xi'in ndia ita'an xi'in ra ñuu Pafos ra ikan ndandaa ndia itun xika nuu mini, ra ndaki'in ndia kua'an ndia chi ñuu Perge ña ndikaa chi Panfilia. Ra ra Juan Marcos nindoo ñuu Pafos va, ra ikan nandiko ra kuanu'u ra ñuu Jerusalén va.
44013014	Ra ta ndi'i ndika'an ndoso ndia tu'un Ndioxi ñuu Perge, ra saa ndaki'in ndia kua'an ndia ñuu Antioquía ña ndikaa chi Pisidia va. Ra saa kuu ra ndaki'in ndia kua'an ndia ve'e ñu'u nuu ndakuta'an na judío iin kii ña ndakindiee na, ra te ndixaa ndia ra saa ndiki'vi ndia ini ve'e ñu'u kan ndakundee ndia.
44013015	Ra te ndi'i ka'vi na ndiayu Ndioxi ña tiaa ra Moisés, xi'in ña tiaa na ka sava na ndika'an tu'un yu'u Ndioxi, ra saa ti'vi ndia kuna'nu ve'e ñu'u kan tu'un nuu ra Pablo xi'in ndia ta'an ra, ra su'va ke kachi ndia: ―Ñani, tu iyoo iin tu'un va'a ka'an ndo xi'in na ndee yo'o ña va'a na ndakindiee ini na, ra na ka'an ndo xi'in va na ―kachi ndia xi'in ra.
44013016	Ra saa ndakundichi ra Pablo ra ndixika nda'a ra nuu yuvi kan ña na koo taxin yu'u na. Ra saa ndika'an ra xi'in na kachi ra saa: ―Ndo'o, na ta'an yo ñuu Israel, na kandixa Ndioxi, ra tiaa so'o ndo.
44013017	Tata yo Ndioxi, ra ^ki'in kuenda xi'in ñuu yo Israel, kuvi ra ndikaxin na xii xikua yo, ra ndukua'a ni na xa ra ta ndixa'an na xindee na ñuu Egipto, ra te ndi'i saa tava ra na xi'in ndiee ra ñuu kan.
44013018	Ra uvi xiko saa kuiya ña ndixika na iku yuu, ra xïin va Ndioxi xa ndiee ini ra xi'in na.
44013019	Ra sandi'i ra xa'a uxa ñuu ña xindo'ni chi Canaán, ra ndataxi ra ñu'u kan nda'a na xii xikua va yo.
44013020	Ra ta ndi'i, ra saa taxi ra tiaa ndia xa'ndia chiñu nuu na, ku'va kumi ciento sava kuiya, iin saa ndia kuiya ña xa'ndia chiñu ra Samuel ra ndika'an ndoso tu'un yu'u Ndioxi.
44013021	Ra saa xa'a na nduku na iin rey ra ka'ndia chiñu nuu na nuu Ndioxi, ra saa taxi Ndioxi ra Saúl, se'e ra Cis, ra kuu ndise'e ra Benjamín, ña xa'ndia ra chiñu inka uvi xiko kuiya.
44013022	Ra ta kindiaa Ndioxi chiñu nda'a ra rey Saúl, ra ndataxi ra ndiayu nda'a ra David ña nduu ra rey, ra saa ndika'an ra xa'a ra, kachi ra saa: “Ra David, se'e ra Isaí, kuvi iin tiaa ra va'a, ra xani ini ta ku'va xani ini yu, ra ra kan kuvi ra sanduvi takundi'i chiñu ña kuni yu”, kachi ra.
44013023	Ra ndise'e ra David kan kuvi Jesús ra ndikaxin Ndioxi sakaku na ñuu yo Israel va. Ra xa saa ke iyoo tu ña kindoo mii Tata yo Ndioxi xi'in na xii xikua va yo.
44013024	Ra ta kumani ka xaa Jesús, ra xa ndixika va ra Juan ra sakuchi yuvi ña ndika'an ndoso ra tu'un Ndioxi nuu takundi'i na Israel, ña na nandiko ini na xa'a kuachi na, ra kuchi na, kachi ra.
44013025	Ra ta xa ndinumi ka'ni na ra Juan kan, ra saa ndika'an ra kachi ra saa: “Süvi vi yu'u kuvi ra ndixaa sakaku ndo'o, ndi su chi sata yu'u ndikun iin tiaa vaxi ra, ra ndia nii chiñu lo'o köo ndiayu yu sa yu nuu ra, saa chi ndia nii ndixan vi ra ke kuchüun yu ndaxi yu, saa chi chee ni ka va ra kan nuu yu'u”, kachi ra.
44013026	’Ña kan ke na kundaa ini ndo'o, na ñani yo, na kuu ndise'e ra Abraham, ra saa tu ndo'o, na küu judío va ra kandixa ndo Ndioxi, chi xa'a takundi'i va yo ke taxi Ndioxi tu'un ra ña sakaku ña yoo.
44013027	Ndi su na ndee Jerusalén xi'in ndia chiñu xa'ndia chiñu nuu na, ra ndindaküni vi na Jesús ña kuu ra ra kixi sakaku yoo, ra nii tu'un ña tiaa ndia ndika'an tu'un yu'u Ndioxi xina'a, ña ka'vi na ve'e ñu'u ta iin ta iin kii ndakindiee na ke ndikundäa ini na xi'in vi; ña kan ke ta xa'ni na Jesús ra ndixinu nuu tu'un kan.
44013028	Ra va'a ni köo va kuachi ra ndindani'i na, ndi su ndika'an va na xi'in ra Pilato ña katakaa ra ra ndika cruz ndixi'i ra.
44013029	Ra ta ndi'i xa na takundi'i ña ka'an tu'un Ndioxi xa'a Jesús ña xiniñu'u ndo'o ni ra, ra saa sanuu na ra nda'a cruz ra ndinduxin na ra.
44013030	Ndi su sandatiaku va Ndioxi ra.
44013031	Ra kua'a ni ka va kii ndita ra ndixika ra xi'in na xita'an xi'in ra, na kee xi'in ra chi Galilea ra iin saa xaa na xi'in ra ndia Jerusalén. Ra na kan kuvi na ka'an ndoso nuu yuvi xa'a ra vichin va.
44013032	’Xa'a ña kan ke ndatu'un tu ndu'u va xi'in ndo vichin, xa'a tu'un va'a, ña kindoo Ndioxi xi'in na xii xikua yo xina'a.
44013033	Ra na kundaa ini ndo chi xa saxinu va Ndioxi ña kindoo ra xi'in na xii xikua yo nuu yo vichin, saa chi sandatiaku va ra Jesús, ta ku'va kachi tutu salmo ña uvi ña kachi su'va: “Yo'o kuvi se'e yu, ra taxi yu ña kutiaku kun vichin”, kachi ña.
44013034	Ra xa ndika'an va Ndioxi ña sandatiaku ra Jesús, ra ndia nii ka kii küvi ra. Ra su'va ke kachi Ndioxi ndika'an ra: “Ña va'a ña kindoo yu xa'a xi'in ra David, ra nda'a ndo'o va ke taxi yu ña”, kachi ra.
44013035	Ña kan ke ka'an inka salmo kachi ña saa: “Täxi kun tia'yu iki kuñu, ra xachiñu nuu kun, ra ku'vi ni ini kun xini kun”, kachi ña.
44013036	Ra na kundaa ini ndo, chi süvi xa'a ra David ke ka'an tutu salmo kan. Chi ta xitiaku ra, ra ña ndixa ke xa'ndia va ra chiñu nuu na ñuu ra ta ku'va kuni Ndioxi, ndi su te ndixi'i ra, ra ninduxin na ra xi'in na iva si'i ra, ra nditia'yu va ra.
44013037	Ña kan ke na kundaa ini ndo, chi xa'a Jesús va ke ka'an ña, saa chi ra kan kuvi ra ndatiaku xa Ndioxi, ra nditiä'yu iki kuñu ra.
44013038	Na ta'an yo, na kundaa ini ndo, chi Jesús ra ka'an ndi xa'a xi'in ndo yo'o, kuvi ra kuchuun koo ka'nu ini xa'a kuachi ndo.
44013039	Ra takundi'i na kandixa Jesús, ra xa ta ku'va iyoo yuvi na köo kuachi va ndasa ra na, ndi su ta xindo'ni na tixi ndiayu ña ndakoo ra Moisés ra ndïxa vi Ndioxi saa xi'in na.
44013040	Ra kuenda ni na koo ndo, ña va'a na ndö'o ndo tundo'o ña tiaa na ndika'an ndoso tu'un yu'u Ndioxi xa'a xina'a, ta kachi na su'va:
44013041	Na kundaa ini ndó'o̱, na ^xa siki Ndioxi, ra na ndakanda ini ndo, ra na ndoñu'u ndo; Saa chi yu'u ra kuu Ndioxi kuvi ra ^xa kua'a ni chiñu ña ndichi ni ña xini ndo ña ndee ndo vichin, ra va'a ni kua'a ni va yuvi na ndatu'un xa'a ña xi'in ndo, ra kandïxa vi ndo na, kachi ña tiaa na ―kachi ra Pablo xi'in na.
44013042	Ra ta sandi'i ra Pablo ndika'an ndoso ra nuu na, ra saa kanata ra ini ve'e ñu'u na judío kan xi'in ndia ita'an xi'in ra. Saa ra kuyachin va yuvi na küu judío ra ndika'an na xi'in ra ña na kixi tuku ra inka kii ndakindiee ña saña'a ra na tu'un Ndioxi.
44013043	Ra ta nindutia ndi'i na kee ve'e ñu'u kan kua'an na, ra saa ndakundikun kua'a ni na judío, xi'in na küu judío na kandixa Ndioxi kua'an na sata ra Pablo xi'in ra Bernabé. Ra ndika'an ndia xi'in na ña na ndïko ini na kundikun na Ndioxi, ra xá ña va'a ña ka'nu xi'in na.
44013044	Ra ta nditiandiaa inka kii ña ndakindiee na, ra saa ndakuta'an takundi'i na ñuu kan ña kuni so'o na tu'un Ndioxi.
44013045	Ndi su ta xini na judío kan ña kua'a ni yuvi ndakuta'an ña kuni so'o na tu'un Ndioxi, saa ra tiaa ni ndukuini ini na xini na ra Pablo, Ra saa xa'a na ndika'an ña'a kini na xa'a ra, ra ni süvi ña ndaa ke ka'an ra, kachi na.
44013046	Ndi su ndiyü'vi vi ra Pablo xi'in ra Bernabé, chi ndia ndiee ka ndundaku ini va kuvi ndia, ra ndika'an ndia xi'in na, kachi ndia saa: ―Xa saa xi'na ka xi'in ndo'o, na kuu ta'an ndi ke xiniñu'u ndatu'un va ndi tu'un Ndioxi, ndi su xa'a ña xïin ndo kuni so'o ndo ña, ra nï'i ndo kutiaku ndo ndia ndikaa ndiku'un, saa ra va'a ka na ku'un ndi ndatu'un ndi xi'in yuvi na küu judío va vichin.
44013047	Saa chi xa saa ke iyoo chiñu ña xa'ndia mii Tata yo Jesús nuu va ndi, ta kachi ra su'va: Ndo'o kuvi ndo taxi yu ndiayu nda'a, ña kuu ndo ñù'ù ña kutuun ndo nuu takundi'i yuvi na küu judío, Ra ku'un tu ndo ka'an ndoso ndo tu'un yu, iinii kuvi nuu ña yuuvi ña va'a na kundaa ini takundi'i yuvi ra kaku na, kachi ra ―kachi ra Pablo xi'in na.
44013048	Ra ta xini so'o yuvi na küu judío ña ndika'an ra Pablo, saa ra tiaa ni kusii ini na, ra ndika'an na ña va'a ni tu'un Ndioxi; ra kandixa takundi'i va yuvi na xa nini'i ta'vi ña kutiaku na xi'in Ndioxi ndia ndikaa ndiku'un.
44013049	Ra saa ndindutia ndoso tu'un Ndioxi kua'an ña iinii kuvi ñuu ña ndo'ni kan.
44013050	Ra saa chikaa yu'u na judío kan, sava na si'i, na to'o, na tiaku ini, ra chikaa yu'u tu na sava tiaa ndia kuna'nu ndee ñuu kan, ña na ndakita'an tu'un na ra kanita'an na xi'in ra Pablo xi'in ra Bernabé, ra tava na ndia ñuu kan ku'un ndia kuni na.
44013051	Ra saa sakoyo ra Pablo yaka xa'a ra, ra saa tu ra Bernabé va, ra ña kan kuvi ña ka'an xa'a ndia ña ndïso ka ndia xa'a kuachi ña sa na ñuu kan, ndia saa ra ndaki'in ndia kua'an ndia chi ñuu ka'nu Iconio va.
44013052	Ndi su takundi'i yuvi na xa ndaki'in tu'un Jesús, ra tiaa ni va kusii ini na kan, ra iyoo tu Tachi Yii xi'in va na.
44014001	Saa kuu, ra ndaki'in ra Pablo xi'in ra Bernabé kua'an ndia, ra saa ndixaa ndia ñuu Iconio, ra saa ndiki'vi ndia ve'e ñu'u na judío, ra xa'a ndia ndika'an ndoso ndia tu'un xa'a Jesús nuu na. Ra kua'a ni na judío xi'in na küu judío kandixa Jesús.
44014002	Ra na judío na ndikandïxa tu'un Ndioxi ra chikaa yu'u na yuvi na küu judío, ña na ndakani ki'vi ini na kuni na na ndikun Jesús.
44014003	Ndi su ra Pablo xi'in ra Bernabé, ra na'a ni ka va kuachi ndia ñuu kan, ra ndaku ni ndika'an ndoso ndia tu'un Ndioxi nuu na, ra xindiaa ni ini ndia Jesús. Ra mii Ndioxi kuvi ra taxi ra ndiee nda'a ndia ña xa ndia ña ndichi xi'in ña xitu'un, ra ndaña'a ra nuu tu'un ña ndika'an ndoso ndia xa'a ra ña kuu ña ña ndaa.
44014004	Ra saa ndata'vi ta'an ndi'i va na ñuu, ra sava na xikita'an xi'in na judío, ra sava tu na xikita'an xi'in ra Pablo, xi'in ra Bernabé va.
44014005	Ra saa ndakuta'an na judío xi'in na küu judío, ra ndikata'an na xi'in na chiñu, ña kanita'an na xi'in ra Pablo xi'in ra Bernabé, ra kuun na yuu ndia, kuni na.
44014006	Ndi su ta kundaa ini ra Pablo xi'in ra Bernabé xa'a ña ndikata'an na sa na xi'in ndia, ndia saa ra kee ndia ñuu kan, ra ndaki'in ndia kua'an ndia ñuu Listra xi'in ñuu Derbe, ña ndikun ndiaa Licaonia, ra saa tu ñuu ña ndo'ni yachin xi'in va ña.
44014007	Ra ikan ndixika ndia ndika'an ndoso ndia tu'un va'a xa'a Jesús nuu yuvi kan.
44014008	Ra ta ndixaa ra Pablo xi'in ra Bernabé ñuu Listra, ra saa xini ndia iin tiaa ra küvi kaka ndu'u ra, ra tiaa kan, ra xa saa kaa ra ta kaku vi ra.
44014009	Ra tiaa ka vi so'o ra ña ka'an ra Pablo ndu'u ra, ra saa iin kaxi kaxi ndakoto'ni ra Pablo nuu ra, ra kundaa ini ra ña ndinuni ni va kandixa tiaa kan, ña kuchuun Ndioxi sanda'a ra ra.
44014010	Saa ndika'an ra Pablo xi'in ra, kachi ra saa: ―Ndakundichi ndaku xi'in xa'a kun ―kachi ra. Saa ra iin kandita tiaa kan ña ndakundichi ra, ra saa xa'a xika va ra.
44014011	Ra ta xini yuvi kan, ña xa ra Pablo xi'in tiaa kan, ra saa xa'a na nda'yu tu'un mii na, ña ka'an na ñuu Licaonia, ra kachi na saa: ―¡Ndioxi va kuvi na ndaki'in nuu tiaa yuuvi yo'o, ra xaa na nuu yo vichin! ―kachi na.
44014012	Ña kan ke ndika'an na xa'a ra Bernabé ña kuu ra ndioxi Júpiter, ra ra Pablo ndika'an na xa'a ña kuu ra ndioxi Mercurio va, saa chi ra kan kuvi ra ndika'an ndoso nuu na.
44014013	Ra saa xaa sutu ra ndiso chiñu xi'in ve'e ñu'u ndioxi ña nani Júpiter, ña ndichi chi nuu ñuu, nuu iyoo ye'e ña ki'vi na ñuu kan, xi'in takundi'i na ñuu, ra ndiaka na sindiki ra ñu'u ita siki sukun ri ndixaa ri xi'in na, ra kuni na ka'ni na ri ña soko na ri nuu ndia, ña ndasaka'nu na ndia.
44014014	Ndi su ta kundaa ini ra Pablo xi'in ra Bernabé, ña kuni yuvi kan ndasaka'nu na ndia. ra saa ndata saa ini ndia tikoto ndia, ra ndiki'vi ndia tiañu na, ra ndinda'yu ndia nuu na, kachi ndia saa:
44014015	―¡Na ta'an yo! ¿Nichuun kuni ndo ndasaka'nu ndo ndu'u? Ra tiaa ta'an mii va ndo kuvi ndi. Ra tu'un va'a xa'a Jesús va ke vaxi ndi ka'an ndoso ndi nuu ndo, ra na ndakoo ndo chiñu ki'vi ña xa ndo, ra ndakundiko ndo Ndioxi ra tiaku, ra xava'a ndivi xi'in ñu'u, xi'in tiañu'u, xi'in takundi'i ka ña'a ña iyoo.
44014016	Xina'a ra ndakoo va Ndioxi yuvi ña xa na ndia ndia ka chiñu ña kuni na.
44014017	Ra va'a ni saa xa va na, ndi su ndixikuïin vi ra ña sa ra ña va'a xi'in na xa'a ña ndaña'a ra mii ra ña kuu ra Ndioxi. Ra ra kan kuvi ra sakuun savi ña kan ke va'a kana ña chi'i yo, ra va'a ni xa ña, ña kan ke va'a iyoo ña xixi yo, ra va'a iyoo yo ―kachi ra Pablo xi'in na.
44014018	Ra va'a ni saa kachi ndia xi'in va na, ndi su u'vi na va saa kuchuun ndia sasi ndia nuu na ña va'a ndixä'ni na sindiki kan, ña soko na ri nuu ndia.
44014019	Saa kuu, ra xaa va sava na judío, na kee ñuu Antioquía xi'in na kee ñuu Iconio, ra ndika'an na xi'in na ñuu kan, ra kuchuun va sanda'vi na na, ra saa xakin na yuu ra Pablo. Ra ta ndi'i, ra va'a xa ndixi'i va ra ká'an na, ra saa kañu'u na ra, ra ndixa'an na sakana na ra ndia chi nuu ñuu kan.
44014020	Ndi su ta ndixaa na ndikun Jesús xinunduu na ra Pablo, saa ra ndakoo va ra, ra saa nandiko tuku ra ndaxaa ra ñuu kan xi'in va na; Ra ta ndituvi inka kii, ra saa ndaki'in ra kua'an ra xi'in ra Bernabé chi ñuu Derbe va.
44014021	Ra te ndi'i, ndika'an ndoso ndia tu'un va'a xa'a Jesús nuu na ñuu kan. Saa ra kua'a ka vi na kandixa Jesús, ra saa nandiko tuku ndia kua'an ndia chi ñuu Listra, xi'in ñuu Iconio, xi'in ñuu Antioquía.
44014022	Ra ta ndixaa ndia ta iin iin ñuu kan, ra saa ndika'an ndia xi'in na ndikun Jesús ña ndaku ni na koo ini na, ra ndika'an ka tu ndia xi'in na, ña xiniñu'u ndo'o ni va na, ra saa ke kuchuun na ki'vi na nuu xa'ndia Ndioxi chiñu.
44014023	Ra ndikaxin tu ndia, ndia xikua'a ndia kunuu nuu ta iin iin ve'e ñu'u va, ra ta ndi'i ndika'an ndia xi'in Ndioxi, xi'in ña ndixiyo su'un ndia, ña ndixïxi ndia, ra saa ndika'an ndia xi'in Ndioxi xa'a ndia xikua'a kan.
44014024	Ra te ndi'i, ra saa ndaki'in ra Pablo xi'in ra Bernabé kua'an ndia, ra saa ndiya'a ndia chi Pisidia, ra ndixaa ndia ndia chi Panfilia.
44014025	Saa ra ikan ndika'an ndoso ndia tu'un Ndioxi ñuu Perge, ra saa tu ñuu Atalia va.
44014026	Ra ndia ikan nandaa ndia itun xika nuu mini, ra ndaki'in ndia kuanu'u ndia ñuu Antioquía, ra ñuu kan ke ndika'an na xi'in Ndioxi xa'a ndia, te xa'a ndia xika ndia ka'an ndoso ndia tu'un Ndioxi.
44014027	Ra ta ndixaa ndia ñuu Antioquía kan, ra saa ndakana ndia takundi'i na ve'e ñu'u, ra ndatu'un ndia xi'in na xa'a takundi'i ña xa Ndioxi xi'in ndia, saa chi ndia na küu judío va xiin ndakundikun kandixa Jesús.
44014028	Ra na'a ni ka va xindee ndia ñuu kan, xi'in na kandixa Jesús.
44015001	Ra te xikandu'u ra Pablo ñuu Antioquía xi'in ra Bernabé ke ndixa'an sava tiaa ndia kee chi Judea, ñuu Antioquía kan, ra ndika'an ndia xi'in tiaa ndia kandixa Jesús ña xiniñu'u ni na kakin na tuni Ndioxi ndia, ra kandixa tu ndia Jesús va, ra saa ke kaku ndia, chi saa ke kachi ndiayu ña ndakoo ra Moisés, kachi ndia xi'in ndia.
44015002	Ndi su ndikindöo vi ini ra Pablo xi'in ra Bernabé xa'a ña ndika'an ndia kee Judea, ña kan ke xa kuachi ni ndia xi'in ndia, ra saa ndakuta'an na ve'e ñu'u, ra kindoo na ña ku'un ra Pablo xi'in ra Bernabé xi'in sava ka ndia ve'e ñu'u kan, ndia ñuu Jerusalén ña kata'an ndia xa'a chiñu kan, xi'in ndia xita'an xi'in Jesús, ra saa tu xi'in ndia xikua'a ve'e ñu'u va.
44015003	Ra saa ti'vi na ve'e ñu'u ñuu Antioquía kan ndia kua'an ndia; ra ichi kua'an ndia ke ndikaa Fenicia xi'in Samaria, ra saa ndiya'a ndia ndatu'un ndia xi'in na ndikun Jesús na ndee kan, xa'a na küu judío ña xa kandixa na Jesús. Ra ta kundaa ini na saa ra kusii ka vi ini na.
44015004	Ra ta ndixaa ra Pablo xi'in ra Bernabé ñuu Jerusalén, saa ra xa iyoo nduvi va na ve'e ñu'u, xi'in ndia xita'an xi'in Jesús, xi'in ndia xikua'a ve'e ñu'u, ña ndaki'in mani na ndia, ra saa xa'a ndia ndatu'un ndia xi'in na xa'a takundi'i ña xa Ndioxi xi'in ndia.
44015005	Saa ra ndakundita va sava ndia fariseo ndia xa kandixa Jesús, ra ndika'an ndia kachi ndia saa: ―Tiaa ndia küu judío ra xiniñu'u ni va na koo tuni Ndioxi ndia, ra tiaa xi'in na si'i ra xiniñu'u tu na kundikun va na ndiayu Ndioxi ña ndakoo ra Moisés ―kachi ndia.
44015006	Ra saa ndakuta'an ndia xita'an xi'in Jesús, xi'in ndia xikua'a ve'e ñu'u, ña kata'an ndia xa'a chiñu kan.
44015007	Ra te xa kua'an kuna'a ni ndatu'un kuachi ndia xa'a chiñu kan, saa ra ndakundichi va ra Pedro ndika'an ra xi'in ndia kachi ra saa: ―Ñani yo, xa kundaa ini takundi'i va ndo ña ndikaxin Ndioxi yu'u tiañu ndo, ña ku'un yu ka'an ndoso yu tu'un va'a xa'a Jesús nuu yuvi na küu judío, ña va'a na kandixa na.
44015008	Saa chi xini va Ndioxi ndia ku'va ke iyoo nima na, ña kan ke va'a xiin ra ndaki'in mani ra na, ra ta ku'va xa ra xi'in yoo ña taxi ra Tachi Yii ra, ña iyoo ña xi'in yo ke xa tu ra xi'in na kan va.
44015009	Saa chi nuu Ndioxi ra iin kuvi va yo xi'in na küu judío. Saa chi ndakatia tu ra nima na kan va xa'a ña kandixa na ra.
44015010	¿Ra nichuun ke ndiee ni ini ndo'o, ña xïin ndo kandixa ndo ña xa ndaki'in Ndioxi na, ra ka'an ndo xi'in na, ña sa na chiñu ña u'vi ni ña ndikuchüun na xii xikua yo sa na, ra ni mii yo kuchüun sa ña?
44015011	Ra xa kundaa va ini yo chi süvi ña kan ke ndisakaku yoo, chi Tata yo Jesús va kuvi ra sakaku yoo, ra ña uun va ke sakaku ra yoo, ra saa tu na kan va ―kachi ra.
44015012	Ra saa ndakundichi ra Bernabé xi'in ra Pablo ra xa'a ndia ndika'an ndia, saa ra kutaxin yu'u takundi'i va na, ra tiaa va so'o na ña ndika'an ndia, xa'a ña ndichi xi'in ña xitu'un ña taxi Ndioxi nda'a ndia xa ndia xi'in na küu judío.
44015013	Ra ta sandi'i ndia ndika'an ndia, ra saa ndika'an ra Jacobo, kachi ra saa: ―Ñani yo, tiaa so'o ndo, na ka'an yu xi'in ndo:
44015014	Vichin, ra xa xini va so'o yo ña ndatu'un ra Simón ndia ku'va ke sakaku Ndioxi na küu judío; ra ña nuu va ke xa ra ña va'a xi'in na, ña ndikaxin ra na ña kuu na, na ñuu ra.
44015015	Ra xa'a ña yo'o ke ka'an tu ña tiaa na ndika'an tu'un yu'u Ndioxi xina'a, ña kachi su'va va:
44015016	Ra ta xa na ndi'i ña yo'o, ra saa nandiko yu ndasava'a tuku yu ve'e ra David ña nduva, ra ndasava'a tuku yu ve'e nuu ndixiyo ve'e te yachi, ra ndakanindichi tuku yu ña,
44015017	ña va'a na nanduku takundi'i ka sava na judío yu'u, ra saa tu takundi'i yuvi na küu judío va, na xa ndikaxin va yu,
44015018	kachi Tata yo Ndioxi, ña ndika'an ra xa'a ña kuu vichin ta yachi.
44015019	’Ra xa'a ña kan ke ka'an yu xi'in ndo ña na käsi yo nuu na küu judío, na xa kandixa Ndioxi, chi na kandixa va na ra.
44015020	Ra takua ña kuvi sa yo ke tiaa yo iin tutu ku'un nda'a na ña na käxi ka na ña'a ña soko inka yuvi nuu na'na va, xi'in ña na küsun tiaa xi'in na si'i tu täan tanda'a va'a na, ra saa tu na si'i va, xi'in ña na käxi na kuñu kiti ri ixa'na, xi'in ña na käxi na nii.
44015021	Saa chi ndia xina'a vi ke xa'a na ka'an ndoso tu'un yu'u Ndioxi ña tiaa ra Moisés, saña'a na xa'a ña yo'o ve'e ñu'u nuu ndakuta'an yoo na judío takundi'i kii yii ña ndakindiee yo ―kachi ra Jacobo xi'in na.
44015022	Ra saa ndakuta'an ndia xita'an xi'in Jesús, xi'in ndia xikua'a ve'e ñu'u, xi'in takundi'i na ve'e ñu'u, ra kindoo na ña ndakaxin na sava ndia yuta'an xi'in na ra ti'vi na ndia ku'un ndia xi'in ra Pablo, xi'in ra Bernabé ñuu Antioquía. Ra saa ndikaxin na ra Judas, ra ra yo'o, ra xinani tu ra Barsabás va, xi'in ra Silas, ra ndia ndikaxin na ra ndia ^xiniñu'u va'a kuvi ndia nuu na ñani yo na ve'e ñu'u.
44015023	Ra xi'in ndia kan ke ti'vi na tutu ña kua'an nuu na küu judío, ra ndikun na Jesús, ra su'va ke kachi ña: “Ñani yo, na küu judío, na ndee ñuu Antioquía ña ndikun ndiaa Siria, xi'in ndo'o na ndee ñuu ña ndikun ndiaa Cilicia, ndu'u, ndia xita'an xi'in Jesús, xi'in ndia xikua'a, xi'in na ve'e ñu'u kuvi ndi ka'an ndioxi xi'in ndo.
44015024	Ra ti'vi ndi tutu yo'o xaa ña nuu ndo, saa chi xa kundaa va ini ndi ña ndixaa sava na kee yo'o, ña sata'an na ndo'o, ña kuni na sasana na ini ndo, ra ndika'an na xi'in ndo ña xiniñu'u na koo tuni xini Ndioxi ndia tiaa, ra xiniñu'u tu kandixa ndo ndiayu ña tiaa ra Moisés va. Ra na kundaa ini ndo chi süvi ndu'u kuvi ndi nditaxi ndiayu nda'a na ña xaa na.
44015025	Xa'a ña kan ke ndakuta'an ndi, ña kindoo ndi, ra ndikaxin ndi sava ndia ita'an xi'in ndi ña xaa ndia koto'ni ndia ndo'o; ra xi'in ra ñani yo Bernabé, xi'in ra Pablo ke xaa ndia.
44015026	Saa chi ra Bernabé xi'in ra Pablo kuvi ndia xa ndataxi mii ña ndo'o ndia xa'a Tata yo Jesucristo.
44015027	Ra ra Judas, xi'in ra Silas kuvi ndia ti'vi ndi xaa nuu ndo, ña va'a kaxi kaxi na ndakani ndia nuu ndo xa'a takundi'i ña ka'an tutu yo'o xa'a.
44015028	Ra iin yu'u va ndi xi'in ña ka'an Tachi Yii Ndioxi, ra ña kan ke kindoo ndi ña sandüxa ndi xi'in ndo ña chikaa ndo tuni Ndioxi ndia tiaa, chi ña xiniñu'u sa ndo ke:
44015029	na käxi ndo kuñu kiti ri soko na nuu na'na, xi'in nii kiti, xi'in kuñu kiti ri ixa'na; ra na küsun tiaa xi'in na si'i tu täan tanda'a va'a ndia xi'in na, ra saa tu na si'i va. Tu na kandixa ndo ña yo'o, saa ra va'a ni va sa ndo. Na koo va'a ndo”, kachi na xi'in tutu ña kua'an xi'in ndia kua'an kan.
44015030	Ra ta ndixaa ndia kan ñuu Antioquía, ra saa ndakaya ndia ndi'i na ndikun ichi Jesús ra ndataxi ndia tutu ña kua'an xi'in ndia nda'a na.
44015031	Ra ta ndi'i ka'vi na ña, saa ra kusii nii ini na xa'a tu'un ndiee ini ña ka'an ña.
44015032	Ra ra Judas xi'in ra Silas ra chindiee ta'an ni ndia xi'in na, ra ndika'an ndia tu'un ndiee ini xi'in na, saa chi ndia ka'an ndoso tu tu'un yu'u Ndioxi kuvi ndia.
44015033	Ra ikan xindee ndia ndia'vi kii, ra saa nindiayu ta'an na ñani yo xi'in ndia ña nandiko ndia kunu'u ndia nuu na ti'vi ña'a.
44015034	Ndi su ra Silas kindoo ini ña ña ndoo ra kan va.
44015035	Ra nindoo tu ra Pablo, xi'in ra Bernabé va ñuu Antioquía kan, ra ndakuta'an ndia xi'in kua'a ni ka na, ra ndakundiee na ndika'an ndoso na tu'un Ndioxi va.
44015036	Ra saa kuu ndiya'a lo'o kii, saa ndika'an ra Pablo xi'in ra Bernabé, kachi ra saa: ―Na'a, ra na ku'un tuku yo koto'ni yo na ñani yo na ndee takundi'i ñuu nuu xa ndixa'an yo ndika'an ndoso yo tu'un Tata yo Jesús, ra kuni yo ndia ku'va ke iyoo na ―kachi ra.
44015037	Ra saa kuni ra Bernabé ña na ku'un ra Juan, ra iyoo inka kivi nani Marcos, xi'in ndia;
44015038	ndi su ndixïin ra Pablo, ña ku'un ra xi'in ndia, xa'a ña ndakoo nda'a ra ndia ñuu Panfilia ña ndixïin ra chikaa ra ndiee xi'in ndia xi'in chiñu Ndioxi.
44015039	Ra saa ndinaa ndia xi'in ta'an ndia xa'a ra. Ra saa ta'vi ta'an ndia, ra ra Bernabé ndaki'in ra Marcos kua'an ra xi'in ra chi ñuu Chipre,
44015040	ra ra Pablo ndikaxin ra Silas va; ra ta ndi'i ndika'an na xi'in Ndioxi xa'a ndia,
44015041	ra saa kee ndia kua'an ndia, ra ndiya'a ndia ve'e ñu'u na ñani yo na ndee chi Siria xi'in Cilicia ndika'an ndia tu'un ndiee ini xi'in na.
44016001	Ra ta ndi'i, saa ndaki'in tuku ra Pablo xi'in ra Silas kua'an ndia, ra saa ndixaa ndia ñuu Derbe, ra saa ndixaa tu ndia Listra va, ra ikan ndani'i ndia iin ra itia ra kandixa Jesús, ra Timoteo ke nani ra, ra si'i ra ra judío kuvi ña, ra kandixa tu ña kan va Jesús, ra iva ra, ra ra griego va kuvi ra kan.
44016002	Ra ra Timoteo kan, ra va'a ni ndu'u tu'un xa'a ra, nuu na ndikun Jesús na ndee ñuu Listra xi'in Iconio.
44016003	Saa ra kindoo va ini ra Pablo ña ku'un ra Timoteo xi'in ra, ra saa chikaa ra tuni Ndioxi ra Timoteo ña va'a kuëe vä'a na kuni na judío na ndee nuu ku'un ndia kuni na ra, saa chi xini ndi'i va na iva ra ña kuu ra, ra griego.
44016004	Ra saa ndaki'in ndia kua'an ndia; ra iin ta iyoo ña ndika'an ndia xita'an xi'in Jesús, xi'in ña ndika'an ndia xikua'a ve'e ñu'u Jerusalén xi'in ndia, iin saa iyoo ña ndatu'un ndia xi'in takundi'i na ndikun Jesús na ndee takundi'i ñuu nuu ya'a ndia kua'an ndia.
44016005	Ra xi'in tu'un ña ndika'an ndia xi'in na ve'e ñu'u ke ndinuni ni ka kandixa na, ra kua'a ni ka tu na kandixa ta iin iin kii va.
44016006	Ra saa kuni ndia ku'un ndia chi Asia, ndi su nditäxi Tachi Yii ña ka'an ndoso ndia ñuu ña ndo'ni chi Asia kan. Xa'a ña kan ke ndaki'in ndia kua'an ndia chi Frigia xi'in Galacia.
44016007	Ra ta ndixaa ndia nuu ndakuta'an xa'ñu Misia xi'in Bitinia, ra saa kuni ndia ku'un ndia chi Bitinia, ndi su nditäxi vi Tachi Yii Jesús ña ku'un ndia chi kan.
44016008	Ra saa ndiya'a ndaku ndia chi Misia, ra iin saa nduxinu ndia ñuu ña nani Troas ña ndikaa ndia yu'u mini va.
44016009	Ra ñuu Troas kan ke satuvi Ndioxi nuu ra Pablo ñuú ra xini ra iin tiaa ra ñuu Macedonia ña ndichi ra, ra xakunda'vi ra nuu ra kachi ra saa: “Ya'a chi Macedonia ra chindiee ta'an kun xi'in ndi”, kachi ra.
44016010	Ra ta ndi'i satuvi Ndioxi nuu ra Pablo, saa ra ndikun xa nduvi ndi ña ku'un ndi chi Macedonia va, saa chi xa kundaa kaxi va ini ndi ña kana Ndioxi ndu'u ku'un ndi ka'an ndoso ndi tu'un ra.
44016011	Ra saa ndixaa ndi yu'u mini mii ñuu Troas, ndaa ndi itun xika nuu mini, ra ikan kee ndi, ra iin ndaku saa ndixaa ndi ndia ñuu Samotracia, ra inka kii ndituvi ndaki'in ndi ndixaa ndi ñuu Neápolis.
44016012	Ra ñuu Neápolis kee ndi, ra saa ndixaa ndi ñuu Filipos, ra xa mani ni gobierno ñuu Roma ñuu kan, saa chi vi'i ni na kee Roma ndee. Ra iin ñuu ña xiniñu'u ni ke ini ñu'u ña kuu mii Macedonia. Ra ikan xindee ndi ndia'vi kii.
44016013	Ra saa iin kii yii ña ndakindiee, kee ndi ye'e ñuu kan chi ke'e, ra ndixa'an ndi yu'u iin itia nuu xa yuna'a na xa'an na ka'an na xi'in Ndioxi. Ra saa xikundee ndi yu'u itia kan, ra ndakani ndi tu'un Ndioxi nuu na si'i na ndakuta'an ndee kan.
44016014	Ra tiañu na si'i kan ndu'u iin ña'a ña nani Lidia, ra ñuu chee ña nani Tiatira ke kee ña; ra ña ixiko tikoto va'a ña kua'a tuun kuvi ña. Ra ña ndikun Ndioxi kuvi ña, ra tiaa so'o ña ndu'u ña, ra saa ndakuna Ndioxi nima ña, ra kandixa va ña ña ndika'an ra Pablo.
44016015	Ra saa chichi ña, ra saa tu na ve'e va ña, ra ta ndi'i saa xakunda'vi ña nuu ndi, kachi ña saa: ―Tu ndakuni ndo yu'u, ña kuu yu ña ndikun Jesús, ra na ku'un ndo ve'e yu ña ndakindiee ndo ―kachi ña xi'in ndi. Ña xa nduxa ña xi'in ndi, ra saa ndixa'an ndi ve'e ña ndakindiee ndi.
44016016	Ra saa iin kii kee ndi kua'an ndi yu'u itia kan ka'an ndi xi'in Ndioxi, ra ichi kan ndakuta'an ndi xi'in iin ña'a lo'o ña kuu mii tachi ña ndáku. Ra ña xachiñu nda'vi va kuvi ña nuu iin tiaa, ra kua'a ni xu'un xakanaa ña xi'in ña xa ndáku ña, ra ndataxi ña ña nda'a tiaa kan.
44016017	Ra saa ndakundikun ña sata ra Pablo, ra nda'yu ña, ―Ndia tiaa yo'o, ra ndia xachiñu nuu Ndioxi ra ka'nu kuvi ndia, ra vaxi ndia ka'an ndoso ndia tu'un va'a xa'a Jesús nuu ndo, ña va'a kaku ndo ―kachi ña.
44016018	Ra kua'a ni kii xa ña saa, ra saa vä'a ndikuni ra Pablo, ra saa ndikokuiin ra ra ndika'an ra xi'in tachi ndiva'a ña ndikaa ini ña, kachi ra saa: ―Xi'in ndiee kivi Jesucristo xa'ndia yu nuu kun, ra na kita kun ini ña ―kachi ra xi'in ña. Saa ra ndikun kita ndixa va tachi kan ini ña.
44016019	Ra ta kundaa ini na xito'o ña'a kan, ña küvi ka sakanaa na xu'un xi'in ña, saa ra tiaa ni ndisaa na ra tiin na ra Pablo xi'in ra Silas ra saa ndakundiaka na ndia ndixaa na xi'in ndia nuu na chiñu, ye'e chiñu ka'nu.
44016020	Ra saa ndixaa na xi'in ndia nuu na chiñu, kachi na saa: ―Ndia yo'o, ra ndia judío va kuvi ndia, ra xaa ndia sakanita'an ndia na ñuu,
44016021	ra saña'a ndia na costumbre ña xaa, ra köo ndiayu yo kutu'va yo ña, ra sa yo ña, chi na romano va kuvi yo ―kachi na.
44016022	Saa ra ndisaa ni na ñuu xi'in ndia, ra saa xa'ndia ndia juez kan, chiñu nuu ndia soldado ña na tava ndia tikoto ra Pablo xi'in ra Silas, ra kani na ndia xi'in itun.
44016023	Ra ta ndi'i kani na ndia, ra saa taan na ndia ve'e kàà. Ra xa'ndia na chiñu nuu ra ndiaa ye'e kaa ña na kondiaa va'a ra ndia.
44016024	Ra saa ndaki'in ra ndia ye'e kaa kan ndia, ra ndixa'an ra taan ra ndia ndia ka'a ve'e kàà nuu se'e va'a, ra taan ra xa'a ndia ini itun ña va'a na künu ndia.
44016025	Ra saa xa'a ndia ka'an ni ndia xi'in Ndioxi ra xita ndia, ra ndia ndia ñu'u ve'e kaa kan va xini so'o. Ra ta xa kua'an kusava ñuu,
44016026	saa ra tu'va xa'a va nditaan, ra iin ndiakua kisi ninu ña xa'a ve'e kàà kan. Saa ra ndinuña ndi'i va ye'e kaa kan, ra ndikoyo tu kaa, ña nu'ni nda'a ndia ñu'u ve'e kàà kan va.
44016027	Ra ta ndoto ra ndiaa ye'e kaa kan, ra saa ndixa'an ra xito'ni ra ye'e kaa kan ra xa ndinuña ndi'i va ña, ra saa tava ra ichi ra ña ka'ni ra mii ra, saa chi va'a xinu ndi'i va ndia ñu'u ve'e kàà, ká'án ra.
44016028	Ra saa ninda'yu ra Pablo, ra kachi ra saa xi'in ra: ―Xä'ni kun mii kun chi ndee ndi'i va ndi ―kachi ra.
44016029	Ra saa nduku ra ndia ye'e kàà kan ñu'u, ra saa xinu ra ndiki'vi ra, ra ndakusiti ra nuu ra Pablo xi'in ra Silas, ra iin kisi ninu ña ra.
44016030	Ra saa ta'va ra ndia ve'e kàà, ra ndika'an ra xi'in ndia, kachi ra saa: ―Tata, ¿ni ke sa yu ra va'a kaku yu? ―kachi ra.
44016031	Ra saa ndakuiin ndia, kachi ndia saa xi'in ra: ―Na kandixa kun Tata yo Jesucristo ra kaku kun, ra saa tu na ve'e va kun ―kachi ndia.
44016032	Ra saa ndakani ndia tu'un va'a xa'a Jesús nuu ra, ra xini tu so'o takundi'i na ndee ve'e va ra.
44016033	Saa ra ndikun ñuu saa, ndukuiin ra ndakatia ra nuu takue'e ndia. Ra ta ndi'i, saa sakuchi ra Pablo ra, ra saa tu takundi'i na ve'e va ra.
44016034	Ra saa ndaki'in ra ndia ndixa'an ndia xi'in ra ve'e ra, ra taxi ra xixi ndia. Ra tiaa ni kusii ini tiaa kan, ra saa tu na ve'e va ra xa'a ña kandixa na Ndioxi.
44016035	Ra ta ndituvi saa ti'vi ndia juez kan ndia kumisio kua'an ndia ka'an ndia xi'in ra ndiaa ye'e kaa kan, ña na saña ra ra Pablo, xi'in ra Silas ña ku'un ndika ndia.
44016036	Ra saa ndika'an ra ndiaa ye'e kaa kan xi'in ra Pablo xi'in ra Silas, kachi ra saa: ―Xa taxi ndia juez ndiayu nda'a yu ña saña yu ndo'o, ña kan ke xa kuvi va ku'un ndo ndi'i ka ini ndo ―kachi ra.
44016037	Ra saa ndika'an ra Pablo xi'in ndia kumisio ndia ndixaa kan, kachi ra saa: ―Ndu'u, ra ndia ñuu Roma va kuvi ndi, ra kani ndo ndu'u nuu chitu, ra ndixayükun ndo kuachi xi'in ndi, ra taan ndo ndu'u ve'e kàà. Ra vichin kuni ndo saña se'e ndo ndu'u ku'un ndi. ¡Kü'un ndi! Ndiakua na kixi mii ndia juez tava ndia ndu'u, saa ku'un ndi ―kachi ra xi'in ndia.
44016038	Ra saa ndaxaa ndia kumisio kan ndatu'un ndia xi'in ndia juez kan, ra ta kundaa ini ndia juez kan, xa'a ra Pablo xi'in xa'a ra Silas ña kuu ndia ndia Roma, saa ra ndiyu'vi ni ndia.
44016039	Ra saa kee ndia ndixa'an ndia, ra ndixa'an ndia nduku ndia ña ka'nu ini nuu ra Pablo xi'in ra Silas, ra saa tava ndia ndia ve'e kàà, ra xakunda'vi ndia nuu ndia ña na kee ndia ku'un ndia ñuu kan.
44016040	Ra ta kita ra Pablo xi'in ra Silas ve'e kàà, ra saa ndaki'in ndia ndixa'an ndia ve'e ña Lidia, ra ndika'an ndia tu'un ndiee ni xi'in na ndikun Jesús na ndee kan, ra saa ndaki'in ndia kua'an chi Tesalónica va.
44017001	Ra saa ndiya'a ndia chi ñuu Anfípolis, ra saa ndiya'a tu ndia Apolonia va, ikan kee ndia ra iin saa ndixaa ndia ndia ñuu Tesalónica nuu iyoo iin ve'e ñu'u na judío.
44017002	Ra saa ndixa'an ra Pablo ve'e ñu'u na uni kii ña yuna'a na ndakindiee na, saa chi ndia ndia ka nuu kua'an ra, ra xa saa yuna'a ra ^xa va ra, ra ndakani ra tu'un Ndioxi nuu na.
44017003	Ra mii tutu nuu vaxi tu'un Ndioxi ke xiniñu'u ra ña ndakani ra nuu na xa'a Cristo, ña xiniñu'u ndo'o ni ra, ra ka'ni na ra, ra na ya'a uni kii ra ndatiaku ra, kachi ra. Ra saa ndika'an ka ra xi'in na, kachi ra saa: ―Mii Jesús ra ka'an yu xa'a xi'in ndo yo'o, kuvi ra kuu Cristo ra ti'vi Ndioxi kixi sakaku yoo va ―kachi ra.
44017004	Ra kua'a ni na griego na xa kandixa ndiayu Ndioxi kandixa Jesús, xi'in kua'a ni na si'i na yoso tu'un ni, xi'in sava na judío, ra ndakuta'an na xi'in ra Pablo xi'in ra Silas.
44017005	Ra xa'a ña kandixa na kan, saa ra vä'a ndikuni sava na judío, na ndikandïxa Jesús kuni na na, ra saa ndakaya na tiaa ndia xika sana, ndia vä'a, ra chikaa yu'u na ndia ña ndakuta'an ndia xi'in na, ra sasaa na na ñuu, ra ndixa'an na ndiki'vi na ve'e ra Jasón ndanduku na ra Pablo, xi'in ra Silas ña ndataxi na ndia nda'a na ñuu kan kuni na.
44017006	Ndi su ndindanï'i vi na ra Pablo xi'in ra Silas, ra ndia ra Jasón va tiin kañu'u na kua'an na, xi'in sava ka na ndikun Jesús, ra ndixaa na xi'in na nuu na chiñu ñuu kan, ra nda'yu na, kachi na saa: ―Ra Pablo xi'in ra Silas, kuvi ndia xika sakaku kuachi ini saa ña yuuvi, ra vichin ra ndia yo'o va xaa ndia,
44017007	Ra ra Jasón kuvi ra iyoo kuachi, chi ve'e ra yo'o ke xindee ndia. Ra takundi'i na yo'o, ra kuachi va ke ki'vi na xi'in ra chiñu César, saa chi ka'an na ña yoo inka rey, ra nani Jesús ―kachi na.
44017008	Ra ta xini so'o na ñuu xi'in na chiñu tu'un kan, saa ra tiaa ni ndisaa na.
44017009	Ra saa kindoo na chiñu kan xi'in ra Jasón xi'in na ita'an xi'in ra, ña na taxi na xu'un nda'a na, ra saña na, ra tu na ndaki'in tuku na ra Pablo xi'in ra Silas saa ra ndakï'in ka na xu'un kan.
44017010	Ra saa ndakuta'an na ndikun Jesús, ra ndikun ñuu saa ti'vi na ra Pablo xi'in ra Silas kua'an ndia chi ñuu Berea va. Ra ta ndixaa ndia ñuu kan, ra saa ndixa'an ndia ve'e ñu'u na judío na ndee kan.
44017011	Ra na judío na ndee Berea kan, ra to'o ni ka va na kan nuu na judío na ndee ñuu Tesalónica, saa chi xiin va na kandixa na Jesús xi'in ndinuni nima na, ra iin takundi'i kii nanduku na ña saña'a ra Pablo na nuu tutu nuu vaxi tu'un Ndioxi, a ndixa saa kachi ña.
44017012	Ra kua'a ni na judío kan kandixa Jesús, xi'in kua'a ni na griego, ta kuu na si'i na kuika ni, xi'in tiaa ndia kuika ni.
44017013	Ndi su ta kundaa ini na judío na ndee Tesalónica ña xika ra Pablo saña'a tu ra tu'un Ndioxi ñuu Berea va, saa ra ndisaa ni na, ra ndaki'in na ndixaa na Berea ra chikaa yu'u tu na, na ñuu kan va ra xava'a na kuachi xi'in ra Pablo.
44017014	Saa ra ndikun tava va na ndikun Jesús ra Pablo kua'an ra chi yu'u mini, ra ra Silas xi'in ra Timoteo nindoo ñuu Berea va.
44017015	Ra ndia kua'an xi'in ra Pablo ra ndia ñuu ka'nu Atenas va ndixa'an ndia ndiaka ndia ra. Ra ta nandiko ndia ndaxaa ndia ñuu Berea, ra saa ndika'an ndia xi'in ra Silas xi'in ra Timoteo, ña numi ni na ku'un ndia ndakuta'an ndia xi'in ra Pablo ñuu Atenas.
44017016	Ra nani saa kuu ra Pablo ndiatu ra ña xaa ra Silas xi'in ra Timoteo, ra xini ra ña iyoo ni na'na iinii kuvi nuu ya'a kua'an ra ñuu kan, saa ra vä'a ndikuni vi ra.
44017017	Ra saa ndixa'an ra ve'e ñu'u ndatu'un ra xi'in na judío, xi'in na inka na xa kandixa Ndioxi, ra iin takundi'i kii ndatu'un tu ra xi'in na ndakuta'an ra xi'in nuu ya'vi va.
44017018	Ra ta xini so'o sava tiaa ndia ndichi ndia sakua'a nuu na nani epicúreo, xi'in ndia sakua'a nuu na nani estoico, tu'un Ndioxi, ra saa ndika'an sava ndia, kachi ndia saa xa'a ra Pablo: ―¿Ni ke ka'an ni tiaa ra sanda'vi yuvi kaa? ―kachi ndia. Ra sava tu ndia ndika'an, kachi su'va va: ―¿Va'a xa'a takundi'i ndioxi ña iyoo inka ñuu xika va ke ka'an ni ra? ―kachi ndia. Ra xa'a ña ndatiaku yuvi, xi'in xa'a tu'un va'a xa'a Jesús ke ndakani ra Pablo, ña kan ke kachi ndia saa.
44017019	Ra saa ndakundiaka na ra Pablo kua'an ra xi'in na iin nuu nani Areópago, saa chi ikan kuu nuu yuna'a na xikua'a kan ndakuta'an va na, ra saa ndindakatu'un na ra, kachi na saa: ―¿A kuvi kundaa ini ndi xa'a ña xaa ña ka'an kun xa'a?
44017020	Saa chi xïni ndi ni ña'a ke ka'an kun xa'a, ra ña kan ke kuni ndi kundaa ini ndi ni ke kuni kachi ña ―kachi na xi'in ra.
44017021	Saa chi takundi'i mii na ñuu Atenas xi'in na kee inka ñuu ra ndee na suvi ñuu kan, ra niña ña xaa ke kuni na kuni so'o na, ra niña ña xaa tu kuni na ndatu'un va na.
44017022	Ra saa ndakundichi ra Pablo ma'ñu na, ra ndika'an ra xi'in na, kachi ra saa: ―Ndo'o, na ñuu Atenas, xito'ni yu ra tiaa ni xato'o ndioxi ndo, ra xa vii ni ndo xi'in ña.
44017023	Saa chi ta ndiya'a yu xito'ni yu nuu ndasaka'nu ndo ndioxi ndo, ra xini tu yu iin nuu ndika'yu tu'un kachi ña saa: “NDIOXI RA XÏNI YO”, kachi ña. Ra na kundaa ini ndo, chi xa'a Ndioxi ra xïni ndo kan ra ndasaka'nu ndo ra ke ka'an yu xi'in ndo vichin.
44017024	’Ra ra kan kuvi Ndioxi ra xava'a ña yuuvi yo'o, xi'in takundi'i ña'a ña iyoo nuu ña. Ra kandü'u ra ini iin ve'e ñu'u ña xava'a na yuuvi, saa chi ra kan kuvi ra xa'ndia chiñu ndivi, ra saa tu nuu ñu'u va.
44017025	Ra nii xiniñü'u tu ra ña chindiee ta'an na xi'in va ra, saa chi mii ra kuvi ra taxi ña tiaku yo, xi'in tachi, xi'in takundi'i ka ña'a ña xamani nuu yo.
44017026	’Ra iin va tiaa kuvi ra xava'a ra, ra ra indaa kan ku ra xiniñu'u ra ña ndasa kua'a ra takundi'i nuu yuvi va, ña va'a na kundee na takundi'i nuu ñu'u, ra chindee ra na nuu kuni mii va ra, ra taxi tu ra kutiaku na kuiya ña kuni mii va ra.
44017027	Ra ña xa ra takundi'i ña yo'o, ra ña kuni ra ña na nanduku va na ra ke, ra va'a ni kuee kuee va na kaka kuaa nda'a na, ra ndani'i va na ra, saa chi kuëe iin kani ra, chi íin yachin va ra xi'in ta iin iin yo.
44017028	Ra mii ra kuvi ra taxi ña tiaku yo, ra taxi ra kanda yo xika yo, ña va'a kuu yo yuvi ndee yo. Ra xa xini ndo chi ña ndika'an ndia ta'an ndo ndia tiaa tu'un nduvi ta yachi ra “Ndise'e Ndioxi kuu tu yoo va”, kachi ndia.
44017029	Ra tu ndise'e Ndioxi kuvi ndo, saa ra küvi vi kani ini ndo xa'a Ndioxi ña kuu ra oro, a plata a ndia ka tu yuu ña ndaku ini mii na yuuvi xava'a va na.
44017030	Xina'a ra xa ndiee ni va ini Ndioxi xa'a kuachi na xii xikua yo. Ndi su vichin ra ña kuni Ndioxi ke na nandiko ini takundi'i va yuvi na ndee iinii saa ña yuuvi ra kandixa na ra, ra kaku na.
44017031	Saa chi xa chituni va Ndioxi iin kii ña sayukun ra kuachi xi'in takundi'i yuvi, ra ndaku ni va sayukun ra ña, ra tiaa ra ndikaxin ra kuvi ra kuniñu'u ra ña sayukun ra ña. Ra xi'in ña xa sandatiaku Ndioxi tiaa kan ke xa ndaña'a va ra ra nuu takundi'i yuvi, ña kuu ra Jesús ―kachi ra Pablo xi'in na.
44017032	Ra ta xini so'o na ña ndika'an ra Pablo xa'a ña ndatiaku na ndii, ra saa xa'a sava na xasiki na ra, ra saa ndika'an tu sava na, kachi na saa: ―Inka ichi saa kuni so'o ndi xa'a ña ka'an kun xaan ―kachi na xi'in ra.
44017033	Ra saa ndakoo ra Pablo na, ra ndaki'in ra kua'an va ra.
44017034	Ndi su sava na, ra kandixa va na ra, ra ndakuta'an na xi'in ra. Ra iin ra yuta'an xi'in na kandixa kan nani Dionisio, ra ra kuchee xi'in na nuu nani Areópago kan kuvi ra, ra kandixa tu ña'a ña nani Dámaris va, xi'in kua'a ni ka na.
44018001	Ra ta ndi'i, saa kee ra Pablo ñuu Atenas, ra ndaki'in ra kua'an ra chi ñuu Corinto.
44018002	Ra ikan ndakuta'an ra xi'in iin ra judío, ra kandixa Jesús, ra nani Aquilas, ra ra ñuu Ponto kuvi ra. Ra ra sakan xaa va kuvi ra Aquilas kan xi'in ña Priscila yasi'i ra ñuu Corinto, saa chi ra rey César Claudio kuvi ra xa'ndia chiñu ña kee takundi'i na judío na ndee ñuu Roma. Ña kan va ke va'a ndakuta'an ra Pablo xi'in na.
44018003	Ra ikan ndixiyo ra Pablo xachiñu ra xi'in va na, saa chi inuu chiñu xini va na, saa chi ve'e tikoto vali ke xava'a na kan, ra saa tu ra Pablo va.
44018004	Ra iin takundi'i kii ña ndakindiee na ndixa'an ra Pablo ve'e ñu'u na judío, ña ndatu'un ra tu'un Ndioxi xi'in mii na judío, ra saa tu na küu judío va, xa'a ña kuni ra ña saxinu ra ini na.
44018005	Ra ta kee ra Silas xi'in ra Timoteo chi Macedonia ndixaa ndia ñuu Corinto ña ndakuta'an ndia xi'in ra Pablo, saa ra ndiee ni ka va ndachikaa ra ndiee ña ndatu'un ra tu'un Ndioxi xi'in yuvi, saa chi xa ndia kan va chindiee ta'an xi'in ra ña xa ndia inka chiñu, ra iin kaxi kaxi va ndika'an ra xi'in na judío ña kuu Jesús, ra ndiatu na xaa sakaku ña'a.
44018006	Ndi su na judío kan, ra ndikandïxa va'a vi na ra Pablo chi na ndikaña'a va kuvi na xi'in ra. Ra saa ndakisi ra Pablo yaka tikoto ra nuu na ña ku'un ra, ra ndika'an ra xi'in na, kachi ra saa: ―Vichin, ra xa mii va ndo ndiso xi'in ña tiaku ndo; ra köo ka kuachi kuu yu'u, chi xa ndatu'un va yu xi'in ndo, ra ndixïn ndo kandixa ndo. Ra vichin ku'un yu ndatu'un yu xi'in na küu judío va ―kachi ra xi'in na.
44018007	Ra ta kita ra ve'e ñu'u kan, ra saa ndaki'in ra kua'an ra ve'e iin tiaa ra nani Justo va, ra ra ndikun Ndioxi kuvi tiaa kan, ra yachin sata ve'e ñu'u kan va kandu'u ra.
44018008	Ra tiaa ra nani Crispo, ra inuu nuu na ve'e ñu'u, xi'in na ve'e ra, ra kandixa va na Jesús. Ra kua'a ni tu mii va na ñuu Corinto kan va kandixa Jesús ña xini so'o na ña ndakani ra Pablo, ra chichi na.
44018009	Ra saa kuu, ra iin ñuú, satuvi Jesús nuu ra Pablo, ra ndika'an ra xi'in ra, kachi ra saa: ―Kuayü'vi kun; chi na ndakundiee va kun, ña ka'an ndoso kun, ra na kutäxin yu'u kun.
44018010	Saa chi íin va yu xi'in kun, ra ndia nii na kuchüun tandiaa nda'a yo'o, ña sa na ña vä'a xi'in kun, ra na kundaa ini kun, chi iyoo kua'a ni va na kuu kuenda yu ñuu chee yo'o ―kachi ra xi'in ra.
44018011	Ra xa'a ña kan ke kindoo ra Pablo ndixiyo ra ñuu Corinto iin kuiya sava, ña saña'a ra na tu'un Ndioxi.
44018012	Ra ta kuu ra Galión ra chiñu chee nuu iinii saa Acaya, ra saa ndakuta'an na judío ra ndukuiin na kuachi xi'in ra Pablo. Ra ndakundiaka na ra ndixa'an na xi'in ra nuu na chiñu.
44018013	Ra ndika'an na xi'in ra chiñu Galión kan, kachi na saa: ―Tiaa yo'o kuvi ra xika ka'an xi'in yuvi, ra saxinu ra ini na, ña na ndasaka'nu na Ndioxi, inka ku'va nuu ña kä'an ndiayu Ndioxi ña ndakoo ra Moisés ―kachi na.
44018014	Ra ta xa ndakoo nduvi ra Pablo ña ndakuiin ra xa'a ra nuu na, saa ra xa ndika'an va ra Galión kan xi'in na judío kan, kachi ra saa: ―Tu kuachi ndiee ña kuvi sayukun yu kuvi ña, saa ra tiaa va so'o yu ña ka'an ndo.
44018015	Ndi su süvi ña chi xa'a tu'un, xi'in xa'a ndiayu mii va ndo kuvi ña, ra na sayukun mii va ndo ña, saa chi küni yu sayukun yu kuachi xa'a ña ñaa xi'in ndo ―kachi ra.
44018016	Saa ra tava ra na ke'e va.
44018017	Ra nuu ra Galión kan saa ndikun tiin takundi'i va na ra Sóstenes, ra kuchee nuu ve'e ñu'u na judío, ra xa'a kani na ra, ndi su nindäa ra Galión kan ña kuu vi na.
44018018	Ra na'a ka va kuachi ra Pablo ñuu Corinto kan. Ra ta xa ndinumi ku'un ra chi Siria, ra saa xa'a ra nindiayu ta'an ra xi'in na ndikun Jesús na ndee ñuu Corinto kan. Ra te ndi'i ra saa ndakuta'an ra xi'in ra Aquilas kua'an ndia, ra kua'an tu ña Priscila yasi'i va ra Aquilas kan xi'in ndia, ra te ndixaa na ñuu Cencrea, ra ikan ndixatia tie'e va ra Pablo xini ra, ña saxinu ra nuu iin ña kindoo ra xi'in Ndioxi. Ndia saa ra nandaa na ini itun xika nuu mini, ra ndaki'in na kua'an na chi Siria va.
44018019	Ra saa ndixaa na ñuu Éfeso, ra ikan kuu nuu ndoo va ra Aquilas xi'in ña Priscila yasi'i ra kundee na. Ra saa ndixa'an ra Pablo ve'e ñu'u na judío na ndee ñuu Éfeso kan ña ndakani ra tu'un Ndioxi nuu na.
44018020	Ra saa xaku nda'vi na ve'e ñu'u kan nuu ra, ña na kuachi ka ra xi'in na ndi su ndixïin vi ra.
44018021	Ra saa nindiayu ta'an ra xi'in na, kachi ra saa: ―Xiniñu'u ku'un va yu ñuu Jerusalén ña ndasaka'nu yu viko ña vaxi, ndi su tu Ndioxi kuni, ra nandiko tuku va yu, kuni yu ndo'o ―kachi ra xi'in na. Ra saa nandaa ra Pablo ini itun xika nuu mini ra ndaki'in ra kua'an ra chi ñuu Cesarea va.
44018022	Ra ta ndixaa ra ñuu Cesarea, ra saa ndaki'in ra ndixa'an ra ñuu Jerusalén ña ndika'an ndioxi ra xi'in na ndikun Jesús ndee kan, ra ta ndi'i, ra saa ndaki'in ra kua'an ra chi ñuu Antioquía.
44018023	Ra ikan kuachi ra lo'o, ra ta ndi'i saa ndaki'in tuku ra ndixa'an ra ñuu ña ndo'ni chi Galacia xi'in Frigia, ña ndika'an ra tu'un ndiee ini xi'in na ndikun Jesús ndee kan.
44018024	Ra nani saa kuu ra Pablo xika ra inka xiyo. Ra saa ndixaa iin ra judío ra nani Apolos ñuu Éfeso, ra ra ñuu Alejandría kuvi ra. Ra ndichi ni ra chi va'a ni ndakani ra tu'un Ndioxi nuu yuvi, ra xini ni tu ra xi'in tutu nuu vaxi tu'un Ndioxi va.
44018025	Saa chi ra sakua'a va'a va kuvi ra ichi Ndioxi, ra ndinuni ka vi ini ra ndakani ra tu'un Ndioxi, ra iin kaxi kaxi va saña'a ra na xa'a Jesús, ra xa'a ña chichi na, ra takua xa'a ña sakuchi ra Juan yuvi va ke xini ra.
44018026	Ra saa ndiki'vi ra ve'e ñu'u na judío, ra xa'a ra ndakani ra nuu na xi'in takundi'i ndiee ra; ra ta xini so'o ra Aquila xi'in ña Priscila ña ndaku ni ka'an ra, ra saa kana na ra nuu köo yuvi, ra saa saña'a ikun va'a ka na ra xa'a ichi Ndioxi.
44018027	Ra saa chikaa ini ra Apolos ku'un ra chi Acaya, ra chikaa tu na ndikun ichi Jesús, na ndee ñuu Éfeso va ndiee xi'in ra ña na ku'un ra. Ra saa tiaa na iin tutu kua'an xi'in ra taxi ra nda'a na ndikun Jesús ndee chi Acaya, ña va'a na ndaki'in mani na ra. Ra ta ndixaa ra Apolos chi Acaya kan, ra chindiee ta'an ni va ra xi'in na kandixa Jesús ndee kan.
44018028	Saa chi kaxi ni va ndakani ra tu'un Ndioxi nuu na judío ndee kan, ra ndika'an ra xi'in na ña vä'a iyoo na, ra ndia nii tu'un ndikuchüun na ndakuiin na yu'u ra, saa chi niña mii tu'un Ndioxi va xiniñu'u ra ña ndakani ra nuu na xa'a Jesús, ña kuu ra ra ti'vi Ndioxi kixi sakaku yuvi.
44019001	Ra nani saa kuu ra Apolos xika ra ñuu Corinto, ra ra Pablo tu xika ni'ni chi ñuu ña ndo'ni chi iku va, ra iin saa kuu ra saa ndixaa ra ndia ñuu Éfeso va, ra ikan ndakuta'an ra xi'in sava ka ndia ndikun Jesús.
44019002	Ra nindakatu'un ra ndia, kachi ra saa: ―¿A xa ndaki'in ndo Tachi Yii ta kandixa ndo Jesús? ―kachi ra. Ra saa ndakuiin ndia, kachi ndia saa: ―Kundäa tu ini mii vi ndi ni ña'a kuu Tachi Yii ―kachi ndia.
44019003	Ra saa nindakatu'un ra ndia, kachi ra saa: ―¿Ndia ndiayu ke chichi ndo xi'in? ―kachi ra. Saa ndakuiin ndia kachi ndia saa: ―Xi'in ndiayu ña saña'a ra Juan va ke chichi ndi ―kachi ndia.
44019004	Ra saa ndika'an ra Pablo, kachi ra saa xi'in ndia: ―Ña ndixa va ke sakuchi ra Juan yuvi na xiin nandiko ini na xa'a kuachi, ra ndika'an tu ra xi'in na ña na kandixa na ra ndikun vaxi sata va ra, ra ra ndikun vaxi kan, kuvi ra kuu Jesús, ra kixi sakaku na yuuvi yo'o va ―kachi Pablo xi'in ndia.
44019005	Ra ta ndi'i xini so'o ndia ña ndika'an ra Pablo, ra saa chichi ndia xi'in ndiayu ña kuu mii Jesús, ña kandixa ndia ra ña sakaku ña'a ra.
44019006	Ra saa chindu'u ra Pablo nda'a ra sata ndia, saa ra ndixinu va Tachi Yii sata ndia, ra saa xa'a ndia ndika'an ndia inka nuu tu'un ña xïni ndia, ra ndika'an tu ndia tu'un ña taxi Ndioxi nda'a va ndia.
44019007	Ra ku'va uxi uvi tiaa kuvi ndia ndo'o saa kan.
44019008	Ra uni yoo ke ndixika ra Pablo ve'e ñu'u na judío kan, ña ndika'an ndoso ra tu'un Ndioxi nuu na xi'in takundi'i ndiee ra, ña kuni ra saxinu ra ini na ña na kandixa na xa'a ichi nuu xa'ndia Ndioxi chiñu.
44019009	Ndi su ndixïin vi sava na ña kandixa na, chi na ndiee ka ndundaku ini va kuvi na, ra nuu chitu yuvi kan saa xa'a na ndikaña'a na xa'a va tu'un Ndioxi. Ndia saa ra kuxiyo ra Pablo nuu va na, ra saa ndaki'in ra kua'an ra xi'in iin ti'vi na xa kandixa Jesús, iin ve'e nuu sakua'a va na, ra kuenda iin tiaa ra nani Tirano kuvi ña, ra ikan ndakani ra tu'un Ndioxi nuu na iin takundi'i kii.
44019010	Ra uvi kuiya ka xikandu'u ra Pablo ñuu Éfeso, ra ndixika ra ndakani ra tu'un va'a xa'a Jesús nuu takundi'i yuvi na ndee chi Asia kan; ra nii judío kuvi na, ra nii süvi va na ndi su xini so'o takundi'i va na.
44019011	Ra mii va Ndioxi kuvi ra xiniñu'u ra Pablo ña va'a xa ra ña xitu'un,
44019012	Saa chi ndia ndia ka va tikoto ña nditiandiaa ra Pablo, ra ^ndaki'in na ña kua'an ña xi'in na, ra chindu'u na ña sata na xi'i, ra nduva'a va na, ra ta chindu'u tu na ña sata na ñu'u tachi ndiva'a ini, ra kee tu tachi ndiva'a ini na kan va.
44019013	Ra saa kuni tu sava ndia judío ndia ndixika ni'ni ña tava tachi ndiva'a ini yuvi, ña kuniñu'u ndia kivi Jesús ña tava ka ndia tachi ndiva'a ini yuvi, ra ndika'an ndia xi'in tachi ndiva'a kan, kachi ndia saa: ―Xi'in ndiee Jesús, ra ka'an ndoso ra Pablo xa'a ke xa'ndia ndi chiñu nuu ndo, ña na kee ndo ―kachi ndia.
44019014	Ra uxa tiaa kuvi ndia xa saa kan, ra se'e ra Esceva, ra xa'ndia chiñu nuu ndia sutu kuvi ndia.
44019015	Ra saa kuu ndia xika ndia, saa ra ndika'an va tachi ndiva'a kan xi'in ndia, kachi ña saa: ―Xini va yu Jesús, ra xini tu yu yoo kuvi ra Pablo va; ndi su, ¿yoo kuvi ndo'o tu? ―kachi ña.
44019016	Ra saa ndukuiin tiaa ra tiin tachi ndiva'a kan kanita'an ra xi'in ndia, ra kuchuun ra kanita'an ra xi'in takundi'i va ndia, ra satakue'e ndi'i ra ndia, ra nii ndikundiëe ndia xi'in ra, ra saa kee ndia ve'e kan xinu ndia kua'an ndia, ra iin saa iin yala ndia, ra iin takue'e ndi'i ndia xa ra.
44019017	Ra kundaa ini takundi'i va na ndee ñuu Éfeso, na kuu judío xi'in na küu judío xa'a ña ndo'o ndia kan, saa ra ndiyu'vi ka vi na, ra saa xa'a na xato'o ni ka va na kivi Jesús.
44019018	Ra kua'a ni tu na xa kandixa Jesús va nandiko ini, ra xa'a na ndina'ma na kuachi na nuu chitu yuvi.
44019019	Ra kua'a ni tu na täan ndakoo ña saka va nandiko ini, ra ndixa'an na ndiaka na tutu ña xiniñu'u na ña ndixixi ña nuu chitu yuvi. Ra ku'va uvi xiko uxi mil xu'un ña plata ke kuu ya'vi takundi'i tutu ña ndixixi kan.
44019020	Saa ra iin vichin vichin va ndukua'a yuvi na ndakundikun Jesús, ra tiaa ni tu ndundaku ini va na xi'in ndiee tu'un ra.
44019021	Saa kuu, ra ndiya'a ndia'vi kii, ra saa ndakani ini ra Pablo ña ku'un ra koto'ni ra na ndee ñuu ña ndikun ndia chi Macedonia ra saa tu ñuu ña ndikun ndia chi Acaya va, ra iin saa ku'un ra ndia chi Jerusalén va, ra te na ndi'i ra saa ku'un tu ra ñuu Roma va, ndakani ini ra.
44019022	Ra saa ti'vi ra uvi ndia xachiñu xi'in ra kua'an ndia chi Macedonia, ra iin ra nani Timoteo, ra iin ra nani Erasto; ra mii ra Pablo tu nindoo ña'a chi Asia va.
44019023	Ra saa kuu ra Pablo iin ka ra ñuu Éfeso, saa ra ndukuiin va kuachi xi'in na kandixa Jesús.
44019024	Ra tiaa ra nani Demetrio kuvi ra ndukuiin xi'in kuachi kan, saa chi xi'in yuu ña nani plata ke xachiñu ra ña xava'a ra na'na vali ve'e ñu'u ndioxi ndii ña nani Diana, ra xi'in chiñu kan ke xakanaa ni tu na xachiñu xi'in va ra xu'un.
44019025	Ra ra kan kuvi ra ndachuta'an takundi'i tiaa ndia xachiñu chiñu kan, ra ndika'an ra xi'in ndia, kachi ra saa: ―Ndia ta'an yo, kundaa ini ndo chi chiñu ke xaa yo ña va'a ni'i yo xu'un.
44019026	Ndi su vichin ra xa kundaa va ini ndo, ra a xa ^xini va tu ndo iin tiaa ra nani Pablo, ña xika ra ka'an ndoso ra, kachi ra saa, “Ndioxi ña xava'a nda'a na yuuvi yo'o ra süvi ndioxi kuvi ña”, kachi ra, ra xa kua'a ni va yuvi saxinu ra ini, ra süvi takua ñuu Éfeso yo'o ke xika ra, chi xa iin takundi'i va ñuu ña ndikun ndiaa Asia ke xika ra saña'a ra na.
44019027	Ra ña ^xa ra yo'o su'va, ra iyo ni va ndi'i xa'a chiñu yo, ra ndi'i tu xa'a ña yoso tu'un ni ve'e ñu'u ndioxi yo, Diana va, ra kañü'u ka na ña. Chi vichin ra iin takundi'i va ñuu ña ndikun ndiaa Asia ke kañu'u na ña, ra saa tu na ndee iinii saa kuvi ña yuuvi va ―kachi ra.
44019028	Ra ta xini so'o ndia ña ndika'an tiaa kan, saa ra tiaa ni ndisaa ndia, ra saa xa'a ndia nda'yu ndia, kachi ndia saa: ―¡Ña ka'nu ni kuvi si'i yo Diana, chi ña kan kuvi ndioxi yoo na ñuu Éfeso! ―kachi ndia.
44019029	Saa ra iin xa'a kaña takundi'i va na ñuu Éfeso kan, ra saa kee sava na ndixa'an na tiin na ra Gayo xi'in ra Aristarco, ra ndia kee xi'in ra Pablo chi Macedonia kuvi ndia kan, ra saa iin kañu'u nduxa na ndia kua'an ndia xi'in na, chi ma'ñu ñuu, nuu xa yuna'a na ñuu kan ndakuta'an na.
44019030	Saa ra kuni tu ra Pablo va ku'un ra ka'an ra xi'in yuvi kan, ndi su nditäxi vi na ita'an xi'in ra, na xa ndikun Jesús, ña ku'un ra.
44019031	Ra saa xa tu ndia chiñu ndia ita'an xi'in ra Pablo ndia ndee mii ñuu Éfeso va, saa chi ti'vi tu ndia kan va chiñu ndixa'an nuu ra, ña na kü'un ra nuu yuvi kan.
44019032	Ndi su yuvi na ndakaya ndixaa nuu ^ndakuta'an na ñuu kan, ra iin sana su'va va ini na, saa chi xa siin xa siin ndika'an iin iin va na, ra kua'a ni tu na ndixaa kan, ra ndia nii kundäa ini na nichuun ke ndixaa vi na.
44019033	Ra saa ndika'an sava na judío na ndixaa ndita kan xi'in ra Alejandro ra kuu judío ta'an na, ña na ya'a ra chi nuu, ra ndakani ra nuu na ñuu; ra saa ndiya'a ra, ra ndoni'i ra nda'a ra nuu na ña na kutaxin yu'u na, ra va'a ka'an ra xa'a na ta'an ra xi'in na ñuu kan kuni ra.
44019034	Ndi su ta ndakuni na ra ña kuu ra judío, ra saa xa'a ninda'yu na ku'va uvi hora, ra kachi na saa: ―¡Ña ka'nu ni kuvi si'i yo Diana, chi ña kan kuvi ndioxi yoo na ñuu Éfeso! ―kachi na.
44019035	Ra saa ndika'an iin ra chiñu nuu na ñuu ra tiaa tutu, xi'in na ña na kutaxin yu'u na, ra ta kutaxin yu'u na, ra saa ndika'an ra kachi ra saa xi'in na: ―Na ta'an yo ñuu Éfeso, xa kundaa ini takundi'i va na yuuvi ña kuu ñuu yo, ñuu ña ndiaa ve'e ñu'u si'i yo Diana, ra kundaa tu ini na xa'a na'na ña, ña kee ña ndivi, ra ndakava ña nuu ñu'u va.
44019036	Ra ndia nii na küvi ka'an ña xïni xa'a ña, ña kan ke na koo yaa va ndo, ra ndia nii ña xä ndo, tu täan ki'in va'a xini ndo xa'a ña.
44019037	Saa chi tiaa ndia ndiaka ndo xaa ndo yo'o, ra täan ndaa yu'u ndia ndioxi yo Diana, ra ni xa'a ve'e ñu'u ña täan ka'an ki'vi va tu ndia.
44019038	Ra tu ra Demetrio, xi'in ndia xachiñu xi'in va ra, kuvi ndia kuni taxi kuachi xa'a ndia iin yuvi, saa ra na ku'un ndia nuu na tiin kuachi va, saa chi xa chiñu va na kan ke, ña sayukun na kuachi xi'in ndia.
44019039	Ndi su tu inka va kuvi ña kuni ndo ka'an ndo xa'a, saa ra ta xa ndee kuiti takundi'i na chiñu ñuu ke na ka'an ndo xa'a ña.
44019040	Saa chi iyo ni taxi na kuachi xa'a yo ña kanita'an yo xi'in ra chiñu ñuu Roma. Ra tu na ndakatu'un na chiñu kan yoo xa'a ña sakaña ndo vichin, ra nii nï'i tu mii yo ni ke kachi yo xi'in vi na ―kachi ra.
44019041	Ra ta ndi'i ndika'an ra tu'un kan xi'in na, ndia saa ra sandi'i ra nuu va na.
44020001	Ra te xikutuvi kuachi kan, ra saa ndakana ra Pablo takundi'i na ndikun Jesús, ra ndika'an ra xi'in na ña na chikaa ni ka na ndiee ña kundikun na Jesús. Ndia saa ra nindiayu ta'an ra xi'in na, ra ndaki'in ra kua'an ra chi Macedonia va.
44020002	Ra te ndixaa ra kan, ra saa ndixika ni'ni ra, ta ñuu ta ñuu ña ndo'ni chi Macedonia kan, ra ndika'an ni tu ra xi'in na ndikun Jesús na ndee kan va, ña na chikaa ni ka na ndiee ña kundikun na Jesús, ra te ndi'i, ra saa ndaki'in ra kua'an ra chi Grecia va.
44020003	Ra ta ndixaa ra Grecia kan, ra ikan ku nuu xikandu'u ra uni yoo. Ra te xa numi ndaa ra ini itun xika nuu mini ña ku'un ra chi Siria, saa ra kundaa va ini ra ña kuni na judío sandi'i na xa'a ra. Ra xa'a ña kan ke, va'a ka chikaa ini ra ña nandiko ra chi Macedonia iin ta'an ichi nuu ndixa'an va ra.
44020004	Ra su'va ke nani ndia yuta'an kua'an xi'in ra Pablo chi Macedonia: iin ra nani Sópater, ra ra ñuu Berea kuvi ra, ra iin ra nani Aristarco, ra inka ra nani Segundo, ra ndia ñuu Tesalónica kuvi ndia kan, ra iin ra nani Gayo, ra ra ñuu Derbe kuvi ra kan, ra iin ra nani Timoteo, ra iin ra nani Tíquico, ra iin ra nani Trófimo, ra ndia kee chi Asia kuvi ndia kan.
44020005	Ra ta ndixaa ndi ñuu Filipos, ra ikan kuu nuu ndakunuu va ndia sava kan kua'an ndia chi ñuu Troas.
44020006	Ndi su ndu'u tu nindoo ñuu Filipos va, ra ndia ta ndi'i viko ña xixi na xita ña köo ndavi xi'in, ra saa vi ke nandaa ndi ini itun tun xika nuu mini ña ndaki'in ndi kua'an ndi sata ndia, ra u'un vi kii ndixika ndi, ra saa vi ndixaa ndi ñuu Troas kan ña ndakuta'an ndi xi'in ndia, ra uxa kii kuachi ndi ñuu kan.
44020007	Ra xikuaa kii sábado, hora ña ki'in xa'a kii domingo nuu na judío ke, ndakuta'an ndi xi'in na ñani yo, na ndikun Jesús ñuu Troas kan, ña kuxi ndi xita ña ndaka'an ndi xa'a Tata yo Jesús, ra saa xa'a ra Pablo ndakani ra nuu na, ra ndakani ra saa kuu ña sava ñuu va, saa chi inka kii tuvi ke xa kana ra ku'un ra inka ñuu va.
44020008	Ra ve'e chee sukun ña ndiso ta'an va kuvi ve'e nuu ndakuta'an ndi xindee ndi, ra tiaa ni kua'a ñu'u tuun ini ña.
44020009	Ra saa ndaa iin ra itia ra nani Eutico ndakundu'u ra ndana ve'e kan. Ra ndu'u ra saa xa'a kuni kusun va ra, saa chi kuna'a ni va ndakani ra Pablo nuu na. Ra ndu'u ra saa ndikixi va'a va ra, ra saa kenuu ra ndana ve'e toto ña uni kan ndakava ra ndia xa'a ve'e ni̱nu̱ va. Ra ta ndixa'an na ndoni'i na ra, saa ra xa ndixi'i va'a va ra.
44020010	Saa ra nuu tu ra Pablo va ndixaa ra nuu kandu'u ra lo'o kan, ra saa ndakusiti ra ña ndanumi ndiaa ra ra, ra saa ndika'an ra xi'in na, kachi ra saa: ―Kuayü'vi ndo, chi tiaku va ra ―kachi ra.
44020011	Ra te ndi'i saa nandaa tuku va ra Pablo nandi'vi ra ini ve'e kan, ra saa ta'vi ra xita taxi ra nda'a na ndee xi'in ra xixi na, ña ndaka'an na xa'a Tata yo Jesús, ra saa xixi ka tu na xa ta ku'va yuna'a va na. Ra te ndi'i saa ndakani ka ra Pablo nuu na iin saa ndia ndituvi va, ndia saa ra ndaki'in ra kua'an va ra.
44020012	Ra ra lo'o ra ndakava kan, ra ndia nii lo'o kuëe nindo'o ra, ra saa ndakuta'an ra xi'in na ta'an ra kuanu'u ra ve'e va ra, ra kusii ka vi ini na, ra saa tu na sava kan va.
44020013	Ra ta xa kee ndi ñuu Troas kan ku'un ndi, ra saa ndikata'an ra Pablo xi'in ndi, ña kindoo ini ra ku'un ra chi ñu'u va, ra iin saa xaa ra ndia ñuu Asón, ra ndu'u tu, ku'un xi'in itun tu xika nuu mini va, ra ndia ñuu Asón kan vi ke kundiatu ndi ndaki'in ndi ra, kachi ra xi'in ndi.
44020014	Ra te xa ndixaa ra Pablo ndakuta'an ra xi'in ndi ñuu Asón kan, saa ra ikan nandaa takundi'i ndi itun tu xika nuu mini, ra iin saa ndixaa ndi ndia ñuu Mitilene va.
44020015	Ra inka kii ndituvi nandaa tuku ndi itun xika nuu mini ra ndaki'in ndi kua'an ndi, ra iin saa ndixaa ndi ndia yachin nuu ndikaa ñu'u lo'o ña ndikaa ni'ni nuu mini ña nani Quío va, ra inka kii ndituvi ndixaa tuku ndi ñu'u lo'o ña ndikaa ni'ni nuu mini ña nani Samos va. Ra iin saa ndiya'a ndaku ndi ndixaa ndi ndia ñuu Trogilio va, ra ikan ndakindiee va ndi, ra inka kii ndituvi vi ndaki'in ndi kua'an ndi, ra iin saa ndixaa ndi ndia ñuu Mileto va.
44020016	Ra su'va ke xa ndi, saa chi ra Pablo ra ndiküni ka ra ña kuachi ni ra chi Asia, ra xa'a ña kan ke ndixïin ka ra ña ya'a ra ñuu Éfeso. Saa chi ña kuni ra ke numi ni na xaa ra ñuu Jerusalén ña koo ra xi'in na ñuu Jerusalén viko ña ndataxi na tixa'vi nda'a Ndioxi xa'a kui'i ña nuu.
44020017	Ra ta xa ndee ndi ñuu Mileto, ra saa ti'vi ra Pablo chiñu ndixa'an nuu ndia xikua'a ndia ndikun Jesús, ndia ndee ñuu Éfeso ña na kixi ndia kuni ndia ra ñuu Mileto.
44020018	Saa ra xaa ndixa va ndia sata ra, ra saa ndika'an ra xi'in ndia, kachi ra saa: ―Xini va ndo ndia ku'va ke xa yu ta ndixiin yu xi'in ndo, ndia kii nuu ña xaa yu chi Asia yo'o, ra iin saa ndia kii vichin va.
44020019	Saa chi takundi'i kii ña ndixiyo yu xi'in ndo, ra xiin va yu xa ni̱nu̱ yu xi'in mii yu, ra xiin tu yu xaku va yu, ña xachiñu yu nuu Tata yo Jesús, ra kuchuun tu yu ndiya'a yu nuu takundi'i ña kuni na judío ta'an yu sa na xi'in va yu.
44020020	Ra va'a ni saa va, ndi su ndixikütuvi yu, chi ndakundiee va yu ña ndakani yu nuu ndo xa'a takundi'i ña kumani nuu ndo; ra va'a ni nuu chitu yuvi kuvi ña, ra va'a ni ve'e va tu ndo kuvi ña, ra sakua'a va yu ndo'o.
44020021	Ra va'a ni judío kuvi na, ra va'a ni süvi judío kuvi va tu na, ndi su ndakani va yu nuu na ña xiniñu'u na nandiko ini na xa'a kuachi na, ra nandiko na nuu Ndioxi, ra kandixa na Tata yo Jesús.
44020022	Ra vichin, ra Tachi Yii va ke xa nduxa xi'in yu ña ku'un yu ñuu Jerusalén, ra ña kan ke xiniñu'u ku'un va yu, ra kundäa ini yu ni ke ndo'o vi yu ikan.
44020023	Saa chi iin takundi'i va ñuu nuu kua'an yu, ra ka'an Tachi Yii xi'in yu ña sando'o ni na yu'u, ra chikaa na yu'u ve'e kàà.
44020024	Ndi su ndia nii ña'a ke ndi'i ini yu xa'a vi, ra nii ña tiaku tu yu ke xäku ndiaa vi yu, chi ña kuni yu ke na ndakundiee ka yu xi'in ña kusii ini yu ña sandi'i yu chiñu ña taxi Tata yo Jesús nda'a va yu, ña na ndakani yu nuu yuvi xa'a ña ku'vi ni ini Ndioxi xini ra na.
44020025	’Ra na kundaa ini ndo vichin, saa chi ndo'o, na ndika'an ndoso yu tu'un Ndioxi nuu, ra ndia nii ka kii küni ka ndo yu'u.
44020026	Ra xa'a ña kan ke ka'an yu xi'in ndo, ña kuëe ndiso ka yu xi'in ndo vichin, tu na kuchüun ndo kaku ndo.
44020027	Saa chi xa ndakani va yu nuu ndo xa'a takundi'i ña kuni Ndioxi sa ra xi'in ndo, ra ndia nii ña nditisë'e yu nuu ndo.
44020028	Ra na kondiaa ni ka ndo mii va ndo, ra saa tu na ve'e ñu'u va, saa chi ndo'o kuvi ndo ndikaxin Tachi Yii ña ki'in ndo kuenda xi'in na ve'e ñu'u Tata yo Jesús, na ndasata ra xi'in nii ra.
44020029	Ra na kundaa ini ndo, saa chi ta xa na ku'un yu, ra kixi va yuvi ña kuni na sandi'i na xa'a na ve'e ñu'u, ra ta ku'va xa ndiva'yu kui'na ña sandi'i ri xa'a ndikachi, saa ke sa na.
44020030	Ra tiañu mii va ndo ke ndakoo sava na xa'a saña'a ña maña, ra kua'a ni va na xa kandixa Jesús ndakundikun sata na.
44020031	Ña kan ke kuenda ni na koo ndo vichin, ra na ndaka'an ndo chi uni saa kuiya ña ndixiyo yu xi'in ndo, ra ñuu ka'ñu va sakua'a yu ndo'o, ra xaku ni tu yu nuu Ndioxi va xa'a ndo ña ku'vi ini yu xini yu ndo'o.
44020032	’Ra vichin ka'an ni yu xi'in Ndioxi xa'a takundi'i ndo, ña na kondiaa ra ndo'o, ra na kondiaa tu tu'un ra ña va'a va ndo'o, saa chi tu'un ra ke iyoo ndiee ña taxi ña ndiee ndo ña na kandixa va'a ka ndo. Ra mii Ndioxi kuvi ra saxinu nuu takundi'i va ña kindoo ra xi'in ndo ña kuu ndo na ñuu ra.
44020033	Ra yu'u, ra ndindüku yu xu'un nuu ndo, ra ni tikoto nindüku yu nuu ndo kundixi yu;
44020034	ra xa kundaa tu ini mii va ndo, chi xachiñu mii va yu, ña va'a ndini'i yu ña xiniñu'u yu xi'in ndia xita'an xi'in yu.
44020035	Ra tuku tuku saña'a yu ndo'o, ña xiniñu'u sachiñu ndo, ra saa ke kuvi chindiee ta'an ndo xi'in na kumani ña'a nuu. Ra na ndaka'an ndo xa'a tu'un ña ndika'an Tata yo Jesús, ta kachi ra ra su'va: “Va'a ni ka va kee na taxi ña'a nda'a inka yuvi, nuu ña ndaki'in mii na ña nda'a yuvi kan”, ―kachi ra.
44020036	Ra ta sandi'i ra Pablo ndika'an ra xi'in ndia, ra saa ndakusiti ra, ra ndika'an ra xi'in Ndioxi, ra saa tu ndia kan va.
44020037	Ra saa xa'a takundi'i ndia xaku ndia, ra ndanumi ta'an ndia xi'in ra, ra nditiandiaa yu'u ndia iin xiyo nuu ra ña ndindiayu ta'an ndia xi'in ra.
44020038	Ra kusuchi ni ini ndia, saa chi küni ka ndia ra, kachi ra xi'in na. Ndia saa ra ndixa'an ndia xi'in ra nuu ndaa ra itun xika nuu mini va.
44021001	Ra ta ndi'i nindiayu ta'an ndi xi'in ndia xikua'a ve'e ñu'u ñuu Éfeso, ra saa nandaa ndi ini itun xika nuu mini, ra ndaki'in ndi kua'an ndi, ra iin saa ndixaa ndi ndia ñu'u lo'o ña ndikaa ni'ni nuu mini ña nani Cos va. Ra inka kii ndituvi ndaki'in tuku ndi kua'an ndi xi'in itun xika nuu mini, ra iin saa ndixaa ndi ndia ñu'u lo'o ña ndikaa ni'ni nuu mini ña nani Rodas va, ra ndia ikan kee ndi, ra iin saa ndixaa ndi ndia ñuu Pátara va.
44021002	Ra ñuu Pátara kan ndini'i ndi iin itun xika nuu mini ndaa ndi, ra saa ndaki'in ndi kua'an va ndi.
44021003	Ra iin saa ndiya'a ndi ndia xiin ñu'u lo'o ña ndikaa ni'ni nuu mini ña nani Chipre ña ndikaa chi nda'a ichin, ra saa ndiya'a ndi kua'an ndi chi Siria va. Ndi su ndixä'an ndaku ndi chi ndiya'a tu ndi ñuu Tiro va, ña sanuu na ña ndiso itun kan ñuu kan.
44021004	Ra ñuu Tiro kan ndakuta'an ndi xi'in sava na ndikun Jesús, ra saa kuachi ndi xi'in na ñuu kan uxa kii. Ra xiniñu'u Tachi Yii na ña ndika'an na xi'in Pablo ña na kü'un ra chi ñuu Jerusalén.
44021005	Ra ta xa ndi'i kii kan, ra saa kee ndi ra ndaki'in ndi kua'an ndi, ra saa ndakuta'an ndia ñani yo xi'in yasi'i ndia, xi'in se'e ndia, ra ndixa'an na xi'in ndi ndia yu'u mini, ra ikan ndakusiti takundi'i ndi ra ndika'an ndi xi'in Ndioxi.
44021006	Ra saa ndanumi ta'an ndi ña ndindiayu ta'an ndi xi'in na, ra saa nandaa ndi itun xika nuu mini ra ndaki'in ndi kua'an va ndi, ra saa nandiko na kan kuanu'u na ve'e na.
44021007	Ra ñuu Tiro kan kee ndi, ra iin saa ndixaa ndi ndia ñuu Tolemaida va, ra ta ndixaa ndi ra saa ndika'an ndioxi ndi xi'in na ñani yo na ndikun Jesús, na ndee ñuu kan, ra ikan kuachi ndi xi'in na iin kii va.
44021008	Ra inka kii ndutuvi tu kee ndi ñuu Tolemaida kan, ra saa ndaki'in ndi kua'an ndi, ra iin saa ndixaa ndi ndia ñuu Cesarea va. Ra ta ndixaa ndi ñuu kan, ra saa ndixa'an ndi ve'e ra Felipe, ra ka'an ndoso tu'un Ndioxi, ra ra kan kuvi tu ra ita'an xi'in ndia chindiee ta'an xi'in na ve'e ñu'u Jerusalén, ña kuu ndia uxa va, ra ikan kuachi ndi xi'in va ra.
44021009	Ra ra Felipe kan, ra iyoo kumi na si'i kuaan tiaki se'e ra, ra na ka'an ndoso tu'un yu'u Ndioxi kuvi na.
44021010	Saa ra xa kukua'a va kii ndee ndi kan, ra saa ndixaa iin ra ka'an ndoso tu'un yu'u Ndioxi, ra nani Agabo, ra kee chi Judea,
44021011	ña koto'ni ra ndu'u. Ra ta ndixaa ra, ra saa ki'in ra ñii ña nu'ni toko ra Pablo, ra chiku'ni ra ña xa'a mii ra, ra saa tu nda'a va ra, ra saa ndika'an ra, kachi ra saa: ―Su'va ke sa na chiku'ni na tiaa ra xi'in cuenda ña yo'o, ta xa na xaa ra ñuu Jerusalén, ra ndataxi na ra nda'a inka yuvi na küu judío, kachi Tachi Yii ―kachi ra.
44021012	Ra te xini so'o ndi xi'in na ñuu Cesarea ña yo'o, ra saa xaku nda'vi ndi nuu ra Pablo ña na kü'un ra ñuu Jerusalén.
44021013	Ra saa ndakuiin ra, kachi ra saa: ―Xäku ndo, chi ndia yu'u va sakusuchi ndo ini. Saa chi yu'u ra xa iyoo nduvi va yu, ña kunu'ni yu ku'un yu ve'e kàà, ra saa tu ña kuvi yu ñuu Jerusalén va, xa'a Tata yo Jesús ―kachi ra.
44021014	Ra va'a ni ndika'an ni va ndi xi'in ra, ndi su ndikuchüun vi ndi ña saxinu ndi ini ra, ndia saa ra ndika'an ndi xi'in ra, kachi ndi su'va va: ―Na koo ña kuni mii Tata yo Jesús va ―kachi ndi.
44021015	Ta ndi'i, ra saa xa'a ndi xa nduvi ndi, ra saa kee ndi ñuu Cesarea kan, ra ndaki'in ndi kua'an ndi ñuu Jerusalén va.
44021016	Ra kua'an tu sava ndia ñuu Cesarea ndia ndikun Jesús va xi'in ndi, ra kua'an tu iin ra ñuu Chipre, ra nani Nasón va xi'in ndi, ra ra kan ra xa na'a ni va kandixa ra kan Jesús, ra ve'e ra kan ke xaa ndi kindoo va ndi.
44021017	Ra te ndixaa ndi ñuu Jerusalén, ra tiaa ni kusii ini na ñani yo, na ndikun Jesús, na ndee kan ndaki'in na ndu'u.
44021018	Ra inka kii ndituvi ndaki'in ndi ndixa'an ndi xi'in ra Pablo, ña kuni ndi ra Jacobo. Ra ta ndixaa ndi ra xa ikan tu ndee takundi'i ndia xikua'a ve'e ñu'u va.
44021019	Ra saa ndika'an ndioxi ra Pablo xi'in ndia, ra saa xa'a ra ndakani ra ndia ku'va ke xiniñu'u Ndioxi ra, ña saña'a ra na küu judío xa'a ichi Jesús.
44021020	Ra ta ndi'i ndakani ra nuu ndia, saa ra kusii ni va ini ndia ra ndasaka'nu ndia Ndioxi. Ra saa ndika'an ndia xi'in ra, kachi ndia saa: ―Va'a va, ñani, ra xa kua'a ni tu mil na judío na ndee mii yo'o va xa kandixa Jesús, ndi su iin tutuun va ndikun na ndiayu Ndioxi ña ndakoo ra Moisés.
44021021	Ra ka'an na xa'a kun ña xika kun saña'a kun na judío na ndee inka ñuu ña na ndakoo na ndiayu Ndioxi ña ndakoo ra Moisés. Ra saña'a tu kun na, ña na chikäa ka na tuni Ndioxi ndia tiaa vali se'e va na, ra nii na sä ka tu na chiñu ña xa yuna'a na xa va na, kachi na xa'a kun.
44021022	¿Ra ni ke sa yo vichin? Chi kundaa va ini na ña ^xaa kun, ra kixi va na nanduku na yo'o.
44021023	Ña kan ke va'a ka va na sa kun takundi'i ña ka'an ndi xi'in kun vichin: Yo'o ndee kumi tiaa ndia xiniñu'u saxinu nuu ña kindoo ndia xi'in Ndioxi.
44021024	Ra na ku'un ndia xi'in kun, ra na sa ndo ña xa yuna'a yoo na judío xa yo ña xa yii yo mii yo, ra na cha'vi kun ña xatia na xini ndia, ra sa ke va'a na kundaa ini takundi'i na judío ña süvi ña ndixa ke ndatu'un na xa'a kun.
44021025	Ndi su na küu judío na xa ndakundikun Jesús, ra xa ti'vi va ndi tutu kua'an nuu na kan, xa'a ña kindoo ndi, ña xiniñü'u ka kundi'i ini xa'a ña tia'ndia ñii xini ka'a ndia tiaa vali se'e na, ra ndia ña xiniñu'u sa na ke: na käxi na kuñu kiti ri soko na nuu na'na, ra nii ni̱i̱ kiti na käxi na, ra nii kuñu kiti ri ixa'na na käxi na, ra nii na küsun ndia tiaa xi'in na si'i tu täan tanda'a va'a ndia xi'in na ―kachi ndia xi'in ra Pablo.
44021026	Ra te ndituvi inka kii, ra saa xa yii ra Pablo xi'in ndia kumi kan, ra saa ndaki'in ra kua'an ra xi'in ndia ve'e ñu'u, ña ndatu'un ra xi'in sutu xa'a kii ña sandi'i ndia sa yii ndia, ra ndika'an tu ra ña cha'vi ra nuu va ndia.
44021027	Ra ta kumani salo'o xinu uxa kii ña xa yii ndia mii ndia ta ku'va yuna'a na judío, saa ra xini va sava ndia judío ndia kee chi Asia, ra Pablo ña ndikaa ra ini ve'e ñu'u, ra saa xa'a ndia sandataka ndia takundi'i yuvi. Ra sasaa ndia na, ra ndakuta'an na xi'in ndia ra ndixa'an na tiin na ra Pablo.
44021028	Ra saa xa'a na nda'yu na, kachi na saa: ―¡Takundi'i ndo'o na ta'an yo ñuu Israel, na chindiee ta'an ndo xi'in ndi! Chi yo'o va ndita tiaa ra xinu'ni takundi'i ñuu, ña sakua'a ra yuvi, ña na kandïxa ka na yu'u na ñuu yo, ra ni ndiayu Ndioxi ña ndakoo ra Moisés ke na kandïxa ka na, ra nii ve'e ñu'u ka'nu yo'o ke na sä to'o ka na. Ra inka tuku va ña xa ra vichin, chi saki'vi ra tiaa ndia küu judío ini ve'e ñu'u nuu yii, ra xa yakua ndia ña ―kachi na.
44021029	Ra xa'a ña xini na ra Trófimo ra ñuu Éfeso ña xika ra xi'in ra Pablo mii ñuu Jerusalén ta yachi va ke ndika'an na tu'un kan, saa chi va ndia ini ve'e ñu'u va ndiki'vi ra xi'in ra ka'an na.
44021030	Ra xa'a ña kan ke iin kaña na ñuu kan, ra kee na xinu ndixa'an na ña tiin na ra Pablo ini ve'e ñu'u kan ra kañu'u na ra ña tava na ra chi ke'e, saa ra ndikun ndasi na ye'e ñu'u va.
44021031	Ra xa ra ka'ni va na kuvi ra, ra saa ndixa'an chiñu nuu iin ra kuchee nuu iin ti'vi ndia soldado, xa'a ña ndiee ni sakaña takundi'i na ñuu Jerusalén kan.
44021032	Saa ra iin ndachuta'an numi ra soldado kuchee kan, ndia soldado ra, ra saa tu ndia kuna'nu ka tu nuu sava ndia soldado va, ra saa kee ndia iin xinu ndia ndixaa ndia nuu xika na kani na ra Pablo, ra te xini na ndia chiñu kan, saa ra ndikäni ka vi na ra Pablo.
44021033	Ra saa kuyachin ra soldado kuchee kan, ra tiin ra ra Pablo ña ku'un ra xi'in ra, ra xa'ndia ra chiñu ña na chiku'ni ra xi'in uvi yo'o kaa; ra te ndi'i saa ndindakatu'un ra soldado kan na xa'a ra Pablo, ndia tiaa kuvi ra, ra ni kuachi ke xa ra.
44021034	Ndi su yuvi kan, ra xa siin, xa siin va ka'an na, ra iin siso siso kuu yu'u na, ra nii ndiküvi kundaa kaxi ini vi ra soldado kuchee kan nuu na, ndia saa ra ndaka'ndia ra chiñu ña na ku'un ra Pablo, ve'e nuu ndee mii ndia soldado kan va.
44021035	Ra ta ndixaa ndia soldado kan kuato nuu ^ndaa ndia ña ki'vi ndia ve'e nuu ndee ndia, ra saa iin ndoni'i ninu va ndia ra Pablo ña ndaa ndia xi'in ra kuato kan, ña va'a na käni ka yuvi kan ra.
44021036	Saa chi iin nini'i nda'yu takundi'i na ñuu kan ndikun na kua'an na sata ra, ra ka'an na kachi na saa: ―¡Na kuvi ra! ―kachi na.
44021037	Ra ta xa kua'an ndia chikaa ndia ra Pablo ve'e nuu ndee mii ndia, ra saa ndika'an ra xi'in ra soldado ra kuchee kan, kachi ra saa: ―¿A kuvi ka'an yu xi'in kun? ―kachi ra. Saa ra ndakanda ka vi ini ra soldado kuchee kan ra ndakuiin ra, kachi ra saa xi'in ra Pablo: ―¿A ka'an va kun tu'un griego?
44021038	¿Ra a süvi yo'o kuvi ra ñuu Egipto, ra ndachuta'an yuvi ra kanita'an ra xi'in na chiñu, ra tava ra kumi mil tiaa, ndia xa'ni ndii kua'an ndia xi'in ra iku yu? ―kachi ra.
44021039	Saa ndakuiin ra Pablo, kachi ra saa: ―Yu'u, ra ra judío va kuvi yu, ra ñuu Tarso ña yoso tu'un ni, ña ndikun ndiaa chi Cilicia va kuvi ñuu yu. Ra na sa kun ña mani ña taxi kun ndiayu ña ka'an yu xi'in na ñuu yo'o ―kachi ra.
44021040	Saa ra taxi ndixa va ra soldado kuchee kan ndiayu nda'a ra Pablo ña ka'an ra. Ra saa ndakundichi ra Pablo nuu kuato kan, ra ndixika nda'a ra nuu na ña na kutaxin yu'u na. Ra te kutaxin yu'u na, ra saa xa'a ndika'an ra tu'un hebreo xi'in na, kachi ra saa:
44022001	―Na ta'an yo, na ñuu Israel, xi'in ndo'o ndia tata xikua'a, na kuni so'o ndo ña ndakani yu xa'a chiñu ña xa yu nuu ndo vichin ―kachi ra.
44022002	Ra ta xini so'o na ñuu kan ña ka'an ra Pablo tu'un hebreo xi'in na, saa ra iin kutaxin yaa va yu'u na. Ra saa ndika'an ra xi'in na, kachi ra saa:
44022003	―Yu'u, ra judío va kuvi yu. Ra ñuu Tarso ña ndikun ndiaa chi Cilicia va kaku yu, ndi su ñuu Jerusalén yo'o va xa'nu yu. Ra ta sakua'a yu takundi'i ndiayu Ndioxi ña taxi ra nda'a na xii xikua yo xina'a, ra ra maestro Gamaliel va kuvi ra saña'a yu'u. Ra ndinuni ni va xindikun yu ndiayu Ndioxi, ta ku'va xa ndo'o vichin.
44022004	Ña kan ke ndixika yu taxi yu na ndikun Jesús ña ka'ni yu na, ra tiin yu tiaa, ra tiin tu yu na si'i va ña taan yu na ve'e kàà.
44022005	Ra ^xini tu ra kuchee nuu ndia sutu va, ra saa tu na xikua'a va xa'a ña xa yu, ra suvi mii ndia kuvi tu ndia taxi tutu nda'a yu kua'an xi'in yu taxi yu nda'a ndia ta'an yo ndia kuna'nu ndee ñuu Damasco, ña va'a chindiee ta'an ndia xi'in yu, ña tiin yu na ndikun Jesús, ra kixi na xi'in yu ñuu Jerusalén yo'o ña ndo'o na.
44022006	’Ra nani saa kuu yu kuyachin yu kua'an yu nuu ñuu Damasco, ra xa ku'va sava kii va kuvi ña, ra iin tu'va kee va iin ñu'u ña ye'e ni chi ndivi, ra iin xinunduu ña yu'u.
44022007	Saa ra ndakava yu ñu'u kua'an va yu. Ra saa xini so'o yu ndika'an iin tachi xi'in yu kachi ña saa: “Saulo, Saulo, ¿nichuun kanita'an kun xi'in yu?”, kachi ña.
44022008	Ra saa nindakatu'un yu, kachi yu saa: “¿Yoo kuvi yo'o, Tata?”, kachi yu. Saa ndakuiin tachi kan yu'u yu kachi ña saa: “Yu'u, kuvi Jesús ra ñuu Nazaret, ra xika kun kanita'an kun xi'in”, kachi ña xi'in yu.
44022009	Ra xini tu ndia kua'an xi'in va yu ñu'u kan ra ndiyu'vi ni ndia, ndi su ndikundäa vi ini ndia tu'un ña ndika'an Jesús xi'in yu.
44022010	Ra saa nindakatu'un yu ra kachi yu saa: “Tata, ¿ndia ña ke xiniñu'u sa yu?”, kachi yu. Ra saa ndika'an ra xi'in yu kachi ra saa: “Ndakundichi, ra kua'an ñuu Damasco. Ra ikan ke ka'an na xi'in kun ndia ña ke xiniñu'u sa kun”, kachi ra xi'in yu.
44022011	Ndi su ndiküvi ka koto'ni yu chi xa kukuaa va yu xa ñu'u kan, ra ndia nda'a va yu ke tiin ndia kua'an xi'in yu, ña ndixa'an ndiaka ndia yu'u ñuu Damasco.
44022012	’Ra ñuu kan kandu'u iin tiaa ra nani Ananías, ra ndinuni ni kandixa ra ndiayu Ndioxi ña ndakoo ra Moisés. Ra xa to'o ni na judío ta'an yo na ndee ñuu Damasco kan ra.
44022013	Ra ra Ananías kan kuvi ra ndixa'an ixto'ni yu'u, ra ndika'an ra xi'in yu, kachi ra saa: “Ñani Saulo, na ndakoto'ni tuku kun”, kachi ra xi'in yu. Saa ra ndikun ndakoto'ni ndixa va yu, ra xini yu ra.
44022014	Ra saa ndika'an ra xi'in yu kachi ra saa: “Ndioxi ra xindikun na xii xikua yo xina'a kuvi ra ndikaxin yo'o ña sa kun ña kuni ra, ña kuni tu kun Jesús, ra va'a, ra kuni so'o kun tu'un ra.
44022015	Saa chi yo'o kuvi ra ndakuiin xa'a ra, ra ndakani kun nuu takundi'i yuvi xa'a ña xini kun xi'in ña xini so'o kun.
44022016	Ña kan ke ndikun na ndakundichi kun vichin, ra kuchi kun, ra na kondiaa ini kun kivi Jesús ña va'a na ndakatia ra kuachi kun”, kachi ra xi'in yu.
44022017	’Ra ta nandiko yu ndaxaa yu ñuu Jerusalén yo'o, ra saa ndixa'an yu ve'e ñu'u ndika'an yu xi'in Ndioxi. Ra ikan satuvi ra nuu yu.
44022018	Ra xini yu ndichi Jesús ra ndika'an ra xi'in yu, kachi ra saa: “Kama ni koo kun, ra ndikun kanata va kun ku'un kun, saa chi na ñuu Jerusalén yo'o, ra kandïxa vi na ña ndakani kun nuu na xa'a yu”, kachi ra xi'in yu.
44022019	Ra saa ndika'an yu xi'in ra, kachi yu saa: “Tata, xini takundi'i va yuvi ña ndixika yu ta ve'e ñu'u ta ve'e ñu'u, ña tiin yu takundi'i na kandixa yo'o, ra taan yu na ve'e kàà, ra kani yu na.
44022020	Ra ta ndixi'i ra Esteban, ra ndakuiin xa'a tu'un kun, ra xindichi va yu xi'in ndia xa'ni kan, saa chi ndixiyo va yu'u yu xi'in ndia ña xa'ni ndia ra, ra suvi tu yu xindiaa tikoto ndia xa'ni kan va”, kachi yu xi'in ra.
44022021	Ra saa ndika'an tuku ra xi'in yu, kachi ra saa: “Savii, saa chi kani ni ti'vi yu yo'o ku'un kun ña ndakani kun xa'a yu, saa chi ndia nuu na küu judío ke ku'un kun”, kachi ra xi'in yu, ―kachi ra Pablo xi'in na.
44022022	Ra xini va so'o na judío kan ña ndakani ra Pablo, ndi su te xini so'o na ña ndika'an ra xa'a na küu judío, saa ra xa'a na iin siso siso nda'yu na kachi na saa: ―¡Na kuvi tiaa ñaa! ¡Saa chi xiniñü'u ka kutiaku ra! ―kachi na.
44022023	Ra iin ndakundiee va na nda'yu na, ra iin kisi na tikoto na, ra iin tiin na yaka ko'ni na chi ndivi,
44022024	Ra saa xa'ndia ra soldado kuchee kan chiñu nuu ndia soldado ra, ña na sandi'vi ndia ra Pablo chi ini ve'e nuu ndee mii ndia, ra ndika'an ra xi'in ndia ña na kani ndia ra, ra sana'ma ndia ra, ra saa ke va'a kundaa ini ra soldado kuchee kan, ni xa'a ke kaña'a ni na xi'in ra.
44022025	Ra ta xa chikaa ndia ra Pablo ini ve'e kan ra chiku'ni ndia ra, ña kani ndia ra, ra saa ndika'an ra xi'in ra soldado ra ndikun sata ra soldado kuchee kan kachi ra saa: ―¿A iyoo ndiayu nda'a ndo ña kani ndo iin ra ndikun ndiaa ñuu Roma, tu täan ndani'i na chiñu ndia ña kuu kuachi ra? ―kachi ra.
44022026	Ra te xini so'o ra soldado kan ña ndika'an ra Pablo, ra saa kita ra ndixa'an ra ndika'an ra xi'in ra soldado ra kuchee kan, kachi ra saa: ―Kuenda koo kun xi'in ña kuni kun sa kun vichin, saa chi tiaa yo'o ra ra ndikun ndiaa ñuu Roma va kuvi ra ―kachi ra.
44022027	Ra saa kuyachin ra soldado kuchee kan, ra nindakatu'un ra ra Pablo kachi ra saa: ―¿A ndixa ñuu Roma ke ndikun ndiaa kun? ―kachi ra xi'in ra. Ra saa ndakuiin ra Pablo, kachi ra saa: ―Ndixa va ―kachi ra.
44022028	Ra saa ndika'an ra soldado kuchee kan xi'in ra, kachi ra saa: ―Ndïxa, chin yu'u, ra tiaa ni va kua'a xu'un cha'vi yu, ra saa ke va'a ndakundikun ndiaa yu ñuu Roma ―kachi ra. Ra saa ndakuiin ra Pablo kachi ra saa xi'in ra: ―Yu'u, ra süvi ña ndisata yu kuvi ña, chi xa saa ñuu Roma ke ndikun ndiaa yu ta kaku vi yu ―kachi ra.
44022029	Saa ra kuxika va ndia soldado ndia kuni kani ra Pablo, kua'an ndia, ra ndiyu'vi ni tu mii ra soldado ra kuchee kan va te kundaa ini ra ña ndikun ndiaa ra Pablo ñuu Roma, saa chi xa xa'ndia va ra chiñu ña chiku'ni ndia soldado kan ra Pablo.
44022030	Ra inka kii ndituvi saa xa'ndia ra soldado kuchee kan chiñu ña na ndakaya takundi'i ndia xikua'a nuu na judío, xi'in ndia sutu kuna'nu, saa chi kuni ra kundaa ini ra nuu ndia, ndia ña kuvi kuachi ra Pablo. Ra ta xa ndakuta'an takundi'i ndia chiñu kan, ra saa ndaxi ra yo'o kàà ña chiku'ni ra ra, ra ndiaka ra ra ndixaa ra xi'in ra nuu ndia.
44023001	Ra saa iin kaxi kaxi ixto'ni ra Pablo nuu takundi'i ndia chiñu kan, ra saa ndika'an ra xi'in ndia kachi ra saa: ―Ndia ta'an yo, na kundaa ini ndo, chi ndia ta yachi ra iin saa ndia vichin ra iyoo ndaku va nima yu nuu Tata yo Ndioxi ―kachi ra.
44023002	Ra saa xa'ndia ra sutu kuchee ra nani Ananías, chiñu nuu na ndee yachin xi'in ra Pablo ña na kakin na ña yu'u ra.
44023003	Saa ndika'an ra Pablo xi'in ra, kachi ra saa: ―¡Saa ke sa Ndioxi xi'in mii va yo'o, ra chi'ña tu'un! ¿A su ña ndu'u kun ñaa, ra ta ku'va kachi mii ndiayu va ke sandaku kun kuachi xi'in yu? ¿Ra nichuun kanduu kun ndiayu, ra xa'ndia kun chiñu ña na kani na yu'u yu? ―kachi ra Pablo.
44023004	Ra saa ndika'an na ndee yachin xi'in ra Pablo, kachi na saa xi'in ra: ―¿Nichuun ndaa yu'u kun sutu ra kuchee? ―kachi na.
44023005	Saa ndika'an ra Pablo kachi ra saa: ―Na ta'an yo, ka'nu ni koo ini ndo, saa chi ndikundäa ini yu ña kuu ra sutu ra kuchee. Ra ña ndixa ke ka'an va ndiayu Ndioxi, ña, “Vä'a ndaa yu'u yo na kuchee nuu na ñuu yo” ―kachi ra.
44023006	Ra ta kundaa ini ra Pablo ña kuu sava ndia chiñu kan saduceo, ra sava tu ndia kuu fariseo va, saa ra ndiee ka vi ndika'an ra kachi ra saa: ―Ndia ta'an yo, na kundaa ini ndo chi fariseo kuu tu yu'u va, saa chi se'e na kan va kuvi yu. Ra xa'a ña ka'an yu ña ndatiaku na ndii va ke taxi na kuachi xa'a yu vichin ―kachi ra.
44023007	Ra ta kachi ra Pablo saa, saa ra xa'a ndia fariseo xi'in ndia saduceo ndiee ni ninaa ndia xi'in ta'an ndia, saa ra ndata'vi ta'an ndi'i va ndia chiñu kan.
44023008	Saa chi ndia saduceo kuvi ndia ka'an ña kuëe ndatiaku ka na ndii, ra nii kandïxa tu ndia ña iyoo na tatun Ndioxi va, ra ndia nii tu tachi köo va, kachi ndia. Ndi su kandixa va tu ndia fariseo ña iyoo uni saa ña yo'o.
44023009	Saa ra xa'a ndia chiñu kan iin siso siso ka'an ndia, ra saa ndakundita sava ndia maestro ndia kuu fariseo, ndia saña'a ndiayu Ndioxi, ra ndika'an ndia, kachi ndia saa: ―Köo ña ki'vi ndixa vi tiaa yo'o, kundäa ini yo a iin tatun Ndioxi va ndika'an xi'in ra, ra a iin tachi va tu ndika'an xi'in ra. Ña kan ke na kï'vi yo kuachi xi'in Ndioxi ―kachi ndia.
44023010	Ra ña ndiee ni inaa ta'an mii ndia chiñu kan, saa ra ndiyu'vi va ra soldado ra kuchee kan ña ka'ni ndia ra Pablo, ña kan ke xa'ndia ra chiñu nuu ndia soldado ra, ña na tava ndia ra Pablo tiañu ndia chiñu kan ra ku'un ndia ndiaka ndia ra ve'e nuu ndee mii va ndia.
44023011	Saa ra inka ñuú, ndika'an va Tata yo Jesús xi'in ra, kachi ra saa: ―Chikaa ndiee ra kuayü'vi kun Pablo, chi ta ku'va xa kun ña ndakani kun xa'a yu nuu na ñuu Jerusalén yo'o, ra iin saa ke sa tu kun ña ndakani kun xa'a yu nuu na ñuu Roma va ―kachi ra xi'in ra.
44023012	Ra ta ndituvi inka kii, ra saa ndikata'an sava ndia judío ña ka'ni ndia ra Pablo, ra kindoo ndia ña sando'o ndia mii ndia ña küxi ndia, ra nii tiakuii kö'o ndia, chi ndia te xa na ka'ni ndia ra Pablo vi ke ndakuxi ndia ra ndako'o tu ndia tiakuii va, kachi ndia.
44023013	Ra ku'va uvi xiko ya'a vi kuvi tiaa ndia kindoo sa chiñu kan.
44023014	Ra saa kee ndia ndixa'an ndia nuu ndia sutu kuna'nu, xi'in nuu ndia xikua'a kuna'nu nuu na ñuu, ra ndika'an ndia xi'in ndia kachi ndia saa: ―Ndu'u kuvi ndi kindoo, ña küxi ndi, ra nii kö'o ndi tiakuii, chi ndia te xa na ka'ni ndi ra Pablo vi ke ndakuxi ndi, ra ndako'o tu ndi tiakuii va.
44023015	Ña kan ke kuni ndi ña na ndakuta'an ndo vichin, ra chikaa ndo chiñu ku'un nuu ra soldado ra kuchee ña sanda'vi ndo ra, ña va'a na kundiaka ra ra Pablo kixi ra xi'in ra nuu ndo kii tiaan, ña kuni ndo ndakatu'un va'a ka ndo ra xa'a ña ^ndo'o ra kachi ndo. Ra xa ichi va koo nduvi ndi ña ka'ni ndi ra ―kachi ndia.
44023016	Ndi su kundaa va tu ini iin ra lo'o saxin ra Pablo, se'e ña ku'va ra, ra saa kee ra ndixa'an ra ve'e nuu ndee ndia soldado kan ña ndatu'un ra xi'in ra Pablo.
44023017	Ra saa kana ra Pablo iin ra soldado ra ndikun sata ra soldado ra kuchee, ra ndika'an ra xi'in ra kachi ra saa: ―Na ku'un ra lo'o yo'o xi'in kun saa chi iyoo iin ña kuni ra ka'an ra xi'in ra soldado ra kuchee ―kachi ra.
44023018	Ra saa ndaki'in ra soldado kan, ra lo'o kan kua'an ra xi'in ra, ra ta ndixaa ra nuu ra soldado kuchee kan, ra saa ndika'an ra xi'in ra kachi ra saa: ―Ra Pablo ra ndasi ndiaa kuvi ra kana yu'u, ra ndika'an ra xi'in yu, ña na kundiaka yu ra lo'o yo'o kixi ra nuu kun, saa chi iyoo iin ña kuni ra ka'an ra xi'in kun ―kachi ra xi'in ra.
44023019	Saa ndatiin ra soldado kuchee kan nda'a ra lo'o kan, ra ndixa'an ra xi'in ra nuu köo yuvi, ra ikan nindakatu'un ra ra, kachi ra saa: ―¿Ni ke kuni kun ka'an kun xi'in yu? ―kachi ra.
44023020	Ra saa ndika'an ra lo'o kan xi'in ra kachi ra saa: ―Ndia chiñu judío kuvi ndia ndikata'an sanda'vi yo'o, kii tiaan, ña kundiaka kun ra Pablo ku'un kun xi'in ra nuu ndia ña ndakatu'un va'a ka ndia ra, ^kachi ndia.
44023021	Ndi su na kandïxa kun ndia, saa chi ku'va uvi xiko ya'a vi kuvi tiaa ndia kindoo ña kundee se'e ndia ichi ña ka'ni ndia ra Pablo. Ra ña ndinuni va ke kuni ndia ka'ni ndia ra, saa chi kindoo ndia ña küxi ndia, ra nii tiakuii köo ndia, ra ndia te xa na ka'ni ndia ra Pablo vi ke ndakuxi ndia, ra ndako'o tu ndia tiakuii va, kachi ndia. Ra ndia yo'o va kuvi ra ndiatu ndia kundaa ini ndia nuu vichin ―kachi ra lo'o kan xi'in ra.
44023022	Saa nindiayu ta'an ra soldado kuchee kan xi'in ra lo'o kan, ra ndika'an xi'in ra kachi ra saa: ―Kua'an, ra ndia nii na ndatü'un kun xi'in xa'a ña ndatu'un kun xi'in yu ―kachi ra.
44023023	Ra saa ndakana ra soldado kuchee kan, uvi soldado ndia ndikun sata ra, ra xa'ndia ra chiñu nuu ndia ña na sanduvi ndia, ndia soldado ndia ku'un ndiaka ra Pablo ñuu Cesarea. Ra ndika'an ra xi'in ndia, ña uvi ciento na kuu ndia soldado ndia kaka xa'a, ra uni xiko uxi na kuu ndia koso kuayu, ra uvi ciento na kuu ndia kani'i itun tun ñu'u kàà ndiko nuu, Ra kaa ìi̱n ñuú ke na kee ndia ku'un ndia.
44023024	Ra ndika'an tu ra xi'in ndia, ña na sanduvi ndia kuayu ri koso ra Pablo, ña ku'un ra xi'in ndia, ra ndika'an tu ra xi'in ndia ña na kondiaa ni ndia ra Pablo ña na kuëe ndo'o ra ichi nuu ku'un ra, ra na xaa va'a ra nuu ra chiñu ka'nu ra nani Felix.
44023025	Ra ti'vi ra iin tutu kua'an xi'in ndia soldado kan ña taxi ndia nda'a ra chiñu ka'nu Felix, ra su'va ke kachi ña:
44023026	“Yu'u, ra Claudio Lisias, kuvi ra ti'vi tutu yo'o xaa ña nda'a kun Tata Felix, ña ka'an ndioxi yu xi'in kun.
44023027	Kuni yu ña na kundaa ini kun xa'a tiaa ra kuxaa nuu kun vichin, saa chi ndia judío kuvi ndia tiin ña'a, ra kuni ka'ni ndia ra, ra ta kundaa ini yu ña ndikun ndiaa ra ñuu Roma, ra ndixa'an yu xi'in ndia soldado yu ndaki'in ndi ra nda'a ndia.
44023028	Ra saa kuni yu kundaa ini yu ni xa'a ke kuni ndia ka'ni ndia ra, ra saa ndiaka yu ra ndixa'an ra xi'in yu nuu ndia chiñu judío,
44023029	Ra ña kundaa ini yu ke ka'an ndia chiñu kan, ña ^kanduu ra ndiayu ña kuu mii va ndia, ndi su köo kuachi ndiee ña kuvi ra xa'a vi, ra ni ve'e kàà köo ku'va kundikaa vi ra.
44023030	Ra kundaa tu ini yu, ña ndikata'an ndia judío ña ka'ni va ndia ra, ra xa'a ña kan va ke ndati'vi yu ra kuxaa ra nuu kun vichin. Ra xa ndika'an tu yu xi'in ndia judío ndia xakin kuachi xa'a va ra, ña na xaa ndia chi ñaa, ña na ka'an ndia xi'in kun ndia ña kuvi kuachi ra. Ndakuta'an ka yo”, kachi ra xi'in tutu kan.
44023031	Ra iin ta kachi ra soldado ra kuchee kan xi'in ndia soldado ra ke xa va ndia, chi ñuu ndixa va ndaki'in ndia ra Pablo kua'an ra xi'in ndia chi ñuu Antípatris.
44023032	Ra inka kii ndituvi ra nandiko va ndia soldado ndia kua'an xa'a, ndaxaa ndia ve'e nuu ndee ndia, ra ndia ndia soldado ndia yoso kuayu va kuvi ndia ndiya'a kua'an xi'in ra Pablo.
44023033	Ra ta ndixaa ndia ñuu Cesarea ra saa ndataxi ndia tutu ña kua'an xi'in ndia nda'a ra chiñu ka'nu kan, ra ndataxi tu ndia ra Pablo va nda'a ra.
44023034	Ra ta ndi'i ka'vi ra chiñu kan tutu kan, ra saa nindakatu'un ra ra Pablo ndia ñuu ke kee ra, ra ta kundaa ini ra ña kee ra Pablo chi Cilicia,
44023035	ra saa ndika'an ra xi'in ra kachi ra saa: ―Sa ndaku va yu kuachi xi'in kun, ta xa na xaa na xakin kuachi xa'a kun ―kachi ra. Ra saa xa'ndia ra chiñu nuu ndia soldado ra ña na ndaki'in ndia ra Pablo ku'un ra xi'in ndia chi ve'e ka'nu ña xava'a ra Herodes ña kondiaa ndia ra.
44024001	Ra ta ndiya'a u'un kii ra saa ndixaa ra Ananías ra kuchee nuu ndia sutu xi'in sava ndia xikua'a judío, xi'in iin ra nani Tértulo ra ka'an nuu ndia, ña taxi ndia kuachi xa'a ra Pablo, ñuu Cesarea.
44024002	Ra ta xaa ndia soldado xi'in ra Pablo ña kundaku kuachi xi'in ra, ra saa xa'a ra nani Tértulo taxi ra kuachi ra xa'a ra Pablo nuu ra chiñu ka'nu Felix, kachi ra saa: ―Ndia tixa'vi ni kun tata, Felix ra chiñu ka'nu, chi xa'a yo'o va ke va'a ni iyoo ini ndi, ra nii kuachi köo xi'in ndi, saa chi ndichi ni kun ra va'a ni xa'ndia kun chiñu nuu ñuu.
44024003	Ra tiaa ni va kusii ini ndi, saa chi iinii kuvi va, va'a ni iyoo yuvi Tata Felix.
44024004	Ra küni ndi ña na'a ni kasi ndi yo'o, ña kan ke xakunda'vi ndi nuu kun vichin, ña na kuni so'o kun, ña ndatu'un ndi xi'in kun iin too lo'o.
44024005	Ra na kundaa ini kun chi tiaa yo'o, ra iin kue'e chee kuvi ra, chi iinii kuvi va ñuu xika ra ndata'vi ra yuvi, ña inuu ra nuu iin ti'vi yuvi na vatia na kuu nazareno.
44024006	Ra ndia ve'e ñu'u ka'nu ña iin ñuu ndi Jerusalén va kuni ra sayakua ra, ra ña kan va ke tiin ndi ra ña kuni ndi sayukun ndi kuachi xi'in ra ta ku'va kachi ndiayu ña kuu mii ndi,
44024007	Ndi su nditäxi va'a vi ra soldado kuchee ra nani Lisias, chi iin kindiaa nduxa va ra ra nda'a ndi.
44024008	Ra ndika'an ra xi'in ndi ña na kixi ndi nuu kun. Ra kuvi tu sana'ma mii va kun ra, ra kundaa kaxi ini kun xa'a kuachi ña taxi ndi xa'a ra ―kachi ra.
44024009	Ra iin mii saa ke iyoo va ña, kachi tu ndia judío ndia kuna'nu kan va.
44024010	Ra saa ndixika nda'a ra chiñu ka'nu kan nuu ra Pablo, ña na ka'an ra, ra saa ndika'an ra Pablo kachi ra saa: ―Kusii ni va ini yu ña ndakuiin xa'a mii yu nuu yo'o, Tata, ra kuu ra chiñu ka'nu, saa chi kundaa va ini yu ña xa na'a ni xa'ndia chiñu kun nuu na ñuu ndi.
44024011	Ra xa'a ña ka̱'a̱n yu xi'in kun yo'o vichin, ra kuvi tu ndakaxin mii va kun xa'a ña, chi ña ndaa va kuvi ña, vichin xinu uxi uvi kii ndixa'an yu ñuu Jerusalén ña ndasaka'nu yu Ndioxi.
44024012	Ndi su ndia nii yuvi nindatü'un kuachi yu xi'in, ra ndia nii tu na ndisakänita'an yu ini ve'e ñu'u ka'nu va, ra saa tu ve'e ñu'u vali va, ra nii inka xiyo tu nindatü'un kuachi yu xi'in va na.
44024013	Ra ndia taxi kuachi xa'a yu, ra köo mii ku'va ka'an ndia ña kuu ña ña ndaa vi.
44024014	Ra ña ndakuiin yu xa'a ke kuu yu ra kandixa Ndioxi ra kañu'u na xii xikua ndi xina'a va, ra kandixa tu yu Jesús va, ra ña kan va ke ka'an ndia yo'o ña ndikun yu ña vatia. Ndi su iin ta ku'va kachi mii ndiayu Ndioxi, xi'in ña tiaa ndia ndika'an tu'un yu'u Ndioxi xina'a ke xa va yu.
44024015	Ra mii ña ndiaa ini ndia judío ta'an yu yo'o ke ndiaa ini tu yu'u va, saa chi kandixa va yu ña sandatiaku Ndioxi na ndii, ra nii na va'a kuvi na, ra nii na vä'a kuvi va na chi sandatiaku va na sa ra.
44024016	Ña kan ke xa nduxa yu ña kuni yu koo ndaku nima yu nuu Ndioxi, saa chi ña kuni yu ke na sa yu ña va'a nuu va ra, ra saa tu nuu yuvi ta'an va yu.
44024017	’Ra na kundaa ini yo'o, ra Tata chiñu, chi xa kua'a ni va kuiya ke kee yu xika ni'ni yu inka ñuu, ra vichin vi ke nandiko yu nuu na ñuu yu, ra ni'i yu lo'o xu'un ña chindiee ta'an yu xi'in na nda'vi, ra ni'i tu yu ña'a ña soko yu nuu Ndioxi va.
44024018	Ra ña ndixa'an yu ve'e ñu'u, ra ra ndixa'an ndisoko va kuvi yu, xi'in ña sa yii yu mii yu nuu Ndioxi, ndi su ndia nii kuachi nditäva yu, ra nii köo tu yuvi ndixa'an xi'in va yu. Ra ña yo'o va ke xa yu ndikaa yu kan, ta ndixaa sava ndia judío ndia kee chi Asia, ra ndia kan va kuvi ndia sakaku kuachi.
44024019	Ra ndia kan va kuvi ndia xiniñu'u kixi vichin, ña taxi ndia kuachi xa'a yu nuu kun, tu iyoo kuachi yu tuvi ndia.
44024020	Ra tu süvi va tu saa iyoo ña tuvi ndia chiñu na'nu ndia kuu judío ta'an yu ndita yo'o vichin, saa ra na ka'an va tu ndia tu ndia ña kuvi kuachi yu ndani'i ndia ta ndixa'an yu nuu ndia ña xa yukun ndia kuachi xi'in yu.
44024021	Chi ta ndixa'an yu ña xa yukun ndia kuachi xi'in yu, ra takua ña ndika'an yu ke kandixa yu ña ndatiaku na ndii va, ra kundäa ini yu a xa'a ña kan ke taxi ndia kuachi xa'a yu vichin ―kachi ra Pablo.
44024022	Ra ta ndi'i xini so'o ra chiñu ka'nu Felix takundi'i ña kan, ra va'a ni xini va'a va ra xa'a na ndikun ichi Jesús, ndi su ndisäña vi ra ra Pablo, chi chindiatu ña'a va ra kuachi, ra saa ndika'an ra xi'in ndia kachi ra saa: ―Ndia na kixi ra soldado kuchee ra nani Lisias vi ke, ndakatu'un va'a ka yu ra xa'a kuachi ña ndo'o ndo ―kachi ra.
44024023	Ra saa xa'ndia tuku ra chiñu ka'nu Felix kan, chiñu nuu iin ra soldado ra ndikun sata ra soldado ra kuchee, ña na ndasi ndiaa ña'a va ra ra Pablo, ndi su na taxi va ra ña sa ra ndia ka chiñu, ra na taxi tu ra ndiayu ña ki'vi na ita'an xi'in ra Pablo ña koto'ni ra, ra chindiee ta'an na xi'in ra.
44024024	Ra ta ndiya'a ndia'vi kii, ra saa ndixaa tuku ra Felix xi'in ña Drusila yasi'i ra, ve'e chiñu, ra saa ndakana ra ra Pablo ña na ku'un ra ndakani ra nuu na xa'a Jesucristo. Ra ña Drusila kan ra se'e na judío va kuvi ña.
44024025	Ra ta xaa ra Pablo, ra saa xa'a ra ndakani ra nuu ra xa'a ña xiniñu'u vivii na kutiaku yuvi nuu Ndioxi, xi'in xa'a ña na ka'ndia chiñu ra nuu iki kuñu ra, xi'in xa'a ña sayukun Ndioxi kuachi xi'in yuvi kii ña vaxi. Ra ta xini so'o ra chiñu Felix kan, saa ra ndiyu'vi va ra, ra saa ndika'an ra xi'in ra Pablo kachi ra saa: ―Xa va'a va, kua'an vichin. Ra ndia te xa nuña yu, ra saa kana tuku yu yo'o kixi kun ―kachi ra.
44024026	Saa chi xu'un va ke kuni ra chiñu ka'nu Felix kan ki'in ra nda'a ra Pablo, ra saa ke saña ndika ra ra kuni ra. Ra xa'a ña kan va ke kua'a ni ichi kana ra ra Pablo, ña sana'ma ra ra.
44024027	Ra ta ndixinu uvi kuiya ña ndasi ndiaa ra Pablo, saa ra kita va ra Felix kan ña kuu ra ra chiñu ka'nu, saa ra nandita ra Porcio Festo nuu va ra. Ra xa'a ña kuni ra Felix ra xikuu ra chiñu ka'nu kan ña kindoo va'a ra xi'in na judío va ke ndisäña ndika ra ra Pablo.
44025001	Ra ta xa nduu ra Festo ra chiñu kuchee, ra uni va kii kuachi ra ñuu Cesarea, saa ra kee ra kua'an ra ñuu Jerusalén va.
44025002	Ra ta ndixaa ra ñuu Jerusalén, ra saa ndakuta'an takundi'i ndia sutu kuna'nu xi'in ndia judío ndia kuna'nu, ra taxi ndia kuachi xa'a ra Pablo nda'a ra.
44025003	Ra ndika'an ndia xi'in ra ña na sa ra ña mani, ña ndati'vi ra ra Pablo ndaxaa ra ñuu Jerusalén. Saa chi xa ndikata'an va ndia ña kundasi ndia ichi, ra ka'ni se'e ndia ra Pablo kuni ndia.
44025004	Ra saa ndika'an ra chiñu Festo kan, xi'in ndia kachi ra saa: ―Kama ni va nandiko yu ñuu Cesarea, nuu ndasi ndiaa ra Pablo.
44025005	Ña kan ke na ku'un va sava ndia ta'an ndo, ndia ndiso chiñu, xi'in yu, ra tu ndia ña kuvi kuachi tiaa kan, ra kuvi va taxi ndo kuachi xa'a ra ―kachi ra.
44025006	Ra ku'va una a uxi va kii kuachi ra chiñu Festo kan ñuu Jerusalén, saa ra nandiko ra ndaxaa ra ñuu Cesarea va. Ra inka kii ndituvi saa ndixa'an ra ve'e chiñu, ra ndakundu'u ra tiayu tu ndu'u ra ña xa yukun ra kuachi, ra saa xa'ndia ra chiñu ña na ku'un ndaki'in ndia soldado ra Pablo ña kixi ra nuu ra.
44025007	Ra ta ndiki'vi ra Pablo ve'e chiñu kan, ra saa iin xinunduu ndia judío ndia kee ñuu Jerusalén ra, ra xa'a ndia taxi ndia kua'a ni kuachi siki ña ndiee va'a xa'a ra, ndi su ndikuchüun ndia taxi ndia ku'va ña kuu ña kuachi ra.
44025008	Saa ndakuiin ra Pablo xa'a mii ra, kachi ra saa: ―Köo ndia nii kuachi yu, ra nii ndiayu ña kuu mii na judío ta'an yu ndikänduu yu, ra nii ve'e ñu'u ka'nu ndixayäkua yu, ra nii ra chiñu ka'nu ñuu Roma ndikänduu yu ―kachi ra.
44025009	Ra saa ndika'an ra chiñu Festo kan xi'in ra Pablo, kachi ra saa: ―¿A kuni kun ku'un kun ñuu Jerusalén ra ikan sandaku yu kuachi xi'in kun? ―kachi ra. Ra xa'a ña kuni ra chiñu kan, ña kindoo va'a ra xi'in ndia judío va ke ndika'an ra kachi ra saa.
44025010	Ra saa ndakuiin ra Pablo, kachi ra saa xi'in ra chiñu kan: ―Kü'un yu chi kan, chi xa nuu yo'o, ra chiñu ra ndikun ndiaa ñuu Roma ke íin va yu, ra yo'o ke xiniñu'u kundaku kuachi xi'in va yu. Ra xa kundaa tu ini mii va yo'o ra Tata chiñu, chi köo ndia nii kuachi ndixa yu xi'in ndia judío.
44025011	Ra tu iyoo kuachi yu ña xiniñu'u kuvi yu xa'a, ra kuayü'vi vi yu ña kuvi yu xa'a ña; ra tu köo va tu kuachi yu, saa ra ndia nii yuvi köo ndiayu nda'a ña ndataxi na yu'u nda'a ndia judío ta'an yu ña sayukun ndia kuachi xi'in yu. Ra vichin, ra va'a ka va na ku'un yu nuu mii ra chiñu kuchee César va, ña sandaku ra kuachi xi'in yu ―kachi ra.
44025012	Ra ta ndi'i xini so'o ra chiñu Festo kan, ña ndika'an ra Pablo, ra saa nindakatu'un ra ndia taxi xini ra, ra ta ndi'i, ra saa ndika'an ra xi'in ra Pablo kachi ra saa: ―Ra tu nuu ra chiñu kuchee César ke kuni kun ku'un kun, ña sandaku ra kuachi xi'in kun. Ra va'a ku'un va kun ―kachi ra.
44025013	Ra saa kuu ra ndiya'a ndia'vi kii, ra saa kee ra rey Agripa kua'an ra ñuu Cesarea xi'in ña Berenice yasi'i ra, ña ka'an ndioxi na xi'in ra chiñu Festo.
44025014	Ra ta ndixaa na ñuu kan ra kua'a va kii kuachi na ve'e ra chiñu Festo kan, ra saa kuu na ndee xi'in ra, saa ra ndatu'un va ra xi'in na xa'a ra Pablo, kachi ra saa: ―Yo'o, ndasi ndiaa iin tiaa, ra ndasi ndiaa ra Felix, ra xa'ndia chiñu yo'o.
44025015	Ra ta ndixa'an yu ñuu Jerusalén, ra tiaa ni taxi ndia sutu kuna'nu xi'in ndia xikua'a nuu na judío kuachi nda'a yu xa'a ra, ra ndika'an ni ndia xi'in yu ña na ka'ni yu ra.
44025016	Ra ña ndika'an yu xi'in ndia ke kuëe yuna'a ndu'u ndia chiñu ñuu Roma, ña taxi ndi ndiayu ña kuvi yuvi, tu täan ka kundaku kuachi xi'in na, ña ka'an tie'e yuvi na xakin kuachi xa'a na nuu na, nuu kuvi ka'an na xa'a mii na tu köo kuachi na.
44025017	Ña kan ke ta kixi ndia yo'o, ra ndikatä'nu ni yu kii xi'in vi ndia, chi inka kii ndituvi ra ndikun ndixa'an yu ve'e chiñu ra ndakundu'u yu tiayu tun ndu'u yu xa yukun yu kuachi, ra saa xa'ndia yu chiñu ña na xaa tiaa kan nuu yu.
44025018	Ra ta ndixaa ra, ra köo mii kuachi ndiee ña ndakani ini yu xa'a nditaxi ndia xa'a vi ra.
44025019	Chi kuachi ña taxi ndia xa'a ra ke, ña ka'an ndia ña kanduu ra ndiayu ña ndikun mii va ndia, xi'in ña ka'an ra ña ndatiaku iin tiaa ra nani Jesús, ra xa ndixi'i va.
44025020	Ra xa'a ña ndikundäa ini yu ni ke sa yu xi'in kuachi kan ke nindakatu'un yu ra Pablo, a kuni ra ku'un ra ñuu Jerusalén ña kundaku kuachi xi'in ra, kachi yu xi'in ra.
44025021	Ndi su ndixïin ra ku'un ra, chi nuu ra chiñu kuchee César va nduku ra ku'un ra, ra xa'a ña kan ke ndasi ndiaa ña'a va yu ra, ña va'a ti'vi yu ra ku'un ra nuu ra chiñu kan ―kachi ra.
44025022	Ra saa ndika'an ra rey Agripa xi'in ra chiñu Festo kan kachi ra saa: ―Kuni tu yu'u va kuni so'o ña ndatu'un tiaa ñaa ―kachi ra. Ra saa ndakuiin ra Festo kan kachi ra saa xi'in ra: ―Tiaan kuni so'o kun ña ndatu'un ra ―kachi ra.
44025023	Ra ta ndituvi inka kii, ra saa ndixaa ra rey Agripa xi'in ña Berenice yasi'i ra, xi'in takundi'i ndia soldado ndia kuna'nu, xi'in ndia xikua'a nuu na ñuu, ra ndiki'vi na ini ve'e ndíka ña ndikaa ini ve'e chiñu kan. Ra saa xa'ndia ra Festo chiñu ña na ku'un ndaki'in ndia soldado ra Pablo kixi ra.
44025024	Ra ta xaa ra Pablo, ra saa ndika'an ra chiñu Festo kan, kachi ra saa: ―Tata rey Agripa, xi'in takundi'i ndo'o ndia tata xikua'a, ndia ndakuta'an ndee yo'o vichin, ra na kundaa ini ndo chi yo'o ke íin tiaa yo'o. Ra iin takundi'i va na judío na ndee ñuu Jerusalén kuvi na ^taxi kuachi xa'a ra ña na kuvi ra, ra iin saa tu kachi na ndee ñuu Cesarea yo'o va.
44025025	Ndi su nuu yu'u, ra köo kuachi ndiee ni ndixa vi ra ña kuvi ra xa'a ña. Ra mii va ra kuvi ra kuni ku'un nuu ra chiñu kuchee César, ña sandaku ra kan kuachi xi'in ra, ra ña kan ke kindoo tu yu'u va ña ti'vi yu ra ku'un ra nuu ra César.
44025026	Ndi su köo mii kuachi ra ni'i vi yu tiaa yu nuu tutu ña ku'un nda'a ra chiñu kuchee nuu yu. Ña kan va ke kana yu ra xaa ra nuu ndo vichin, ra nuu mii yo'o ra tata rey Agripa va ke kana yu ra xaa ra, chi kuni yu ña na sana'ma ka kun ra, ra saa ke va'a ni'i yu ña tiaa yu nuu tutu ña ku'un nda'a ra chiñu kuchee César.
44025027	Saa chi vä'a kita ña, tu iin saa na koo ti'vi yu iin tiaa ra ndasi ndiaa ña ku'un kundaku kuachi xi'in ra, tu na ndakäni yu, ndia ña kuu kuachi ña taxi na xa'a ra ―kachi ra.
44026001	Ra saa ndika'an ra rey Agripa xi'in ra Pablo, kachi ra saa: ―Va'a, na ndakani kun xa'a ña ndo'o kun nuu yu vichin ―kachi ra. Ra saa sandakaa ra Pablo nda'a ra ña xa to'o ra, ra ndika'an ra kachi ra saa:
44026002	―Tiaa ni kusii ini yu ña ndatu'un yu xi'in kun vichin, Tata rey Agripa, xi'in ña kuvi ka'an yu xa'a kuachi ña taxi ndia judío xa'a yu.
44026003	Saa chi xini ni va yo'o, xa'a takundi'i ña yuna'a ndu'u na judío xa ndi, xi'in xa'a ña yuna'a ndi xa kuachi ndi. Ña kan ke nduku yu ña mani nuu kun, ra na sa ndiee ini kun, ña tiaa so'o kun ña ka'an yu ―kachi ra.
44026004	Ra saa ndika'an ra Pablo, kachi ra saa: ―Xini takundi'i va na judío yu'u ndia te lo'o vi yu, ra xini tu na ndia ku'va ke xa yu ta ndixiyo yu ñuu va yu, ra saa tu ñuu Jerusalén va.
44026005	Ra kundaa tu ini mii va na, ña xikuu yu Fariseo xi'in ndia kuu fariseo te itia yu, ra kuvi ndakuiin ndia xa'a va ña, tu ndia xiin kuvi ndia, ra ndia fariseo kuvi mii ndia ndinuni va'a ndikun ichi ña yuna'a takundi'i ndu'u na judío ndikun va ndi.
44026006	Ra xa'a ña kandixa yu, ña ndika'an Ndioxi xi'in na xii xikua ndi, ña sandatiaku ra na ndii va ke xakin na kuachi xa'a yu, ña xaa yu yo'o.
44026007	Ra ndu'u, na ^kuu ndise'e ndia uxi uvi ndia xikuu se'e ra Israel, ra ña yo'o ke ndiatu ndi xinu nuu va; ña kan ke ñuu, ra ka'ñu va, ndasaka'nu ndi Ndioxi. Ra na kundaa ini kun, Tata rey Agripa, chi xa'a ña kandixa yu, ña yo'o va ke, taxi ndia judío kuachi xa'a yu.
44026008	¿A kandïxa ndo'o ña kuvi sandatiaku Ndioxi na ndii? ―kachi ra.
44026009	Ra saa ndika'an ka Pablo kachi ra saa: ―Kuni ni tu yu'u va, ña sandi'i yu xa'a takundi'i na ndikun ichi Jesús ra ñuu Nazaret.
44026010	Ra mii saa ndixa ke xa va yu ñuu Jerusalén. Saa chi nduku yu ndiayu nuu ndia sutu ndia kuna'nu, ra kua'a ni na kandixa Jesús taan yu ve'e kàà, ra ta xa'ni na sava na, ra ndixiyo tu yu'u yu xi'in na xa'ni kan.
44026011	Ra tiaa ni kua'a ichi ndixa'an yu, ta ve'e ñu'u ta ve'e ñu'u, ña kundiva'a yu xi'in na, ña kuni yu ña na ndakoo na ña kandixa na. Ra ndia inka ñuu xika va xindikun yu kanita'an yu xi'in na, saa chi tiaa ni ndisaa yu xi'in na ―kachi ra.
44026012	’Ra suvi na ndikun ichi Jesús kuvi na kua'an yu taxi yu, ta kee yu kua'an yu ñuu ka'nu Damasco, ra ni'i yu tutu ña taxi ndia sutu kuna'nu nda'a yu kua'an yu, saa chi mii ndia kuvi ndia taxi ndiayu nda'a va yu.
44026013	Ra saa kuu yu ndikaa yu ichi kan kua'an yu, saa ra xa kuu sava kii va, Tata rey, ra iin ku su'va va ndaye'e iin ñu'u ña ye'e ni, ña kee chi ndivi, sata yu, ra ye'e ni ka ña kan nuu ñu'ù, ra iin xinunduu ña yu'u, ra saa tu ndia kua'an xi'in va yu.
44026014	Saa ra ndikoyo ndi ñu'u kua'an va ndi, ra xini so'o yu ndika'an iin tachi xi'in yu, ra tu'un hebreo ke ndika'an ña kachi ña saa: “Saulo, Saulo, ¿nichuun kanita'an kun xi'in yu? Ra na kundaa ini kun, chi ra sandi'i xa'a mii va kuvi kun, saa chi ta xa iin sindiki ri ta'vi, ri kee xa'a yu'u kàà ña tiku nuu, va ke xa kun”, kachi ña.
44026015	Ra saa ndika'an yu, kachi yu saa: “¿Yoo kuvi yo'o Tata?” kachi yu. Saa ndika'an Tata yo kachi ra saa: “Yu'u kuvi Jesús ra xika kun kanita'an kun xi'in.
44026016	Ra na ndakundichi kun vichin, saa chi ña ndituvi yu nuu kun, ra chiñu nuu va yu ke kaka kun, ra ndakuiin tu kun xa'a ña xini kun vichin, xi'in xa'a ña kuni kun sa yu kii ña vaxi va.
44026017	Ndi su kuayü'vi kun, chi sakaku va yu yo'o nuu na ñuu kun, ra saa tu nuu na küu judío va, ra mii nuu na küu judío kan ke ti'vi yu yo'o ku'un kun vichin va.
44026018	Ña va'a na ndanuña nuu na, ra kee na nuu ñaa nuu xika na, ra ndakaka na nuu tuun ñu'u, ra kee tu na tixi ndiee timia'a va, ra ndakundikun na Ndioxi, ra va'a na kandixa na yu'u, ra koo ka'nu ini yu xa'a kuachi na, ra ni'i ta'vi na koo na xi'in na yii na kuu ñuu Ndioxi”, kachi ra.
44026019	’Ña kan ke ndikänduu vi yu, ña ndika'an Jesús xi'in yu, Tata rey Agripa.
44026020	Saa chi ndikun, ndixa'an va yu ñuu Damasco, ra ndika'an ndoso yu nuu na xa'a ichi Jesús, ra saa tu ñuu Jerusalén va, ra saa tu iin takundi'i ñuu ña ndikun ndiaa Judea va, ra ndika'an tu yu xi'in na küu judío ña na nandiko ini na nuu Ndioxi, ra na sa na chiñu ña va'a, ña ndaña'a na mii na ña xa ndasama na.
44026021	Ra xa'a ña yo'o va ke tiin ndia judío yu'u, ta ndikaa yu ini ve'e ñu'u, ra ndasi ndiaa ndia yu'u, ra kuni ka'ni ndia yu'u.
44026022	Ra mii va Ndioxi chindiee ta'an xi'in yu, ña kan ke va'a iyoo ndaku nima yu ndia vichin va, ra ka'an ndoso yu nuu takundi'i yuvi xa'a ra, ra nii na kuika kuvi na, ra nii na nda'vi kuvi va tu na, chi iin nani ka'an yu xi'in va na. Ra iin ta kachi ra Moisés ña ndika'an xa'a ña kuu, ra iin saa ke kachi tu ndia, ndika'an ndoso tu'un yu'u Ndioxi xina'a va, ra mii saa ke kachi tu yu'u va, ña ka'an yu xi'in yuvi:
44026023	ña xiniñu'u ndo'o ni ra kixi sakaku na yuuvi yo'o, ra kuvi ra, ndi su ra kan kuvi tu ra nuu va'a sandatiaku Ndioxi nuu ña ndii va, ra kuu ra ñu'u ye'e nuu na judío, ra saa tu nuu yuvi na ndee ini kuvi nuu ña yuuvi va.
44026024	Ra ta ndi'i ndika'an ra Pablo tu'un yo'o xa'a mii ra, ra saa ninda'yu ra chiñu Festo kan, nuu ra kachi ra saa: ―¡Ra sana va kuvi yo'o, Pablo! Ña ndiya'a ni ka'vi va kun ke sasana ña xini kun ―kachi ra.
44026025	Saa ndakuiin ra Pablo, kachi ra saa: ―Na kundaa ini yo'o, ra Tata chiñu Festo, chi süvi ra sana kuvi yu, chi ña ña'a tuni va'a ke ka'an yu, ra ña ndaa va kuvi ña.
44026026	Ra ^xini va'a va ra Tata rey Agripa yo'o, xa'a takundi'i ña yo'o; ña kan ke kuayü'vi yu ^ka'an yu, ña ^ndu'u ra vichin, saa chi kundaa va'a va ini yu, ña xini ra xa'a ña, saa chi süvi ña ndikuu se'e kuvi ña ―kachi ra.
44026027	Ra saa ndika'an ra xi'in ra rey Agripa kachi ra saa: ―¿A su kandixa tu yo'o va, Tata rey Agripa, ña ndika'an ndia ndika'an tu'un yu Ndioxi xina'a? Kundaa va ini yu ña kandixa kun ―kachi ra.
44026028	Ra saa ndika'an ra rey Agripa, xi'in ra Pablo kachi ra saa: ―Lo'o ni va, ra ndikun kuchuun va kun saxinu kun ini yu, ña kandixa yu ichi Jesús, ¿tuvi kun? ―kachi ra.
44026029	Ra saa ndika'an ra Pablo xi'in ra kachi ra saa: ―A kama, ra a kuachi va tu, ra süvi indaa yo'o kuvi ra na kandixa, chi ña kuni yu ke, na kandixa takundi'i va na ndee xini so'o yo'o vichin, ra koo ndo ta ku'va iyoo yu'u, ndi su kunü'ni vi tu ndo'o xi'in yo'o kàà, ta'an ña nu'ni nda'a yu'u ―kachi ra.
44026030	Ra ta ndi'i ndika'an ra Pablo ña yo'o, ra saa ndakundichi ra rey Agripa, xi'in ra chiñu Festo kan, xi'in ña Berenice, ra saa tu ndia kuna'nu ndia xindee xi'in va na.
44026031	Ra saa kee siin na iin xiyo, ra xa'a na ndatu'un na xa'a ra Pablo kachi na saa: ―Tiaa yo'o, ra köo kuachi ndiee ndi xa vi ra, ña kuvi ra xa'a ña, ra nii ve'e kàà xiniñü'u kundikaa vi ra ―kachi na.
44026032	Saa ndika'an ra rey Agripa xi'in ra chiñu Festo kan kachi ra saa: ―Ndikun yo'o ke saña va ra, tu ndikä'an ra, ña ku'un ra nuu ra chiñu kuchee César ñuu Roma, ña sandaku ra kan kuachi xi'in ra ―kachi ra.
44027001	Ra ta xa kindoo ra chiñu Festo ña ti'vi ra ndu'u ku'un ndi chi Italia, ra saa ndataxi ra ra Pablo xi'in sava ka ndia ñu'u ve'e kàà, nda'a iin ra soldado ra kuchee ra nani Julio, ra ita'an xi'in iin ti'vi chee ndia soldado, ndia kuu kuenda ra Augusto.
44027002	Ra saa ndakundiaka ndia soldado kan ndu'u, ra ndixa'an ndia ndaa ndia xi'in ndi, ini itun tun xika nuu mini tu kee ñuu Adramitio ña ndikaa yu'u mini, tu xa kana ku'un ñuu ña ndo'ni yu'u mini chi Asia. Ra kua'an tu ra Aristarco ra ita'an xi'in va ndi, ra kee ñuu Tesalónica ña ndikun ndiaa ñuu Macedonia.
44027003	Ra ta ndituvi inka kii saa ndixaa ndi nuu ndi ñuu Sidón. Ra to'o ni va xa ra Julio, ra kuchee nuu ndia soldado kan xi'in ra Pablo, saa chi taxi va ra ndiayu nda'a ra ña ndixa'an ra ñuu kan xito'ni ra na ita'an mani xi'in ra, ra chindiee ta'an na xi'in ra.
44027004	Ra ñuu Sidón kan, nandaa tuku ndi itun tun xika nuu mini, ra saa kana nu kua'an nu xi'in ndi; ra ndiee ka vi xa'a kani tachi, chi nuu ndi su'va, ra ni ndiküvi ka ku'un itun kan xi'in ndi, ra saa xakin xiyo nu xi'in ndi chi nda'a ichin xiin ñu'u lo'o ña ndikaa ni'i nuu mini ña nani Chipre.
44027005	Ra saa ndiya'a ndi chi nuu xitondiaa yu'u mini nuu ndikaa Cilicia xi'in Panfilia, ra iin saa ndixaa ndi ndia ñuu Mira, ña ndikun ndiaa chi Licia va.
44027006	Ra ñuu Mira kan kundaa ini ra Julio, ra soldado kuchee kan, ña kana iin itun tu xika nuu mini tu kee ñuu Alejandría ra kua'an nu chi Italia. Ra tu kan nandaa ndi kua'an ndi xi'in ndia soldado kan.
44027007	Ra kua'a ni va kii xindikaa nu nuu mini kan xi'in ndi, saa chi kuee ni va ndixa'an nu. Ra iin xi'in ña nduxa vi ndiya'a nu xi'in ndi, chi nuu xitondiaa nuu ndikaa ñuu Gnido. Saa chi tiaa ni ndiee kani tachi chi nuu ndi su'va, ra xa'a ña kan ke xakin xiyo nu xi'in ndi, ra ndiya'a nu ndia xiin ñu'u ña ndikaa ni'ni nuu mini ña nani Creta, nuu ndikaa ñuu Salmón.
44027008	Ra iin xi'in tundo'o ka'nu vi saa ndixaa nu xi'in ndi ñuu ña nani Buenos Puertos, ña ndikaa yachin xi'in ñuu Lasea, suvi mii Creta kan va.
44027009	Saa kuu, ra xa kuna'a va ndo'ni ndi ichi kan, saa ra xa kuyachin va kii ña xa'a kuun savi chi kan, ra xa ku iyo va kaka itun tu xikan nuu mini. Ra xa'a ña kan ke taxi ra Pablo xini takundi'i ndia kua'an xi'in itun kan,
44027010	kachi ra saa: ―Ndia ta'an yo, ña tuvi yu, ra ichi nuu ku'un yo ra iyo ni va kuu. Saa chi ndi'i va xa'a mii itun yo'o, xi'in ña'a ña ndiso nu, ra kusana ndia mii va yo ndi'i xa'a ―kachi ra.
44027011	Ndi su ndindäa ra soldado kuchee kan, xa'a vi ña ndika'an ra Pablo. Chi kandixa ka va ra ña ndika'an ra ndiaa itun xika nuu mini kan, xi'in ña ndika'an ra kuu xito'o nu.
44027012	Ra ndia nii ndia ndixïin ña kuachi ndi ñuu Buenos Puertos kan, saa chi iyo ni ndituvi ndia, ña kan ke ndika'an ndia ña ku'un ndi chi ñuu Fenice ña ndikaa suvi mii Creta ña kundee ndi yoo savi, saa chi ikan ke kuëe ndo'o itun xika nuu mini kan, saa chi küvi kixi ndaku tachi ña tanda'a ña nu ka'an ndia.
44027013	Ra saa xa'a vita vita lo'o kani tachi ña vaxi chi ninu nuu kuu sur, ra kuchuun va itun kan ku'un nu, ndituvi ra ndiaa nu xi'in ra kuu xito'o nu. Ra saa xa'ndia ndia chiñu ña ndaxita inka ndia yuu vee ña itiin nu xi'in nandaa ña. Ra saa ndaki'in nu kuee kuee kua'an nu suvi mii yu'u mini nuu nani Creta kan va.
44027014	Ra sakan iin kani lo'o va kua'an nu xi'in ndi, saa ra xa'a va tachi ña nani Euroclidón ña ndiee ni kani ña, chi nuu kua'an itun kan.
44027015	Ra nditäxi ña ku'un nu chi nuu kuni ndia ku'un nu, saa chi tiaa ni ndaku kani ña. Ndia saa ra ndisaña nda'a nu kua'an nu xi'in va ndi xa tachi kan.
44027016	Ra ndiya'a nu xi'in ndi chi xiin ñu'u lo'o ña ndikaa ni'ni nuu mini ñani Clauda, ra lo'o va tu kani tachi kan, ra tiaa ni u'vi saa kuchuun ndi, ndaki'in ndi itun vali tu xika nuu mini tun ndiso nu, ña ndataan ndi nu chi ini mii tun chee kan.
44027017	Ra ta ndi'i, saa chiku'ni ndia mii itun chee kan, xi'in kua'a ni yo'o, saa chi iyu'vi ni ndia ña kani ndiaa nuu nu yuti ña nani Sirte ña iyoo ka'a mini kan, ra ndata nu, ká'án ndia. Ra saa sanuu ndia tikoto ndika ña ndita sata nu, ña va'a na ndukuee ku'un nu, kuni ndia.
44027018	Ra ta ndituvi inka kii, ra iin ndakundiee va tachi kan xika ña. Ndia saa ra xa'a ndia ko'ni ndia ña'a ña ndiso nu nuu mini kan va, ña va'a na ndukama nu, kuni ndia.
44027019	Ra ta ndixinu uni kii, ra saa xatia ndi takundi'i va ña'a ña xiniñu'u mii itun xika nuu mini kan.
44027020	Ra kua'a ni kii nindändii, ra ni kimi ndikanäta, ra ndikä'an ka ndi ña kutiaku vi ndi, saa chi tiaa ni ndiee xika tachi kan.
44027021	Ra xa kua'a ni tu kii täan kuxi va ndi, ra saa ndakundichi ra Pablo ma'ñu, ra ndika'an ra kachi ra saa: ―Ndia ta'an yo, va'a ka va ndikandixa ndo yu'u tan ndika'an yu xi'in ndo ña kuachi yo Creta, saa chi tu ndikuachi yo ikan, saa ra kuëe ndo'o vi itun yo'o, ra nii mii yo kuëe ndo'o vi.
44027022	Ndi su na kuayü'vi ndo, saa chi nii na ndi'i va xa'a itun yo'o, ndi su ndo'o, ra ndia nii ndo küvi.
44027023	Saa chi ñuu nduve'e ndituvi iin ra tatun Ndioxi nuu yu, ra Ndioxi ra ndikun yu, ra xachiñu yu nuu kuvi ra, ti'vi ra ña kixi ra nuu yu,
44027024	ra ndika'an ra xi'in yu kachi ra saa: “Kuayü'vi kun, Pablo, saa chi xiniñu'u xaa va kun nuu ra chiñu kuchee ñuu Roma, ra xa'a yo'o ke kaku tu ndia kua'an xi'in kun ña'a va”, kachi ra xi'in yu.
44027025	Ña kan ke ndaku ni na koo ini ndo, ndia ta'an yo. Saa chi yu'u, ra ndiaa va ini yu Ndioxi, ra kandixa tu yu ña kuu ña ndika'an ra tatun kan xi'in va yu.
44027026	Ndi su xa saa xiniñu'u xaa va itun yo'o ko'ni nu yoo nuu iin ñu'u lo'o ña ndikaa ni'ni nuu mini ―kachi ra Pablo xi'in ndia.
44027027	Saa kuu ra ndixinu va uxi kumi kii ñu'u ndi nuu mini kan, ra mii ñuu kii kan ke xa kua'an ndi nuu mini ra nani Adriático va, ra iin cho'o iin chi kan va kua'an itun kan xi'in ndi xa tachi, ra ta xa kuu sava ñuu saa ra kundaa va ini ndia ndiaa itun kan ña xa kuyachin nu nuu ndikaa ñu'u ichi.
44027028	Ra saa tava ndia ku'va ña kunu mini nuu kua'an ndi kan, ra oko xa'un iin metro ka ke kunu ra, ra ta xa iin va'a va'a lo'o ka kua'an itu kan, ra saa tava tuku va ndia ku'va, ra ndia ku'va oko uxa metro va ke kunu ra.
44027029	Ra saa ndiyu'vi ndia ña kani ndiaa nu kava, ra saa sanuu ndia kumi yuu vee chi ka'a nu, ña va'a na kundichi nu nuu mini kan, ra xa'a ña ndiyu'vi ndia ke kuni ndia ña kama ni na tuvi.
44027030	Saa xa'a ^kuni kunu va ndia sakanda itun kan ku'un ndia, ra xa'a ndia sanuu ndia itun vali tu xika nu tiakuii tun ndiso itun chee kua'an xi'in ndi kan; ra iin ^xa tiin ndia yuu vee ña xikundichi nu xi'in ña ko'ni ndia ña chi nuu nu, iyoo tu'un.
44027031	Ra xini va ra Pablo ña xa ndia saa. Ra saa ndika'an ra xi'in ra soldado kuchee kan, ra saa tu xi'in ndia soldado va ra, kachi ra saa: ―Tu na kunu ndia yo'o ku'un ndia, saa ra nii ndo'o kuvi ndia käku vi ―kachi ra.
44027032	Ra saa xa'ndia ndia soldado kan yo'o ña nu'ni ndiaa itun vali kan, saa ra ndikoyo nu nuu mini kan kua'an va nu.
44027033	Ra ta xa kua'an ndituvi, ra saa ndika'an ra Pablo xi'in ndia ña xiniñu'u kuxi va ndia kachi ra, ra saa ndika'an ka ra kachi saa xi'in ndia: ―Xa uxi kumi va kii ke täan kuxi ndo, ra ni täan tu kusun va ndo, ña ndiatu ini ndo, ndia ña ke kuu.
44027034	Ña kan ke ^nduku yu ña mani nuu ndo, ña na kuxi va ndo lo'o vichin, ra kuayü'vi ndo, chi ndia nii ixi lo'o xini ndo ke ndoñü'u vi ―kachi ra.
44027035	Ra ta ndi'i ndika'an ra Pablo tu'un kan, ra saa ki'in ra xita ra taxi tixa'vi nda'a Ndioxi xa'a ña, ra xini takundi'i va ndia ndee kan ña ndika'an ra xi'in Ndioxi, ra saa ta'vi ra ña ra xa'a ra xixi va ra.
44027036	Saa ra ndakindiee tu ini ndia kua'a kan va, ra xa'a tu ndia kan va xixi ndia.
44027037	Ra uvi ciento uni xiko xa'un iin vi kuvi ndi kua'an xi'in itun kan.
44027038	Ra ta xa nditiandiaa ini ndia ña xixi ndia, ra saa xa'a ndia xatia ndia nuni trigo ña kua'an xi'in itun kan nuu mini kan, ña va'a na ndukama ka nu, kuni ndia.
44027039	Ra ta ndituvi, ra nindäkuni vi ndia, ndia itun kan ndia mii ku nuu ndixaa ndi. Ndi su xini va tu ndia ndikaa iin ñu'u lo'o ma'ñu mini kan, ra ndaa va lo'o xiin ña, ra xa vita va kandita mini ikan, ra saa kuni ndia ña na kundutia'a itun kan, nuu ndaa xiin ñu'u lo'o kan.
44027040	Ra saa xa'a ndia xa'ndia ndia yo'o, ña nu'ni yuu vee ña itiin itun kan ña va'a ndichi nu, ra sataya tu ndia itun tun sakanda ndia ña va'a kua'an va nu. Ra saa sandandaa tuku va ndia tikoto ndika ña ndichi chi nuu nu, ra saa ndakanda itun kan kua'an nu chi nuu ndaa, nuu vita lo'o kani mini kan.
44027041	Ra saa ^kuu nu kua'an nu, saa ra nditiin va chi yu'u nu yuti ña ndakoo ndee ka'a mini kan, ndia saa ra ndiküvi va'a ka ku'un vi nu. Ra xi'in ña ndiee ni kani ndiaa mini kan chi ka'a nu, saa ra xa'a chachi va nu.
44027042	Ra saa xa'a ndia soldado kan kuni ndia ka'ni ndia, ndia ndasi ndiaa kua'an ku'un ve'e kàà, ña va'a na ndasütia ndia ra kunu ndia ku'un ndia.
44027043	Ndi su nditäxi vi ra soldado kuchee kan, ña kuvi ndia ndasi ndiaa kan, chi ña xa ra ke xa'ndia ra chiñu nuu ndia xini sutia, ña na sutia ndia, ra kee ndia chi nuu ñu'u ichi va. Ra ra Pablo va kuvi ra kuni ra sakaku ra ña xa ra saa.
44027044	Ra ndia kuchüun sutia tu ndika'an ra xi'in, ña na ki'in ndia vitu a ndia ka ña'ñu mii itun chee kua'an xi'in ndi kan va, ra nuu nu kan va na kundee ndia ña kee ndia chi nuu ñu'u ichi, kachi ra xi'in ndia. Ra saa ndixa ke xa va ndia, ra va'a ndixaa tiaku ndi'i va ndi, chi nuu ñu'u ichi kan.
44028001	Ra ta kee ndi'i ndi, ña ndixaa ndi ñu'u lo'o ña ndikaa ni'ni ma'ñu mini kan, ra saa kundaa ini ndi ña nani ña Malta.
44028002	Ra ndaki'in mani ni va mii na ndee ñuu kan ndu'u, ra saa ndikun chikaa na ñu'u va, ra ndika'an na xi'in ndi ña na kuyachin ndi ndasaa ndi, saa chi ^kuun ni savi ra tiaa ni tu vixin va.
44028003	Ra saa ndixa'an ra Pablo, ndakaya ra itun ichi taan ra nuu ñu'u kan, ra xi'in ka'ni ña xixi ñu'u kan kanata iin koo ri xatu ni, ra xaxi ri nda'a ra.
44028004	Ra ta xini na ñuu kan ña tanii ndiaa koo kan nda'a ra Pablo, ra saa ndika'an na xi'in ta'an na kachi na saa: ―Ra ^xa'ni ndii va kuu tiaa yo'o, saa chi va'a ni ndikaku va ra ña ndixï'i ra sa mini, ndi su nditäxi vi ndioxi ña xa ndaku kuachi ña ndikun yo kutiaku ra ―kachi na.
44028005	Ra saa kisi ra Pablo nda'a ra nuu ñù'ù, ra ndakava koo kan nuu ñù'ù va, ndi su köo va'a ña nindo'o vi ra.
44028006	Ra iin su'va ndiatu ini takundi'i yuvi kan, ña ndita kuiñu ra, ra a iin kama su'va va nduva ra, ña kuvi ra ká'án na. Ra saa kuu ra kuna'a va, ra kuëe nindo'o vi ra, saa ra ndasama va ña ^xani ini na, ra saa ndika'an na ña kuu ra Pablo iin ndioxi va.
44028007	Ra yachin kan va iyoo ve'e iin tiaa ra nani Publio, ra ra kan kuvi ra kuchee nuu na ndee ñuu kan, ra ra kan kuvi ra ndaki'in mani ndu'u ña xindee ndi ve'e ra uni kii.
44028008	Ra saa kuu ndi ndee ndi kan, saa ra kundaa va ini ra Pablo ña ndiee ni ndo'o iva ra Publio kan, kue'e nii, ra tiaa ni ndikaa ka'ní ra kandu'u ra nuu xito. Ra saa ndixa'an ra Pablo xito'ni ra ra, ra ndika'an ra xi'in Ndioxi xa'a ra, ra ta ndi'i ndika'an ra xi'in Ndioxi xa'a ra, ra saa chindu'u ra nda'a ra sata ra, ra ndikun nduva'a va tiaa kan.
44028009	Ra ta kundaa ini sava ka na xi'i, na ndee ñuu kan ña sanda'a ra Pablo tiaa kan, saa ra ndixaa tu na kan va nuu ra, ra sanda'a tu ra na kan.
44028010	Ra tiaa ni xato'o yuvi kan ndu'u, ra ta xa kee ndi ku'un ndi, ra saa taxi na takundi'i ña'a ña kumani nuu ndi ichi nda'a ndi kua'an xi'in ndi.
44028011	Ra uni yoo vi ke xindee ndi ñu'u lo'o, ña ndikaa ni'ni nuu mini kan, ra ndia ta xa ndiya'a savi vi ke nandaa ndi, iin itun tun xika nuu mini tun kee ñuu Alejandría, ra ndita uvi na'na ndioxi na, chi nuu nu, ra iin ña nani Cástor, ra inka ña ñani Pólux, ra ikan ke kuachi tu nu kan va yoo savi kan.
44028012	Ra saa ndaki'in itun kan kua'an nu xi'in ndi, ra ndixaa nu xi'in ndi ñuu ña ñani Siracusa ña ndikaa yu'u mini, ra ikan kuachi ndi uni kii.
44028013	Ra ñuu kan kee tuku itun kan xi'in ndi, ra saa ndaki'in nu kua'an nu, ra ndixaa nu xi'in ndi ñuu ña ñani Regio ña ndikaa yu'u mini. Ra ta ndituvi inka kii, saa xa'a vita vita kani tachi ña vaxi chi ninu nuu kuu sur, ra saa ndaki'in tuku nu kua'an nu xi'in ndi, ra iin saa ndixaa nu xi'in ndi ndia ñuu ña nani Puteoli ña ndikaa yu'u mini kan.
44028014	Ra ñuu Puteoli kan ndakuta'an ndi xi'in sava na ñani yo na ndikun ichi Jesús, ra ndika'an na xi'in ndi ña na kuachi ndi xi'in na, ra kuachi ndixa ndi xi'in va na uxa kii, ra ndia kan ndaki'in ndi kua'an xa'a ndi chi ñuu chee Roma va.
44028015	Ndi su xa kundaa va ini na ñani yo, na ndikun ichi Jesús na ndee ñuu Roma, xa'a ndi ña kua'an ndi chi kan, ra saa ndixa'an sava na ndaki'in na ndu'u ndia nuu nani, Nuu ya'vi Apio, ra sava tu na ndixa'an ndaki'in ndu'u iin nuu nani, Uni Ve'e. Ra ta xini ra Pablo na ñani yo kan, saa ra taxi ni ra tixa'vi nda'a Ndioxi, saa chi kusii ni ini ra.
44028016	Ra ta ndixaa ndi ñuu chee Roma kan, ra saa ndataxi ra soldado kuchee kan, ndia ndasi ndiaa kua'an xi'in ra ku'un ve'e kàà nda'a iin ra soldado kuxikua'a, ña na kondiaa ra ndia, ndi su ra Pablo tu chikandu'u siin ndia inka ve'e va, ra ndika'an ndia xi'in iin ra soldado ña na kondiaa ra ra.
44028017	Ra ta ndixinu uni kii ndixaa ra Pablo ñuu chee Roma kan, ra saa ti'vi ra chiñu ndixa'an nuu takundi'i ndia xikua'a judío ndia ndee ñuu chee Roma kan ña na kixi ndia nuu ra, ra ta ndixaa ndia nuu ra, ra saa ndika'an ra xi'in ndia, kachi ra saa: ―Ndia ta'an yo, na kundaa ini ndo, saa chi ndia nii kuachi ndïxa yu xi'in na judío ta'an yo, ra nii ndikänduu tu yu chiñu ña yuna'a na xa na, ña ndakoo na xii xikua yo xina'a va, ndi su ndasi ndiaa va na yu'u, ra ndataxi na yu'u nda'a ndia chiñu ndikun ndia Roma yo'o va.
44028018	Ra ta xa ndaku ndia kuachi xi'in yu, saa ra kuni va ndia saña ndia yu'u va, saa chi kundaa va ini ndia, ña köo kuachi ndixa yu ra kuvi yu xa'a ña.
44028019	Ndi su nditäxi vi ndia judío ta'an yo ña saña yu, chi ndia kuni ka'ni va kuvi ndia yu'u, ndia saa ra ndataxi yu mii yu nda'a ra chiñu kuchee ñuu Roma yo'o va, ña na sandaku ra kuachi xi'in yu, ndi su süvi xa'a na ñuu yo ke vaxi yu taxi yu kuachi.
44028020	Ra ña kana yu ndo'o vichin, ra xa'a ña va'a na kuni ta'an yu xi'in va ndo kuvi ña, ra ka'an tu yu xi'in ndo xa'a ña ndo'o va yu, ra na kundaa ini ndo, chi xa'a ña kandixa yu ta ku'va kandixa takundi'i na ñuu yo Israel ña ndatiaku na ndii, va ke nu'ni yu, xi'in yo'ó kaa yo'o vichin ―kachi ra.
44028021	Ra saa ndika'an ndia xi'in ra kachi ndia saa: ―Ndia nii tutu täan ti'vi ndia chiñu Judea xaa nda'a ndi xa'a kun, ra ndia nii tu ndia judío ta'an va yo, täan kixi taxi kuachi xa'a kun nuu ndi.
44028022	Ndi su ^kuni va tu ndi ña kuni so'o ndi, xa'a ña ka'an kun, saa chi iinii kuvi va kundasi na ña ndikun kun ñaa ―kachi ndia.
44028023	Ra saa kindoo ndia xi'in ra Pablo ña ndakuita'an ndia inka kii. Ra ta ndixaa kii kan, ra saa ndakuta'an kua'a ni yuvi ra ndixaa na ve'e nuu kandu'u ra Pablo. Ra iin nduvi ndaa va ndakani ra nuu na, xa'a ichi nuu xa'ndia Ndioxi chiñu. Ra ndiayu Ndioxi ña ndakoo ra Moisés, xi'in ña ndika'an ndia ndika'an ndoso tu'un yu'u Ndioxi xina'a va ke xiniñu'u ra, ña ndika'an ra xi'in na ña kuni ra ^saxinu ra ini na, ña na ^kandixa na Jesús.
44028024	Ra kandixa va sava na ña ndika'an ra Pablo, ra sava tu na ndixïin kandixa va.
44028025	Saa ra nindakitä'an tu'un vi na, ra saa xa'a na nindutia na kua'an va na. Ra saa ndika'an ra Pablo xi'in na, kachi ra saa: ―Ta xa ndo'o vichin, ke ^xa tu na xii xikua yo xina'a va, ra xa'a kan va ke ndika'an tachi Yii Ndioxi xi'in ra Isaías, ña ndika'an ra xi'in na, ra su'va ke kachi ña xi'in ra:
44028026	Kua'an nuu na ñuu yu, ra ka'an kun xi'in na kachi kun su'va: xini va so'o ndo, ndi su kundäa ini ndo; xito'ni kaxi va ndo, ndi su xïni vi tu ndo,
44028027	Saa chi nima ndo, ra xa ña ndutie'e va kuvi ña, ra ndasi tu so'o va ndo, ña kan ke xïni ka so'o ndo, ra ndasi tu nuu va ndo; ña kan ke xïni kan ndo, Ra nii kuëe xini kaxi tu so'o va ndo, Ra ni na kuïin ndo nandiko ndo nuu yu, ra sanda'a yu ndo'o, kachi ra Isaías ―kachi ra Pablo xi'in ndia judío ta'an ra.
44028028	Ra saa ndika'an ka ra Pablo xi'in ndia, kachi ra saa: ―Na kundaa ini ndo, chi xa'a ña ndaku ni ini ndo, ra va'a ka va na ku'un yu nuu na küu judío ña ndatu'un yu xi'in na, xa'a ña kuni Ndioxi sakaku ra na, saa chi kuiin va na kan kuni so'o na ―kachi ra.
44028029	Ra ta ndi'i ndika'an ra Pablo kachi ra saa, ra saa ndaki'in na judío kan kua'an na, ra iin inaa ta'an mii na kua'an na.
44028030	Ra uvi nii ka kuiya ke xikandu'u ra Pablo ve'e ña tatu ra ñuu kan, ra ndaki'in ra takundi'i va yuvi na ndixa'an xito'ni ña'a.
44028031	Ra ndixiyo ni va ndiayu nda'a ra, ña ndakani ra nuu na xa'a ichi nuu xa'ndia Ndioxi chiñu, ra sakua'a ni ra na xa'a ichi Tata yo Jesucristo, ra ndia nii yuvi ndisäsi nuu ra.
45001001	Ndioxi na koo xi'in ndo'o na ta'an yo, na ndee ñuu Roma. Yu'u kuvi ra Pablo, ra xachiñu nuu Tata yo Jesucristo, ra ndikaxin Ndioxi yu'u ña kaka yu chiñu nuu ra, ra ka'an ndoso tu'un va'a xa'a Jesucristo.
45001002	Ra xa ta yachi vi ke kindoo Ndioxi xi'in ndia ndika'an ndoso tu'un yu'u ra, ña tiaa ndia tutu yii, ña ndakani xa'a tu'un va'a ña sakaku na yuuvi yo'o.
45001003	Ra xa'a tata yo Jesucristo ra kuu se'e Ndioxi va ke ndakani tu'un va'a kan. Ra ña kaku Tata yo Jesucristo nuu ñu'u ña yuuvi yo'o, ra ndise'e ra rey David va kuvi ra.
45001004	Ra Tachi Yii Ndioxi ke ndaña'a ra, ña kuu ra se'e Ndioxi, ra kuu mii ra ndiee ña ka'nu, saa chi ndatiaku va ra nuu ña ndii.
45001005	Ra nuu Jesucristo va ke ndini'i tá'vi̱ yu ña sachiñu yu nuu ra, ra ka'an ndoso yu nuu takundi'i na yuuvi yo'o xa'a ra, ña va'a na ndakundikun na ra, ra kandixa na ra, ña va'a na sa to'o na ra.
45001006	Ra ta ^xa Ndioxi ña kana ra na küu judío kan ke xa tu ra xi'in ndo'o va, ña kana ra ndo'o, ña kundikun ndo Jesucristo vichin.
45001007	Ra nuu takundi'i ndo'o na ta'an yo na ndee ñuu Roma, na ku'vi ni ini Ndioxi xíní ra, na kana ra ^kuu na yii, ke ti'vi yu tutu yo'o kuxaa ña. Ra ña va'a ña taxi Ndioxi xi'in Jesucristo ke na koo xi'in ndo, ra va'a ni na koo ndo.
45001008	Ra ña nuu va'a, ra xi'in kivi Jesucristo ke ^ndataxi ni yu tixa'vi nda'a Ndioxi xa'a takundi'i ndo, saa chi iinii kuvi va ka'an na xa'a ndo ña kandixa ni ndo Jesucristo.
45001009	Ra Tata yu Ndioxi, ra xachiñu yu nuu xi'in ndinuni nima yu, ña ka'an ndoso yu tu'un va'a xa'a se'e ra, kuvi ra kundaa ini ña ^ndaka'an yu xa'a ndo iin takundi'i va kii, ra ka'an ni yu xi'in ra xa'a ndo.
45001010	Ra ña xaku nda'vi yu nuu Ndioxi xa'a ke, na sa ra ña mani taxi ra ndiayu nda'a yu, ña va'a xaa yu kuto'ni yu ndo'o, ndia iin kii va.
45001011	Ra ña ^kuni yu kuni yu ndo'o, ra xi'in va ndo ke kuni yu ndatu'un yu xa'a sava ña xinituni ña taxi Ndioxi, ña va'a chindiee ta'an ña xi'in ndo, ña kundikun ndinuni va'a ka ndo ra.
45001012	Ra ña ka'an yu ña yo'o xi'in ndo, ra ña va'a na chikaa ka yo ndiee xi'in ta'an yo, xa'a ña ^kandixa va yo kuvi ña.
45001013	Ra na kundaa ini ndo na ta'an yo, saa chi xa kua'a ni va ichi ^kuni yu xaa yu kuto'ni yu ndo'o, ndi su täan xaa yu. Ra na kundaa ini ndo, chi xa saa xaa va yu ña kuni yu chiñu va'a ña ^xa ndo, ra ta'an chiñu va'a xaan kuvi tu ña xa na ñani yo na küu judío, na iyoo ta ku'va iyoo ndo'o, na ndakundikun Jesús, na ndee iinii kuvi ña yuuvi va.
45001014	Ra na kundaa ini ndo, chi nii na nda'vi kuvi na, ra nii na kuika kuvi va tu na, ra nii na ndichi kuvi na, ra nii na kuëe ndichi kuvi va tu na, ndi su yu'u kuvi ra xiniñu'u ndatu'un xi'in takundi'i va na.
45001015	Xa'a ña kan ke kuni ni yu xaa yu, ña ndakani ka yu tu'un va'a xa'a Jesucristo nuu ndo'o, na ndee ñuu Roma.
45001016	Yu'u, ra kukä'an nuu yu ña ka'an ndoso yu tu'un va'a xa'a Jesucristo, saa chi ndiee Ndioxi ña ^sakaku takundi'i yuvi na ^kandixa Jesucristo va kuvi ña. Ra tu'un va'a xa'a Jesucristo yo'o, ra nuu na judío ke xi'na ni ka xa̱a ña, ndi su xa saa xiniñu'u ku'un tu ña nuu na küu judío va.
45001017	Ra tu'un va'a xa'a Jesucristo ke ^saña'a yoo, ndia ku'va ke ^ndaki'in Ndioxi yuvi, ra ndasa ra na yuvi va'a, ta ku'va iyoo yuvi na köo kuachi. Ta ku'va kachi mii tu'un Ndioxi ña kachi su'va: “Yuvi na ndaki'in mani Ndioxi, ra ndasa ra na yuvi va'a, ra xa'a ña ndiaa ini va na ra ke kutiaku na”, kachi ña.
45001018	Ra ndia ndivi nuu ndu'u vi Ndioxi ke ^ndaña'a ra mii ra nuu yo, ña sáa̱̱ ra xini ra takundi'i yuvi ña'á, xi'in yuvi na xïin sa chiñu ndaku; ra chiñu ña'a, ña ^xa va na ke täxi kundaa ini na ña ndaa.
45001019	Ra xa kundaa va'a va ini na ña ndaa xa'a Ndioxi, saa chi xi'in chiñu ña ^xa va ra kuvi ña, ndaña'a ra ña nuu na.
45001020	Ra va'a ni küvi va kuni na Ndioxi, ndi su ña kuu mii ra, xi'in ndiee ra ña kuëe ndi'i xa'a ña kuu mii ra, ra ndia te kii xa'a vi kuvi ña xa'a ra ndaña'a tuvi ra ña, ra xa'a ña kan va ke va'a kundaa ini na ña iyoo Ndioxi; ña kan ke küvi ka'an yuvi ña köo kuachi na.
45001021	Ra ña ndixa ke xini va'a va na ña iyoo Ndioxi, ndi su xïin na ña sato'o na ra, ra nii xïin tu na ña taxi na tixa'vi nda'a va ra. Chi ña ^xa na ke, xa'a na ndakundi'i ini na xa'a inka ña'a ña köo ya'vi ndiaa va, ra xa'a chiñu ki'vi ña ^xa na ke, ndi'i tu xa'a ña xini tuni va na.
45001022	Ra va'a ni ndichi ni va na nuu mii na, ndi su na ndiee ka nduki'vi va kuvi na.
45001023	Saa chi nuu ña ^ndasaka'nu na Ndioxi ra kuëe ndi'i xa'a, ra xa'a na ndasaka'nu na ña'a ña ndi'i xa'a, ña xava'a mii va na, ta kuu na'na yuvi, xi'in na'na kiti ri ndáchí, xi'in na'na kiti ri iyoo kumi xa'a, xi'in na'na kiti ri kañu'u tixi va.
45001024	Ra xa'a ña kan ke ndakoo nda'a va Ndioxi na, ña ^sa na ndia ndia ka chiñu ña'a ña kuni mii va na, ta kuu ña ^xa na chiñu ka'an nuu xi'in ta'an na.
45001025	Saa chi ndakoo va na ña ndaa, ra ndakundikun na tu'un chi'ña va, ra nuu ña ^ndasaka'nu na Ndioxi ra tiaku, ra ña'a ña xava'a va ra ndasa na ndioxi, ra xa'a na ndasaka'nu na ña, ra ndixïin vi na ndasaka'nu na mii Ndioxi ra xava'a takundi'i ña'a ña iyoo nuu ña yuuvi yo'o. Ra ra kan kuu ndixa mii Ndioxi ra Yii, ra xiniñu'u nduka'nu iin takundi'i kii. Ra saa ke koo va.
45001026	Ra xa'a ña ^xa na chiñu ki'vi kan ke ndakoo nda'a va Ndioxi na, ña na ^sa ka na chiñu ka'an nuu xi'in ta'an va na, ta kuu na si'i, ra küni ka na tiaa, chi ná si'i ta'an va ná xa'a ná ndakutoo ná.
45001027	Ra mii saa ke ndasa tu tiaa va, saa chi küni ka ndia ná si'i, chi tiaa ta'an mii va ndia ndakutoo ndia. Ra xa'a ndia ^xa ndia chiñu ka'an nuu xi'in ta'an mii va ndia. Ra xa'a chiñu ki'vi ña ^xa mii va yuvi ke ^taxi Ndioxi tundo'o nda'a na, saa chi saa ke xiniñu'u koo va na.
45001028	Ra xa'a ña ndixïin na sato'o na Ndioxi ra ka'nu va ke ndakoo nda'a ra na, ña na ^sa na chiñu yakua ña kuni mii na, chiñu ña'a ña xiniñü'u sa na.
45001029	Ra iin chitu ndaa nima na xi'in takundi'i ña vä'a, ta kuu ña ki'vi tiaa xi'in inka ná si'i ná küu yasi'i ndia, a ná si'i ná ki'vi xi'in inka tiaa ra küu yii na, xi'in ña ndákáni ini na sa na chiñu ki'vi, xi'in ña kutoo na koo kua'a ni ndia ndia ka ña'a nuu na, xi'in ña ^xa na chiñu ki'vi xi'in inka yuvi, xi'in ña ndukuini ini na xi'in ta'an na, xi'in ña xa'ni na ndii, xi'in ña kutoo ni na kanita'an na xi'in ta'an na, xi'in ña ^sanda'vi ta'an na, xi'in ña ndasama na tu'un va'a, ra ndasa na ña tu'un ki'vi,
45001030	xi'in ña xava'a ini na xa'a ta'an na, xi'in ña ka'an ki'vi na xa'a ta'an na, xi'in ña kundasi na Ndioxi, xi'in ña kundasi na ta'an na, xi'in ña kutiaa na nuu ta'an na, xi'in ña chindu'u va'a ni na tu'un xa'a mii na, xi'in ña sandaku na kua'a ni chiñu ki'vi, xi'in ña xïin na kandixa na vasi'i na,
45001031	xi'in ña kï'in xini na, xi'in ña saxïnu na nuu tu'un ña ka'an na, xi'in ña kü'vi ini na kuni ta'an na, xi'in ña xïin na koo ka'nu ini na xi'in ta'an na, xi'in ña köo ña nda'vi ini nuu na.
45001032	Ra va'a ni xa kundaa va ini na ña sayukun Ndioxi kuachi xi'in na, ra sandi'i ra xa'a na, ndi su ndakundiee va na ña ^xa na chiñu ki'vi, ra saña'a tu na inka yuvi va ña sa na chiñu ki'vi kan.
45002001	Ra ndo'o, na ka'an xa'a inka yuvi ña ^xa na chiñu ki'vi, ra xa'a mii va ndo ke ka'an ndo, saa chi saa ke ^xa tu ndo'o va, ña kan ke köo ndiayu vi ndo ña ka'an ndo xa'a kuachi na.
45002002	Ra xa ^kundaa va ini yo, chi ndakú ni va xayukun Ndioxi kuachi xi'in yuvi na ^xa chiñu kí'vi.
45002003	Ra ndo'o, na ka'an xa'a inka yuvi ña ^xa na chiñu kí'vi, ra ^xa tu mii va ndo chiñu ki'vi, ¿ra a kaku ndo nuu tundo'o ña taxi Ndioxi tuvi ndo?
45002004	¡Ii!, ¿ra nichuun kundasi ndo, ña tiayu ni ini Ndioxi, xi'in ña ka'nu ni ini ra, xi'in ña ^xa ndiee ini ra xa'a takundi'i chiñu ki'vi ña ^xa ndo? ¿Ra a kundäa ini ndo xa'a ña tiayu ni va ra ke kuni ra ña na nandiko ini ndo nuu ra, ndakoo ndo chiñu ki'vi ña xa ndo?
45002005	Ra ña nda̱ku̱ ni ini ndo, ña xïin ndo nandiko ini ndo, ra ña ndasakua'a ka va ndo kuvi kuachi ndo, ra xa'a kuachi ndo ke sando'o Ndioxi ndo'o, te xa na xaa kii ña sandaku ra kuachi va, saa chi ra kan, ra ndaku ni va sayukun ra kuachi xi'in yuvi.
45002006	Ra kii kan ke, cha'vi Ndioxi na ta ku'va iyoo mii chiñu ña xa va na.
45002007	Ra taxi va ra ña kutiaku yuvi na xikutüvi ^xa ña va'a, saa chi ndiatu va na ña ndakuni Ndioxi na, ra chindu'u to'o ra tu'un xa'a na, ra taxi ra kutiaku na ndia ndikaa ndiku'un.
45002008	Ndi su yuvi na ka'an to'o ni xa'a mii, ra xïin na kandixa na tu'un Ndioxi ña ndaa, ra niña chiñu kini va ^xa na, ra na kan kuvi na sáa̱ Ndioxi xi'in, ra taxi tu ra tundo'o nda'a va.
45002009	Ra takundi'i yuvi na xa chiñu kí'vi kuvi na ni'i tundo'o, ra tiaa ni kusuchi ini na, ra xi'na ka va na judío kuvi na ni'i tundo'o kan, ra saa tu na küu judío va.
45002010	Ndi su yuvi na ^xa chiñu va'a, ra ndakuni va Ndioxi na kan, ra chindu'u to'o tu ra tu'un xa'a va na, ra va'a ni koo na; ra xi'na ni ka va na judío na ^xa ña va'a kuvi na ni'i ña va'a sa Ndioxi, ra saa tu na küu judío va.
45002011	Saa chi Ndioxi, ra ndakäxin ra kan yuvi, ña kan ke inuu sandaku ra kuachi xi'in takundi'i va na.
45002012	Ra takundi'i yuvi na küu judío, ra ^xa na chiñu ki'vi, ra va'a ni ndikundäa va ini na xa'a ndiayu Ndioxi ña ndakoo ra Moisés, ra xa saa taxi va Ndioxi tundo'o nda'a na xa'a chiñu ki'vi ña ^xa na; ra saa tu na judío, na iyoo ndiayu Ndioxi nda'a, ra xïin na kandixa na ña, chi ^xa va na chiñu ki'vi, ra ni'i tu na kan va tundo'o sa Ndioxi, saa chi ^xïin na kandixa na ndiayu kan.
45002013	Saa chi süvi takua ña xa iyoo kuiti ndiayu Ndioxi nda'a na, saa ra xa kuvi ndaki'in mani Ndioxi na, chi na iyoo ndiayu Ndioxi nda'a, ra xa na ña ka'an ña, ra na kan va kuvi na ndaki'in mani Ndioxi, ña nduu na ta ku'va iyoo yuvi na köo kuachi nuu ra.
45002014	Ra ndia na küu judío na köo ndiayu Ndioxi ña ndakoo ra Moisés nda'a va, ndaña'a ña xini na, ña ka'an ndiayu kan xa'a, saa chi nima va na iyoo ña, ra va'a ni täan ka'vi na ña, ndi su kandixa va na ña.
45002015	Saa chi xi'in ku'va ña tiaku va na kuvi ña, ndaña'a na ña iyoo ndiayu Ndioxi ña ndakoo ra Moisés nima na. Ra ta xani ini na xa'a ndia ndia ka chiñu ña ^xa na, ra kundaa va ini na, ndia ña kuvi chiñu va'a, ra ndia ña kuvi chiñu ki'vi ña ^xa na.
45002016	Ra kii ña sandaku Ndioxi kuachi xi'in takundi'i yuvi, ra ndia kuachi na ña iyoo se'e va kuvi sandaku ra, ra nda'a Jesucristo va ke taxi Ndioxi ndiayu ña sandaku ra kuachi na, ta ku'va kachi mii tu'un va'a xa'a Jesucristo, ña ^ka'an ndoso va yu.
45002017	Ra xa xini mii va ndo, chi na judío kuvi ndixa va ndo, ra ndiaa ni tu ini ndo ndiayu Ndioxi ña ndakoo ra Moisés va, ra kutiayu ni tu ini ndo, ña ndikun ndo Ndioxi va.
45002018	Ra xini tu ndo ña kuni Ndioxi va, ra ndiayu Ndioxi ña sakua'a ndo, ra va'a ni va kutu'va ndo xi'in ña.
45002019	Ra xini va'a tu ndo, ña kunuu ndo ichi nuu na kuaa va, ra ^kuu tu ndo ñù'ù ña tuun nuu na xika nuu ñaa va tuvi ndo.
45002020	Ra va'a ni tu saña'a ndo yuvi na kundäa ini xa'a ichi Ndioxi va, ra xini ni tu ndo saña'a ndo yuvi na köo ña xini tuni va, saa chi xa iyoo va ndiayu Ndioxi nda'a ndo, ra ña kan va ke xini ni ndo ña ndaa.
45002021	Ra tu va'a va tu saña'a ndo inka yuvi ña na sa to'o na Ndioxi, saa ra, ¿nichuun xä to'o tu mii ndo Ndioxi, tu saa? Ra tu mii tu ndo saña'a inka yuvi ña vä'a sa kui'na na, ¿ra nichuun xa kui'na va tu mii ndo?
45002022	Ra tu mii tu ndo kuvi na ^ka'an xi'in inka yuvi ña vä'a kaka sii na, ña koo ni tani na, ¿ra nichuun xika sii ni va tu mii ndo, ña iyoo ni tani ndo? Ra ka'an tu ndo ña kundasi ni va ndo na'na ña kuu ndioxi ndii, ¿ra nichuun xa kui'na va tu ndo, ña'a ña iyoo ini ve'e ñu'u nuu ndita ña?
45002023	Ra kutiayu ni tu ini ndo, xa'a ña iyoo ndiayu Ndioxi nda'a va ndo, ndi su kanduu va tu ndo ña, saa chi xä to'o vi tu ndo Ndioxi.
45002024	Ta ku'va kachi mii tu'un Ndioxi ña kachi su'va: “Xa'a kuachi kini ña ^xa ndo'o na judío va ke, kaña'a yuvi na küu judío xa'a Ndioxi”, kachi ña.
45002025	Ra ña ndixa ke, ndiaa ya'vi va ña ^tiá'ndiá yo, ña iyoo tuni Ndioxi yoo, tu kandixa yo ndiayu Ndioxi ña ndakoo ra Moisés nda'a yo, ra nii tiá'ndiá va tu yo, ña iyoo tuni Ndioxi yoo, tu kandïxa yo ndiayu Ndioxi, saa ra köo ya'vi ndiaa vi ña.
45002026	Saa chi nii köo va tuni Ndioxi kuu mii yuvi, ra tu kandixa va tu na ña ka'an ndiayu Ndioxi, saa ra ta iyoo yuvi na kuu mii tuni Ndioxi ke iyoo va na.
45002027	Ra yuvi na köo tuni Ndioxi kuu mii, ndi su kandixa va tu na ndiayu Ndioxi ña ndakoo ra Moisés, ra na kan va kuvi na taxi kuachi xa'a ndo, saa chi va'a nii kuu mii va ndo tuni Ndioxi, ra nii iyoo tu ndiayu ra nda'a va ndo, ndi su xïin ndo, ña kandixa ndo ña.
45002028	Ra süvi takua se'e na judío ke kunani yo, ra tu iyoo tu tuni Ndioxi yoo, ra süvi takua iki kuñu yo ke koo ña.
45002029	Chi yuvi na ndixa kuu judío, na ndixa kuu mii tuni Ndioxi, ra ndaku va iyoo nima na nuu Ndioxi. Ra süvi takua ku'va ña ndika'yu ndiayu Ndioxi ke saxinu na, chi xa ndasama tu nima va na xa Tachi Yii Ndioxi. Ra yuvi na xa ndasama nima, ra süvi yuvi kuvi na ^chindu'u to'o tu'un xa'a na, chi Ndioxi va kuvi ra ^chindu'u to'o tu'un xa'a na.
45003001	Ra na kundaa ini yo vichin, ¿a iyoo ya'vi ndiaa ña kuu yo judío? ¿Ra ni ya'vi ndiaa tu ña, ña ^tiá'ndiá kuñu yo, ña kuu mii yo tuni Ndioxi?
45003002	Ña ndixa ke ndiaa ya'vi ni va ña, saa chi yoo na judío kuvi na xindiaa ni ini Ndioxi xini ra, ra xa'a ña kan ke nuu va'a ka va yoo na judío kuvi na, taxi ra tu'un ra nda'a.
45003003	Ra tu kandïxa va tu sava na judío ta'an yo tu'un Ndioxi, ¿ra a xa'a ña kandïxa na kan, ra saxïnu ka Ndioxi nuu ña kindoo ra xi'in yo, tuvi ndo?
45003004	Na kundaa ini ndo, ¡chi süvi saa iyoo ña! Chi saxinu va ra ña, saa chi nii xava'a ini takundi'i va yuvi ña ka'an na, ndi su Ndioxi ra niña ña ndaa va ka'an ra; ta ku'va kachi mii tu'un Ndioxi ña kachi su'va: Takundi'i yuvi, ra ^kundaa va ini na ña kuu kun ra ndaa, saa chi saxinu va kun, ña ka'an kun; ra ndia nii yuvi nï'i kuachi kun, ta xa na sandakú na kuachi xi'in kun, kachi ña.
45003005	Ra sava tu na kuvi ka'an kachi su'va va: “Tu ña ^xa ndaku Ndioxi kuachi xi'in yo xa'a chiñu ki'vi ña ^xa va yo ke nduka'nu ni ka ra, ra kundaa tu ini inka yuvi ña kuu ra ra ndaa, ¿ra ni ke kuvi kachi yo tu saa?, a kuvi ka'an yo, ¿ra vä'a kuvi Ndioxi saa chi taxi ra tundo'o nda'a yo xa'a kuachi yo?” (Ra su'va ke kuvi kachi sava yuvi na xïni Ndioxi va.)
45003006	Ra na kundaa ini ndo, ¡chi süvi saa ke iyoo ña! Saa chi tu süvi ra ndaa kuvi Ndioxi, saa ra, ¿ni ke sa tu ra, ña sandaku ra kuachi xi'in na yuuvi yo'o, tu saa?
45003007	Ra tu sava tu na, na ka'an kachi na saa: “¿Nichuun ka'an Ndioxi ña iyoo kuachi yo, tu xi'in tu'un chi'ña ña ka'an yo ke nduchee ni ka va ña ndaa ña kuu mii ra?
45003008	Saa chi tu xa'a kuachi va tu yo ke nduka'nu ni ka Ndioxi, ¿ra a vä'a, tu kua'a ni ka va kuachi na sa yo, ña va'a na nduu ña chiñu va'a?”, na kachi sava na. Ra ña tuvi sava yuvi, ra ña yo'o va ke saña'a ndi yuvi, ^kachi na, ña chikaa na kuachi ndu'u. Ra na ka'an kachi saa kan, ra na sando'o Ndioxi va na.
45003009	¿Ra ni ke kachi yo vichin? ¿A va'a ni ka yoo na judío, nuu na küu judío tuvi ndo? Ra na kundaa ini ndo, ¡chi süvi saa iyoo ña! Ra xa ta kachi yu xi'in ndo ke iyoo va ña, saa chi nii judío kuvi va na, ra nii süvi va tu na, ndi su na iyoo kuachi kuvi takundi'i va yuvi.
45003010	Ta ku'va kachi tu'un Ndioxi ña tiaa na ta yachi, ña kachi su'va: Köo ndia nii yuvi na ndakú, ndia nii mitu'un na köo.
45003011	Köo ndia nii yuvi ^xiin kundaa ini, ra ndia nii tu na xïin nanduku Ndioxi va.
45003012	Chi ichi ki'vi ke kua'an takundi'i va yuvi, ra nuu ndi'i xa'a va na ke kua'an na. Chi ndia nii yuvi xïin ^sa chiñu va'a, ndia nii mitu'un na.
45003013	Ra ta iyoo yu'u yavi ndii ña nuña, saa va ke iyoo sukun na; Saa chi niña tu'un ña xava'a ini va na ke ndatu'un na; ra iin ta iyoo ndutia xatu ra ñu'u yu'u koo, saa va ke iyoo tu'un ña ka'an na.
45003014	Saa chi niña tu'un ña'á, tu'un ña ^xa iva ini yuvi va ke ka'an na.
45003015	Ra xa iin su'va va iyoo nduvi na, ña kuni na ka'ni na ndii.
45003016	Ra ichi nuu xika na, ra ña sandi'i xa'a yuvi va kuvi ña, ra xa nda'vi tu ña yuvi va.
45003017	Ra nii xïin tu na, ña vivii kuta'an na xi'in inka yuvi va.
45003018	Ra nii kuayü'vi tu na ^xini na Ndioxi va.
45003019	Ra takundi'i tu'un Ndioxi ña ka'an yu xi'in ndo xa'a yo'o, ra xa'a mii yoo na iyoo ndiayu Ndioxi ña ndakoo ra Moisés nda'a va ke ka'an ña. Ña va'a na kutaxin yu'u yo, saa chi Ndioxi va kuvi ra sandaku kuachi xi'in takundi'i na yuuvi yo'o.
45003020	Ra ndia nii yuvi kuchüun ña nduu na yuvi va'a, xa'a ña kuni na saxinu na chiñu ña xa'ndia ndiayu Ndioxi ña ndakoo ra Moisés, saa chi ña xa nduxa na ña kuni na saxinu na nuu ña, ra ña kundaa ini na xa'a ke iyoo kuachi va na.
45003021	Ra na kundaa ini yo vichin, chi nii na saxïnu va yuvi ndiayu Ndioxi ña ndakoo ra Moisés, ndi su xa ndaña'a va Ndioxi ndia ku'va ke ndaki'in mani ra na, Ra saa ke kachi mii ndiayu ra ña ndakoo ra Moisés va, ra saa tu ke kachi ña tiaa ndia ndika'an tu'un yu'u Ndioxi xina'a va.
45003022	Saa chi Ndioxi va kuvi ra ^ndaki'in mani yuvi, xa'a ña ndiaa ini na Jesucristo, ra saa ^xa ra xi'in takundi'i va yuvi, saa chi nii judío kuvi na, ra nii süvi va tu na, ndi su ndakäxin ra na.
45003023	Ra na kundaa ini ndo, chi na iyoo kuachi kuvi takundi'i va yuvi, ra xika ni va iyoo na nuu Ndioxi, ra köo mii ña va'a ra, kuu mii vi na.
45003024	Ndi su chee ni va ña xa Ndioxi, saa chi va'a ni iyoo ni va kuachi yuvi, ra ndaki'in mani va ra na, ra ña ni'i va na kuvi ña ndaki'in ra na, saa chi xa cha'vi va Cristo Jesús xa'a na, ña sakaku ra na nuu tundo'o ña vaxi nuu na.
45003025	Ra suvi mii Ndioxi kuvi ra ti'vi Jesucristo ña kixi ra ña sakindoo mani ra yuvi xi'in va ra. Ra tu kandixa na ña ndixi'i Jesucristo, ra ndixitia nii ra xa'a kuachi na, saa ra täxi ka vi Ndioxi tundo'o nda'a na, saa chi xa ndo'o va Cristo xa'a na. Ra xi'in ña yo'o ke kundaa ini yo, ña kuu Ndioxi ra ndaku, saa chi ndïxa ra xa'a vi chiñu ki'vi ña xa yo ta yachi.
45003026	Ra vichin ke ndaña'a Ndioxi mii ra ña kuu ra ra ndaku, ra xa'a ña ka'nu ni ini va ra ke xa ka'nu va ini ra xa'a takundi'i chiñu ki'vi ña xa yuvi. Ra ña kuu Ndioxi ra ndaku, ña kan ke takua yuvi na ndiaa ini Jesús va kuvi na ndaki'in mani ra.
45003027	Ra xa'a ña kan ke, tu Ndioxi va kuvi ra xa takundi'i ña va'a ña sakaku ra yuvi, saa ra, küvi vi kutiaa ni ini na ka'an na kachi na saa: “Ndiayu Ndioxi ña ndakoo ra Moisés va ke kandixa yu ña kan ke ndikaku yu”, kachi na. Saa chi süvi saa iyoo ña, saa chi ña ndaki'in mani Ndioxi yuvi, ra xa'a ña ndiaa ini na Jesucristo va ke.
45003028	Ra ña yo'o va ke ^kundaa ini yo xi'in takundi'i ña ndika'an yu, saa chi ña ndaki'in mani Ndioxi yuvi ra xa'a ña ndiaa ini na Jesucristo va kuvi ña, ra süvi xa'a ña kandixa na ndiayu Ndioxi ña ndakoo ra Moisés kuvi ña.
45003029	Ndioxi, ¿ra a takua nuu na judío va ke xa'ndia chiñu ra tuvi ndo? ¿Ra a xä'ndia chiñu tu ra, nuu na küu judío? Ra na kundaa ini ndo mii ña ndaa, saa chi Ndioxi, ra xa'ndia chiñu ra nuu takundi'i va yuvi.
45003030	Saa chi indaa va kuvi Ndioxi, ra ra kan kuvi ra ndaki'in mani takundi'i va yuvi na kuu mii tuni Ndioxi, ra saa tu na köo tuni Ndioxi kuu mii va; ra xa'a ña ndiaa ini na Jesucristo va ke ndaki'in mani ra na.
45003031	Ra na kundaa ini yo vichin, ¿a köo ka ya'vi ndiaa ndiayu Ndioxi ña ndakoo ra Moisés, xa'a ña ka'an yo ña ndiaa ya'vi ni ka va ña ndiaa ini yo Jesucristo? Ra na kundaa ini ndo, chi ¡süvi saa iyoo ña! Saa chi te xa xa'a yo ña ndakundiaa ini yo Jesucristo, ra saa ke ndaña'a yo ndiayu Ndioxi ña ndakoo ra Moisés, ña ndiaa ya'vi ni va ña.
45004001	Ra vichin na kundaa ini yo, xa'a ra xii xikua yo Abraham, ndia ku'va ke xitiaku ra.
45004002	Ra na kundaa ini ndo, chi tu nindaki'in mani Ndioxi ra Abraham xa'a chiñu va'a ña xa ra, saa ra kuvi va kutiaa ra nuu yoo. Ndi su nuu Ndioxi ra ndia nii lo'o vi tu kuchüun ra kutiaa ra.
45004003	Ña kan ke na kundaa ini yo vichin, chi süvi xa'a ña ndixa ra chiñu va'a ke nindaki'in mani Ndioxi ra, chi xa'a ña xindiaa ini ra Ndioxi va kuvi ña, ra saa ke kachi tu mii tu'un Ndioxi ña tiaa na xina'a va: “Xa'a ña xindiaa ini ra Abraham Ndioxi va ke, ndaki'in mani ra ra, ra ndasa ra ra iin tiaa ra köo kuachi”, kachi ña.
45004004	Ra na kundaa tu ini yo, chi iin yuvi na xachiñu, ra süvi ña ni'i na kuvi xu'un ña taxi na nda'a na, saa chi ya'vi va na kuvi ña.
45004005	Ndi su Ndioxi, ra süvi vi xa'a ña ^xa yuvi chiñu va'a kuvi ña ndaki'in mani ra na, chi xa'a ña ndiaa ini va na ra kuvi ña ndaki'in mani ra na, ra ^ndasa ra na ta ku'va iyoo yuvi na köo kuachi.
45004006	Ra ka'an tu ra rey David va, ña va'a ni ^kee yuvi na ndiaa ini Ndioxi, saa chi va'a ni xä vi na ndia nii chiñu, ra ndaki'in mani va Ndioxi na, kachi ra.
45004007	Ta ndika'an ra kachi ra su'va: Va'a ni ^kee yuvi na ^xa ka'nu ini Ndioxi xa'a kuachi, saa chi sanaa va ra ini ra xa'a kuachi na.
45004008	Ra va'a ni ^kee tu yuvi na sandi'i Ndioxi xa kuachi va, saa chi kä'an ka ra xa'a na ña iyoo kuachi na.
45004009	¿Ra a takua yuvi na kuu mii tuni Ndioxi va kuvi na va'a ni ^kee? ¿Ra a vä'a tu ^kee yuvi na köo tuni Ndioxi kuu mii? Ra na kundaa ini ndo, chi süvi saa iyoo ña, saa chi va'a tu ^kee na köo tuni Ndioxi kuu mii va, ra xa ta kachi va yo, chi ra Abraham ra xa'a ña xindiaa ini ra Ndioxi va ke ndaki'in mani ra ra.
45004010	¿Ra ndia ku'va ke ndaki'in mani Ndioxi ra Abraham, tuvi ndo? ¿A xa'a ña xiin ra ña na koo tuni Ndioxi ra ke? Ra na kundaa ini ndo, chi xi'na ka va ndaki'in mani Ndioxi ra, ra saa vi ke kandixa ra ña koo tuni Ndioxi ra.
45004011	Ra xiin va ra Abraham ña na koo tuni Ndioxi ra, xa'a ña ndaña'a ra mii ra ña xa ndaki'in mani Ndioxi ra, ra xa'a ña xindiaa ini ra Ndioxi va ke ndaki'in mani ra ra. Ra su'va va ke kuu ña va'a nduu ra Abraham iva takundi'i yuvi na ndiaa ini Ndioxi, ra va'a ni köo va tuni Ndioxi kuu mii na, ndi su xa'a ña ndiaa ini na mii Ndioxi va ke ^ndaki'in mani ra na.
45004012	Ra se'e ra Abraham kuvi tu na judío na kuu mii tuni Ndioxi, ra ndiaa tu ini na mii Ndioxi va. Ra na kundaa ini yo, chi yuvi na ^xa ña yo'o, ra ta ku'va xa mii ra Abraham ña xindiaa ni ini ra Ndioxi, ta kumani ka koo tuni Ndioxi ra xina'a va ke ^xa na.
45004013	Ra Ndioxi va kuvi ra kindoo xi'in Abraham, ra saa tu xi'in na ^kuu ndise'e va ra, ña ndaki'in na iinii saa ñu'u ña yuuvi yo'o. Ra ña kindoo Ndioxi saa xi'in ra Abraham, ra süvi xa'a ña ndikandixa ra ndiayu Ndioxi ña ndakoo ra Moisés kuvi ña, chi xa'a ña xindiaa ini ra Ndioxi va kuvi ña; ra ña yo'o va ke xa ra Abraham ña va'a ndaki'in mani Ndioxi ra, ña nduu ra ta ku'va iyoo iin tiaa ra köo kuachi.
45004014	Ra süvi xa'a ña kandixa yuvi ndiayu Ndioxi ña ndakoo ra Moisés ke ^ndaki'in na iinii saa ñu'u ña yuuvi ña ^taxi Ndioxi. Saa chi tu saa iyoo ña, saa ra köo ya'vi ndiaa vi ña ndiaa ini yuvi Ndioxi, ra nii ña kindoo ra xi'in na köo ya'vi ndiaa vi.
45004015	Saa chi ndiayu Ndioxi ña ndakoo ra Moisés, ra tundo'o va ke ^taxi ña tu kanduu na ña, ra yuvi na köo ndiayu Ndioxi nda'a, ra nï'i na ña kanduu vi na.
45004016	Ra na kundaa ini ndo, chi ña ndiaa ini yuvi Ndioxi va ke ^ndaki'in na ña ^kindoo ra taxi ra nda'a na, ra ña ni'i uun va na kuvi ña. Ra yuvi na kuu ndise'e ra Abraham, ra ña ndixa ke ndaki'in va na ña kindoo Ndioxi taxi ra nda'a na. Ra süvi takua yuvi na iyoo ndiayu Ndioxi ña ndakoo ra Moisés nda'a kuvi na ndaki'in ña, chi ndaki'in tu yuvi na ndiaa ini Ndioxi va ña, na ^xa ta ku'va xa mii ra Abraham. Ra ra kan, kuvi iva takundi'i va yuvi na ndiaa ini Ndioxi.
45004017	Ta ku'va kachi tu'un Ndioxi ña tiaa na xina'a ña kachi su'va: “Yo'o kuvi ra ndasa yu iva takundi'i va na yuuvi.” Ra ña yo'o ke kindoo Ndioxi xi'in ra Abraham xa'a ña xindiaa ni ini ra ra, saa chi Ndioxi kuvi ra kuu mii ndiee ña sandatiaku ra na ndii, ra ^xava'a tu ra ña'a, ña täan koo va.
45004018	Ra va'a ni käà kandixa vi ra Abraham ña kindoo Ndioxi xi'in ra, ña koo iin se'e ra, ndi su kandixa va tu ra, ra taxi ndixa va Ndioxi se'e ra, ra su'va va ke kuu ña nduu ra “Iva kua'a ni yuvi.” Ra saa ke kachi tu Ndioxi va, ta ndika'an ra xi'in ra kachi ra su'va: “Tiaa ni kua'a kuu ndise'e kun”, kachi ra.
45004019	Saa chi ra Abraham ra kuëe ndixa uvi vi ini ra, chi kandixa va ra ña ndika'an Ndioxi xi'in ra ña taxi ra iin se'e ra nda'a ra, ra va'a ni xa iin ciento va kuiya ndikaa ra ña ^kuchee ra, ra va'a ni xa numi tu kuvi va ra, ra va'a ni ña numa tu xikuu ña Sara yasi'i va ra, ndi su xindiaa va ini ra Ndioxi.
45004020	Ra nii ndixïka ini ra, ra nii kuëe ndixa uvi tu ini va ra, xa'a ña kindoo Ndioxi taxi ra nda'a ra, chi ra ndiee ka xindiaa ini va kuvi ra Ndioxi, ra kandixa ni ka va ra ra, ra ndasaka'nu ra ra.
45004021	Saa chi xi'in ndinuni nima va ra kandixa ra ña iyoo ndiee Ndioxi, ña taxi ra ña kindoo ra xi'in ra xa'a.
45004022	Ra xa'a ña xindiaa ni ini ra Ndioxi va ke ndaki'in mani ra ra, ra nduu ra ta ku'va iyoo iin tiaa ra köo kuachi nuu ra.
45004023	Ra ña ndaki'in mani Ndioxi ra Abraham, ña nduu ra ta ku'va iyoo iin tiaa ra köo kuachi, ra xa'a ña xindiaa ini ra Ndioxi va kuvi ña, ra süvi xa'a mitu'un ra kan ke ndika'yu tu'un yo'o,
45004024	chi ndika'yu tu ña xa'a takundi'i va yo. Chi ña ndiaa ini yo Jesucristo va ke ndaki'in mani Ndioxi yoo, ña nduu yo ta ku'va iyoo yuvi na köo kuachi nuu ra, saa chi ^kandixa va yo ña sandatiaku Ndioxi, Tata yo Jesús.
45004025	Saa chi mii va Ndioxi kuvi ra ti'vi Jesús ña kixi ra ndixi'i ra xa'a chiñu ki'vi ña ^xa yo, ra ndatiaku va tu ra ña ndasa ra yoo, ta ku'va iyoo yuvi na köo kuachi, ña va'a na ndaki'in mani Ndioxi yoo.
45005001	Ra xa kundaa va ini yo, chi xa'a ña ndiaa ini yo Jesucristo va ke ndaki'in mani Ndioxi yoo ña nduu yo ta ku'va iyoo yuvi na köo kuachi, ra xa'a ña va'a ña xa Jesucristo kuvi tu ña va'a ^ita'an mani yo xi'in Ndioxi ta iin iin kii.
45005002	Ra xa'a ña ndiaa ini yo Jesucristo kuvi tu ña xa ra ña va'a xi'in yo ña sanduyachin ra yoo nuu Ndioxi, ra iyoo yo xi'in ra iin takundi'i kii, ra xa'a ña kan va ke ^kusii ni ini yo, chi vichin ra kundaa kaxi va ini yo, ña kuni yo ña ka'nu kuu mii Ndioxi, kii ña vaxi.
45005003	Ra süvi takua xa'a ña yo'o ke na kusii ni ini yo, chi na kusii tu ini yo ta vaxi tundo'o ña satixu'vi ña yoo va, saa chi xi'in ña satixu'vi yoo kan ke kutu'va ka yo, ña sa ndiee ini va yo.
45005004	Saa chi tu kuchuun yo ña ^xa ndiee ini yo, saa ra kutu'va tu yo ña kuu yo yuvi xixa va, ra ta xa kutu'va yo, ña kuu yo yuvi xixa, saa ra ña xa yo ke ndiaa ini yo Ndioxi ña sa ra ña kindoo ra sa ra xi'in va yo.
45005005	Ra ña xa ndinuni ni ndiaa ini yo ndaki'in yo ña kindoo Ndioxi taxi ra nda'a yo, ra kuëe ndakava vi ini yo ña ndiaa ini yo ra, saa chi Tachi Yii ña taxi Ndioxi iyoo nima va yo ke ka'an xi'in yo, ña ku'vi ni ini ra xini ra yoo.
45005006	Ra kii ña xindo'ni yo nda'a kuachi, ra ndikuchüun vi yo ña ndatava yo mii yo nda'a ña, ndi su ndixaa va tu iin kii ña chituni Ndioxi, ña kixi Cristo ndixi'i ra xa'a yoo yuvi na iyoo kuachi.
45005007	Ra xa xini va ndo, chi nuu ña yuuvi yo'o, ra tiaa ni va u'vi ndani'i yo yuvi na kuiin ña ndataxi na mii na, ña kuvi na xa'a inka yuvi na va'a, ra a kusana kuiin va tu iin na, ña ndataxi na mii na, ña kuvi na xa'a iin yuvi tu tiaa ni vi va'a na.
45005008	Ndi su siin va tu xa Ndioxi, chi ndaña'a va ra ña ku'vi ni ini ra ^xini ra yoo, ra va'a ni iyoo ni va kuachi yo, ndi su ti'vi va ra Cristo kixi ra ña ndixi'i ra xa'a yo.
45005009	Ra vichin, ña xa ndaki'in mani Cristo yoo ña nduu yo, ta ku'va iyoo yuvi na köo kuachi nuu Ndioxi, ra kundaa kaxi tu ini yo ña mii Cristo kuvi ra sakaku yoo, ta xa na sandaku Ndioxi kuachi xi'in takundi'i na yuuvi yo'o va.
45005010	Ra na kundaa ini yo, chi ta yachi, ra yoo kanita'an xi'in Ndioxi va xikuu yo, ndi su ti'vi va ra Jesucristo ra kuu se'e ra, ña kixi ra ndixi'i ra xa'a yo, ña ndachuta'an mani ra yoo xi'in ra, ra ña xa ndachuta'an mani Jesús yoo xi'in Ndioxi vichin, ra kundaa kaxi va ini yo ña sakaku ra yoo.
45005011	Ra süvi takua xa'a ña xa sakaku Ndioxi yoo ke na kusii ni ini yo, chi na kusii ni tu ini yo xi'in Ndioxi va, ña ^ndaki'in mani ra yoo, xa'a ña xa ndachuta'an mani Jesucristo yoo xi'in ra.
45005012	Ra na kundaa ini ndo, chi ña ndixikoo kuachi nuu ña yuuvi yo'o, ra xa'a ña ndikandïxa indaa tiaa ra xinani Adán Ndioxi va ke ndixikoo ña, ra xa'a kuachi ña xa ra kan ke ndixikoo tu ña xa'ni yuvi va. Ra xa kundaa va ini yo, chi na iyoo kuachi kuvi takundi'i va yuvi, ra xa'a ña kan ke xiniñu'u kuvi na xa'a kuachi va na.
45005013	Ra xa kundaa va ini yo, chi ta kumani ka taxi Ndioxi ndiayu ra nda'a yuvi, ra xa saa xa ni va na chiñu ki'vi, ra xa xini va yo, chi tu köo ndiayu Ndioxi nda'a yuvi ra küvi taxi ra kuachi xa'a na ña kuëe saxinu na ndiayu ra,
45005014	ndi su ndia kii ña xitiaku ra Adán, ra iin saa ndia kii ña taxi Ndioxi ndiayu ra nda'a ra Moisés, ra va'a ni ndïxa va yuvi ta'an kuachi ña xa ra Adán ña kanduu ra Ndioxi, ndi su xa saa ndixi'i va na. Ra na kundaa ini yo, chi xa'a kuachi ra Adán ke nini'i yo ña kuvi va yo, ra ña xa ra Adán kan, ra xa'a chiñu ña xa Cristo ra kixi va kuvi ña ka'an ña.
45005015	Ra inüu vi kuachi ña xa ra Adán xi'in ña va'a ña ^sani'i Ndioxi yoo, saa chi xa'a kuachi indaa ra Adán, ra kua'a ni va yuvi ndixi'i. Ndi su chee ni ka va ña va'a ña xa Ndioxi, saa chi xa'a indaa Jesucristo, ra kua'a ni ka va yuvi ^ni'i ña va'a.
45005016	Ra kuachi ña xa ra Adán, ra inüu vi ña xi'in ña va'a ña sani'i Ndioxi yoo, saa chi xa'a kuachi ra Adán ke ka'an Ndioxi ña iyoo kuachi takundi'i va yuvi, ra xiniñu'u kuvi na xa'a va ña. Ndi su na tixa'vi Ndioxi xa'a ña va'a ña ^sani'i ra yoo, saa chi va'a ni kua'a ni va kuvi kuachi yo, ndi su xa ta ku'va iyoo yuvi na köo kuachi va iyoo yo nuu ra vichin.
45005017	Ra tu xa'a kuachi ña xa indaa tiaa va ke ndaka'ndia chiñu ña xa'ni yuvi nuu ña yuuvi. Ra na kundaa ini ndo, saa chi tiaa ni ka va va'a kee yoo, xa'a ña ka'nu ña xa indaa Jesucristo, saa chi xa'a ña xa ra kan va ke ndaki'in mani Ndioxi yoo, ña nduu yo ta ku'va iyoo yuvi na köo kuachi, ra ña tiaku yo vichin ra xa xi'in Jesucristo va ke ka'ndia chiñu yo.
45005018	Saa chi xa'a kuachi indaa ra Adán va ke ka'an Ndioxi ña iyoo kuachi takundi'i yuvi, ra xiniñu'u kuvi na xa'a va ña, ndi su na tixa'vi Jesucristo, saa chi xa'a ña va'a ña xa ra kan ke ndaki'in mani Ndioxi yoo ña nduu yo ta ku'va iyoo yuvi na köo kuachi, ra taxi ra ña kutiaku yo xi'in ra ndia ndikaa ndiku'un.
45005019	Saa chi xa'a ña ndikandïxa indaa tiaa ke ndixikoo kuachi kua'a ni yuvi, ra xa'a ña kandixa tu indaa tiaa ke kua'a ni yuvi ndaki'in mani Ndioxi ña nduu na, ta ku'va iyoo yuvi na köo kuachi va.
45005020	Ra ña taxi Ndioxi ndiayu ra nda'a yuvi, ra ña va'a na kundaa ini na xa'a ña iyoo ni ka kuachi va na kuvi ña. Ra ta xa kundaa ini na ña iyoo ni kuachi na, ra saa ke ndaña'a kaxi Ndioxi ña ku'vi ni ka ini ra xini va ra na.
45005021	Ra ta ku'va xa kuachi ña xa'ndia chiñu ña nuu yuvi, ra xa'ndia ña chiñu ña na kuvi na, ra mii saa kuvi tu ña xa ña va'a ña ^sani'i Ndioxi yoo va ña ndaka'ndia chiñu ña nuu yo, ra chiñu va'a ña kuni Ndioxi va kuvi ña xa yo vichin, ra ^taxi ra ña kutiaku yo ndia ndikaa ndiku'un xa'a ña xa Tata yo Jesucristo.
45006001	¿Ra ni ke kachi yo vichin? ¿A va'a tu na ndakundiee ka yo ^sa yo kuachi, ña va'a na ku'vi ni ka ini Ndioxi kuni ra yoo?
45006002	¡Süvi saa iyoo ña! Saa chi xa yo ndixi'i va kuvi yo nuu ndiee ña kuu mii kuachi, ra xa'a ña kan ke küvi ka tuku tuku ndiko yo ña ^sa yo kuachi.
45006003	Ra xa kundaa va ini ndo, chi te chichi yo, ra ta iyoo yo ndixi'i va iyoo yo xi'in Jesús.
45006004	Saa chi te chichi yo, ra yo ninduxin va kuvi yo xi'in Cristo, ra ta kanata yo ini tiakuii, ra yo ndatiaku va kuvi yo xi'in ra, ta ku'va xa mii Ndioxi ña sandatiaku ra ra xi'in takundi'i ndiee ra; ra ña ndatiaku yo ña nduu yo yuvi xaa vichin, ra ña kutiaku yo ta ku'va ^kuni mii Ndioxi va kuvi ña.
45006005	Ra tu xa iin nduu va yo xi'in Cristo ña ndixi'i yo xi'in ra, ra mii saa ke koo tu yo ña ^kutiaku yo xi'in va ra.
45006006	Ra xa kundaa va ini yo, chi yuvi kuachi na xikuu mii yo ta yachi, ra xa ndika cruz va ndixi'i na xi'in Cristo, ra ikan ke ndi'i xa'a va ndiee kuachi ña xa yo, ra xa'a ña kan ke xiniñü'u ka sa yo kuachi ña tiaku yo vichin.
45006007	Saa chi iin yuvi na xa ndixi'i, ra ^küvi ka sa na kuachi, chi xa ndisaña ndika va na nda'a kuachi.
45006008	Ra ña xa ndixi'i yo xi'in Cristo, ra kundaa kaxi tu ini yo ña kutiaku yo xi'in va ra.
45006009	Ra xa kundaa va ini yo, chi ña ndatiaku Jesucristo, ra kuëe tuku tuku ^ndakuvi ra, saa chi köo ka ndiee ña xa'ni ña ka'ndia chiñu ña nuu ra.
45006010	Saa chi ña ndixi'i Cristo, ra iin saa ke sandi'i va ra xa'a ndiee ña xa'ni, ra ña ^tiaku ra vichin, ra ña sa ra ña kuni Ndioxi va kuvi ña.
45006011	Ra mii saa ke iyoo tu ndo'o va, ra na näa ini ndo, ña xa ^kuu ndo na ndii nuu kuachi, ndi su ña tiaku ndo vichin, ra tiaku ndo ña sa ndo ña kuni Ndioxi va, xa'a ña xa nduu ndo iin xi'in Cristo Jesús.
45006012	Ra xa'a ña kan ke täxi ka ndo ña ka'ndia chiñu kuachi nuu ndo, ra nii täxi ka tu ndo ña sanda'vi ña ndo'o ña sa ndo kua'a ni nuu chiñu ki'vi ña kutoo ni kuñu ndo sa va ña.
45006013	Ra nii na ndatäxi tu ndo iki kuñu ndo nda'a kuachi, ña kuu ña iin nda'a chiñu ña sa ña ndia ndia ka chiñu ki'vi va, chi va'a ka va na ^ndataxi ndo ña nda'a Ndioxi, ña ^kuu ndo yuvi na xa ndatiaku nuu ña ndii, ra na ^kuu ndo iin nda'a chiñu ña ^xa chiñu ndaku nuu Ndioxi va.
45006014	Ra tu saa na sa ndo, saa ra köo ka ndiee kuachi ña ka'ndia chiñu ña nuu ndo, saa chi xä'ndia chiñu ka ndiayu Ndioxi ña ndakoo ra Moisés nuu ndo, chi xa ña nda'vi ini Ndioxi va ke xa'ndia chiñu nuu ndo vichin.
45006015	¿Ra ni ke sa yo vichin? ¿A va'a ka na sa yo kuachi, saa chi xä'ndia chiñu ka ndiayu Ndioxi ña ndakoo ra Moisés nuu yo, chi xa ña nda'vi ini Ndioxi va xa'ndia chiñu nuu yo? ¡Süvi saa iyoo ña!
45006016	Saa chi xa kundaa va ini ndo, chi ña xachiñu nda'vi ndo nuu iin tiaa, ra ra kan kuvi vi ra ^xa'ndia chiñu nuu va ndo, ra xiniñu'u kandixa va ndo ra. Ra na kundaa ini ndo, saa chi tu na chikaa ini ndo ña sa ndo chiñu ki'vi, saa ra ña ni'i ndo ke kuvi va ndo; ra tu Ndioxi va tu na kandixa ndo, saa ra ña ni'i ndo ke kutiaku va ndo, ra sa ndo ña kuni Ndioxi va.
45006017	Ra na tixa'vi Ndioxi, saa chi va'a ni nda'a kuachi ke xindo'ni va ndo, ndi su xa kandixa va ndo xi'in ndinuni nima ndo tu'un Ndioxi ña xini so'o ndo.
45006018	Ra ña xa ndisaña ndika ndo nda'a kuachi vichin, ra xa na ^xa chiñu ndaku nuu Ndioxi va kuvi ndo.
45006019	(Ra tu'un ña kuvi kundaa ini ndo xi'in va kuvi ña ka'an yu xi'in ndo vichin, saa chi ndo'o, ra u'vi ni va ^kundaa ini ndo xa'a ña ka'an yu xi'in ndo.) Ra ta ku'va xa ndo, ña ndataxi ndo iki kuñu ndo ña xa ña chiñu yakua xi'in chiñu ña'a ta yachi, ke na sa tu ndo ña ndataxi ndo iki kuñu ndo, ña sa ña chiñu ndaku nuu Ndioxi, ña va'a na ^kutiaku ndo ña kuu ndo na yii nuu va ra.
45006020	Saa chi ña xindo'ni ndo nda'a kuachi, ra ndixä'ndia chiñu vi ña ndaku ña kuni Ndioxi nuu ndo.
45006021	¿Ndi su ni ña'a ke taxi vi kuachi kan nda'a ndo? Ra xa kundaa va ini ndo, chi takua ña ka'an nuu va ke taxi ña nda'a ndo; ra kuachi kan, ra ña ka'ni ndo'o va kuvi ña.
45006022	Ndi su vichin, ra xa sa̱ñá ndika va Ndioxi ndo'o, ña kan ke xä'ndia chiñu ka kuachi nuu ndo, chi xa Ndioxi va kuvi ra xa'ndia chiñu nuu ndo, ña va'a na koo ndo, ta ku'va kuni mii ra. Ra ña xa ndaka'ndia chiñu Ndioxi nuu ndo vichin, ra va'a ni va ^kee ndo, saa chi ña kuu ndo yuvi na yii nuu va ra kuvi ña, ra ni'i tu ndo ña kutiaku ndo xi'in ra ndia ndikaa ndiku'un va.
45006023	Saa chi yuvi na ^xa kuachi, ra ña cha'vi kuachi kan na ke kuvi va na, ndi su Ndioxi, ra ña sani'i tu ra kan yoo ke kutiaku yo xi'in ra ndia ndikaa ndiku'un va, xa'a ña xa nduu yo iin xi'in Cristo Jesús, ra kuu Tata yo.
45007001	Ñani yo, ku'va yo, ndo'o na xini ndiayu Ndioxi ña ndakoo ra Moisés kuvi na ka'an yu xi'in. Ra xa xini va ndo, chi iin yuvi na ndikun ndiayu kan, ra takua kii ña tiaku va na ke xa'ndia chiñu ña nuu na.
45007002	Ra na ka'an yu iin ña xi'in ndo, ra kundaa ini ndo. Ta kuu iin ña'á ña iyoo ìi̱ ra xi'in ìi̱ ña ke xiniñu'u ndu'u va ña kii ña tiaku ra, ndi su ta xa na kuvi ra, saa ra saña ndika va ña nuu ndiayu ña ka'an ña kuu ña yasi'i ra.
45007003	Ra tu tiaku va tu ìi̱ ña, ra na ^ndaki'in ña inka tiaa, saa ra chiñu ki'vi va ke ^xa ña, ndi su tu xa ra ndixi'i va kuvi ìi̱ ña, saa ra xa ña ndisaña ndika va kuvi ña nuu ndiayu ña ka'an xa'a ña, ña iyoo ìi̱ ña, ra nii na tanda'a va ña xi'in inka tiaa, ndi su süvi ka chiñu ki'vi ke ^xa ña.
45007004	Ra vichin na kundaa ini yo xa'a ña yo'o, ni ke kuni kachi ña, ñani yo: ña nduu ndo iin xi'in Cristo, ra xa ndixi'i va ndo xi'in ra nuu ndiayu Ndioxi ña ndakoo ra Moisés; ña va'a na kuu ndo kuenda inka tiaa, ra ndatiaku nuu ña ndii. Ra xa'a ña xa ra kan ke tiaku ndo vichin, ña sa ndo chiñu va'a nuu Ndioxi.
45007005	Ra kii ña xitiaku yo ña xa'ndia chiñu iki kuñu kuachi ña kuu mii yo nuu yo, ra ña xa ndiayu Ndioxi ña ndakoo ra Moisés xi'in yo ke sandi'i ka ña iki kuñu yo ña na sa ka ña kuachi va, ra xa'a kuachi ña ^xa iki kuñu yo ke kuvi va yo.
45007006	Ndi su xa yo ndixi'i va kuvi yoo nuu ndiayu Ndioxi ña ndakoo ra Moisés, ra ña kan ke xä'ndia chiñu ka kuachi nuu yo, ra xa yo ndisaña ndika va kuvi yo, ña ^sa yo ña kuni Ndioxi, saa chi xa Tachi Yii Ndioxi va ke xa'ndia chiñu nuu yo vichin, ra ndiayu yata ña ndakoo ra Moisés, ra xä'ndia chiñu ka ña nuu yo.
45007007	¿Ra ni ke kachi yo vichin? ¿a ña vä'a kuvi ndiayu Ndioxi ña ndakoo ra Moisés? ¡Süvi saa iyoo ña! Saa chi mii ndiayu Ndioxi ke ndika'an xi'in yu ña iyoo kuachi va yu. Ra ^kundäa vi ini yu ña vä'a kutoo yu ña'a inka yuvi, tu ndixïyo ndiayu Ndioxi, ña ka'an kachi su'va: “Kutöo kun ña'a inka yuvi.”
45007008	Ndi su ña xa kuachi ke ndakuniñu'u va ña ndiayu Ndioxi ña ndakoo ra Moisés, ra xa'a ña sandi'i ña yu'u, ra xa'a yu ndakutoo yu iin takundi'i ña'a ña iyoo nuu inka yuvi va. Ra tu ndikundäa ini yu xa'a ndiayu Ndioxi, saa ra nii kuachi ke köo ndiee vi.
45007009	Ra ta ndikundäa ini yu xi'in ndiayu Ndioxi ta yachi, ra va'a va ndixiyo yu, saa chi köo ña ndisandi'i yu'u, ndi su ta kundaa ini yu ña ka'an ndiayu Ndioxi ña vä'a kutoo yu ña'a inka yuvi, saa ra ndatiaku va kuachi yu, saa ra nduu yu ta ku'va iyoo iin ndii va.
45007010	Ra saa kundaa ini yu, chi ndiayu Ndioxi ña ndakoo ra Moisés, ña xiniñu'u taxi ña kutiaku yu xi'in Ndioxi, ra ta iyoo ña xa'ni va iyoo ña yu'u, saa chi sakuxika va ña yu'u nuu Ndioxi.
45007011	Saa chi ña xa kuachi ke ndakuniñu'u ña ndiayu Ndioxi, ra sanda'vi ña yu'u va; ra xa'a ña sanda'vi kuachi kan yu'u ke ndixi'i va yu xa ndiayu Ndioxi.
45007012	Ra ña ndixa ke, chi ndiayu Ndioxi xi'in takundi'i chiñu ña xa'ndia ra, ra ña ndixa ke Yii va ña, ra kuu tu ña mii ña ndaa va, ra va'a ni va ña.
45007013	Ra na kundaa ini yo vichin, ¿a ndiayu Ndioxi ña va'a ke xa'ni yu'u? ¡Süvi saa iyoo ña! Saa chi kuachi va yu ke xa'ni yu'u, ra ña xa kuachi yu ke ndakuniñu'u ña ndiayu Ndioxi, ña va'a, ra xa'ni ña yu'u va, ra xi'in ña yo'o ke kundaa ini yo ña vä'a mii ndixa vi kuachi yu. Ra ndiayu Ndioxi ke ndaña'a kuachi yu ña kuu ña, ña vä'a va'a vi.
45007014	Ra xa kundaa va ini yo, chi ndiayu Ndioxi ña ndakoo ra Moisés, ra kuenda Ndioxi va kuvi ña, ndi su yu'u, ra iin tiaa yuuvi va kuvi yu, ra nuu kuachi ke xachiñu va yu.
45007015	Ra chiñu ña ^xa yu, ra kundäa ini yu xi'in vi ña, chi chiñu va'a ña kuni yu ^sa yu, ra kuëe xa yu ña, chi chiñu ki'vi ña kundasi va yu ke ^xa yu.
45007016	Ra tu chiñu ki'vi ña küni yu sa va ke ^xa yu, ra xi'in ña yo'o ke ndakuni yu, ña kuu ndiayu Ndioxi ña va'a va.
45007017	Ra ña ^ndo'o yu su'va, ra süvi mii yu kuvi ra ^xa chiñu ki'vi, chi kuachi ña iyoo ini va yu kuvi ña ^xa ña.
45007018	Ra xa kundaa va ini yu, chi ini yu, ña kuu iki kuñu yu, ra köo mii ña va'a iyoo vi, saa chi ña va'a ke kuni yu sa va yu, ndi su köo mii ndiee iki kuñu yu, ña sa ña, ña va'a vi.
45007019	Saa chi chiñu va'a ña kuni yu sa yu, ra xä vi yu ña, chi chiñu ki'vi ña küni yu sa va yu ke ^xa yu.
45007020	Ra tu ^xa yu chiñu ki'vi ña küni yu sa yu, saa ra süvi yu'u kuvi ra ^xa ña, chi kuachi ña iyoo ini va yu ke ^xa ña.
45007021	Ra ña kundaa ini yu xa'a vichin ke: ta kuni yu sa yu chiñu va'a, ra chiñu ki'vi va ke xa yu.
45007022	Ra va'a ni ku'vi ni va ini yu ndiayu Ndioxi xi'in ndinuni nima yu,
45007023	ndi su kuachi ña kuu mii yu, ra kanita'an va ña xi'in ña va'a ña xani ini yu sa yu; ra suvi mii kuachi yo'o kuvi ña xa'ndia chiñu nuu va yu.
45007024	¡Nda'vi ni yu! ¿Yoo vi kuvi na sakaku yu'u nda'a iki kuñu kuachi ña kuni ka'ni yu'u yo'o?
45007025	Ndi su na tixa'vi ni Ndioxi, xa'a Jesucristo, saa chi indaa ra kan va kuvi ra kuchuun sakaku yu'u. Ra ña kundaa ini yu vichin ke, yu'u ra xi'in ndinuni nima va yu kuni yu sa yu ña ka'an ndiayu Ndioxi, ndi su ña ^kuu tu yu tiaa yuuvi, ra vita ni va yu, ra kuchuun va kuachi xa'ndia chiñu ña nuu yu.
45008001	Ra na kundaa ini yo, chi takundi'i yuvi na ^xa nduu iin xi'in Cristo Jesús, ra tiäku ka na ta ku'va kuni iki kuñu na, chi xa ta ku'va kuni Tachi Yii va ke tiaku na; ra na kan, ra kä'ndia ka Ndioxi chiñu ña ndo'o na xa'a kuachi na.
45008002	Saa chi ndiee ña kuu mii Tachi Yii va kuvi ña sakaku yoo nuu ndiee kuachi ña chiku'ni yoo, ra saa tu nuu ndiee ña xa'ni yoo va, xa'a ña xa nduu yo iin xi'in Cristo Jesús.
45008003	Saa chi ndixïyo vi ndiee ndiayu Ndioxi ña ndakoo ra Moisés ña chindiee ta'an ña xi'in yo, ña ndatava ña yoo nda'a kuachi, saa chi ndikuchüun vi yo saxinu yo ña xa'ndia ña, ndi su Ndioxi ra kuchuun va ra xa ra ña ndikuchüun ña kan sa ña. Saa chi ti'vi va ra se'e ra ña kixi ra nuu ña yuuvi yo'o xa'a yo, ra nduu ra ta ku'va iyoo yuvi na iyoo kuachi, ra ndisoko ra mii ra xa'a yo, ra sandi'i va ra xa'a ndiee ña kuu mii kuachi yo.
45008004	Ra su'va ke xa Ndioxi ña va'a na kuchuun yo saxinu yo chiñu ndaku, ña ka'an ndiayu Ndioxi ña ndakoo ra Moisés xa'a, ña va'a na sä ka yo ta ku'va kuni mii yo, chi ta ku'va kuni Tachi Yii va ke na sa yo.
45008005	Saa chi yuvi na tiaku ta kuni mii na, ra chiñu ña kuni mii na sa na ke ndi'i ini na xa'a va, ndi su na ndikun ña kuni Tachi Yii sa ña, ra chiñu ña kuni Tachi Yii ke ndi'i ini na xa'a va.
45008006	Ra yuvi na tiaku ta ku'va kuni mii, ra ichi nuu kuvi va na ke ndiaka ña na kua'an na, ndi su yuvi na tiaku ta ku'va kuni Tachi Yii, ra ña ni'i na kan ke kutiaku va na, ra va'a ni tu koo va na.
45008007	Saa chi yuvi na tiaku ta kuni mii na, ra na kanita'an xi'in Ndioxi va kuvi na; saa chi xïin na kandixa na ña ka'an ndiayu ra, ra nii kuchüun va tu na.
45008008	Ra xa'a ña kan ke, yuvi na tiaku ta ku'va kuni mii na, ra kuëe kusii vi ini Ndioxi xi'in na kan.
45008009	Ndi su tu iyoo Tachi Yii nima ndo, saa ra tiäku ka vi ndo ta ku'va kuni mii ndo, chi xa ta ku'va kuni Tachi Yii Ndioxi va ke tiaku ndo. Ra na kundaa ini ndo, chi yuvi na köo Tachi Yii Cristo iyoo nima, ra süvi vi kuenda ra kuvi na.
45008010	Ndi su tu iyoo va Cristo nima ndo, saa ra, va'a ni xa ndixi'i va iki kuñu ndo xa kuachi ndo, ndi su ^taxi va tu Tachi Yii ña kutiaku ndo, saa chi xa ta ku'va iyoo yuvi na köo kuachi va ke nduu ndo nuu Ndioxi.
45008011	Ra tu iyoo va tu Tachi Yii Ndioxi ra sandatiaku Cristo Jesús nima ndo, ra mii ra kan kuvi tu ra sandatiaku iki kuñu ña ndi'i xa'a, ña kuu mii va ndo, xi'in ndiee Tachi Yii ra ña iyoo nima ndo.
45008012	Ña kan ke na kundaa ini yo vichin ñani yo, chi xiniñü'u ka kutiaku yo ta ku'va kuni mii yo.
45008013	Saa chi tu na kutiaku ndo ta ku'va kuni mii ndo, ra ña ndixa ke kuvi va ndo sa ña, ndi su tu ^tiaku ndo, ra iyoo Tachi Yii xi'in ndo, saa ra ña kan va ke chindiee ta'an xi'in ndo ña sandi'i ña xa'a chiñu ki'vi ña kuni mii ndo sa ndo, saa ra küvi vi ndo, chi kutiaku va ndo.
45008014	Takundi'i yuvi na xiin ña xa'ndia Tachi Yii Ndioxi nuu na, ra se'e Ndioxi kuvi va na.
45008015	Saa chi süvi tachi ña sando'o yuvi ke nindaki'in ndo, ra ña kan yu'vi ndo, chi Tachi Yii Ndioxi va ke ndaki'in ndo, ra Tachi Yii kan ke ndaki'in nda'vi ndo'o va, ra nduu ndo se'e Ndioxi va. Ra suvi mii Tachi Yii kuvi tu ña ^saka'an yoo, ña va'a ^ka'an yo xi'in Ndioxi kachi yo su'va va: “¡Tata mii yu!”
45008016	Ra suvi mii Tachi Yii Ndioxi kuvi tu ña ndakuta'an xi'in tachi ña kuu mii va yo, ra ka'an ña xi'in yo ña kuu yo se'e Ndioxi.
45008017	Ra xa'a ña kuu yo se'e Ndioxi ke ndini'i ta'vi tu yo ña ndaki'in yo ña'a ña kindoo Ndioxi taxi ra nda'a va yo. Ra ta ku'va ndini'i Cristo ña ke ni'i tu yoo va ña. Ra tu ^xiin yo ndo'o yo xa'a ra vichin, saa ra ni'i tu yo ña va'a xi'in ra ndivi ninu va.
45008018	Ra ña tuvi yu'u, ra tundo'o ña ndo'o yo vichin, ra ña lo'o va kuvi ña, ra inüu vi ña xi'in ña ka'nu ña kuni yo sa Ndioxi kii ña vaxi.
45008019	Ra xa iin su'va va ^kuni takundi'i ña'a ña xava'a Ndioxi, ra xa iin su'va tu ndiatu va ña, ña xaa kii ña ndaña'a Ndioxi takundi'i yuvi na ndixa kuu se'e ra, ra kuni ña na.
45008020	Saa chi iinii saa ña yuuvi yo'o, ra ña nditavi chi'ña va kuvi ña, ra süvi ña kuni mii ña ke nindo'o ña saa, chi Ndioxi va kuvi ra xa saa xi'in ña. Ra xa'a ña kan ke ndiatu ni va ña,
45008021	ña xaa iin kii ka'nu ña ndakuta'an ña xi'in yuvi na kuu se'e Ndioxi, ra saña ndika ña xi'in na, ra nii ndï'i ka tu xa'a va ña.
45008022	Ra xa kundaa va ini yo, chi ndia ta yachi, ra iin saa ndia kii vichin, ra tiaa ni va ndiee ^tána u'vi takundi'i ña'a, ña xava'a Ndioxi ña xáku ña, ra iin ta ku'va ndo'o ná si'i ta kaku se'e na ke ndo'o ña.
45008023	Ra süvi takua ña yuuvi yo'o kuvi ña xáku, chi xáku tu yoo va, ra va'a ni ña ndixa ke xa iyoo va iin sava ña'a ña ndaki'in yo xi'in yo, ña kuu Tachi Yii, ndi su tiaa ni va kusuchi ini yo, ra ndiatu yo ña xaa iin kii ña ndaki'in mani Ndioxi yoo ña nduu yo se'e ra, ra saa ke va'a saña ndika iki kuñu yo nuu tundo'o.
45008024	Ra ña ndixa ke xa sakaku va Ndioxi yoo, ndi su ndakundiee ka va yo ndiatu yo ña sakaku ka ra yoo. Saa chi täan sakaku ra yoo nuu takundi'i ña'a, ra xa'a ña kan ke, xiniñu'u na kundiatu va yo, ña sakaku ka ra yoo.
45008025	Ra xa kundaa va ini yo, saa chi tu iin ña'à ña täan ndaki'in va yo kuvi ña ndiatu yo, saa ra xiniñu'u na sa ndiee ini yo ña kundiatu yo, ra ndaki'in va yo ña.
45008026	Ra chindiee ta'an tu Tachi Yii va xi'in yo xa'a ña vita ni ini yo. Saa chi ^kuchüun vi yo ka'an yo xi'in Ndioxi ta ku'va ña xiniñu'u ka'an yo xi'in ra. Ndi su mii va Tachi Yii kuvi ña xaku nda'vi xa'a yo nuu Ndioxi, ra ña ^tána va kuvi ña, ra köo ku'va ndakani yo xa'a tu'un ña ka'an ña.
45008027	Ra mii Tata yo Ndioxi, ra ^xitondoso nima takundi'i yuvi, ra kundaa va ini ra ni ña'a kuvi ña nduku Tachi Yii nuu ra; saa chi ta ku'va kuni mii va Ndioxi kuvi ña xaku nda'vi Tachi Yii nuu ra, xa'a yuvi na ndikun ña'a.
45008028	Ra xa kundaa va ini yo, chi yuvi na ku'vi ni ini xini Ndioxi, ra takundi'i ña vaxi nuu na, ra ña chindiee ta'an xi'in na ña kuvi kundaku ini va na kuvi ña. Ra na ^xa Ndioxi saa xi'in, ra na kindoo ini mii ra kana va ra kuvi na.
45008029	Saa chi yuvi na xa xini Ndioxi ^kuu se'e ra ndia ta kii xa'a, kuvi tu na ndikaxin ra, ña koo na ta ku'va iyoo ra ^kuu se'e va ra; ra mii ra kuu se'e ra, kuvi ra kuu tu ñani na, ra chee nuu va na.
45008030	Ra na xa ndikaxin Ndioxi ndia ta kii xa'a, kuvi tu na kana va ra, ra yuvi na kana ra kan kuvi tu na ndaki'in mani va ra, ra nduu na ta ku'va iyoo yuvi na köo kuachi nuu va ra, ra taxi tu ra ña ni'i na ña va'a xi'in ra ndivi ninu va.
45008031	Xa'a ña kan ke na kundï'i ni ini yo, saa chi tu mii va Ndioxi kuvi ra íin xi'in yo, saa ra ndia nii tu ña'a ke kuchüun kanita'an xi'in va yo.
45008032	Saa chi Ndioxi ra ndikuxï'ndia vi ra se'e ra, chi xi'in ña kusii ini va ra taxi ra ra, ña ndixi'i ra xa'a takundi'i yo; ra tu saa xa ra, ra mii saa ke sa tu ra xi'in yo vichin va, saa chi taxi va ra takundi'i ña'a ña xamani nuu yo.
45008033	Ra ndia nii tu na kuchüun taxi kuachi xa'a va yo, chi mii va Ndioxi ndikaxin yoo. Ra mii Ndioxi kuvi tu ra ^ndasa yoo ta ku'va iyoo yuvi na köo kuachi nuu va ra.
45008034	¿Ra yoo kuvi na kuchuun taxi tundo'o nda'a yo xa'a kuachi yo? Ndia nii na. Saa chi Cristo va kuvi ra ndixi'i; ra ndatiaku va tu ra, ra ^ndu'u tu ra chi xitia kua'a Tata yo Ndioxi va, ra ^xaku nda'vi tu ra nuu ra xa'a va yo.
45008035	¿Ra yoo kuvi na kuchuun sakutia'a tu yoo, nuu ña ku'vi ini Cristo xini ra yoo? ¿A kuchuun tundo'o, a ña suchi ini, a kuachi, a soko, a ña nï'i yo tikoto kundixi yo, a ña iyo, a ña ka'ni na yoo? Ndia nii ña kuchüun sakutia'a yoo nuu ña ku'vi ini Cristo xini ra yoo.
45008036	Ta ku'va kachi tu'un Ndioxi ña tiaa na nuu tutu salmo xina'a, ña kachi su'va: Tata, xa'a yo'o ke xa'ni na ndu'u iin takundi'i kii, ra ta ku'va iyoo ndikachi vali ri ^xa'ni na, saa iyoo ndi nuu na, kachi ña.
45008037	Ra va'a ni saa ^ndo'o va yo, ndi su xa saa sa tiaa va yo, saa chi Cristo, ra ^ku'vi ni ini xini yoo va kuvi ra chindiee ta'an xi'in yo.
45008038	Ra xa kundaa kaxi va ini yu, chi ndia nii ña'a kuchüun sakutia'a yoo, nuu ña ku'vi ini Ndioxi xini ra yoo, nii ña xa'ni, nii ña tiaku, nii na tatun Ndioxi, nii ndiee ña ndiva'a, nii ndiee timia'a, nii ña ^sando'o yoo vichin, nii ña ndo'o tu yo kii ña vaxi va,
45008039	nii ndiee ña iyoo nuu sukun, nii ndiee ña iyoo nuu kunu ni, ndia nii ña'a ña xava'a Ndioxi kuchüun sakutia'a yoo, nuu ña ku'vi ini Ndioxi xini ra yoo, xa'a ña xa Tata yo Cristo Jesús.
45009001	Ra na kundaa ini ndo, chi ña ndaa va ke ka'an yu xi'in ndo, chi Cristo va kuvi ra ndakuiin xa'a yu; saa chi mii va Tachi Yii kuvi ña taxi ña xini tuni yu, ra ka'an tu ña xi'in yu, ña ^ka'an yu ña ndaa va.
45009002	Ra tiaa ni kusuchi ini yu, ra iin takundi'i va kii ke ta'vi nima yu xa'a na ñuu yu Israel,
45009003	ra xa'a ña kan ke ^xiin va yu ña ndataxi yu mii yu, ña na tavi chi'ña yu'u, ra ^xiin tu yu kuxika yu nuu Tata yu Cristo va tu kuvi chindiee ta'an yu xi'in na xa'a ña sa yu ña yo'o. Saa chi na ñuu yu,
45009004	na kuu ndise'e ra Israel, ra ndaki'in mani va Ndioxi na ña nduu na se'e ra. Ra ndiña'a tu ra ndiee ka'nu ña kuu mii ra nuu va na, ra kindoo tu ra xi'in ra Abraham ña kuu ra xii xikua va na, ra taxi tu ra ndiayu ra nda'a va na, ra saña'a tu ra na ña ndasaka'nu na ra xi'in ndinuni nima va na, ra kindoo tu ra xi'in na ña taxi ra kua'a ni ña'a va'a nda'a va na.
45009005	Ra ndise'e na xii xikua na kuvi tu Cristo va xa'a ña nduu ra iki kuñu ña kixi ra nuu ña yuuvi yo'o, ra ra kan kuvi Ndioxi ra xa'ndia chiñu nuu takundi'i va ña'a, ra ra ka'nu ni va kuvi ra ndia ndikaa ndiku'un. Saa iyoo va ña.
45009006	Ra vichin na kundaa ini yo, ¿a ndisaxïnu Ndioxi nuu ña kindoo ra xi'in na ñuu Israel? Saxinu va ra. Saa chi süvi takundi'i na kuu ndise'e ra Israel kuvi na ndixa kuu na ñuu Israel.
45009007	Ra nii na kuu tu ndise'e ra Abraham, ra küni kachi ña saa, ña kuu iin takundi'i na se'e ra, chi su'va va ke kachi Ndioxi xi'in ra: “Se'e ra Isaac va kuvi na kuu ndise'e kun”, kachi ra.
45009008	Ra xi'in ña ka'an yu xi'in ndo yo'o kuvi ña kundaa ini yo, chi kuëe nduu yuvi se'e Ndioxi xa'a ña kuu na se'e iin yuvi, chi na kindoo mii ra kaku, va kuvi na kuu se'e ra, ra ta xa kaku na, saa ra xinu va nuu tu'un ña ^kindoo ra.
45009009	Saa chi su'va va ke iyoo ña kindoo Ndioxi xi'in ra Abraham, ta kachi ra su'va xi'in ra: “Nuu ña iin kuiya nandiko yu, ra xa kaku va se'e ña Sara yasi'i kun”, kachi ra.
45009010	Ra süvi takua ña yo'o kuvi takundi'i ña, saa chi saa ndo'o tu ña Rebeca va, saa chi va'a ni uvi kuvi va tiaa vali se'e ña kaku, ndi su indaa ra Isaac, xii xikua yo, kuvi iva uvi saa va ndia.
45009011	Ra nii chiñu va'a, ra nii chiñu ki'vi ke täan sa vi ndia, ta ndikaxin Ndioxi ndia, saa chi ta ñu'ù ndia tixi si'i vi ndia ke ndikaxin ra ndia, ra xi'in ña yo'o ke kundaa ini yo, chi süvi xa'a ña ^xa mii yuvi ke kana Ndioxi na, chi na kuni mii ra kana va ra, kuvi na kana ra.
45009012	Ra su'va va ke kachi Ndioxi xi'in ña Rebeca si'i ndia: “Se'e kun ra lo'o kuvi ra, ka'ndia chiñu nuu se'e kun ra chee va.”
45009013	Ta ku'va kachi tu'un Ndioxi ña tiaa na xina'a, ña kachi su'va: “^Ku'vi ni va ini yu xini yu ra Jacob, ra kundasi va yu, ra Esaú”, kachi Ndioxi.
45009014	¿Ra ni ke ^kachi yo vichin? ¿A ra vä'a kuvi Ndioxi ña xa ra saa? ¡Süvi saa iyoo ña!
45009015	Saa chi su'va va ke kachi Ndioxi xi'in ra Moisés xina'a: “Takua yuvi na kuni mii va yu kuvi na, kunda'vi ini yu kuni yu, ra takua yuvi na kuni mii yu kuvi tu ku'vi ini va yu”, kachi ra.
45009016	Ña kan ke na kundaa ini yo, chi süvi ña kuni mii yuvi ke ^ndaki'in mani Ndioxi na, ra nii süvi tu xa'a ndiee va na ke ndaki'in ra na, chi takua na kunda'vi ini mii ra xini va ra, kuvi na ndaki'in mani ra.
45009017	Ra xa kundaa va ini yo, chi mii saa ke kachi tu Ndioxi xi'in ra rey ñuu Egipto va, ta ndika'an ra xi'in ra kachi ra su'va: “Ña taxi yu ndiayu nda'a kun ña kuu kun rey, ra ña va'a na ndaña'a yu takundi'i ndiee yu ña sando'o yu yo'o va kuvi ña, saa chi saa kuvi tu ña kuvi kundaa ini takundi'i yuvi xa'a va yu”, kachi ra xi'in ra, ^kachi tu'un Ndioxi.
45009018	Ra xi'in ña yo'o ke kundaa ini yo, chi Ndioxi, ra na kuni mii va ra kuvi na kunda'vi ini ra xini ra, ra na kuni ra ndasandaku ra ini, ra ^ndasandaku ra ini va na.
45009019	Ra tu sava tu ndo, na ka'an xi'in yu, kachi ndo saa: “Tu saa va iyoo ña, ¿ra nichuun ke ka'an Ndioxi ña iyoo kuachi yuvi tu mii va tu ra kuvi ra ndasandaku ini na, ña xïin na nandiko ini na nuu ra? ¿Ra yoo kuvi na kuchuun kasi nuu chiñu ña kuni Ndioxi?”, na kachi ndo.
45009020	Ra na kundaa ini ndo, chi küvi kachi yo saa, saa chi ndia nii yuvi kuchüun ^sakuachi xi'in Ndioxi. Saa chi iin kisi ñu'ú, ra küvi vi ka'an kuachi ña nuu tiaa ra xava'a ña'a, ña kachi ña saa: “Vä'a ndixa kun, saa chi kusïi ini yu ku'va ña xava'a kun yu'u”, kachi ña.
45009021	Ra na kundaa ini ndo, chi mii va tiaa ra ^xava'a kisi kuvi ra iyoo ndiayu nda'a, ra ta ku'va kuni mii va ra ke xava'a ra kisi xi'in ndia'yu ña tiin ra; ra suvi xi'in mii ndia'yu kan ke kuvi sava'a ra iin kisi ña savi, ra kuvi tu sava'a ra iin kisi, ña núu va.
45009022	Ra ku'va saa ke iyoo tu Ndioxi va xi'in na yuuvi yo'o, saa chi va'a ni ndixiyo va ndiayu ra ña ndaña'a ra, ña sáa̱̱ ra xi'in ndiee ra, nuu yuvi na kuni ra sando'o ra, na iyoo ta ku'va iyoo kisi ñu'u ña núu, ndi su ^xa ka'nu ni va tu ini ra xa'a na.
45009023	Ra su'va ke xa Ndioxi ña ndaña'a ra, ña ka'nu ni ña kuu mii ra nuu yuvi, na iyoo ta ku'va iyoo kisi ñu'u, ra ndia kii xa'a vi kuvi ña kunda'vi ini ra xini ra na, ra ndikaxin ra na, ña koo na xi'in ra nuu iyoo ra.
45009024	Ra yuvi na ndakaxin Ndioxi, ndia ta kii xa'a kan kuvi yoo va, ra süvi takua yoo na judío kuvi na nindakaxin ra, chi ndakaxin tu ra na küu judío va.
45009025	Ta ku'va kachi tu'un Ndioxi ña tiaa ra Oseas, ra ndika'an ndoso tu'un yu'u Ndioxi xina'a, ña kachi su'va: Na ñuu, na ndixiküu kuenda yu, ra na ñuu mii va yu nduu na, ra na ñuu, na kü'vi ini yu xini yu, ra ndaku'vi va ini yu kuni yu na.
45009026	Ra ñuu nuu ndika'an yu xi'in yuvi, kachi yu su'va: “Süvi na ñuu yu kuvi ndo'o”, kachi yu ra na kan kuvi na nduu se'e Ndioxi ra tiaku va, ^kachi ña, tiaa ra Oseas.
45009027	Ra ndika'an tu ra Isaías, ra ndika'an ndoso tu'un yu'u Ndioxi va xa'a na Israel, kachi ra su'va: “Va'a ni iin ta kua'a yuti yu'u tiañu'u va, saa kua'a na ndise'e na Israel, ndi su lo'o va kuvi na kuchuun kaku.
45009028	Saa chi kama ni va sandaku Ndioxi kuachi xi'in na yuuvi yo'o, ra iin ta iyoo mii chiñu ña ^xa na ke ndaki'in na ya'vi na xa'a, sa va ra”, kachi ra Isaías.
45009029	Ra xa suvi mii xa'a ña yo'o ke, ndika'an ra Isaías ta yachi, ta kachi ra su'va va: Tu kuëe ndisakaku tata yo Ndioxi ra ka'nu, sava na ta'an yo, saa ra xa ta ndo'o na ñuu Sodoma, xi'in na ñuu Gomorra ña ndi'i xa'a va na ke ndo'o yo, kachi ra.
45009030	Ra na kundaa ini ndo, chi su'va va ke iyoo ña ka'an yo xa'a yo'o, saa chi yuvi na küu judío, ra ni ndiätu ini na, ña nduu na ta ku'va iyoo yuvi na köo kuachi, ra na kan va kuvi na ndaki'in mani Ndioxi, ra nduu na ta ku'va iyoo yuvi na köo kuachi va, xa'a ña ndiaa ini na ra.
45009031	Ndi su mii na Israel, na xindiaa ni ini, ña nduu na ta ku'va iyoo yuvi na köo kuachi nuu Ndioxi, xa'a ña xindikun na ndiayu Ndioxi ña ndakoo ra Moisés, ra nindakï'in mani vi tu ra na kan.
45009032	¿Ra nichuun ke ndo'o na saa tuvi ndo? Saa ndo'o na, saa chi ña xa na ke kuni na nduu na ta ku'va iyoo yuvi na köo kuachi nuu Ndioxi xa'a ña saxinu na ña ka'an ndiayu Ndioxi ña ndakoo ra Moisés va, ndi su ndixïndiaa ini vi na mii Ndioxi. Ra xa'a ña kan ke kaki'i va na xa “yuu ña ^sakaki'i yuvi”.
45009033	Ta ku'va kachi mii tu'un Ndioxi ña tiaa na ta yachi, ña ^kachi su'va: Na kundaa ini ndo, chi ^ti'vi yu iin tiaa, ra xaa ra ñuu Jerusalén, ra ta ku'va iyoo yuu ña sakaki'i yuvi, a ña sanduva yuvi va ke koo ra, Ra yuvi na kandixa tiaa kan, ra ndakäva vi ini na kan, saa chi ndaköo nda'a ra na, ^kachi ña.
45010001	Ñani yo, ku'va yo, ka'an ni yu xi'in Ndioxi xa'a na ñuu Israel, saa chi ^kuni ni yu ña na kaku na.
45010002	Ra xíni̱ tu yu, ña chikaa ni na ndiee ña ndikun na Ndioxi va, ndi su kundäa vi ini na xa'a ña kuni ra.
45010003	Saa chi xïni vi na ndia ku'va ke ^xa Ndioxi ña sandi'i ra xa'a kuachi yuvi, ra nduu na ta ku'va iyoo yuvi na köo kuachi nuu ra, chi ña xa na ke nduku mii va na ku'va ña nduu na ta ku'va iyoo yuvi na köo kuachi nuu ra, ra ^xïin vi na sa na ta ku'va kuni mii ra ña va'a na nduu na yuvi na köo kuachi.
45010004	Ndi su xa saxinu va Cristo nuu ndiayu Ndioxi ña ndakoo ra Moisés, ña kan ke takundi'i yuvi na ndiaa ini Cristo, ra ^ndasa ra na ta ku'va iyoo yuvi na köo kuachi nuu Ndioxi va.
45010005	Ndi su ndiayu Ndioxi ña ndakoo ra Moisés, ra su'va va kachi ña: “Yuvi na ^kuni koo ta ku'va iyoo yuvi na köo kuachi, ra xiniñu'u ndiakua na saxinu na takundi'i va ndiayu Ndioxi ña ndakoo ra Moisés, ra saa ke kutiaku na”, kachi ña.
45010006	Ndi su ña ka'an xa'a ña ^ndasa Ndioxi yoo, ta ku'va iyoo yuvi na köo kuachi nuu ra xa'a ña ndiaa ini yo Cristo, ra ü'vi vi ña, saa chi su'va va kachi ña: “Xiniñü'u sa vi yo iin ña u'vi ni ña ndaa yo ndivi, ra ka'an yo xi'in Cristo, ña na kixi ra saña'a ra yoo,
45010007	ra nii xiniñü'u tu ndee yo ndia nuu ñu'u na ndii vi, ña ku'un yo ka'an yo xi'in Cristo ña na ndakundichi ra, ra kixi ra kuiin ra xi'in yo.”
45010008	Saa chi tu'un Ndioxi, ra su'va va ke kachi ña xa'a yo: “Xa xi'in va kun iyoo tu'un Ndioxi, ra iyoo tu ña nima va kun, ra saa tu yu'u va kun.” Ra mii tu'un yo'o ke ka'an ndoso tu yo nuu yuvi va, ña ka'an yo xi'in na ña na kondiaa ini na Ndioxi.
45010009	Tu na ndakuiin kun xi'in yu'u kun ña kuu Jesús ra xa'ndia chiñu nuu kun, ra kandixa kun xi'in ndinuni nima kun ña sandatiaku va Ndioxi ra nuu ña ndii, saa ra kaku va kun.
45010010	Saa chi xi'in ndinuni nima va yuvi ke xiniñu'u kandixa na Ndioxi, ra saa ke ndaki'in mani ra na, ña nduu na ta ku'va iyoo yuvi na köo kuachi nuu ra; ra xi'in yu'u na ke ndakuiin na xa'a Jesucristo ña va'a na kaku va na.
45010011	Ra saa ke kachi tu mii tu'un Ndioxi ña tiaa na ta yachi ña ka'an, kachi su'va va: “Takundi'i yuvi na ndiaa ini Jesucristo, ra ndakäva vi ini na kan, saa chi ndaköo nda'a vi ra na”, ^kachi ña.
45010012	Saa chi ndakäxin vi Jesús yuvi, chi nii judío kuvi na, ra nii süvi va na, ndi su iin kuu ndi'i va na nuu ra, saa chi mii Tata yo Jesús kuvi ra kuu xito'o takundi'i va yuvi, ra tiáyú ni ra xi'in takundi'i va yuvi na nduku ña mani nuu ra, saa chi chindiee ta'an va ra xi'in na.
45010013	Ra ka'an tu tu'un Ndioxi kachi ña su'va va: “Takundi'i yuvi na ndiaa ini Ndioxi, ra nduku na ña mani nuu ra, ra kaku va na.”
45010014	Ra na ki'in xini yo vichin, ¿ni ke sa yuvi ña kondiaa ini na Ndioxi, ra nduku na ña mani nuu ra, tu täan kandixa na ra? ¿Ra ni ke sa tu na kandixa na ra, tu täan ka'an inka na xi'in na xa'a ra?
45010015	¿Ra ni ke sa tu na xa ndikun Ndioxi ña ku'un na ña ndatu'un na xa'a Jesucristo xi'in yuvi, tu süvi Ndioxi kuvi ra nditi'vi na ña ku'un na? Ra su'va ke kachi tu'un Ndioxi ña tiaa na xina'a ña ka'an, kachi su'va: “¡Tiaa ni nduvi, ta xa ^xaa yuvi nuu yo ña ka'an ndoso na tu'un va'a ña ^taxi Ndioxi!”, ^kachi ña.
45010016	Ndi su süvi takundi'i na ñuu Israel ndikandixa tu'un va'a xa'a Jesucristo. Ra xa'a ña kan ke ndika'an ra Isaías xi'in Ndioxi xina'a, ta kachi ra su'va: “Tata, ¿yoo kuvi na ^kandixa ndu'u ña ka'an ndoso ndi tu'un kun nuu na? Ndia nii na xïin kandixa”, kachi ra.
45010017	Ra na kundaa ini yo, chi xa'a ña ^xini so'o yuvi tu'un Ndioxi va ke, va'a ^xinu ini na, ra ^ndiaa ini na ra.
45010018	Ra ña kan ke na ndakatu'un yu ndo'o, vichin: ¿A ndixa ndixïni so'o na tu'un Ndioxi? ¡Ndïxa! ¡Xini va so'o na ña! Saa chi saa ke kachi mii tu'un Ndioxi ña tiaa na xina'a ña ka'an, kachi su'va va: Iin takundi'i va nuu ña yuuvi, ^xini so'o na ña ka'an takundi'i ña'a ña xava'a Ndioxi xa'a ndiee ña kuu mii ra, ra ka'an tu ña, xi'in yuvi na ndee ndia nuu ndi'i nuu ñu'u va, ^kachi ña.
45010019	Ra tuku va ndakatu'un yu ndo'o: ¿A ndixa ke ndikundäa ini na ñuu Israel xi'in tu'un Ndioxi ña xini so'o na, tuvi ndo? ¡Ndïxa! Kundaa va ini na xi'in ña. Saa chi tu'un Ndioxi ña tiaa ra Moisés ta yachi, ra su'va va ke kachi ña xa'a na: Na ñuu Israel, ra ndukuiñu va ini na kuni na yuvi na köo ya'vi ndiaa, sa yu; Ra kuniñu'u tu yu yuvi na tü'va kundaa ini va, ña sasaa yu na, ^kachi ña.
45010020	Ra iin kaxi kaxi va ndika'an ra Isaías, tu'un ña ndika'an Ndioxi xi'in ra, kachi ra su'va: Yuvi na kuëe ^nanduku yu'u ra ndani'i va na yu'u; Ra ndaña'a tu yu mii yu, nuu yuvi na kuëe ndakatu'un xa'a va yu, kachi ra.
45010021	Ra ndika'an ka va Ndioxi xi'in ra Isaías, xa'a na ñuu Israel, kachi ra su'va: Iin nduvi ndaa va xitakaa nda'a yu, ña kana yu na ñuu iku, na xïin kandixa yu'u, ndi su ndikandïxa va'a vi na yu'u, kachi ra.
45011001	Ra tuku va ndakatu'un yu ndo'o: ¿A ña ndixa ke kundasi Ndioxi na Israel, na kuu ñuu ra, tuvi ndo? ¡Ndïxa! ¡Süvi saa iyoo ña! Saa chi ra ñuu Israel kuvi tu yu'u va; chi se'e xikua ra Abraham va kuvi ra Benjamín, ra ndise'e ra Benjamín kan kuvi tu yu'u va.
45011002	Ra xi'in ña yo'o ke kundaa ini yo, ña kuëe kundasi vi Ndioxi na ñuu ra, saa chi ndia ta yachi vi ke ndikaxin ra na, ña kuu na na ñuu ra. Ra xa kundaa va ini ndo, chi su'va va ke ^kachi tu'un Ndioxi ndakani ña xa'a ra Elías, ña ndika'an kuachi ra nuu Ndioxi xa'a na ñuu ña xa na kuachi, ta kachi ra su'va:
45011003	“Tata, xa xa'ni ndi'i va na ndia ka'an ndoso tu'un yu'u kun, ra sandi'i tu na xa'a yuu ña ndee koo, nuu ndasaka'nu ndi yo'o va, ra ndia siin yu'u va kuvi ra tiaku, ndi su kuni tu na ka'ni na yu'u va”, kachi ra.
45011004	Ra saa ndakuiin Ndioxi kachi ra su'va xi'in ra: “Ndï'i ini kun, chi ndiaa va yu uxa mil tiaa ndia kuëe ^ndakusiti nuu ndioxi ndii ña nani Baal”, kachi ra.
45011005	Ra ta ku'va kuu ta yachi, ke ^kuu tu xi'in ndi vichin va, saa chi ndee ka va lo'o, ndu'u, na judío, na ndikaxin Ndioxi, xa'a ña kunda'vi ini ra xini ra ndu'u.
45011006	Ra xi'in ña yo'o va ke kundaa ini yo, chi süvi xa'a chiñu va'a ña ndíxa yo ke nindakaxin Ndioxi yoo, chi xa'a ña kunda'vi ini ra xini ra yoo va kuvi ña; saa chi tu xa'a chiñu va'a ña ndíxa yo ke nindakaxin ra yoo, saa ra köo ya'vi ndiaa vi ña nda'vi ini Ndioxi.
45011007	Ra na kundaa ini yo, chi su'va va ke iyoo ña: Na ñuu Israel, na kua'a, ra va'a ni kuni ni va na ni'i na ña va'a nuu Ndioxi, ndi su ndinï'i vi na ña nuu ra, chi takua na ndia'vi na ndikaxin mii va ra kuvi na kee va'a ndini'i ña. Ra na kua'a kan, ndasa tie'e ra nima va,
45011008	ta ku'va kachi tu'un Ndioxi, ña kachi su'va: “Mii va Ndioxi kuvi ra, sanaa ini na ña ndikixi na, ra iin saa kixi na ndia kii vichin va, ra ndasi tu ra nuu va na ña va'a na küni na, ra ndasi tu ra so'o va na ña va'a na küni so'o na”, ^kachi ña.
45011009	Ra ndika'an tu ra rey David va kachi ra su'va: Viko ña ndatava na, ra ta iyoo iin yavi ña koyo sana yuvi, a iin ñunu ña tiin kiti va tu, na nduu ña, ra sandi'i ña xa'a na, ña va'a na sa na chiñu ki'vi, ra sando'o Ndioxi na.
45011010	Ra na kukuáá tu nuu va na, ña va'a na küni ka na, ra iin takundi'i kii va, na kaka ndiee na ña sachiñu na, kachi ra.
45011011	Ra tuku va ndakatu'un yu ndo'o: ¿A ña ndinï'i na judío ña va'a nuu Ndioxi, ra a nï'i ka na ña, tuvi ndo? ¡Ndïxa, süvi saa iyoo ña! Chi ni'i va na ña va'a nuu Ndioxi, saa chi xa'a ña ndikandïxa na judío ke va'a ndikaku inka yuvi, na küu judío va, ra ña ndikaku yuvi na küu judío ke ndukuiñu ini tu na judío va, ra ndakundikun tuku va na Ndioxi.
45011012	Ra tu xa'a ña ndixïin na ñuu Israel ña kandixa na Ndioxi va na kuvi ña ndukuika yuvi na küu judío xi'in ña va'a, saa ra tiaa ni ka va ndukuika na xi'in ña va'a, tu na kuiin takundi'i na judío kandixa na Ndioxi.
45011013	Ra vichin ka'an yu xi'in ndo'o, na küu judío, ra na kundaa ini ndo, saa chi mii va Ndioxi kuvi ra ti'vi yu'u, ña vaxi yu ka'an ndoso yu tu'un ra nuu ndo, ra ña yo'o kuvi chiñu ña ^ndi'i va'a ka ini yu xa'a va.
45011014	Ra ña ^kuni yu ke ndakundiee ka yu ka'an ndoso yu tu'un Ndioxi nuu va ndo, ra va'a kuni na judío ta'an yu, ra ndukuiñu ini na kuni na ndo'o, ra va'a na ndakundikun tuku na Ndioxi, ra sakaku ra na.
45011015	Saa chi tu xa'a ña ndixïin na judío sakaku Ndioxi na ke va'a ndakuta'an mani takundi'i na yuuvi xi'in Ndioxi. Saa ra, va'a ni ka va kee na tu na kuiin na judío ña sakaku Ndioxi na, saa chi saa ke ni'i tu yuvi na iyoo ta ku'va iyoo na ndii va ña kutiaku na.
45011016	Ra vichin na ndatu'un yu inka ña xi'in ndo, ra kundaa ini ndo. Tu xita ña nuu va'a katu na kuvi ña taxi na nda'a Ndioxi, saa ra ta iyoo ña taxi na nda'a Ndioxi, saa iyoo tu iin takundi'i va ixan ña kuva'a xita xi'in kan va. Ra tu ña yii kuvi tio'o itun, saa ra ña yii kuvi takundi'i tu iku nda'a va nu.
45011017	Ra ña ka'an yu xi'in ndo xa'a itun yo'o, ra na kundaa ini ndo, saa chi sava na judío, ra ta ku'va iyoo itun kuii nda'a itun olivo, tun tata, tun ndita'nu va ke iyoo na; ra nuu ndita'nu nda'a itun olivo, tun tata kan, ke ndakundikun ndiaa ndo'o na kuu itun nda'a itun olivo, tun iku va. Ra su'va va ke kuu ña va'a nduu ndo iin xi'in itun olivo, tun tata, ra tio'o nu ra saya'a va ña sikuii nu nda'a itun olivo, tun iku, tun ndakundikun ndiaa nda'a nu, ña kan ke va'a tiaku nda'a nu.
45011018	Ra xa'a ña kan ke na kutiäa ni ini ndo, nuu itun nda'a itun olivo, tun tata, tun ndita'nu, nuu ndakundikun ndiaa ndo, saa chi süvi ndo'o kuvi na ^taxi ña tiaku tio'o nu, chi mii va tio'o nu kuvi ña taxi ña tiaku ndo.
45011019	Ra a kusana ka'an tu sava ndo, kachi ndo su'va va: “Saa ke iyoo va ña, ndi su xa nditia'ndia va nu, ña va'a ndakundikun ndiaa ndu'u, na kuu nda'a itun olivo, tun iku”, kachi ndo.
45011020	Saa ke iyoo va ña, ndi su na kundaa ini ndo, chi ña nditia'ndia nda'a itun olivo, tun tata kan, ra xa'a ña ndikandïxa nu Cristo va kuvi ña, ra ña va'a ndakundikun ndiaa ndo'o na kuu nda'a itun olivo, tun iku, ra xa'a ña ndiaa ini ndo Cristo va kuvi ña. Ra xa'a ña kan ke na kutiäa ni ini ndo, chi na yu'vi ini ndo kuni ndo Ndioxi va, ra na sä ndo saa.
45011021	Saa chi tu ndixakä'nu ini Ndioxi xa'a nda'a itun olivo, tun tata, saa ra sakä'nu tu ini ra xa'a ndo'o, na kuu nda'a itun olivo, tun iku va.
45011022	Ra ^kaxi ni va na kundaa ini ndo vichin, saa chi Ndioxi ra nda'vi ni va ini ra, ndi su ndaku ni va tu ini ra xi'in yuvi na xïin kandixa ña ka'an ra; ra kunda'vi tu ini ra kuni ra ndo'o va, tu na kundiaa ini ndo ña nda'vi ini ra ta iin iin kii. Ndi su tu na kundiäa ini ndo, ña nda'vi ini ra, saa ra ka'ndia tu ra ndo'o va, nda'a itun nuu ndakundikun ndiaa ndo.
45011023	Ndi su tu na nduvita va ini na judío ña ndakundiaa ini na Ndioxi, saa ra ndakundikun ndiaa tuku va na nuu xindikun na; saa chi Ndioxi kuvi ra iyoo ndiee ña ndachindikun ndiaa tuku va ra na.
45011024	Saa chi tu ndo'o, na küu judío, ra nda'a itun olivo, tun iku, va ke xikuu ndo, ra va'a ni u'vi ni va ña yo'o, ndi su Ndioxi, ra ndachindikun ndiaa va ra ndo'o, nda'a itun olivo, tun tata. ¿Ra a ndachindïkun ndiaa tu ra mii na judío, nda'a itun olivo, tun tata, nuu xa xindikun ndiaa na? Na kundaa ini ndo, chi ndachindikun ndiaa tuku va ra na, saa chi ü'vi ka vi ña kan, saa chi xa ikan ke xindikun ndiaa va na.
45011025	Ñani yo, ku'va yo, vichin kuni yu ña na kundaa ini yo xa'a chiñu Ndioxi ña iyoo se'e ña kuni ra sa ra, ña va'a na tüvi ndo ña ndichi ni ndo; ra na kundaa ini ndo, chi sava va na ñuu Israel kuvi na ndundaku ini, ndi su takua kii ña kumani ka kaku ndia'vi yuvi na küu judío va ke koo na ñuu Israel saa.
45011026	Ra ta xa na sakaku Ndioxi na ndia'vi na küu judío kan, saa ra sakaku tu ra takundi'i na ñuu Israel va, ta ku'va kachi tu'un Ndioxi ña tiaa na xina'a, ña kachi su'va: Tiaa ra saña ndika na yuuvi yo'o, ra chi ñuu Sión va ke kee ra, ra saka'nu va ini ra xa'a kuachi yuvi na kuu ndise'e ra Jacob, ^kachi ña.
45011027	Ra ^ka'an ka tu ña kachi ña su'va va: Ña ^kindoo yu xi'in na vichin kuvi ña, ndakatia yu kuachi va na, ^kachi ña.
45011028	Ra xa'a ña ^kundasi na ñuu Israel tu'un va'a xa'a Jesucristo va kuvi ña iyoo na kuachi xi'in Ndioxi vichin; ra mii va Ndioxi kuvi ra xa saa xi'in na, ña va'a ndakuña ra ye'e nuu ndo'o na küu judío. Ndi su ku'vi va tu ini Ndioxi xini ra na ñuu Israel, saa chi mii va ra kuvi ra ndikaxin ndia xii xikua na ña kundikun ndia ra.
45011029	Saa chi ña'a ña ^sani'i Ndioxi yuvi, ra kindiäa ra ña nda'a na, ra yuvi na kana ra, ra xa na kana ra kuvi va na, saa chi Ndioxi ra kuëe nandiko ini ra xa'a ña kindoo ra xi'in yuvi.
45011030	Ra ndo'o, ra yuvi na ndikandïxa Ndioxi va xikuu ndo ta yachi, ndi su ña ndundaku ini na judío vichin ña xïin na kandixa na Ndioxi, ra ndo'o va kuvi ndo ndakunda'vi ini Ndioxi xini ra.
45011031	Ra va'a ni ndundaku va ini na judío, ndi su vaxi kii ra ndakunda'vi va ini Ndioxi kuni ra na, ta ku'va ^xa ra ña ^kunda'vi ini ra xini ra ndo'o.
45011032	Ra mii va Ndioxi kuvi ra ndasa ndaku ini na judío, xi'in na küu judío ña na kandïxa na ra, saa chi saa kuvi ña va'a kunda'vi ini ra kuni ra takundi'i va na.
45011033	¡Ra ndakanda ini yo xi'in ña yo'o sa chi tiaa ni kua'a ña kuika ña kuu ña ndichi, xi'in ña xini tuni iyoo nuu Tata yo Ndioxi! ¡Ra küvi tandiaa yo ña kundaa ini yo xa'a chiñu ña kuni ra, xi'in xa'a ichi ra!
45011034	Saa chi “¿yoo kuvi na kundaa ini xa'a ña xani ini Ndioxi? A ¿yoo kuvi tu na kuchuun taxi ña xini tuni nda'a ra?
45011035	¿Ra yoo kuvi tu na xi'na ka taxi ña'a nda'a Ndioxi, ña kan ke va'a sandiko ra ña nda'a na?”
45011036	Saa chi takundi'i ña'a, ra mii va Ndioxi kuvi ra ^taxi ña, ra mii ra kuvi tu ra xava'a va ña, ra xa'a mii ra ke kuva'a va ña. ¡Ra ra ka'nu ni kuvi Tata yo Ndioxi ndia ndikaa ndiku'un! Amén.
45012001	Ra xa'a ña ^kunda'vi ini Ndioxi xini ra yoo kuvi ña xakunda'vi yu nuu ndo vichin, ñani yo, ku'va yo, ña na soko tiaku ndo mii ndo nuu ra, ra ta iyoo ña'a ña yii ña kusii ni ini Ndioxi xi'in, na kuu ndo. Saa chi ña yo'o kuvi chiñu ña xiniñu'u sa yo, ña ^ndasaka'nu va yo ra.
45012002	Ra na kutiäku ka ndo, ta ku'va kuni mii ña yuuvi yo'o, chi ña xiniñu'u sa ndo ke na ndataxi ndo mii ndo nda'a Ndioxi va, ra ndasama ra ña xini tuni ndo, ra saa ke va'a kundaa ini ndo, ndia ña kuvi ña kuni ra sa ndo, ra ña kan kuvi chiñu va'a, chiñu ndaku va.
45012003	Ra na kundaa ini ndo, chi xa'a ña va'a xa Ndioxi xi'in yu ña ^xachiñu yu nuu va ra ke, kuu mii yu ndiayu ña ^ka'an yu xi'in ndo vichin, ra ndia nii ndo na ndakäni ini ña va'a ni ndo nuu inka yuvi. Chi ña xiniñu'u sa ta iin iin ndo ke vivii va na ki'in xini ndo, ra ta ku'va iyoo mii ña taxi Ndioxi nda'a ndo xa'a ña ndiaa ini ndo ra ke na sa va ndo.
45012004	Ra xa kundaa va ini ndo, chi mii yo ra va'a ni kua'a ni va nuu kuvi iki kuñu yo, ra xa siin xa siin tu chiñu xa va ña, ndi su iin va kuvi yo.
45012005	Ra mii saa ke iyoo tu yo na ve'e ñu'u va, saa chi va'a ni kua'a ni va kuvi yo, ra xa siin xa siin tu chiñu xa va yo, ndi su vichin ra iin va nduu yo xi'in Cristo xa'a ña ndikun yo ra.
45012006	Ndioxi ra xa'a ña ^nda'vi ni ini va ra kuvi ña ^taxi ra ña xini tuni nda'a yo, ra xa siin xa siin va iyoo ña ndini'i ta'vi yo sa yo nuu ra. Ña kan ke tu sava yo, ndini'i ta'vi ña ka'an ndoso yo tu'un ña taxi ra nuu yuvi, saa ra na ka'an ndoso yo ta ku'va iyoo mii ña taxi ra nda'a va yo xa'a ña ndiaa ini yo ra.
45012007	Ra tu sava tu yo ndini'i ta'vi ña chindiee ta'an yo xi'in inka yuvi, saa ra na chindiee ta'an yo xi'in na xi'in ndinuni nima va yo. Ra tu sava tu yo ndini'i ta'vi ña saña'a yo yuvi, saa ra na saña'a yo na xi'in ndinuni nima va yo.
45012008	Ra tu sava tu yo ndini'i ta'vi ña ka'an yo tu'un ndiee ini xi'in inka yuvi, saa ra na sa yo ña xi'in ndinuni nima va yo. Ra tu sava tu yo ndini'i ta'vi ña sani'i yo ña'a inka yuvi, saa ra na sani'i yo ña na xi'in ndinuni nima va yo. Ra tu sava tu yo ndini'i ta'vi ña kunuu yo nuu yuvi, saa ra xi'in ndinuni nima va yo na kunuu yo nuu na; ra tu sava tu yo ndini'i ta'vi ña chindiee ta'an yo xi'in na nda'vi, saa ra na chindiee ta'an yo xi'in na xi'in ña sii ini va yo.
45012009	Ra ña ^ku'vi ini ndo xini ta'an ndo, ra na küu ña tu'un chi'ña, chi xi'in ndinuni nima va ndo, na ku'vi ini ta'an ndo. Ra na kundasi va ndo chiñu ki'vi, ra na kundikun ndo ña va'a va.
45012010	Ra na ku'vi ini ndo kuni ta'an ndo, ta ku'va ku'vi ini ndo xini ndo ñani mii ndo na kaku xi'in ndo. Ra na sato'o ta'an ni ndo xi'in ña sii ini iin takundi'i kii va.
45012011	Ra na sa nduxa ndo ña sa ndo ña va'a, ra na küu ndo na xuxan, chi vivii va na sachiñu ndo nuu Tata yo Jesús, xi'in takundi'i ndiee ndo.
45012012	Ra na kusii ini ndo ña ndiatu ndo, saa chi xa kundaa kaxi va ini yo ña taxi Ndioxi ña va'a nda'a yo; ra na sa ndiee ni ini ndo, ta vaxi tundo'o nuu ndo. Ra xikutüvi ndo ña ^ka'an ndo xi'in Ndioxi.
45012013	Ra na koo nduvi ndo, ña chindiee ta'an ndo xi'in na ndikun Jesús na xamani ña'a nuu; ra saa tu na sa ndo ña ndaki'in mani ndo na ndikun Jesús na ^kee inka ñuu va.
45012014	Ra na ka'an ndo xi'in Ndioxi xa'a yuvi na xa ndiva'a xi'in ndo. Ra ña va'a va na nduku ndo nuu ra xa'a na, ra na satävi chi'ña ndo na.
45012015	Ra na kusii ini ndo xi'in yuvi na kusii ini, ra na kuaku tu ndo xi'in yuvi na xáku va.
45012016	Ra vivii va na kuta'an ndo xi'in takundi'i yuvi. Ra na kutiäa ni ini ndo nuu na, chi ña xiniñu'u sa ndo ke na sani̱nu̱ va ndo xi'in mii ndo, ra iin va na kuu ndo xi'in na nda̱'ví. Ra nii na ndakäni tu ini ndo ña ndichi ni va ndo.
45012017	Ra xä ndo ña vä'a xi'in yuvi na xa ña vä'a xi'in ndo. Chi na sa nduxa ndo, ^sa ndo ña va'a kuni takundi'i va yuvi.
45012018	Ra na sa nduxa tu ndo ña kuta'an mani ndo xi'in takundi'i va yuvi, ndi su ndia nuu kuvi kuta'an ndo xi'in va na ke na kuta'an ndo xi'in na.
45012019	Ñani mii yu na ^ku'vi ini yu xini yu, na sä ndo chiñu ki'vi xi'in yuvi na ^xa chiñu ki'vi xi'in ndo, chi ña xiniñu'u sa ndo ke na ndataxi ndo chiñu ki'vi ña xa na xi'in ndo nda'a Ndioxi va, ra ra kan va kuvi ra kuu mii ndiayu ña sando'o ra na xa'a kuachi na; ta ku'va kachi mii tu'un Ndioxi ña tiaa na xina'a, ña kachi su'va va: “Yu'u va kuvi ra kuu mii ndiayu ña sando'o yu yuvi xa'a chiñu ki'vi ña ^xa na, ra ta iyoo mii chiñu ña xa na ke ndacha'vi yu na xa'a va”, kachi Tata yo Ndioxi ndika'an ra.
45012020	Chi ña yo'o va kuvi ña xiniñu'u sa yo xi'in na kachi ra: “Tu ka'un ini yuvi na saa ini xini ndo'o, saa ra na taxi va ndo ña kuxi na, ra tu ichi tu ini na tiakuii ra na taxi tu ndo tiakuii ko'o va na; ra ña sa ndo saa xi'in na, ra kuka'an nuu mii va na”, kachi ra.
45012021	Ra na täxi ndo ña sa tiaa ña vä'a nuu ndo, chi ña sa ndo ke na sa ndo ña va'a va, ra xi'in ña kan ke kuchuun ndo sa tiaa ndo nuu ña vä'a va.
45013001	Ra takundi'i yuvi ra xiniñu'u va kandixa na, na chiñu. Saa chi köo vi na chiñu tu süvi Ndioxi kuvi ra ka'an ña koo na. Ra na chiñu na iyoo, ra mii va Ndioxi kuvi ra taxi ndiayu ña kuu na na chiñu.
45013002	Ra xa'a ña kan ke, yuvi na xïin kandixa na chiñu, ra kuachi va ke ki'vi na xi'in chiñu ña xa'ndia Ndioxi. Ra yuvi na ^xa saa, ra xa'a ña kan ke xikoo kuachi va na, ra sando'o Ndioxi na xa'a va ña.
45013003	Saa chi na chiñu, ra kuëe iyoo na ña sayu'vi na yuvi na ^xa chiñu va'a, chi yuvi na ^xa chiñu ki'vi va kuvi na sayu'vi na. Ra tu kuni kun ña na sayü'vi na chiñu yo'o, saa ra vivii na sa va kun, ra saa ke ka'an na xi'in kun ña va'a ni ^xa kun.
45013004	Saa chi na chiñu, ra nuu Ndioxi va ke xachiñu na, ra xi'in va yo ke chindiee ta'an na ña iyoo na. Ndi su tu na sa kun chiñu ki'vi, saa ra xiniñu'u yu'vi va kun, chi ña ndixa ke sando'o va na yo'o xa'a kuachi kun, saa chi nuu mii va Ndioxi ke xachiñu na, ra sandaku na kuachi xi'in kun ta ku'va iyoo mii chiñu ki'vi ña ^xa va kun.
45013005	Xa'a ña kan ke xiniñu'u na kandixa va ndo na chiñu, ra süvi takua xa'a ña na sandö'o na ndo'o kuvi ña na kandixa ndo na, chi xiniñu'u kandixa tu ndo na, ña va'a na koo yaa ña xinituni va ndo.
45013006	Ra xa'a ña yo'o ke ^cha'vi tu ndo nuu na chiñu va, saa chi na chiñu ra nuu Ndioxi va ke xachiñu na, ña kan ke va'a kuu mii na ndiayu ña ^xa na chiñu yo'o.
45013007	Ña kan ke na cha'vi ndo takundi'i va yuvi na xiniñu'u cha'vi ndo. Tu iyoo ña'a ña xiniñu'u cha'vi ndo xa'a nuu na chiñu, ra na cha'vi ndo nuu va na; ra yuvi na xiniñu'u sato'o ndo, ra na sato'o va ndo na; ra yuvi na xiniñu'u ndakuni mani ndo, ra na ndakuni mani va ndo na.
45013008	Ra ndia nii yuvi na kundïka ndo nuu, ndi su ndika va tu ndo xa'a ña xiniñu'u ku'vi ini ndo kuni ta'an ndo; saa chi yuvi na ku'vi ini xini ta'an, ra ndiayu Ndioxi va ke saxinu na.
45013009	Saa chi saa kachi tu mii ndiayu Ndioxi va: “Na kï'vi kun xi'in yasi'i inka tiaa, na kä'ni kun, na sakuï'na kun, na ndatü'un chi'ña kun xa'a inka yuvi, na küni sii kun ña'a inka yuvi”; ra takundi'i ña yo'o, xi'in sava ka ndiayu Ndioxi, ra iin ka'an va ña xi'in ndiayu Ndioxi ña kachi su'va: “Na ku'vi ini kun kuni kun yuvi ta'an kun, ta ku'va ku'vi ini kun xini kun mii kun”, ^kachi ña.
45013010	Ra yuvi na ku'vi ini xini ta'an, ra kuëe xa na chiñu ki'vi xi'in ta'an na; chi ña ku'vi ini yuvi xini ta'an na, ra ndiayu Ndioxi va ke saxinu na.
45013011	Ra numi ni va na sa ndo ña ka'an yu xi'in ndo xa'a yo'o, saa chi xa'a kua'a ni va tiempo ndiya'a, ra xa kii ndi'i va ke ndee yo vichin. Ra xa kii ña ndoto va yo kuvi ña, saa chi vichin, ra xa kuyachin ni ka va kii ña kaku yo sa Ndioxi, nuu kii ta sakan kandixa yo tu'un ra.
45013012	Saa chi xa ñuú ni va kuvi ña, ra xa ndinumi ni va tu̱vì, ra xa'a ña kan ke na sä ka yo chiñu ki'vi ña kuni ña ñaa, chi ña xiniñu'u sa yo ke na ndakundixi yo ña'a ña taxi Ndioxi kusa'vi sata yo nuu takundi'i ña vä'a va, ra saa ke va'a koo yo, ta ku'va iyoo soldado ndia xika nuu tuun ñu'ù.
45013013	Ra ta iyoo yuvi na xika ka'ñu va na koo yo, ra to'o, to'o va na kaka yo. Na kü'un yo nuu tava na viko nuu xixi ni na, ra xi'i ni na, nuu xa na chiñu yakua, ña xa yakua na mii na xi'in inka yuvi; na kï'vi yo kuachi xi'in yuvi, ra nii na ndukuïni tu ini yo kuni yo inka yuvi va.
45013014	Chi ña xiniñu'u sa yo ke, na ndakundixi yo ndiee Tata yo Jesucristo va, ra na ndakäni ka ini yo, ña sa yo chiñu ki'vi ña kuni iki kuñu yo sa ña.
45014001	Tu sava na ñani yo, ra täan sakua'a va'a na xa'a tu'un Ndioxi, ra na ndaki'in mani va ndo na, ndi su na ndatü'un kuachi ndo xi'in na xa'a ña kundäa ini na xi'in.
45014002	Ra na ka'an yu iin ña xi'in ndo, ra kundaa ini ndo, saa chi sava na ñani yo, ra kuvi va kaxi na takundi'i ña'a tuvi na, ra iyoo tu sava na, ra vita va ini na, saa chi täan sakua'a va'a na xa'a tu'un Ndioxi. Ra na kan, ra takua ña'a kui'i ña kana nuu ñu'u va ke iyoo ndiayu kaxi na tuvi na.
45014003	Ra na ñani yo, na xaxi takundi'i nuu ña'a, ra na kundäsi na, na ñani yo, na kuëe xaxi takundi'i nuu ña'a; ra na ñani yo na kuëe xaxi takundi'i nuu ña'a, ra na kä'an ki'vi na xa'a na ñani yo na xaxi takundi'i nuu ña'a, saa chi ^ndaki'in mani Ndioxi uvi saa va na.
45014004	Ra xa'a ña kan ke köo ndiayu nda'a ndia nii yuvi ña ka'an ki'vi na xa'a yuvi na xachiñu nuu inka tiaa. Saa chi takua mii ra kuu xito'o va na kuvi ra kuu mii ndiayu ña ka'an ra xa'a na, tu va'a xachiñu na, a vä'a xachiñu va na. Ra kindoo va'a na nuu xito'o na, saa chi mii va Tata yo Jesús ra kuu xito'o na kuvi ra ^taxi ndiee na ña ^xachiñu na nuu ra.
45014005	Ra inka tuku ña na ka'an yu xi'in ndo, ra kundaa ini ndo: Sava na ñani yo, ra iin kii va ke va'a ni tuvi na, ra sava tu na tuvi ña va'a takundi'i va kii. Ndi su ña xiniñu'u sa na ke na ki'in xini na ra na sa na chiñu ña kuni Ndioxi va, ra na kusii ini xi'in va ña.
45014006	Saa chi na ñani yo na xa to'o iin kii, ra ña xa na saa, ra Tata yo Jesús va kuvi ra xa to'o na; ra na ñani yo na kuëe xa to'o tu iin kii kan, ra Tata yo Jesús kuvi tu ra xa to'o na kan va. Ra saa tu na xaxi takundi'i nuu ña'a va, saa chi nda'a Tata yo Ndioxi ke ^taxi tu na kan va tixa'vi xa'a ña; ra saa tu na xäxi va ña, chi Tata yo Jesús kuvi tu ra xa to'o na kan va, ra ^taxi tu na tixa'vi nda'a Ndioxi va.
45014007	Saa chi ña tiaku yo, ra tiäku ka yo ña sa yo ña kuni mii yo, ra saa tu ta xa na kuvi va yo.
45014008	Chi ña tiaku yo, ra tiaku yo ña ndasaka'nu yo Jesucristo va, ra ta xa na kuvi tu yo, ra ndasaka'nu tu yo ra saa va. Ra xa'a ña kan ke ña tiaku yo, xi'in ña kuvi yo, ra xa saa nda'a Tata yo Jesús ke iyoo va yo.
45014009	Ra na kundaa ini ndo, chi ña ndixi'i Cristo, ra ndatiaku ra, ra ña ka'ndia ra chiñu nuu na ndii, xi'in na tiaku va kuvi ña.
45014010	Ña kan ke na kä'an ki'vi ndo xa'a na ñani yo na ndikun Cristo, ra nii na kundäsi ta'an tu ndo xi'in va na, saa chi iin kii, ra xaa takundi'i va yo nuu Tata yo Jesús ña sayukun ra kuachi xi'in yo.
45014011	Ra saa ke kachi tu mii tu'un Ndioxi ña tiaa na xina'a, ña kachi su'va va: Yu'u, ra tiaku va yu, kachi Tata yo Ndioxi, ra nuu yu'u ke ndakusiti takundi'i va yuvi. Ra takundi'i yuvi ndakuni yu'u ra ka'an na ña kuu yu Ndioxi, kachi ra, ^kachi tu'un ra.
45014012	Ra na kundaa ini ndo mii ña ndaa, chi ta iin, ta iin yo, ra xiniñu'u ndakani va yo xa'a chiñu ña xa yo vichin, nuu Ndioxi kii ña sayukun ra kuachi xi'in yo.
45014013	Ra xa'a ña kan ke na kä'an ki'vi ka yo xa'a na ñani yo na ndikun Jesús, chi ña xiniñu'u sa yo ke na sa nduxa yo, ra na täxi yo koyo va na, ra ndia nii chiñu ña kuvi sandiko ini na ke na sä vi yo.
45014014	Yu'u, ra Tata yo Jesús va ndikun yu, ra ña kan ke takundi'i ña'a ña xaxi yo, ra kundaa ini yu chi ña va'a kuvi takundi'i va ña nuu ra; ndi su tu sava tu na xani ini ña vä'a va sava ña, saa ra na käxi va na ña.
45014015	Saa chi tu xa'a ña'a ña xixi va kun ke sandiko kun ini na ñani kun na ndikun Cristo, saa ra na küxi ka va kun ña, chi tu na ndakundiee kun kuxi kun ña, saa ra ta iyoo na kü'vi ini kun xini va kun iyoo na. Ra na sa kun ña mani, ra na sandoñü'u kun yuvi na ndixi'i Cristo xa'a, xa'a ña'a ña xixi kun.
45014016	Ra va'a ni kundaa ini ndo ña va'a kaxi ndo takundi'i va ña'a, ndi su na sä nduxa ndo ña kaxi ndo ña, ra saa ke na kañä'a na, xa'a ña taxi Cristo ndiayu ña kaxi ndo ña.
45014017	Saa chi nuu yoo, na ndikun ichi Ndioxi, ra köo kuachi xa'a vi ña'a ña xixi yo, a ndutia ra xi'i yo. Chi ña xiniñu'u sa yo kuvi ña, na sa yo ña va'a va, xi'in ña vivii na koo va yo, xi'in ña na koo sii ini va yo, saa chi ña yo'o va kuvi ña taxi Tachi Yii nda'a yo.
45014018	Ra yuvi na xachiñu nuu Cristo na xa ta'an ña yo'o, ra ^kusii va ini Ndioxi xi'in na, ra ^xa to'o tu yuvi va na.
45014019	Xa'a ña kan ke na ndakundiee ka yo, ña sa yo chiñu ña chindiee ta'an xi'in yo ña vivii koo va yo, saa chi saa ke kuvi chindiee ta'an yo xi'in na ñani yo, ña va'a na sakua'nu ta'an yo xi'in tu'un Ndioxi va.
45014020	Ra na sandï'i ndo xa'a chiñu Ndioxi, xa'a ña'a ña xixi ndo. Chi va'a ni ña ndixa ke ña va'a kuvi takundi'i va ña'a ña xixi yo; ndi su na küxi yo ña tu ña kan kuvi ña sandiko ini inka yuvi, ña na kundïkun ka na Ndioxi.
45014021	Ra ña va'a va ke, na käxi yo kuñu, ra nii na kö'o tu yo vino va, ra nii na käxi tu yo ndia ndia ka ña'a ña sakaki'i, a sandakava, a xa vita ini na ñani yo na ndikun Cristo va.
45014022	Saa chi kuvi ndakani ini ndo, ña va'a ni va xa ndo, ndi su iin ndo'o, ra iin Ndioxi va kuvi ra kundaa ini xa'a ña xa ndo, ra xa'a ña kan na sä ndo ña, ña sandiko ndo ini inka na. Saa chi ¡va'a ni kee yuvi na ^xa iin chiñu, ña va'a ni iyoo tuvi mii na, tu kuëe sandi'i ña ini na ña kuu ña kuachi!
45014023	Ndi su tu sava na ra kuëe kundaa kaxi va'a ini na a kuvi kaxi na iin ña'a, ra a küvi va tu kaxi na ña, ndi su xaxi va tu na ña, saa ra vä'a vi xa na, saa chi kuëe xa na ta ku'va iyoo ña ndakani ini na. Ra xa kundaa va ini ndo, chi vä'a vi saa, saa chi tu vä'a ña ^xa yo tuvi yo, ra ^xa va tu yo ña, saa ra kuachi va kuvi ña nuu Ndioxi.
45015001	Xa'a ña kan ke, yoo, na xa xixa ini xi'in tu'un Ndioxi, ra na ndaki'in mani va yo, na ñani yo na vita ini, na täan kundaa va'a ini xi'in tu'un Ndioxi, ra na kundï'i ini yo takua xa'a mii yo.
45015002	Chi ña xiniñu'u sa yo ke chindiee ta'an yo xi'in takundi'i va na, ña va'a na sa na chiñu va'a, ra saa ke va'a kuxixa ini na xi'in tu'un Ndioxi va.
45015003	Saa chi ndia nani mii Cristo, ra kuëe ndixindi'i ini ra takua xa'a mii ra; chi ra ndo'o va kuvi ra, xa ta ku'va kachi mii tu'un Ndioxi ña tiaa na xina'a, ña kachi su'va va: “Ña kaña'a yuvi xi'in kun, Tata Ndioxi, ra xi'in yu'u va ke kaña'a na”, ^kachi ña.
45015004	Ra takundi'i tu'un Ndioxi ña tiaa na xina'a, ra ña tiaa na sakua'a yoo va kuvi ña. Saa chi tu'un Ndioxi kuvi ña chindiee ta'an xi'in yo ña taxi ña ndiee yo ña ^xa ndiee ini yo, ra taxi tu ña tu'un ndiee ini nda'a va yo, ña va'a ndiatu ini yo ni'i yo ña'a ña kindoo Ndioxi xa'a xi'in yo.
45015005	Ra Tata yo Ndioxi, ra ^taxi ndiee yo, xi'in tu'un ndiee ini nda'a va yo, kuvi ra na chindiee ta'an xi'in ndo, ña va'a iin yu'u na kuu ndo xi'in ta'an ndo, ta ku'va xa mii Cristo Jesús,
45015006	Ra saa ke, iin va na kuu nima ndo, ra iin tu'un, tu na kuu takundi'i va ndo ña ndasaka'nu ndo Tata yo Ndioxi, ra kuu Iva Tata yo Jesucristo.
45015007	Ra na ndaki'in mani ta'an va ndo, ta ku'va xa mii Cristo ña ndaki'in mani ra yoo, chi xa'a ña sa ndo ña yo'o ke nduka'nu ni ka va Ndioxi.
45015008	Ra na kundaa ini ndo ñani yo, chi ña kixi Cristo, ra ra kixi xachiñu va kuvi ra nuu na judío, ña saxinu ra nuu ña kindoo Ndioxi xi'in na xii xikua yo xina'a, ra saa ke xa ra ña va'a ndaña'a ra ña ^saxinu va Ndioxi nuu ña ^kindoo ra.
45015009	Ra kixi tu ra, ña va'a na ndasaka'nu yuvi na küu judío va Tata yo Ndioxi, xa'a ña kunda'vi ini ra xini ra na, ta ku'va kachi mii tu'un Ndioxi ña tiaa na xina'a, ña kachi su'va va: Tata Ndioxi, ndia tiañu yuvi na xïni yo'o va ndasaka'nu yu yo'o, ra kata tu yu yaa yii nuu va kun, kuni na, ^kachi ña.
45015010	Ra ka'an ka tu tu'un Ndioxi, kachi ña su'va va: Na kusii ni ini takundi'i ndo'o na ndee nuu ña yuuvi, xi'in na kuu ñuu Ndioxi, ^kachi ña.
45015011	Ra ka'an ka tu tu'un Ndioxi kachi ña su'va va: Takundi'i ndo'o, yuvi na xïni Ndioxi, ra na ndasaka'nu ndo ra, ra takundi'i tu ndo, na ka'an xa'a ña ka'nu kuu mii va ra, ^kachi ña.
45015012	Ra ndika'an tu ra Isaías va xa'a ña yo'o, kachi ra su'va: Tixi na kuu ndise'e ra Isaí, ke kanata iin ra ka'ndia chiñu nuu takundi'i va na yuuvi; ra ra kan kuvi ra ndakundiaa ini takundi'i va na, kachi ra.
45015013	Ra Tata yo Ndioxi, ra ndiaa ini yo, na taxi ña sii, xi'in ña va'a nda'a ndo, xa'a ña kandixa ndo ra; ra mii ndiee Tachi Yii kuvi ña na sandakutu ndo'o, ña va'a na kundiaa ni ka ini ndo ra.
45015014	Ñani yo, ku'va yo, xa kundaa kaxi va ini yu, ña tiáyú ni ini ndo, ra xa xíni̱ ni va tu ndo, ra xini tu ndo ña kondiaa yu'u ta'an va ndo.
45015015	Ndi su ^xa ndaku va ini yu, ña ^tiaa yu tutu yo'o ña kuxaa ña nuu ndo, ña va'a na näa ini ndo xa'a ña ka'an yu xi'in ndo. Ra ña ^xa yu su'va, ra Ndioxi va kuvi ra ndikaxin yu'u xa'a ña tiáyú ni ini ra,
45015016	ña xachiñu yu nuu Jesucristo, ra chindiee ta'an yu xi'in yuvi na küu judío. Ra chiñu ña ^xa yu ke ka'an ndoso yu tu'un va'a xa'a Jesucristo nuu va na, ra xi'in ña yo'o ke kuvi kuyachin na nuu Ndioxi, ra koo na ta ku'va iyoo ña'a ña soko na nuu Ndioxi, saa chi xa mii Tachi Yii va kuvi ña ndasa yii na.
45015017	Ra xa'a ña ndikun yu Cristo Jesús, ra kusii ni va ini yu ña ^xachiñu yu nuu Tata yo Ndioxi.
45015018	Ra kutiäa ini yu ña ndatu'un yu xa'a chiñu ña xa mii yu, chi xa'a chiñu ña xiniñu'u Cristo yu'u xa va yu kuvi ña ndatu'un yu xi'in ndo xa'a, saa chi ra kan va kuvi ra taxi ndiee nda'a yu ña va'a ndatu'un yu xi'in yuvi na küu judío, ña va'a kandixa na Tata yo Ndioxi. Ra xa'a ña ndatu'un yu xi'in na, xi'in xa'a ña xini na xa yu,
45015019	ña ndichi, xi'in ña xitu'un, va ke kandixa na. Ra na tixa'vi Tachi Yii, saa chi ña kan va kuvi ña xiniñu'u yu'u ña va'a xa yu saa, ra su'va va ke kuu ña va'a saxinu yu nuu tu'un va'a xa'a Cristo ña sakaku yuvi. Ra ñuu Jerusalén ke xa'a yu ndika'an ndoso yu xi'in takundi'i ka ñuu ña ñu'u yachin xi'in ña, ra iin saa ndia chi Ilírico va.
45015020	Ra su'va ke xa yu ña xa nduxa yu ña ndika'an ndoso yu tu'un va'a xa'a Cristo, ndi su ndixä'an yu ka'an ndoso yu nuu xa ndixa'an inka na ndika'an ndoso na, chi ña xa yu ke ndixa'an yu ndika'an ndoso yu nuu täan kundaa va'a ini va na, saa chi ndiküni yu ndachindu'u yu chiñu yu sata chiñu inka yuvi.
45015021	Saa chi chiñu ña ka'an mii tu'un Ndioxi xa'a va ke xa yu, saa chi saa ke kachi mii tu'un Ndioxi ña tiaa na xina'a ña kachi su'va va: Yuvi na täan kuni va'a so'o tu'un xa'a ra, ra kuni va na ra, ra kundaa tu ini na xa'a va ra, ^kachi ña.
45015022	Ra xa'a ña xika yu ka'an ndoso yu tu'un va'a xa'a Cristo ñuu nuu täan kundaa va'a ini yuvi kuvi ña, täan xaa yu kuto'ni yu ndo'o. Ra va'a ni kua'a ni va tu ichi kuni yu xaa yu ndi su ndiküvi xaa yu.
45015023	Ndi su vichin, ra xa kita xiyo va yu ñuu ña ndo'ni yo'o, ra xa kua'a ni tu kuiya ke ^ndakani ini yu ña xaa yu kuto'ni yu ndo'o va,
45015024	ra vichin, ra ta xa na ku'un yu chi España ke ya'a yu kuto'ni yu ndo'o, ra ndiaa tu ini yu ndo'o ña chindiee ta'an ndo xi'in yu ña va'a ya'a yu ku'un va yu.
45015025	Ndi su vichin, ra xi'na ka va chi ñuu Jerusalén ke ku'un yu, ña va'a ndataxi yu ña'a ña xiniñu'u ndataxi yu nda'a na ñani yo na ndee kan.
45015026	Saa chi na ñani yo na ndee chi Macedonia, xi'in na ndee chi Acaya kuvi na kaku ña nima, ra ndakaya na lo'o xu'un, ña chindiee ta'an na xi'in na ñani yo na nda'vi ndo'o ndee ñuu Jerusalén.
45015027	Ra va'a ni xa'a ña kusii ini na ke xa na saa va, ndi su ña xiniñu'u va kuvi ña, saa chi ta ku'va xa mii na ñani yo na kuu judío ña ndata'vi na ña kuika ña kuu tu'un va'a xa'a Cristo xi'in na ñani yo na küu judío, ke ^xa tu mii na ñani yo na küu judío ña chindiee ta'an na lo'o xu'un na, xi'in na ñani yo na kuu judío vichin va.
45015028	Ra te xa na ku'un yu ndataxi xu'un ña ti'vi na ñani yo yo'o ñuu Jerusalén, ra saa ke kee yu ku'un yu chi España, ra saa ya'a tu yu kuni yu ndo'o va.
45015029	Ra ta xa na xaa yu nuu ndee ndo, ra xa kundaa kaxi va ini yu chi taxi va Cristo ña va'a nda'a yo kii ña kuiin yu xi'in ndo.
45015030	Ñani yo, ku'va yo, xaku nda'vi yu nuu ndo xi'in kivi Tata yo Jesucristo, xi'in xa'a ña ku'vi ini ña ^taxi Tachi Yii nda'a yo, ña na chindiee ta'an ndo xi'in yu ña ka'an ndo xi'in Ndioxi xa'a yu,
45015031	ña va'a na sakaku ra yu'u nuu yuvi na xïin kandixa ndee ñuu Judea, ra ka'an tu ndo xi'in ra, ña va'a na ndaki'in na ñani yo na ndee ñuu Jerusalén xu'un yo'o va nda'a yu.
45015032	Ra saa ke va'a, tu kuni Ndioxi ra xaa yu kuto'ni yu ndo'o xi'in ña kusii ini yu, ra ta xa na kuni yu ndo'o, ra ndakindiee nima yo xi'in ta'an yo.
45015033	Ra Tata yo Ndioxi ra ^taxi ña va'a, na koo xi'in takundi'i ndo. Saa koo.
45016001	Ra kuni tu yu ña na kundaa ini ndo xa'a ña ku'va yo Febe va, ñani yo ku'va yo, saa chi ña yo'o kuvi ña chindiee ta'an xi'in na ve'e ñu'u ñuu Cencrea.
45016002	Ra xa'a ña kan ke na ndaki'in mani ndo ña xa'a ña ndikun ña Tata yo Jesús, saa chi saa ke xiniñu'u sa va yo xi'in na ndikun Tata yo. Ra tu ndia ndia ka ña'a xa mani nuu ña, ra na chindiee ta'an ndo xi'in va ña, saa chi mii ña ra kua'a ni na chindiee ta'an ña xi'in, ra chindiee ta'an tu ña xi'in yu'u va.
45016003	Ra na ka'an ndioxi ndo xi'in ña Priscila, ra saa tu xi'in ra Aquila, ìi̱ va ña, saa chi na xaan kuvi na xita'an xachiñu xi'in yu nuu Tata yo Cristo Jesús.
45016004	Ra salo'o kuvi na, xa'a ña sakaku na yu'u, ra xa'a ña kan ke taxi yu tixa'vi nda'a na. Ra süvi takua yu'u kuvi ra taxi tixa'vi nda'a na, chi saa tu takundi'i na ve'e ñu'u na küu judío va.
45016005	Ra na ka'an ndioxi tu ndo xi'in ndia ñani yo, ra saa tu xi'in na ku'va yo, na ndakuta'an ve'e va na. Ra na ka'an ndioxi tu ndo xi'in ra Epeneto, ra ita'an mani xi'in va yu, ra kan kuvi ra nuu va'a kandixa Cristo chi Acaya.
45016006	Ra na ka'an ndioxi tu ndo xi'in ña María, ña tiaa ni xachiñu xi'in va ndo.
45016007	Ra na ka'an ndioxi tu ndo xi'in na judío ta'an va yu, ra Andrónico, ra saa tu xi'in ña Junias, yasi'i va ra, na yo'o kuvi na ndixu'un ve'e kàà xi'in yu, ra ^xa to'o ni tu ndia ñani yo ndia ndikun Cristo va na, ra xi'na ka va na ñaa kuvi na kandixa Jesús nuu yu'u.
45016008	Ra na ka'an ndioxi tu ndo xi'in ra Amplias, ra ita'an mani xi'in yu xa'a ña ndikun ndi Cristo va.
45016009	Ra na ka'an ndioxi tu ndo xi'in ra Urbano, ra xachiñu xi'in yo nuu Tata yo Jesucristo va, ra saa tu ra Estaquis, ra ^xa to'o ni va yu.
45016010	Ra na ka'an ndioxi tu ndo xi'in ra Apeles, ra ndinuni ni ndaña'a mii ña ndikun ra Tata yo Cristo, ra saa tu na ve'e ra Aristóbulo va.
45016011	Ra na ka'an ndioxi tu ndo xi'in ra Herodión, ñuu va yu, ra saa tu xi'in na ve'e ra Narciso, ra xa kandixa Tata yo Jesucristo va.
45016012	Ra na ka'an ndioxi tu ndo xi'in ña Trifena, ra saa tu xi'in ña Trifosa va, na xaan kuvi na ^xachiñu nuu Tata yo Jesús; ra na ka'an ndioxi tu ndo xi'in ña ku'va yo Pérsida va, chi ^xachiñu ni tu ña xaan va nuu Tata yo Jesús.
45016013	Ra na ka'an ndioxi tu ndo xi'in ra Rufo, ra ndikaxin Tata yo Jesús va, ra saa tu xi'in si'i va ra, ra ta iyoo tu si'i yu'u va iyoo ña.
45016014	Ra na ka'an ndioxi tu ndo xi'in ra Asíncrito va, xi'in ra Flegonte, xi'in ra Hermas, xi'in ra Patrobas, xi'in ra Hermes, ra saa tu xi'in ndia ñani yo xi'in na ku'va yo na ndakuta'an xi'in va ndia.
45016015	Ra na ka'an ndioxi tu ndo xi'in ra Filólogo va, ra saa tu xi'in ña Julia, yasi'i va ra, saa tu xi'in ra Nereo va, ra saa tu xi'in ña ku'va va ra, saa tu xi'in ña Olimpas va, ra saa tu xi'in takundi'i ndia ñani yo, xi'in na ku'va yo, na ndakuta'an xi'in va na.
45016016	Ra xi'in ndinuni nima ndo, na ka'an ndioxi ndo xi'in ta'an ndo. Ra ti'vi tu takundi'i na ve'e ñu'u na ndikun Tata yo Jesucristo va tu'un ndioxi kuxaa nuu ndo.
45016017	Ra vichin xaku nda'vi yu nuu ndo ñani yo, ku'va yo, ña na kundiaa ndo mii ndo nuu yuvi na ta'vi chiñu, ra kuni tu na ña sandakava na ndo'o va, saa chi na ^xa saa ra na kanduu va kuvi na tu'un Ndioxi, ña xa sakua'a ndo. Ra xa'a ña kan ke na kutä'an ndo xi'in na,
45016018	saa chi süvi ndixa nuu Tata yo Jesucristo kuvi ña xachiñu na, chi nuu iki kuñu va na ke xachiñu na, ra iin xa ka'an na tu'un to'o, xi'in tu'un nduvi ña sanda'vi na yuvi na kandixa tu'un ña ka'an ndia ndia ka yuvi.
45016019	Ndi su kusii ni va ini yu xi'in ndo'o, saa chi iin takundi'i va yuvi kundaa ini xa'a ndo ña kandixa ndo Tata yo Jesús, ra xa'a ña kan ke ^kuni yu ndichi ni na koo ndo ña sa ndo chiñu va'a, ndi su süvi ña sa ndo chiñu ki'vi.
45016020	Ra Tata yo Ndioxi ra taxi ña va'a, ra kama ni va ku̱'ni̱ xa'a ra Timia'a tixi xa'a ndo, ra satiaa va ndo nuu ri. Ra Tata yo Jesucristo na taxi ña va'a kuta'vi ndo.
45016021	Ra ti'vi tu ra ñani yo Timoteo ra sachiñu xi'in yu nuu Tata yo Jesús va tu'un ndioxi kuxaa nuu ndo, ra saa tu ndia judío ta'an va yu, ra Lucio, xi'in ra Jasón, xi'in ra Sosípater.
45016022	Ra ti'vi tu yu'u, ra Tercio, ra tiaa tutu yo'o va tu'un ndioxi kuxaa ña nuu ndo, xa'a ña ndikun yo Tata yo Jesús.
45016023	Ra ti'vi tu ra ñani yo Gayo va tu'un ndioxi kuxaa nuu ndo. Ra yo'o kuvi ra taxi ve'e kandu'u yu, ra taxi tu ra ve'e ra ndakuta'an takundi'i na ve'e ñu'u va. Ra ti'vi tu ra Erasto va tu'un ndioxi kuxaa ña nuu ndo, ra yo'o kuvi ra ndiaa xu'un ñuu yo'o. Ra ti'vi tu ra ñani yo Cuarto va tu'un ndioxi kuxaa nuu ndo.
45016024	Ra Tata yo Jesucristo na taxi ña va'a kuta'vi takundi'i ndo. Ra saa ke koo va.
45016025	Ra na ndasaka'nu yo Tata yo Ndioxi, ra kuvi chindiee ta'an xi'in ndo ña va'a tuun ni na kundikun ndo tu'un va'a xa'a Jesucristo, ña ndatu'un yu xa'a xi'in ndo. Saa chi xi'in ña yo'o ke ndaña'a Ndioxi chiñu ra ña ndixiyo se'e ta kumani ka kukava xa'a ña yuuvi va,
45016026	ndi su vichin, ra iin ta kachi ndia ndika'an ndoso tu'un yu'u Ndioxi xina'a ke ^kuu va, saa chi iin takundi'i va yuvi na küu judío ^xini so'o tu'un va'a xa'a Jesucristo nuu iinii kuvi saa ña yuuvi ña va'a na kandixa na Jesucristo, ra kundiaa ini na ra.
45016027	¡Ra indaa Ndioxi ra ndichi kuvi ra; na ndasaka'nu yo, ra sa to'o yo ra iin takundi'i kii va, xa'a ña xa Tata yo Jesucristo! Ra saa ke koo va.
46001001	Yu'u, ra Pablo, ra kana Tata yo Ndioxi xa'a ña kuni mii ra ña kaka yu chiñu nuu Jesucristo, xi'in ra ñani yo Sóstenes,
46001002	kuvi ndi ^tiáá tutu yo'o xáá ña nuu ndo'o na ñani yo, na ndee ñuu Corinto, na kúu ve'e ñu'u Ndioxi na nduyii xa̱ Cristo Jesús, na kana ra kuu ñuu ra ña yii, xi'in takundi'i ka na ndee iinii kuvi ña yuuvi na ndasaka'nu kivi Tata yo Jesucristo, ra kuu ra Tata na kan, ra saa tu yoo va.
46001003	Ra Tata yo Ndioxi, ra kuu Iva Tata yo Jesucristo na taxi ña va'a kuta'vi takundi'i ndo, ra vivii na koo ndo.
46001004	Ra iin takundi'i va kii ^taxi yu tixa'vi nda'a Ndioxi xa'a ndo, xa'a ña va'a ña sani'i ra ndo'o, ña ti'vi ra Tata yo Jesucristo kixi ra sakaku ra ndo'o.
46001005	Saa chi xa'a ña xa nduu ndo iin xi'in Jesucristo va ke taxi Ndioxi takundi'i nuu ña va'a nda'a ndo, ta kuu takundi'i tu'un ña ka'an ndo, xi'in takundi'i ña xini ndo.
46001006	Ra ña yo'o kuvi ña ndaña'a ndo'o ña xa kaxi ni va ndixinu ini ndo xi'in tu'un va'a xa'a Jesucristo ña ndakani ndi nuu ndo.
46001007	Ña kan ke vichin, ra ndia nii tu ña xinituni ña yii ña ^ta̱xi Ndioxi kuëe kumani nuu va ndo, ña ndee ndo ndiatu ndo kii ña nandiko Tata yo Jesucristo kixi va ra.
46001008	Ra mii Ndioxi va kuvi ra chindiee ta'an xi'in ndo ña ndinuni ni kundikun ndo ra ndia kii ndi'i, ra saa ke ndia nii na nï'i taxi kuachi xa'a ndo nuu Tata yo Jesucristo ta xa na ndiko ra kixi ra.
46001009	Saa chi Tata yo Ndioxi ra saxinu va ra nuu takundi'i ña kindoo ra, ra mii ra kuvi tu ra kana ndo'o ña kuta'an ndo xi'in Tata yo Jesucristo ra kuu se'e va ra.
46001010	Ñani yo, xi'in kivi Tata yo Jesucristo ke ^xakunda'vi yu nuu ndo, ña vivii va na kuta'an ndo, ra na ndatä'vi ta'an ndo, chi ña xiniñu'u sa ndo ke inuu va na ndakani ini ndo, ra iin tu'un tu na kuu va ndo.
46001011	Ra ña kachi yu su'va xi'in ndo, ñani mii yu, ra na ve'e ra Cloé va kuvi na ndatu'un xi'in yu xa'a ndo ña iyoo ndo kuachi xi'in ta'an ndo.
46001012	Ra xa'a ña xa siin, xa siin ka'an va ndo ke kachi yu saa xi'in ndo, saa chi sava ndo ka'an, kachi su'va: “Ndu'u, ra ra Pablo va ndikun ndi”, kachi ndo. Ra sava tu ndo ka'an ña ndikun ndo ra Apolos va; ra sava tu ndo ka'an ña ndikun ndo ra Cefas va; ra sava tu ndo ka'an ña ndikun ndo Cristo va.
46001013	Ra na kundaa ini ndo, chi Cristo ra nindatä'vi vali ra. Ra nii yu'u, ra Pablo, ndixïtakaa nda'a cruz xa'a ndo. Ra nii xi'in kivi yu ke ndichïchi va tu ndo.
46001014	Ra na tixa'vi Ndioxi, chi ndia nii ndo'o ndisaküchi yu, chi takua ra Crispo, xi'in ra Gayo va kuvi ndia sakuchi yu.
46001015	Ña kan ke küvi ka'an ndia nii ndo ña chichi ndo xi'in kivi yu.
46001016	Oo, ra sakuchi tu yu na ve'e ra Estéfanas va, ra ndakü'un ini yu, a sakuchi ka yu sava na.
46001017	Ra na kundaa ini ndo, chi nditï'vi Cristo yu'u ña sakuchi yu yuvi, chi chiñu ña taxi ra nda'a yu ke ka'an ndoso yu tu'un va'a xa'a ra nuu va na; ra süvi xi'in tu'un nduvi ña sandaku ini mii yu ke ^ndakani yu ña nuu na, saa chi tu saa na sa yu, saa ra, süvi vi ndiee Cristo ra ndixi'i ndika cruz ke xiniñu'u yu.
46001018	Ra ña ka'an yu xa'a ña ndixi'i Cristo ndika cruz, ra tu'un sana va ke tuvi yuvi na ndi'i xa'a; ndi su nuu yoo, na kaku, ra tu'un yo'o, ra ndiee Ndioxi va kuvi ña.
46001019	Ta ku'va káchí tu'un Ndioxi ña tiaa na xina'a, ña kachi su'va: Sandi'i va yu xa'a ña xini tuni na ndichi, ra sakutia'a tu yu ña kundaa ini yuvi na kundaa ni ini va, ^kachi ña.
46001020	Ra na kundaa ini ndo, chi na ndichi xi'in na xini ni saña'a, xi'in na ndatu'un xa'a ña'a ña iyoo nuu ña yuuvi yo'o, ra köo ya'vi ndiaa vi na. Saa chi ña ndichi ña iyoo nuu ña yuuvi yo'o, ra ña'a ña köo ya'vi ndiaa va ndasa Ndioxi ña.
46001021	Ra xa'a ña ndichi ni va Ndioxi kuvi ña nditäxi vi ra kundaa ini na yuuvi yo'o xa'a ra xi'in ña ndichi ña kuu mii na; chi ña xa ra ke sakaku ra yuvi na ndiaa ini xini ra xi'in tu'un va ra, ra tu'un yo'o, ra köo ya'vi ndiaa vi ña tuvi inka yuvi.
46001022	Ra na judío, ra ña xitu'un va ^kuni na kan kuni na, ra na griego tu, ^kuni kuni so'o ña ndichi va; ra saa ke kandixa na tu'un Ndioxi kuni na.
46001023	Ndi su ndu'u, ra xa'a Jesucristo ra katakaa na nda'a cruz va ke ^ka'an ndoso ndi. Ra ña yo'o, ra ña kà'àn nuu va kuvi ña tuvi na judío, ra ña köo va'a ya'vi ndiaa vi tu kuvi ña ka'an ndi tuvi yuvi na küu judío;
46001024	ra yuvi na kana Ndioxi, ta kuu na judío, xi'in na griego, ra ra va'a va kuu Cristo nuu na kan, saa chi ra kan kuvi ra kixi ña ndaña'a ra ndiee, xi'in ña ndichi ña kuu mii Ndioxi va.
46001025	Saa chi tu'un Ndioxi ña köo ya'vi ndiaa tuvi yuvi, kuvi ña ndichi ka nuu takundi'i va ña xinituni ña kuu mii na yuuvi yo'o; ra tu'un Ndioxi ña köo ndiee tuvi yuvi ke, kuu mii iin takundi'i ndiee va.
46001026	Ra xa xini va ndo, ñani yo, chi nuu ña yuuvi yo'o, ra süvi takundi'i ndo kuvi ndo kuu na ndichi, ra lo'o kuvi tu ndo kuu na chiñu va, a se'e na xiniñu'u va tu. Ra va'a ni saa iyoo va ndo, ndi su kana va Ndioxi ndo'o.
46001027	Saa chi yuvi na ki'vi, tuvi na, yuuvi yo'o kuvi na ndikaxin Ndioxi, sakuka'an nuu na ndichi va; ra yuvi na vita ni tu tuvi na yuuvi yo'o, kuvi na ndikaxin Ndioxi, sakuka'an nuu yuvi na ndaku ni va.
46001028	Ra yuvi na köo ya'vi ndiaa, na kundasi va'a na yuuvi yo'o xini va na, kuvi na ndikaxin Ndioxi ña va'a sandakava ra ini yuvi na ndichi ni iyoo nuu ña yuuvi yo'o.
46001029	Ra su'va va ke xa Ndioxi ña va'a ndia nii yuvi na ndäsa chee ni xi'in mii nuu ra.
46001030	Ra mii Ndioxi va kuvi ra ndachuta'an ndo'o xi'in Tata yo Jesucristo; ra Tata yo Jesucristo kuvi ra ^taxi ña ndichi nda'a va yo, ra xa'a ña xa ra ke nduu tu yo ta ku'va iyoo yuvi na köo kuachi nuu Ndioxi va, ra ndasa yii ra yoo, ra sakaku tu ra yoo va.
46001031	Ra mii saa ke kachi tu tu'un Ndioxi va: “Tu sava na kuni kutiaa ini, ra na kutiaa ini na xa'a ña ndikun na Tata yo Jesucristo va.”
46002001	Ñani mii yu, na ku'vi ini yu xini yu, ta ndixaa yu ndika'an ndoso yu xa'a ña ndaa, ña kuu mii Ndioxi nuu ndo, ra süvi tu'un ña nduvi a tu'un ña u'vi ni ke ndixiniñu'u yu ña ndatu'un yu xi'in ndo,
46002002	chi ña xa yu ke ndika'an ndoso yu nuu ndo xa'a indaa Jesucristo, ña xitakaa ra nda'a cruz va.
46002003	Ra xa ninu tu yu xi'in mii va yu, ra ndia kisi va ña yu'u xa'a ña iyu'vi yu, ña ndiküni yu kanduu yu ña kuni Ndioxi
46002004	ta ndika'an ndoso yu tu'un ra nuu ndo, ra nii ndixïniñu'u yu tu'un nduvi ta'an ña ^xiniñu'u na yuuvi yo'o ña saxinu yu ini ndo. Chi mii va ndiee Tachi Yii Ndioxi kuvi ña ndaña'a mii nuu ndo, ra saxinu tu ña ini va ndo.
46002005	Ra saa ke xa yu ña va'a na kundiaa ini ndo ndiee Ndioxi va, ra na kundiäa ini ndo ña ndichi ña kuu mii na yuuvi yo'o.
46002006	Ra vichin na kundaa ini ndo, chi ndatu'un va ndi tu'un ndichi, ndi su xi'in takua yuvi na xa iyoo xixa ini xi'in tu'un Ndioxi va ke ndatu'un ndi; ra ndatü'un ndi ña ndichi ña xini na yuuvi yo'o, a ña ndichi ña xini yuvi na xa'ndia chiñu nuu ña yuuvi, saa chi na ^ndi'i xa'a va kuvi na kan.
46002007	Chi ña ndichi Ndioxi ña ndikundäa ini yuvi xa'a, ña ndixiyo se'e ta yachi va ke ndatu'un ndi xi'in na; ra ndia ta yachi vi ke chituni Ndioxi ña ndichi yo'o, ña va'a na ni'i yo ña va'a xi'in ña.
46002008	Ra ndia nii yuvi na xa'ndia chiñu iyoo nuu ña yuuvi yo'o ndikundäa ini xi'in ña ndichi yo'o, saa chi tu ndikundaa ini na xi'in ña, saa ra kätakaa vi na Tata yo Jesucristo ra kuu mii takundi'i ndiee nda'a cruz.
46002009	Ndi su nda'a yoo va ke taxi Ndioxi ña, ra saa ke kachi tu mii tu'un Ndioxi ña tia̱à na xina'a va: Ña'a ña xïni ndia nii yuvi, xi'in ña'a ña täan kuni so'o na xa'a, ña'a ña täan ndakani ini na xa'a, kuvi ña xava'a Ndioxi ni'i yuvi na ku'vi ini xini ña'a, kachi ña.
46002010	Ra Tachi Yii va Ndioxi ke xiniñu'u ra ña ndaña'a ra ña nuu ndi, saa chi Tachi Yii ra kuvi ña xitondoso takundi'i va ña'a ña küvi kundaa ini yo xi'in, ra saa tu ña ndichi ña iyoo se'e, ña kuu mii Ndioxi va.
46002011	Ra na ka'an yu iin ña xi'in ndo ra kundaa ini ndo, ndia nii yuvi, ra kundäa ini na, ni ke xani ini inka yuvi, saa chi takua tachi ña kuu mii va na ke kundaa ini xa'a ña xani ini na. Ra saa ke iyoo tu Ndioxi va, chi takua Tachi Yii va ra ke kundaa ini xa'a ña xani ini ra.
46002012	Ra ndu'u, ra süvi tachi ña iyoo nuu ña yuuvi yo'o ke nindaki'in ndi, chi Tachi Yii ña taxi Ndioxi va ke ndaki'in ndi, ña va'a na kundaa ini ndi xa'a ña'a ña taxi Ndioxi nda'a ndi, xa'a ña tiayu ni ra.
46002013	Ra ta ka'an ndi xa'a ña yo'o xi'in yuvi, ra tu'un ña saña'a Tachi Yii Ndioxi ndu'u va kuvi ña ka'an ndi xi'in na, ra kä'an ndi tu'un ña kutu'va ndi xi'in ña ndichi kuu mii ndi xi'in na. Saa chi ña ndichi ña kuu ña yii va kuvi ña ^saña'a ndi yuvi na kuu mii Tachi Yii.
46002014	Ra yuvi na köo Tachi Yii Ndioxi iyoo xi'in, ra xïin vi na kan ndaki'in na ña'a ña taxi Tachi Yii Ndioxi, saa chi nuu na kan, ra ña'a ña köo ya'vi ndiaa va kuvi ña, ra küvi tu kundaa ini na xa'a ña'a ña ka'an Tachi Yii xa'a va.
46002015	Ndi su yuvi na iyoo Tachi Yii Ndioxi xi'in, ra kundaa va ini na kan xi'in takundi'i ña'a a ña va'a kuvi ña, ra a ña vä'a va tu kuvi ña, ra saa ke iyoo tu yuvi na ndïkun Ndioxi va, saa chi küvi vi kundaa ini na kan xa'a yuvi na ndikun Ndioxi, a na va'a kuvi na, ra a na vä'a va tu kuvi na.
46002016	Ra saa ke kachi tu mii tu'un Ndioxi ña tiaa na xina'a ña kachi su'va va: “Ndia nii yuvi kundäa ini xa'a ña xani ini Tata yo Ndioxi, ra ndia nii tu na kuchüun ña saña'a va na ra”, kachi ña. Ndi su ndu'u, ra kundaa va ini ndi xi'in takundi'i ña'a ña taxi Ndioxi, saa chi ta ku'va xani ini Cristo va ke xani ini ndi.
46003001	Ndi su yu'u, ñani yo, ra ndikä'an yu tu'un ta'an ña ka'an yu xi'in yuvi na xa ndikun ndinuni Ndioxi, chi tu'un ña ka'an yu xi'in yuvi na ndi'i ini xa'a mii, na ^xa ta ku'va ^xa na kuachi, na sakan xa'a kandixa Cristo va kuvi ña ndika'an yu xi'in ndo.
46003002	Ra ña saña'a yu ndo'o, ra ü'vi ña, saa chi täan kuchuun ndo sakua'a ndo ña sakua'a yuvi xixa. Saa chi ta ku'va ^xá iin ña'a xi'in se'e ña ña chichin va ke xa yu xi'in ndo, saa chi iin na lo'o na sakan kaku ra xïxi na xita, chi na chichin va kuvi na, ra mii saa ke iyoo tu ndo'o va, xa'a ña kan ke ndisañä'a yu ña u'vi ndo'o, saa chi kuëe xa ndixiyo nduvi ndo ña sakua'a ndo, ra nii vichin ke kuëe iyoo nduvi vi ndo.
46003003	Saa chi niña chiñu ña kuni mii va ndo ke ^xa ndo. Xa'a ña kan ke ndukuini ini ndo xini ta'an ndo, ra saa tu ini ndo xini ta'an va ndo, ra ndata'vi ta'an va tu ndo, ra niña chiñu ña kuni mii va ndo ke xa ndo, ra iin ta ku'va ^xa takundi'i yuvi na xïni Ndioxi ke xa tu ndo'o va.
46003004	Saa chi ña ka'an sava ndo káchí ndo su'va: “Yu'u, ra ra Pablo va ^ndíku̱n yu”, kachi ndo, ra sava tu ndo ka'an: “Yu'u, ra ra Apolos va ^ndíku̱n yu”, káchí ndo, ra ta ku'va ^xa yuvi na ndi'i ini xa'a mii va ke ^xa ndo.
46003005	Ra vichin na kundaa ini yo, ¿a ra chee ni ka kuvi yu'u, ra Pablo, ña kan ke ndikun ndo yu'u? ¿Ra a ra Apolos va tu kuvi ra chee tuvi ndo, ña kan ke ndikun ndo ra? Süvi saa iyoo ña, saa chi ndu'u, ra takua ndia xachiñu va kuvi ndi nuu Ndioxi, ra ndu'u kuvi tu ndia ndatu'un xi'in ndo'o ña va'a kandixa ndo Tata yo Jesús va. Ra ta iin iin ndi ra ta iyoo mii chiñu ña taxi Tata yo Jesús nda'a ndi ke xa va ndi.
46003006	Yu'u kuvi ra chi'i tu'un Ndioxi nima va ndo, ra ra Apolos kuvi ra ndikoso va ña, ndi su Tata yo Ndioxi va kuvi ra sakua'nu ña.
46003007	Ra xa'a ña kan ke, süvi ra chee vi kuvi ra chí'í ña, ra nii süvi ra chee kuvi tu ra kósó va ña, chi indaa Ndioxi va kuvi ra chee, saa chi ra kan va kuvi ra sakua'nu ña.
46003008	Saa chi ra chí'i iin tata xi'in ra kósó ña, ra iin nuu ya'vi ndiaa va ndia, ndi su Ndioxi va kuvi ra ndacha'vi ndia, ra ta ku'va iyoo mii chiñu ña ^xa ndia ke ndaki'in ndia ya'vi ndia xa'a, sa va ra.
46003009	Ra vichin na kundaa ini ndo, chi ndu'u, ra ndia ita'an xachiñu nuu Ndioxi va kuvi ndi, ra ndo'o, ra ta iyoo ñu'ú ta'vi nuu xachiñu Ndioxi va ke iyoo ndo. A ta iyoo ve'e chee ña ^xava'a Ndioxi va tu ke iyoo ndo.
46003010	Ra yu'u, ra Ndioxi va kuvi xa ña mani xi'in yu, ra taxi ra ndiayu nda'a yu ña koo yu ta ku'va iyoo iin tiaa ra ndichi ra ndiso chiñu xava'a iin ve'e, ra yu'u kuvi ra xakin xa'a va ña, ra inka kuvi tu na sakua'nu va ña. Ndi su ña xiniñu'u sa na sakua'nu ña ke na ki'in va'a xini na, ra vivii va na sakua'nu na ña.
46003011	Ra ndia nii ka yuvi küvi kakin xa'a inka ve'e, nuu xa tava yu xa'a ve'e, ra xa'a ve'e ña tava yu kan kuvi mii Jesucristo va.
46003012	Ra yuvi na xava'a ve'e yo'o, ra sava na kuniñu'u yuu oro, ra sava tu na kuniñu'u yuu plata va, ra sava tu na kuniñu'u yuu ña nduvi ni va, ra sava tu na kuniñu'u itun va, ra sava tu na kuniñu'u itia xi'in ndoo va.
46003013	Ndi su ta xa na xaa kii ña sandaku Ndioxi kuachi xi'in ta iin iin na yuuvi yo'o, ra saa ke kundaa kaxi ini takundi'i va yuvi xa'a chiñu ña ^xa na; saa chi kii kan ke kotondoso Ndioxi chiñu ña ^xa ta iin iin va yuvi, ra xi'in ñù'ù va ke kotondoso ra ña.
46003014	Ra tu ndia tu na, na sava'a ve'e kan xi'in ña'a ña kuëe xixi, saa ra ndaki'in va na ya'vi na xa'a ña,
46003015	ndi su tu sava na, na sava'a ve'e kan xi'in ña'a ña xixi va, saa ra ña uun va kuvi ña, saa chi köo vi ya'vi na kan, ra va'a ni kaku va tu mii na, saa chi ta ku'va ^ndo'o yuvi na xa yachin koko, ra kaku va tu na ke ndo'o na.
46003016	Ndo'o, ¿ra a kundäa va ini ndo ña kuu ndo ve'e ñu'u Ndioxi, ra iyoo tu Tachi Yii ra nima va ndo?
46003017	Ra tu ndia na na sandi'i xa'a ndo'o na kuu ve'e ñu'u Ndioxi, saa ra sandi'i tu Ndioxi xa'a na kan va, saa chi ve'e ñu'u Ndioxi ra ña yii va kuvi ña, ra ndo'o va kuvi na kuu ve'e ñu'u kan.
46003018	Ra na sandä'vi ndo mii ndo. Chi tu sava ndo tuvi ña ndichi ni ndo xi'in ña ndichi ña iyoo nuu ña yuuvi yo'o, saa ra ña xiniñu'u sa ndo ke na nduu ndo ta ku'va iyoo yuuvi na xïni va'a xa'a ña'a ña iyoo nuu ña yuuvi yo'o va, ra saa ke kuvi nduu ndo na ndichi ndixa nuu Ndioxi.
46003019	Saa chi ña ndichi ña iyoo nuu ña yuuvi yo'o, ra ña köo va'a ya'vi ndiaa vi kuvi ña nuu Ndioxi. Ra mii saa ke kachi tu tu'un Ndioxi ña tiaa na xina'a, ña kachi su'va va: “Na ndichi, ra xi'in mii ña ndichi ña iyoo nuu na ke koyo na xi'in va sa Ndioxi”, kachi ña.
46003020	Ra ^ka'an ka tu tu'un Ndioxi káchí ña su'va va: “Tata yo Ndioxi ra xini va ra ña xani ini na ndichi, ra ña köo va'a ya'vi ndiaa vi kuvi ña nuu ra”, ^kachi ña.
46003021	Ra xa'a ña kan ke na kutiäa ni ini ndo, ña kundikun ndo ndu'u ndia kuu tiaa ta'an ndo, saa chi ña iyoo ndi ra xi'in va ndo ke chindiee ta'an ndi:
46003022	Ta kuu yu'u, ra Pablo, xi'in ra Apolos, xi'in ra Pedro, ra saa tu takundi'i ña'a ña iyoo va, saa chi xa kuenda mii ndo kuvi tu ña kan va: Ta kuu ña tiaku yo, xi'in ña kuvi yo, xi'in ña ^kuu kii ña ndee yo vichin, xi'in ña kuu kii ña vaxi;
46003023	ra saa ke iyoo tu ndo'o va, saa chi kuenda Jesucristo va kuvi ndo, ra kuenda Ndioxi kuvi tu Jesucristo va.
46004001	Ra na kundaa ini ndo, chi ndu'u, ra takua nuu Jesucristo va ke xachiñu ndi, ra chiñu ña taxi ra nda'a ndi ke saña'a ndi yuvi xa'a chiñu Ndioxi ña ndixiyo se'e ta yachi va.
46004002	Ra xa'a ña kan ke yu'u, xi'in sava ka ndia xachiñu nuu Ndioxi, ra niña chiñu va'a va ke xiniñu'u sa ndi, ra saa ke kuvi kundiaa ini yuvi ndu'u.
46004003	Ndi su yu'u, ra ndï'i ini vi yu, xa'a ña ka'an ndo xa'a yu, a ña ka'an na xa yukun kuachi iyoo nuu ña yuuvi yo'o va tu, saa chi ndia nii mii yu ra küvi vi ka'an yu xa'a mii yu a va'a xa yu, a vä'a va tu xa yu.
46004004	Ndi su kuëe ndixa vi yu chiñu ña vä'a tuvi yu, ra ña kachi yu su'va, ra küni kachi yu ña va'a ni xa yu. Saa chi Tata yo Jesús va kuvi ra kuu mii ndiayu ña ka'an ra ndia ku'va ke xa yu.
46004005	Ra xa'a ña kan ke kuëe kama ni na ka'an ndo xa'a ndia ndia ka ña'a, saa chi mii va Tata yo Jesús kuvi ra ndaña'a ña'a ña iyoo se'e nuu ñaa, ta xa na kixi ra. Ra mii Tata yo Jesús kuvi tu ra ndaña'a ña iyoo nima takundi'i va yuvi, ra ta ku'va iyoo mii chiñu ña xa na ke ni'i na ña va'a xa'a sa va ra.
46004006	Ra ña ka'an yu xa'a mii yu xi'in xa'a ra Apolos, xi'in ndo ñani yo, ra ña ^kuni yu ña na kutu'va ndo sa ndo ta ku'va ^xa ndu'u ña xa ndi ña ka'an tu'un Ndioxi ña xa ndika'yu iyoo va kuvi ña. Saa chi tu saa na sa ndo, saa ra kutiäa ni vi ini ndo xi'in iin ra ka'an ndoso tu'un Ndioxi, ra kundasi tu ndo inka ra.
46004007	Ra na kundaa ini ndo, chi iin kuvi ndo xi'in takundi'i va yuvi, ra Ndioxi kuvi tu ra taxi takundi'i ña'a ña iyoo nuu va ndo, ra xa'a ña kan ke na käni ini ndo ña nduku mii ndo ña, ra kutiaa ni ini ndo xi'in ña.
46004008	Ndo'o, ra xa kuika ni va ndo, ra ndia nii ka ña'a xamäni nuu ndo tuvi ndo. Ra xa na rey na'nu va kuvi ndo, ra xiniñü'u ka vi ndu'u nuu ndo tuvi ndo. ¡Ra va'a ni vi, tu xa ndixa na rey xa'ndia chiñu na kuu ndo, ra ni'i ta ndi lo'o ka'ndia ndi chiñu xi'in ndo!
46004009	Ra ndu'u, ndia ^xika chiñu nuu Tata yo Jesús, ra ndia chi sata va ke ndakoo Ndioxi ndu'u tuvi yu. Ra ta iyoo ndia xa nditia'ndia xa'a kuvi va ke iyoo ndi. Ra kuu tu ndi ndia ^xakundiaa na yuuvi xini va na, ra saa tu na tatun Ndioxi va.
46004010	Ra köo va'a tu ya'vi ndiaa vi ndi nuu na yuuvi yo'o xa'a ña ^ndíku̱n ndi Jesucristo; ra ndo'o tu, tiaa ni ^xa xini xa'a chiñu ña kuni Jesucristo va. Ra ndu'u tu, tiaa ni kuvita ini va tuvi ndo, ra ndo'o tu, ndaku ni va, nuu mii ndo. Ra ndu'u tu, kundasi yuvi xini va na, ra ndo'o tu, xa to'o ni va na.
46004011	Ndi su ndu'u, ra ndia kii vichin ra ^ndo'o va ini ndi, saa chi ka'un va ini ndi, ra ichi tu ini va ndi, ra köo tu tikoto kundixi va ndi, ra kundiva'a ni tu na xi'in va ndi, ra köo tu ve'e va ndi,
46004012	ra xachiñu tu ndi ndiakua kuñaa va ndi, ra kaña'a tu na xi'in va ndi, ndi su tu'un va'a va ndakuiin ndi yu'u na. Ra ^taxi tu na ndu'u va, ndi su ^xa ka'nu va ini ndi xi'in na.
46004013	Ra ka'an ki'vi tu na xa'a va ndi, ndi su tu'un va'a va ndakuiin ndi yu'u na. Ra ta ^xa na xi'in mi'i va ^xa na xi'in ndi, ra ta iyoo ña yakua ña xitia va iyoo ndi nuu na ndia kii vichin.
46004014	Ra süvi xa'a ña ^kuni yu saka'an yu nuu ndo ke tiaa yu tutu yo'o ña kuxaa ña nuu ndo, chi ña xa yu su'va, ra ta ku'va xa na iyoo se'e ña ndiaa yu'u na se'e va na ke, ^xa yu xi'in ndo ña ndiaa yu'u yu ndo'o.
46004015	Ra va'a ni uxi mil va na kuu tiaa ndia saña'a ndo'o xa'a Jesucristo, ndi su kuä'a vi kuvi iva ndo; saa chi indaa yu'u va kuvi ra kuu iva ndo, saa chi yu'u va kuvi ra nuu va'a ndatu'un tu'un va'a xa'a Jesucristo xi'in ndo.
46004016	Ra xa'a ña kan ke, xaku nda'vi yu nuu ndo, ra na sa ndo ta ku'va xa yu'u va.
46004017	Xa'a ña kan ke ti'vi tu yu ra Timoteo ra ita'an mani xi'in yu, ra ku'vi ni ini yu xini yu, ra kuu se'e yu, xa'a ña ^ndíku̱n ra Tata yo Jesucristo xaa ra nuu ndo, ra ra ñaa kuvi ra sandaka'an ndo'o ku'va ña ndikun yu Jesucristo, ra iin ta iyoo ña ^saña'a yu ndo'o ke iyoo tu ña ^saña'a yu na ve'e ñu'u na ndee iin takundi'i ñuu va.
46004018	Ra sava tu ndo kutiaa ni ini va, saa chi xäa va'a ka vi yu kuto'ni yu ndo'o, ká'án ndo;
46004019	ndi su tu Ndioxi kuni, saa ra kama ni va xaa yu kuto'ni yu ndo'o, ra kundaa tu ini yu xa'a ndia ta'an ndo, ndia kutiayu ni ini xika saña'a ñaa va, ra a ndixa ke iyoo ndiee Ndioxi xi'in ndia, ra a takua tu'un sa̱ví kuiti va ke ka'an ndia xika ndia.
46004020	Saa chi tu Ndioxi kuvi ra xa'ndia chiñu nima yuvi, saa ra süvi takua tu'un sa̱ví kuiti ke xiniñu'u ka'an na, chi ndiee Ndioxi va ke xiniñu'u koo xi'in na.
46004021	Ra mii ndo kuvi ndo xini va ndia ku'va ke kuni ndo sa yu xi'in ndo ta xa na xaa yu kuto'ni yu ndo'o. ¿A kuni ndo ña na kaña'a yu xi'in ndo? ¿Ra a kuni tu ndo ña vivii va na taxi yu xini ndo, xi'in tu'un to'o, tu'un tiaku ini?
46005001	Ra xa kundaa ini takundi'i va yuvi xa'a ña kuu xi'in ndo'o na ve'e ñu'u na ndee ñuu Corinto, saa chi xi'in ndo ñaa, ndikaa iin tiaa ra xika xi'in si'i nda'vi. Ra chee nii va kuachi ke ^xa ra, ña ^xa ra saa, saa chi ndia nani yuvi na xïni Ndioxi, ra kuëe xa vi na ta'an chiñu kini ña ^xa ra ñaa.
46005002	¡Ra ndo'o, ra na kutiaa ini va kuvi ndo xi'in chiñu kini ña ^xa ra! ¡Ra a vä'a, na na kuka'an nuu va kuvi ndo, ra kusuchi ini ndo! Ra na kutä'an ndo xi'in tiaa ra ^xa chiñu ki'vi ñaa.
46005003	Ra va'a ni köo va yu'u íin xi'in ndo, ndi su xa'a ña iyoo Tachi Yii xi'in yo, ra ta iyoo ra íin va iyoo yu xi'in ndo, ra xa ki'in va xini yu ndia ku'va ke sa ndo xi'in tiaa ñaa.
46005004	Ña xiniñu'u sa ndo ke na ndakuta'an ndo xi'in ndiee ña kuu mii Tata yo Jesucristo va, ra va'a ni köo va yu íin tuvi xi'in ndo, ndi su ta iyoo ra kuiin va koo yu xi'in ndo, ra saa tu ndiee Tata yo Jesús va.
46005005	Ra na ndataxi ndo tiaa ra xa chiñu ki'vi ñaa nda'a timia'a, ra va'a ni na sandi'i va ri xa'a iki kuñu kuachi ña kuu mii ra, ndi su kaku va tu nima ra kii ña nandiko Tata yo Jesús kixi ra.
46005006	Ra na kutiäa ini ndo xi'in chiñu ki'vi ña xa tiaa ñaa. Saa chi xa kundaa va ini ndo xa'a tu'un ndichi ña kachi su'va: “Lo'o ni va ndavi, ra kuchuun va ña sandanañu ña ixan”, ^kachi ña.
46005007	Ra xa'a ña kan ke na tava va ndo ndavi yata ña sativi ndo'o, ra saa ke kuvi kuu ndo xita va'a ña xixi na viko pascua, ña kuva'a xi'in ixan xaa ña köo ndavi ndikaa xi'in. Ra na kundaa ini ndo, chi ndo'o va kuvi na kuu xita va'a kan. Ra Tata yo Jesucristo kuvi ra ndixi'i xa'a yo ndika cruz va, ra ta ku'va ndo'o ndikachi lo'o ri soko na viko pascua ke ndo'o ra.
46005008	Ra xa'a ña kan ke xiniñu'u na ndatava yo viko pascua, xi'in ndinuni nima yo, xi'in ña ndaa, ra na ndatäva yo ña xi'in ña yakua, xi'in chiñu ki'vi, ña kuu ndavi yata.
46005009	Ra xi'in tutu ña xa ti'vi yu nda'a ndo ta yachi ke xa ndika'an yu xi'in ndo, ña na kutä'an ndo xi'in ndia nii yuvi na xika sii.
46005010	Ndi su ndikä'an yu xa'a yuvi na xïni Ndioxi, ta kuu na xika sii, xi'in na ndukuini ini, xi'in na kui'na, xi'in na kañu'u ndioxi ndii; saa chi tu xa'a na kan ke ndika'an yu, saa ra ña va'a na kutä'an ndo xi'in na, ra xiniñu'u kee va'a vi ndo nuu ña yuuvi yo'o.
46005011	Ra na kundaa ini ndo, chi xi'in yuvi na xa ka'an ndikun Jesucristo, ra ^xa tu na chiñu ki'vi va ke na kutä'an ndo kachi yu xi'i ndo, ta kuu na xika sii, xi'in na ndukuini ini, xi'in na kañu'u ndioxi ndii, xi'in na kaña'a xi'in inka yuvi, xi'in na xi'i a na kui'na va tu, yuvi na ^xa saa ra ndia nii xi'in na ke na küxi vi ndo.
46005012	Saa chi yu'u, ra köo ndiayu yu ña sandaku yu kuachi yuvi na xïni Ndioxi; chi mii va Ndioxi kuvi ra sandaku kuachi na kan.
46005013	Ndi su ndo'o, ra xiniñu'u va sandaku ndo kuachi yuvi na ñu'u ve'e ñu'u xi'in ndo. Ra xa'a ña kan ke, na kutä'an ndo xi'in tiaa ra xa chiñu ki'vi ñaa.
46006001	Ra ta xa kuni ndo taxi ndo kuachi xa'a iin na ñani ndo na iyoo kuachi xi'in ndo, ¿ra nichuun ke kua'an ndo ^taxi ndo kuachi xa'a na nda'a na chiñu na xïni Ndioxi? ¿Ra a vä'a mii na ñani yo na ve'e ñu'u va, na ka'an ndo xi'in ña sayukun na kuachi xi'in ndo?
46006002	¿A kundäa ini ndo su mii ndo'o na ndikun Ndioxi va kuvi na sayukun kuachi xi'in na yuuvi yo'o vaxi kii? Ra tu mii va ndo kuvi na sayukun kuachi xi'in na yuuvi, ¿ra a kuchüun tu ndo ña sayukun ndo kuachi vali ña ndo'o na ta'an ndo?
46006003	¿Ra a kundäa tu ini ndo ña sayukun tu yo kuachi xi'in na tatun Ndioxi va? Ra tu saa iyoo ña, ¡saa ra kuvi tu sayukun yo kuachi ña ndo'o na ta'an yo nuu ña yuuvi yo'o va!
46006004	Ra tu iyoo kuachi ña sayukun ndo xi'in na ñani ndo, ¿ra nichuun ke kua'an ndo ^taxi ndo kuachi nda'a na chiñu na köo ndiayu kuu mii ve'e ñu'u ña sayukun na kuachi xi'in ndo?
46006005	Ra ña ka'an yu ña yo'o xi'in ndo, ra ña va'a na kuka'an nuu va ndo kuvi ña. ¿A ndia nii vi na ñani yo köo ña xini tuni ña kuchuun na sayukun na kuachi ña ndo'o na ñani yo?
46006006	¿A ndiakua nuu na chiñu na xïni Ndioxi vi ke xiniñu'u ku'un iin ñani yo, ña taxi ra kuachi xa'a inka ñani yo ra iyoo kuachi xi'in ra?
46006007	Saa chi ña kanita'an ndo xi'in ta'an mii ndo, ra iin ña ka'an nuu va kuvi ña xa ndo. Ra va'a ka va kita ña tu inka yuvi va na sando'o ndo'o, ra sanda'vi na ndo'o, ra ndaki'in na ña'a ndo,
46006008	ndi su ndo'o, ra siin va xa ndo. Saa chi mii va ndo ndukuiin ña ^xa ndo chiñu ki'vi xi'in na ñani ndo na ndikun Jesús, ra sanda'vi tu ndo na ra ^ndaki'in tu ndo ña'a va na.
46006009	¿A kundäa ini ndo ña küvi vi koo yuvi na xa chiñu ki'vi nuu xa'ndia Ndioxi chiñu? Ra na sandä'vi ndo mii ndo, chi xa kundaa va ini ndo, chi nuu xa'ndia Ndioxi chiñu, ra küvi vi koo yuvi na xika sii, na ndikun Ndioxi ndii, xi'in tiaa ndia xa siki yasi'i, a na si'i va tu, xi'in tiaa ndia kixi xi'in inka tiaa, xi'in tiaa ndia ndusi'i xi'in inka tiaa,
46006010	xi'in na kui'na, xi'in na kutoo koo kua'a ni xu'un nuu, xi'in na xí'í, xi'in na kaña'a xi'in inka yuvi, xi'in na sanda'vi yuvi. Ra takundi'i na ^xa ña yo'o kuvi na küvi koo nuu xa'ndia Ndioxi chiñu.
46006011	Ra ta'an chiñu yakua kan ke xa tu sava ndo'o va ta yachi; ndi su vichin ra xa ndoo va kuachi ndo, ra xa nduyaa va ndo. Ra xa ta ku'va iyoo yuvi na köo kuachi va nduu ndo nuu Ndioxi, xa'a ndiee Tata yo Jesucristo, xi'in xa'a ndiee Tachi Yii Tata yo Ndioxi.
46006012	Sava na ka'an kachi saa: “Ña kuvi sa yo takundi'i va ña kuni yo.” Ra ña ndixa ke kuvi sa yo takundi'i va ña, ndi su süvi takundi'i ña sa ña va'a xi'in yo; ra va'a ni ka'an va sava kachi na saa: “Ña kuvi sa yo takundi'i va ña kuni yo”, ndi su na täxi yo ña ka'ndia ña chiñu nuu yo.
46006013	Ra ña ndixa va ke va'a kuni tixi yo xi'in ña'a ña xixi yo, saa chi xa'a ña kan ke xava'a va Ndioxi tixi yo. Ra va'a ni saa va, ndi su ña ndi'i xa'a kuvi uvi saa va ña sa Ndioxi. Ndi su ndikuvä'a tu iki kuñu yo ña kaka sii ni ña; chi ña kuva'a ña, ra Tata yo Jesucristo va kuvi ra xiniñu'u ndasaka'nu ña, ra Tata yo Jesucristo kuvi tu ra xa'ndia chiñu nuu iki kuñu va yo.
46006014	Ra ta ku'va xa̱ Ndioxi ña sandatiaku ra Tata yo Jesucristo ke, sa tu ra ña sandatiaku ra yoo va xi'in ndiee ña kuu mii ra.
46006015	¿A kundäa ini ndo ña kuu iki kuñu yo iin ña'ñu iki kuñu Tata yo Jesucristo? ¿Ra a kuvi ndachuta'an yoo na kuu ña'ñu iki kuñu Tata yo Jesucristo iki kuñu yo, xi'in iki kuñu iin ña'a ña koko tuvi ndo? ¡Ra na kundaa ini ndo, chi küvi sa yo saa!
46006016	¿A kundäa ini ndo, chi iin tiaa ra ndaki'in ña'a ña koko, ra iin iki kuñu ke nduu ra xi'in va ña? Ra saa kachi tu tu'un Ndioxi ña kachi su'va va: “Iin tiaa ra ndaki'in iin ña'a, ra iin ke nduu ra xi'in va ña”, ^kachi ña.
46006017	Ndi su yuvi na ndakuta'an xi'in Jesucristo, ra iin ke nduu tu na kan va xi'in ra.
46006018	Xa'a ña kan ke, na käka sii ndo, ña sa ndo chiñu yakua. Saa chi kuachi yo'o kuvi ña xayakua ni ka va iki kuñu yuvi nuu takundi'i ka kuachi ña ^xa na.
46006019	¿A kundäa ini ndo ña kuu iki kuñu ndo, ve'e ñu'u Tachi Yii Ndioxi, ra mii ra kuvi tu ra taxi Tachi Yii ra nda'a yo ña iyoo xi'in va yo? Ra na kundaa ini ndo, chi iki kuñu yo, ra süvi yoo kuvi na xa'ndia xa'a ña, chi kuenda Ndioxi va kuvi ña.
46006020	Saa chi Ndioxi va kuvi ra ndasata ña, ra ya'vi ni va cha'vi ra ña. Ra xa'a ña kan ke na ndasaka'nu yo Ndioxi xi'in iki kuñu yo, ra saa tu xi'in nima va yo, saa chi kuenda ra kan kuvi uvi saa va ña.
46007001	Ra xa'a ña ndakatu'un tu ndo yu'u nuu tutu ña ti'vi ndo ^xaa nda'a yu, xa'a ña “a va'a ni ka tu na tändiaa tiaa na si'i”.
46007002	Ra ña va'a ni kuvi va ña, ndi su xa'a ña iyo ini ki'vi tiaa xi'in ndia ndia ka na si'i, ra sa ndia kuachi xi'in na kuvi ña, na koo va yasi'i ndia, ra na koo tu ìi̱ na si'i va.
46007003	Ra tiaa, ra iyoo yasi'i, ra ña xiniñu'u va ke na taxi ra mii ra nda'a yasi'i ra, ra saa tu mii yasi'i va ra, chi ña xiniñu'u va ke na taxi ña mii ña nda'a ìi̱ ña.
46007004	Saa chi ña'á ña iyoo ìi̱, ra xä'ndia chiñu ka ña xa'a iki kuñu ña, chi xa ìi̱ va ña kuvi ra xa'ndia chiñu xa'a ñá. Ra mii saa ke iyoo tu ìi̱ va ña, chi xä'ndia chiñu ka ra xa'a iki kuñu ra, chi xa yasi'i va ra kuvi ña xa'ndia chiñu xa'a ñá.
46007005	Xa'a ña kan ke na kuxï'ndia ndo mii ndo nuu ta'an ndo, Ndi su tu chikaa ini ndo ña tiändiaa ta'an ndo ndia'vi kii, xa'a ña kuni ndo ka'an ndo xi'in Ndioxi, saa ra ña sa ndo ke na chuta'an tu'un ndo xa'a va ña. Ra ta xa na sandi'i ndo ka'an ndo xi'in Ndioxi, saa ra na ndatandiaa ta'an tuku va ndo; saa chi tu na tändiaa ta'an ndo, ra iyo ni kuchüun ndo ka'ndia ndo nuu iki kuñu ndo, ra iyo ni sanda'vi timia'a ndo'o ña sa ndo kuachi.
46007006	Ra ña ka'an yu takundi'i ña yo'o xi'in ndo, ra ra ndiaa yu'u va kuvi yu ndo'o, ndi su süvi iin ndiayu kuvi ña taxi yu nda'a ndo.
46007007	Ra ña kuni̱ yu ke, na koo kuaan takundi'i va tiaa, ta ku'va iyoo yu'u; ndi su sava na taxi Ndioxi ndiee nda'a ña kuchuun na koo kuaan na, ra sava tu na taxi ra ndiee nda'a ña tanda'a va na, ra xa'a ña kan ke xa siin xa siin va iyoo na.
46007008	Ra ndo'o na kuaan, xi'in ndo'o na si'i na ndukuaan, ra ña va'a ni va kuvi ña, tu saa na kindoo kuaan ndo, ña koo ndo ta ku'va iyoo yu'u.
46007009	Ndi su tu ^kuchüun ndo ña ka'ndia ndo nuu iki kuñu ndo, saa ra va'a ka na tanda'a va ndo, nuu ña ndakani ni ini ndo xa'a ña kutoo ta'an ni ndo.
46007010	Ra chiñu ña xa'ndia yu nuu na xa nitanda'a ke, ña na ndaköo ná si'i ìi̱ va na. Ra ndiayu yo'o, ra süvi ndiayu mii yu kuvi ña, chi ndiayu ña xa'ndia Tata yo Jesucristo nuu va yo kuvi ña.
46007011	Ndi su tu na ndakoo va tu na si'i ìi̱ na, saa ra na tandä'a ka va na, ndi su tu kuni tu na, ra na kindoo mani va na xi'in ìi̱ na, ra na ndaki'in tuku va na ra. Ra saa tu tiaa va chi küvi va'a vi ña ndakoo ndia yasi'i ndia.
46007012	Ra ña yo'o kuvi tu ña ka'an yu xi'in sava ka va ndo, ndi su süvi ña ^taxi Tata yo Jesucristo kuvi ña, chi tu'un mii va yu kuvi ña yo'o: tu ndia iin ñani yo, ra täan kandixa yasi'i ra tu'un Tata yo Jesucristo, ra kuni va tu ña kundu'u ña xi'in ra, saa ra na kundu'u ra xi'in va ña, saa chi köo ndiayu ña ndakoo ra ña.
46007013	Ra tu ndia tu iin ña ku'va yo, ra täan kandixa ìi̱ ña tu'un Tata yo Jesucristo, ndi su tu kuni va ra ña kundu'u ra xi'in ña, saa ra na kundu'u ña xi'in va ra, saa chi köo ndiayu ña ndaköo ña ra.
46007014	Chi va'a ni ndïkun va ìi̱ ña Tata yo Jesucristo, ndi su xa'a ña ^xa kandixa mii ña tu'un Tata yo Jesucristo, saa ra ndia ìi̱ va ña kuvi ra nduyii xa Ndioxi xi'in ña; ra tu ndia tu iin ñani yo ra kuëe kandixa yasi'i ra Tata yo Jesucristo, ndi su xa'a ña ^xa kandixa mii ra tu'un Tata yo Jesucristo, saa ra ndia yasi'i va ra kuvi ña nduyii xa Ndioxi xi'in ra. Saa chi tu süvi saa iyoo ña yo'o, saa ra na kuachi se'e na ra ta iyoo na kuachi se'e yuvi na xïni Ndioxi va ke koo na, ndi su vichin ra ndia na kuachi se'e va na ^ndaki'in mani ra.
46007015	Ndi su tu kuni va tu iin tiaa ra kuëe kandixa tu'un Tata yo Jesucristo ña ndakoo ra yasi'i ra, saa ra na ndakoo va ña ra, ra saa tu iin ña'a, ña kuëe kandixa tu'un Tata yo Jesucristo va, saa chi tu kuni ña ndakoo ña ìi̱ ña, saa ra na ndakoo va ña ra. Saa chi ña kana Ndioxi yoo, ra ña vivii koo va yo kuvi ña, ndikäna ra yoo ña kanita'an yo.
46007016	Saa chi yo'o ña iyoo ìi̱, ra kundäa vi ini kun a kuchuun kun sakaku kun ìi̱ kun xi'in takundi'i ña sa kun, tu na kundu'u ra xi'in kun; ra saa tu yo'o, tiaa ra iyoo yasi'i va, saa chi kundäa vi ini kun a kuchuun kun ña sakaku kun yasi'i kun xi'in takundi'i ña sa kun, tu na kundu'u ña xi'in kun.
46007017	Ra ta ku'va iyoo ndo, ta kana Tata yo Jesucristo ndo'o ke na koo va ndo. Ra ña ka'an yu xi'in ndo'o, kuvi tu ña ka'an yu xi'in takundi'i na ve'e ñu'u na ndee iinii kuvi va.
46007018	Saa chi tu sava ndia ñani yo, ra xa kuu mii va ndia tuni Ndioxi ta kana ra ndia, saa ra, saa na koo va ndia, ra tu sava tu ndia ñani yo, ra köo vi tuni Ndioxi ndia ta kana ra ndia, saa ra saa na koo va ndia, chi xiniñü'u ka vi ña kakin na tuni ndia.
46007019	Saa chi kuëe ndiee xa'a vi ña, ña koo tuni Ndioxi ndo'o, ra saa tu ña köo va ña, chi ña xiniñu'u va'a ke na kandixa ndo chiñu ña xa'ndia Tata yo Ndioxi nuu va ndo.
46007020	Ra xa'a ña kan ke na koo ndo ta ku'va iyoo ndo ta kana Tata yo Ndioxi ndo'o va.
46007021	Ra tu sava ndo, ra na xachiñu nda'vi köo ya'vi va kuvi ndo, ta kana Ndioxi ndo'o, ra na ndï'i ini ndo xa'a ña iyoo ndo saa; ndi su tu iyoo va tu ku'va ña saña ndika ndo, saa ra na ka'an ndo xi'in na, ña ^saña ndika na ndo'o va.
46007022	Saa chi na xachiñu nda'vi köo ya'vi, ta kana Tata yo Jesús na ña kundikun na ra, ra xa na ndisaña ndika va kuvi na ña xachiñu na nuu ra vichin; ra na ndixika ndika tu ta kana Tata yo Jesús na ña kundikun na ra, ra na kan kuvi na nduu na xachiñu nda'vi köo ya'vi nuu Tata yo Jesucristo vichin va.
46007023	Ra na kundaa ini ndo, chi ya'vi ni va ndasata Tata yo Ndioxi ndo'o; ra xa'a ña kan ke na täxi ndo ña ndaka'ndia chiñu tuku yuvi nuu ndo, ra nduu tuku ndo na xachiñu nda'vi köo ya'vi nuu na.
46007024	Xa'a ña kan ke ñani yo, ra ta ku'va iyoo ndo ta kana Ndioxi ndo'o ke na koo ndo ña kundikun va ndo ra.
46007025	Ra ña ndakatu'un tu ndo yu'u xa'a na kuaan va'a, ra köo vi ndiayu nditaxi Tata yo Jesucristo nda'a yu xa'a na, ndi su kuvi va ka'an yu xi'in ndo ndia ku'va ke tuvi yu, saa chi taxi va Tata yo Ndioxi ña xini tuni yu, xa'a ña kunda'vi ni ini ra xini yu'u.
46007026	Ña tuvi yu'u, ra tiaa ndia kuaan, ra na tandä'a vi ndia, xa'a ña iyoo ni tundo'o kii ña ndee yo vichin.
46007027	Ra ndo'o, ndia ñani yo ndia iyoo yasi'i, ra na ndaköo ndo ná, chi na kundee na xi'in va ndo; ra ndia ñani yo, ndia kuaan, ra na tandä'a vi ndia.
46007028	Ra tu kuni va tu ndia ñani yo ndia kuaan tanda'a ndia, saa ra na tanda'a va ndia, saa chi süvi kuachi vi kuvi ña; ra tu kuni tanda'a tu na ku'va yo na kuaan, saa ra na tanda'a va na, saa chi süvi kuachi vi kuvi ña. Ndi su na ^tanda'a, kii ña iyoo tundo'o vichin, ra ^ndo'o ni va na, ra xa'a ña küni yu ndo'o va na kuvi ña ka'an yu xi'in na.
46007029	Ra na kundaa ini ndo, ñani yo: Chi xa kuyachin ni va kii ndiko Tata yo Jesucristo, ra ndo'o, ndia iyoo yasi'i, ra süvi takua xa'a yasi'i ndo ke na kundi'i ni ini ndo, chi ta iyoo ndia kuaan va na koo ndo; ña ndakani ini ndo xa'a chiñu Tata yo Jesucristo
46007030	ra saa tu ndo'o, na kusuchi ini va, ra ta iyoo na kusii ini va na koo ndo; ra ndo'o na kusii ini, ra ta iyoo na kusuchi ini va na koo ndo; ra ndo'o na ^sata ña'a, ra ta iyoo na ndisäta va'a ña'a va na koo ndo;
46007031	ra ndo'o, na kee va'a xi'in ña'a ña kana nuu ña yuuvi yo'o, ra ta ku'va iyoo na köo va'a ña'a nuu vi na koo ndo; saa chi ña yuuvi, xi'in takundi'i ña'a ña iyoo nuu ña, ra ña ndi'i xa'a va kuvi ña.
46007032	Ra ña kachi yu saa, ra ña va'a na ndï'i ni ini va ndo kuvi ña. Saa chi tiaa ndia kuaan, ra xa'a chiñu Ndioxi va ke ndi'i ini ndia, ra ndi'i tu ini ndia ndia ku'va ke ndasaka'nu va ndia ra;
46007033	ndi su tiaa ndia xa iyoo yasi'i, ra ña ndi'i ini ndia kan xa'a kuvi chiñu ña iyoo nuu ña yuuvi yo'o va, xi'in xa'a ña sakusii ndia ini yasi'i va ndia.
46007034	Ra mii saa ke kuu tu xi'in ná si'i va, saa chi na si'i ná kuaan, ra chiñu ña kuni Ndioxi va ke saxinu na, xi'in chiñu ña xa na, ra saa tu xi'in ña xani ini va na; ndi su na si'i na iyoo ìi̱, ra chiñu ña iyoo nuu ña yuuvi yo'o va ke ndi'i ini na kan xa'a, xi'in ña sakusii na ini ìi̱ va na.
46007035	Ra ña ka'an yu ña yo'o xi'in ndo, ra ña kuni yu ña va'a na koo va ndo kuvi ña, ra süvi nuu ndo ke sasi yu, chi ña kuni yu ke vivii va na koo ndo, ra ^sa ndo chiñu ndaku nuu Ndioxi va, ra sachiñu tu ndo nuu ra xi'in ndinuni nima va ndo.
46007036	Ra tu sava tu na xani ini, ña va'a ka va na tanda'a se'e si'i na, xa'a ña xa kuni ya'a kuiya ña tuvi na, saa ra xiniñu'u na tanda'a va ña, saa chi süvi kuachi vi kuvi ña tanda'a ña.
46007037	Ndi su tu sava tu na chikaa ini ña tandä'a se'e si'i na, ra va'a va, saa chi ndiaa nii na küvi sa nduxa xi'in na ña sa na chiñu ña küni na sa na, chi iyoo ndika va na ña kuvi ka'ndia na xa'a se'e si'i na, ña koo kuaan na, saa ra va'a va xa na.
46007038	Ña kan ke na satanda'a se'e si'i, ra va'a va xa na, ra na xïin satanda'a tu se'e si'i, ra va'a ni ka va tu xa na kan.
46007039	Ra ña'a ña iyoo ìi̱, ra xi'in ìi̱ ña ke ndu'u va ña kii ña tiaku ra, ra ta xa na kuvi vi ra ke saña ndika ña, ra saa ke kuvi ndatanda'a ña xi'in ndia ndia ka tiaa ndia kuni va ña, ndi su ndia nani ke ndikun ndia Jesucristo va.
46007040	Ndi su va'a ni ka va koo ña, tu na ndatandä'a ka ña. Ra tu'un mii va yu kuvi ña yo'o, ra iyoo tu Tachi Yii Ndioxi xi'in yu'u va tuvi yu.
46008001	Ra vichin ka'an yu xi'in ndo, xa'a ña nindakatu'un ndo yu'u xa'a ña'a ña ^soko na nuu na'na ña kuu ndioxi ndii. Ra ña ndixa ke xini takundi'i va yo xa'a ña yo'o; ndi su ña ndiaa ni ini yo ña xini yo, ra nuu inka yuvi va ke kutiaa yo; ra tu ku'vi tu ini yo inka yuvi, saa ra xi'in va na ke chindiee ta'an yo, ña na kundikun na ichi Ndioxi.
46008002	Ra tu sava na xa xini lo'o tuvi na, ra kuni kachi ña saa, ña täan va'a tandiaa na ña kundaa ini vi na.
46008003	Ndi su tu sava tu na ^ku'vi ini xini Ndioxi, saa ra xini tu Ndioxi va na.
46008004	Ra xa'a ña kan ke su'va va ke kachi yu xi'in ndo xa'a ña ndakatu'un ndo yu'u xa'a ña a va'a kuxi yo ña'a ña soko na nuu na'na ña kuu ndioxi ndii: ra xa kundaa va ini yo, chi na'na ña kuu ndioxi ndii, ra köo va'a ya'vi ndiaa vi ña nuu ña yuuvi yo'o, saa chi indaa mitu'un va kuvi Ndioxi.
46008005	Ra ña tuvi sava yuvi, ra ña'a ña ndee nuu ndivi, xi'in ña'a ña iyoo nuu ñu'u va kuvi ndioxi na, xi'in xito'o na tuvi na,
46008006	ndi su nuu yoo, ra indaa mitu'un va kuvi Ndioxi, ra kuu Tata yo. Ra ra kan va kuvi ra xava'a takundi'i ña'a, ra ña tiaku yo vichin, ra ra kan va kuvi ra ^ndasaka'nu yo. Ra indaa mitu'un kuvi tu Tata yo Jesucristo va. Ra Tata yo Jesucristo va kuvi ra xiniñu'u Tata yo Ndioxi ña xava'a ra takundi'i ña'a, ra xava'a tu ra mii va yo.
46008007	Ndi su süvi takundi'i na ndikun Tata yo Jesucristo kuvi na kundaa ini xa'a ña yo'o. Saa chi sava na, ra xani ka va ini na ña tiaku va na'na, ña kuu ndioxi ndii tuvi na. Ra ta ní'i na ña'a ña soko na ta'an na nuu ña xixi na, saa ra kuachi va ke xa na nuu ña tuvi na, saa chi ña kan ke ndasaka'nu va na ta yachi.
46008008	Ra süvi xa'a ña'a ña xixi yo kuvi ña ndaki'in mani Ndioxi yoo; saa chi nii na kuxi va yo ña, ra xa saa nduvä'a vi yo, ra nii na küxi va tu yo ña, ra xa saa kuyäkua yo sa vi ña.
46008009	Ra va'a ni kuvi kaxi ndo takundi'i va ña'a, ndi su kuenda va na koo ndo, saa chi tu köo, ra iyo ni va sa na iyoo vita ini kuachi sa ndo.
46008010	Saa chi tu na kundee ndo'o na xa kundaa ini xa'a ña yo'o, kuxi ndo nuu ndasaka'nu na ndioxi ndii, ra kuni iin ñani ndo na iyoo vita ini ndo'o, saa ra iyo ni kuxi tu na kan va ña'a ña soko na nuu ndioxi ndii kan.
46008011	Ña kan ke kuenda ni na koo ndo'o na xa kundaa ini ña köo kuachi ña kaxi ndo ña'a ña soko na nuu ndioxi ndii, saa chi tu na kuni na ñani ndo na iyoo vita ini, ña xaxi ndo ña, ra kaxi na ña, saa ra iyo ni va ndakoo na ichi Ndioxi, ra ndoñu'u na; ra na sandoñü'u ndo na, chi xa'a na kan ke ndixi'i Cristo va.
46008012	Ra vä'a vi xa ndo ña chikaa ndo tu'un ndiee ini xi'in na ñani ndo na iyoo vita ini ña sa na chiñu ña vä'a sa na tuvi mii na, ra na kundaa ini ndo chi ña ^xa ndo saa, ra kuachi va ke xa ndo nuu Cristo.
46008013	Ra ña kan ke, tu xa'a ña xixi yu kuñu ña soko na nuu ndioxi ndii va ke sakoyo yu na ñani yo na iyoo vita ini ña sa na kuachi, saa ra na käxi va'a ka vi yu ña, ra saa ke va'a na sä na ñani yo kuachi.
46009001	¿A kundäa ini ndo ña kuvi tu kaxi yu'u va kuñu kiti ri soko na nuu na'na ña kuu ndioxi ndii? Saa chi kuu tu yu'u va ra xika chiñu nuu Tata yo Jesucristo, ra xini nuu va tu yu ra, ra suvi xa'a ña ndatu'un yu xi'in ndo ke va'a kandixa tu ndo Tata yo Jesucristo va.
46009002	Ra va'a ni na ndaküni va sava na yu'u ña ^xika yu chiñu nuu Tata yo Jesucristo, ndi su ndo'o, ra ^ndakuni va ndo yu'u; saa chi ndo'o, ra xa ^kandixa va ndo Tata yo Jesucristo vichin, ra ndo'o va kuvi ndo ^ndaña'a yu'u ña xika yu chiñu nuu ra.
46009003	Ra su'va va ke ^kachi yu xi'in yuvi na kaña'a xa'a yu:
46009004	Yu'u, xi'in ra Bernabé, ra kuvi va sa nduxa ndi xi'in ndo ña taxi ndo ña kuxi ndi, ra saa tu ndutia ra ko'o va ndi, xa'a chiñu ña xa ndi,
46009005	ra iyoo tu ndiayu ndi, ña ndaki'in ndi iin na ku'va yo ña kuu na yasi'i va ndi, ra kaka na xi'in ndi, ndia ndia ka nuu kua'an ndi, ta ku'va iyoo ndia sava ndia xika chiñu nuu Tata yo Jesucristo, ta kuu ra Pedro, xi'in ndia ñani mii Tata yo Jesucristo.
46009006	¿A takua yu'u, xi'in ra Bernabé va kuvi ndi xiniñu'u sachiñu, ra saa vi kuxi ndi?
46009007	Ra na kundaa ini ndo, chi ndia soldado, ra chä'vi ndia mii ndia. Ra yuvi na chi'i te'e uva, ra xaxi va na uva ri kuun nda'a ña. Ra saa tu yuvi na ndiaa tixu'u va, chi ku'ní na leche ri xi'i va na.
46009008	Ra na tüvi ndo, ña kuu ña yo'o tu'un mii yu, chi saa ke ^kachi tu mii ndiayu Ndioxi ña ndakoo ra Moisés va.
46009009	Ra su'va ke ^kachi ña: “Chikäa ndo yunu yu'u sindiki ta xika ri ña xañu ri nuni trigo ña sakoyo ri ña”, ^káchí ña. Ra süvi takua xa'a sindiki ke ndi'i ini Ndioxi ña kachi ra saa,
46009010	chi xa'a ña kuni ra ña na sakua'a yo xi'in va ña kuvi ña, kachi ra saa. Ra na ta'vi ñu'u, xi'in na sakoyo nuni, ra xa'a ña ndiaa ini na ña ndaki'in na kui'i ña kana kaxi na kuvi ña xachiñu va na.
46009011	Ra mii saa ke iyoo ña xa tu ndu'u xi'in ndo'o va, saa chi ndu'u kuvi ndia chi'i tu'un Ndioxi nima va ndo, ¿ra a vä'a kita ña tu na ndaki'in ndi lo'o ña'a nda'a ndo xa'a chiñu ña xa ndi?
46009012	Ndo'o, ra chindiee ta'an va ndo xi'in sava ndia ñani yo ndia xachiñu nuu Tata yo Jesucristo, ra tu saa ^xa ndo xi'in ndia kan, saa ra kuu mii ni ka va ndu'u ndiayu ña chindiee ta'an ndo xi'in ndi, saa chi ndu'u va kuvi ndia chi'i tu'un Ndioxi nima ndo. Ndi su küni ndi nduku ndi ña'a nuu ndo. Chi ña ^xa ndi ke xa ndiee va ini ndi, ra xachiñu mii va ndi xixi ndi, ña va'a na käku kuachi xi'in ndi ta ñuu nuu kua'an ndi ka'an ndoso ndi tu'un va'a xa'a Tata yo Jesucristo.
46009013	Ra xa kundaa va ini ndo, chi sutu ndia ^xachiñu ini ve'e ñu'u ka'nu ñuu Jerusalén, ra ña'a ña iyoo ini ve'e ñu'u kan ke ^xíxi va ndia. Ra su'va va ke iyoo ña yo'o, sutu ndia ki'in kuenda xi'in nuu altar yii nuu xa'ni na kiti ri soko na, ra kuñu kiti ri soko na ikan kuvi ña xixi va ndia.
46009014	Ra mii saa ke iyoo tu chiñu ña ^xa'ndia Tata yo Jesucristo nuu na xika ka'an ndoso tu'un va'a xa'a va ra, saa chi mii xa'a ña ka'an ndoso na ke kuxi va na.
46009015	Ndi su yu'u, ra kuëe ninduku yu ya'vi yu nuu ndo, ra ña tiaa yu tutu yo'o vichin, ra süvi ya'vi yu ke nduku yu nuu ndo. Saa chi nuu yu'u, ¡ra va'a ka va na kuvi yu nuu ña koo ya'vi yu xa'a ña ka'an ndoso yu tu'un Ndioxi!
46009016	Ra ña ka'an ndoso yu tu'un va'a Jesucristo, ra süvi xa'a ña kuni yu kosotu'un ni yu kuvi ña, chi chiñu ña nditia'ndia nuu va yu ke xa yu. ¡Ra nda'vi ni va yu tu na kä'an ndoso yu tu'un yo'o!
46009017	Ra tu ña kaku xini mii yu ke na sa yu chiñu yo'o, saa ra koo va ya'vi yu, ndi su süvi saa iyoo ña, chi Ndioxi va kuvi ra xa'ndia chiñu nuu yu ña ^ka'an ndoso yu tu'un ra, ra xa'a ña kan ke xiniñü'u vi koo ya'vi yu xa'a chiñu ña ^xa yu.
46009018	Ra ña'a ña ^ndaki'in yu xa'a ña xachiñu yu kuvi ña, kusii ni ini yu ña ka'an ndoso yu tu'un va'a xa'a Jesucristo va, ra kï'in yu xu'un; ra va'a ni iyoo va tu ndiayu yu ña koo ya'vi yu, ndi su kä'an yu xi'in na ña cha'vi na yu'u.
46009019	Ra va'a ni xa iyoo ndika va yu, ndi su ta iyoo ra xachiñu nda'vi va nduu yu nuu takundi'i na, ña va'a na chindiee ta'an yu xi'in kua'a ni yuvi, ra kandixa na Cristo.
46009020	Ña kan ke ta íin yu xi'in na judío, ra nduu yu judío va, ña va'a na chindiee ta'an yu xi'in na, ra kandixa na; ra su'va ke iyoo ña, tu ndiayu ña ndakoo ra Moisés ke ndikun na, saa ra ndakundikun tu yu'u va ña, ña va'a na kandixa na, ndi su mii ña ndaa, ra xiniñü'u kundikun vi yu ndiayu ña ndakoo ra Moisés.
46009021	Ra ta íin tu yu xi'in yuvi na kuëe ndikun ndiayu Ndioxi ña ndakoo ra Moisés, saa ra nduu tu yu ta ku'va iyoo na kan va, ña va'a na chindiee ta'an yu xi'in na ña kandixa na Cristo, saa chi chiñu ña ^xa'ndia mii Ndioxi va ke kandixa yu, chi xa ndiayu Cristo va ndikun yu.
46009022	Ra ta íin yu xi'in na iyoo vita ini, saa ra nduu yu ta ku'va iyoo na kan va, ña va'a na chindiee ta'an yu xi'in na, ra kandixa na Cristo. Ra su'va ke iyoo ña, iin ta ku'va iyoo takundi'i va yuvi ke ^nduu yu ña va'a na chindiee ta'an yu xi'in na, ña va'a na kaku na xiniñu'u kaku.
46009023	Ra ña xa yu takundi'i ña yo'o, ra xa'a ña kuni yu ña na ndutia ndoso tu'un va'a xa'a Jesucristo va kuvi ña, xi'in ña na ni'i yu ña va'a ña taxi tu'un Ndioxi.
46009024	Ra xa ^kundaa va ini ndo, chi yuvi na xinu ña keeta'an na, ra ña ndixa ke xinu ndi'i va na, ndi su indaa na xa tiaa va kuvi na ni'i ña'a. Ra ta ku'va xa na xa tiaa kan ke na sa tu ndo'o va, ra na kunu ndo ndiakua ndaki'in ndo ña'a ña ni'i va ndo.
46009025	Takundi'i yuvi na xa nduvi ña keeta'an na, ra xa'nu va ini na nuu ña'a ña kuëe chindiee ta'an xi'in na. Ra xa xini va ndo, saa chi va'a ni sando'o ni va na mii na, ndi su iin ña'a ña ndi'i xa'a va kuvi ña ni'i na, ndi su yoo, ra xa'a ña ni'i yo ña'a ña kuëe ndi'i xa'a va kuvi ña sando'o yo mii yo.
46009026	Ña kan ke yu'u, ra ña xinu yu, ra kuëe iin saa kaa xinu yu sana yu; saa chi ña xa yu ke xa nduxa yu ña ndiakua ndaki'in va yu ña'a ña ni'i yu.
46009027	Ra sando'o yu iki kuñu yu, ra xa nduxa tu yu xi'in ña, ña va'a na kandixa ña yu'u va, saa chi tu kuëe vivii na kutiaku yu ña kuu yu ra ka'an ndoso yu tu'un Ndioxi, ra iyo ni kindiaa ra chiñu nda'a yu, ra täxi ka ra ka'an ndoso yu tu'un ra nuu inka yuvi.
46010001	Ñani yo, ku'va yo, na kundaa ini ndo, chi takundi'i va na xii xikua yo, ra tixi viko Ndioxi ke ndixika va na, ra takundi'i tu na ndiya'a tiañu tiañu'u, ra nani ra Kua'a va.
46010002	Ra na kundaa ini ndo, chi ña ndixika na tixi viko Ndioxi, xi'in ña ndiya'a na tiañu tiañu'u, ra ta iyoo na chichi va ke iyoo na, ra saa ke iin nduu va na xi'in ra Moisés.
46010003	Ra iin takundi'i tu na xixi ña va'a ña kee chi ndivi nuu ndu'u Ndioxi va.
46010004	Ra iin takundi'i tu na xi'i tiakuii ra taxi Ndioxi va. Saa chi tiakuii ra kana ndika kava ña kua'an xi'in na, kuvi ra xi'i va na, ra kava kan kuvi Cristo va.
46010005	Ndi su, süvi takundi'i na ndíxa ña kuni Ndioxi, ra xa'a ña kan ke kua'a ni na ndixi'i iku ichi kan.
46010006	Ra xi'in ña ndo'o na kan ke na sakua'a yo, ña va'a na küni sii yo sa yo chiñu yakua ta'an ña xa na kan xi'in ta'an na.
46010007	Ra xa'a ña kan ke na ndasakä'nu ka ndo na'na ña kuu ndioxi ndii, ta ku'va xa na kan, ra su'va ke kachi tu'un Ndioxi ndakani ña xa'a na: “Ndakundee na xixi na, ra xi'i va na, ra ta ndi'i saa ndukuiin tu na xa na chiñu yakua xi'in ta'an va na”, kachi ña.
46010008	Xa'a ña kan ke na si'i, xi'in ndia tiaa ra na sä na chiñu yakua, ña kotoo iki kuñu na, saa chi saa ke xa na xii xikua yo, ra iin kii va ndixi'i oko uni mil na.
46010009	Ra nii na kötondoso ndo, ña ka'nu ni ini Ndioxi ña sa ndo chiñu ki'vi, saa chi saa ke xa na xii xikua yo, ra xa'a ña kan ke yaxi koo na, ra ndixi'i va na.
46010010	Ra nii na kä'an kuachi ndo nuu Ndioxi, saa chi saa ke xa na xii xikua yo xina'a, ra kixi ra tatun ra xa'ni, ra xa'ni va ra na.
46010011	Ra takundi'i ña yo'o ke ndo'o na xii xikua yo, ra ndika'yu ña, ña va'a na kundaa ini yo, ra na yu'vi yo, ra na sä yo kuachi salo'o kii ña ndee yo vichin.
46010012	Xa'a ña kan ke, ndo'o, na ndákáni ini ña va'a ni iyoo ndo, ra na kondiaa va'a ndo mii ndo, ña va'a na köyo va ndo.
46010013	Ra ta'an tundo'o ña ^ndo'o ndo ke ^ndo'o tu takundi'i va na. Ndi su na kundaa ini ndo chi Ndioxi, ra ra va'a va kuvi ra, ra kuïin vi ra xa'a ndo, saa chi ^täxi vi ra kixi tundo'o ña kuchüun ndo sa ndiee ini ndo nuu nda'a ndo. Saa chi nii na kixi va tundo'o ña kotondoso ña ndo'o, ra mii va Ndioxi kuvi ra chindiee ta'an xi'in ndo, ña va'a sa ndiee ini ndo nuu ña.
46010014	Xa'a ña kan ke na ndasakä'nu ka ndo na'na ña kuu ndioxi ndii, ñani yo, ku'va yo.
46010015	Ra ña kuu ndo yuvi na kundaa ini va ke ka'an yu xi'in ndo, ra na kotondoso tu mii va ndo ña ka'an yu xi'in ndo, a ña va'a kuvi ña, ra a ña vä'a va tu kuvi ña.
46010016	Ra xa kundaa va ini ndo, chi ña ^ndakuta'an yo nuu Cristo ña xi'i yo vino, ra xa'a ña ndixitia nii ra xa'a va yo ke ndakuta'an yo; ra saa tu ña xixi yo xita va, chi xi'in Cristo ra nditaxin iki kuñu xa'a va yo ke ndakuta'an yo.
46010017	Ra va ni kua'a ni va kuvi yó, ndi su indaa va kuvi xita ña xixi yo, ra xa'a ña kan ke, iin iki kuñu kuvi takundi'i va yo.
46010018	Ra na ka'an yu iin ña xi'in ndo xa'a na ñuu Israel, ra kundaa ini ndo; na xixi ña'a ña soko inka na nuu Ndioxi, ra ta iyoo ña soko tu na kan va iyoo ña'a kan nuu Ndioxi.
46010019	Ra ña kachi yu saa xi'in ndo, ra kä'an yu xi'in ndo, ña tiaku na'na ña kuu ndioxi ndii, ra nii küni kachi tu yu, ña iyoo ndiee kuñu ña soko ndo nuu va ña.
46010020	Chi ña yo'o va ke kuni yu na kundaa ini ndo, te soko yuvi ña'a nuu na'na ña kuu ndioxi ndii, ra nuu ña ndiva'a va ke soko na ña, saa chi süvi nuu Ndioxi ra tiaku ke soko na ña; ra küni yu, ña na kuta'an ndo xi'in ña ndiva'a.
46010021	Saa chi küvi ko'o ndo vino ra kuu kuenda Tata yo Jesucristo, ra ko'o tu ndo, vino ra kuu kuenda ña ndiva'a; ra nii küvi tu kuxi ndo nuu mesa Tata yo Jesucristo, ra kuxi tu ndo nuu mesa ña ndiva'a.
46010022	¿Ra a kuni ndo ña ndakundiee ka ndo sa ndo kuachi saa va, ña va'a na sáa̱̱ Tata yo Jesucristo xi'in ndo? ¿A ndaku ni ka ndo'o nuu ra kan tuvi ndo?
46010023	Ra ña ndixa va ke ka'an sava na, ña kuvi sa yo takundi'i va ña kuni yo; ndi su süvi ndi'i ña chindiee ta'an xi'in yo. Saa chi va'a ni ka'an va sava na ña iyoo ndika va yo ña kuvi sa yo takundi'i ña kuni yo, ndi su süvi ndi'i ña chindiee ta'an xi'in yo ña kuxixa ini yo.
46010024	Xa'a ña kan ke süvi takua xa'a mii ndo ke na kundi'i ini ndo ña va'a ni koo ndo, chi ña xiniñu'u sa ndo ke na kundi'i tu ini ndo xa'a inka yuvi ña va'a na koo va na.
46010025	Ra xi'in ña yo'o ke kundaa ini ndo ña kuvi kaxi ndo takundi'i va kuñu ña kiya'vi nuu ya'vi, ndi su na ndakatü'un ndo xa'a ña ndia mii kee ña, ña va'a na ndakäni ini ndo xa'a ña;
46010026	saa chi ña yuuvi yo'o xi'in takundi'i ña'a ña iyoo nuu ña, ra kuenda mii Tata yo Jesucristo va kuvi ña.
46010027	Ra tu ndia iin na kuëe kandixa Tata yo Jesucristo na ka'an xi'in ndo ña ku'un ndo kuxi ndo xi'in na, ra tu kuni ndo ku'un ndo xi'in na, saa ra na kuxi ndo takundi'i va ña'a ña taxi na nda'a ndo, ra na ndakatü'un ndo ndia mii kee ña, ña va'a na ndakäni ini ndo xa'a ña.
46010028	Ndi su tu na ka'an va tu iin na xi'in ndo, kachi na saa: “Kuñu yo'o, ra nuu na'na na ña kuu ndioxi ndii va ke ndisoko na ña”, na kachi na. Saa ra na käxi va ndo ña, ña va'a na ndakäva na ndika'an xi'in ndo kan, ra nii na ndakäni ki'vi tu ini inka va na, saa chi kuenda Tata yo Jesucristo va kuvi ña yuuvi yo'o, xi'in takundi'i ña'a ña iyoo nuu ña.
46010029	Ra süvi xa'a ña xani ini ndo'o ke ka'an yu, chi xa'a ña xani ini inka va na ke ka'an yu. Ra kuvi tu ndakatu'un va iin na kachi na saa: “¿Tu kuvi va kaxi yu takundi'i ña'a, ra nichuun ke ka'nu ini yu, xa'a ña xani ini inka yuvi na vita ini?
46010030	Tu taxi va yu tixa'vi nda'a Ndioxi xa'a ña'a ña xíxi yu, saa ra, ¿nichuun ke kaña'a na xa'a yu ña xixi yu ña?”, na kachi na.
46010031	Ndi su ña kachi yu'u ke, ndia ndia ka ña'a xixi va ndo, ra a ndia ndia ka tu ndutia xi'i va ndo, a ndia ndia ka tu chiñu xa va ndo, ra ña xiniñu'u sa ndo ke na ndasaka'nu ndo Ndioxi xi'in takundi'i va ña xa ndo.
46010032	Na küxi ndo ña'a ña kuvi ndakani ini na vita ini xa'a ra koyo na, ta kuu na judío, xi'in na küu judío, xi'in na ve'e ñu'u Ndioxi.
46010033	Ra saa ke ^xa tu yu'u va, ña ^xa nduxa yu ña na sandïko yu ini inka yuvi xa'a ña ^xa yu; saa chi kuëe kuni yu ña va'a ni na koo yu, chi ña kuni yu ke va'a na koo inka yuvi va, ña va'a na kaku na.
46011001	Ra na sa ndo ña ^xa yu, saa chi ña xa Cristo va ke ^xa yu.
46011002	Ñani yo, ku'va yo, kusii ni ini yu xi'in ndo, saa chi iin takundi'i va kii ndaka'an ndo xa'a yu, ra ndikun tu ndo ña saña'a yu ndo'o va.
46011003	Ndi su kuni yu na kundaa ini ndo, chi Cristo va kuvi ra kuu xini takundi'i tiaa, ra tiaa ra iyoo yasi'i, ra mii ra kuvi xini yasi'i va ra, ta ku'va iyoo Ndioxi ña kuu ra xini Cristo.
46011004	Tu na ndasi iin tiaa xini ra, ta ka'an ra xi'in Ndioxi, a ta ka'an ndoso ra tu'un ña ^taxi Ndioxi nda'a ra, saa ra ña ka̱'a̱n nuu va ke ^xa ra.
46011005	Ra tu iin ña'a tu, ra na ndäsi ña xini ña ta ka'an ña xi'in Ndioxi, a ta ka'an ndoso ña tu'un ña ^taxi Ndioxi nda'a ña, saa ra ña ka̱'a̱n nuu ke xa tu ña kan va; saa chi ta ku'va iyoo ña nditia'ndia va iyoo ixi xini ña.
46011006	Ra tu xïin iin ña'a ña ndasi ña xini ña, saa ra na xatia tu ña ixi xini va ña. Ndi su tu kuka'an va tu nuu ña, ña tia'ndia ixi xini ña, a ña xatia tie'e na xini ña, saa ra va'a ka na ndasi va ña xini ña.
46011007	Ra tiaa, ra xiniñü'u vi ndasi ra kan xini ra, saa chi na'na mii Ndioxi va kuvi ra, ra ndaña'a tu ra ña ka'nu kuu mii Ndioxi va. Ra ña'á kuvi ña ^ndaña'a, ña nduvi ña kuu mii tiaa va;
46011008	Saa chi ta xava'a Ndioxi tiaa, ra süvi xi'in kindika ña'a ke ndixava'a ra tiaa, chi xi'in kindika tiaa va ke xava'a ra ña'á.
46011009	Saa chi tiaa, ra ndikuvä'a ra xa'a ña'á, chi ña'á ke kuva'a xa'a tiaa va.
46011010	Xa'a ña kan ke, na kundasi va xini ña'á, xa'a ña ^ndaña'a ña, ña xa'ndia chiñu ìi̱ ña nuu ña, ra saa tu ña xato'o ña na tatun Ndioxi va.
46011011	Ndi su nuu yoo na ndikun Jesucristo, ra küvi vi koo tiaa tu na köo na si'i, ra nii na si'i tu küvi koo va tu na köo tiaa.
46011012	Saa chi ña ndixa ke ña'á ra xi'in kindika tiaa va kuvi ña kuva'a ña, ra ña ndixa ke ^kaku tu tiaa va tixi na si'i; saa chi mii Ndioxi kuvi ra ^taxi takundi'i va ña.
46011013	Ra na ^ka'an tu mii va ndo, ¿a va'a kita ña tu na kundäsi xini na si'i, ta ka'an na xi'in Ndioxi?
46011014	Ra ndia ña'a ña iyoo nuu ña yuuvi yo'o va ke saña'a yoo, ña vä'a koo nani ni xini tiaa, saa chi ña ka̱'a̱n nuu va kuvi ña.
46011015	Ndi su ña nani ixi xini na si'i, ra ña ka'an va'a xa'a va na kuvi ña; saa chi ixi xini na ke taxi Ndioxi nda'a na ña kusa'vi ña xini va na.
46011016	Ra tu ndia na kuni sa kuachi xa'a ña yo'o, saa ra na kundaa ini na, chi nii ndu'u, ra nii na ve'e ñu'u Ndioxi kuëe yuna'a ña sa na inka chiñu nuu ña xa ndika'an yu xi'in ndo.
46011017	Ra xa'a ña ^ka'an yu ña yo'o xi'in ndo vichin, ra küvi vi ka'an yu xi'in ndo ña va'a ni ^xa ndo, saa chi ta ndakuta'an ndo, ña sa ndo ña va'a, ra süvi ña va'a vi ^xa ndo.
46011018	Saa chi, ña nuu va'a ^ndatu'un na xi'in yu xa'a ndo ke ta ndakuta'an ndo ndasaka'nu ndo Ndioxi, ra na ndata'vi ta'an va kuvi ndo; ra ña ndixa ke, saa ^xa va ndo tuvi yu.
46011019	Ra ña xani ini ndo'o ke ¡ndiakua xiniñu'u ndata'vi ta'an ndo, ra saa vi ke va'a ndaña'a ndo mii ndo, yoo kuvi ndo ndinuni ndikun ichi Ndioxi!
46011020	Ra ña xá ndo saa, ta ndakuta'an ndo ña xixi ndo. Ra süvi saa ke iyoo ña ndixa'ndia Tata yo Jesucristo nuu ndo sa ndo.
46011021	Saa chi ta xa̱ xáá hora ña kuxi ndo, saa ra iin ndikun xá'á ndo xíxi numi ndo xita ña ^ni'i ndo nuu ta'an va ndo; ra sava tu na ta'an ndo ndoo xïxi ra ka'un ini va na, ra sava tu ndo ^xa'a xi'i va'a va, ra iin ndiakua xini va ndo.
46011022	¿Ra a vä'a ve'e va ndo na kundee ndo kuxi ndo, ra ko'o ndo? Ra na kundaa ini ndo, chi na ve'e ñu'u Ndioxi va kuvi na kundasi ndo ña ^xa ndo saa, ra saka'an tu ndo nuu na ñani yo, na köo ña ni'i kuxi va. ¿Ra ni ke kachi yu xi'in ndo vichin? ¿A va'a tu na ka'an yu ña va'a ni ^xa ndo? Ndïxa, ¡saa chi süvi ña va'a ke ^xa ndo, ña ^xa ndo saa!
46011023	Ra ña ^saña'a yu ndo'o vichin, ra mii va Tata yo Jesucristo kuvi ra taxi ña nda'a yu, ra su'va ke iyoo ña: Mii ñuú ña ndixiko ta'an ra Judas xi'in Tata yo Jesucristo ke ki'in ra xita,
46011024	ra taxi ra tixa'vi nda'a Ndioxi xa'a ña, ra ta ndi'i, saa ta'vi ra ña, ra taxi ra ña nda'a ndia ita'an xi'in ra, ra ndika'an ra xi'in ndia, kachi ra saa: “Kuxi ndo ña yo'o, saa chi ña yo'o kuvi kuñu yu ña taxin xa'a ndo ña va'a na koo ndo. Ra na sa ndo ña yo'o xa'a ña ^ndaka'an ndo xa'a yu”, kachi ra.
46011025	Ra ta ndi'i xixini na, ra saa ki'in tu ra copa ña ñu'u vino va, ra saa ndika'an ra xi'in ndia ita'an xi'in ra, kachi ra saa: “Vino yo'o, kuvi nii yu ña kutia xa'a ndo, ra ña yo'o kuvi iin ña xaa ña kindoo yu xi'in ndo vichin, ra iin takundi'i ichi ña ko'o ndo vino yo'o, ra na ndaka'an ndo xa'a yu”, kachi ra.
46011026	Ra xa'a ña kan ke, iin takundi'i ichi ña xixi ndo xita yo'o, xi'in ña xi'i ndo vino yo'o, ra na ndatu'un kuvi ndo xi'in inka yuvi xa'a ña ndixi'i Tata yo Jesucristo ña ^xa ndo ña. Ra saa ke na sa ndo ndia kii ña nandiko ra kixi va ra.
46011027	Ra na kundaa ini ndo, chi takundi'i yuvi na xäto'o, ra iin saa kaa xixi va na xita, ra xi'i tu na vino, ra kuachi va ke ki'vi na xi'in iki kuñu Tata yo Jesucristo, ra saa tu xi'in nii ra ña ndixitia xa'a va yo.
46011028	Xa'a ña kan ke, na ki'in xini ta iin iin ndo a va'a iyoo ndo nuu Ndioxi, ra saa ke kuvi kuxi ndo, ra ko'o tu ndo vino va.
46011029	Saa chi yuvi na xäto'o, ra nii kï'in tu xini na xa'a iki kuñu Tata yo Jesucristo ta xixi na, xi'in ña xi'i na vino, ra ndo'o va na xa'a ña ^xa na sa Ndioxi.
46011030	Ra xa'a ña kan ke kua'a ni na ta'an ndo ki'in kue'e, ra sava tu na iyoo vita ini va, ra xa kua'a ni tu na ndixi'i va.
46011031	Ra tu ki'in va tu xini yo, ña va'a va iyoo yo nuu Tata yo Jesucristo, saa ra sandö'o vi ra yoo.
46011032	Ndi su ña ^sando'o tu Tata yo Jesucristo yoo, ra ichi ndaku va ke ndataan ra yoo, ña va'a na ndö'o yo tundo'o ña ndo'o takundi'i na yuuvi yo'o.
46011033	Ña kan ke ka'an yu xi'in ndo vichin, ñani yo, ku'va yo, ra ta ndakuta'an ndo ña kuxi ndo, ra na kundiatu ta'an va ndo, ra inuu na kuxi takundi'i va ndo.
46011034	Ra tu sava tu ndo ka'un ni ini, ra ve'e va ndo na kuxi ndo, ña va'a na sandö'o Ndioxi ndo'o, xa'a ña xixi kuini ndo nuu ta'an ndo, ta ndakuta'an ndo xixi ndo ña ndaka'an ndo xa'a iki kuñu Tata yo Jesucristo. Ra ta xa na xaa yu koto'ni yu ndo'o, ra saa sayukun yu xa'a sava ka ña iyoo xi'in ndo.
46012001	Ra vichin kuni yu na kundaa ini ndo, ndia ku'va ke iyoo xa'a ña xinituni ña yii ña taxi Tachi Yii nda'a yo.
46012002	Ra xa kundaa va ini ndo, chi ta yachi ta kumani ka kandixa ndo Tata yo Jesucristo, ra na'na ña kuu ndioxi ndii, ña köo tachi va ke, xikañu'u ndo'o, ndixika ndo.
46012003	Ra xa'a ña kan ke kuni yu na kundaa ini ndo vichin, tu ndia na ka'an: “¡Ña kuu Jesús ra nditavi chi'ña!”, saa ra süvi vi ndiee Tachi Yii ke ^taxi ndiee na ña ka'an na. Ra tu ndia tu na ka'an: “¡Ña kuu Jesús Tata yo!”, saa ra Tachi Yii Ndioxi va ke ^taxi ndiee na ña ka'an na.
46012004	Ra na kundaa ini ndo, chi iyoo iin tanuu va ña xinituni ña yii ña kuvi ndaki'in ta iin, iin yuvi, ndi su indaa Tachi Yii ke taxi takundi'i va ña.
46012005	Ra iin tanuu tu chiñu va iyoo sa yo nuu Tata yo Jesucristo, ndi su chiñu ña xa takundi'i yo, ra indaa nuu ra kan ke xa va yo ña.
46012006	Ra iyoo kua'a tu ku'va ña kuvi sa yo chiñu nuu Ndioxi va, ndi su indaa mii Ndioxi kuvi ra ^xa takundi'i va ña.
46012007	Ra ña taxi tu Tachi Yii ña xinituni ña yii nda'a ta iin, iin yo, ra ña va'a na sa yo ndia ndia ka chiñu, ña va'a chindiee ta'an yo xi'in ta'an va yo kuvi ña.
46012008	Ra sava na ^taxi Tachi Yii ña xinituni ña yii nda'a, ña va'a na ka'an na tu'un ndichi va. Ra sava tu na ^taxi Tachi Yii ña xinituni ña yii nda'a ña na kundaa ni ini na xi'in ndia ndia ka chiñu va.
46012009	Ra sava tu na ^taxi Tachi Yii ña xinituni ña yii nda'a, ña va'a na kundiaa ini na Ndioxi va, ra sava tu na ^taxi Tachi Yii ndiee nda'a, ña va'a sanda'a na yuvi na xi'i va.
46012010	Ra sava tu na ^taxi Tachi Yii ña xinituni ña yii nda'a, ña sa na ña xitu'un va, ra sava tu na ^taxi Tachi Yii ña xinituni ña yii nda'a, ña va'a ka'an ndoso na tu'un ña ^taxi Ndioxi va. Ra sava tu na ^taxi Tachi Yii kua'a ni ña xinituni ña yii nda'a, ña va'a na ndakuni na ndia ña kuvi tachi ndiva'a, ra ndia ña kuvi mii Tachi Yii va; ra sava tu na ^taxi Tachi Yii ña xinituni ña yii nda'a, ña va'a ka'an na iin takundi'i nuu tu'un va; ra sava tu na taxi Tachi Yii ña xinituni ña yii nda'a, ña va'a kundaa ini na xi'in tu'un ña ka'an yuvi na ka'an kua'a ni nuu tu'un kan va.
46012011	Ndi su indaa mii Tachi yii ke taxi ña xinituni ña yii nda'a takundi'i va yuvi ña ^xa na takundi'i chiñu yo'o, ra ña xinituni ña yii ña kuni mii va Tachi Yii ke taxi ña nda'a ta iin, iin va yuvi.
46012012	Ra xa kundaa va ini yo, chi va'a ni kua'a ni va nuu ta'vi kuvi iki kuñu yo, ndi su indaa va kuvi yo; ra mii saa ke iyoo tu yo xi'in Tata yo Jesucristo va, saa chi va'a ni kua'a ni va kuvi yo, ndi su iin va kuvi yo xi'in ra.
46012013	Saa chi iin xi'in Tachi Yii ke chichi takundi'i va yo ña nduu yu iin iki kuñu xi'in Tata yo Jesucristo, ra yoo na judío, xi'in na küu judío, xi'in na xachiñu nda'vi, xi'in na iyoo ndika, ra iin Tachi Yii ke ndaki'in takundi'i va yo.
46012014	Saa chi iin yuvi, ra kua'a ni va nuu ta'vi iki kuñu kuu mii na.
46012015	Ra va'a ni na ^ka'an va xa'a yo, kachi ña saa: “Ndïkun ndiaa yu iin iki kuñu, saa chi süvi nda'a kuvi yu”, na kachi ña, ndi su xa saa ndikun ndiaa va ña iin iki kuñu.
46012016	Ra va'a ni na ^ka'an tu so'o va yo, kachi ña saa: “Ndïkun ndiaa yu iin iki kuñu, saa chi süvi nduchi nuu kuvi yu”, na kachi ña, ndi su xa saa ndikun ndiaa va ña iin iki kuñu.
46012017	Saa chi tu nduchi nuu yo, na kuu takundi'i ta'vi iki kuñu ña kuu mii yo, saa ra, ¿ni ke sa tu yo ña kuni so'o yo? Ra tu so'o yo, na kuu takundi'i iki kuñu yo, saa ra, ¿ni ke sa tu yo ña ndaki'in tachi yo?
46012018	Ndi su Ndioxi, ra xa mii nuu kuni ra kundikun ta iin, iin ta'vi iki kuñu yo ke chindikun va ra ña.
46012019	Saa chi tu iin nuu va ndixikuu takundi'i iki kuñu yo, saa ra küvi vi kuu yo iin yuvi.
46012020	Ra xa'a ña kan ke, va'a ni kua'a ni va nuu ta'vi kuvi iki kuñu yo, ndi su indaa va kuvi yo.
46012021	Ra xa'a ña kan ke nii nduchi nuu tu yo, ra küvi ka'an ña xi'in nda'a yo, kachi ña saa: “Xiniñü'u yu yo'o”; ra nii xini tu yo küvi ka'an xi'in xa'a yo, kachi ña saa: “Xiniñü'u yu ndo'o.”
46012022	Ra na kundaa ini ndo, chi sava ta'vi iki kuñu yo ña vita va'a ka tuvi yo, kuvi ña xiniñu'u va'a ka va;
46012023	Ra sava ta'vi iki kuñu yo ña kuëe xiniñu'u va'a tuvi yo ke, vii ni sakundixi va yo. Ra saa tu ^xa yo xi'in sava ta'vi iki kuñu yo ña iyoo se'é va, chi tiaa ni tu vii sakundixi tu yo ña kan va.
46012024	Ndi su na kundaa ini ndo, chi sava ta'vi iki kuñu yo, ña nduvi, ra xiniñü'u vi ña kondiaa ni yo ña. Ra ña xava'a tu Ndioxi sava ta'vi iki kuñu yo ña kuëe savi, ra xa'a ña na kondiaa ni ka va yo ña kuvi ña.
46012025	Ra su'va ke iyoo ña yo'o, ña va'a vivii va ita'an iki kuñu yo, ra ndi'i tu ini ña xa'a ta'an va ña.
46012026	Ra tu iin iki kuñu yo ^ndo'o, saa ra ndia takundi'i va iki kuñu yo ke ^ndo'o xi'in ña; ra tu iin tu iki kuñu yo va'a ni kee, saa ra iin takundi'i tu iki kuñu yo ke ^kusii ini xi'in va ña.
46012027	Ra takundi'i ndo'o kuvi na kúu iki kuñu Cristo va, ra ta iin, iin nuu iki kuñu ra kuvi ta iin, iin va ndo.
46012028	Ra xa kundaa va ini ndo, chi mii va Ndioxi kuvi ra ^taxi iin, iin chiñu nda'a ta iin, iin yuvi, ña sachiñu na xi'in ve'e ñu'u: ta kuu na xika chiñu nuu Tata yo Jesucristo, xi'in na ka'an ndoso tu'un ña ^taxi Ndioxi, xi'in na saña'a yuvi, xi'in na ^xa ña xitu'un, xi'in na ^sanda'a yuvi, xi'in na ^chindiee ta'an xi'in yuvi, xi'in na xa'ndia chiñu nuu na ve'e ñu'u, xi'in na ka'an ndia ndia ka nuu tu'un ña xïni yo.
46012029	¿A iin takundi'i yuvi kuvi na xika chiñu nuu Tata yo Jesucristo? ¿A iin takundi'i yuvi kuvi na ka'an ndoso tu'un ña taxi Ndioxi? ¿A iin takundi'i yuvi kuvi na saña'a? ¿A iin takundi'i yuvi ^xa ña xitu'un?
46012030	¿A iyoo ndiee takundi'i yuvi ña va'a sanda'a na yuvi na xi'i? ¿A ka'an takundi'i na ndia ndia ka nuu tu'un ña xïni yo? ¿A xini takundi'i yuvi ndakani na ni ke kuni kachi, tu'un ña ka'an yuvi na ka'an ndia ndia ka nuu tu'un ña xïni yo? Na kundaa ini ndo, chi süvi saa iyoo ña.
46012031	Ra ña xiniñu'u sa ndo ke na nduku ndo ña xinituni, ña va'a ni, ña taxi Ndioxi va; ra saña'a tu yu'u va ndo'o xa'a iin ña va'a nuu takundi'i ña'a ña iyoo.
46013001	Ra va'a ni na ka'an va yu ndia ndia ka nuu tu'un ña xïni yo, xi'in tu'un ña ka'an na tatun Ndioxi, ndi su tu köo ña ku'vi ini ña taxi Ndioxi iyoo nima yu, saa ra ta ku'va iyoo iin kaa ña kaxan mii sana yu'u va iyoo yu, a ta iyoo iin kaa xiyo ña ka'a mii sana yu'u va tu iyoo yu.
46013002	Ra va'a ni na ^ka'an tu yu tu'un ña ^taxi Ndioxi va, ra nii na kundaa ini tu yu xi'in takundi'i va ña iyoo se'é, ra nii na koo kua'a ni tu ña xinituni va nuu yu, ra nii na kondiaa ni va ini yu Ndioxi ña kuvi ka'an yu xi'in iku ña ndasama ña nuu iin ña, ndi su tu köo ña ku'vi ini ña taxi Ndioxi iyoo nima yu, saa ra ^köo va'a ya'vi ndiaa vi yu.
46013003	Ra va'a nii na ndata'vi tu yu takundi'i va ña'a ña iyoo nuu yu xi'in na nda'vi, ra nii na ndataxi tu yu mii yu ña koko yu xa'a va na, ndi su tu köo ña ku'vi ini ña taxi Ndioxi iyoo nima yu, saa ra ^köo ya'vi ndiaa vi ña sa yu saa.
46013004	Yuvi na iyoo ña ku'vi ini ña taxi Ndioxi nima, ra xa ndiee va ini na, ra tiayu ni tu ini va na, ra kuëe ndukuini tu ini va na; ra nii kuëe kutiaa va tu na, ra nii kuëe xa xini ni va tu na.
46013005	Ra nii kuëe xa iku va tu na, ra nii kuëe kutiayu tu na xi'in mii va na; ra nii kuëe saa kama va tu na, ra nii kuëe tuku tuku tu ndaka'an na xa'a ña vä'a ña xa inka yuvi xi'in va na.
46013006	Ra nii kuëe kusii tu ini na xi'in yuvi na xa kuachi va, chi ña ndaku va kuvi ña kusii ini na xi'in.
46013007	Ra nii kuëe xikutuvi tu na ña ku'vi ini na inka va na, ra nii kuëe xikutuvi tu na ña kondiaa ini va na na, ra nii kuëe ndakoo nda'a va tu na na, ra xa ndiee va ini na xi'in na xa'a ña ^xa na xi'in na.
46013008	Ra ña ku'vi ini ña taxi Ndioxi, ra ndia ndixaa kii ndia ndixaa tiempo va ke koo ña. Ndi su vaxi kii, ra küvi ka vi ka'an ndoso na tu'un ña ^taxi Ndioxi, ra nii kä'an ka tu na ndia ndia ka tu nuu tu'un ña xïni va yo, ra nii ña xinituni kumäni ka tu nuu va na.
46013009	Ra na kundaa ini ndo, chi vichin ra lo'o ni va ke xíní yo, ra saa tu ña ká'án yo tu'un ña taxi Ndioxi va, saa chi iin ña'ñu lo'o va kuvi ña ^kundaa ini yo xi'in.
46013010	Ndi su ta xa na xaa kii ña koo takundi'i ña'a ta ku'va kuni mii Ndioxi, saa ra ndi'i va xa'a ña xinituni ña yii ña taxi Ndioxi nda'a yo.
46013011	Ra na ka'an yu iin ña xi'in ndo ra kundaa ini ndo, ta ndixiyo lo'o yu, ra ta ^ndatu'un na kuachi va ndatu'un yu, ra ta ^ndakani ini na kuachi tu ndakani ini va yu, ra ta ^ki'in xini na kuachi tu ki'in xini va yu; ndi su ta xa ndixinu tiaa yu, saa ra ndakoo va yu takundi'i chiñu ña xa yu ta ndixiyo lo'o yu.
46013012	Ra ku'va saa va ke ndo'o yo vichin, saa chi ta ku'va ndo'o yuvi na xito'ni nuu yuu tata, ra iin xaña xaña va xini na mii na, ra saa va ke ^ndo'o yo xi'in takundi'i ña'a vichin; ndi su vaxi kii ra iin kaxi kaxi va kundaa ini yo xa'a takundi'i ña'a. Vichin, ra lo'o va ña'a kundaa ini yo xa'a, ndi su vaxi kii, ra iin ta ku'va kundaa kaxi ini mii Ndioxi xa'a va yo, saa kundaa kaxi ini yo xa'a takundi'i va ña'a sa ra.
46013013	Ra xa ta kachi yu ke iyoo va ña, chi ña ndi'i xa'a va kuvi sava ña'a, ndi su ndï'i vi xa'a ña ndiaa ini yo Ndioxi, xi'in ña ndiatu yo ndaki'in yo ña taxi ra, xi'in ña ku'vi ini ña taxi ra nda'a yo, ra ña chee va'a nuu ña yo'o kuvi ña ku'vi ini ña taxi Ndioxi nda'a va yo.
46014001	Ra na sa nduxa ndo ña ku'vi ini ndo inka yuvi, ra na kuni tu ndo ndaki'in ndo ña xinituni ña taxi Ndioxi va, ra ña xiniñu'u va'a na kuni ndo ndaki'in ndo kuvi ña xinituni ña ka'an ndoso ndo tu'un ña taxi Ndioxi nda'a va ndo.
46014002	Saa chi yuvi na taxi Ndioxi ña xinituni nda'a ña ^ka'an na inka nuu tu'un ña xïni yo, ra xi'in Ndioxi va ke ka'an na, ra kä'an vi na xi'in yuvi, saa chi ndia nii na kundäa ini ña ka'an vi na. Ra Tachi Yii va ke ^taxi xini na ña ka'an na, ra takua Ndioxi va kuvi ra kundaa ini ña ka'an na.
46014003	Ndi su yuvi na taxi Ndioxi ña xinituni nda'a ña ka'an ndoso na tu'un ña ^taxi ra nda'a na, ra xi'in inka yuvi va ke ka'an na ña, ña va'a na kua'nu na kan xi'in tu'un Ndioxi, ra ^chindiee ta'an tu na xi'in va na, ra ^taxi tu na tu'un ndiee ini nda'a va na.
46014004	Ra yuvi na taxi Ndioxi ña xinituni nda'a ña ^ka'an na inka nuu tu'un ña xïni yo, ra takua mii va na kuvi na ^sakua'nu na, ndi su yuvi na taxi Ndioxi ña xinituni nda'a ña ka'an ndoso na tu'un ña taxi ra nda'a na, ra na ve'e ñu'u va kuvi na sakua'nu na kan.
46014005	Yu'u, ra ña kuni yu ke ña na taxi Ndioxi ña xinituni nda'a takundi'i va ndo ña ka'an ndo inka nuu tu'un ña xïni yo; ndi su kuni ni ka va yu ña na ka'an ndoso ndo tu'un ña taxi Ndioxi; saa chi va'a ni ka va ña kan, ndi su tu ndia iin na na ndikoni'i tu inka nuu tu'un ña ka'an ndo, saa ra, va'a va chi kuvi va kua'nu na ve'e ñu'u xi'in ña.
46014006	Ñani yo, tu na xaa yu kuto'ni yu ndo'o, ra ka'an yu inka nuu tu'un ña xïni yo xi'in ndo, saa ra, ña uun va kuvi ña, saa chi köo ña chindiee ta'an ña xi'in vi ndo. Ndi su chindiee ta'an va tu yu xi'in ndo, tu na ka'an yu xa'a ña ndichi ña ^ndaña'a Ndioxi xi'in ndo, xi'in xa'a ña xinituni, xi'in xa'a tu'un ña ^taxi Ndioxi, xi'in xa'a ña saña'a yu ndo'o ndia ku'va ke iyoo tu'un Ndioxi.
46014007	Ra na ka'an yu iin ña xi'in ndo ra kundaa ini ndo, nda'a chiñu tun tivi na, ta kuu tiyoo xi'in takuu itun tu nani arpa, ra tu na kä'a nu ta ku'va xiniñu'u ka'a nu, saa ra, kundäa ini yo ndia yaa ke saka'a vi na.
46014008	Ra na xika tu nuu kuachi, ra ndakutä'an vi na ku'un na nuu kuachi, tu kuëe kaxi na nda'yu itun tu tivi na ña ndakuta'an na xa'an na nuu kuachi,
46014009	ra mii saa ke ^kuu tu xi'in ndo'o va: saa chi tu süvi tu'un ña kundaa ini yuvi xi'in ke ka'an ndo, saa ra küvi vi kundaa ini na ni ña'a ke ka'an ndo xa'a. ¡Ra tu iin saa na koo ka'an ndo, saa ra, na ka'an mii sana va kuvi ndo!
46014010	Nuu ña yuuvi yo'o ra kua'a ni va nuu tu'un iyoo, ra ña ndixa ke va'a takundi'i va ña nuu mii yuvi na ka'an ña.
46014011	Saa chi tu kundäa ini yu xi'in tu'un ña ka'an iin na xi'in yu, saa ra ta ku'va iyoo iin tiaa ra kee inka xiyo va iyoo yu nuu na, ra saa ke iyoo tu na kan nuu yu'u va.
46014012	Ra mii saa ke ^kuu tu xi'in ndo'o va, ra xa'a ña kuni ni ndo ndaki'in ndo ña xinituni ña yii ña taxi Ndioxi, ra ña va'a va kuvi ña, ndi su ña xiniñu'u nduku ndo nuu Ndioxi ke, na taxi ra ña xinituni ña yii nda'a ndo ña kuvi chindiee ta'an ndo xi'in na ve'e ñu'u ña na kua'nu va na.
46014013	Xa'a ña kan ke yuvi na ka'an inka nuu tu'un ña xïni yo, ra xiniñu'u tu na ka'an na xi'in Ndioxi, ña taxi ra ña xinituni ña yii nda'a na ña va'a ndaxikoni'i na ni ke kuni kachi va ña, ña va'a na kundaa ini inka na.
46014014	Saa chi tu na ka'an yu xi'in Ndioxi inka nuu tu'un ña xïni yo; ra ña ndixa ke ka'an yu xi'in Ndioxi xi'in nima va yu, ndi su kuëe kutu'va vi tu ña xinituni yu xi'in tu'un ña ka'an yu.
46014015	Saa ra, ¿ndia ña ke va'a sa yu tu saa? Ña xiniñu'u sa yu ke ka'an yu xi'in Ndioxi xi'in tu'un ña kundaa ini Tachi Yii, ra saa tu xi'in tu'un ña kundaa ini mii va yu. Ra ña kata tu yu yaa yii nuu Ndioxi, ra xiniñu'u kata yu ña xi'in tu'un ña kundaa ini Tachi Yii, ra saa tu xi'in tu'un ña kundaa ini mii va yu.
46014016	Saa chi tu xi'in tu'un ña xïni va yo na ndasaka'nu ndo Ndioxi, saa ra küvi vi ndataxi na kundäa ini xi'in tu'un ña ka'an ndo tixa'vi nda'a Ndioxi xi'in ndo, saa chi kundäa ini na ni ña'a ke ka'an ndo xa'a vi.
46014017	Saa chi va'a ni va'a ni va ndataxi ndo tixa'vi nda'a Ndioxi, ndi su na kundäa ini xi'in tu'un ña ka'an ndo, ra kuëe xa'nu vi na xi'in ña ka'an ndo.
46014018	Ra ndataxi yu tixa'vi nda'a Ndioxi, chi ni'i ni ka va ka'an yu'u inka nuu tu'un nuu takundi'i ndo;
46014019	ndi su ta ndakuta'an yo ve'e ñu'u, ra ña kuni yu ke ka'an yu, takua u'un tu'un ña kundaa ini yuvi xi'in va, ña va'a na sakua'a inka na, nuu ña ka'an yu uxi mil tu'un ña xïni yo.
46014020	Ñani yo, na ndakäni ini ndo ta ku'va ndakani ini na kuachi xa'a ña ka'an yu xa'a xi'in ndo yo'o. Ra na kuu va tu ndo ta ku'va iyoo na kuachi na kundäa va'a ini xa'a chiñu ki'vi, ndi su ta ku'va xani ini yuvi xixa va tu na kani ini ndo xa'a takundi'i chiñu ta'an ña ka'an yu xa'a xi'in ndo yo'o.
46014021	Ra su'va ke kachi tu'un Ndioxi: “Yuvi na kee inka xiyo va kuniñu'u yu ka'an xi'in na ñuu yo'o, ra inka nuu tu'un va ka'an na xi'in na, ndi su nii saa kandïxa vi na, kachi Tata yo Ndioxi”, ^kachi tu'un ra.
46014022	Ra xi'in ña yo'o ke kundaa ini yo, chi yuvi na taxi Ndioxi ña xinituni nda'a ña ka'an na inka nuu tu'un ña xïni yo, ra ña taxi ku'va nuu yuvi na täan kandixa Ndioxi va kuvi ña. Ndi su yuvi na taxi tu Ndioxi ña xinituni nda'a ña ka'an ndoso na tu'un ña taxi ra, ra xi'in na xa kandixa Ndioxi va ke ka'an na ña, ña va'a na kuu ña iin ku'va nuu na.
46014023	Saa chi tu na ndakuta'an takundi'i ndo'o na ve'e ñu'u, ra iin xa'a takundi'i ndo ka'an ndo inka nuu tu'un ña xïni yo, ra ta ka'an iin takundi'i ndo inka nuu tu'un ña xïni yo kan, na xaa iin na xïni a na kuëe kandixa Ndioxi, ¿ra a kä'an na ña kuu ndo na sana, tuvi ndo?
46014024	Ndi su tu na ndakuta'an tu ndo, ra xa'a iin takundi'i ndo ka'an ndo tu'un ña taxi Ndioxi nda'a ndo, ra na ki'vi iin na xïni a na kuëe kandixa Ndioxi, saa ra va'a va, chi kuvi va saxinu tu'un ña ^ka'an ndo ini na, ra ndakuni na kuachi na, ra xa'a tu mii na ndaki'in xini na ña vä'a iyoo va na, xa'a ña kuni so'o na tu'un ña ^ka'an ndo.
46014025	Ra ndatuvi tu takundi'i ña iyoo se'e nima va na, ra ndakusiti na ra xa'a na ndasaka'nu na Ndioxi, ra ka'an na ña ndixa ke íin va Ndioxi xi'in ndo.
46014026	Ra vichin na kundaa ini yo ndia ku'va ke xiniñu'u sa yo ta ndakuta'an yo ve'e ñu'u: Ta xa na ndakuta'an ndo, ra sava ndo kata, sava ndo saña'a, sava ndo ka'an tu'un ña taxi Ndioxi nda'a va ndo, ra sava tu ndo ka'an inka nuu tu'un va, ra sava tu ndo ndaxikoni'i tu inka nuu tu'un yo'o va. Ra na koo tiempo ña ya'a ndo xi'in ta iin iin va ña, ndi su ña xiniñu'u ke na kuu takundi'i ña sa ndo ña sakua'nu na ve'e ñu'u va.
46014027	Ra tu ndia na na ka'an inka nuu tu'un ña xïni yo, ra uvi a uni va kuvi na kuvi ka'an, ndi su ta iin ta iin va na na ka'an, ra na koo tu na ndaxikoni'i tu'un ña ka'an va na.
46014028	Ndi su tu köo yuvi na kuvi ndaxikoni'i inka nuu tu'un kan, saa ra va'a ka na kä'an va na ña ta ndakuta'an ndo, ra ña kuvi sa na ke na ka'an va na xi'in Ndioxi, ndi su takua mii va na kuvi na na kundaa ini ña ka'an na xi'in ra.
46014029	Ra tu tu'un ña ^taxi Ndioxi ke na ka'an tu sava na, ra mii saa ke na sa tu na kan va, ra ta iin iin va na ka'an, ra uvi a uni va kuvi na kuvi ka'an, ra na sava na tiaa so'o tu'un ña ka'an va na a ndixa suvi ña taxi Ndioxi kuvi ña.
46014030	Ndi su tu na taxi tu Ndioxi tu'un nda'a inka yuvi na ndu'u ña ka'an na, saa ra xiniñu'u na kutaxin va yu'u na xa ka'an, ña va'a na ka'an na kuni ka'an kan.
46014031	Ra saa ke takundi'i ndo'o na ndaki'in tu'un ña ^taxi Ndioxi, ra kuvi ka'an ta iin ta iin ndo, ra saa ke va'a tu sakua'a takundi'i va na, ra ndakindiee ini na.
46014032	Ra yuvi na ka'an ndoso tu'un ña ^taxi Ndioxi, ra na ka'nu va na mii na, ra na kundiatu va na ña ka'an inka na saa ka'an na.
46014033	Saa chi Ndioxi ra kuëe sasana ra ini yuvi, chi ña kuni ra kan ke vivii va, na koo takundi'i ña xa yo. Ra xa ta ku'va yuna'a yo xi'in takundi'i na ñani yo na ve'e ñu'u ke na sa va yo,
46014034	ta ndakuta'an ndo ña ndasaka'nu ndo Ndioxi ve'e ñu'u, ra na koo taxin va yu'u na si'i yasi'i ndo, saa chi köo ndiayu na ka'an na, chi ña xiniñu'u sa na ke na kandixa va na ña sa to'o na ndo'o, saa chi saa kachi tu mii tu'un Ndioxi va.
46014035	Ra tu ndia ña kuni na si'i yasi'i ndo kundaa ini na xa'a, ra ta xa na ndaxaa ndo chi ve'e va, saa na ndakatu'un na ndo'o; saa chi kuëe ña'a to'o ña tu na ka'an iin na si'i ta ndakuta'an ndo.
46014036	¿Ra a mii ndo kuvi na tiaa tu'un Ndioxi tuvi ndo, ra a takua ndo'o va kuvi tu na iyoo tu'un Ndioxi nda'a tuvi ndo?
46014037	Ra tu ndia na ka'an ña kuu na na ka'an ndoso tu'un ña ^taxi Ndioxi, a na ^taxi Tachi Yii tu'un nda'a ña ka'an na, ra kuvi va ndakuni na tu'un ña ^tiaa yu xaa nuu ndo, ña kuu ña ndiayu Tata yo Jesucristo.
46014038	Ndi su tu süvi va tu ndiayu Tata yo Jesucristo ke tuvi na, saa ra na koo mii na saa va.
46014039	Ñani mii yu, na sa nduxa va ndo ña ka'an ndo xi'in Ndioxi ña taxi ra ndiee ndo ña ka'an ndoso ndo tu'un ña taxi ra, ra nii na ka'an inka nuu tu'un, na käsi ndo nuu, chi na ka'an va na ña;
46014040	ndi su ña xiniñu'u sa ndo ke takundi'i chiñu ña xa ndo, ra ikun va na koo ña, ra vivii tu na sa va ndo ña.
46015001	Ñani yo, vichin, ra ña kuni yu ke na ndaka'an va ndo xa'a tu'un va'a xa'a Jesucristo ña ndatu'un yu xi'in ndo, ra kandixa ndo ña, ra ndikun ndo ña xi'in ndinuni nima ndo vichin.
46015002	Ra tu na ndakundiee ndo ña kundikun ndo tu'un va'a kan, saa ra kaku va ndo, ndi su tu na nandiko va tu ndo, saa ra ña uun va ke kandixa ndo ña.
46015003	Ra na kundaa ini ndo, chi mii ña saña'a Tata yo Jesucristo yu'u kuvi tu ña nuu va'a saña'a yu ndo'o va, ra su'va ke kachi yu xi'in ndo: Xa'a kuachi yo kuvi ña ndixi'i Cristo, ra mii saa ke kachi tu tu'un Ndioxi ña tiaa na xina'a va;
46015004	ra ninduxin na ra, ndi su kii uni ra ndatiaku va ra, ra mii saa ke kachi tu tu'un Ndioxi ña tiaa na xina'a va;
46015005	ra ndita ra nuu ra Pedro, ra saa tu nuu ndia uxi uvi ndia xita'an xi'in va ra.
46015006	Ra saa kuu, ra ndita tu ra nuu na u'un ciento va, ra tiaku kua'a ka va na kan vichin, ra sava tu na xa ndixi'i va.
46015007	Ra saa kuu, ra ndita tu ra nuu ra Jacobo va, ra saa ndita tu ra nuu takundi'i ka tu ndia xika chiñu nuu va ra.
46015008	Ra ta ndi'i ndita ra nuu takundi'i na kan, ra saa vi ke ndita ra nuu yu'u, ndi su ta iyoo iin na ndiya'a kii kaku va iyoo yu, saa chi xa nuu ndi'i va'a vi saa ndita ra nuu yu.
46015009	Ra yu'u, ra köo ya'vi ndiaa vi yu ra küvi vi ^chinuu yu mii yu xi'in inka ndia xika chiñu nuu Tata yo Jesucristo, ra nii köo ndiayu tu yu ña kunani yu ra xika chiñu nuu Jesucristo va, saa chi ra kanita'an xi'in na ve'e ñu'u Tata yo Ndioxi va xikuu yu.
46015010	Ndi su xa'a ña nda'vi ini Ndioxi va ke iyoo yu ta ku'va iyoo yu vichin, ra xa'a ña kunda'vi ini ra xini ra yu'u kuvi tu ña chindiee ta'an ra xi'in yu ña va'a xa yu chiñu ña xa va yu, ra ndiee ni ka va xachiñu yu'u nuu takundi'i va ndia xika chiñu nuu Tata yo Jesucristo; ndi su süvi yu'u kuvi ra ndixachiñu chi Ndioxi va kuvi ra chindiee ta'an xi'in yu xa yu ña, xa'a ña ^kunda'vi ini ra yu'u.
46015011	Ra va'a ni yu'u kuvi ra ndatu'un xi'in va ndo, a ndia ka tu ndia xika chiñu nuu Tata yo Jesucristo tu ndatu'un xi'in va ndo; ndi su tu'un va'a ña ^sakaku yuvi ke ka'an ndoso takundi'i va ndi, ra mii ña yo'o ke ndakundikun tu ndo'o kandixa ndo vichin va.
46015012	Ra tu ndatiaku va Tata yo Jesucristo, kachi ndi ka'an ndoso ndi, ¿ra nichuun ke ka'an tu sava ndo ña kuëe ^ndatiaku na ndii?
46015013	Saa chi tu kuëe ndatiaku na ndii, saa ra nii Tata yo Jesucristo kuvi ra kuëe nindatiaku vi;
46015014	ra tu nindatiäku tu Tata yo Jesucristo, saa ra köo ya'vi ndiaa vi tu'un ña ka'an ndoso ndi, saa ra nii ña kachi tu ndo'o ña kandixa ndo Tata yo Jesucristo köo ya'vi ndiaa vi.
46015015	Ra tu saa va iyoo ña, saa ra ndia ^xava'a ini va kuvi ndi nuu Ndioxi, saa chi ka'an ndi ña sandatiaku va ra Tata yo Jesucristo; ra tu süvi va ña ndixa ke ^ndatiaku na ndii, saa ra süvi ña ndixa ke ndisandatiaku tu Ndioxi Tata yo Jesucristo va.
46015016	Saa chi tu kuëe ^ndatiaku na ndii, saa ra ni Tata yo Jesucristo kuvi ra nindatiäku vi;
46015017	ra tu nindatiäku Tata yo Jesucristo, saa ra ña kachi ndo kandixa ndo, ra köo ya'vi ndiaa vi ña; ra nii täan ndi'i tu xa'a kuachi va ndo.
46015018	Ra tu saa va iyoo ña, saa ra na xa kandixa Tata yo Jesucristo, ra ndixi'i na, ra ndikäku vi na.
46015019	Ra tu takua ña tiaku yo vichin va ke ndiaa ini yo Tata yo Jesucristo, saa ra, nda'vi ni va yo.
46015020	Ndi su na kundaa ini ndo chi süvi saa iyoo ña, chi ña ndixa ke ndiatiaku va Tata yo Jesucristo nuu ña ndii; ra ra kan kuvi ra nuu va'a ndatiaku nuu takundi'i yuvi na ndatiaku kii ña vaxi.
46015021	Saa chi xa'a ña xa indaa tiaa ke ^xi'i takundi'i va yuvi, ra xa'a ña xa tu inka tiaa ke ni'i tu takundi'i yuvi ña ndatiaku va na.
46015022	Ra ña kuu takundi'i yuvi ndise'e ra Adán ke xi'i va na, ra ña kuu tu yuvi kuenda Tata yo Jesucristo ke ni'i na kutiaku va na.
46015023	Ndi su ña yo'o, ra ña iyoo ikun va kuvi ña, saa chi Tata yo Jesucristo kuvi ra nuu va'a ndatiaku va, ra ta xa na nandiko ra ke ndatiaku tu yuvi na kuu kuenda va ra.
46015024	Ra ta xa na ndi'i kuu ña yo'o, ra saa ke ndi'i tu xa'a ña yuuvi yo'o va, ra mii saa kuvi tu ña sandi'i Tata yo Jesucristo xa'a takundi'i ndiee ña ndiva'a iyoo nuu ña yuuvi yo'o va, xi'in na kuna'nu xa'ndia chiñu, xi'in takundi'i ña'a ña ndee nuu ndivi, ra ndataxi ra ndiayu ña kuu mii ra nda'a Ndioxi ra kuu Tata yo.
46015025	Saa chi ndia nii ña'a kuchüun kasi nuu Tata yo Jesucristo, chi mii ra kuvi ra ^xa'ndia chiñu vichin, ra ka'ndia chiñu tu ra, iin saa ndia kii ña sandi'i ra xa'a takundi'i yuvi na kanita'an xi'in va ra;
46015026	ra ña ndi̱ku̱n va'a sandi'i ra xa'a kuvi ña saa ini xini yoo, ña kuu ña xa'ni yuvi va.
46015027	Saa chi mii tu'un Ndioxi ke ka'an va ña ku'un takundi'i ña'a tixi xa'a Tata yo Jesucristo, ra ña iyoo kaxi va kuvi ña ka'an tu'un Ndioxi, saa chi kä'an ña ña ndikaa Tata yo Ndioxi tixi xa'a Tata yo Jesucristo, saa chi mii va Tata yo Ndioxi kuvi ra taan takundi'i ña'a tixi xa'a Tata yo Jesucristo.
46015028	Ra ta xa na ka'ndia chiñu Tata yo Jesucristo nuu takundi'i ña'a, saa ra sani̱nu̱ tu ra mii va ra, nuu Tata yo Ndioxi, ra taxi ndiayu nda'a ra ña ka'ndia ra chiñu nuu takundi'i ña'a. Ra saa ke va'a indaa Ndioxi va kuvi ra na ka'ndia chiñu nuu takundi'i ña'a.
46015029	Ra tu saa va ke iyoo ña, ¿ra ni ke sa tu yuvi na chichi nuu na ndii, tu kuëe ndatiaku na ndii kan?
46015030	¿Ra tu kuëe ndatiaku va tu na ndii, saa ra nichuun ke xa'ni ndi mii vi ndi ña xika ndi ka'an ndoso ndi tu'un Ndioxi nuu yuvi iin takundi'i kii tu saa?
46015031	Ra ña ndixa va ke ^ka'an yu xi'in ndo ñani yo, saa chi iin ta ku'va kutiaa ini yu xi'in ndo xa'a ña ^ndíku̱n ndo ichi Tata yo Jesucristo, ra iin ku'va saa kuvi tu ña xika iyo yu ña iyu'vi yu ña kuvi yu iin takundi'i kii va.
46015032	Ra ña kachi yu su'va xi'in ndo, ra xa'a ña ndo'o yu xi'in yuvi na iyoo ta ku'va iyoo kiti kue'e na ndee ñuu Éfeso va ke kachi yu saa; ndi su köo ya'vi ndiaa vi tu ña ^xa kuachi yu xi'in na, tu kuëe ndatiaku na ndii. Ra tu kuëe ndatiaku na ndii, saa ra, ¿a va'a ka va tu na sa yo ta ku'va ka'an yuvi na ka'an kachi su'va?: “Na ko'o yo, ra na kuxi va yo, saa chi vaxi kii ra yo kuvi va kuvi yo”, kachi na.
46015033	Ndi su na kandïxa ndo ña ka'an na xi'in ndo, saa chi na sanda'vi ndo'o va kuvi na. Ta ku'va kachi tu'un ndichi ña kachi su'va: “Tu na kuta'an kun xi'in yuvi ki'vi, saa ra sandi'i va na xa'a ña va'a ña xa yuna'a kun ^xa kun, kachi ña.”
46015034	Chi ña xiniñu'u sa ndo ke vivii va na kutiaku ndo, ra na koo ndaku va nima ndo, ra na sä ka ndo chiñu ki'vi, saa chi sava ndo, ra va'a ni xa ndikun va ndo Ndioxi, ndi su täan xinu va'a ini ndo ña kundaa va'a ini ndo xa'a ichi ra. Ña kan ke ka'an yu ña yo'o xi'in ndo ña va'a na kuka'an nuu ndo.
46015035	Ra sava ndo ^ndakatu'un kachi ndo saa: “¿Ndia ku'va ke ndatiaku na ndii? ¿Ra ndia ku'va ke koo tu iki kuñu na ta xa na ndatiaku na?”, kachi ndo.
46015036	Ra ña kachi ndo saa, ra ña köo va'a ya'vi ndiaa vi kuvi ña ndakatu'un ndo, saa chi ta chi'i yo iin tata, ra ña xi'i va kuvi ña, ra saa vi ke ^ndutia tuku ña.
46015037	Saa chi ta chi'i yo, ra süvi mii itu ke chi'i yo, chi nuni va ña ke chi'i yo, ra saa ke va'a ndutia ña, ra nduu ña itu, ra saa ke kuu tu xi'in takundi'i va ña'a ña chi'i yo.
46015038	Ndi su Ndioxi va kuvi ra xava'a ña'a ña chi'i yo, ra ta ku'va kuni mii ra ke ^xa ra xi'in takundi'i va ña.
46015039	Ra mii saa ke iyoo tu iki kuñu va, saa chi kuëe inuu ña, chi iki kuñu yuvi, ra xa siin va iyoo ña nuu iki kuñu kiti; ra xa siin tu iyoo iki kuñu kiti ri ndachi nuu iki kuñu tiaka va.
46015040	Ra iyoo tu iki kuñu ña iyoo ndivi va, ra iyoo tu iki kuñu ña iyoo nuu ñu'ú va, ndi su xa siin va iyoo iki kuñu ña iyoo ndivi nuu ña iyoo nuu ñu'ú.
46015041	Ra iyoo tu ñu'ù va, ra saa tu yo̱o̱ va, ndi su xa siin va ye'e ñu'ù, ra xa si'in tu ye'e yo̱o̱ va, ra saa tu iyoo kimi va chi xa siin xa siin va ye'e ri.
46015042	Ra saa ke iyoo tu ña ndatiaku na ndii va. Saa chi iki kuñu na ndii ña nduxin na, ra ña tia'yu va kuvi ña, ndi su ta xa na ndatiaku na ra iki kuñu ña kuëe ndi'i xa'a va ke nduu iki kuñu na.
46015043	Saa chi tu nduxin na iin ña'a ña köo ya'vi ndiaa, ra ndatiaku iin ña'a va'a ni va. Ra tu nduxin tu na iin ña'a ña köo ndiee, ra ndatiaku iin ña'a ña ndaku ni va.
46015044	Ra iki kuñu ña kuu mii na ndii nuu ña yuuvi yo'o ke nduxin va na, ra ta xa na ndatiaku tu na, ra xa ta'an iki kuñu ña iyoo ndivi va ke nduu iki kuñu na. Saa chi tu iyoo iki kuñu ña kuu mii yo nuu ña yuuvi yo'o vichin, saa ra koo tu iki kuñu yo ndivi va.
46015045	Ra mii saa ke kachi tu tu'un Ndioxi ña tiaa na xina'a va: “Tiaa ra xinani Adán kuvi ra nuu va'a xitiaku va”; ndi su Cristo, ra kuu Adán, ra ndikun xaa, ra tachi ña taxi ña tiaku va kuvi ra kan, kachi ña.
46015046	Ra süvi ta'an iki kuñu ña iyoo ndivi kuvi ña nuu; chi iki kuñu ña kuu mii yo nuu ña yuuvi yo'o va kuvi ña nuu.
46015047	Ra tiaa ra nuu, ra xi'in ñu'u va ke kuva'a ra, ra ta ku'va iyoo mii yo ke ndixiyo va ra; ndi su tiaa ra uvi ra kuu Tata yo Jesucristo, ra ndivi va ke kee ra kan.
46015048	Ra takundi'i yoo na ndee nuu ñu'u, ra ta ndixiyo iki kuñu tiaa ra nuu kan va ke iyoo iki kuñu yo; ndi su yoo na koo ndivi ra iki kuñu ña iyoo ndivi ta'an ña kuu mii iki kuñu Tata yo Jesucristo ña iyoo ndivi va ke koo iki kuñu yo.
46015049	Ra ta ku'va iyoo yo vichin ña kuu mii yo iki kuñu tiaa ra nuu, ra kuva'a xi'in ñu'u, ra saa ke koo tu yo, ña kuu mii yo iki kuñu Tata yo Jesucristo ra kee ndivi va.
46015050	Ra na kundaa ini ndo, ñani yo, chi ña kuu iki kuñu, ra küvi vi koo ña kan ndivi nuu xa'ndia Ndioxi chiñu; saa chi ña'a ña ndi'i xa'a, ra küvi vi koo ña nuu iyoo ña'a ña kuëe ndi'i xa'a.
46015051	Ndi su kuni yu ña na kundaa ini ndo xa'a ña kuu, kii ña vaxi, ña kundaa ini takua Ndioxi xa'a: kii kan, ra süvi takundi'i yo kuvi yo kuvi, ra saa ke ku'un yo xi'in ra; ndi su iin takundi'i va tu yo ndasama ña ku'un yo xi'in ra.
46015052	Ra iin kama su'va va ke kuu ña yo'o, saa chi iin ta ndakoto yo ra ndakuani va yo ke kuu ña, ra saa ke kuni so'o yo ña nda'yu itun tivi na, tu ndikun va'a nda'yu, ra ta xa na nda'yu itun kan ke ndatiaku na ndii, ra ndia nii ka kii küvi ka na; ra yoo na tiaku tu ndasama va.
46015053	Saa chi iki kuñu ña kuu mii yo ña ndi'i xa'a, ra ña xiniñu'u va ke nduu ña iki kuñu ña kuëe ndi'i xa'a; ra saa tu ña xi'i va iki kuñu yo, saa chi ña xiniñu'u va ke nduu ña iki kuñu ña küvi ka.
46015054	Ra ta xa na nduu iki kuñu yo ña ndi'i xa'a kuu mii yo, iki kuñu ña kuëe ndi'i xa'a, ra nduu tu iki kuñu yo ña xi'i, iki kuñu ña küvi ka, ra saa ke xinu nuu tu'un Ndioxi ña tiaa na xina'a ña ka'an, kachi su'va: “Ña xa'ni, ra xa ndi'i va xa'a ña, saa chi xa ndiatiaku va Cristo.
46015055	Yó'o̱, ña xa'ni yuvi, ¿ndia chi kua'an ndiee kun ña xa'ni yuvi vichin? Ña xa'ni, ¿ndia mii kua'an ña xakanaa kun xi'in vichin?”, kachi ña.
46015056	Ra chiñu ki'vi ña ^xa va yo kuvi ña taxi ndiee nda'a ña xa'ni ña sandi'i ña xa'a yo, ra ña taxi tu ndiee nda'a kuachi ña xa yo kuvi ndiayu Ndioxi ña ndakoo ra Moisés va.
46015057	Ndi su na tixa'vi ni Ndioxi, xa'a ña ^taxi ra ndiee nda'a yo ña xa tiaa yo nuu chiñu ki'vi xi'in nuu ña xa'ni, xa'a ña xa Tata yo Jesucristo.
46015058	Ra xa'a ña kan ke kuni yu ña ndinuni ni na kaka ndo ichi Ndioxi, ñani mii yu, ra iin takundi'i kii va na sachiñu ndo nuu Tata yo Jesucristo; saa chi vichin, ra xa ^kundaa va ini ndo, chi süvi ña uun kuvi ña xachiñu ndo nuu Tata yo Jesucristo.
46016001	Ra vichin ^ka'an tu yu xi'in ndo xa'a xu'un ña chindiee ta'an ndo xi'in na ñani yo na ndikun Jesucristo na ndee ñuu Jerusalén, ra ta ku'va xa'ndia yu chiñu nuu na ve'e ñu'u ña iyoo chi Galacia ke na sa tu ndo'o va.
46016002	Ta iin, iin kii ña ki'in xa'a semana kuvi ña na chindu'u siin ndo lo'o xu'un ña xakanaa ndo iinii saa semana, ra ta ku'va iyoo mii xu'un ña ka'an ni'ni Ndioxi nima ndo taxi ndo ke na taxi va ndo, ra saa ke va'a na ndakäya numi ndo ña ta xa na xaa yu.
46016003	Ra xa na tava va ndo ndia ñani yo, ndia ku'un ndiaka xu'un ña ku'un nda'a na ñani yo na ndee ñuu Jerusalén, ra ta xa na xaa yu, ra taxi yu tutu ña ku'un xi'in ndia ña va'a na ndaki'in mani na ndia.
46016004	Ra tu ña xiniñu'u kuvi tu ña ku'un tu mii yu ñuu Jerusalén, saa ra ku'un ndia xi'in va yu.
46016005	Ra ta xa na xaa yu ñuu Corinto ñaa, ra xi'na ka va chi Macedonia ke xiniñu'u ya'a yu, ra saa vi ke xaa yu.
46016006	Ra kuachi va yu lo'o xi'in ndo, ra nuu xa va'a tu, ra a kusana kuachi tu yu takundi'i yoo savi va xi'in ndo, ra saa ke va'a chindiee ta'an ndo xi'in yu ña va'a ku'un yu nuu xiniñu'u ku'un yu.
46016007	Saa chi kuëe kuni yu iin takua ya'a too yu kuni yu ndo'o, chi ña kuni yu ke kuachi va yu xi'in ndo, tu mii Tata yo Jesucristo kuni.
46016008	Ndi su ñuu Éfeso yo'o va kuachi ña'a yu vichin, iin saa ndia kii ña koo viko Pentecostés.
46016009	Saa chi nuña ni va ña kuvi ka̱'a̱n ndoso yu tu'un va'a xa'a Tata yo Jesucristo nuu yuvi, ra kaku na, ra va'a ni ña ndixa ke iyoo ni va tu na saa ini xini yu'u.
46016010	Ra tu na xaa ra Timoteo nuu ndo, ra vivii va na ndaki'in ndo ra, ra saa ke va'a na kusii ini ra koo ra xi'in ndo, saa chi ta ku'va iyoo yu'u ña xika yu chiñu nuu Tata yo Jesucristo ke iyoo tu ra kan va.
46016011	Ra xa'a ña kan ke ka'an yu xi'in ndo ña na kundäsi ndo ra. Chi ña xiniñu'u sa ndo ke, na chindiee ta'an ndo xi'in va ra, ña va'a vivii na koo ra ichi ña nandiko tuku ra kixi ra koto'ni ra yu'u, saa chi yu'u xi'in na ñani yo yo'o, ra ndiatu va ndi ña nandiko ra ña koto'ni ra ndu'u.
46016012	Ra ndika'an ni tu yu xi'in ra ñani yo Apolos va ña na xaa ra xi'in ndia ñani yo ña koto'ni ndia ndo'o, ra ndiküvi vi xaa ra vichin, ndi su ta xa na kuvi ra xaa va tu ra.
46016013	Ra na koo nduvi ni ndo, ra ndinuni ni na kandixa ndo Tata yo Jesucristo. Ra ndaku ni na koo nima ndo, ra ndiee ni tu na koo ini va ndo.
46016014	Ra takundi'i chiñu ña xa ndo, ra xi'in ña ku'vi ini ña iyoo nuu va ndo ke na sa ndo ña.
46016015	Ra xa kundaa va ini ndo, ñani yo, saa chi na ve'e ra ñani yo Estéfanas, na ndee chi Acaya kuvi na nuu va'a kandixa tu'un va'a xa'a Tata yo Jesucristo, ra xa'a na xachiñu na ña chindiee ta'an na xi'in na ñani yo, na ndikun Tata yo Jesucristo.
46016016	Ra xa'a ña kan ke nduku yu ña mani nuu ndo ña na kandixa va ndo na, ra saa tu na sa ndo xi'in takundi'i ka tu na ndinuni ni xachiñu nuu Tata yo Jesucristo va.
46016017	Ra kusii ni ini yu ña xaa ra ñani yo Estéfanas, xi'in ra Fortunato, xi'in ra Acaico ña ^xito'ni ndia yu'u, saa chi va'a ni ndiküvi va kixi ndo'o, ndi su xaa va ndia yo'o.
46016018	Ra ndataxi ndia tu'un ndiee ini nda'a yu, ra saa tu xa ndia xi'in ndo'o va. Ra yuvi na ^xa ta ku'va ^xa ndia yo'o, ra xiniñu'u na sa to'o va ndo na.
46016019	Ra na ñani yo, na ve'e ñu'u na ndee chi Asia yo'o kuvi na ti'vi tu'un ndioxi xaa nuu ndo. Ra saa tu ra ñani yo Aquila, xi'in ña Priscila yasi'i va ra, ra ti'vi tu na ñani yo na ^ndakuta'an ve'e va na tu'un ndioxi xaa ña nuu ndo, xa'a ña xa ndakundikun na Tata yo Jesucristo.
46016020	Ra na ndaki'in ndo tu'un ndioxi ña ti'vi takundi'i na ñani yo xaa nuu ndo, ra na ka'an ndioxi tu mii va ndo xi'in ta'an ndo, xi'in ña to'o ña kuu mii ndo.
46016021	Ra takua ña yo'o kuvi ña tiaa mii yu'u, ra Pablo ña ka'an ndioxi yu xi'in ndo.
46016022	Ra tu ndia yuvi kuëe kü'vi ini xini Tata yo Jesucristo, saa ra na tavi chi'ña va na. ¡Ra na kundaa ini ndo, chi xa ndinumi va nandiko Tata Jesucristo.
46016023	Ra Tata yo Jesucristo na taxi ña va'a kuta'vi ndo.
46016024	Ku'vi ni ini yu xini yu ndo'o xa'a ña ndikun ndo Tata yo Jesucristo. Saa koo.
47001001	Yu'u, ra Pablo, ra kana Tata yo Ndioxi, ña xika yu chiñu nuu Tata yo Jesucristo, xi'in ra ñani yo Timoteo, kuvi ndi, tiaa tutu yo'o xaa ña nuu ndo'o, na ve'e ñu'u Ndioxi na ndee ñuu Corinto, ra saa tu na ndee chi Acaya va.
47001002	Ra na ndaki'in ndo ña va'a ña taxi Tata yo Ndioxi, xi'in Tata yo Jesucristo, ra va'a ni na koo ndo.
47001003	Ra na ndasaka'nu yo Tata yo Ndioxi Iva Tata yo Jesucristo, saa chi ra kan kuvi Tata yo, ra kunda'vi ni ini ra xini ra yoo, ra ^taxi ni ra tu'un ndiee ini nda'a yo.
47001004	Ra ra kan kuvi ra ^taxi tu'un ndiee ini nda'a ndi, ta ndo'o ndi ndia ndia ka tundo'o, ña va'a na taxi tu ndu'u va tu'un ndiee ini nda'a yuvi na ndo'o tundo'o, ra ta ku'va ^taxi Ndioxi tu'un ndiee ini nda'a ndi ke ^taxi tu ndu'u va tu'un ndiee ini nda'a na ñu'u nda'a tundo'o.
47001005	Ra ta ndiee ni ndo'o ini ndi ña ndikun ndi Cristo, ra saa ke tiaa ni tu ^taxi mii ra tu'un ndiee ini nda'a va ndi, ta ndo'o ndi ndia ndia ka ña.
47001006	Ra ña ndo'o ni ndi, ra xa'a ña va'a na ndaki'in ndo'o tu'un ndiee ini, xi'in xa'a ña kaku va ndo kuvi ña; ra tu ^taxi tu Ndioxi tu'un ndiee ini nda'a ndi, ra xa'a ña na ndaki'in ndo tu'un ndiee ini, xi'in xa'a ña kaku va ndo kuvi ña, ra ^taxi tu ra ndiee ndo ña va'a na sa ndiee ini ndo xa'a ña ndo'o ni ini ndo, ta ku'va ndo'o ndu'u va.
47001007	Ra xa'a ña ndo'o ini ndo ta ku'va ndo'o ini ndu'u, ra kundaa kaxi va ini ndi, ña ndaki'in tu ndo tu'un ndiee ini xi'in va ndi sa Ndioxi.
47001008	Ñani yo, kuni ndi na kundaa ini ndo, xa'a tundo'o ña ndo'o ndi chi Asia. Saa chi tiaa ni kua'a ña u'vi ndo'o ndi, ra ndixäni ka vi ini ndi ña sa tiaa ndi nuu ña, ra nii ndixïndiaa ka tu ini ndi ña kutiaku va ndi.
47001009	Chi ña xani ini ndi ke kuvi va ndi. Ra ña kuu ña yo'o, ra ña va'a na kondiäa ka ini ndi mii va ndi kuvi ña, chi ña sakua'a ndu'u ña kondiaa ini ndi Ndioxi, ra ^sandatiaku na ndii va kuvi ña.
47001010	Ra sakaku va ra ndu'u nuu tundo'o ña kuni ka'ni ndu'u, ra ^sakaku ra ndu'u vichin va, ra mii Ndioxi kuvi tu ra ndiaa ini ndi ña sakaku ra ndu'u kii ña vaxi va.
47001011	Ra saa ke kuu va, saa chi ka'an ni ndo xi'in ra xa'a ndi. Saa chi ña kua'a ni ndo ka'an xi'in Ndioxi xa'a ndi ña na kondiaa ra ndu'u, saa ra kua'a ni tu na ndataxi tixa'vi nda'a Ndioxi xa'a ndo'o va.
47001012	Ra kusii ni va ini ndi, saa chi kundaa kaxi va ini ndi, ña vivii va ^xa ndi xi'in takundi'i yuvi, ra saa tu xi'in ndo'o va, ra iyoo ikun takundi'i va chiñu ña xa ndi, ra ña ndaa va xa ndi. Ra süvi xi'in ña ndichi ña iyoo nuu ña yuuvi yo'o ke xa ndi ña, chi xa'a ña nda'vi ni ini Ndioxi va ke ^chindiee ta'an ra xi'in ndi ña xa ndi ña.
47001013	Ra takundi'i tutu ña tia̱à ndi ndixaa nuu ndo, ra köo ña u'vi ni nditiaa ndi, chi ña kuvi ka'vi ndo, ra kundaa ini ndo xi'in va kuvi ña. Ra ña ndiatu yu ke na kundaa kaxi ini ndo xi'in va ña,
47001014	ta ku'va kundaa ini ndo xi'in lo'o ña xa ndika'an ndi xi'in ndo xa'a va. Ña va'a na kusii ni ini ndo xa'a ña ^xa ndi, ra kusii ni tu ini ndu'u va xi'in ndo, kii ña nandiko Tata yo Jesucristo.
47001015	Ra xa'a ña ndiaa ini yu ndo'o ña kundaa ini ndo ña ka'an yu xi'in va ndo kuvi ña, xi'na ka va ndo'o kuvi na kuni yu xaa yu kuto'ni yu, ra uvi vi ichi ke xani ini yu xaa yu kuto'ni yu ndo'o, ña va'a na kusii ni ini ndo;
47001016	ra ña xani ini yu ke ya'a yu kuto'ni yu ndo'o, ta kua'an yu chi Macedonia va, ra ya'a tuku tu yu kuto'ni yu ndo'o ta xa na nandiko va yu. Ra saa ke kuvi chindiee ta'an ndo xi'in yu ña va'a ku'un yu chi Judea.
47001017	Ra na kundaa ini ndo, nichuun ke ndixäa yu ña kuto'ni yu ndo'o: ¿a süvi ña ndinuni va ke ndixani xini yu ña xaa yu koto'ni yu ndo'o, tuvi ndo? ¿Ra a ta ku'va xa na yuuvi yo'o ta ka'an na “va'a” iin too lo'o, ra iin kani lo'o tu xa ka'an na ña “küvi” ka va, ke ^xa yu, tuvi ndo?
47001018	Na kundaa ini ndo, chi süvi saa iyoo ña, ra kundaa tu ini mii va Ndioxi ña kuëe ndika'an ndi xi'in ndo ña “va'a” iin too lo'o, ra iin kani lo'o tu xa ndaka'an ndi ña “küvi” ka va.
47001019	Saa chi Tata yo Jesucristo, ra kuu se'e Tata yo Ndioxi, ra ka'nu, ra kuëe ka'an vi ra kan ña “va'a” iin too lo'o, ra iin kani lo'o tu xa ndaka'an ra ña “küvi” ka va. Ra ra kan kuvi ra ka'an ndoso ra Silvano xa'a nuu ndo, ra saa tu ra Timoteo, ra saa tu yu'u va. Ra takundi'i ña ka'an Tata yo Jesucristo, ra saxinu ndi'i va ra nuu ña.
47001020	Saa chi Tata yo Jesucristo kuvi ra saxinu nuu takundi'i va ña kindoo Ndioxi sa ra. Ña kan ke ta ndasaka'nu yo Ndioxi, xa'a ña xa ndakundikun yo Tata yo Jesucristo, ra ka'an yo, kachi yo saa, “saa koo”.
47001021	Ra mii Tata yo Ndioxi va kuvi ra chindiee ta'an xi'in yo ña xa nduu yo iin xi'in Tata yo Jesucristo, ra mii ra kuvi tu ra ndasa yii yoo va.
47001022	Ra xakin ra tuni ra yoo, ra taxi tu ra Tachi Yii ra iyoo nima va yo, ra ña xa ra su'va ra ra xa ^nduxa va kuvi ra xi'in mii ra ña taxi ra ña'a ña kindoo ra taxi ra nda'a yo kii ña vaxi.
47001023	Ra xa'a ña täan xaa yu ñuu Corinto ñaa ta ku'va xani ini yu, ra xa'a ña ndiküni yu kaña'a yu xi'in va ndo kuvi ña, ra kundaa tu ini mii va Ndioxi xa'a ña, ra ña ndixa va ke ka'an yu xi'in ndo.
47001024	Ra süvi chiñu ke kuni ndi ka'ndia ndi nuu ndo ndia ku'va ke xiniñu'u kandixa ndo, saa chi xa xi'in ndinuni nima va ndo ndiaa ini ndo Ndioxi; ra na kundaa ini ndo, chi xi'in va ndo ke kuni ndi chindiee ta'an ndi ña na kusii ni ka ini va ndo.
47002001	Ra xa'a ña kan ke ndixäa yu kuto'ni yu ndo'o, ña va'a na sakusüchi yu ini ndo.
47002002	Saa chi tu na sakusuchi yu ini ndo, saa ra köo inka yuvi na kuvi sandakindiee ini yu, ña na koo sii ni ini yu nuu ndo. Chi indaa ndo'o na kuni yu sakusuchi yu ini va kuvi na kuvi sandakindiee ini yu ña na koo va'a ña.
47002003	Ra xa'a ña kan ke va'a ka ndia tutu va tiaa yu ndixaa nuu ndo, saa chi ndiküni yu ña xaa yu nuu ndo ña sakusuchi ndo ini yu, saa chi ini va yu ke xiniñu'u sakusii ndo. Ra xa kundaa kaxi va ini yu chi tu na kusii ini yu'u, saa ra kusii ni tu ini ndo'o va.
47002004	Ra ta tia̱à yu tutu ña kuxaa nuu ndo, ra tiaa ni va kusuchi ini yu, ra ndia xaku va yu; ndi su nditï'vi yu ña xaa ña nuu ndo ña sakusuchi yu ini ndo, chi ña ^kuni yu ke na kundaa ini ndo ña tiaa ni ku'vi ini yu xini yu ndo'o va.
47002005	Ña ka'an yu xi'in ndo yo'o, ra süvi ra ya'a yu'u kuvi yu chi ña ndaa va kuvi ña, saa chi tiaa ra sakusuchi ini yu, ra süvi takua indaa mitu'un yu'u kuvi ra ndikusuchi ini sa ra, chi kua'a ni tu ndo'o va kusuchi ini xa ra.
47002006	Ra xa kua'a ni va ndo taxi tundo'o nda'a ra xa'a ña xa ra kuachi ta ndakuta'an ndo ndikata'an ndo, ra xa nani saa na koo va ña.
47002007	Ra ña xiniñu'u sa ndo vichin ke, na koo ka'nu ini ndo xa'a va ra, ra na ndachikaa ndo tu'un ndiee ini xi'in va ra, ña va'a na kusüchi ni ka ini ra.
47002008	Xa'a ña kan ke xaku nda'vi yu nuu ndo, ña na ndaña'a ndo mii ndo nuu ra, ña ku'vi ini ndo xini ndo ra.
47002009	Ra ña tiaa yu tutu, ña ka'an xa'a ña xa tiaa ñaa, ña xaa ña nuu ndo, ra ña va'a na kotondoso yu ndo'o va kuvi ña, xi'in xa'a ña va'a na kundaa ini yu a xiin tu ndo ña sa ndo takundi'i chiñu ña xa'ndia yu nuu va ndo kuvi ña.
47002010	Ra na kundaa ini ndo, chi tu ^xa ka'nu ini ndo xa'a ra xa kuachi, saa ra xa ^ka'nu tu ini yu'u va xa'a ra, ra xa'a ña ku'vi ini yu ndo'o va kuvi ña xa ka'nu ini yu xa'a ra nuu Cristo, ra köo ka xa'a ña xa ra nuu yu.
47002011	Ra na ndaki'in mani va yo ra, ña va'a na täxi yo ña sa tiaa timia'a nuu yo ña sanda'vi ri yoo; saa chi xa kundaa va ini yo ndia ku'va ke xa ri.
47002012	Ra te ndixaa yu ñuu Troas ña ka'an ndoso yu tu'un va'a xa'a Jesucristo, ra va'a ni xinuña ni va ña ka'an ndoso yu nuu na.
47002013	Ndi su ndiküvi ka'an ndoso yu nuu na, chi sandi'i ni va ña ini yu, saa chi köo ra ñani yo Tito ndixaa ndataxi ra chiñu nuu yu xa'a ndo, ra xa'a ña kan ke nindiayu ta'an yu xi'in na ñuu Troas, ra ndaki'in yu kua'an yu chi Macedonia va.
47002014	Ra na tixa'vi Ndioxi, saa chi ra kan kuvi ra ^chindiee ta'an xi'in ndi, xa'a ña xa Jesucristo, ra ^xakanaa ndi xi'in ra vichin, ra ndu'u kuvi ndia ^xiniñu'u Ndioxi ña ^ka'an ndoso ndi tu'un ra ini kuvi, ra iin ta iyoo xiko xa'an tami saa iyoo tu'un ra nuu na.
47002015	Saa chi ndu'u, ra ta iyoo xiko xa'an tami ña kuu mii Cristo va ke iyoo ndi nuu Ndioxi, ra ndutia ndoso ña kua'an ña nuu yuvi na kaku, ra saa tu nuu yuvi na kuëe kaku va.
47002016	Ra xiko ña ka'an yo xa'a yo'o, ra ta iyoo xiko iin ndii va iyoo ña nuu yuvi na kuëe kaku, ndi su nuu yuvi na kaku, ra ta iyoo xiko ña taxi ña tiaku va iyoo ña. Ra na kundaa ini ndo, chi tu köo Ndioxi xi'in yuvi, ra ndia nii na kuchüun sa vi chiñu yo'o.
47002017	Ra ndu'u, ra xïka ndi xiko ndi tu'un Ndioxi, ta ku'va xa sava na xika sanda'vi yuvi, chi xi'in ndinuni nima va ndi xika ndi ka'an ndoso ndi nuu na, xa'a ña ndikun ndi Jesucristo, ra mii va Ndioxi kuvi ra ndikaxin ndu'u ña ^xachiñu ndi nuu Jesucristo.
47003001	Ra ña kachi ndi su'va, ¿ra a xa'a mii va ndi ke ka'an va'a ni ndi tuvi ndo? ¿Ra a ndiakua xiniñu'u ^ña'a vi ndi tutu ña ndakuiin xa'a ndi nuu ndo? ¿Ra a ndiakua xiniñu'u tu nduku vi ndi tutu ña ndakuiin xa'a ndi nuu ndo, ta ku'va ^xa sava ndia ka'an ndoso tu'un Ndioxi?
47003002	Na kundaa ini ndo, chi süvi saa iyoo ña, chi mii va ndo kuvi na kuu tutu ña ndakuiin xa'a ndi; ra ndia ta iyoo ña ndika'yu va iyoo ña nima ndi, ra takundi'i va yuvi ^kundaa ini xa'a ña, ra ^ka'vi va tu na ña.
47003003	Ña kan ke ndo'o, ra ta iyoo tutu ña tiaa mii Cristo va ke iyoo ndo, ra ndataxi ra ndo'o nda'a ndi. Ra süvi tutu ña ndika'yu xi'in ndutia ra ka'yu kuvi ña nditiaa ra ña, chi xi'in Tachi Yii Ndioxi, ra tiaku va kuvi ña tiaa ra ña; ra nii süvi tu sata iin yuu ke nditiaa ra ña, chi nima va ndo ke tiaa ra ña.
47003004	Ra ña kachi ndi su'va xi'in ndo xa'a ña yo'o, ra ña ndixa va kuvi ña, saa chi xa'a ña xa Cristo va kuvi ña ndiaa ini ndi Ndioxi, ña kuu ña ña ndixa.
47003005	Ra ña kachi ndi saa, ra süvi ndu'u kuvi ndia iyoo ni ña xinituni ña kuvi sa ndi takundi'i chiñu; chi mii va Ndioxi kuvi ra ^taxi ña xinituni ndi ña ^xa ndi ña.
47003006	Saa chi mii va Ndioxi kuvi ra ta̱xi ña xinituni nda'a ndi ña kuu ndi ndia ^xachiñu nuu ra xi'in ndiayu xaa ña kindoo ra xi'in yo. Ra ndiayu xaa yo'o, ra kuëe inuu ña xi'in ndiayu ña ndika'yu sata yuu ña kindoo Ndioxi xi'in ra Moisés, chi ndiayu ña kindoo ra xi'in yo vichin, ra Tachi Yii va kuvi ña taxi ña xinituni yo ña kandixa yo. Ra ndiayu ña kindoo Ndioxi xi'in ra Moisés ra ña xa'ni va kuvi ña kan yoo, ndi su Tachi Yii, ra ña taxi kutiaku va yo kuvi ña kan.
47003007	Ra ndiayu Ndioxi ña ndika'yu sata yuu ña kindoo ra xi'in ra Moisés, ra va'a ni ndiayu ña sandi'i xa'a yuvi kuvi va ña, ndi su ta ndaki'in ra Moisés ña ra ndixiyo ni va ndiee ña, saa chi ndia nii na ñuu Israel ndiküvi koto'ni nuu ra Moisés xa'a ña xiye'e ni nuu ra xi'in ndiee ña kuu mii ndiayu kan. Ra ña ye'e kan, ra kuee kuee ndi'i xa'a va ña.
47003008	Ra tu ndixiyo ni va ndiee xi'in ndiayu kan, saa ra vi'i ni ka va ndiee iyoo xi'in ndiayu xaa ña ^taxi Tachi Yii nda'a yo vichin.
47003009	Ra na kundaa ini ndo vichin, chi tu ndiayu ña kindoo Ndioxi xi'in ra Moisés, ra ña sandi'i xa'a va yo kuvi ña, ra ndixiyo ni va ndiee xi'in ña, ¡saa ra iyoo ni ka va ndiee xi'in tu'un Ndioxi ña ka'an xa'a yo, ña nduu yo, ta ku'va iyoo yuvi na köo ka kuachi!
47003010	Saa chi ndiayu Ndioxi ña ndixiyo ni ndiee ta yachi, ra kuëe inuu vi ña xi'in ndiayu ña iyoo ni ka ndiee, ña iyoo xi'in yo vichin.
47003011	Saa chi tu ndixiyo ni va tu ndiee xi'in ndiayu ña ndi'i xa'a, saa ra vi'i ni ka va tu ndiee iyoo xi'in ndiayu xaa ña kuëe ndi'i xa'a vichin.
47003012	Ra xa kundaa kaxi va ini ndi, chi saa ke iyoo va ña yo'o, ña kan ke va'a kuëe xa uvi ini vi ndi ña ka'an ndi xa'a ña xi'in ndo.
47003013	Ra kuëe ^xa ndi, ta ku'va xa ra Moisés ña ndasi ra nuu ra xi'in tikoto, ña va'a na küni na Israel ña ndi'i xa'a ndiee, ña ye'e ni ña ^ndi'i xa'a, ña ndixiyo xi'in ra.
47003014	Ndi su na Israel ra ndikundäa vi ini na xi'in ña, ña kan ke ndia vichin, ra ta ka'vi na ndiayu Ndioxi ña yata ña ndakoo ra Moisés, ra ndasi va tikoto kan nuu na, ra täxi ña kundaa ini na, saa chi täan kutia'a tikoto kan nuu na, ra ndia ta xa na kandixa na Cristo vi ke sakutia'a ra tikoto ña ndasi nuu na.
47003015	Ra ndia kii vichin, ra ta ka'vi na ndiayu Ndioxi ña ndakoo ra Moisés, ra ta iyoo iin tikoto va iyoo ña ndasi sata ña xinituni na, ra küvi kundaa ini na xi'in ña ka'vi na.
47003016	Ndi su yuvi na kuyachin nuu Tata yo Jesucristo, saa ra sakutia'a va ra tikoto ña ndasi sata ña xinituni na.
47003017	Ra Tata yo Jesucristo, ra Tachi va kuvi ra, ra nuu iyoo Tachi ña kuu mii ra, ra saña ndika va yuvi.
47003018	Ra xa'a ña kan ke takundi'i yoo na xa kandixa Tata yo Jesucristo, ra kuëe ndasi ka tikoto nuu yo, chi xa ta iyoo yuu tata va iyoo yo, ra ^ndaña'a yo ña iyoo ndiee Tata yo Jesucristo xi'in yo; ra xi'in ndiee yo'o ke ^ndasama yo ta iin iin kii, ña ^nduu yo ta ku'va iyoo Tata yo Jesucristo, saa chi ta iin iin kii ra ^taxi va ra ndiee ra nda'a yo. Ra mii Tata Jesucristo ra kuu Tachi va kuvi ra ^xa ña yo'o.
47004001	Xa'a ña kan ke kuëe nandiko ini ndi, xa'a ña xa ndi chiñu yo'o, chi xa'a ña nda'vi ini Ndioxi va kuvi ña sakuiso chiñu ra ndu'u xi'in chiñu yo'o.
47004002	Ra kundasi va ndi chiñu ña iyoo se'e, xi'in chiñu ka'an nuu ña xa inka na; ra nii xïka tu ndi ña sanda'vi ndi yuvi va, ra nii säma tu ndi tu'un Ndioxi va. Chi ña ^xa ndi ke saña'a ndi yuvi xi'in ña ndaa va, ña va'a na kuyachin na nuu Ndioxi.
47004003	Ra tu ña iyoo se'é va kuvi tu tu'un Ndioxi ña ka'an ndoso ndi tuvi na, saa ra takua nuu yuvi na ndi'i xa'a va kuvi ña iyoo se'é ña.
47004004	Saa chi xa'a ña kuëe kandixa na Ndioxi va kuvi ña sakuaa timia'a, ri kuu ndioxi na yuuvi yo'o, ña xinituni na, ña va'a na küni na ñu'u ye'e ña kuu tu'un Ndioxi, ña kuu mii ndiee, ña kuu kuenda Cristo, ra kuu na'na mii Ndioxi, ra tiaku.
47004005	Ra ña xika ndi ka'an ndoso ndi tu'un Ndioxi, ra kä'an ndoso ndi xa'a mii ndi, chi xa'a Jesucristo va ke ka'an ndoso ndi ña kuu ra Tata yo; ra ña ka'an tu ndi xa'a mii ndi ke kuu ndi, ndia xachiñu nuu ndo'o xa'a ña kunda'vi ini Tata yo Jesucristo xini ra yoo va.
47004006	Saa chi mii va Ndioxi, ra sandaye'e ñù'ù ña kuu mii ra nuu ñaa, kuvi ra sandaye'e ñù'ù ña kuu mii ra nima tu ndu'u va, ra mii ñù'ù kan ke chindiee ta'an xi'in ndi ña va'a kundaa ini ndi xa'a ndiee ra, ña ka'nu, ña ye'e kuu mii Tata yo Jesucristo va.
47004007	Ra nima va yo kuvi ña, iyoo ñù'ù ña ye'e yo'o, vichin, ndi su yoo ra ta ku'va iyoo kisi ñu'u ña ndasu va ke iyoo yo, ra iyoo ña va'a ña ndiaa ya'vi ni yo'o ini yo. Ra xi'in ña yo'o ke kundaa kaxi ini yo ña köo vi ndiee yo, chi Ndioxi va kuvi ra kuu mii ndiee ña ka'nu.
47004008	Xa'a ña kan ke, va'a ni ndo'o va ndi tundo'o takundi'i nuu xika ndi, ndi su ^kuchüun vi ña sandi'i ña xa'a ndi, ra va'a ni iyoo tu ña ^sandi'i ini va ndi, ndi su kuëe ndi'i ini vi ndi.
47004009	Ra va'a ni ^táxí tu na ndu'u va, ndi su kuëe ndakoo nda'a vi Ndioxi ndu'u; ra va'a ni kuni va na sandi'i na xa'a ndi, ndi su tiaku va ndi.
47004010	Ra ndia ndia ka nuu kua'an ndi, ra xa iyoo nduvi va ndi ña ndo'o ndi, ta ku'va ndo'o Tata yo Jesucristo, ña va'a na kundaa ini yuvi ña iyoo ra nima ndi.
47004011	Ra ña tiaku ndi vichin, ra xa iyoo nduvi va ndi ña kuvi ndi, xa'a ña ndikun ndi Tata yo Jesucristo, ña va'a na kundaa ini yuvi ña iyoo Jesucristo ini iki kuñu ña ndi'i xa'a ña kuu mii ndi.
47004012	Ra ña ndo'o ndi su'va ña kuni kuvi ndi, ra ña va'a na ni'i ndo'o ña kutiaku nima va ndo kuvi ña.
47004013	Ra mii saa ke kachi tu tu'un Ndioxi, ña kachi su'va va: “Xa'a ña ndinuni ni kandixa yu yo'o va ke, ka'an yu xi'in kun”, kachi ña. Ra mii saa ke ^xa tu ndu'u va ña kandixa ndi Tata yo Jesucristo vichin, ra ka'an ndoso ndi xa'a va ra.
47004014	Saa chi kundaa va ini ndi, ña sandatiaku Tata yo Ndioxi, Tata Jesucristo nuu ña ndii, ra mii saa ke sa tu ra ña sandatiaku ra yoo va, ra ndakuta'an ndi'i yo ku'un yo koo yo xi'in va ra.
47004015	Ra ña ndo'o ndi takundi'i ña yo'o, ra xa'a ña va'a na koo ndo'o va kuvi ña. Saa chi tu kua'a ni yuvi na ndaki'in ña va'a ña ^taxi Ndioxi, ra ndataxi takundi'i va na tixa'vi nda'a ra, ña va'a na nduka'nu ni ka ra.
47004016	Xa'a ña kan ke, kuëe kuvita vi ini ndi, saa chi va'a ni kuyata va iki kuñu ndi kua'an ña, ndi su tachi ña kuu mii ndi, ra ña nduxaa va kuvi ña ta iin, iin kii.
47004017	Saa chi tundo'o ña ndo'o ndi, ña tiaku ndi vichin, ra ña lo'o va kuvi ña, ra ña ya'a va kuvi ña; ndi su ña chindiee ta'an ka va kuvi ña xi'in ndi, ña va'a na ndaki'in ndi iin ña va'a ña kuëe ndi'i xa'a, ña ndiaa ya'vi ni.
47004018	Ra xa'a ña kan ke ndï'i ini vi ndi xa'a takundi'i ña ndo'o ndi, saa chi va'a ni kundaa va ini ndi ña ndo'o ndi ña, ndi su ña ya'a va kuvi ña; ra ña'a ña küvi kuni va ndi ke ndi'i ini ndi xa'a, saa chi ña kan kuvi ña koo ndia ndikaa ndiku'un va.
47005001	Ra xa kundaa kaxi va ini yo, chi iki kuñu ña kuu mii yo nuu ña yuuvi yo'o, ra ta iyoo iin ve'e ña ndi'i xa'a va ke iyoo ña, ra tu na ndi'i xa'a ña, saa ra xa iyoo va inka ve'e ña kuu iki kuñu xaa ña xava'a Ndioxi ndaki'in yo, ra ve'e ña kuu iki kuñu xaa kan, ra kuëe inuu ña xi'in iki kuñu ña kuu mii yo nuu ña yuuvi yo'o, chi ña kan, ra ndivi va ke iyoo ña, ra kuëe ndi'i xa'a ña.
47005002	Ra ña tiaku yo vichin, ra ña ndixa ke tixu'vi ni va yo xa'a ña ndo'o ni yo, ra kuni ni yo ku'un yo ndaki'in yo iki kuñu ña xaa ña xa iyoo nduvi xa'a yo ndivi kan va,
47005003	ra ndakusa'vi ña sata yo, ta ku'va iyoo iin tikoto, ña va'a na köo yala yo.
47005004	Ra vichin, ña tiaku yo xi'in iki kuñu ña kuu mii yo nuu ña yuuvi yo'o, ra ^tána yo, ra kusuchi tu ini va yo, ndi su süvi xa'a ña kuni yo kuvi yo, ra kee yo ini iki kuñu ña kuu mii yo nuu ña yuuvi yo'o kuvi ña. Chi xa'a ña kuni yo ndee yo ini iki kuñu xaa ña kuu mii yo vaxi kii va kuvi ña, ña va'a na ndasama iki kuñu ña kuu mii yo nuu ña yuuvi yo'o nduu ña iki kuñu ña kutiaku ndia ndikaa ndiku'un.
47005005	Ra xa'a ña ndasama Ndioxi yoo kii ña vaxi va ke xava'a ra yoo. Ra taxi ra Tachi Yii ra iyoo xi'in va yo, ra ña xa ra su'va ra ra xa nduxa va kuvi ra xi'in mii ra ña saxinu ra ña kindoo ra xi'in yo.
47005006	Xa'a ña kan ke, ndiaa ni ini yo ra iin takundi'i kii. Ra ña tiaku ka yo xi'in iki kuñu ña kuu mii yo vichin, ra ta iyoo yuvi na ndee chi ke'e, na täan ndi'vi ve'e va ke iyoo yo, saa chi täan xaa yo kundee yo xi'in Tata yo Jesucristo.
47005007	Ra ña tiaku yo vichin, ra süvi xa'a ña ^xini nuu yo ra ke ndiaa ini yo ra, chi xa'a ña kundaa ini yo ña iyoo va ra ke ndiaa ini yo ra.
47005008	Ra ^ndiaa ini yo ra, ra kuni tu yo ña ndikun kee va yo ini iki kuñu ña kuu mii yo, ra ku'un yo koo yo xi'in va ra.
47005009	Xa'a ña kan ke ^xa nduxa yo, ña ^xa yo ña kuni ra, ña tiaku yo vichin, ra saa tu, ta xa na kuvi yo ña ku'un yo koo yo xi'in va ra.
47005010	Saa chi xiniñu'u ku'un takundi'i va yo nuu ndu'u Tata yo Jesucristo ^xa yukun ra kuachi, ña sayukun ra kuachi xi'in yo xa'a chiñu va'a, xi'in chiñu ki'vi ña ^xa yo ña tiaku yo xi'in iki kuñu yo vichin.
47005011	Ra xa xini va ndi, ña xiniñu'u yu'vi ndi kuni ndi Tata yo Jesucristo, ra xa'a ña kan ke xa nduxa ndi ña saxinu ndi ini yuvi ña na kandixa na Tata yo Jesucristo. Ra xini va'a va Ndioxi ndia ku'va ke iyoo ndi, ra kuni tu ndi ña na kundaa ini ndo'o va xa'a ndi, ndia ku'va ke iyoo ndi.
47005012	Ra ña ka'an tuku ndi xi'in ndo vichin, ra süvi xa'a mii ndi ke chindu'u va'a ni ndi tu'un, chi ña kuni ndi ke na ndakuiin ndo xa'a ndi ta ka'an ki'vi inka yuvi xa'a va ndi, saa chi sava na, ra ña ndi'i ni ka ini na xa'a kuvi ña xani ini na yuuvi yo'o xa'a va na, ndi su ndï'i vi ini na xa'a ña xani ini Ndioxi xa'a na.
47005013	Ra tu ndia sana va kuvi ndi tuvi sava ndo, saa ra na kuniñu'u ka Ndioxi ndu'u ña sa ndi chiñu nuu va ra, ra tu süvi va tu ndia sana kuvi ndi, saa ra na sachiñu ndi nuu ndo'o va.
47005014	Ra va'a ni tu sana ndi a iyoo va'a ini va ndi, ndi su, ña xa ndi chiñu ña xa ndi, ra xa'a ña ^ku'vi ini Cristo xini ra takundi'i yuvi va kuvi ña, ra kundaa kaxi tu ini ndi ña ndixi'i ra xa'a takundi'i va yuvi, ra xa'a ña ndixi'i ra kuvi ña va'a ndixi'i yuvi yata na xikuu va yo.
47005015	Ra ña ndixi'i Tata yo Jesucristo xa'a takundi'i yo, ra xa'a ña na kutiäku ka yo ta ku'va kuni mii va yo kuvi ña, chi ña xiniñu'u sa yo ke na kutiaku yo, ña sa yo ña kuni mii Jesucristo va, saa chi ra kan kuvi ra ndixi'i xa'a yo ra ndatiaku tuku va ra.
47005016	Ra xa'a ña kan ke vichin, ra kuëe ndakani ka ini ndi kuni ndi yuvi, ta ku'va ^ndakani ini na yuuvi yo'o xini na na; ndi su ta yachi, ra ta ku'va ^ndakani ini na yuuvi yo'o va ndakani ini ndi xa'a Jesucristo, ndi su vichin, ra xa sïin va xani ini ndi xa'a ra.
47005017	Xa'a ña kan ke, yoo, na xa nduu iin xi'in Cristo, ra xa yuvi xaa va nduu yo; saa chi xa ndi'i va xa'a ña yata ña xa yo, ra xa ña xaa va kuvi ña ^xa yo vichin.
47005018	Ra mii va Ndioxi kuvi ra ^xa takundi'i ña yo'o xi'in yo, saa chi mii va ra kuvi ra ndachuta'an mani yoo xi'in mii ra, xa'a ña xa Cristo, ra taxi ra chiñu ra nda'a ndi, ña na ka'an ndoso ndi tu'un ra nuu takundi'i yuvi ña va'a na ndakuta'an mani na xi'in ra.
47005019	Ra su'va ke kuni kachi tu'un ña ka'an yu xi'in ndo yo'o: Mii va Ndioxi kuvi ra ndachuta'an mani yoo na yuuvi yo'o xi'in mii ra, xa'a ña xa Cristo. Ra ndixitö'ni ra nuu vi kuachi yo; ra ndu'u kuvi ndia sakuiso chiñu tu ra, ña ka'an ndoso ndi tu'un ra nuu yuvi, ña va'a na ndakuta'an mani na xi'in ra.
47005020	Ra xa'a ña sakuiso chiñu ra ndu'u va kuvi ña kuu ndi yu'u nuu Cristo, ra ña ka'an ndi xi'in ndo, ra ta iyoo mii vi Ndioxi iyoo ra xaku nda'vi nuu ndo. Ra mii va Cristo kuvi ra xa'ndia chiñu nuu ndi, ña xaku nda'vi ndi nuu ndo, ña kachi ndi su'va xi'in ndo: na ndakuta'an mani ndo xi'in Ndioxi.
47005021	Ra Cristo, ra ndia nii kuachi ra ndixïyo; ndi su xa'a kuachi ña xa yoo, ra ta iyoo ra xa kuachi va ndasa Ndioxi ra, ra xa'a ña kan ke vichin ña nduu yo iin xi'in Cristo, ra ña va'a na nduu yo yuvi na köo kuachi nuu Ndioxi va kuvi ña.
47006001	Ra xa'a ña kuu ndi ndia xachiñu nuu Ndioxi va kuvi ña xaku nda'vi ndi nuu ndo, ña va'a na kundäsi ndo ña va'a ña ^taxi Ndioxi nda'a ndo.
47006002	Ra saa ke ^kachi tu mii va ra kachi tutu yii nuu vaxi tu'un ra ña kachi su'va: Ra mii kii ña kuni yu kuni so'o yu yu'u kun ke ndika'an kun xi'in yu, ra xini va so'o yu ña ndika'an kun, ra iin mii kii ña kuni yu sakaku yu yo'o, ke sakaku tu yu yo'o va, ^kachi ra, kachi tu'un ra. Ra na kundaa ini ndo ña ka'an yu xi'in ndo, chi vichin kuu kii ña kuni Ndioxi kuni so'o ra ña ka'an ndo xi'in ra, saa chi vichin ke ndixaa kii ña sakaku ra ndo'o va.
47006003	Ra ndu'u, ra kuëe xa ndi chiñu ña kuvi sandakava yuvi, saa chi kuëe kuni ndi ña ka'an ki'vi na xa'a ndi ña kuu ndi ndia xachiñu nuu Ndioxi.
47006004	Ra xa'a ña kan ke ndaña'a ndi mii ndi ña xa iyoo nduvi va ndi ña sa ndi takundi'i va chiñu ña kuni Ndioxi, xi'in chiñu ña xa ndi, ta kuu ña xa ndiee ini ndi, xi'in takundi'i ña ndo'o ni ini ndi, xi'in tundo'o, xi'in ña xamani ña'a nuu ndi, ra saa tu xi'in ña u'vi ña ^ndo'o va ndi.
47006005	Ra sava tu kani na ndu'u va; ra taan tu na ndu'u ve'e kàà va; ra sava tu kaña'a na ñuu xi'in va ndi, ra sava tu kuñaa ndi ña xachiñu va ndi; ra sava tu kuëe kixi va ndi, ra sava tu ka'un ini va ndi.
47006006	Ra ndaña'a tu ndi mii ndi ña xa iyoo nduvi ndi sa ndi chiñu ña kuni Ndioxi, xi'in ña vivii tiaku va ndi, xi'in xa'a ña kundaa ini ndi xa'a ña ndaa, xi'in xa'a ña ka'nu ini ndi, xi'in xa'a ña tiayu ni ini ndi, xi'in xa'a ña iyoo Tachi Yii Ndioxi xi'in ndi, xi'in xa'a ña ndinuni ni ku'vi ini ndi xini ndi yuvi,
47006007	xi'in xa'a tu'un Ndioxi ña ka'an ndoso ndi, xi'in xa'a ña iyoo ndiee Ndioxi xi'in ndi. Ra ña kuu tuxii ndi ña ndaki'in ndi mii ndi, xi'in ña sasi ndi nuu ña kanita'an xi'in ndi, chi kua'a xi'in chi ichi kuvi chiñu va'a, chiñu ndaku ña ^xa va ndi.
47006008	Ra chiñu va'a yo'o ke ^xa va ndi, ra ndï'i ini vi ndi xa'a ña ndo'o ndi, saa chi sava ^xa to'o na ndu'u, ra sava tu kundasi na ndu'u va, ra sava tu ka'an va'a na xa'a va ndi, ra sava tu ka'an ki'vi va na, ra sava tu ka'an na ña kuu ndi ndia chi'ña tu'un va, ra sava tu ka'an na ña kuu ndi tiaa ndia ka'an ña ndaa va.
47006009	Ra sava tu ^xa xïni na ndu'u va, ra sava tu ndakuni na ndu'u va; ra sava tu xa yachin kuvi va ndi, ndi su tiaku va tu ndi; sava tu kani ni na ndu'u va, ndi su xä'ni vi na ndu'u.
47006010	Ra va'a ni sava tu kusuchi ini va ndi, ndi su iin takundi'i kii va kusii ini ndi, ra va'a ni nda'vi ni va tu ndi, ndi su kua'a ni va ña kuika ña kuu ña va'a Ndioxi, ^taxi ndi nda'a kua'a ni yuvi; ra va'a ni köo va ndia nii ña'a ña iyoo nuu ña yuuvi yo'o nuu ndi, ndi su iyoo takundi'i va tu ña'a ña taxi Ndioxi nuu ndi.
47006011	Na ñani yo na ñuu Corinto, iin takundi'i ña ndika'an ndi xi'in ndo, ra iin kaxi kaxi va ndika'an ndi ña xi'in ndo; ra ndakuña tu ndi nima va ndi nuu ndo.
47006012	Ra nuu ndu'u, ra köo ña'a sasi vi ndo'o ña kuyachin ndo nuu ndi, ndi su nuu ndo'o, ra iyoo va ña'a ña täxi ña na kuyachin ndi nuu ndo.
47006013	Ra xa'a ña kan ke xaku nda'vi ndi nuu ndo, ta ku'va xaku nda'vi iin tiaa nuu se'e ra, ña na ku'vi ini ndo kuni ndo ndu'u, ta ku'va ku'vi ini ndu'u xini ndi ndo'o.
47006014	Ndo'o, na ve'e ñu'u, ra na kü'ni ndo mii ndo xi'in yuvi na kuëe kandixa Ndioxi, saa chi tu saa na sa ndo, saa ra ta iyoo iin sindiki ri nu'ni xini ra yuta'an ri ta'vi ri xi'in inka kiti va ke koo ndo. Ra xa xini va ndo, chi ña kuu chiñu ndaku, ra ^küvi vi kuta'an ña xi'in chiñu ki'vi, ra nii ñù'ù tu küvi kuta'an xi'in ña ñaa va.
47006015	Ra nii Jesucristo tu kuëe iyoo yu'u xi'in timia'a va, ra nii na kandixa Ndioxi tu küvi koo yu'u xi'in yuvi na kuëe kandixa Ndioxi va.
47006016	Ra nii ve'e ñu'u ka'nu ña kuu kuenda Ndioxi tu küvi koo yu'u xi'in na'na ña kuu ndioxi ndii va. Ra yoo va kuvi na kuu ve'e ñu'u ka'nu ña kuu kuenda Ndioxi, ra tiaku, ra saa kuvi tu ña kachi mii Ndioxi ta kachi ra su'va va: Koo yu xi'in na, ra kaka yu tiañu na; ra yu'u kuvi ra kuu Ndioxi na, ra na kan kuvi na kuu ñuu va yu, kachi ra.
47006017	Ra xa'a ña kan ke, kachi ka tu ra su'va va: Kee ndo tiañu yuvi na xïni Ndioxi, ra na kuxika ndo nuu na; Tiändiaa ndo chiñu ndiva'a ña xa na. Ra saa ke ndaki'in yu ndo'o
47006018	ra kuu yu Tata ndo, ra ndo'o ndia tiaa xi'in na si'i kuu se'e va yu, kachi Tata yo Ndioxi ra ka'nu ndika'an ra.
47007001	Ra ña xa kuu mii yo takundi'i ña kindoo Ndioxi xi'in yo vichin, ñani yo, ra na sayäkua yo mii yo xi'in ndia ndia ka ña'a, ña kuvi sayakua nima yo, xi'in iki kuñu yo; chi ña xiniñu'u sa yo ke na sato'o yo Ndioxi va, ra saa ke va'a nduu yo yuvi na yii nuu ra.
47007002	Ra ña kuni ndi ke na ndakuña ndo nima ndo ña ndaki'in mani ndo ndu'u va, saa chi ndia nii ña ki'vi ndïxa ndi xi'in ndo, ra ndia nii tu ndo ndikäva ndi ña sa ndo chiñu ki'vi va, ra ndia nii tu ndo ndisandä'vi va ndi.
47007003	Ra ña ka'an yu ña yo'o xi'in ndo, ra süvi kuachi kuvi ña sakuiso yu ndo'o, ra xa ta kachi yu xi'in ndo ta yachi ke iyoo va ña, saa chi iin ta ku'va ku'vi ini ndi ndo'o, ña tiaku ndi vichin, kuvi tu ña ku'vi ini ndi ndo'o, ta xa na kuvi va ndi.
47007004	Ra iin ndakú nda̱ku̱ va ka'an yu xi'in ndo, ra kutiaa ni tu ini yu xi'in va ndo. Ra va'a ni kua'a ni va ña ndo'o yu, ndi su ndakindiee ni va ini yu xi'in ña ^xa ndo, ra kusii ni tu ini va yu.
47007005	Ra na kundaa ini ndo, chi ndia kii ña xa̱à ndi chi Macedonia yo'o, ra täan ndakindiee va'a vi ndi, chi ña ^ndo'o ndi ke ndia ndia ka nuu kua'an ndi ra tixu'vi va ndi, ra xa ndiee tu ini ndi nuu yuvi na kundasi ndu'u va, ra tixu'vi ni tu nima va ndi xa'a ña ^ndo'o ndi.
47007006	Ndi su Tata yo Ndioxi, ra ^taxi tu'un ndiee ini nda'a yuvi na kuvita ini, ra taxi tu ra tu'un ndiee ini nda'a ndu'u va xa'a ña ndakuta'an tuku ndi xi'in ra ñani yo Tito;
47007007	ra süvi takua xa'a ña ndindakuta'an ndi xi'in ra ñani yo Tito ke ndindakindiee ini ndi, chi xa'a ña ndakindiee ni ini ra xi'in ndo'o va kuvi ña ndakindiee ni ini ndi xi'in ra. Saa chi ndatu'un tu ra xi'in ndi xa'a ndo'o va, ña kuni ni ndo kuni ndo ndu'u, ra ndatu'un tu ra xa'a ña kusuchi ini va ndo, xi'in xa'a ña ndi'i ini ndo xa'a ndi; ra xa'a ña yo'o va ke kusii ni ka ini yu.
47007008	Ra va'a ni sakusuchi va yu ini ndo xi'in tutu ña tiaa yu ndixaa nda'a ndo, ndi su kuëe nandiko vi ini yu, ra va'a ni ndandiko va tu ini yu ta sakan tiaa yu ña, ña ndixaa ña sakusuchi ña ini ndo, ndia'vi kii,
47007009	ndi su vichin ra kusii va ini yu, ndi su süvi xa'a ña ndikusuchi ini ndo'o ke kusii ini yu, chi xa'a ña xiin ndo nandiko ini ndo nuu Ndioxi, xa'a ña sakusuchi yu ini va ndo kuvi ña kusii ini yu. Ra ña kuni mii Ndioxi va kuvi ña kusuchi ini ndo, saa chi xa ndiee va ini ndo, ra xi'in ña yo'o ke ^kundaa ini ndi ña kuëe ndisatixu'vi vi ndi ndo'o.
47007010	Saa chi ña suchi ini ña ^taxi Ndioxi, ra ña ^chindiee ta'an va kuvi ña xi'in yo ña nandiko ini yo nuu Ndioxi ña va'a na kaku yo, ra ta xa na nandiko ini yo, ra ndakäva vi ini yo xi'in ña kan; ndi su ña suchi ini ña ^taxi ña yuuvi yo'o, ra ña xa'ni yoo va kuvi ña kan.
47007011	Ra ña kuni mii va Ndioxi kuvi ña kusuchi ini ndo, saa chi ña chindiee ta'an va kuvi ña xi'in ndo, ña ndaki'in xini ndo ña va'a ndakani ndo xa'a ña xa ndo; ra ña xa ndo kan, ra ña ndixa ke sasaa ña ndo'o va, ra sayu'vi tu ña ndo'o va. Ra ta ndi'i, ra kuni tu ndo kuni ndo yu'u va, ra ndakoo yu'u tu ndo ña sando'o ndo tiaa ra xa kuachi va. Ra va'a va, chi xa'a ña kuu takundi'i ña yo'o kuvi ña va'a ndaña'a ndo mii ndo ña ndïso ka ndo xi'in kuachi ña kuu xi'in tiaa ñaa va.
47007012	Ra ña ti'vi yu tutu ña ndixaa ña nda'a ndo, ra süvi ni takua xa'a tiaa ra xa kuachi, xi'in xa'a tiaa ra tixu'vi xi'in kuachi kuvi ña ndixani ini yu ña ti'vi yu ña, chi xa'a ña kuni yu ña na ndaña'a ndo mii ndo nuu Ndioxi ña ndi'i ini ndo xa'a va ndi kuvi ña.
47007013	Ra xa'a ña yo'o ke ndakindiee ni va ini ndi. Ndi su süvi takua xa'a ña yo'o kuiti ke nindakindiee ini ndi, chi tiaa ni tu kusii ini ndi, xa'a ña kusii ni tu ini ra ñani yo Tito va, xa'a ña chindiee ta'an ndo xi'in ra ña ndusii ni ini ra.
47007014	Ra ndikukä'an nuu yu nuu ra ñani yo Tito xa'a ña ndika'an yu xi'in ra xa'a ndo ña tiayu ni ndo. Saa chi ña ndaa kuvi takundi'i va ña ndika'an yu xi'in ndo, ra ña ndaa kuvi tu ña ndika'an ndi xi'in ra ñani yo Tito, ña tiayu ni va ndo.
47007015	Ra tiaa ni ka va ^ku'vi ini ra xini ra ndo'o vichin, ña ^ndaka'an ra, ña xa to'o ni ndo ra, xi'in xa'a ña kandixa ndo ña ndika'an ra.
47007016	Ra kusii ni va ini yu xi'in ndo, ra ndiaa ni tu ini yu ndo'o va, saa chi vivii va xa ndo.
47008001	Ñani yo, na ñuu Corinto, na ndatu'un yu xi'in ndo xa'a na ve'e ñu'u chi Macedonia ra kundaa ini ndo, ndia ku'va ke xa Ndioxi xi'in na ña ndasatiayu ni ra ini na.
47008002	Ra va'a ni iyoo ni va tundo'o ña xitondoso ña'a, ndi su kusii ni va ini na; ra va'a ni nda'vi ni tu ndo'o va na, ndi su ta iyoo na kuika va iyoo na ña chindiee ta'an na xi'in na nda'vi ndo'o, saa chi vi'i ni va xu'un taxi na nda'a na nda'vi ndo'o.
47008003	Ra yu'u kuvi ra ^ndakuiin xa'a na, ña taxi na ña xi'in ndinuni nima va na, ra süvi takua ña ^kuvi taxi na kuvi ña nditaxi na, chi vi'i ka va ña taxi na.
47008004	Ra xaku nda'vi ni na nuu ndi ña na kuiin ndi ki'in ndi xu'un ña chindiee ta'an ndi xi'in na ñani yo.
47008005	Ra vi'i ni ka va xu'un taxi na nda'a ndi nuu ña ndiatu ndi taxi na nda'a ndi, saa chi ndinuni ni va na ndataxi na mii na nda'a Tata yo Jesucristo, ra kindoo na ^sa na ña yo'o nuu ra, ra mii saa ke kindoo tu na xi'in ndu'u va; ra ta ku'va ^kuni mii Tata yo Ndioxi ke xa va na.
47008006	Ra xa ^xini va ndo'o, na ñani yo ñuu Corinto, chi ra ñani yo Tito kuvi ra xa'a kaya xu'un nda'a ndo ta yachi ña chindiee ta'an ndo xi'in na ñani yo, ra xa'a ña kan ke ^xaku nda'vi ndi nuu ra vichin ña na sandi'i va ra ña kaya ra xu'un nda'a ndo, ña va'a na chindiee ta'an yo xi'in na ñani yo.
47008007	Saa chi ndo'o, ra ^chikaa ni va ndo ndiee: saa chi tiaa ni va ndiaa ini ndo Ndioxi, ra va'a ni tu saña'a va ndo, ra iyoo ni tu ña xinituni va ndo, ra iyoo sii ni tu ini ndo ña chindiee ta'an ndo xi'in inka yuvi va, ra ku'vi ni tu ini ndo xini ndo ndu'u va; ra xa'a ña kan ke mii saa ke na ^sa tu ndo ña chindiee ta'an ndo xi'in na ñani yo na nda'vi ndo'o va.
47008008	Ra ña kachi yu saa xi'in ndo, ra süvi chiñu kuvi ña xa'ndia yu nuu ndo, chi takua xa'a ña kuni yu ña na kundaa ini ndo, ndia ku'va ke iyoo inka na ñani yo, ña kusii ni ini na ña chindiee ta'an na xi'in na nda'vi ndo'o va kuvi ña, ra saa ke va'a na ndaña'a tu ndo'o va mii ndo a ndixa ke ndinuni ni iyoo ña ku'vi ini nuu ndo.
47008009	Ra xa kundaa va ini ndo chi Tata yo Jesucristo, ra tiayu ni ra, ra nda'vi ni tu ini va ra. Saa chi va'a ni ra kuika va kuvi ra, ndi su xiin va ra ña nduu ra ra nda'vi xa'a ña ^ku'vi ni ini ra xini ra ndo'o, ña va'a na ndukuika ndo xa'a ña nduu ra, ra nda'vi.
47008010	Ra xa'a ña va'a mii va ndo kuvi ña ka'an yu xa'a ña yo'o xi'in ndo. Saa chi va'a ni va xa'a ndo taxi ndo xu'un kan, kuiya ndiya'a, ra süvi takua xa'a ña ndixa ndo saa kuvi ña ka'an yu ña va'a ni xa ndo, chi xa'a ña taxi ndo ña xi'in ña kusii ni ini va ndo kuvi ña kachi yu saa xi'in ndo.
47008011	Ña kan ke vichin, ra ndiakua na saxinu va ndo ña sa ndo ña xa'a ndo xi'in. Ra ta ku'va kusii ini ndo ta sakan xa'a ndo ^taxi ndo ña ke na kusii tu ini ndo ña taxi ndo ña vichin va, ra ta ku'va iyoo mii ña kita nda'a ndo ke na taxi va ndo.
47008012	Saa chi tu ndia na, ra ^kusii ni ini na ña taxi na ña'a nda'a ta'an na, saa ra ^kusii ni tu ini Ndioxi va; saa chi ra kan, ra ta ku'va iyoo mii ña iyoo nuu na ke ndaki'in va ra; ra ña'a ña köo nuu na, ra ndüku vi ra ña nuu na.
47008013	Ra ña kachi yu su'va xi'in ndo, ra süvi xa'a ña kuni yu ña na chindiee ta'an ndo xi'in inka na, ra kumani tu nuu mii ndo kuvi ña;
47008014	chi xa'a ña kuni yu ña inuu na koo va ndo kuvi ña. Chi vichin kuvi chindiee ta'an ndo xi'in na ñani yo xa'a ña kumani nuu na, ra inka tu kii, chindiee ta'an na kan xi'in ndo'o va, ta xa na kumani nuu ndo. Ra tu saa na sa ndo, ra ndia nii ndo kuvi ndo kumäni nuu vi, chi inuu va'a kee va ndo.
47008015	Ra saa ke kachi tu mii tu'un Ndioxi, ña kachi su'va va: “Yuvi na ndaki'in kua'a ni ña'a kuxi na, ra nindöo ndoso vi ña nuu na, ra nii yuvi na ndaki'in lo'o tu ña, ndikumäni ña nuu vi”, ^kachi ña.
47008016	Ra na tixa'vi Tata yo Ndioxi, saa chi sandandi'i va ra ini ra ñani yo Tito xa'a ndo.
47008017	Ra kandixa va ra chiñu ña xa'ndia yu nuu ra ña xaa tuku ra ñaa, ra xa ^kuni ni tu mii va ra xaa ra, xa'a ña kan ke, ña kuxaa ra vichin, ra kusii ni va ini ra.
47008018	Ra ti'vi tu ndi iin ra ñani yo, ra ka'an ndoso tu'un va'a xa'a Tata yo Jesús va kuxaa ra xi'in ra ñani yo Tito, ra ra ñani yo, ra kuxaa ñaa, ra va'a ni va ndu'u tu'un xa'a ra nuu takundi'i va ve'e ñu'u.
47008019	Ra süvi takua ña ka'an va na xa'a ra ñani yo yo'o kuvi ña xaa ra, chi ndikaxin tu mii va na ve'e ñu'u ra ña kaka ra xi'in ndi, xi'in ña chindiee ta'an ra xi'in ndi ña kaya ra xu'un ña chindiee ta'an yo xi'in na ñani yo. Ra ña ^xa ndi ña yo'o ra ña ndasaka'nu ndi Tata yo Jesús va kuvi ña, xi'in xa'a ña ndaña'a ndi mii ndi ña ku'vi ini ndi xini ndi ndo'o va kuvi ña.
47008020	Ra kusii ni va ini ndi xa'a ña xika ra ñani yo yo'o xi'in ndi, saa chi ña xika ra xi'in ndi, ra küvi vi kuiso ndi kuachi ña tiin ndi xu'un ña kaya ndi yo'o.
47008021	Saa chi ña ^xa ndi ke ^xa nduxa ndi ña chikaa ndi ndiee, ra vivii va na sa ndi chiñu nuu Tata yo Jesús, ra saa tu nuu yuvi va.
47008022	Ra ^tí'ví tu ndi inka ra ñani va yo ña xaa ra xi'in ndia ñani yo ndia xaa, ra ra ñani yo, ra xaa xi'in ndia ñani yo ndia xaa ñaa, ra iin takundi'i va chiñu ^ndaña'a ra mii ra xi'in ña kusii ni ini ra ña xachiñu ra, ra ña kuxaa ra nuu ndo'o vichin, ra kusii ni ka va ini ra, xa'a ña ndiaa ni ini ra ndo'o.
47008023	Ra tu na ndakatu'un tu sava na ndo'o xa'a ra ñani yo Tito, ra na ka'an ndo xi'in na, ña kuu ra ra yuta'an xi'in yu ña xachiñu ndi nuu va ndo. Ra tu ndakatu'un tu na ndo'o xa'a sava ka ndia ñani yo ndia xaa, ra na ka'an ndo xi'in na ña kuu ndia ndia ndasaka'nu Cristo, ra mii va na ve'e ñu'u kuvi na ti'vi ndia ña xaa ndia, na kachi ndo xi'in na.
47008024	Ra xa'a ña kan ke nduku ndi ña mani nuu ndo, ña na ndaña'a ndo mii ndo ña ku'vi ni ini ndo xini ndo ndia, ña va'a na kundaa ini na ve'e ñu'u na ti'vi ndia ña xaa ndia, ña ndixa va ke iyoo ya'vi ndiaa tu'un ña ka'an ndi ña kusii ni ini ndi xi'in ndo.
47009001	Ra xa'a xu'un ña ^kaya tu ndo ku'un nda'a na ñani yo na ñuu Jerusalén, ra xiniñü'u ka'an vi yu xi'in ndo xa'a ña kan.
47009002	Saa chi xa kundaa va ini yu ña tiayu ni ndo. Ra xa'a ña kan ke ka'an yu xi'in na ndee chi Macedonia ña kusii ni ini yu xi'in ndo'o na ñani yo na ndee chi Acaya, saa chi xa kuiya ndiya'a vi ke xa iyoo nduvi ndo ña chindiee ta'an ndo xi'in na ñani yo; ra kua'a ni tu na ñani yo na ndee chi Macedonia va ndachikaa ndo tu'un ndiee ini xi'in ña chindiee ta'an na xi'in na ñani yo xa'a ña xa ndo, xa'a ña tiayu ni ndo.
47009003	Ra xa'a ña va'a ni ka'an yu xa'a ndo ña kuni ndo chindiee ta'an ndo xi'in na ñani yo kuvi ña ^ti'vi yu ndia ñani yo yo'o xaa ndia, ña va'a na kundaa kaxi ini ndia ña ndixa saa ke iyoo va ña. Ra ña kachi yu su'va xi'in ndo, ra ña va'a xa na koo nduvi va ndo kuvi ña, xa ta kachi yu xi'in ndo ta yachi va.
47009004	Saa chi tu na xaa sava ndia ñani yo ndia kee chi Macedonia xi'in yu, ra ndani'i ndi ndo'o ña kuëe iyoo nduvi ndo. Saa ra tiaa ni va kuka'an nuu ndi sa ndo, saa chi va'a ni ka'an yu xa'a ndo xi'in na ñani yo, ra tiaa ni tu kuka'an nuu mii va ndo.
47009005	Ra xa'a ña kan ke nduku yu ña mani nuu ndia ñani yo yo'o, ña na xaa ndia, ra na chindiee ta'an ndia xi'in ndo ña kaya ndia xu'un ña kindoo ndo taxi ndo ta yachi. Ra saa ke va'a xa na koo nduvi xu'un ña ^kaya ndo, ra na kuu ña iin ña ndaña'a ndo'o ña ndixa ke tiayu ni ndo, ra na küu ña iin ña nduku nduxa ndi nuu ndo.
47009006	Ra na ndaka'an ndo xa'a ña ka'an yu xi'in ndo yo'o, chi ña ndixa va kuvi ña: Yuvi na lo'o ni ^chi'i, ra lo'o ni tu ña'a ^ndaki'in va na; ra yuvi na vi'i ni ^chi'i, ra vi'i ni tu ña'a ^ndaki'in va na.
47009007	Xa'a ña kan ke ta ku'va iyoo mii ña xani nima ndo taxi ndo ke na taxi va ndo; ra na täxi ndo ña xi'in ña kusuchi ini ndo, a xi'in ña nduxa va tu, saa chi yuvi na kusii ni ini taxi ña'a nda'a Ndioxi va kuvi na ku'vi ni ini ra xini ra.
47009008	Saa chi Ndioxi, ra ra ka'nu va kuvi ra, ra kuvi taxi ra takundi'i va ña va'a nda'a ndo, ra saa ke va'a na kumäni ña'a nuu ndo, ra koo kua'a tu ña'a ña kuvi chindiee ta'an ndo xi'in na ñani va yo, ña sa na ndia ndia ka chiñu, ña va'a.
47009009	Ta ku'va kachi tu'un Ndioxi ña tiaa na xina'a ña kachi su'va: Kua'a ni ña va'a taxi na nda'a na ^nda'vi ndo'o, ra chiñu va'a ña xa na, ra ndï'i vi xa'a ña, chi koo ña ndia ndixaa kii ndia ndixaa tiempo va, ^kachi ña.
47009010	Saa chi mii va Tata yo Ndioxi, ra ^taxi ña'a ña chi'i yuvi, xi'in ña xixi na, kuvi ra taxi tu takundi'i ña'a ña xiniñu'u nuu ndo'o va, ra ndasakua'a tu ra ña'a ña iyoo nuu va ndo, ña va'a na chindiee ta'an ndo xi'in inka na.
47009011	Ra ña ^taxi Ndioxi kua'a ni ña kuika nda'a ndo, ra ña va'a na chindiee ta'an ndo xi'in inka yuvi va kuvi ña. Ra tu saa na sa ndo, ra kua'a ni ka va yuvi ndataxi tixa'vi nda'a Ndioxi xa'a xu'un ña kaya ndo ku'un xi'in ndi.
47009012	Ra ña ^chindiee ta'an ndo xi'in na ñani yo xi'in xu'un ña ku'un nda'a na, ra süvi takua xi'in na ke chindiee ta'an ña, chi ndataxi ni tu na tixa'vi va nda'a Ndioxi xa'a ndo, ña ^chindiee ta'an ndo xi'in na.
47009013	Ra ndasaka'nu ni va tu na ra xa'a ña, ra xi'in xu'un ña ^chindiee ta'an ndo xi'in na kuvi ña ^ndaña'a ndo mii ndo ña kandixa ndo tu'un va'a xa'a Tata yo Jesucristo va. Ra ña ^xa ndo saa xi'in na, ra ^kusii ni va ini na xa'a ña tiayu ni ndo, ra sa to'o ni ka va na Ndioxi xa'a xu'un ña taxi ndo nda'a na, ra saa tu ña taxi ndo nda'a inka yuvi va.
47009014	Ra ka'an na xi'in Ndioxi xa'a ndo xi'in ndinuni nima na, ra saa tu xa'a ña va'a ña taxi Ndioxi nda'a va ndo.
47009015	¡Ra na tixa'vi ni Ndioxi, saa chi taxi ra iin ña chee, ña ndiaa ya'vi ni, ña küvi kundaa ini yo xi'in nda'a yo!
47010001	Yu'u, ra Pablo kuvi ra ka'an xi'in ndo, ra xi'in ña to'o, xi'in ña nda'vi ini ña taxi Cristo nda'a va yu kuvi ña ka'an yu xi'in ndo. Ra sava na ka'an ña kuu yu, iin tiaa ra vita ni ini ta iin yu xi'in ndo, ndi su ta iyoo xika tu yu, ra nduu tu yu iin tiaa ra ndaku ni ini va, ^kachi na.
47010002	Ra xa'a ña kan ke xaku nda'vi yu nuu ndo, ra ta xa na xaa yu koto'ni yu ndo'o, ra vivii va na sa ndo, ra saa ke va'a na ndüu yu, iin tiaa ra ndaku ni ini, xi'in sava na ka'an xa'a yu ña ^xa yu ña kuni mii yu; saa chi xa iyoo nduvi va yu ña ka'an yu xi'in na.
47010003	Ra ña ndixa va ke, kuu ndi ndia yuuvi, ndi su kuëe kanita'an ndi ta ku'va kanita'an na yuuvi yo'o.
47010004	Saa chi kuëe xiniñu'u ndi ta'an tuxii tun xiniñu'u na yuuvi yo'o ña kanita'an ndi, chi ndiee Ndioxi va kuvi ña xiniñu'u ndi, ña sandi'i ndi xa'a takundi'i ndiee ña ndaku ni ña xani ini yuvi,
47010005	ra saa tu takundi'i ña ndichi kuu mii va na, ña täxi kundaa ini na xa'a ichi Ndioxi. Ra takundi'i yuvi na xani ki'vi ini, ra ña xa ndi ke saña'a ndi na ña na kandixa na Cristo va.
47010006	Ra ta xa ndinuni va'a na kandixa ndo Cristo ke kuvi sando'o ndi yuvi na xïin kandixa Cristo.
47010007	Ra kuachi ña ^xa ndo'o kuvi ña xito'ni ndo ta ku'va iyoo yuvi chi sata va na. Ra xa'a ña kan ke ka'an yu xi'in ndo, tu ndia yuvi xa kundaa kaxi ini ña ndikun na Cristo, ra na kundaa ini ndo, chi ta ku'va iyoo na kan ke iyoo tu ndu'u va ña ndikun ndi ra.
47010008	Ra tu sava tu ndo tuvi ña kutiaa ni ini yu xi'in ndiayu ña taxi Cristo nda'a yu, ra na kundaa ini ndo, chi kuëe kuka'an nuu yu xi'in vi ña, saa chi ña taxi Cristo ndiayu ra nda'a yu, ra ña va'a na chindiee ta'an yu xi'in ndo ña kua'nu ndo xi'in tu'un Ndioxi va kuvi ña, ra nditäxi ra ña nda'a yu ña sandi'i yu xa'a ndo xi'in ña.
47010009	Ra süvi xa'a ña kuni yu sayu'vi yu ndo'o kuvi ña tiaa yu tutu yo'o xaa ña nuu ndo.
47010010	Saa chi sava na ka'an ña ndaku ni a ndiee ni va tu ka'an yu xi'in tutu ña tiaa yu, ndi su mii tu yu, ra vita ni va yu, ra köo ya'vi ndiaa vi tu'un ña ka'an yu, ^kachi na.
47010011	Ra na kundaa ini yuvi na kachi saa xa'a yu, chi iin ta ku'va ^ka'an yu xi'in na, xi'in tutu ña ^tiaa yu xaa nuu ndo ke ka'an tu yu xi'in na ta xa na xaa yu, koto'ni yu ndo'o va.
47010012	¡Oo, ra na ndï'i ini ndo xa'a ndi! Saa chi këe vi ini ndi ña ndachuta'an ndi mii ndi a chinuu tu ndi mii ndi xi'in ndia ta'an yo ndia ka'an va'a ni xa'a mii. Saa chi ña ^xa ndia kan saa, ña kata ku'va ndia mii ndia xi'in inka yuvi, ra chiñu ña köo va'a ya'vi ndiaa va kuvi ña ^xa ndia.
47010013	Saa chi ndu'u, ra kuëe kuni ndi ña kutiaa ini ndi xi'in chiñu ña kuëe xa ndi. Chi mii va Ndioxi kuvi ra ^ña'a nuu ndi, nuu xiniñu'u ku'un ndi ka'an ndoso ndi tu'un ra, ra taxi tu ra ndiayu nda'a ndi ña ndixaa ndi xi'in tu'un ra, ndia ñuu Corinto nuu ndee ndo ñaa va.
47010014	Ra xa'a ña kan ke iyoo va ndiayu yu ña ka'ndia yu chiñu nuu ndo, ra süvi ndiayu ña kuu mii inka yuvi kuvi ña kindiaa yu ña kachi yu saa xi'in ndo, chi ndu'u kuvi ndia nuu va'a ndixaa ndika'an ndoso tu'un va'a xa'a Tata yo Jesucristo nuu va ndo.
47010015	Ra süvi chiñu inka yuvi kuvi ña kindiaa ndi, ra ndasanuu ndi xi'in ña. Chi ña ^ka'an ndi xi'in Ndioxi xa'a ndo ke na kuxixa ni ka ini ndo xi'in tu'un va ra, ra ta xa na kuxixa ini ndo, ra saa ke va'a chindiee ta'an ka tu ndi xi'in ndo, ña va'a na kua'nu chiñu Ndioxi va.
47010016	Ra saa ke kuvi ka'an ndoso ka ndi tu'un va'a xa'a Tata yo Jesucristo ñuu ña ndo'ni ka chi nuu ndee ndo ñaa va, ndi su süvi chiñu inka yuvi ke kuni ndi ndaki'in ndi, ra ndasanuu ndi xi'in ña.
47010017	Ra tu ndia na kuni kutiaa ini xi'in chiñu ña xa na, ra na sä na saa, chi ña xiniñu'u sa na ke na kutiaa ini na xa'a chiñu ña xa Jesucristo va.
47010018	Saa chi yuvi na ndixa ndiaa ya'vi nuu Ndioxi, ra kuëe ka'an va'a ni vi na kan xa'a mii na, chi mii va Tata yo Jesucristo kuvi ra ka'an va'a xa'a na.
47011001	Ra ña kuni yu vichin ke na sa ndo ña mani, ra sandiee ini va ndo, ra kuni so'o ndo tu'un ña köo ya'vi ndiaa ña ka'an yu xi'in ndo, ra va'a ni ndia ndia ka ña kuvi va ña ka'an yu, ra na sa ndiee ini va ndo.
47011002	Ra na kundaa ini ndo, chi tiaa ni va ndi'i ini yu xa'a ndo, ra mii va Ndioxi kuvi ra ^taxi ña ndi'i ini yu xa'a ndo; saa chi yu'u kuvi ra kindoo ña ndataxi yu ndo'o nda'a iin tiaa ra tanda'a ndo xi'in, ra tiaa kan kuvi Cristo va, ra ña kuni yu ke ndataxi yu ndo'o nda'a Cristo, ta ku'va iyoo iin ña lo'o kuaan tiaki, ña täan ki'vi xi'in ndia nii tiaa.
47011003	Ndi su iyu'vi ni va ini yu xa'a ndo, saa chi iyo ni ndo'o ndo, ta ku'va ndo'o ña Eva, ña sanda'vi koo, ri maña ni kan ña. Ra iyo ni tu saa ndo'o ndó'o̱ va, ña sanda'vi yuvi na chi'ña tu'un ndo'o, ra ndakoo ndo ña ndinuni ni ndikun ndo Cristo.
47011004	Saa chi ta xaa inka tiaa, ndia chi'ña tu'un, ndia ^xa ka'an ndoso, ra xa'a ndia saña'a ndia ndo'o, ña maña ña kuu mii ndia xa'a Cristo, ra ndikun kandixa va ndo ndia; ra tu saña'a tu ndia ndo'o ña maña xa'a Tachi Yii, ra kandixa tu ndo ndia saa va; ra tu ka'an tu ndia xi'in ndo ña kuëe sakaku Cristo yuvi, ra kandixa tu ndo ndia saa va.
47011005	Ra ña ^kandixa ndo ña ^ka'an ndia, ra xato'o ni ka va ndo ndia nuu yu'u. Ndi su ña tuvi yu'u, ra inuu ka va yu'u lo'o nuu ndia kan, ra va'a ni na'nu ni va tu ndia tuvi mii ndia.
47011006	Ra va'a ni ña ndixa ke küvi ni ndatu'un va yu, ndi su iyoo va tu ña xinituni yu; ra xa ^ndaña'a va yu ña yo'o nuu ndo, xi'in takundi'i chiñu ña ^xa ndi.
47011007	¿Ra a vä'a va ndixa yu, ña xa ninu yu xi'in mii yu, ra chindu'u to'o tu yu tu'un xa'a ndo'o ña köo xu'un ndiki'in yu ña ndakani yu tu'un va'a xa'a Cristo nuu ndo?
47011008	Ra na kundaa ini ndo, chi na ñani yo na inka ve'e ñu'u va kuvi na chindiee ta'an xu'un xi'in yu, ña va'a ndixika yu ndakani yu tu'un va'a xa'a Cristo nuu ndo.
47011009	Ra ta ndixiyo yu xi'in ndo, ra kumani va xu'un nuu yu, ndi su nindüku yu ña nuu ndo; chi na ñani yo, na kee chi Macedonia va kuvi na chindiee ta'an xi'in yu xi'in xu'un ña kumani nuu yu. Ra saa va ke xa yu, saa chi ndiküni yu ña kumani ndia nii ña'a nuu ndo, xa'a ña chindiee ta'an ndo xi'in yu. Ra xa ta ku'va ^xa yu ke sa va yu.
47011010	Ra ta ku'va kundaa kaxi ini yu ña iyoo ña ndaa ña ^taxi Cristo nima yu, ra saa ke kundaa kaxi tu ini yu ña ndia nii na küvi kindiaa ña kusii ni ini yu, ña kï'in yu xu'un ña ka'an ndoso yu, takundi'i ñuu ña ndo'ni chi Acaya nuu ndee ndo ñaa.
47011011	Ra na kundaa ini ndo, chi süvi ra kundasi kuvi yu ndo'o, ña nindüku yu xu'un nuu ndo, chi mii ña ndixa ra ^ku'vi ni va ini yu xini yu ndo'o, ra kundaa tu ini mii Ndioxi va.
47011012	Ra xa ta ku'va xachiñu yu, ña köo ya'vi yu ke sa va yu, ra saa ke va'a, na täxi yu ña ka'an tiaa, ndia kuni ka'an va'a ni xa'a mii, ña ^xachiñu ndia ta ku'va ^xachiñu ndu'u.
47011013	Saa chi tiaa ndia ^xa saa ñaa, ra ndia chi'ña tu'un va kuvi ndia, saa chi süvi ndixa ndia xika chiñu nuu Cristo kuvi ndia, chi ndia sanda'vi va kuvi ndia, ña ^ka'an ndia kuu ndia, ndia xika chiñu nuu Cristo.
47011014	Ra na ndakända ini yo xi'in vi ña yo'o, saa chi ndia mii timia'a, ra va'a va ^ndanama ri ña nduu ri, ta ku'va iyoo iin ra tatun Ndioxi ra ye'e ni.
47011015	Ra mii saa kuvi tu ña ^xa yuvi na xachiñu nuu va ri, ña ndaki'in na nuu yuvi na ^xa chiñu ndaku. Ndi su ta xa na ndi'i, ra ta ku'va iyoo mii chiñu ki'vi ña ^xa na ke ndaki'in na ya'vi na xa'a va.
47011016	Ra ka'an tuku va yu xi'in ndo, ra na ndakäni ini ndo ña kuu yu ra ya'a xini; ra tu ra ya'a xini va kuvi tu yu tuvi ndo, saa ra, na tiaa so'o va ndo ña ka'an yu ña kuu yu ra ya'a xini, ra saa ke va'a na kutiaa lo'o tu ini yu'u va.
47011017	Ra ña ka'an yu ña ^kutiaa ini yu xi'in mii yu, ra süvi vi ndiayu Tata yo Jesucristo kuvi ña, chi ra ya'a xini va kuvi yu ña ^xa yu saa.
47011018	Ra kua'a ni va yuvi kutiaa ini xi'in ña'a, ña iyoo nuu ña yuuvi yo'o, ra xa'a ña kan ke na kutiaa tu ini yu'u va.
47011019	Saa chi ndo'o, ra na ndichi ni va kuvi ndo, ña kan ke va'a xiin ndo xini so'o ndo, ña ka'an yuvi na ya'a xini, ra ta ku'va ^xa na ya'a xini kan ke ^xa tu yu'u va vichin, ña va'a na kuni so'o ndo ña ka'an yu.
47011020	Saa chi ndo'o, ra ^xiin va ndo kandixa ndo, tiaa ndia ^xa nduxa xi'in ndo ña xachiñu nduxa ndo, ra ^xiin tu ndo taxi ndo ña kindiaa ndia ña'a ña iyoo nuu va ndo, ra ^xiin tu ndo ña xa'ndia chiñu ndia nuu va ndo, ra ^xiin tu ndo ña kundiva'a ndia xi'in va ndo, ra ^xiin tu ndo ña xakin ndia xa'ndia nuu va ndo.
47011021	Ra ña kuëe ^xa tu ndu'u saa xi'in ndo, ra vita ni va ndi tuvi ndo, ¿ra a kuni ndo na sa ndi ta ku'va ^xa ndia ñaa xi'in ndo? Ra va'a ni ^kuka'an nuu va yu ña ^kachi yu saa xi'in ndo. Ra xa'a ña xa ^xiin ndo ña ^kutiaa ndia ñaa, saa ra na kutiaa tu yu'u va, ra va'a ni ra ^ya'a xini va kuvi tu yu ña kachi yu saa xi'in ndo.
47011022	Ra na kundaa ini ndo, chi tu ndia hebreo kuvi ndia ñaa, ra ra hebreo kuvi tu yu'u va; ra tu ndia ñuu Israel kuvi ndia, ra ra ñuu Israel kuvi tu yu'u va; ra tu ndise'e ra Abraham kuvi ndia, ra ndise'e ra Abraham kuvi tu yu'u va;
47011023	ra tu kutiaa tu ndia ña kuu ndia ndia xachiñu nuu Cristo, ra saa tu yu'u va; ra vi'i ka va xachiñu yu'u nuu ndia ñaa. Ra va'a ni ra ya'a xini va kuvi tu yu ña kachi yu saa xi'in ndo, ra ña ndixa ke vi'i ni ka va xachiñu yu'u nuu ndia ñaa. Ra xa kua'a ni tu ichi ^kani na yu'u va, ra xa kua'a ni tu ichi chikaa na yu'u ve'e kàà va, ra xa kua'a ni tu ichi kuni kuvi va yu.
47011024	Ra xa u'un tu ichi kani na judío yu'u va; ra oko xa'un kumi kuarta kani na yu'u, iin iin ichi;
47011025	ra xa uni tu ichi kuun na itun yu'u va; ra xa iin ichi tu xakin na yuu yu'u va; ra xa uni tu ichi ndisa'vi itun tun xika nuu mini va xi'in yu; ra iin ñuu iin ka'ñu tu xindikaa yu nuu mini va, ra salo'o kuvi yu.
47011026	Ra tiaa ni tu iyo ndixika yu takundi'i ichi nuu ndixika va yu; xi'in ña iyo ni ña kuni tani yu itia; xi'in ña iyo ni ña kuni na kui'na ka'ni na yu'u; xi'in ña iyo ni ña kuni mii na judío ta'an yu ña ka'ni na yu'u; xi'in ña iyo ni ña kuni na inka ñuu ka'ni na yu'u. Xi'in ña iyo ni ndixika yu ñuu na'nu; xi'in ña iyo ni ndixika yu iku; xi'in ña iyo ni ndixika yu nuu mini; xi'in ña iyo ni ndixika yu nuu ndia chi'ña tu'un, ndia ka'an ña ndikun ndia Cristo.
47011027	Ra tiaa ni tu xachiñu va yu; ra ndo'o ni tu ini va yu; ra kua'a ni tu ichi kïxi va yu; ra kua'a ni tu ichi ka'un ini va yu, ra kua'a ni tu ichí íchi̱ ini yu tiakuii va; ra kua'a ni tu ichi iyoo su'un yu, ña xïxi va yu; ra kua'a ni tu ichi xi'i yu vixin, ña köo tikoto kundixi va yu.
47011028	Ra süvi takua ña yo'o ke ^ndo'o yu, chi kua'a ni ka va ña ^ndo'o yu, ndi su ta iin iin kii, ra ña ^ndi'i va'a ka ini yu xa'a kuvi takundi'i ve'e ñu'u va.
47011029	Saa chi tu kuvita ini sava na ve'e ñu'u, saa ra kuvita tu ini yu'u va. Ra tu sava na sanda'vi na ve'e ñu'u, ña ^xa na kuachi, ra ^saa ni va tu yu xi'in yuvi na sanda'vi ña'a, ña ^xa na kuachi.
47011030	Ra tu ña xiniñu'u kuvi ña kutiaa ini yu, ra kutiaa ini va yu, ndi su chiñu ña ^kuvita ini yu xi'in yo'o va kuvi ña kutiaa ini yu xi'in.
47011031	Ra mii va Tata yo Ndioxi, ra kuu Iva Tata yo Jesucristo, ra ^xiniñu'u ndasaka'nu yo ndia ndikaa ndiku'un, kuvi ra kundaa ini xa'a ña ka'an yu, chi ña ndaa va kuvi ña.
47011032	Ra ta ndixiin yu ñuu Damasco, ra saa xa'ndia iin ra xachiñu nuu ra rey Aretas, chiñu ña na tiin na yu'u ku'un yu ve'e kàà;
47011033	ndi su ndikuchüun vi na, ña tiin na yu'u, chi kuchiñu va yu ndikaku yu, ra saa ndakuta'an na ñani yo, ra chikaa na yu'u ini iin tuká, ra sanuu se'é na yu'u chi sata korra yuu ña ndikaa nuu ñuu ka'nu kan, ra su'va va ke xa na xi'in yu ña va'a ndikaku yu nuu yuvi kan.
47012001	Ra na kundaa ini ndo, chi köo ña'a ^ni'i vi yu, ña ^kutiaa ini yu xi'in mii yu. Ndi su kuvi va tu ka'an yu xa'a ña iyoo se'e ña ndiña'a Tata yo Jesucristo nuu yu.
47012002	Ra xa iyoo uxi kumi kuiya kuvi ña ndixa'an yu ndivi ña uni, ra kundäa ini yu a xi'in iki kuñu yu ke ndixa'an yu, ra a nima va tu yu kuvi ña ndixa'an, ndi su kundäa ini yu; chi indaa mii Ndioxi va kuvi ra kundaa ini.
47012003	Ra xa ta kachi yu xi'in va ndo, chi kundäa ini yu a xi'in iki kuñu ke ndixa'an yu, ra a nima va tu yu ke ndixa'an, ndi su kundäa ini yu, chi indaa mii Ndioxi va kuvi ra kundaa ini, ndi su ña kundaa ini yu ke ndixa'an va yu
47012004	ndivi nuu ndu'u Ndioxi, ra ikan kuvi ña xini so'o yu tu'un ña iyoo se'e ña küvi ndatu'un yu xa'a xi'in ndia nii na yuuvi yo'o.
47012005	Ra kuvi va tu kutiaa ini yu xi'in ña ndiña'a Ndioxi nuu yu, ndi su kuëe kuni yu kutiaa ini yu xi'in mii yu, chi ña ^kutiaa ini yu xi'in kuvi ña'a ña xa vita yu'u va.
47012006	Ra nii na ka'an va'a ni va tu yu xa'a mii yu, ndi su süvi vi ra ya'a xini kuvi yu, saa chi ña ndaa va kuvi ña ka'an yu; ndi su kuëe ka'an va'a ni yu xa'a mii yu, saa chi kuëe kuni yu ña na ndakani ini ndo ña kuu yu ra xiniñu'u ni. Chi va'a ka va na kuni ndo ña ^xa yu, ra kuni so'o ndo ña ^ka'an yu, ra saa ke va'a kundaa ini ndo ndia tiaa kuvi yu.
47012007	Ra ña va'a na kutiäa ni ini yu xi'in ña ka'nu ña ndiña'a Ndioxi nuu yu, ra xa'a ña kan ke kixi iin ra tatun, ra xachiñu nuu timia'a ña chikaa ra iin kue'e ini iki kuñu yu, ra ta iyoo iin ìñu̱ saa iyoo ña, ña ndikaa ña ini iki kuñu yu, ra sando'o ni ña yu'u, ña va'a na kutiäa ni ini yu.
47012008	Ra xa uni va ichi xaku nda'vi yu nuu Tata yo Jesucristo, ña na tava ra kue'e yo'o ini iki kuñu yu.
47012009	Ndi su su'va va kachi ra xi'in yu: “Na kusii ini kun xi'in ndiee yu ña iyoo xi'in va kun; saa chi va'a ka va ndaña'a yuvi mii na ña iyoo ndiee yu xi'in na, ta kuvita ini na”, kachi ra xi'in yu. Ra xa'a ña kan ke kusii va ini yu, xi'in ña xa vita yu'u, saa chi saa ke va'a ka ^ndaña'a yu mii yu ña iyoo ndiee Tata yo Jesucristo xi'in va yu.
47012010	Ra xa'a ña ku'vi ini yu xini yu Cristo, ra ra kusii ini va kuvi yu ña kuvita ini yu, ra saa tu ña ^kaña'a na xi'in va yu, ra saa tu ña ^kumani ndia ndia ka ña'a nuu va yu, ra saa tu ña ^kanita'an na xi'in va yu, ra saa tu ña ^ndo'o yu ña u'vi xa'a Cristo va. Saa chi ta kuvita ini yu, ke ndundaku va'a ka ini va yu xi'in chiñu Ndioxi.
47012011	Ra ra ndiya'a xini va kuvi yu, ña ndika'an va'a yu xa'a mii yu, ndi su ndo'o va kuvi ndo xa nduxa xi'in yu, ña xa yu saa. Saa chi ndo'o va kuvi ndo xiniñu'u ka'an va'a xa'a yu; chi inuu ndiaa ya'vi va yu, xi'in ndia ka'an kuu ndia na'nu, ndia ndikun ndo, ra va'a ni köo va ya'vi ndiaa yu.
47012012	Ndi su ta ndixiin yu xi'in ndo, ra xiin va yu xa ndiee ini yu ña ndo'o yu, ra xa tu yu ña ndichi, xi'in ña xitu'un va ña ^ndaña'a yu mii yu ña kuu yu ra ndixa xika chiñu nuu Tata yo Jesucristo.
47012013	¡Oo, ra ndia takua ña va'a ta'an ña, ndini'i na inka ve'e ñu'u va kuvi ña ndinï'i ndo nuu yu, saa chi na kan, ra nduku va yu xu'un nuu na, ra vä'a vi tu ndixa yu xi'in ndo'o na kachi yo, saa chi nindüku yu ña nuu ndo, ra ndia ka'nu na koo ini va ndo, saa chi ndiküni yu satavi yu ndo'o!
47012014	Ra vichin, ra xa iyoo nduvi tuku va yu ña xaa yu koto'ni yu ndo'o, ichi ña uni, ra küni tuku va yu ña satavi yu ndo'o. Saa chi yu'u, ra xïka yu xa'a xu'un ndo, chi xa'a mii va ndo kuvi ña ndi'i ini yu. Ra xa xini mii va ndo, chi na chee va kuvi na xiniñu'u nduku xu'un ña sachiñu xi'in na kuachi se'e na, ra süvi na kuachi kuvi na nduku xu'un ña sachiñu xi'in na chee.
47012015	Ra xa'a ña kan ke yu'u, ra kusii ni va ini yu ña kuniñu'u yu takundi'i xu'un yu, ra xiin tu yu ña ndo'o ini va yu, xa'a ña ku'vi ini yu xini yu ndo'o; ndi su ña tuvi yu, ra ta ku'vi ni ka ini yu xini yu ndo'o, ra ndo'o tu, xïin ku'vi ini kuni yu'u va.
47012016	Ra xa kundaa va ini ndo, chi nindüku yu xu'un nuu ndo. Ndi su ^ka'an va tu sava na ña maña ni yu, ra sanda'vi va yu ndo'o, kachi na.
47012017	¿Ra ndia ku'va ke xa yu ña sanda'vi yu ndo'o tu ndixa? ¿A ndia ti'vi yu ndixaa nuu ndo kuvi ndia chikaa yu'u yu, ña sanda'vi ndia ndo'o?
47012018	Chi ta ti'vi yu ra ñani yo Tito ndixaa ra xito'ni ra ndo'o, ra ti'vi va yu iin ra ñani yo ndixaa ra xi'in ra. ¿Ra a ra ñani yo Tito kuvi ra sanda'vi ndo'o tuvi ndo? Ra na kundaa ini ndo, chi süvi saa iyoo ña, chi ra ñani yo Tito, ra ta iyoo ndiayu ña ndikun yu'u ke iyoo tu ña ndikun ra kan va, ña kan ke ta ku'va ^xa yu'u ke ^xa tu ra kan va.
47012019	Ra va'a ndakani ini ndo ka'an ndo saa, ña ^ndasava'a ni ndi mii ndi nuu ndo. Ndi su süvi saa iyoo ña; ra kundaa tu ini mii va Ndioxi ña ka'an ndi ña ndaa ña kuu ndi ndia xachiñu nuu Cristo. Ra takundi'i ña ^xa ndi, ra ña va'a na kua'nu ndo'o xi'in tu'un Ndioxi va kuvi ña, ñani mii yu.
47012020	Saa chi ndi'i va ini yu ña ndani'i yu ndo'o ndee ndo ^xa ndo inka chiñu, ta xa na xaa yu koto'ni yu ndo'o, ra ndi'i tu ini yu, xa'a ña iyo ni sa̱a̱ yu xi'in va ndo. Ra ndi'i tu ini yu xa'a ña iyo ni ndani'i yu ndo'o ndee ndo kanita'an va ndo, xi'in ña ndukuini ini ndo xi'in ta'an ndo, xi'in ña saa ndo xi'in ta'an ndo, xi'in ña ^xa xini ni ndo nuu ta'an ndo, xi'in ña ka'an ndo tu'un chi'ña xa'a ta'an ndo, xi'in ña ka'an ki'vi ndo xa'a ta'an ndo, xi'in ña kutiaa ndo nuu ta'an ndo, xi'in ña ^xa ndo chiñu ña kuëe iyoo ikun.
47012021	Ra ndi'i tu ini yu ña kuka'an nuu yu xi'in ndo nuu Ndioxi va, ta xa na xaa yu, ra a kusana kuaku tu yu xa'a kua'a ni va ndo, xa'a ña ^xa ndo chiñu ki'vi, ra xïin ndo ña nandiko ini ndo ña xa ndo chiñu yakua xi'in ta'an ndo, ta kuu ña kixi se'e ndo xi'in ta'an ndo ña xa yakua ndo mii ndo, xi'in takundi'i ka chiñu yakua, ña xa yuna'a ndo ^xa ndo.
47013001	Ra ta xa na xaa yu koto'ni tuku yu ndo'o, ra xa ichi ña uni va kuvi ña. Ra na kundaa ini ndo chi xa ta ku'va ^kachi mii tu'un Ndioxi ke sa va yu: “Takundi'i kuachi, ra tu iyoo uvi a uni yuvi na xini xa'a ña, saa ra kuvi kuyukun va ña”, kachi ña.
47013002	Ra ta ndixaa yu xito'ni yu ndo'o ichi ña uvi kuvi ña, ndika'an yu xi'in yuvi na xa chiñu ki'vi, ra saa tu xi'in takundi'i va ndo, ña na sä ka ndo chiñu ki'vi. Ra ña íin xika yu vichin, ra mii saa ke kachi tuku va yu xi'in ndo, saa chi takundi'i yuvi na ^xa chiñu ki'vi, ra xiniñu'u ni'i va na tundo'o xa'a ña.
47013003	Ra ña xiniñu'u va kuvi ña sandaku yu kuachi xi'in ndo, saa chi kuni ndo ña kundaa ini ndo a ndixa Cristo kuvi ra ^taxi tu'un ña ka'an yu xi'in ndo. Ra na kundaa ini ndo, chi Tata yo Jesucristo, ra kuëe vita vi ra kan ña sayukun ra kuachi xi'in ndo, chi ndaku ni va sayukun ra kuachi xi'in ndo, ra yu'u va kuvi ra kuniñu'u ra, ña sayukun yu kuachi xi'in ndo.
47013004	Ra va'a ni ña ndixa va ke xa ninu ra xi'in mii ra, ña ndixi'i ra ndika cruz, ndi su vichin, ra tiaku va ra xi'in ndiee Tata yo Ndioxi. Ra ^xa ninu tu ndu'u va xi'in mii ndi ña ndikun ndi Cristo vichin: ra xa'a ña xa nduu ndi iin xi'in va ra kuvi ña va'a tiaku ndi xi'in ndiee Ndioxi, ña va'a xachiñu ndi nuu ndo.
47013005	Ra na kotondoso ndo mii va ndo, a ndixa ke ndiaa ini ndo Tata yo Jesucristo; ra xa kundaa va ini ndo chi íin va ra xi'in ndo, ra tu köo va tu ra íin xi'in ndo, saa ra süvi vi kuenda ra kuvi ndo.
47013006	Ra ta xa na kotondoso ndo mii ndo, ra ña kuni yu ke kundaa ini ndo, ña ndixa ke kuu va ndi kuenda Tata yo Jesucristo.
47013007	Ra ka'an ni va ndi xi'in Ndioxi xa'a ndo, ña va'a na sä ndo ndia nii chiñu ki'vi. Ra ña xa ndi su'va, ra süvi xa'a ña kuni ndi ña na ndakuni ndo ndu'u ña kuu ndi kuenda Ndioxi kuvi ña, chi xi'in va ndo ke kuni ndi chindiee ta'an ndi, ña va'a na sa ndo chiñu va'a, ra köo kuachi vi, va'a ni na ^ndaküni va ndo ndu'u ña kuu ndi kuenda Tata yo Jesucristo.
47013008	Ra ^küvi vi ki'vi ndi kuachi xi'in ña ndaa, chi ña xiniñu'u va kuvi ña na kandixa ndi ña ndaa.
47013009	Ra kusii ni va ini ndi xa'a ña ndakani ini ndo ña iyoo ndi ta ku'va iyoo yuvi na vita, tu xa'a ña kan kuvi ña ndaña'a ndo mii ndo, ña kuu ndo yuvi na ndinuni ndikun Ndioxi, ra va'a va, chi ña ka'an ndi xi'in Ndioxi xa'a ndo kuvi ña na kuxixa va'a ka ini ndo xi'in tu'un va ra.
47013010	Ra xa yachi va ^tiaa yu tutu yo'o xaa ña nuu ndo, ra saa ke va'a ta xa na xaa yu, ra na küu yu iin tiaa ra ndaku ni ini xi'in ndo. Xi'in ndiayu ña kuu mii yu, ra ña taxi Tata yo Jesucristo ndiayu ra nda'a yu, ra ña va'a na chindiee ta'an yu xi'in ndo ña kua'nu ndo xi'in tu'un Tata yo Ndioxi va kuvi ña, ra nditäxi ra ña nda'a yu, ña sandi'i yu xa'a ndo xi'in ña.
47013011	Ña yo'o kuvi takundi'i va ña ka'an yu xi'in ndo, ñani mii yu. Ra yo'o ke indiayu ta'an yu xi'in ndo, ra na kusii ini ndo, ra na sa nduxa ndo ña xaa ndo kuu ndo ta ku'va iyoo yuvi na köo kuachi nuu Ndioxi. Ra na sa ndo ña ka'an yu xi'in va ndo, ra iin tu'un va na kuu ndo, ra vivii va na kundee ndo xi'in ta'an ndo. Ra saa ke va'a kuiin Tata yo Ndioxi, ra taxi ña va'a, xi'in ña ku'vi ini, xi'in ndo.
47013012	Ra na ka'an ndioxi ndo xi'in ta'an ndo, xi'in ña to'o ña kuu mii ndo.
47013013	Ra ti'vi tu takundi'i na ñani yo na ndikun Cristo va tu'un ndioxi kuxaa ña nuu ndo.
47013014	Ra ña va'a Tata yo Jesucristo na kuta'vi ndo, ra na koo tu ña ku'vi ini ña ^taxi Tata yo Ndioxi va xi'in ndo, ra mii Tachi Yii Tata yo Ndioxi va na chindiee ta'an xi'in ndo, ña va'a iin tu'un va na kuu ndo. Saa koo.
48001001	Yu'u, ra Pablo ra xika chiñu nuu Tata yo Jesucristo kuvi ra ^tiaa tutu yo'o xaa ña nuu ndo vichin. Ra na kundaa ini ndo, chi süvi na yuuvi yo'o kuvi na ndikaxin yu'u ña sa yu chiñu yo'o, chi mii va Tata yo Jesucristo xi'in Tata ra Ndioxi, ra sandatiaku ña'a va kuvi ra ndikaxin yu'u, ña kuu yu ra kaka chiñu nuu ra.
48001002	Ra iyoo yu'u tu takundi'i na ñani yo na ndikun Tata yo Jesucristo va xi'in yu, ña ^tiaa ndi tutu yo'o xaa ña nuu ndo'o na ñani yo na ndee chi Galacia ñaa.
48001003	Ra Tata yo Ndioxi, ra kuu iva Tata yo Jesucristo, na taxi ña va'a kuta'vi ndo, ra va'a ni na koo ndo.
48001004	Ra Tata yo Jesucristo kuvi ra ndataxi mii, ña ndixi'i ra xa'a kuachi yo, ña va'a sakaku ra yoo nuu ña yuuvi vä'a yo'o, ra mii va Tata yo Ndioxi kuvi ra kuni ña na koo ña saa va.
48001005	Ra ra ka'nu ni na kuu Tata yo Ndioxi iin takundi'i kii, iin takundi'i tiempo. Saa koo.
48001006	Ra ndakanda ni va ini yu xini yu ndo'o, saa chi kama ni va ndakoo ndo Tata yo Ndioxi, ra ku'vi ni ini xini ndo'o, ra kana ra ndo'o xa'a ña xa Tata yo Jesucristo, ra vichin ndakundikun tu ndo inka tu'un ña kuëe inuu xi'in tu'un va'a xa'a Tata yo Jesucristo va.
48001007	Ra ña kachi yu su'va xi'in ndo, ra küni kachi yu ña iyoo inka tu'un va'a xa'a Tata yo Jesucristo ña sakaku yuvi. Chi ña ^kuu xi'in ndo vichin ke, ndakoyo sava tiaa ndia ^kuni ^kava xini va ndo, saa chi xa siin va saña'a ndia ndo'o xa'a tu'un va'a xa'a Tata yo Jesucristo.
48001008	Ra xa'a ña kan ke ka'an yu xi'in ndo vichin, ra na kundaa ini ndo, saa chi tu ndia iin na, na saña'a ndo'o, ra xa siin va tu saña'a na ndo'o xa'a tu'un va'a xa'a Tata yo Jesucristo, ña xa saña'a ndu'u ndo'o, saa ra, na tavi chi'ña va na. Ra va'a nii yu'u kuvi va ra, ra a nii tatun ra kee ndivi kuvi va tu ra, ra na tavi chi'ña ndu'u va.
48001009	Ra xa ndika'an va yu xa'a ña yo'o xi'in ndo ta yachi, ra ka'an tuku va yu xa'a ña xi'in ndo vichin: Tu ndia iin na, na saña'a ndo'o, ra xa siin va tu na saña'a na ndo'o, xa'a tu'un va'a xa'a Tata yo Jesucristo, ña xa saña'a ndu'u ndo'o, saa ra na tavi chi'ña va na.
48001010	Ra ña ka'an yu kachi yu su'va xi'in ndo, ¿ra a ra nduku kindoo va'a ni kuvi yu nuu na yuuvi yo'o a nuu Ndioxi, tuvi ndo? ¿Ra a ña kuni na yuuvi yo'o va kuvi tu ña xa yu, tuvi ndo? Ra na kundaa ini ndo, chi tu ña kuni na yuuvi yo'o va na sa yu, saa ra süvi vi ra xachiñu nuu Cristo kuvi yu.
48001011	Ra na kundaa ini ndo xa'a ña yo'o ñani yo, chi tu'un va'a xa'a Tata yo Jesucristo ña ka'an ndoso yu, ra süvi na yuuvi yo'o kuvi na ndichituni ña.
48001012	Ra nii süvi tu na yuuvi yo'o va nditaxi ña nda'a yu, ra nii süvi tu na yuuvi ndisaña'a ña yu'u va, chi Tata yo Jesucristo va kuvi ra saña'a ña yu'u.
48001013	Ra xa kundaa va ini ndo xa'a yu ndia ku'va ke ndixiyo yu ta yachi, ta xindikun yu takundi'i ña yuna'a na judío ta'an yu ^xa na. Ra xa kundaa tu ini ndo xa'a ña xa yu ña kundasi ni yu na ndikun Ndioxi va, ra taxi yu na, ra ndixika nduku ni tu yu ku'va ña sandi'i yu xa'a va na.
48001014	Saa chi ta xindikun yu ku'va ña ndikun na judío ta'an yu Ndioxi, ra yu'u kuvi ra xinuu nuu takundi'i va na inuu kuiya xi'in yu, saa chi saxinu yu takundi'i va ña ndakoo na xii xikua ndi.
48001015	Ra va'a ni ki'vi ni va xa yu, ndi su ta ndikaa ka yu tixi si'i vi yu ke ndikaxin Ndioxi yu'u, saa chi ku'vi ni ini ra xini ra yu'u, ra kana ra yu'u. Ra ta ku'va kuni mii ra ke xa va ra,
48001016	saa chi ndaña'a va ra Jesucristo ra kuu se'e ra nuu yu, ña va'a na kaka yu ka'an ndoso yu tu'un va'a xa'a ra, nuu yuvi na küu judío. Ra ta ndixaa kii ndixinu nuu ña yo'o, ra ndia nii yuvi nindäkatu'un yu ña sakua'a na yu'u,
48001017	ra nii ñuu Jerusalén tu ndixä'an vi yu ña sakua'a yu nuu ndia xika chiñu nuu Jesús, ndia xa yachi ka ndikaxin ra nuu yu'u, chi ña xa yu ke ndikun kee yu ndixa'an yu chi Arabia va, ra ta ndi'i, saa nandiko tuku yu ñuu Dasmasco va.
48001018	Ra ndixä'an yachi vi yu ñuu Jerusalén, chi ndia ta ndiya'a uni kuiya vi ke ndixa'an yu; ra saa vi ke xinita'an yu xi'in ra Pedro, ra kuachi yu xa'un kii xi'in ra.
48001019	Ndi su köo kua'a ndia xika chiñu nuu Tata yo Jesús ndixini yu, chi takua ra Jacobo ñani mii Tata yo Jesús va kuvi ra xini yu.
48001020	Ra ^kundaa tu ini mii va Tata yo Ndioxi xa'a ña tiaa yu yo'o, chi ña ndaa va kuvi ña.
48001021	Ra ta ndi'i, saa ndaki'in yu ndixa'an yu chi Siria, ra saa ndixa'an tu yu chi Cilicia va.
48001022	Ra ta tiempo kan, ra täan kuni nuu vi na ñani yo, na ve'e ñu'u Cristo, na ndee chi Judea yu'u,
48001023	chi takua ña xini so'o na kuvi ña ndatu'un yuvi xa'a va yu, kachi na su'va: “Tiaa, ra kanita'an xi'in yo, ra xa tu'un va'a xa'a Tata yo Jesucristo va xika ra ka'an ndoso ra vichin, ra ta yachi, ra ndixika nduku ni ra ña sandi'i ra xa'a ña”, kachi na.
48001024	Ra ndasaka'nu ni na Tata yo Ndioxi, xa'a ña kundaa ini na xa'a chiñu ña ^xa yu.
48002001	Ra saa kuu ndiya'a uxi kumi kuiya, ra saa ndixa'an tuku va yu ñuu Jerusalén, ra ndixa'an tu ra ñani yo Bernabé va xi'in yu, ra saa tu ra ñani yo Tito va.
48002002	Ra ña ndixa'an yu ñuu Jerusalén, ra mii va Ndioxi kuvi ra xa'ndia chiñu nuu yu ña ndixa'an yu. Ra ndakuta'an yu xi'in takua ndia kuna'nu nuu na ñani yo ve'e ñu'u ñuu Jerusalén. Ra ikan kuvi ña ndakani ikun yu nuu ndia xa'a ña xika yu ka'an ndoso yu tu'un va'a xa'a Tata yo Jesucristo, nuu yuvi na küu judío. Ra ña xa yu su'va ra xa'a ña va'a na koo yu'u ndia xi'in yu xa'a chiñu ña ^xa va yu kuvi ña, saa chi ña nindi'i ini yu ke köo yu'u ndia xi'in vi yu, ra tu saa ndixa ndia, saa ra köo ya'vi ndia vi ña ^xa yu.
48002003	Ra ta ndi'i ndakani yu nuu ndia, ra ndakoo yu'u va ndia xi'in yu, ra va'a ni süvi ra judío va kuvi ra ñani yo Tito, ndi su ndïxa nduxa vi ndia xi'in ra ña kakin ndia tuni Ndioxi iki kuñu ra.
48002004	Ra ña ndakuta'an yu xi'in ndia ña ndatu'un ndi, ra xa'a ña ndiki'vi se'é ndia chi'ña tu'un, sava ve'e ñu'u ña xitonani ndia yoo, ndia ku'va ke iyoo yo ña xa saña ndika Tata yo Jesucristo yoo va kuvi ña, saa chi ña kuni ndia kan ke na nduu tuku va yo ta ku'va iyoo na xachiñu nda'vi, ña ndakundikun tuku yo ta ku'va yuna'a na judío ta'an ndi xa va na.
48002005	Ra ndia nii lo'o ke ndikandïxa ndi ña ndika'an vi ndia, saa chi ndiküni ndi ña ndasama ña ndaa ña kuu tu'un va'a xa'a Tata yo Jesucristo, ña xa kandixa ndo'o vichin.
48002006	Ndi su ndia ñani yo ndia kuna'nu kan, ra köo ka vi inka ña ndisaña'a ndia yu'u ka'an ndoso yu, chi xa va'a iyoo va ña ka'an ndoso yu. Ra va'a ni ndia kuna'nu kuvi va ndia, ra a süvi va tu ndia, ndi su nuu yu'u, ra köo kuachi vi, saa chi Tata yo Ndioxi, ra xitö'ni vi ra kan, chi sata yo, chi nima va yo ke xito'ni ra.
48002007	Ra ña xa ndia kuna'nu kan ke ndaki'in xini va ndia, saa chi nuu ña ^saña'a ndia yu'u ña ka'an ndoso yu, ra ndakuni mii va ndia yu'u ña taxi Ndioxi chiñu nda'a yu ña ka'an ndoso yu tu'un va'a xa'a Tata yo Jesucristo nuu yuvi na küu judío, ra ta ku'va xa ra xi'in yu'u kuvi tu ña xa ra xi'in ra Pedro va, ña taxi ra chiñu nda'a ra ña ka'an ndoso ra tu'un va'a xa'a Tata yo Jesucristo nuu na judío.
48002008	Ra mii Tata yo Ndioxi, ra ti'vi ra Pedro ña kaka ra chiñu nuu Jesucristo ña ka'an ndoso ra nuu na judío, kuvi tu ra ti'vi yu'u, ña kaka yu chiñu nuu ra ña ka'an ndoso yu nuu yuvi na küu judío va.
48002009	Ra ra Jacobo, xi'in ra Pedro, xi'in ra Juan kuvi ndia kuna'nu, ra ndakuni mii va ndia ña va'a ña taxi Tata yo Ndioxi nda'a yu, ra saa ndatiin ndia nda'a yu, ra saa tu nda'a ra Bernabé va. Ra ña xa ndia saa, ra ndia ndaki'in mani va kuvi ndia ndu'u, ra kuni kachi tu ña, ña iyoo yu'u ndia xi'in va ndi ña ku'un ndi ndia ka'an ndoso nuu yuvi na küu judío, ra mii tu ndia kindoo ku'un ka'an ndoso nuu na judío va.
48002010	Ra takua ña ndika'an ndia xi'in ndi kuvi ña, na näa ini ndi xa'a na nda'vi chi na chindiee ta'an va ndi xi'in na, kachi ndia. Ra ta iyoo ña ndika'an ndia xi'in ndi ke ^xa va yu.
48002011	Ra saa kuu ndixaa ra Pedro chi Antioquía xito'ni ra na ve'e ñu'u, ra ikan ke ndukue'e yu xi'in ra, saa chi ndiya'a xini ra, ra kuëe va'a ndi xa ra.
48002012	Saa chi ta sakan ndixaa ra, ra xixi va ra xi'in yuvi na küu judío, ndi su ta ndixaa tu na ti'vi ra Jacobo; saa ra ndikun xakin xiyo va ra mii ra, ra ndixïxi ka vi ra xi'in na, saa chi ndiyu'vi va ra ña ka'an vä'a na judío xa'a ra.
48002013	Ra ndakundikun ka tu sava na judío va chiñu ña xa ra Pedro, Ra ndia ra Bernabé va ndixinu ini ña xa ra chiñu kan xi'in na.
48002014	Ra ta xini yu ña kuëe xa ndia ta ku'va ^saña'a mii tu'un ña kuu ña ndaa, ña kuu tu'un va'a xa'a Tata yo Jesucristo, ra saa ndika'an yu xi'in ra Pedro nuu takundi'i na ve'e ñu'u, kachi yu saa: “Yo'o, ra va'a ni judío kuvi va kun, ndi su ta ^xa yuvi na küu judío va ^xa kun, ra xä kun ta ku'va xa na judío; ¿ra nichuun ke kuni kun ña sanduxa kun xi'in yuvi na küu judío, ña ^sa na ta ku'va ^xa na judío?”, kachi yu xi'in ra.
48002015	Ra na kundaa ni ndo, chi yu'u, xi'in sava ka ndia kuu judío, ra xa judío kuvi ndi ndia kivi kaku vi ndi, ra köo kuachi ndi ta ku'va iyoo inka yuvi na küu judío.
48002016	Ra va'a ni saa va, ndi su kundaa kaxi va ini ndi, chi ña saxinu ndi ndiayu Ndioxi ña ndakoo ra Moisés, ra kuëe ndasa vii ña ndu'u ta ku'va iyoo yuvi na köo kuachi nuu Ndioxi, chi ña kandixa ndi Jesucristo va kuvi ña kuvi ndasa ra ndu'u ta ku'va iyoo yuvi na köo kuachi nuu Ndioxi. Ra xa'a ña kan kuvi ña kandixa ndi Jesucristo vichin va, ña va'a na nduu ndi ta ku'va iyoo yuvi na köo kuachi nuu Ndioxi, ra xa'a ña ndiaa ini ndi Jesucristo va kuvi ña, ra süvi vi xa'a ña saxinu ndi ndiayu Ndioxi ña ndakoo ra Moisés kuvi ña. Saa chi ndia nii yuvi küvi nduu ta ku'va iyoo yuvi na köo kuachi nuu Ndioxi, xa'a ña saxinu na ña ka'an ndiayu Ndioxi ña ndakoo ra Moisés.
48002017	Ra ña kachi ndi ke xa nduu va ndi ta ku'va iyoo yuvi na köo kuachi nuu Ndioxi xa'a ña ndiaa ini ndi Jesucristo, ndi su tu süvi va tu saa iyoo ña, saa ra, ¿a ña ndiaa ini ndi Jesucristo va kuvi ña ndasa ra ndu'u yuvi na iyoo kuachi?, ra na kundaa ini ndo, ¡chi süvi saa iyoo ña!
48002018	Ndi su ^nduu tuku va yu tiaa ra iyoo kuachi, tu ^ndakoo va yu ña ndiaa ini yu Jesucristo, ra tuku va ndakundikun yu ndiayu Ndioxi ña ndakoo ra Moisés.
48002019	Ra na kundaa ini ndo, chi yu'u, ra xa ta iyoo ra ndixi'i va iyoo yu, nuu ndiayu Ndioxi ña ndakoo ra Moisés; ra mii ndiayu kan ke xa'ni yu'u va, ña va'a na kutiaku yu ña ndasaka'nu yu Tata yo Ndioxi.
48002020	Yu'u, ra xa xi'in Cristo va kuvi ña takaa yu ndika cruz vichin, ra tiäku ka yu ña sa yu ña kuni iki kuñu yu, saa chi xa Cristo va iyoo nima yu; ra ña tiaku yu xi'in iki kuñu yu vichin, ra xa'a ña ndiaa ini yu Tata yo Jesucristo ra kuu se'e Ndioxi va kuvi ña, saa chi ra kan kuvi ra ku'vi ni ini xini yu'u, ra ndataxi ra mii ra ña ndixi'i ra xa'a yu ndika cruz.
48002021	Ra xa'a ña kan ke küni yu kundasi yu ña va'a, ña sani'i Tata yo Ndioxi yu'u; ra tu xa'a ña saxinu yo ndiayu Ndioxi ña ndakoo ra Moisés va kuvi ña, nduu yo ta ku'va iyoo yuvi na köo kuachi nuu Ndioxi, na kachi yo, saa ra köo ya'vi ndiaa vi ña ndixi'i Tata yo Jesucristo.
48003001	¡¿Nichuun ke ki'vi ni xa ndo, na Galacia?! ¿Ra yoo kuvi na kava xini ndo, ña xïin ka ndo kandixa ndo ña ndaa? ¿A su ta ndika'an ndoso ndi nuu ndo, ra iin kaxi kaxi va ndakani ndi xa'a Tata yo Jesucristo, ra xitakaa ndika cruz nuu ndo?
48003002	Ra vichin, kuni yu kundaa ini yu nuu ndo, ra na ka'an ndo xi'in yu: ¿A xa'a ña saxinu ndo chiñu ña ka'an ndiayu Ndioxi ña ndakoo ra Moisés kuvi ña ndaki'in ndo Tachi Yii Ndioxi? ¿Ra a xa'a ña ndiaa ini ndo tu'un va'a xa'a Tata yo Jesucristo ña ndika'an ndoso ndi nuu va ndo kuvi ña ndaki'in ndo ña?
48003003	¿Ra ni va ke ndo'o ndo, ña tiaa ni ki'vi xa ndo? Saa chi xa'a ña ndakundiaa ini ndo Jesucristo va kuvi ña taxi ra Tachi Yii ra nda'a ndo ña va'a ndikun ndo ra. ¿Ra nichuun kuvi tu ña kuni ndo ndakandixa tuku ndo ndiayu Ndioxi ña ndakoo ra Moisés, ra kaku ndo vichin?
48003004	Ra tu ^ndakoo va tu ndo Cristo, ra ndakundikun tuku ndo ndiayu Ndioxi ña ndakoo ra Moisés, saa ra köo ya'vi ndiaa vi ña ndo'o ni ndo xa'a ña ndakundikun Cristo ta yachi.
48003005	Ra kuni tu yu ña na ki'in xini ndo xa'a ña yo'o va: Ndioxi va kuvi ra taxi Tachi Yii ra nda'a ndo, ra ^xa tu ra ña xitu'un va ^xini ndo, xa'a ña ndiaa ini ndo Tata yo Jesucristo, ndi su süvi xa'a ña saxinu ndo ndiayu Ndioxi ña ndakoo ra Moisés kuvi ña.
48003006	Ra xa'a ña xindiaa ini va ra Abraham, Ndioxi kuvi ña ndaki'in mani ra ra, ña nduu ra ta ku'va iyoo yuvi na köo kuachi.
48003007	Ña kan ke na kundaa ini ndo vichin, chi takundi'i yuvi na ndiaa ini Ndioxi va kuvi na kuu ndise'e ra Abraham.
48003008	Ra su'va kuvi tu ña ^kachi mii tu'un Ndioxi va. Xa iyoo kua'a ni va kuiya kuvi ña ndika'an Ndioxi xi'in ra Abraham, kachi ra su'va: “Xa'a ña yo'o kuvi ña ni'i takundi'i yuvi ña kuta'vi na ña va'a”, kachi ra xi'in ra, ^kachi ña. Ra ña kachi Ndioxi su'va xi'in ra Abraham, ra xa'a ña koo ka'nu ini ra xa'a kuachi yuvi na küu judío xa'a ña ndakundiaa ini va na ra kuvi ña, kachi ra saa.
48003009	Ra xa'a ña kan ke takundi'i yoo na ndiaa ini Ndioxi va kuvi na ni'i kuta'vi ña va'a xi'in ra Abraham.
48003010	Ndi su yuvi na ndiaa ini ndiayu Ndioxi ña ndakoo ra Moisés, ra na nditavi chi'ña va kuvi na. Saa chi saa kachi tu mii tu'un Ndioxi va: “Takundi'i yuvi na kuëe saxinu takundi'i chiñu ña ka'an ndiayu Ndioxi ña ndakoo ra Moisés, ra taxi va Ndioxi tundo'o nda'a na”, ^kachi ña.
48003011	Ra xa kundaa kaxi va ini yo, chi ndia nii yuvi küvi nduu ta ku'va iyoo yuvi na köo kuachi nuu Ndioxi, xa'a ña saxinu na ndiayu Ndioxi ña ndakoo ra Moisés; saa chi su'va va ke kachi tu'un Ndioxi: “Yuvi na ndiaa ini Ndioxi, ra ndaki'in mani ra na ña ^nduu na ta ku'va iyoo yuvi na köo kuachi, kuvi na kutiaku va”, ^kachi ña.
48003012	Ra yuvi na ndiaa ini ndiayu Ndioxi ña ndakoo ra Moisés, ra süvi vi Ndioxi kuvi ra ndiaa ini na ña ndasa ra na ta ku'va iyoo yuvi na köo kuachi. Ra xa kundani yo chi tu'un Ndioxi, ra su'va va ke kachi ña: “Takua yuvi na saxinu takundi'i ña ka'an ndiayu Ndioxi ña ndakoo ra Moisés va kuvi na ni'i kutiaku”, kachi ña.
48003013	Ra Cristo va kuvi ra sakaku yoo nuu chi'ña ña ^taxi ndiayu Ndioxi ña ndakoo ra Moisés xa'a ña ndikuchüun yo saxinu yo takundi'i ña ka'an ña, ra mii Cristo va kuvi ra ndakuiso chi'ña kan nuu yo vichin, ra mii saa ke kachi tu tu'un Ndioxi va: “Na nditavi chi'ña kuvi takundi'i va yuvi na katakaa na nda'a iin itun”, ^kachi ña.
48003014	Ra su'va ke ndo'o Cristo ña va'a na ni'i yuvi na küu judío ña va'a, ña kindoo Ndioxi xa'a xi'in ra Abraham, xa'a ña xa Cristo Jesús. Ra saa tu ña va'a na ni'i takundi'i yo Tachi Yii Ndioxi ña kindoo ra taxi nda'a va yo, xa'a ña ndiaa ini yo Cristo Jesús.
48003015	Ñani yo, na ka'an yu xa'a ña ^xa mii yo ta kindoo yo xi'in ta'an yo xa'a iin chiñu, ra na kundaa ini ndo: Chi tu iin yuvi ra kindoo na xa'a iin chiñu xi'in ta'an na, ra xava'a na iin tutu ña ka'an xa'a chiñu kan, ra chikaa na nda'a na nuu ña, ña xa kutu na ña. Ra ta xa kukutu ña, saa ra ndia nii ka yuvi kuchïñu sandi'i xa'a vi ña, ra nii ña ndachikaa ka tu na tu'un nuu ña kuchïñu vi na.
48003016	Ra na kundaa ini ndo, chi saa ke iyoo tu ña kindoo Ndioxi xi'in ra Abraham va, ra saa tu xi'in indaa ndise'e va ra. Ra tu'un Ndioxi, ra ndikä'an ña kachi ña: “na ndise'e kun”, ña ka'an ña xa'a kua'a ni yuvi, chi “iin ndise'e va kun”, ^kachi ña. Ra ña kachi ña saa; ra xa'a iin tiaa va kuvi ña ka'an ña, ra tiaa kan kuvi Cristo va.
48003017	Ra ña kachi yu su'va xi'in ndo, ra ña kuni yu na kundaa ini ndo xa'a ña kindoo Ndioxi xi'in ra Abraham va kuvi ña, ra mii va Ndioxi kuvi ra kindoo xa'a Cristo xi'in ra Abraham, ra xa'a ña kan va ke, ndikuchïñu vi ndiayu Ndioxi ña taxi ra nda'a ra Moisés ta xa ndiya'a kumi ciento oko uxi kuiya, ña sandi'i ña xa'a ña kindoo Ndioxi xi'in ra Abraham ta yachin.
48003018	Ra tu xa'a ndiayu Ndioxi ña taxi ra nda'a ra Moisés va kuvi ña, ndaki'in yo ña kindoo Ndioxi xa'a xi'in ra Abraham; saa ra köo ya'vi ndiaa vi ña kindoo Ndioxi xi'in ra Abraham. Ndi su, na kundaa ini ndo, chi süvi saa iyoo ña, chi ña xa Ndioxi ke kindoo ra xi'in ra Abraham, ña taxi uun va ra, ña kindoo ra xa'a xi'in ra nda'a yo.
48003019	¿Ra nichuun kuvi ña taxi Ndioxi ndiayu ra nda'a ra Moisés tuvi ndo? Na kundaa ini ndo, chi ña taxi Ndioxi ndiayu ra nda'a ra Moisés, ra ña va'a na kundaa ini yuvi ña ^xa na kuachi va kuvi ña. Ra takua kii ña xindiatu na xaa iin tiaa ra kindoo Ndioxi xa'a, ra kuu ndise'e ra Abraham va kuvi ña xachiñu ndiayu kan. Ra na tatun va Ndioxi kuvi na xiniñu'u ra, ña taxi ra ndiayu ña ndi'i xa'a kan, nda'a ra Moisés, ra ra Moisés tu xindiso chiñu ña ndataxi ra ña nda'a na ñuu va.
48003020	Ndi su Ndioxi, ra indaa va kuvi ra, ña kan ke ndixïniñu'u vi ra inka yuvi ña kindoo ra xi'in ra Abraham, chi mii va ra kindoo xi'in ra.
48003021	Ra ña kachi yu su'va xi'in ndo xa'a ndiayu Ndioxi ña ndakoo ra Moisés, ¿ra a kuni kachi ña, ña iyoo ña kuachi xi'in ña kindoo Ndioxi xa'a xi'in ra Abraham? Na kundaa ini ndo, chi süvi saa iyoo ña. Saa chi tu ndiayu ña taxi Ndioxi nda'a ra Moisés va kuvi ña ^taxi ña kutiaku yuvi, saa ra kuvi va nduu na ta ku'va iyoo yuvi na köo kuachi, xa'a ña saxinu na ndiayu Ndioxi ña taxi ra nda'a ra Moisés.
48003022	Ndi su ka'an tu'un Ndioxi, chi na iyoo kuachi kuvi takundi'i va yuvi, kachi ña. Ra su'va ke iyoo va ña yo'o, ña va'a na ndaki'in yuvi na ndiaa ini Jesucristo, ña kindoo Ndioxi taxi ra.
48003023	Ra ta kumani ka xaa Jesucristo ña ndakundiaa ini yo ra, ra kaku yo, ra ndiayu Ndioxi ña ndakoo ra Moisés va kuvi ña xa'ndia chiñu nuu yo, ña xindiatu yo ña xaa Jesucristo ra ndakundiaa ini yo ra, ra kaku yo.
48003024	Ra saa va ke xa ndiayu kan ña xa'ndia chiñu ña nuu yo, ra ta ku'va iyoo na kuachi va kuvi ña nduu yo, ra ña kan kuvi ña xini'i ichi nuu yu ra sakuyachin ña yoo nuu Cristo va, ña va'a ^ndakundiaa ini yo ra, ra nduu yo, ta ku'va iyoo yuvi na köo kuachi nuu Ndioxi.
48003025	Ra ña xa xaa Jesucristo, ra ndiaa ini yo ra, ra ^kaku yo vichin, ra xä'ndia chiñu ka vi ndiayu kan nuu yo.
48003026	Saa chi vichin, ra xa xa'a ña ndiaa ini takundi'i yo Jesucristo, xi'in xa'a ña xa nduu yo iin xi'in va ra kuvi ña kuu yo se'e Ndioxi.
48003027	Ra takundi'i yoo na nduu iin xi'in Cristo xa'a ña chichi yo, ra xa mii va ra kuvi ra isa'vi sata yo, ta ku'va iyoo iin tikoto xaa.
48003028	Ña kan ke vichin, ra va'a ni na judío kuvi va yo, ra nii na griego kuvi va tu yo, ra nii na xachiñu nda'vi nuu yuvi kuvi va tu yo, ra nii na xika ndika kuvi va tu yo, ra nii tiaa kuvi va ndia, ra nii na si'i kuvi va tu na, ra iin va nduu yo xi'in Cristo.
48003029	Ra ña xa kuu yo kuenda Cristo vichin, saa ra ^kuu tu yo ndise'e ra Abraham va, ra ndaki'in tu yo ña kindoo Ndioxi taxi va ra.
48004001	Ra na ka'an tuku yu inka ña xi'in ndo, ra na kundaa ini ndo: Tu iin tiaa, ra iyoo na kuachi vali se'e, ra na kuvi ra, ra ndakoo ra takundi'i ña'a ra nda'a na, ra na kuachi kan ra inuu iyoo va na xi'in na xachiñu nuu iva na, ndia kii ña kuna'nu vi na, ra va'a ni mii ña ndaa ra ña'a mii na kuvi takundi'i va ña'a ña ndakoo iva na.
48004002	Ra na kuachi kan, ra xiniñu'u kandixa va na chiñu ña xa'ndia yuvi na sakua'nu ña'a, ra saña'a na na ndia ta xa na xinu na kuiya ña xa'ndia iva na ña ndaki'in na takundi'i ña'a ña ndakoo ra nda'a va na.
48004003	Ra ku'va saa kuvi tu ña ndo'o yoo va. Saa chi ta kumani ka ndakundikun yo Jesucristo, ra ña yuna'a na yuuvi yo'o ^xa va na kuvi ña xindikun yo, ra xa'ndia chiñu tu ña nuu va yo.
48004004	Ndi su ta ndixaa kii ña kindoo Ndioxi ti'vi ra se'e ra, ra ti'vi va ra ra, ra kaku ra tixi iin ña'a, ra ta iyoo na judío va ndixiyo ra, saa chi xiin va ra ña xa'ndia chiñu ndiayu Ndioxi ña ndakoo ra Moisés nuu ra.
48004005	Ra ña ti'vi Ndioxi ra kixi ra, ra ña va'a na ^saña ndika ra yoo nda'a ndiayu Ndioxi ña ndakoo ra Moisés va kuvi ña, ña va'a na ndaki'in Ndioxi yoo nduu yo se'e ra.
48004006	Ra xa'a ña xa nduu yo se'e Ndioxi kuvi ña ti'vi ra Tachi Yii se'e ra, ña iyoo ña nima yo; ra Tachi Yii se'e ra kuvi ña saka'an yoo, ña va'a ka'an yo, kachi yo su'va: “¡Tata mii yu!”
48004007	Ña kan ke vichin, ra süvi ka chiñu ña yuna'a na yuuvi yo'o xa na ke xa'ndia chiñu nuu yo, chi xa se'e Ndioxi va nduu yo, ra xa'a ña nduu yo se'e ra kuvi tu ña ndaki'in yo ña'a ña kindoo ra taxi ra nda'a va yo.
48004008	Ra ta yachi ta täan ndakundikun yo Ndioxi, ra ña'a ña kuu ndioxi ndii va kuvi ña xa'ndia chiñu nuu yo.
48004009	Ndi su ña xa kuu ndo se'e Ndioxi vichin, ¿ra nichuun kuvi ña kuni tuku ndo ndakundikun ndo ña xinituni ña köo ya'vi ndiaa, xi'in ña yuna'a na yuuvi yo'o xa na, ra ndaka'ndia chiñu tuku ña nuu ndo?
48004010	Saa chi ndo'o, ra xato'o ka va ndo kii, xi'in yoo, xi'in kuiya ña yuna'a na yuuvi yo'o ndatava na viko.
48004011	Ra xa'a ña kan ke ndi'i ni va ini yu xa'a ndo, saa chi tu na ndaköo ndo ña ^xa ndo, saa ra ña uun va kuvi ña ndakani yu tu'un va'a xa'a Tata yo Jesucristo nuu ndo.
48004012	Ra xa'a ña kan ke xaku nda'vi yu nuu ndo, ñani yo, ña na nduu ndo ta ku'va iyoo yu'u, ña kuëe sa ka ndo chiñu ñaa, saa chi ta ku'va kuu xi'in ndo'o ña ndisaña ndika ndo nda'a ña, saa kuvi tu ña kuu xi'in yu'u va ña ndisaña ndika yu nda'a ña. Ra ndo'o, ra ndia nii chiñu ki'vi kuëe ndixa ndo xi'in yu ta ndakani yu tu'un va'a xa'a Jesucristo nuu ndo.
48004013	Ra xa kundaa ini mii va ndo, saa chi kue'e va kuvi ña ki'in yu'u, ra xa'a ña kan va kuvi ña kuachi yu chi Galacia ñaa, ña ndika'an ndoso yu tu'un va'a xa'a Tata yo Jesucristo nuu ndo.
48004014	Ra va'a ni sando'o ni va yu ndo'o xi'in kue'e ña ndo'o yu, ndi su ndikuñü'u vi ndo yu'u, ra nii ndikundäsi tu ndo yu'u va. Chi ña xa ndo ke ndaki'in mani ndo yu'u, ta ku'va iyoo iin tatun Ndioxi a ta ku'va iyoo mii Jesucristo va.
48004015	Ra tu ña ndikuvi kuvi ña, ra ndia nduchi nuu va ndo tava ndo taxi ndo nda'a yu. ¿Ra ndia mii kuvi ña kua'an ña kusii ni ini ndo kan vichin?
48004016	¿A xa'a ña ^ka'an yu ña ndaa xi'in ndo xa'a tu'un Ndioxi kuvi ña nduu yu, ra kanita'an xi'in ndo vichin?
48004017	Ra na kundaa ini ndo, chi yuvi na ^xa nduxa xi'in ndo ña ndakundikun tuku ndo ndiayu Ndioxi ña ndakoo ra Moisés, ra süvi ña va'a kuvi ña ndikaa xini na ña ndi'i ni ini na xa'a ndo, chi ña kuni na ke na ndakundikun ndo na kan, ra na ndakoo nda'a ndo ndu'u va, ña va'a na ndakundi'i ini ndo xa'a na kuni na.
48004018	Ra na kundaa ini ndo, chi ña va'a va kuvi ña kundi'i ini ndo xa'a inka yuvi, na ndixa kuni sa ña va'a xi'in ndo. Ra süvi takua ta íin yu xi'in ndo kuvi ña na sa ndo saa, chi iin takundi'i va kii na sa ndo saa.
48004019	Ñani mii yu, ta ku'va kuni yu xini yu se'e yu kuni yu xini yu ndo'o, ra tixu'vi ni tu nima va yu xa'a ña ndi'i ni ini yu xa'a ndo. Ra iin ta ku'va tixu'vi iin ña'a ña ^kuni kaku se'e kuvi ña ndo'o yu xa'a ndo, iin saa ndia kii ña na xaa ndo nduu ndo ta ku'va iyoo mii Cristo va.
48004020	Ra tu ña kuvi vi kuvi ña, ra iin ^xa yu su'va, ra xa ñaa vi íin yu xi'in ndo, ra ka'an yu inka ku'va ña kuni yu xi'in ndo; saa chi ña íin yu inka ñuu kani vichin, ra kundäa ini yu ni ke va'a sa yu ña va'a chindiee ta'an yu xi'in vi ndo.
48004021	Ra vichin na ka'an ndo'o, na ^kuni ^ndee tuku tixi ndiayu Ndioxi ña ndakoo ra Moisés ña ndaka'ndia chiñu tuku ña nuu ndo, ¿ndia ku'va ke iyoo ña?
48004022	Ra na kundaa ini ndo, chi su'va va ke kachi tu'un Ndioxi ndakani ña xa'a ña: Ra Abraham ra kaku uvi tiaa se'e ra, ra iin ra kaku xi'in ña'a ña xachiñu nda'vi nuu ra, ra inka tu ra kaku xi'in mii yasi'i ra ña kuëe ndixachiñu nda'vi va.
48004023	Ra se'e ña xachiñu nda'vi nuu ra, ra ta ku'va ^kaku takundi'i na kuachi va kaku ra, ndi su se'e mii ña kuu yasi'i ra, ra xa'a ña va'a na xinu nuu ña kindoo Ndioxi va kuvi ña kaku ra kan.
48004024	Ra ña yo'o, ra ta ku'va iyoo iin tu'un ndichi va ke iyoo ña. Uvi saa na si'i yo'o, kuvi uvi ña kindoo Ndioxi va. Ra ña nani Agar ña xachiñu nda'vi kan kuvi ña ndaña'a iku ña nani Sinaí, nuu ndaki'in na xii xikua yo ndiayu Ndioxi ña ndakoo ra Moisés, ra nduu na na xachiñu nda'vi va.
48004025	Ra ña Agar kan kuvi ña ndaña'a iku Sinaí ña íin chi Arabia va, ra iku kan kuvi ña ndaña'a tu ñuu ka'nu Jerusalén ña iyoo ta ku'va iyoo yuvi na xachiñu nda'vi xi'in se'e va.
48004026	Ndi su ñuu Jerusalén ña iyoo chi ndivi va kuvi ña ndaña'a ña Sara ña kuëe ndixachiñu nda'vi; ra se'e ñuu Jerusalén ña iyoo chi ndivi kan va kuvi yoo.
48004027	Ra su'va ke kachi tu'un Ndioxi xa'a ña Sara: Na kusii ni ini yo'o ña'a ña numa, ña köo se'e; ra ndiee ni na nda'yu yo'o ña'a ña ndikundäa ini tixu'vi kaku se'e xa'a ña kusii ni ini kun. Saa chi ña'a ña ndikäku se'e kuvi ña kua'a ni ka koo se'e va nuu ña'a ña kaku se'e va.
48004028	Ñani yo, yoo, ra ta ku'va iyoo ra Isaac va kuvi ña iyoo yo; saa chi ta kindoo Ndioxi xi'in ra Abraham ña koo se'e ra, ra xa'a yoo va kuvi ña kindoo ra ña koo yo se'e ra Abraham.
48004029	Ra ta ku'va xa ra kuu se'e ña Agar ña xachiñu nda'vi kan ña ta̱xí ra ra Isaac, ra kaku xi'in ndiee Tachi Yii Ndioxi va kuvi ña kuu xi'in yo vichin. Saa chi yuvi na kuni kundikun ndiayu Ndioxi ña ndakoo ra Moisés, ra kundasi va na yoo na kuu yo se'e ra Abraham na kindoo Ndioxi xa'a xi'in ra.
48004030	Ra xa xini va ndo, chi su'va va ke kachi tu'un Ndioxi: “Na taxi va kun ña'a ña xachiñu nda'vi xi'in se'e ña, saa chi se'e ña'a ña xachiñu nda'vi, ra küvi vi ni'i ra ña'a xi'in ra kuu se'e ña'a ña kuëe xachiñu nda'vi”, ^kachi ña.
48004031	Ra na kundaa ini ndo vichin ñani yo, chi yoo, ra se'e ña'a ña kuëe ndixachiñu nda'vi kan va kuvi yo, ra süvi vi se'e ña'a ña xachiñu nda'vi kan kuvi yo.
48005001	Ra ña xa saña ndika Cristo yoo, ra ña va'a na koo ndika yo iin takundi'i tiempo va kuvi ña; ra na ndaköo yo ña xa saña ndika Cristo yoo, ra ndi'vi tuku yo tixi yuku ña kuu ndiayu Ndioxi ña ndakoo ra Moisés, ña ndasachiñu nda'vi tuku yo.
48005002	Ra yu'u, ra Pablo kuvi ra ka'an xi'in ndo, ra na kundaa ini ndo, tu na kuiin ndo ña tia'ndia iku kuñu ndo, saa ra ña xa Cristo, ra köo ya'vi ndiaa vi ña nuu ndo, tu saa na sa ndo.
48005003	Ra tuku va ka'an yu xi'in ndo xa'a ña yo'o, takundi'i yuvi na kuni ña tia'ndia iki kuñu na, ra xiniñu'u tu saxinu na takundi'i ña ka'an ndiayu Ndioxi ña ndakoo ra Moisés va, ra saa ke va'a ndaki'in Ndioxi na.
48005004	Ra ndo'o, na tuvi ña nduu ndo ta ku'va iyoo yuvi na köo kuachi nuu Ndioxi, xa'a ña saxinu ndo ña ka'an ndiayu Ndioxi ña ndakoo ra Moisés, ra na kundaa ini ndo, chi Cristo va kuvi ra ^ndakoo ndo, ra kundasi tu ndo ña ku'vi ini Ndioxi xini ra ndo'o va.
48005005	Ra ndu'u, na iyoo Tachi Yii Ndioxi xi'in ra mii Tachi Yii kuvi ña ka'an xi'in va ndi ña kundaa kaxi ini ndi, ña nduu ndi ta ku'va iyoo yuvi na köo kuachi nuu Ndioxi, xa'a ña ndiaa ini ndi Cristo.
48005006	Saa chi yoo na xa nduu iin xi'in Cristo, ra köo ya'vi ndiaa vi ña tia'ndia iki kuñu yo a ña tiä'ndia ña. Chi ña ndiaa ya'vi nuu yo ke ndiaa ini yo Cristo va, ra ña ndiaa ini yo Cristo kuvi ña ^chindiee ta'an xi'in yo ña ^ku'vi ini yo xini yo inka yuvi va.
48005007	Ra ndo'o, ra xa va'a ni va ki'in ndo kua'an ndo, ¿ra yoo va kuvi na sanda'vi ndo'o ña sana ini ndo, ra ^ndakoo ndo ña ndaa?
48005008	Ra süvi vi Ndioxi kuvi ra ndixa saa xi'in ndo, saa chi mii ra kan kuvi ra kana ndo'o ña na kandixa va ndo ra.
48005009	Ra na näa ini ndo, xa'a tu'un ndichi ña ka'an na xa'a ndia saña'a, ndia kuu ndia chi'ña tu'un, ña kachi su'va: “Lo'o ni va ndavi ra kuchuun va ña sandanañu ña ixan”, ^kachi ña.
48005010	Ra xa'a ña xa kuu yo iin, ña ndikun yo Cristo, ra ndiaa va ini yu ndo'o ña iyoo yu'u ndo xi'in yu xa'a ña ka'an yu xi'in ndo. Ra yuvi na sanda'vi ndo'o, ra nii ndia ndia ka na kuvi va na, ra ni'i va na tundo'o sa Ndioxi.
48005011	Ñani yo, tu na ka'an ndoso yu ña xiniñu'u tia'ndia va iki kuñu takundi'i tiaa, saa ra, na saa ini xini yu'u, ra täxi vi na yu'u, ra nii saa tu na xi'in va yu tu na kä'an ndoso yu tu'un va'a xa'a Cristo ña xitakaa ra ndika cruz va.
48005012	Ra ndia xika tu sanda'vi ndo'o, ña xiniñu'u tia'ndia iki kuñu ndo, ra va'a ka va tu na ka'ndia va'a mii ndia iki kuñu ndia, ña kuu ndia, ndia käku ka se'e va.
48005013	Ñani yo, ña kana Ndioxi ndo'o, ra xa'a ña va'a na koo ndika va ndo kuvi ña. Ra süvi ña ndisaña ndika tu ra ndo'o, ra na sa ndo chiñu ña kuni mii ndo, chi ña xiniñu'u sa ndo ke na kuu ndo yuvi na chindiee ta'an xi'in ta'an xa'a ña ku'vi ini ndo xini ta'an va ndo.
48005014	Saa chi takundi'i ña ka'an ndiayu Ndioxi xa'a, ra xa'a ña ku'vi ini ke ka'an va ña, ra su'va ke kachi ña: “Na ku'vi ini kun kuni kun inka yuvi ta ku'va ku'vi ini kun xini kun mii kun”, kachi ña.
48005015	Ndi su tu na kanita'an, a na satakue'e ta'an va kuvi ndo, ra na kundaa ini ndo, chi na sandi'i xa'a ta'an mii va kuvi ndo.
48005016	Ra xa'a ña kan ke ka'an yu xi'in ndo: Ña na kutiaku ndo ta ku'va kuni Tachi Yii Ndioxi va, saa chi saa ke küvi sa ndo chiñu ña kuni iki kuñu ndo sa va ña.
48005017	Saa chi takundi'i chiñu ña kuni iki kuñu sa ña, ra ña kanita'an va kuvi ña xi'in Tachi Yii Ndioxi, ra ña kanita'an kuvi tu Tachi Yii Ndioxi va xi'in chiñu kan. Ra saa va ke iyoo ña, ra xa'a ña kan ke kuëe xiniñu'u sa ndo chiñu ña kuni iki kuñu ndo sa ña.
48005018	Ra tu Tachi Yii Ndioxi kuvi ña ka'an xi'in ndo ndia ña kuvi ña xiniñu'u sa ndo, saa ra xä'ndia chiñu ka vi ndiayu Ndioxi ña ndakoo ra Moisés nuu ndo.
48005019	Ra takundi'i va yuvi kundaa ini ndia ku'va ke tiaku yuvi na xa chiñu ki'vi, ra ña yo'o va kuvi ña xa na: Na xa nitanda'a ra ki'vi na xi'in inka yuvi, na täan tanda'a, ra xa na chiñu ki'vi xi'in ta'an na, xi'in kua'a ni ka chiñu yakua ña yuna'a na xa na, xi'in ña ndakani ini na xa'a chiñu ki'vi,
48005020	xi'in ña ndasaka'nu na ndioxi ndii, xi'in ña xa tu'va na, xi'in ña kundasi na inka yuvi, xi'in ña kanita'an na xi'in ta'an na, xi'in ña ndukuini ini na ña kuni na koo ña'a ña iyoo nuu inka yuvi nuu na, xi'in ña sáa̱ na xa'a ndia ndia ka ña'a, xi'in ña ka'an to'o ni na xa'a mii na, xi'in ña xa kuachi na xi'in ta'an na, ra ta'vi ta'an na,
48005021	xi'in ña ndukuini ini na ña kuni na sandi'i na xa'a ña'a ña iyoo nuu inka yuvi, xi'in ña xa'ni na, xi'in ña xi'i na, xi'in ña xixi ni na, xi'in sava ka chiñu kini. Ra xa ta kachi yu xi'in ndo ta yachi ke kachi tuku yu xi'in va ndo, ra kuenda ni na koo ndo, ra na sä ndo saa, saa chi na ^xa saa, ra kï'vi vi na nuu xa'ndia Ndioxi chiñu.
48005022	Ndi su ña ^xa Tachi Yii Ndioxi ke chindiee ta'an ña xi'in yo ña ^ku'vi ini yo xini yo inka yuvi va, xi'in ña iyoo sii ini yo, xi'in ña ita'an mani yo xi'in takundi'i yuvi, xi'in ña iyoo ka'nu ini yo, xi'in ña to'o ni yo xi'in yuvi, xi'in ña tiayu ni yo, xi'in ña iyoo ndaku nima yo,
48005023	xi'in ña vita ini yo, xi'in ña xa'nu yo mii yo. Ra ndia nii ndiayu kuchüun ka'ndia nuu yo ña sä yo ña yo'o.
48005024	Ra yoo na xa kuu kuenda Cristo, ra xa ndixi'i va ña kuni iki kuñu yo sa ña ndika cruz xi'in ra.
48005025	Ra tu xa ndasama Tachi Yii Ndioxi ku'va ña tiaku yo, saa ra xiniñu'u tu sa yo takundi'i ña ka'an ña xi'in va yo.
48005026	Ra na kutiäa ni ini yo xi'in mii yo, saa chi tu saa na sa yo, ra kuachi va kuvi ña xava'a yo xi'in inka yuvi, ra nii na ndukuïni tu ini yo kuni ta'an va yo.
48006001	Ñani yo, ndo'o na xa iyoo xixa ini, na ^xa ña ka'an Tachi Yii Ndioxi, ra tu na kundaa ini ndo xa'a iin na ñani yo ña ndakava na ña ^xa na ndia ndia ka chiñu ki'vi, ra ña xiniñu'u va kuvi ña na ka'an ndo xi'in na, ña na ndakoo na chiñu ki'vi ña ^xa na. Ndi su vivii va na ka'an ndo xi'in na, ra kuenda ni na koo ndo, saa chi tu köo ra iyo ini tu koyo ndo'o va.
48006002	Ra na chindiee ta'an ndo xi'in ta'an ndo ña kuiso ndo tundo'o ña ndo'o na, saa chi tu saa na sa ndo, ra ndiayu Cristo va kuvi ña saxinu ndo.
48006003	Saa chi tu na ndakani ini ndo ña kuu ndo na xiniñu'u ni, ra küvi chindiee ta'an ndo xi'in inka yuvi, saa ra na sanda'vi mii va kuvi ndo, saa chi kuëe kuu vi ndo yuvi na xiniñu'u ni.
48006004	Ra xa'a ña kan ke, ta iin iin ndo ra na kotondoso ndo mii va ndo a ña va'a kuvi chiñu ña xa ndo a ña vä'a va kuvi ña, ra saa ke va'a kundaa ini ndo, ra tu ña va'a kuvi chiñu ña xa ndo, saa ra na kusii ni ini ndo xi'in mii va ndo, ndi su na chinüu ndo mii ndo xi'in inka yuvi.
48006005	Saa chi ta iin iin yuvi ra mii va na kuvi na ndiso xi'in chiñu ña xa na.
48006006	Ra yuvi na ^kutu'va tu'un va'a xa'a Tata Jesucristo, ra ña xiniñu'u va kuvi ña na chindiee ta'an na xi'in yuvi na ^sakua'a na nuu, ña taxi na ña'a ña kumani nuu na nda'a na.
48006007	Ra na sandä'vi ndo mii ndo, saa chi ndia nii yuvi küvi sasiki Ndioxi. Saa chi ta ku'va iyoo mii chiñu ña xa na ke koo kui'i ña ndaki'in va na.
48006008	Saa chi yuvi na ^xa chiñu ña kuni iki kuñu na, ra kui'i ña ndaki'in na kuvi ña kuvi va na. Ndi su yuvi na xa chiñu ña kuni Tachi Yii Ndioxi, ra kui'i ña taxi Tachi Yii nda'a na ke ni'i na ña kutiaku na ndia ndikaa ndiku'un va.
48006009	Ra na kuñäa yo, ña sa yo ña va'a, saa chi tu ndakundiee yo ^xa yo ña va'a, saa ra ni'i va yo ña va'a nuu Ndioxi, ta xa na xaa kii ña chituni ra ña taxi ra ña nda'a yo.
48006010	Xa'a ña kan ke na chindiee ta'an yo xi'in takundi'i va yuvi ta kundaa ini yo ña xa mani nuu na, ndi su ña xiniñu'u sa yo ke na ndi'i ni ka va ini yo ña chindiee ta'an yo xi'in na ñani yo na ndikun Cristo va.
48006011	Ra na kundaa ini ndo, chi mii yu'u Pablo va kuvi ra tiaa tutu yo'o ña xaa ña nuu ndo, ra xa'a ña kan ke na'nu ni tiaa yu nuu ña.
48006012	Ra yuvi na xa nduxa xi'in ndo ña na tia'ndia iki kuñu ndo, ra xa'a ña kuni na kindoo va'a na nuu yuvi va kuvi ña, ^xa na saa, ra nii küni tu na ña ndo'o na xa'a ña kaka na ka'an ndoso na tu'un va'a xa'a Cristo ña ndixi'i ra ndika cruz va.
48006013	Saa chi ndia nii mii yuvi na xa nduxa xi'in ndo, ña tia'ndia iki kuñu ndo, ra kuëe saxinu vi na ndiayu Ndioxi ña ndakoo ra Moisés. Saa chi takua ña kuni na ke na tia'ndia iki kuñu va ndo, ra saa ke ni'i na kutiaa ini na ña kuchuun na xa nduxa na xi'in ndo ña na koo tuni ndo'o va.
48006014	Ndi su yu'u, ra kuëe kuni yu ña kutiaa ini yu xa'a inka ña'a, chi ña kutiaa ini yu xa'a kuvi ña ndixi'i Tata yo Jesucristo ndika cruz va. Saa chi xa'a ña ndixi'i Cristo, ra köo ka vi ya'vi ndiaa ña'a ña iyoo nuu ña yuuvi ña ndiaa ya'vi ni nuu na yu'vi yo'o, ra nii ña'a ña kutoo ni iki kuñu yu sa ña ke köo ka ya'vi ndiaa vi.
48006015	Saa chi tu xa iin va nduu yo xi'in Cristo, saa ra köo ya'vi ndiaa ka vi ña iyoo tuni yoo a ña köo va tu ña; chi ña ndiaa ya'vi kuvi ña xa nduu yo yuvi xaa xa'a ña xa Cristo va.
48006016	Ra ña va'a xi'in ña nda'vi ini Ndioxi na koo xi'in takundi'i ndo'o na xa nduu yuvi xaa, saa chi ndo'o kuvi ndo kuu ndinuni ñuu Ndioxi va.
48006017	Ra yo'o kuvi ña sandi'i yu ka'an yu xi'in ndo: ra na täva ka ndo kuachi xi'in yu xa'a takundi'i ña xa ndika'an yu xi'in ndo xa'a, saa chi ya̱ndà ña iyoo sata va yu kuvi ña ndaña'a yu'u ña ^kuu yu, ra xika chiñu nuu Tata yo Jesucristo.
48006018	Ra mii Tata yo Jesucristo, na taxi ña va'a kuta'vi takundi'i ndo ñani yo. Saa koo.
49001001	Yu'u, ra Pablo, ra kana Tata yo Ndioxi, ña xika yu chiñu nuu Tata yo Jesucristo kuvi ra ^tiaa tutu yo'o ña xaa ña nuu ndo'o, na yii na kuu ñuu Ndioxi, na ndinuni ndikun Tata yo Jesucristo ndee ñuu Éfeso.
49001002	Ra mii Tata yo Ndioxi, xi'in Tata yo Jesucristo, na taxi ña va'a kuta'vi ndo, ra vivii na koo ndo.
49001003	Ra na ndasaka'nu yo Tata yo Ndioxi, ra kuu iva Tata yo Jesucristo, saa chi xa'a ña xa nduu yo iin xi'in Tata yo Jesucristo kuvi ña, taxi Tata yo Ndioxi takundi'i nuu ña va'a ña kee chi ndivi nda'a yo.
49001004	Ra ta kumani ka kukava xa'a ña yuuvi yo'o vi kuvi ña ndikaxin ra yoo ña nduu yo iin xi'in Cristo, ña va'a na kuu yo yuvi na yii, na köo kuachi nuu ra.
49001005	Ra xa'a ña ku'vi ni ini Ndioxi xini ra yoo va kuvi ña ndikaxin ra yoo, ra ndaki'in nda'vi ra yoo ña nduu yo se'e ra, xa'a ña xa Tata yo Jesucristo, saa chi saa ke kindoo ini ni mii va ra.
49001006	Ra xa'a ña xa Tata yo Ndioxi ña yo'o va kuvi ña ^ndasaka'nu ni yo ra, saa chi kunda'vi ni ini ra xini ra yoo, ra xa'a ña kunda'vi ini ra xini ra yoo kuvi ña ndasa ra yoo iin xi'in se'e ra, ra ^ku'vi ni ini ra xini ra.
49001007	Ra xa'a ña ndixi'i Tata yo Jesucristo ndika cruz va kuvi ña xa ka'nu ini ra xa'a kuachi yo, ra sakaku ra yoo. Ra xa'a ña ku'vi ni ini ra yoo va kuvi ña xa ra saa.
49001008	Ra xa'a ña ku'vi ni ini ra xini ra yoo kuvi tu ña, ^taxi ra kua'a ni ña xinituni xi'in ña ndichi nda'a va yo,
49001009	ra ndaña'a ra ña kuu kuenda mii ra ña ndixiyo se'e ta yachi nuu yo, ra Cristo va kuvi ra kindoo ra xi'in ta yachi ña na sa ra chiñu kan.
49001010	Ra ta xa na xaa kii ña chituni Ndioxi xinu nuu chiñu mii ra ña iyoo se'e kuvi ña sandi'i ra ndachuta'an ra takundi'i ña'a, ta kuu ña iyoo ndivi, xi'in ña iyoo ñu'u, ra ndataxi ra ña nda'a Cristo ña ka'ndia chiñu ra nuu ña.
49001011	Ra xa'a ña xa nduu yo iin xi'in Cristo va kuvi ña ndikaxin Ndioxi yoo ta yachi, ña va'a ndaki'in yo ña kindoo ra taxi ra nda'a yo; ra takundi'i ña yo'o, ra iin ta ku'va kuni mii Ndioxi ke iyoo va ña, saa chi ra kan, ra iin ta ku'va kuni mii va ra ke ^xa ra takundi'i chiñu.
49001012	Ra su'va va ke xa ra, ña va'a na ndasaka'nu ndu'u, na inuu ndakundiaa ini Cristo, kivi ra.
49001013	Ra mii saa kuvi tu ña xa Ndioxi xi'in ndo'o va, ña taxi ra tu'un ra, ña ndaa, ña kuu tu'un va'a xa'a Tata yo Jesucristo xini so'o ndo, ra ndakundiaa ini ndo ra, ra nduu ndo iin xi'in ra, ra xakin tu Ndioxi va tuni ra ndo'o, ra tuni kan, kuvi Tachi Yii ra ña kindoo ra taxi ra nda'a va ndo.
49001014	Ra Tachi Yii Ndioxi ña iyoo nima va yo kuvi ña ka'an xi'in yo, ña ndixa ke ndaki'in va yo ña'a ña kindoo ra taxi ra nda'a yo, ta xa na sandi'i ra, ña saña ndika ra takundi'i yuvi na kuu kuenda mii ra. Ra xa'a ña xa Ndioxi takundi'i ña yo'o, ra xiniñu'u na ndasaka'nu yo kivi va ra.
49001015	Ra xa'a ña kundaa ini yu xa'a takundi'i ña xa Ndioxi xi'in yo, xi'in xa'a ña kundaa ini yu xa'a ndo ña ndiaa ini ndo Tata yo Jesucristo, ra ku'vi ni ini ndo xini ndo takundi'i na kuu ñuu Ndioxi va kuvi ña,
49001016	kuëe xikuiin yu ña ndataxi yu tixa'vi nda'a Ndioxi xa'a ndo, saa chi iin takundi'i ichi ña ka'an yu xi'in ra, ra ndaka'an va yu xa'a ndo, ra ka'an yu xi'in ra xa'a va ndo.
49001017	Ra ña nduku yu nuu Tata yo Ndioxi, ra ka'nu, ra kuu Ndioxi Tata yo Jesucristo kuvi ña, na taxi ra ña ndichi nda'a va ndo, ña va'a na kundaa ini ndo xi'in ña kuu kuenda mii ra ña iyoo se'é, saa chi saa ke kuvi kundaa va'a ka ini ndo xa'a va ra.
49001018	Ra ka'an tu yu xi'in ra xa'a ndo, ña va'a na ndakuña ra ña xinituni va ndo, ra kundaa kaxi ini ndo xa'a takundi'i ña va'a ña ndiaa ini ndo ndaki'in ndo, xa'a ña kana ra yoo, ra yoo kuvi na kuu ñuu ra ña yii, ña va'a, ña ndiaa ya'vi ni nuu va ra.
49001019	Ra ka'an tu yu xi'in Ndioxi xa'a ndo ña na kundaa ini ndo xa'a ndiee ra ña ka'nu ni va ña, ra ni kuëe ndi'i va tu ña, ra ndiee kan kuvi ña ^chindiee ta'an xi'in yoo na xa ndakundikun Cristo va. Ra suvi mii ndiee ña ka'nu ña kuu mii Ndioxi kuvi tu ña xiniñu'u ra
49001020	ña sandatiaku ra Tata yo Jesucristo va, ra ndachindu'u ra ra xiin kua'a ra ndivi ninu,
49001021	ña ^xa'ndia chiñu ra nuu takundi'i ndiee ña iyoo ndivi, xi'in takundi'i ndiee ña iyoo nuu ñu'u, ra saa tu takundi'i ka ndiee ña iyoo va, ta kuu ña iyoo vichin, a ña koo kivi ña vaxi va tu.
49001022	Ra su'va va ke xa Ndioxi ña sandi'vi ra takundi'i ña'a tixi xa'a Tata yo Jesucristo ña xa'ndia chiñu ra nuu ña, ra ndasa tu ra Tata yo Jesucristo xini takundi'i na ve'e ñu'u va ra.
49001023	Ra yuvi na kuu ve'e ñu'u kuvi na kuu iki kuñu Cristo va, ra iin ta iyoo Cristo ke iyoo tu na kan va; ra mii Cristo va kuvi ra ^taxi takundi'i ña'a ña xamani nuu na.
49002001	Ra ta yachi, ra na ndii va ndixiyo ndo, xa'a ña yakua ña kuu kuachi
49002002	ña xa ndo, ra chiñu ña ^xa na yuuvi yo'o va kuvi ña xa ndo, ra xa tu ndo chiñu ña kuni ri kuchee, ri xa'ndia chiñu nuu takundi'i tachi ndiva'a, ri taxi xini yuvi ña xïin na kandixa na Ndioxi va.
49002003	Ra ta ku'va xitiaku ndo'o kuvi tu ña xitiaku ndu'u va ta yachi, ña xa ndi chiñu ña kuni iki kuñu ndi, ra iin ta ku'va kuni mii ndi xi'in ña xani ini ndi ke xa va ndi, ra xa'a ña kan ke xindiatu ndi sando'o Ndioxi ndu'u xa'a kuachi ndi, ta ku'va iyoo takundi'i yuvi va.
49002004	Ndi su xa'a ña chee ni ña nda'vi ini Ndioxi, ra ku'vi va ini ra xini ra yoo,
49002005	ña kan ke va'a ni xa na ndii va xikuu yo xa'a kuachi yo, ra ndïxa ra xa'a vi ña, chi taxi va ra ña kutiaku yo ta sandatiaku ra Cristo tiañu na ndii. Ra xa'a ña nda'vi ini Ndioxi va kuvi ña ndikaku yo.
49002006	Ra mii va Ndioxi kuvi ra sandatiaku yoo xi'in Cristo Jesús, ra ndachindee ra yoo xi'in ra ndivi.
49002007	Ra takundi'i ña yo'o ke xa ra, saa chi ña kuni ra ke ndaña'a ra ña ^ku'vi ini ra xini ra yoo, xi'in ña ^kunda'vi ni ini ra ^xini ra yoo xa'a ña xa Cristo, kii ña vaxi va.
49002008	Ra xi'in ña yo'o ke kundaa kaxi ini yo, ña ndikaku yo xa'a ña nda'vi ni ini Ndioxi va, xa'a ña ndakundiaa ini yo Jesucristo. Ra ndia nii chiñu ndïxa yo xa'a ña, chi mii va Ndioxi kuvi ra sani'i ña yoo.
49002009	Ra süvi xa'a ña ndixa yo iin chiñu va'a kuvi ña ndikaku yo. Ra xa'a ña kan ke ndia nii yuvi küvi kutiaa ni ini xa'a ña ndikaku na.
49002010	Saa chi mii va Ndioxi kuvi ra ndasava'a xaa tuku yoo, ra ta ku'va iyoo mii Cristo va ke ndasa ra yoo, ña va'a na ^sa yo takundi'i chiñu va'a, ña xa chituni mii ra sa yo ndia ta yachi va.
49002011	Ra xa kundaa va ini ndo'o na küu judío, chi ta yachi, ra “yuvi na köo tuni Ndioxi” va ke xinani ndo nuu na judío, na iyoo tuni Ndioxi; ra tuni kan, ra yuvi ta'an va na kuvi na xakin ña na.
49002012	Ra tiempo kan, ra ndixïyo vi Cristo xi'in ndo, ra ndixiyo xika tu ndo nuu na ñuu Israel va, ra nii ña kindoo Ndioxi xa'a kuvi ña ndikundäa ini ndo xa'a vi. Saa chi na iin saa kaa xindee va kuvi ndo, ra nii köo mii ña'a ndixindiatu vi ndo ña chindiee ta'an ña xi'in ndo, ra nii Ndioxi tu ndixïin xi'in vi ndo.
49002013	Ndi su vichin, ra xa iin va nduu ndo xi'in Cristo, ra va'a ni na ndixiyo xika va ndixiyo ndo, ndi su xa'a ña ndixi'i Cristo ndika cruz va kuvi ña nduyachin ndo nuu Ndioxi vichin.
49002014	Saa chi Cristo va kuvi ra ndachuta'an mani yoo xi'in inka yuvi. Saa chi na judío xi'in na küu judío, ra iin ñuu va ndasa ra yoo, ra sandi'i va ra xa'a ña'a ña ndata'vi siin yoo ta yachi.
49002015	Ra xa'a ña ndixi'i ra ndika cruz va kuvi ña sandi'i ra xa'a ndiayu ña ndakoo ra Moisés, ña xa'ndia chiñu nuu yo, ra uvi saa ñuu, ra iin ñuu xaa va ndasa ra ña, ra xa iin va nduu yo xi'in ra vichin, ra su'va va ke xa ra ña va'a ndachukuta'an mani ra yoo.
49002016	Ra xa'a ña ndixi'i Cristo ndika cruz va kuvi ña ndachuta'an mani ra na judío xi'in na küu judío, ña nduu yo iin iki kuñu, ra ndachuta'an mani tu ra yoo xi'in Ndioxi va.
49002017	Ra ña kixi Cristo, ra tu'un va'a ña ndachindee va'a yoo va kuvi ña ndika'an ndoso ra nuu ndo'o na ndixiyo xika, ra saa tu nuu na ndixiyo yachin nuu va ra.
49002018	Ra na tixa'vi Cristo, chi xa'a ña xa ra kan va kuvi ña ndini'i ta'vi takundi'i yo ña mani nuu Ndioxi, ña va'a kuyachin yo nuu ra xa'a ndiee Tachi Yii ra ña iyoo xi'in yo.
49002019	Xa'a ña kan ke vichin, ra ndo'o, ra süvi ka vi yuvi na ndikee inka ñuu xika kuvi ndo, ra nii kuëe kuu tu ndo na xika ta ñuu ta ñuu va, chi vichin, ra xa iin nduu va ndo xi'in na yii na kuu ñuu Ndioxi, saa chi xa na ve'e mii Ndioxi va ke nduu ndo.
49002020	Ra ta iyoo iin ve'e chee ña sakan ^xava'a Ndioxi va kuvi ña iyoo ndo; ra ndia xika chiñu nuu Jesucristo, xi'in ndia ndika'an ndoso tu'un yu'u Ndioxi xina'a, ra ta ku'va iyoo yuu ña xakin xa'a na ve'e va kuvi ña iyoo ndia kan, saa chi ndia kan kuvi ndia saña'a yuvi xa'a tu'un Ndioxi, ra sata tu'un kan va kuvi ña ^kuva'a ndo'o vichin, saa chi xa ^kandixa va ndo tu'un ña ndika'an ndoso ndia; ra mii Jesucristo va kuvi ra kuu yuu ka'nu ña kuu ndiee xa'a ve'e kan.
49002021	Ra sata yuu ka'nu ña kuu Jesucristo kan va kuvi ña vivii sakua'nu Ndioxi ve'e kan kuandaa ña kua'an ña, iin saa ndiakua xaa ña nduu ña ve'e ñu'u yii, ña nduu ña iin xi'in Tata yo Jesucristo va.
49002022	Ra xa'a ña xa nduu tu ndo'o na küu judío, xi'in na kuu judío iin xi'in Tata yo Jesucristo, ra xa'nu tu ndo kua'an ndo vichin ña ^kuu ndo ve'e ñu'u nuu iyoo Tachi Yii Ndioxi ña taxi ra nda'a va ndo.
49003001	Ra xa'a ña va'a ña xa Cristo xa'a va yo kuvi ña ka'an ni yu xi'in Ndioxi xa'a ndo ndia mii ini ve'e kàà nuu ndikaa yu xa'a ña ndikun yu Cristo. Ra ña ndo'o ni yu vichin, ra xa'a ña ^kuni yu ndachikaa yu tu'un ndiee ini xi'in ndo'o na küu judío va kuvi ña.
49003002	Ra ña tuvi yu, ra xa ^kundaa va ini ndo chi xa'a ña kunda'vi ini Ndioxi xini ra yu'u va kuvi ña, taxi ra chiñu yo'o nda'a yu ña va'a na chindiee ta'an yu xi'in ndo.
49003003	Ra xa ta ku'va iyoo ña lo'o ña tiaa yu ti'vi yu xaa nuu ndo ke iyoo va ña, chi mii va Ndioxi kuvi ra ndaña'a ña kuu kuenda mii ra ña ndixiyo se'e nuu yu ña va'a kundaa ini yu xi'in ña.
49003004	Ra ta xa na ka'vi ndo tutu ñaa, ra saa ke kundaa ini ndo ña ndixa ke ^xini va yu ña kuu kuenda Cristo ña ndixiyo se'e.
49003005	Ra ña ndixiyo se'e ña ka'an yu xa'a xi'in ndo yo'o, ra ndia nii yuvi ndikundäa ini xa'a ña ta yachi, ndi su vichin, ra xa ndaña'a va Ndioxi ña nuu ndia yii ndia xika chiñu nuu Jesucristo, ra saa tu nuu ndia ndika'an ndoso tu'un yu'u Ndioxi xina'a va, ra Tachi Yii va Ndioxi ke xiniñu'u ra ña ndaña'a ra ña nuu ndia.
49003006	Ra na kundaa ini ndo, xa'a ña ndixiyo se'é kan, chi su'va va ke iyoo ña: tu na kandixa yuvi na küu judío tu'un va'a xa'a Tata Jesucristo ra ndaki'in va na ña va'a ña ndini'i na kuu judío, ra iin iki kuñu va nduu na, ra ndaki'in tu na ña kindoo Ndioxi taxi ra xa'a ña xa Cristo Jesús va.
49003007	Ra xa'a ña tiayu ni ini Ndioxi va kuvi ña ndikaxin ra yu'u, ña sachiñu yu nuu ra ña ka'an ndoso yu tu'un ra, xi'in ndiee ka'nu ña kuu mii ra.
49003008	Ra mii ña ndixa ra köo vi ya'vi ndiaa yu nuu takundi'i na ñani yo na ndikun Tata yo Ndioxi; ndi su va'a ni saa va, ndi su ndini'i ta'vi va yu ña va'a nuu Ndioxi, ña ka'an ndoso yu tu'un va'a xa'a ña kuika ña kuëe ndi'i xa'a ña iyoo nuu Tata yo Jesucristo.
49003009	Ra sakuiso chiñu tu ra yu'u ña ndakani yu nuu takundi'i yuvi va, xa'a ña kuu kuenda mii ra, ña ndixiyo se'é ndia kii ña xava'a ra ña yuuvi.
49003010	Ra ña xa Ndioxi su'va, ra ña va'a na kuniñu'u ra na ve'e ñu'u ra ña ndaña'a na takundi'i nuu ña ndichi ña kuu mii ra, nuu takundi'i ña kuu mii ndiee, xi'in ña xa'ndia chiñu iyoo ndivi va kuvi ña.
49003011	Ra ndia kii ña kumani ka sava'a Ndioxi ña yuuvi vi kuvi ña kindoo ini ra ña kuniñu'u ra Tata yo Jesucristo ña sa ra chiñu yo'o.
49003012	Ra xa'a ña xa Cristo va kuvi ña iyoo ndika yo, ra xa'a ña ndiaa tu ini yo ra ke kuvi kuyachin yo nuu Ndioxi va.
49003013	Ña kan ke, xakun nda'vi yu nuu ndo vichin, ña na nandïko ini ndo xa'a tundo'o ña ndo'o yu xa'a ndo vichin, chi ña kusii ini ndo xi'in va na kuu ña, saa chi ña ndo'o yu, ra ña va'a na kundaku ka ini va ndo kuvi ña.
49003014	Ra xa'a ña kan ke ndakusiti yu nuu Tata yo Ndioxi ra kuu iva Tata yo Jesucristo ña ka'an yu xi'in ra xa'a ndo,
49003015	saa chi ra kan, kuvi ra xava'a yoo na ndee nuu ñu'u yo'o, ra saa tu takundi'i na ndee ndivi va.
49003016	Ra ^ka'an ni tu yu xi'in ra, ña na taxi ra Tachi Yii ra koo xi'in va ndo, ra taxi ña ndiee nda'a ndo, ña va'a na kuu xixa nima ndo xi'in tu'un ra, ra kuvi va sa Ndioxi ña, saa chi ndiee ña kuu mii ra, ra ña ka'nu va kuvi ña, ra kuëe ndi'i tu xa'a va ña.
49003017	Saa chi saa ke va'a koo Cristo nima ndo xa'a ña ndiaa ini ndo ra, ra saa ke kuvi koo ni tu ña ku'vi ini ña taxi Ndioxi va nuu ndo, ra koo ndaku nima ndo.
49003018	Ra ña xa iyoo Cristo nima ndo, ra kuvi va kundaa ini ndo, ra saa tu takundi'i na ve'e ñu'u va, xa'a ña ndika ni, xi'in ña kani ni, xi'in ña kunu ni, xi'in ña sukun ni ña ku'vi ini Cristo xini ra yoo.
49003019	Ra ka'an ni tu yu xi'in Ndioxi ña na taxi ra ña xinituni ndo ña va'a na kundaa ini ndo xa'a ña ku'vi ini ra ña chee ni va ña, ra lo'o ni va kundaa ini yo xa'a ña xi'in ña xinituni ña kuu mii yo. Saa chi ña kundaa ini ndo xa'a ña ke kuvi koo takundi'i nuu ña'a ña kuni Ndioxi taxi ra nda'a ndo nuu va ndo.
49003020	Ra Ndioxi kuvi ra kuu mii ndiee, ña kuvi sa ra takundi'i va ña na'nu ka nuu ña nduku yo nuu ra, ra vi'i ni ka va ña kuvi sa ra nuu ña xani ini yo xa'a, ra ndiee ra ña iyoo nima va yo kuvi ña ^xa ña kan.
49003021	¡Ra na ndasaka'nu ni takundi'i yoo na ve'e ñu'u, Tata yo Ndioxi xa'a ña xa Cristo Jesús, ndia ndixaa kii ndia ndixaa tiempo! Saa koo.
49004001	Yu'u, ra Pablo, ra ndikaa ve'e kàà xa'a ña ka'an ndoso yu tu'un va'a xa'a Tata yo Cristo kuvi ra xaku nda'vi nuu ndo vichin, ña na sa ndo chiñu va'a xa'a ña kana Tata yo Ndioxi ndo'o.
49004002	Ra na sa ninu va ndo xi'in mii ndo, ra to'o ni tu na koo va ndo; ra na säa kama ni ndo, ra ka'nu ni tu na koo ini ndo xi'in ta'an va ndo xa'a ña ku'vi ini ndo xini ta'an ndo.
49004003	Ra na sa nduxa ndo ña kuta'an mani ndo xi'in ta'an ndo, ña va'a na ndï'i xa'a ña ndachuta'an Tachi Yii ndo'o ña kuu ndo iin.
49004004	Saa chi iin iki kuñu kuvi takundi'i va yo, ra iin Tachi Yii ke ndaki'in takundi'i va yo, ra ña kana Ndioxi yoo, ra ndiaa tu ini takundi'i yo ña koo va yo xi'in ra kii ña vaxi.
49004005	Ra iin kuvi tu Tata yo Jesucristo, ra indaa ra kan kuvi tu ra ndiaa ini va yo, ra iin kuvi tu ña chichi va yo,
49004006	ra iin kuvi tu Tata yo Ndioxi, ra kuu Iva takundi'i va yuvi. Ra ra kan kuvi ra ^xa'ndia chiñu nuu takundi'i va yo, ra ra kan kuvi tu ra taxi ndiee takundi'i yo ña ^xa yo ndia ndia ka chiñu ña kuni mii va ra, ra iyoo tu ra nima takundi'i va yo.
49004007	Ra ta ku'va kuni mii ra kuvi tu ña iyoo ña xinituni ña taxi ra nda'a ta iin iin va yo, xa'a ña tiayu ni Tata yo Jesucristo.
49004008	Ra xa'a ña yo'o va ke ka'an tu'un Ndioxi ña ka'an, kachi su'va: Ndaa ra iin nuu sukun ni, ra ndaki'in tu ra na ndo'ni ve'e kàà va kua'an na xi'in ra, ra sani'i tu ra ña xinituni yuvi va, ^kachi ña.
49004009	Ra ña ka'an tu'un Ndioxi, “ña ndaa ra nuu sukun ni”. Ra xa'a ña xiin Cristo xa ni̱nù ra xi'in mii ra, ra nuu ra ndia nùù ñú'u ña núu va'a yo'o va kuvi ña, ka'an ña.
49004010	Ra xi'in ña yo'o ke kundaa ini yo, chi mii ra nuu ndia nùù ñú'u ña núu va'a yo'o kuvi tu ra nandaa, ndia nuu sukun va'a ndiví va ña va'a na ka'ndia chiñu ra iinii kuvi nuu ña yuuvi.
49004011	Ra suvi kuvi tu ra taxi ña xinituni nda'a ta iin iin va yuvi, ra sava na taxi ra ña xinituni ña kaka na chiñu nuu va ra, ra sava tu na taxi ra ña xinituni ña ka'an ndoso na tu'un yu'u Ndioxi va, ra sava tu na taxi ra ña xinituni ña ka'an ndoso na tu'un va'a xa'a va ra, ra sava tu na taxi ra ña xinituni ña kuiso chiñu na xi'in na ve'e ñu'u va, ra sava tu na taxi ra ña xinituni ña kuu na, na ^saña'a yuvi va.
49004012	Ra saa ke xa ra ña xa nduvi ra na kuu kuenda mii ra ña sa na chiñu nuu ra, ña va'a na sakua'nu na yoo na ve'e ñu'u ña kuu iki kuñu ra,
49004013	iin saa ndiakua na tandiaa yo, ña nduu yo iin, ña ndiaa ini yo Cristo ra kuu se'e Tata yo Ndioxi, ra ndaki'in tu yo ña xinituni ña taxi va ra. Ra saa ke tandiaa yo kuu yo yuvi xixa, ra ña kachi ña saa, ra ta ku'va iyoo Cristo vi ke tandiaa yo koo yo.
49004014	Ra ta xa na kuxixa ini yo, saa ra köo ka vi yo ta ku'va iyoo na kuachi na kama ni ndasama ña xinituni, na kama ni ndakundikun ndia ndia ka ña saña'a inka yuvi. Saa chi, saa ra kuïin ka vi yo ña taxi yo sanda'vi yuvi na maña yoo, ña ku'un yo inka ichi ki'vi.
49004015	Chi ña sa yo kuvi ña, ka'an yo ña ndaa va xi'in ta'an yo, ra ku'vi tu ini yo kuni ta'an va yo, ña va'a na kua'nu yo, ra nduu yo iin xi'in Tata yo Cristo, ra xa'ndia chiñu nuu na ve'e ñu'u.
49004016	Ra mii Cristo kuvi tu ra ^ndachuta'an yuvi na kuu ñuu va ra, ta ku'va iyoo tuchi ña ndachuta'an ña iki kuñu iin yuvi. Ra tu ku'vi ini yuvi na kuu iki kuñu Cristo xini ta'an na, ra ^xa na chiñu ña taxi Ndioxi nda'a na, saa ra kuvi tu kua'nu ve'e ñu'u xi'in ndiee Tata yo Cristo va.
49004017	Ra xa'a ña kan ke ka'an yu xi'in ndo vichin, xi'in ndiayu ña taxi Tata yo Cristo nda'a yu: ña ndiaa yu'u yu ndo'o, ña na sä ka ndo ta'an chiñu ña ^xa yuvi na xïni Ndioxi, saa chi na kan, ra ^xa na ta ku'va iyoo ña ki'vi, ña xani ini mii va na.
49004018	Ra ña xinituni na ra nuu ñaa va iyoo ña. Ra kuëe tiaku na ta ku'va kuni Ndioxi, saa chi na nduki'vi va kuvi na xa'a ña ndiee ni ini na.
49004019	Ra ndia nii ña kà'àn nuu na ke köo ka vi, chi ña xa na ke ndataxi na mii na nda'a ki̱'vi va, ra ^xa na takundi'i nuu chiñu yakua va.
49004020	Ndi su ndo'o, ra ndisakuä'a vi ndo ña kan nuu Tata yo Cristo.
49004021	Chi ña sakua'a ndo nuu ra kuvi ña vivii na koo va ndo, ra kundikun ndo ña ndaa ña ^taxi mii va ra.
49004022	Ra sakua'a tu ra ndo'o, ña na sä ka ndo ta'an chiñu ña xa ndo ta yachi va, chi ta ku'va xa ndo ta yachi, ra ña kotoo iki kuñu ndo sa va ña kuvi ña sanda'vi ndo'o, ña xa ndo chiñu ki'vi, ra chiñu kan, ra ña kuni sandi'i xa'a va ndo kuvi ña.
49004023	Ra xa'a ña ke xiniñu'u na nduxaa nima ndo, ra saa tu ña xani xini va ndo
49004024	ra nduu tu ndo yuvi xaa, na va'a, na yii, chi ña xiniñu'u va kuvi ña koo ndo yuvi na ndasava'a xaa Ndioxi ta ku'va kuni mii ra.
49004025	Ra xa'a ña kan ke, na ndatü'un ka ndo tu'un chi'ña xi'in ta'an ndo; chi niña ña ndaa va na ndatu'un ndo xi'in na ta'an ndo, saa chi xa iin iki kuñu nduu takundi'i va yo.
49004026	Ra ta xa saa ndo, ra na sä ndo kuachi, ra na kuëe saa ndo iin nduvi xi'in ta'an ndo.
49004027	Saa chi ña saa yo, ra ndiayu va kuvi ña taxi yo nda'a timia'a ña sanda'vi ri yoo sa yo kuachi.
49004028	Ra ndo'o, na xikuu na kui'na, ra na sakuï'na ka ndo vichin, chi ña xiniñu'u sa ndo ke na sachiñu ndo xi'in nda'a va ndo, ña va'a na koo ña'a nuu ndo ña chindiee ta'an ndo xi'in na nda'vi.
49004029	Ra na ndatü'un ka ndo tu'un ki'vi, chi tu'un va'a va na ndatu'un ndo, saa chi tu'un va'a kuvi ña kuvi chindiee ta'an xi'in yuvi ña kua'nu na xi'in tu'un Ndioxi, ra ndaki'in tu na ña va'a ta xa na kuni so'o va na ña.
49004030	Ra na sä ndo chiñu ki'vi ña kuvi sakusuchi ini Tachi Yii Ndioxi. Ra na näa ini ndo, chi ña taxi Ndioxi Tachi Yii ra iyoo xi'in ndo ra ta ku'va iyoo tuni va kuvi ña iyoo ña xakin ra ndo'o ña kuu ndo kuenda ra, ra ña xa ra su'va kuvi ña kindoo tu ra xi'in ndo ña sakaku ra ndo'o kii ña vaxi va.
49004031	Ra na naa va ini ndo, xa'a ña vä'a kuni ndo xini ndo inka yuvi, xi'in ña xikue'e ndo, xi'in ña saa ndo, xi'in ña nda'yu ndo, xi'in ña kaña'a ndo, xi'in ña ka'an ki'vi ndo xa'a inka yuvi, xi'in takundi'i ka nuu ña vä'a, ña ^xa ndo.
49004032	Ra vichin, ra ña xiniñu'u sa ndo kuvi ña, to'o va na koo ndo, ra nda'vi ni tu na koo ini ndo xi'in ta'an va ndo, ra na koo ka'nu tu ini ndo xa'a ta'an va ndo, ta ku'va xa Ndioxi, ña xa ka'nu ini ra xa'a kuachi ndo, xa'a ña xa Tata yo Jesucristo.
49005001	Vichin, ra xa se'e Ndioxi va kuvi ndo, ra ku'vi ni tu ini ra xini ra ndo'o va, ra xa'a ña kan ke, na sa nduxa ndo ña sa ndo ta ku'va xa mii va ra.
49005002	Ra ña tiaku ndo vichin, ra na ku'vi ni ini ndo kuni ta'an ndo, ta ku'va xa Cristo ña ku'vi ini ra xini ra yoo, ra ndisoko ra mii ra xa'a yo, ta ku'va iyoo iin ndikachi lo'o ri soko na nuu Ndioxi ña xixi ri, ra kuandaa xiko xa'an tami nuu ra.
49005003	Ra ña xa ^kuu ndo se'e Ndioxi vichin, ra na ndakäni ka ini ndo, ña kaka sii ndo, a ña'a kuvi ndo a tiaa tu kuvi va ndo, ra nii na sä tu ndo takundi'i nuu chiñu yakua va, ra nii na küni sii ni tu ndo ña koo ña'a ña iyoo nuu inka yuvi nuu va ndo.
49005004	Ra nii tu'un kà'àn nuu, na kä'an ndo, ra nii tu'un ña köo ya'vi ndiaa na kä'an ndo, ra nii na kä'an tu ndo tu'un kini va, saa chi takundi'i ña kan, ra köo ya'vi ndiaa vi ña; chi ña xiniñu'u sa yo ke, na kuniñu'u yo yu'u yo ña ndataxi yo tixa'vi nda'a Ndioxi va.
49005005	Ra xa kundaa va ini ndo, chi yuvi na kixi xi'in ta'an ta kumani ka tanda'a na, xi'in yuvi na ^xa ndia ndia ka chiñu yakua, ra kï'vi vi na nuu xa'ndia Ndioxi chiñu, ra saa tu yuvi na kutoo ña'a ña iyoo nuu inka yuvi va, saa chi ña xa na saa, ra ta ku'va iyoo yuvi na ndasaka'nu na'na ña kuu ndioxi ndii va kuvi ña iyoo na.
49005006	Ra tu ka'an sava na xi'in ndo ña va'a va sa ndo chiñu yakua, ra na täxi ndo ña sanda'vi na ndo, saa chi yuvi na ^xa chiñu yakua ra xïin na kandixa na Ndioxi, ra ^sando'o va ra na.
49005007	Ra xa'a ña kan ke, na kutä'an ndo xi'in yuvi kan ña sa ndo chiñu yakua xi'in na.
49005008	Saa chi ta yachi, ra nuu ñaa va kuvi ña ndixiyo ndo, ndi su vichin ña xa ndakuta'an ndo xi'in Cristo ña nduu ndo iin xi'in ra, ra xa nuu tuun ñu'u va ke iyoo ndo. Ra xa'a ña kan ke ta ^xa yuvi na xika nuu tuun ñu'u va ke na sa ndo.
49005009	(Saa chi ña nda'vi ini, xi'in ña ndaa, xi'in ña vivii kutiaku va yo kuvi kui'i, ña taxi Tachi Yii ña iyoo nima yo).
49005010	Ra na ki'in xini ndo, ra niña chiñu va'a, ña kuni Ndioxi va ke na sa ndo.
49005011	Ra na köo yu'u ndo xi'in yuvi na xika nuu ñaa, na ^xa chiñu yakua; chi ña xiniñu'u sa ndo ke, na ka'an ndo xi'in na ña vä'a ^xa va na, ra na sä ka na saa, saa chi köo mii ña chindiee ta'an ña xi'in vi na.
49005012	Ra ^kuka'an nuu va yo, ña ndatu'un yo xa'a chiñu ki'vi ña xa se'é yuvi na xika nuu ñaa.
49005013	Ndi su kuëe kindoo se'é vi chiñu yakua ña xa na, saa chi ndaña'a va ñù'ù ña kuu mii tu'un Ndioxi chiñu ña xa na ña kuu ña chiñu ki'vi, saa chi ñu'ù, ra ndatava tuvi ña takundi'i va ña'a.
49005014	Xa'a ña kan ke ka'an sava na, kachi ña saa: Na ndoto yo'o, ra kandu'u kixi; ra ndakundichi kun tiañu na ndii nuu kandu'u kun, ra ndatuun Cristo nuu kun, ^kachi na.
49005015	Ra na ki'in ndo kuenda xi'in chiñu ña xa ndo. Ra na sä ndo ta ku'va xa yuvi ki'vi, chi na ^sa ndo, ta ku'va ^xa yuvi na ndichi va.
49005016	Ra na sa nduxa va ndo, ña sa ndo chiñu ña kuni Ndioxi kii ña kuvi sa ndo ña vichin, saa chi kii ña ndee yo vichin, ra iyo ni va, saa chi iyoo ni kuachi.
49005017	Ra na küu ndo na ki'vi, chi ña xiniñu'u sa ndo ke na ki'in va xini ndo, ra kundaa ini ndo ndia ña ke kuni Tata yo Jesucristo sa ndo.
49005018	Ra na saxïni ndo mii ndo xi'in ndixi, saa chi, ra sandi'i xa'a va ndo kuvi ra kan; ra ña xiniñu'u sa ndo ke na kutu nima ndo xi'in Tachi Yii va.
49005019	Ra na kata ndo takundi'i nuu yaa yii, ña ndachikaa ndo tu'un ndiee ini xi'in ta'an ndo, ra na kata tu ndo ña ndasaka'nu ndo Tata yo Jesucristo va.
49005020	Ra na näa ini ndo ña taxi ndo tixa'vi nda'a Tata yo Ndioxi, iin takundi'i kivi xa'a takundi'i ña'a, xi'in kivi Tata yo Jesucristo.
49005021	Ra na sa to'o ta'an va ndo xa'a ña kuu ndo na ndikun Tata yo Ndioxi.
49005022	Ra na si'i, na iyoo yii, ra ña xiniñu'u va kuvi ña na kandixa na yii na, ta ku'va xa na ña kandixa na Tata yo Jesucristo.
49005023	Saa chi tiaa yii na, kuvi ra xa'ndia chiñu nuu va na, ta ku'va iyoo Tata yo Jesucristo, ña xa'ndia ra chiñu nuu na ve'e ñu'u. Ra na ve'e ñu'u na kuu iki kuñu Tata yo Jesucristo, ra mii va ra kuvi ra ^sakaku na.
49005024	Ra xa'a ña kan ke, ta ku'va iyoo na ve'e ñu'u ña kandixa na Tata yo Jesucristo ke, na sa tu na si'i na iyoo yii ña kandixa na takundi'i va ña ka'an yii na xi'in na.
49005025	Ra tiaa ra iyoo yasi'i, ra ña xiniñu'u va kuvi ña na ku'vi ini ra yasi'i ra, ta ku'va xa Tata yo Jesucristo ña ku'vi ini ra xini ra na ve'e ñu'u, ra ndataxi ra mii ra ña ndixi'i ra xa'a na.
49005026	Ra ña xa Tata yo Jesucristo su'va, ra na ndasa yii va ra kuvi yoo na ve'e ñu'u, ra ndakatia tu ra yoo xi'in tu'un va ra, ra saa tu xi'in tiakuii, ra chichi va yo.
49005027	Ra ña xa ra saa xi'in yo, ra ña va'a na kuu yo iin ve'e ñu'u ña iin ye'e ye'e kaa ta xa na xaa yo nuu va ra kuvi ña, ra ndia ni lo'o tu yakua, xi'in ndia ndia ka ña vä'a na küu mii yo, chi na yii va ke na kuu yo kuni ra.
49005028	Ra xa'a ña kan ke, na ku'vi ini tiaa ndia iyoo yasi'i kuni ndia yasi'i ndia, ta ku'va ku'vi ini ndia xini ndia mii va ndia. Saa chi tiaa ra ku'vi ini xini yasi'i, ra mii va ra kuvi ra ku'vi ini ra xini ra.
49005029	Saa chi ndia nii yuvi, ra kuëe kundasi na iki kuñu na, chi ña sakuxi va na kuvi ña, ra ndiaa va tu na ña; ra mii saa kuvi tu ña ^xa Tata yo Jesucristo xi'in yoo na ve'e ñu'u va ra.
49005030	Saa chi ña kuu yo ta'vi ve'e ñu'u ra, ra ta ku'va iyoo mii iki kuñu vi ra ke, iyoo yo.
49005031	Ra xa ta ku'va kachi tu'un Ndioxi xa'a na tanda'a, ke na sa va yo: “Tiaa ra tanda'a, ra ña xiniñu'u va kuvi ña na ndakoo ra iva ra, ra ndakoo tu ra si'i va ra, ra ndakuta'an ra xi'in yasi'i ra, ra siin yuvi va nduu na.”
49005032	Ra ña ka'an tu'un Ndioxi ña ^nduu na tanda'a iin yuvi, ra ña ka'nu ni va kuvi ña, saa chi ka'an tu ña xa'a Cristo xi'in na ve'e ñu'u va ra.
49005033	Ra ka'an tu ña, xa'a ña na ku'vi ini tiaa ndia iyoo yasi'i kuni ndia yasi'i va ndia, ta ku'va ku'vi ini ndia xini ndia mii ndia, ra mii saa ke na sa tu si'i na iyoo yii, ña sa to'o na yii va na.
49006001	Ndo'o, na iyoo iva si'i, ra ña kuu ndo na ndikun Tata yo Jesucristo, ra na kandixa va ndo na iva si'i ndo, saa chi ña kan kuvi chiñu va'a va.
49006002	Ra ndiayu mii va Ndioxi kuvi ña. Ra ndiayu yo'o kuvi iin ndiayu ña nuu va'a taxi va ra, ra kindoo tu ra ña taxi ra ña va'a nda'a va yo.
49006003	Tu na kuiin yo sa yo ña, ra su'va ke kachi ra: “Va'a ni koo kun, ra na'a ni tu kutiaku va kun nuu ñu'u yo'o”, kachi ña.
49006004	Ra ndo'o, na iyoo se'e, ra na sasäa ndo se'e ndo, chi ña xiniñu'u sa ndo ke vivii va na sakua'nu ndo na, ra vivii tu na saña'a ndo na, ña na kandixa na Tata yo Jesucristo va.
49006005	Ra ndo'o, na xachiñu nda'vi, ra na kandixa va ndo na kuu xito'o ndo nuu ñu'u yo'o, ra na sa to'o va ndo na, ra ndäa yu'u ndo na, ra xi'in ndinuni nima va ndo, na sachiñu ndo nuu na, ra ta ku'va iyoo yo ña xachiñu yo nuu Tata yo Jesucristo va ke na sachiñu ndo nuu na.
49006006	Ra ndinuni ni va na sachiñu ndo nuu na kuu xito'o ndo, ra süvi takua ta ndita na xito'ni vi na ke na sachiñu ndo, ña kindoo va'a ndo xi'in na, chi ña kuu ndo na ndikun Tata yo Jesucristo. Ra xi'in ndinuni nima va ndo, na sa ndo ña kuni Tata yo Ndioxi.
49006007	Ra xi'in ndinuni nima va ndo na sachiñu ndo nuu na kuu xito'o ndo, ra na ndakäni ini ndo ña xachiñu ndo takua nuu yuvi, chi nuu Tata yo Jesucristo va ke xachiñu ndo, na tuvi ndo.
49006008	Ra xa kundaa va ini ndo, chi nii na xika ndika kuvi ndo, ra nii na xachiñu nda'vi kuvi va tu ndo, ra ta ku'va iyoo mii chiñu ña xa ndo ke ndacha'vi Tata Jesucristo ndo'o xa'a va.
49006009	Ra ndo'o, na kuu xito'o na xachiñu nda'vi, ra vivii va na sa ndo xi'in na xachiñu nuu ndo, ra na ndä'yu ndo nuu na. Saa chi Tata yo Jesucristo kuvi ra xa'ndia chiñu nuu na kan, ra saa tu nuu ndo'o va, ra ra kan, ra köo yuvi ndakaxin ra, chi iin kuvi takundi'i va yuvi nuu ra.
49006010	Ra ña sandi'i yu ka'an yu xi'in ndo vichin ñani yo, ra ña kachi yu ke ndaku ni na koo ini ndo xa'a ña xa ndakuta'an ndo xi'in Tata yo Jesucristo, ra saa tu xa'a ña xa taxi ra ndiee ra ña ka'nu nda'a va ndo.
49006011	Ra na kundixi ndo takundi'i ña'a ña taxi Ndioxi kusa'vi sata ndo, ña va'a ndaku na koo ini ndo, nuu timia'a ri kuni sanda'vi ndo'o.
49006012	Saa chi yoo, ra süvi xi'in yuvi ta'an yo ke kanita'an yo, chi xi'in tachi ndiva'a va ke kanita'an yo, ra saa tu xi'in mii ña ndiva'a ña kuchee xa'ndia chiñu nuu ña yuuvi ñaa yo'o va, ra kanita'an tu yo xi'in ndiee ndiva'a ña iyoo nuu sukun va.
49006013	Xa'a ña kan ke, na kundixi ndo takundi'i ña'a ña ^taxi Ndioxi kusa'vi sata ndo, ña va'a kuchuun ndo ña ndaku ni koo ini ndo, ta xa na xaa kii vä'a ña kanita'an timia'a xi'in ndo, saa chi saa ke kuchuun ndo ña ndaku ni koo ini ndo ndia kii ndi'i va, ra kuchüun ri ña sandi'i ri xa'a ndo.
49006014	Ra ña xiniñu'u va kuvi ña, ña na koo nduvi ndo xi'in ña ndaa. Ta ku'va ^xa ndia soldado ña tuun ni ku'ni ndia toko ndia xi'in ñii ndiee, ra ku'va saa ke na sa tu ndo'o va, ña tuun ni na kuita ndo xi'in ña ndaa. Ra ta ku'va ^xa ndia soldado ña ndasi ndia kindika ndia xi'in kàà kuvi tu ña, na sa tu ndo'o va, ña na sa ndo chiñu va'a, ña va'a na satakuë'e tima'a ndo'o.
49006015	Ra ta ku'va ^xa ndia soldado ña xa iyoo nduvi ndia ña ndikaa ndixan ndia xa'a ndia ña ku'un ndia nuu kuachi, ta xa na ka'an ra xa'ndia chiñu nuu ndia xi'in ndia, ke na sa tu ndo'o va, ña koo nduvi ndo ku'un ndo ka'an ndoso ndo tu'un va'a xa'a Tata yo Jesucristo.
49006016	Ra iin ta ku'va ^xa ndia soldado ña tiin ndia kàà ña ndasi sata nima ndia, ke na koo tu ndo'o va, ña kondiaa ni ini ndo Tata yo Jesucristo, saa chi tu ndiaa ni ini ndo ra, saa ra kasi va ra takundi'i itun ndiko nuu, tun ko'ni ra ndiva'a vaxi ña satakue'e nu ndo'o.
49006017	Ra ta ku'va iyoo ndia soldado, ña ñu'u ndia kàà ña ndasi xini ndia ña va'a na takuë'e xini ndia, ke na koo tu ndo'o va, ña kundiaa ini ndo ña ^sakaku Ndioxi ndo'o, saa chi saa kuvi ña kuchüun timia'a sanda'vi ri ndo'o. Ra ta ku'va ^xa ndia soldado ña iyoo nduvi ndia xi'in ichi ndia, ke na koo tu ndo'o va, ña na kuniñu'u ndo tu'un Ndioxi, ña kuu mii ndiee ña taxi Tachi Yii Ndioxi va.
49006018	Ra xikutüvi ndo ña ka'an ndo xi'in Ndioxi, chi iin takundi'i kii va na ka'an ndo xi'in ra, ña kuaku nda'vi ndo nuu ra, ta ku'va kuni mii Tachi Yii. Saa chi saa kuvi ña va'a koo nduvi ndo, ra nandïko ini ndo, ra na ka'an ni tu ndo xi'in ra xa'a na yii, na kuu na ve'e ñu'u va ra.
49006019	Ra na ka'an ni tu ndo xi'in Ndioxi xa'a yu'u va, ña va'a na taxi ra tu'un nda'a yu, ra na kuayü'vi yu ña ndakani yu xa'a tu'un mii ra ña va'a ña ndixiyo se'é nuu takundi'i yuvi.
49006020	Ra mii va Tata yo Ndioxi kuvi ra ndikaxin yu'u, ña ^kuu yu yu'u nuu ra, ña ka'an ndoso yu tu'un va'a xa'a Tata yo Jesucristo, ra xa'a ña kan ke nu'ni yu ndikaa yu ve'e kàà vichin. Ra xa'a ña kan ke na ka'an ndo xi'in Ndioxi xa'a yu, ña va'a na taxi ra ndiee yu ña ndaku ni na koo ini yu ña ndakani yu xa'a tu'un ra, saa chi saa ke kuni ra sa va yu.
49006021	Ra ra ñani yo Tíquico, ra va'a ni yuta'an xi'in yu ña chindiee ta'an ra xi'in yu ña xachiñu ndi nuu Tata yo Jesucristo kuvi ra, ndakani nuu ndo xa'a ña ndo'o yu, xi'in xa'a takundi'i chiñu ña ^xa yu.
49006022	Saa chi xa'a ña kan ke ti'vi yu ra ña kuxaa ra nuu va ndo, ña va'a na ndatu'un ra xi'in ndo, ndia ku'va ke iyoo ndi, ña va'a na ndakindiee ini ndo, ta xa na kundaa ini ndo.
49006023	Ra Tata yo Ndioxi, xi'in Tata yo Jesucristo, na taxi ña va'a koo xi'in ndo, xi'in ña ku'vi ini, xa'a ña ndiaa ini ndo ra.
49006024	Ra mii Tata yo Ndioxi na taxi ña va'a kuta'vi takundi'i na ndinuni ni ku'vi ini xini Tata yo Jesucristo. Saa koo.
50001001	Yu'u, ra Pablo, xi'in ra ñani yo Timoteo, ra yuta'an xi'in yu ña kuu ndi ndia xachiñu nuu Tata yo Jesucristo kuvi ndi ^tiaa tutu yo'o xaa ña nuu takundi'i ndo'o ndia ñani ndi, xi'in na ku'va ndi na ndikun Tata yo Jesucristo, xi'in ndo'o, ndia kuna'nu xa'ndia chiñu nuu na ve'e ñu'u, xi'in ndo'o, ndia ndíso chiñu ki'in kuenda xi'in na ve'e ñu'u ñuu Filipos.
50001002	Ra ka'an ni tu yu xi'in Tata yo Ndioxi, ra saa tu xi'in Tata yo Jesucristo va, ña na taxi ra ña va'a kuta'vi ndo, ra va'a ni na koo ndo.
50001003	Ra iin takundi'i va kii ndaka'an yu xa'a ndo, ra ^ndataxi ni tu yu tixa'vi va nda'a Tata yo Ndioxi xa'a ndo.
50001004	Ra takundi'i ichi ña ka'an yu xi'in Ndioxi xa'a takundi'i ndo, ra kusii ni va ini yu,
50001005	saa chi ndo'o, ra ndia kii xa'a ra iin saa ndia vichin, ra kuëe ndiko vi ini ndo, ña chindiee ta'an ndo xi'in ndi ña ^ka'an ndoso yo tu'un va'a xa'a Tata yo Jesucristo.
50001006	Ra xa kundaa kaxi va ini yu, chi mii Tata yo Ndioxi, ra xa'a xi'in chiñu va'a nima ndo, ra ndakundiee va ra xi'in ña nima ndo, ra ndiakua saxinu va ra ña te xa na xaa kii ña nandiko Tata yo Jesucristo kixi ra.
50001007	Ra ña va'a va kuvi ña xani ini yu saa xa'a ndo, saa chi ku'vi ni ini yu xini yu ndo'o, ra ña ndikaa yu ve'e kàà, xi'in ña kua'an yu nuu na chiñu, xi'in ña ka'an ndoso yu tu'un va'a xa'a Tata yo Jesucristo, ra yo'o va xika ndo ra chindiee ta'an ndo xi'in yu tuvi yu.
50001008	Ra kundaa tu ini Tata yo Ndioxi va, ña ndinuni ni ku'vi ini yu xini yu ndo'o, xi'in ña ku'vi ini ña taxi Tata yo Jesucristo nda'a yu.
50001009	Ra ka'an ni tu yu xi'in Ndioxi xa'a ndo, ña na ku'vi ni ka ini ndo kuni ndo takundi'i yuvi va, ra mii Ndioxi kuvi tu ra na taxi ni ka ña ndichi xi'in ña xinituni va ndo,
50001010	ña va'a na kaxin ndo niña chiñu va'a sa ndo. Saa chi, saa kuvi ña kuchuun ndo, ña vivii kutiaku va ndo, ra ndia nii lo'o kuachi ndo na köo nuu Tata yo Jesucristo, ta xa na nandiko ra.
50001011	Ra ka'an tu yu xi'in Ndioxi ña na chindiee ta'an Jesucristo xi'in ndo, ña va'a na sa ndo niña chiñu va'a va, ña va'a na kuni inka yuvi, ra sato'o na Tata yo Ndioxi, ra ndasaka'nu na ra.
50001012	Ra kuni yu ña na kundaa ini ndo'o, ndia ñani yu, xi'in ndo'o na ku'va yu, chi takundi'i tundo'o ña ndo'o yu, ra xi'in va yu ke ^chindiee ta'an ña, ña va'a ^ka'an ndoso yu tu'un va'a xa'a Tata yo Jesucristo.
50001013	Ra takundi'i va yuvi na ndee yo'o, ra saa tu ndia soldado ndia ndiaa ye'e chiñu va, ra kundaa va ini na, ña ndikaa yu ve'e kàà xa'a ña ndikun yu Tata yo Jesucristo vichin.
50001014	Ra ña ^kundaa ini kua'a ni na ñani yo, ña ndíkáa yu ve'e kàà vichin, saa ra, ndutiaa tu ini na kan va, ra ^ka'an ndoso na tu'un va'a xa'a Tata yo Jesucristo va, ra ndia nii ka tu yuvi kuayü'vi na nuu va.
50001015	Ndi su sava tu na, ra xa'a ña ndukuini ini va na, xi'in xa'a ña kuni na keeta'an na xi'in va yu kuvi ña ka'an ndoso na; ra sava tu na, ra xi'in ndinuni nima va na ka'an ndoso na.
50001016	Ra na ka'an ndoso xa'a ña ndukuini ini na, xi'in na ka'an ndoso xa'a ña saa ini na xini na yu'u, ra süvi vi xi'in ndinuni nima na ke ka'an ndoso na, chi xa'a ña kuni na kee va'a mii va na ke ka'an ndoso na, saa chi ña kuni na ke na ndo'o ni ka ini va yu, ña ndikaa yu ve'e kàà yo'o vichin.
50001017	Ra na ka'an ndoso tu xi'in ndinuni nima, ra xa'a ña ku'vi ini na xini na yu'u va kuvi ña ka'an ndoso na, saa chi xa kundaa va ini na ña xa ndikaa yu ve'e kàà yo'o, ña ndakuiin yu xa'a tu'un va'a xa'a Jesucristo, ña kuu ña ña ndaa.
50001018	Ra na kundaa ini ndo, chi va'a ni xi'in ndinuni nima na, ra va'a ni süvi xi'in ndinuni nima va na ka'an ndoso na tu'un va'a xa'a Tata yo Jesucristo, ndi su yu'u, ra ña ^kusii ini yu ke ka'an ndoso va na. Ra kusii ni ka tu ini va yu,
50001019	saa chi xa kundaa va ini yu, ña va'a ni va kee yu, xa'a ña ^ka'an ni ndo xi'in Tata yo Ndioxi xa'a yu, ra saa tu xa'a ña ^chindiee ta'an Tachi Yii Tata yo Jesucristo xi'in va yu.
50001020	Ra ña kuni ni yu ke na kukä'an nuu yu ña ka'an ndoso va yu, chi ña xiniñu'u va ke na kuayü'vi yu ña ka'an ndoso yu, ña va'a na nduka'nu ni ka Tata yo Jesucristo, xi'in chiñu ña ^xa yu vichin, ra saa tu kii ña vaxi va, ra ta ku'va ^nduka'nu ra ña tiaku yu, ra saa ke nduka'nu tu ra ta xa na kuvi va yu.
50001021	Saa chi ña tiaku yu, ra xa'a ña sa yu chiñu ña kuni Cristo va kuvi ña tiaku yu, ra ña kuvi tu yu, ra ra va'a ka kee va kuvi yu.
50001022	Ndi su ña tiaku yu vichin, ra va'a ni ka va, saa chi kuvi va sachiñu yu nuu Tata yo Jesucristo, ra xa'a ña kan ke, kundäa ini yu ndia ña ke va'a ka kaxin vi yu.
50001023	Ra ^xa u'vi ni va ña xi'in yu ndia ña ke va'a ka kaxin yu; saa chi kuni yu ndikun na kuvi va yu ña va'a na koo yu xi'in Cristo, saa chi va'a ni ka va saa tuvi yu;
50001024	ndi su ña xiniñu'u va ke na kutiaku yu ña va'a chindiee ta'an yu xi'in ndo'o.
50001025	Ra ^kundaa kaxi tu ini yu, ña kutiaku ka va yu, ña va'a chindiee ta'an yu xi'in ndo, ra kusii ni ka ini ndo, xa'a ña ndikun ndo Tata yo Jesucristo.
50001026	Ra xa'a ña kan ke xaa tuku va yu, ña koo yu xi'in ndo, ra kusii ni ini ndo, ra ndasaka'nu ni ka ndo Tata yo Jesucristo.
50001027	Ndi su ña xiniñu'u va ke na kutiaku ndo ta ku'va ka'an tu'un va'a xa'a Tata yo Jesucristo. Ra va'a nii na xaa yu ñaa, ra a nii na xäa va tu yu, ndi su ña kuni yu ke na ndatu'un na xi'in yu xa'a ndo ña iyoo ndaku va nima ndo, ra iin yu'u kuvi tu ndo, ña ndakuiin ndo ña ndikun ndo tu'un va'a xa'a Tata yo Jesucristo va,
50001028	ra na kuayü'vi ndo nuu yuvi na saa ini xini ndo'o. Saa chi ña kuëe iyu'vi ndo nuu na, kuvi ña taxi kaxi ku'va nuu na ña ndi'i xa'a va na, ndi su ku'va ña taxi ña nuu ndo'o kuvi ña kaku va ndo, saa chi mii va Ndioxi kuvi ra chindiee ta'an xi'in ndo.
50001029	Ra na kundaa ini ndo, chi ndini'i ta'vi ndo ña kandixa ndo Tata yo Jesucristo, ra ndini'i ta'vi tu ndo ña ndo'o ni ndo xa'a va ra.
50001030	Ra xini va ndo ña ndo'o ni yu, ra mii saa kuvi tu ña ^ndo'o ndó'o̱ vichin va. Ra ^xini tu so'o ndo ña ^ndo'o ni tu yu vichin va, ra mii saa kuvi tu ña ^ndo'o tu ndó'o̱ va.
50002001	Ndo'o ndia ñani yu, xi'in ndo'o na ku'va yu, ña xa ^taxi Cristo ndiee nda'a ndo ña ka'an ndo tu'un ndiee ini xi'in inka yuvi, xi'in ña xa ^ndaki'in ndo tu'un ndiee ini xa'a ña ku'vi ini ra xini ra ndo'o, xi'in ña xa iyoo Tachi Yii ra xi'in ndo, xi'in ña xa kundaa ini ndo ña ndinuni ni ku'vi ini ra xini ra ndo'o, xi'in ña kunda'vi ni ini ra xini ra ndo'o,
50002002	kuvi ña vivii va na kuta'an takundi'i ndo, ra inuu na ku'vi ini takundi'i va ndo kuni ta'an ndo, ra iin tu'un tu na kuu takundi'i va ndo, ra inuu tu na ndakani ini takundi'i va ndo, saa chi xa'a ña sa ndo saa kuvi ña ndinuni ni ka sakusii ndo ini va yu.
50002003	Ra ta ^xa ndo iin chiñu, ra na sä ndo ña xa'a ña kuni ndo keeta'an ndo xi'in ta'an ndo, a xa'a ña kutiaa tu ndo nuu ta'an va ndo, chi na sa ni̱nu̱ va ndo xi'in mii ndo, ra ña xiniñu'u sa ndo ke na ndakani ini ndo xa'a inka na ña ndiaa ya'vi ni va na.
50002004	Ra na ndakäni ini ndo takua xa'a mii ndo, ña va'a ni koo ndo, chi ña xiniñu'u va ke na ndakani tu ini ndo xa'a inka va na, ña va'a na koo tu na kan va.
50002005	Ra iin ta ku'va ndixiyo nima Tata yo Jesucristo, ta kixi ra nuu ñu'u yo'o ke na koo tu nima ndo'o va.
50002006	Saa chi Tata yo Jesucristo, ra va'a ni ta ku'va iyoo mii Tata yo Ndioxi va iyoo ra, ndi su ndïxa nduxa vi ra ña koo ra ta ku'va iyoo Tata ra Ndioxi, ña kundu'u ra ndivi,
50002007	chi ña xa ra ke, ndakoo va ra ña ka'nu ña kuu mii ra, ña iyoo ra ta ku'va iyoo Tata ra Ndioxi, ra nduu ra ta ku'va iyoo iin tiaa ra xachiñu nda'vi va, ra kaku tu ra, ta ku'va ^kaku takundi'i yuvi va.
50002008	Ra ña xiin ra nduu ra, ta ku'va iyoo yo, ra xiin tu ra xa ni̱nu̱ ra xi'in mii va ra, ra xa'a ña xiin ra kandixa ra Tata ra Ndioxi, ra ndataxi tu ra mii ra, ña ndixi'i va ra, ra kaa kà'àn nuu ni tu ña ndo'o va ra, chi ndika cruz vi ndixi'i ra,
50002009	ra xa'a ña kan ke taxi tu Tata yo Ndioxi ndiayu nda'a ra, ña ^kuu ra, ra ka'nu ni va, ra taxi ra iin kivi ña ka'nu nuu takundi'i kivi na, nda'a va ra.
50002010	Ña va'a ta xa na kuni so'o na ndee ndivi, xi'in na ndee nuu ñu'u, xi'in na ndee tixi ñu'u kivi Tata yo Jesucristo, ra iin nduxa ndakusiti na nuu va ra,
50002011	ra ta xa na kuu ña yo'o, ra saa ke ka'an takundi'i yuvi xa'a Tata yo Jesucristo, ña kuu ra, ra xa'ndia chiñu nuu na, ña va'a na ndusii ni ka ini Tata yo Ndioxi.
50002012	Xa'a ña kan ke ñani mii yu, ku'va mii yu, na ^kandixa ni ka va ndo yu'u ña köo yu íin xi'in ndo vichin, ta ku'va xa ndo ña kandixa ndo iin takundi'i ña ndika'an yu xi'in ndo, ta ndixiin yu xi'in ndo, ta yachi. Ra na sa nduxa ndo ña sa ndo niña chiñu va'a, ta'an ña ^xa yuvi na xa sakaku Ndioxi. Ra na sa ndo ña xa'a ña xa to'o ndo Ndioxi va, ra saa tu xa'a ña iyu'vi ini ndo xini va ndo ra.
50002013	Saa chi mii Tata yo Ndioxi va kuvi ra ^sakanda nima ndo, ña va'a na kuiin ndo sa ndo chiñu va'a, ra ^chindiee ta'an tu ra xi'in ndo, ña va'a na sa ndo ña, ta ku'va kuni mii va ra.
50002014	Ra ta ^xa ndo ndia ndia ka chiñu, ra na kä'an kuachi ndo xa'a ta'an ndo, ra nii na sä kuachi tu ndo xi'in ta'an ndo xa'a va ña,
50002015	ña va'a na kä'an ki'vi ndia nii yuvi xa'a ndo, ra nii na köo tu kuachi va ndo, ña xa kuu ndo se'e Ndioxi vichin, ra ña xiniñu'u va ke na kuu ndo yuvi va'a na köo kuachi kuu mii, ña ndee ndo xi'in yuvi vä'a na iku vichin. Ra iin ta ku'va ye'e kimi nuu ña yuuvi ñaa, saa ke, na kuye'e ndo nuu na ña ndee ndo xi'in na.
50002016	Ra na kutüvi ndo ña kandixa ndo tu'un va'a xa'a Tata yo Jesucristo, ña taxi ña tiaku. Saa chi tu saa, na sa ndo ndia kii ña nandiko Tata yo Jesucristo, saa ra kusii ni va ini yu xi'in ndo, saa chi saa ke kundaa kaxi ini yu ña kuëe ndixachiñu uun yu.
50002017	Ra tu ña xiniñu'u kuvi ña soko yu mii yu nuu Ndioxi, ña kuvi yu, ña koo yu, ta ku'va iyoo ndutia ra soko na nuu ra, ra kusii va ini yu ña sa yu ña, saa chi saa kuvi tu ña iyoo chiñu ña xa ndo'o va ña kuu ña iin ña'a ña soko ndo nuu Ndioxi. Ra kuni tu yu sakusii yu ini ndo'o va ña sa yu ña yo'o.
50002018	Ra sii ni tu na koo ini ndo'o va, ra na kusii ini ndo xi'in yu.
50002019	Ra tu mii Tata yo Jesucristo kuni, ra ti'vi va yu ra ñani yo Timoteo ña xaa ra kuto'ni ra ndo'o, ra ta xa na nandiko ra ndaxaa ra yo'o, ra ndatu'un ra xi'in yu ña iyoo va'a ndo, saa ra kusii ni va ini yu.
50002020	Saa chi köo inka na ndi'i ini xa'a ndo, ta ku'va xa ra yo'o, saa chi ra yo'o, xi'in yu'u, ra inuu ndi'i ini va ndi xa'a ndo.
50002021	Saa chi takundi'i yuvi, ra xa'a chiñu mii va na ke ndi'i ni ini na, ra ndï'i ini na xa'a vi chiñu ña kuni Tata yo Jesucristo.
50002022	Ra xa̱ kundaa va ini ndo, xa'a chiñu va'a ña xa ra ñani yo Timoteo ña ^chindiee ta'an ra xi'in yu ña ka'an ndoso ra tu'un va'a xa'a Tata yo Jesucristo, ra ta ku'va ^xa iin ra lo'o, ra chindiee ta'an xi'in iva va ke ^xa ra.
50002023	Ra ra Timoteo, kuvi ra kuni yu ti'vi yu xaa ña koto'ni ra ndo'o, ta xa na kundaa ini yu ndia ku'va ke sa na xi'in yu;
50002024	ra ndiaa tu ini yu Tata yo Jesucristo, ña kama ni xaa tu mii va yu, ña koto'ni yu ndo'o.
50002025	Ndi su ndakani tu ini yu ña xiniñu'u va ke ndati'vi yu ra ñani yo Epafrodito, ra ti'vi ndo xa̱à ^chindiee ta'an xi'in yu, ña ita'an ra xachiñu ra xi'in yu, ña iyoo ndi ta ku'va iyoo soldado, ña ka'an ndoso ndi tu'un Ndioxi va, ña xa̱a̱ ra.
50002026	Saa chi tiaa ni ^kuni ra kuni ra takundi'i ndo, ra tiaa ni ndi'i ini ra, xa'a ña kundaa ini ndo ña ndiee ni ndo'o ra.
50002027	Ra ña ndixa ke ki̱'in va kue'e ra ña ndiee ni ndo'o ra, ra salo'o kuvi ra; ndi su kunda'vi va ini Ndioxi xini ra ra, ra ndixï'i vi ra. Ra süvi takua ra yo'o, kuvi ra ndikunda'vi ini Ndioxi kuni ra, chi kunda'vi tu ini ra xini ra yu'u va, saa chi tu ndixi'i ra, saa ra kundiëe vi ini yu xa'a ra, chi kusuchi ni ka va ini yu, nuu ña xa kusuchi ni yu vichin.
50002028	Xa'a ña kan ke kuni yu, ña kama ni va na ti'vi yu ra xaa ra. Ra ta xa na xaa ra, ña kuni tuku ndo ra, ra kusii ni ini ndo, saa ra nii yu'u, kusüchi ka tu ini va.
50002029	Ña kan ke na ndaki'in ndo ra xi'in ña sii ini, xa'a ña kuu ra ñani yo ña xachiñu ra nuu Tata yo Jesucristo, ra na ndaki'in mani tu ndo takundi'i va na ñani yo, na iyoo ta ku'va iyoo ra ñani yo yo'o;
50002030	Ra ra ñani yo yo'o, ra salo'o kuvi ra xa'a ña xachiñu ra nuu Tata yo Jesucristo. Ra ndiyü'vi vi ra ña kuvi ra, chi xiin va ra chindiee ta'an ra xi'in yu, ra nuu ndo'o va kuvi ña xa ra saa, saa chi va'a ni kuni va ndo chindiee ta'an ndo xi'in yu ndi su xika ni va ndee ndo.
50003001	Ra na kusii ni ini ndo'o ndia ñani yu, xi'in ndo'o na ku'va yu vichin, xa'a ña ^xa Tata yo Jesucristo. Ra na kundaa ini ndo chi kuëe kuñaa vi yu ña ^tiaa tuku yu ña xa tiaa yu, ña xaa ña nuu ndo, saa chi ña xiniñu'u va kuvi ña nuu ndo tuvi yu.
50003002	Ra na kondiaa ndo mii ndo nuu na ndiva'a na ^xa chiñu ki'vi, na ka'an yo xa'a kuu “tina”, saa chi xa nduxa na xi'in tiaa ña na tia'ndia iki kuñu ndia, ña va'a koo tuni Ndioxi iki kuñu ndia.
50003003	Ra na kundaa ini ndo, chi yoo va kuvi na ndixa kuu mii tuni Ndioxi, ra ndasaka'nu tu yo ra xi'in ndinuni nima va yo, ra kusii ni tu ini yo xa'a ña xa̱ Tata yo Jesucristo xa'a va yo, saa chi xa kundaa va ini yo ña küvi sakaku yo mii yo xi'in chiñu ña ^xa yo.
50003004	Ra tu xa'a chiñu ña xa va tu yo kuvi ña kaku yo tuvi sava na, saa ra tiaa ni ka va kuvi ka'an yu'u ña xa ndikaku yu, saa chi kua'a ni ka va ña xa yu'u.
50003005	Saa chi ta ndixinu una kii kaku yu, saa ra chikaa va na tuni Ndioxi iki kuñu yu, ra kuu tu yu mii ra ñuu Israel va; ra kuu tu yu ndise'e ra Benjamín va; ra ndinuni ni tu kuu yu se'e mii na hebreo va. Ra ña xikuu tu yu ra fariseo, ra iin takundi'i va ndiayu Ndioxi ña ndakoo ra Moisés saxinu yu.
50003006	Ra xa'a ña xindikun ni yu ndiayu kan ke kundiva'a ni yu xi'in na ndikun Tata yo Jesucristo, ra ndia nii na ndikun ndiayu Ndioxi ña ndakoo ra Moisés ndikuchüun ka'an kuachi nuu yu xa'a ndiayu kan, chi xa yu takundi'i va ña ka'an ña.
50003007	Ndi su vichin, ra ndanama takundi'i va ña nuu yu'u, saa chi takundi'i ña'a ña xindiaa ya'vi ni nuu yu ta yachi, ra vichin, ra köo ka ya'vi ndiaa vi ña nuu yu, xa'a ña ku'vi ini Cristo xini ra yu'u.
50003008	Ra süvi takua saa kuiti ke iyoo ña, saa chi takundi'i ña'a ña xindiaa ya'vi ni nuu yu, ra köo ka ya'vi ndiaa vi ña nuu yu vichin, saa chi ndiaa ya'vi ni ka va ña xinita'an yu xi'in Tata yo Jesucristo. Ra xa'a ña kan ke naa va ini yu xa'a takundi'i ña'a, ra ta ku'va iyoo mi'i va saa iyoo ña nuu yu, xa'a ña kuni yu ña na koo Tata yo Jesucristo nima yu,
50003009	ra ndakuta'an yu xi'in ra ña nduu yu iin xi'in ra. Ra ña ndakuta'an yu nduu yu iin xi'in ra, ra süvi xa'a chiñu ndaku ña xa mii yu ña kandixa ndiayu Ndioxi ña ndakoo ra Moisés kuvi ña, chi xa'a ña ndiaa ini yu Cristo kuvi ña. Saa chi Ndioxi ra xa'a ña ndiaa ini yo Cristo va kuvi ña ndasa ra yoo, ta ku'va iyoo yuvi na köo kuachi nuu ra.
50003010	Saa chi ña kuni yu ke kunita'an yu xi'in Cristo va, ra koo ndiee ña sandatiaku ra xi'in yu, ra ndo'o yu ta ku'va ndo'o ra, ña ndo'o ni ra, ra kuiin tu yu ña kuvi yu, ta ku'va xiin ra kan ña ndixi'i va ra,
50003011	saa chi ndiaa va ini yu ña ndatiaku yu, ta xa na ndatiaku takundi'i na ndii.
50003012	Ra ña kachi yu su'va, ra küni kachi yu ña xa ^xa yu takundi'i ña ka'an yu xa'a yo'o, ra nii täan xaa tu yu ña nduu yu ra va'a ni vi; ndi su ña ^xa yu ke ndakundiee yu kua'an yu chi nuu va, xa'a ña ndiaa ini yu kuchuun yu sa va yu ña, saa chi xa'a ña kan ke sakaku Cristo yu'u va.
50003013	Ra na kundaa ini ndo'o ndia ñani yu, xi'in ndo'o na ku'va yu, yu'u, ra kä'an yu ña xa ndixaa yu xa yu takundi'i ña ka'an yu xa'a yo'o; chi ña ^xa yu ke, ^sanaa yu ini yu xa'a takundi'i va ña xa xa yu, ra ña ^xa yu ke xa nduxa yu ña ^xa yu ña kumani ka sa va yu,
50003014	ña va'a na xaa yu ndia nuu xiniñu'u xaa yu, ra ni'i yu ña'a ña ^kana Tata yo Ndioxi yoo ku'un yo ni'i yo ndivi, xa'a ña xa nduu yo iin xi'in Tata yo Jesucristo.
50003015	Xa'a ña kan ke, takundi'i yoo na xa iyoo xixa ini xi'in tu'un Tata yo Ndioxi, ra iin na koo yu'u va yo xa'a ña ka'an yu xa'a yo'o. Ra tu ndia ka tu inka ña xani ini ndo xa'a, saa ra mii va Tata yo Ndioxi, taxi xini ndo, ña va'a kundaa kaxi ini ndo xi'in ña.
50003016	Ndi su ña xiniñu'u va kuvi ña, na kutiaku yo ra kani ini yo ta ku'va iyoo ña xa sakua'a va yo.
50003017	Ra ta ku'va ^xa yu'u ke, na sa tu ndo'o va, ndia ñani yu, xi'in ndo'o, na ku'va yu; ra na sakua'a tu ndo sa ndo ta ku'va ^xa na sakua'a nuu ndu'u va.
50003018	Ra su'va ke kachi yu xi'in ndo, saa chi xi'in va ndo xika kua'a yuvi na ndaña'a mii xi'in chiñu ña xa na, ña ka'an na ña köo ya'vi ndiaa vi ña ndixi'i Tata yo Jesucristo ndika cruz, ra xa kua'a ni va ichi ndika'an yu xa'a na yo'o xi'in ndo te yachi, ra vichin, ra ndia xaku va yu ña ka'an tuku yu xi'in ndo xa'a na.
50003019	Ndi su na yo'o, ra na ndi'i xa'a va kuvi na. Saa chi ña ndi'i ini xa'a ke sa na chiñu ña kotoo iki kuñu va na ña sandiko na ini na, ra kusii ni tu ini na xi'in chiñu ka'an nuu, ña xiniñu'u kuka'an nuu na xi'in va. Ra niña chiñu ki'vi ña iyoo nuu ña yuuvi yo'o va kuvi ña ndi'i ini na xa'a.
50003020	Ndi su yoo, ra ndivi va kuvi ñuu yo, ra ndivi kan ke iyoo Tata yo Jesucristo va; ra ra kan kuvi ra ndiatu ni yo kixi sakaku yoo va.
50003021	Ra ra kan kuvi ra, ndasama iki kuñu ña vita ni kuu mii yo yo'o, ra ndasa ra ña ta ku'va iyoo iki kuñu mii ra, ña va'a va. Ra ndiee ña kuu mii ra, ña xiniñu'u ra ña ^xa'ndia chiñu ra nuu iinii saa ña yuuvi va kuvi ña kuniñu'u ra ña ndasama ra iki kuñu yo.
50004001	Ra xa'a ña xa ndatu'un yu xi'in ndo kuvi ña, na chikaa ni ndo ndiee, ra vivii va na kaka ndo nuu Tata yo Jesucristo, ñani mii yu, ku'va mii yu, na ku'vi ni ini yu xini yu, ra kuni ni tu yu kuni yu ndo'o va, saa chi ndo'o kuvi na sakusii ini yu, ra ndiaa ya'vi ni tu ndo nuu va yu, saa chi ndo'o kuvi na ndini'i yu xa'a chiñu ña ^xa va yu.
50004002	Ra xaku nda'vi yu nuu kun ku'va Evodia xi'in yo'o ku'va Síntique, ña vivii va na kuta'an ndo, saa chi ku'vi ta'an va ndo xa'a ña ndikun ndo Tata yo Jesucristo.
50004003	Ra nduku tu yu ña mani nuu yo'o va ñani mii yu, ra ita'an xachiñu xi'in yu, ña na sa kun ña mani, ra chindiee ta'an kun xi'in na ku'va yo ñaa, saa chi na ñaa kuvi na chindiee ta'an ni xi'in yu ña ndika'an ndoso ndi tu'un va'a xa'a Tata yo Jesucristo, ra saa tu ra ñani yo Clemente va, xi'in sava ka ndia ñani yo. Ra takundi'i na yo'o, ra xa nuu tutu nuu ndoso kivi na kutiaku xi'in Ndioxi va ke ndika'yu kivi na.
50004004	Ra na kusii ni ini ndo, iin takundi'i kii xa'a ña ndikun ndo Tata yo Jesucristo. Ra tuku va ndiko yu ka'an yu xi'in ndo: ¡Na kusii ni ini ndo!
50004005	Ra vivii va na sa ndo ña va'a na kundaa ini takundi'i va yuvi, ña tiayu ni ndo. Ra na kundaa ini ndo, chi kama ni va ndiko Tata yo Jesucristo kixi ra.
50004006	Ra na ndï'i ini ndo xa'a ndia nii ña'a, chi ña xiniñu'u sa ndo ke na ka'an ndo xi'in Tata yo Ndioxi va xa'a ña; na ka'an ndo xi'in ra ña taxi ra ña nda'a ndo, ra na ndataxi tu ndo tixa'vi nda'a va ra.
50004007	Ra saa ke taxi tu ra ña va'a ni koo va ndo, ra ña va'a ña ^taxi Tata yo Ndioxi, ra ña ka'nu ni va kuvi ña, saa chi tändiaa yo ña kundaa ini yo xi'in ña, ra ña va'a kan kuvi ña kondiaa nima va ndo, ra saa tu ña xinituni va ndo xa'a ña xa xini ndo Cristo Jesús.
50004008	Ra vichin, ñani mii yu, ku'va mii yu, ndia ña yo'o va kuvi ña ka'an yu xi'in ndo, ndia saa ra sandi'i va yu: ña xiniñu'u na kani ini ndo xa'a kuvi ña ndaa, xi'in ña to'o, xi'in ña ndakú, xi'in ña köo yakua, xi'in ña nduvi, xi'in ña va'a ni. Ra niña chiñu va'a ña ndiaa ya'vi va ke na ndakani ini ndo xa'a.
50004009	Ra na sa ndo ña xa saña'a yu ndo'o, a ña kutu'va tu ndo nuu va yu; ra na sa tu ndo ta'an chiñu ña xa yu xini ndo ta ndixiin yu xi'in va ndo: ra saa tu ña xini so'o ndo saña'a va yu, ra saa ke koo Tata yo Ndioxi, ra ^taxi ña va'a xi'in va ndo.
50004010	Ra ^sakusii ni va Tata yo Jesucristo ini yu xa'a ña ^ndaka'an tuku ndo xa'a yu. Ra ña kachi yu su'va, ra küni kachi yu ña naa ini ndo xa'a yu, saa chi ndixïyo mii ku'va, ña chindiee ta'an ndo xi'in va yu.
50004011	Ra süvi xa'a ña xamani nuu yu kuvi ña ^ka'an yu xa'a ña yo'o xi'in ndo, saa chi yu'u, ra xa sakua'a va yu, ña koo sii ini yu xi'in takua ña'a ña iyoo nuu va yu.
50004012	Saa chi yu'u, ra va'a ni köo va ña'a nuu yu, ndi su xini va yu ña kutiaku yu, ra koo sii tu ini va yu; ra xini tu yu ña kutiaku yu, ra koo sii tu ini yu, ta iin ndiakua ndoo ndoso ña nuu va yu. Saa chi xa sakua'a va yu ña sa ndiee ini yu nuu takundi'i va ña, ta kuu ña kuxi ni yu, a ña küxi va tu yu, xi'in ña koo ni ña'a nuu yu, a ña köo va'a va tu ña.
50004013	Ra ^kuchiñu va yu, ña ^xa ndiee ini yu nuu takundi'i va ña, saa chi Cristo va kuvi ra ^taxi ndiee nda'a yu.
50004014	Ra va'a ni ^kusii va ini yu ta ku'va iyoo yu, ndi su va'a ni va xa ndo, ña chindiee ta'an ndo xi'in yu, ña ndikaa yu nda'a tundo'o vichin.
50004015	Ra xa kundaa va ini ndo'o, na ñani yo ñuu Filipos, saa chi ta kee yu chi Macedonia ñaa, ña ku'un yu, ña xa'a yu ka'an ndoso yu tu'un va'a xa'a Tata yo Jesucristo, ra takua ndo'o, na ve'e ñu'u ñuu Filipos va kuvi na chindiee ta'an xi'in yu, xi'in xu'un, xa'a ña kusii ni ini ndo, ña ndatu'un yu tu'un va'a xa'a Tata yo Jesucristo xi'in ndo.
50004016	Ra ta ndixiin tu yu ñuu Tesalónica, ra kua'a ni tu ichi chindiee ta'an ndo xi'in yu, xi'in xu'un, ña kumani nuu va yu.
50004017	Ra ña kachi yu su'va xi'in ndo, ra süvi xa'a ña kuni yu ña na chindiee ta'an ndo xi'in yu kuvi ña; chi xa'a ña kuni yu ña va'a ni ka na kee ndo nuu Ndioxi va kuvi ña.
50004018	Ra ra ñani yo Epafrodito, ra ndataxi ndi'i va ra xu'un ña ti'vi ndo sata yu, nda'a yu, ra xu'un ña chindiee ta'an ndo xi'in yu, ra kusii ni ini Ndioxi xi'in ña, saa chi ta ku'va iyoo xiko xa'an tami ña'a ña soko na nuu ra, ña kusii ni ini ra ndaki'in va ra, ke iyoo ña.
50004019	Ra mii va Tata yu Ndioxi, taxi takundi'i ña'a ña kumani nuu ndo nda'a ndo, ra ta ku'va iyoo mii ña kuika, ña va'a ni, ña iyoo nuu va ra ke taxi ra nda'a ndo, xa'a ña xa Cristo.
50004020	¡Ra Ndioxi ra kuu Tata yo, ra ra ka'nu ni na kuu ra ndia ndikaa ndiku'un! Saa koo.
50004021	Ra na ka'an ndioxi ndo xi'in takundi'i ndia ñani yo, xi'in na ku'va yo na ndikun Tata yo Jesucristo nuu yu. Ra ti'vi tu ndia ñani yo ndia ndee xi'in va yu, tu'un ndioxi xaa ña nuu ndo.
50004022	Ra saa tu takundi'i ndia ñani yo, xi'in na ku'va yo, na ndee mii ñuu yo'o va; ra ^ti'vi ni tu ndia ñani yo, xi'in na ku'va yo, na xachiñu nuu ra tata chiñu César va tu'un ndioxi xaa ña nuu ndo.
50004023	Ra mii va Tata yo Jesucristo na taxi ña va'a kuta'vi takundi'i ndo. Saa koo.
51001001	Yu'u, ra Pablo, ra kana Tata yo Ndioxi, ña xika yu chiñu nuu Tata yo Jesucristo kuvi ra ^tiaa tutu yo'o, xi'in ra ñani yo Timoteo,
51001002	ña xaa ña nuu ndo'o, na yii na kuu ñuu Ndioxi, na ndinuni ni ndikun Tata yo Jesucristo ndee ñuu Colosas. Ra mii Tata yo Ndioxi na taxi ña va'a kuta'vi ndo, ra va'a ni na koo ndo.
51001003	Ra iin takundi'i ichi ña ka'an ndi xa'a ndo xi'in Tata yo Ndioxi, ra kuu iva Tata yo Jesucristo, ra ndataxi ni tu ndi tixa'vi nda'a ra xa'a va ndo.
51001004	Saa chi ^kundaa va ini ndi xa'a ndo ña ndinuni ni ndikun ndo Tata yo Jesucristo, ra saa tu xa'a ña ku'vi ni ini ndo xini ndo takundi'i na ndikun Tata yo Ndioxi va.
51001005	Ra ña ^xa ndo su'va, ra xa'a ña ndiaa ini ndo ndaki'in ndo ña'a ña iyoo nduvi xa'a ndo ndivi ninu va kuvi ña. Ra ña va'a ndiaa ini ndo ndaki'in ndo ña'a kan, ra xa'a ña xini so'o ndo tu'un ña ndaa, ña kuu tu'un va'a xa'a Tata yo Jesucristo va kuvi ña.
51001006	Ra tu'un va'a xa'a Tata yo Jesucristo ña xini so'o ndo yo'o, ra xa iinii kuvi va nuu ña yuuvi ndutia ndoso ña kua'an ña, ra va'a ni xa ña xi'in na, saa chi ndasama va ña na. Ra mii saa kuvi tu ña kuu xi'in ndo'o va, te sakan kundaa ini ndo ña ndixa va ke ku'vi ni ini Tata yo Ndioxi ^xini ra ndo'o.
51001007	Ra ña xini so'o ndo tu'un va'a yo'o, ra ra ñani yo Epafras, ra ita'an xachiñu xi'in ndi nuu Tata yo Jesucristo va kuvi ra ndatu'un ña xi'in ndo. Ra ra ñani yo yo'o, ra ndinuni va xachiñu ra nuu Tata yo Jesucristo.
51001008	Ra suvi kuvi tu ra ndatu'un xi'in ndi xa'a ndo, ña ku'vi ini ndo xini ta'an va ndo, xa'a ña saña'a Tachi Yii ndo'o ña ku'vi ini ndo kuni ta'an ndo.
51001009	Xa'a ña kan ke, ta sakan kundaa ini vi ndi ke xa'a ndi ña ka'an ni ndi xi'in Tata yo Ndioxi xa'a ndo, ra ka'an tu ndi xi'in ra ña na taxi ra ña xinituni ndo, ña kundaa va'a ini ndo xa'a ña kuni mii va ra, ra na taxi tu ra takundi'i nuu ña ndichi va nda'a ndo, xi'in ña xinituni, ña taxi mii ra.
51001010	Saa chi saa kuvi ña kuchuun ndo kutiaku ndo, ta ku'va tiaku na kuu kuenda mii Tata yo Jesucristo va, ra iin takundi'i kii ke na sa va ndo ña kusii ini ra xini ra, ra chiñu ña xa ndo, ra niña chiñu va'a va na kuu ña, saa chi saa ke kundaa va'a ka tu ini ndo ndia ku'va ke iyoo mii Tata yo Ndioxi va.
51001011	Ra ka'an ni tu ndi xi'in ra ña na ndasandaku ra ndo'o xi'in ndiee ka'nu ña kuu mii va ra, ña va'a na kuchuun ndo sa ndiee ini ndo nuu takundi'i ña u'vi, saa chi ña kuni yu ke na koo sii ni ini va ndo,
51001012	ña va'a iin takundi'i kii va na ndataxi ndo tixa'vi nda'a Tata yo Ndioxi. Saa chi ra kan kuvi ra ndasa nduvi yoo ña kuvi ni'i yo ña'a ña ni'i yo, xa'a ña kuu yo na ñuu ra, ta xa na xaa yo ndivi nuu iin yeye'e kaa.
51001013	Ra suvi mii ra kuvi tu ra saña ndika yoo nuu ndiee ña iyoo nuu ñaa va, ra ndachindee ra yoo nuu xa'ndia chiñu se'e ra, ra ku'vi ni ini ra xini ra.
51001014	Ra xa'a ña ndixi'i se'e va ra kuvi ña sakaku ra yoo, ra xa ka'nu tu ini ra xa'a kuachi va yo.
51001015	Ra iin ta ku'va iyoo mii Tata yo Ndioxi, ra küvi kuni yo, ke iyoo tu Tata yo Jesucristo ra kixi tuvi nuu ña yuuvi yo'o va. Ra Tata yo Jesucristo, ra xa iyoo ra, ta kumani ka kuva'a takundi'i va ña'a, ra ^xa'ndia chiñu tu ra nuu va ña.
51001016	Ra suvi mii ra kuvi tu ra xiniñu'u Ndioxi ña xava'a ra takundi'i ña'a ña iyoo ndivi, xi'in ña iyoo nuu ña yuuvi yo'o va, ra saa tu, ta kuu ña'a ña küvi kuni va yo, ra saa tu ña'a ña va'a xini va yo. Ra xava'a tu ra tankundi'i ndiee ña iyoo ndivi, ra saa tu takundi'i ndiee ña iyoo nuu ña yuuvi yo'o va, ta kuu ña na'nu xi'in ña vali, ra ndiee yo'o, ra küvi vi kuni yo ña, ra mii ra kuvi ra xava'a takundi'i va ña'a ña iyoo, ra xa'a mii ra ke xava'a va ra ña.
51001017	Ra ta kumani ka koo takundi'i ña'a, ra xa iyoo va Tata yo Jesucristo, ra mii ra kuvi ra ^tiin takundi'i va ña, ña kan ke va'a iyoo ña.
51001018	Ra suvi mii ra kuvi tu ra, kuu xini ña xa'ndia ra chiñu nuu na ve'e ñu'u, na ^kuu iki kuñu va ra. Ra mii ra kuvi tu ra, ^taxi ña tiaku va na, ra mii ra kuvi tu ra nuu va'a ndatiaku nuu takundi'i na ndii va, ra xa'a ña kan ke ^xa'ndia chiñu ra nuu takundi'i va ña'a vichin.
51001019	Saa chi mii va Tata yo Ndioxi kuvi ra kuni ña na koo takundi'i ña kuu mii ra xi'in Tata yo Jesucristo.
51001020	Ra ña kuni mii ra kuvi tu ña, kuniñu'u ra Cristo ña ndachuta'an mani ra takundi'i na yuuvi xi'in va ra, ra saa tu takundi'i ña'a ña iyoo nuu ña yuuvi va, ta kuu ña iyoo nuu ñu'u, xi'in ña ndee ndivi. Ra xa'a ña ndixi'i Cristo ndika cruz va kuvi ña va'a ndakuta'an mani na yuuvi xi'in Ndioxi.
51001021	Ra ndo'o, ra ndixitä'an mani vi ndo xi'in Ndioxi ta yachi, chi na ndisaa ini va kuvi ndo xini ndo ra, xa'a ña xa ndo chiñu ki'vi nuu ra; ndi su vichin, ra mii va Tata yo Ndioxi kuvi ra ndachuta'an mani ndo'o xi'in ra,
51001022	xa'a ña ndixi'i Tata yo Jesucristo ta kixi ra nuu ñu'u yo'o. Ra su'va va ke xa ra ña va'a sandi'i ra xa'a kuachi ndo, ña va'a na köo yakua ndo ku'un ndo xi'in ra, nuu Tata yo Ndioxi;
51001023	ra ña va'a na xaa ndo nuu Ndioxi, ra ña xiniñu'u va kuvi ña ndaku ni na koo nima ndo, ña kundikun ndo Tata yo Jesucristo, ña va'a na ndaköo ndo tu'un va'a xa'a Tata yo Jesucristo ña xini so'o ndo. Ra tu'un va'a yo'o, ra xa iinii kuvi va nuu ña yuuvi xini so'o na ña, ra suvi kuvi tu ña ka'an ndoso yu'u, ra Pablo va.
51001024	Ra kusii va ini yu ña ndó'ó yu xa'a ndó'o, na ñani yo, na ve'e ñu'u, vichin, saa chi saa ke kuvi ndundaku ka ini va ndo, ra xa mii va Cristo kuvi ra chituni ña ndo'o yu, ña va'a na chindiee ta'an yu xi'in ndo'o na ve'e ñu'u, na kuu iki kuñu ra.
51001025	Ra xa'a ña kuni Ndioxi ña na koo va'a ndo'o, na ve'e ñu'u va kuvi ña, taxi ra chiñu nda'a yu, ña na sachiñu yu nuu ndo, ña chindiee ta'an yu xi'in ndo, ra ti'vi tu ra yu'u, ña na ku'un yu ña saxinu yu ka'an ndoso yu tu'un va ra.
51001026	Ra tu'un ra, ña ti'vi ra yu'u ku'un yu ka'an ndoso yu, ra ña ndixiyo se'e va kuvi ña xina'a, ndi su vichin, ra xa ndaña'a va ra ña nuu na kuu kuenda mii ra.
51001027	Ra saa ke xa Tata yo Ndioxi, saa chi ña kuni ra ña na kundaa ini na kuu kuenda mii ra, xa'a ña ndixiyo se'e ta yachi va kuvi ña. Ra tu'un ra ña ndaa, ña ka'nu, ña nduvi ni, ra ña kuni so'o takundi'i na yuuvi va kuvi ña. Ra ña ndixiyo se'é ña ka'an tu'un Tata yo Ndioxi xa'a kuvi ña: iyoo Tata yo Jesucristo nima ndo'o na küu judío vichin va, ra kundaa kaxi tu ini ndo ña ku'un ndo koo ndo xi'in ra ndivi ninu va.
51001028	Ra xa'a Jesucristo ke ka'an ndoso va ndi. Ra ^ndataxi tu ndi xini takundi'i va yuvi, ra ^saña'a tu ndi na xi'in ña ndichi va, ña va'a na koo ndakú nima takundi'i na xa nduu iin xi'in Tata yo Jesucristo, ta xa na xaa na nuu Tata yo Ndioxi.
51001029	Ra xa'a ña yo'o kuvi ña xachiñu va yu, ra mii Tata yo Jesucristo va kuvi ra ^taxi ndiee nda'a yu, ña va'a ndundaku ini yu ña va'a chikaa yu ndiee.
51002001	Ra na kundaa ini ndo'o na ñani yo ñuu Colosas, chi xa'a ndo'o va kuvi ña chikaa ni yu ndiee, ra saa tu xa'a na ñani yo na ndee ñuu Laodicea va, ra saa tu xa'a sava na kuëe xini yu'u va.
51002002	Ra saa kuvi ña ^xa yu ña va'a ndachikaa yu tu'un ndiee ini xi'in na, ña va'a iin va na kuu na xi'in yo, saa chi ku'vi ni ini Tata yo Jesucristo xini ra na. Ra tu saa na sa na, saa ra kuvi va tandiaa na ña kundaa va'a ini na xa'a ña kuu kuenda mii Tata yo Ndioxi ña iyoo se'é, ra ña iyoo se'é kan kuvi Jesucristo va.
51002003	Saa chi nda'a Tata yo Jesucristo kuvi ña iyoo takundi'i va ña kuika ña kuu ña ndichi, xi'in ña xinituni, ña kumani nuu yo.
51002004	Ra ña ka'an yu xa'a ña yo'o xi'in ndo, ra ña va'a na sandä'vi yuvi ndo'o xi'in tu'un nduvi, ña kuu tu'un chi'ña va kuvi ña.
51002005	Saa chi va'a ni köo va yu íin xi'in ndo, ndi su iyoo va nima yu xi'in ndo, iin takundi'i kii, ra kusii tu ini yu xi'in ndo ña vivii tiaku va ndo, ra ndinuni ni tu ndiaa ini ndo Tata yo Jesucristo va.
51002006	Ra xa'a ña kan ke, ta ku'va xa ndo ña kandixa ndo tu'un Ndioxi ña ka'an xa'a Tata yo Jesucristo ña kuu ra ra xa'ndia chiñu, ke na sa tu ndo, ña sa ndo chiñu ña xa'ndia ra nuu ndo vichin va.
51002007	Ra iin ta ku'va iyoo ña kutu'va ndo ke na sa va ndo, ra iin takundi'i kii va na kondiaa ini ndo Tata yo Jesucristo, ra ta ku'va kachi tu'un ña kutu'va ndo ke na kutiaku va ndo, saa chi saa ke kuvi tandiaa ndo kuu ndo yuvi xixa, na xini va'a va, ra iin takundi'i kii tu na ndataxi ndo tixa'vi nda'a Tata yo Ndioxi va.
51002008	Ra na kondiaa ni ndo mii ndo nuu yuvi na kuni sanda'vi ndo'o xi'in tu'un ña köo ya'vi ndiaa. Saa chi na kan, ra süvi vi Cristo kuvi ra ndikun na, chi ña yuna'a yuvi ^xa va na va ke ndikun na, ra kandixa tu na tachi ndiva'a ña iyoo nuu ña yuuvi yo'o va.
51002009	Ra na kundaa ini ndo, chi takundi'i ña kuu mii Tata yo Ndioxi, kuvi tu ña kuu mii Tata yo Jesucristo va,
51002010	ra ña xa nduu ndo iin xi'in Tata yo Jesucristo, ra xa iyoo takundi'i tu ña kumani nuu va ndo, saa chi ra kan, kuvi ra xa'ndia chiñu nuu takundi'i va yuvi, ra saa tu nuu takundi'i ndiee ña iyoo va.
51002011	Ra xa'a ña xa nduu ndo iin xi'in Tata yo Jesucristo kuvi tu ña, xa kuu mii ndo tuni Ndioxi va; ndi su süvi ka iki kuñu ndo kuvi ña ndixa'ndia na, chi xa'a ña sakaku Tata yo Jesucristo ndo'o ña sandi'i ra xa'a kuachi va ndo kuvi ña. Ra ña yo'o, ra tuni ña ^taxi Tata yo Jesucristo va kuvi ña.
51002012	Saa chi ña chichi ndo, ra na ndinduxin va kuvi ndo xi'in Tata yo Jesucristo, ra ndatiaku tu ndo xi'in va ra, ña ndatiaku ra, saa chi xa ndiaa va ini ndo ndiee Tata yo Ndioxi ña sandatiaku Tata yo Jesucristo.
51002013	Ra na ndii va ndixiyo ndo nuu Tata yo Ndioxi xa'a kuachi ndo ta yachi, ra nii ndixïyo tu tuni ra ndo'o va; ndi su vichin, ra xa taxi va ra ña tiaku ndo, xi'in Tata yo Jesucristo, ra xa ka'nu tu ini ra xa'a takundi'i kuachi va ndo.
51002014	Ra xa sandi'i tu ra xa'a tutu ña ka'an xa'a yo ña xiniñu'u kuvi yo xa'a kuachi va yo. Ra ndika cruz va kuvi ña kani ndiaa ra tutu kan, ña sandi'i ra xa'a ña.
51002015	Ra ña ndixi'i Tata yo Jesucristo ndika cruz va kuvi ña sandi'i ra xa'a takundi'i ndiee, ña xa'ndia chiñu nuu ña yuuvi yo'o, ra kindiaa ra ndiee ña, ra ta ^xa na xi'in yuvi na nu'ni ña kua'an na ve'e kàà va, kuvi ña xa ra xi'in ña, ña xa tiaa ra nuu ña.
51002016	Ra xa'a ña kan ke, na ndäa ndo kuu vi yuvi na ka'an ki'vi xa'a ndo, ña xixi ndo ndia ndia ka ña'a, xi'in xa'a ndutia ra xi'i ndo, ra saa tu xa'a ña kuëe ndasaka'nu ka ndo ndia ndia ka viko va, ta kuu ta ndakunuu yoo, ra saa tu kii ndakindiee va na.
51002017	Saa chi takundi'i ña yo'o, ra ña ka'an xa'a ña kuu kii ña vaxi va kuvi ña, ndi su mii ña ndaa, ra xa'a Tata yo Jesucristo va kuvi ña ka'an ña.
51002018	Ra na tiäa so'o ndo ña ka'an vi yuvi maña, na ka'an xa to'o ni Ndioxi, na sanda'vi ndo'o, ña ndasaka'nu ndo na tatun Ndioxi, saa chi tu na sa ndo ña xa na, saa ra, sandoñu'u va ndo ña'a ña ni'i ndo. Ra yuvi na ^xa saa kan, ra ña ka'an na ke xini va'a va na Ndioxi, saa chi xa satuvi va ra nuu na, kachi na, ndi su ña kaku xini mii va na kuvi ña, ra tiaa ni tu kutiaa ini va na xi'in mii na, ndi su mii ña ndaa, ra köo mii ya'vi ndiaa vi ña kutiaa ni ini na xi'in mii na.
51002019	Ra na ^xa saa kan, ra ndïkun vi na Tata yo Jesucristo, ra kuu xini xa'ndia chiñu nuu na ve'e ñu'u, ra ^sakuxi tu ra na, ña va'a na kua'nu va na, ra kuu na iin iki kuñu va, ta ku'va iyoo tuchi ña ndachuta'an iki kuñu ña kuu ña iin, ra ta ku'va kuni mii Tata yo Ndioxi sakua'nu ra ña ke xa'nu ña kua'an va ña.
51002020	Ra ndo'o, ra xa kundaa va ini ndo, chi Tata yo Jesucristo va kuvi ra ndikun ndo, ra ta ndixi'i ra, ra ta iyoo na ndixi'i ke iyoo tu ndo'o va xi'in ra. Ra xa'a ña kan ke xä'ndia chiñu ka vi tachi ndiva'a nuu ndo vichin. ¿Ra nichuun ke ^taxi tuku ndo ndiayu ña ^ndaka'ndia chiñu ña nuu ndo? ¿Ra nichuun kuvi tu ña ^kandixa ndo yuvi na ka'an ña na sä ndo ndia ndia ka chiñu va'a, ña kuu ña vä'a nuu na kan,
51002021	ta kuu ña na tïin ndo ndia ndia ka ña'a ña kuvi tiin ndo, ta kuu ña na käxi ndo ndia ndia ka ña'a ña kuvi kaxi ndo, xi'in ta kuu ña na kuyächin ndo nuu ña'a, ña kuvi kuyachin ndo nuu?
51002022	Saa chi takundi'i ndiayu ña kachi saa, ra süvi vi ndiayu Ndioxi kuvi ña, chi chiñu ña xa'ndia na yuuvi yo'o va kuvi ña; ra nuu ña'a ña ndi'i xa'a va kuvi ña xa'ndia chiñu ña.
51002023	Ra chiñu kan, ra ta iyoo ña va'a, iyoo va ña, saa chi ^taxi ña xini yuvi ña na chikaa ni na ndiee ña sa na chiñu va'a ña ka'an ña xa'a, ra ta xa saxinu na chiñu ña ka'an ña, ra va'a ni va iyoo na nuu mii na tuvi na. Ra ka'an tu chiñu kan ña na sando'o na iki kuñu va na. Ndi su chiñu kan, ra köo mii ya'vi ndiaa vi ña, saa chi küvi vi taxi ña ndiee na ña na sä ka na chiñu ki'vi ña kotoo ni kuñu na sa ña.
51003001	Ra ña xa ndatiaku ndo xi'in Cristo, ra ña'a ña iyoo ndivi nuu iin tiayu ka'nu nuu ndu'u ra xiin kua'a Tata yo Ndioxi va kuvi ña na kundi'i ini ndo xa'a.
51003002	Ña'a ña iyoo ndivi va ke na ndakani ini ndo xa'a, ra na ndakäni ini ndo xa'a ña'a ña iyoo nuu ñu'ú.
51003003	Saa chi ndo'o, ra xa na ndixi'i va kuvi ndo xi'in Cristo, ra vichin, ra xa xi'in ra kan va ke taxi Tata yo Ndioxi ña kutiaku ndo, ndi su, ña iyoo se'e va ke tiaku ndo xi'in ra, saa chi ndia nii yuvi küvi kuni ña.
51003004	Ra ta xa na nandiko Cristo, ra kuu ña tiaku ndo, saa ra ^ndakoo tu ndo'o va ña ndakuta'an ndo xi'in ra, ra nduu ndo ta ku'va iyoo mii ra ña ka'nu ni ra.
51003005	Ra xa'a ña kan ke na sä ka ndo chiñu ki'vi ña xa ndo ta yachi, ta xitiaku ndo ta ku'va kuni kuñu ndo: tiaa ra na kï'vi ka ra xi'in na si'i, na küu yasi'i ra, ra sa tu na si'i va, ra nii na ndakäni tu ini ndo sa va ndo ña, ra nii na kutöo tu ndo sa ndo inka nuu chiñu ki'vi va, ra nii na kutöo ni tu ndo ña koo kua'a ni ña'a nuu va ndo, saa chi tu saa na sa ndo, saa ra ta ku'va iyoo na ndasaka'nu ndioxi ndii va ke iyoo ndo.
51003006	Chi xa'a takundi'i chiñu ki'vi yo'o kuvi ña ^taxi Ndioxi tundo'o nuu yuvi na xïin kandixa va.
51003007	Ra takundi'i chiñu ki'vi ña ka'an yo xa'a yo'o, kuvi tu ña xa ndo'o, ta yachi va.
51003008	Ndi su vichin, ra xiniñu'u na ndakoo ndo takundi'i va chiñu ki'vi yo'o: ta kuu ña saa ndo, xi'in ña saa ndo ra kani ta'an ndo xi'in ta'an ndo, xi'in ña ndakani ini ndo ña satixu'vi ndo inka yuvi, xi'in ña ndaa yu'u ndo Ndioxi, ra saa tu ndia ndia yuvi va, ra ndia nii ka tu tu'un yakua na kä'an va ndo.
51003009	Ra nii na ndatü'un tu ndo tu'un chi'ña xi'in ta'an va ndo, saa chi vichin, ra xa ndi'i va xa'a yuvi yata na ndixikuu ndo ta yachi, ra saa tu takundi'i chiñu ña xa va ndo,
51003010	ra vichin, ra xa yuvi xaa va nduu ndo, ra ta kii ta kii va nduxaa ndo, ña nduu ndo ta ku'va iyoo mii Tata yo Ndioxi, ra xava'a ndo'o, ra iin saa ndiakua xaa ndo ña kunita'an va'a ka ndo xi'in va ra.
51003011	Ra xa'a ña kan ke ña xa nduu ndo yuvi xaa vichin, ra köo ka ya'vi ndiaa vi ña kuu ndo judío a süvi va tu ndo, ra saa tu ña iyoo tuni Ndioxi ndo'o, a köo va tu ña, ra saa tu ña kuu ndo na kee inka ñuu xika va, ra saa tu ña kuu ndo yuvi na ndikä'vi va, ra saa tu ña kuu ndo yuvi na iyoo ndika va, a ña kuu tu ndo na xachiñu nda'vi va, saa chi indaa Cristo va kuvi ra iyoo ya'vi ndiaa nuu takundi'i va yo, ra ra kan kuvi tu ra iyoo nima va yo.
51003012	Ra mii Tata yo Ndioxi va kuvi ra ndikaxin ndo'o, ña kuu ndo na ñuu ra, na yii, na ku'vi ni ini ra xini ra, ra xa'a ña kan ke na koo ni ña nda'vi ini nuu ndo, xi'in ña tiayu ni koo ndo, xi'in ña sa ninu ndo xi'in mii ndo, xi'in ña to'o ni na koo ndo, xi'in ña ka'nu ni na koo ini ndo,
51003013	saa chi saa ke kuchuun ndo koo ka'nu ini ndo xa'a ta'an va ndo, ra tu ndia na taxi kuachi xa'a ta'an, ra na koo ka'nu va ini na xa'a ta'an na. Ra ta ku'va xa Cristo ña xa ka'nu ini ra xa'a ndo ke na sa tu ndo'o va.
51003014	Ra ña kuni yu ka'an ka yu xi'in ndo kuvi ña, na ku'vi ni ini ndo kuni ta'an va ndo, saa chi ña ku'vi ini yo xini ta'an yo kuvi ña ndachuta'an mani yoo va.
51003015	Ra ña va'a ña taxi Ndioxi na ka'ndia chiñu nima ndo, saa chi xa'a ña yo'o ke kana ra ndo'o ña kuu ndo iin iki kuñu xi'in Cristo va, ra na kusii ni ini ndo, ra ndataxi ndo tixa'vi nda'a ra.
51003016	Ra tu'un mii Tata yo Cristo, na koo nima ndo iin takundi'i kii. Ra na sakua'a ta'an ndo, ra na ndachikaa tu ndo tu'un ndiee ini xi'in ta'an va ndo, xi'in takundi'i ña ndichi ña taxi Tata yo Ndioxi. Ra na kata ndo takundi'i nuu yaa yii, ña ndataxi ndo tixa'vi nda'a Tata yo Ndioxi xi'in ndinuni nima ndo.
51003017	Ra takundi'i chiñu ña xa ndo, xi'in tu'un ña ka'an ndo, ra na ndaña'a ndo mii ndo xi'in ña, ña kuu ndo na ndikun Tata yo Jesús, ra na ndataxi ni tu ndo tixa'vi nda'a Tata yo Ndioxi, xa'a ña xa Tata Jesús xa'a va ndo.
51003018	Ndo'o, na si'í, na iyoo yii, ra na kandixa ndo yii ndo, xa'a ña ndikun ndo Tata yo Jesucristo.
51003019	Ra saa tu ndo'o, tiaa ndia iyoo yasi'i va, na ku'vi ni ini ndo kuni ndo yasi'i ndo, ra kuëe kue'e ni na koo ndo xi'in na.
51003020	Ra ndo'o, na kua̱chí, ra na kandixa ndo na iva si'i ndo, saa chi saa kuvi ña kusii ini Tata yo Jesucristo va.
51003021	Ra ndo'o, na iyoo se'e, ra na sasäa ndo na, ña va'a na nandïko ini na ña ndikun na Tata yo Ndioxi.
51003022	Ra ndo'o, na xachiñu nda'vi köo ya'vi, ra na kandixa va ndo xito'o ndo nuu ñu'u yo'o, ra süvi takua ta ndita na xito'ni na ke na sa chiñu ndo, ña kindoo va'a ndo xi'in na, chi xi'in ndinuni nima va ndo ke na sachiñu ndo nuu na, xa'a ña iyu'vi ndo Tata yo Ndioxi.
51003023	Ra ndia ndia ka chiñu xa ndo, ra xi'in ña kusii ini va ndo na sa ndo ña, ra na ndakäni ini ndo, ña xachiñu ndo nuu yuvi, chi na tuvi ndo ña xachiñu ndo nuu Tata yo Jesucristo va.
51003024	Saa chi xa kundaa va ini ndo, ña ndaki'in ndo ña'a ña kindoo Tata yo Jesucristo taxi ra nda'a yo. Saa chi nuu ra kan va kuvi ña xachiñu ndo.
51003025	Ndi su yuvi na ^xa chiñu ki'vi, ra ta ku'va iyoo mii chiñu ki'vi ña xa na ke ndaki'in na ya'vi na xa'a va, saa chi inuu sayukun Ndioxi kuachi xi'in takundi'i va yuvi.
51004001	Ra ndo'o, na kuu xito'o na xachiñu nda'vi, ra ña va'a, xi'in ña ndaku va na sa ndo xi'in na xachiñu nuu ndo. Ra na ndaka'an ndo, saa chi iyoo tu ra kuu xito'o ndo'o, ra iyoo ndivi va.
51004002	Ra xikutüvi ndo ña ka'an ndo xi'in Tata yo Ndioxi, chi ña xiniñu'u sa ndo ke iin takundi'i va kii na koo nduvi ndo ña ndataxi ndo tixa'vi nda'a ra.
51004003	Ra na ka'an tu ndo xi'in Ndioxi xa'a ndu'u va, ña va'a na taxi ra ndiayu ña ka'an ndoso ndi tu'un ra, ra ka'an tu ndi xa'a ña kuu kuenda Cristo ña iyoo se'e va, saa chi xa'a ña ^ka'an ndoso yu tu'un va'a xa'a Cristo ke ndikaa yu ve'e kàà va.
51004004	Xa'a ña kan ke na ka'an ndo xi'in Tata yo Ndioxi, ña va'a na kuvi iin kaxi kaxi ndakani yu tu'un va'a xa'a Cristo nuu yuvi.
51004005	Ra vivii va na kutiaku ndo nuu yuvi na kuëe kandixa Ndioxi, ra na chikaa ni ndo ndiee, saa chi salo'o ni va tiempo iyoo.
51004006	Ra ta ndatu'un ndo xi'in yuvi, ra tu'un va'a, tu'un to'o ña kusii ini na xi'in va na ndatu'un ndo xi'in na, ra na ki'in tu xini ndo ndia tu'un ke kuvi ndakuiin ndo yu'u va na.
51004007	Ra ra ñani yo Tíquico, ra ku'vi ni ini yo xini yo, ra ndinuni ni chindiee ta'an xi'in yu ña xachiñu ndi nuu Tata yo Jesucristo kuvi ra ndatu'un xi'in ndo xa'a takundi'i ña ^ndo'o yu.
51004008	Ra xa'a ña kan ke ti'vi yu ra xaa ra nuu va ndo, ña va'a na ndatu'un ra xi'in ndo ndia ku'va ke iyoo ndi, ña va'a na ndakindiee ini ndo xa'a ña ndatu'un ra xi'in ndo.
51004009	Ra kuxaa tu ra Onésimo, ra kuu ra ñuu va ndo xi'in ra Tíquico, ra ñani yo kuvi tu ra ñaa va, ra ku'vi ni ini ndi xini ndi ra, ra ndinuni ni kuu ra ñani yo. Ra ndia ñaa kuvi ndia ndatu'un xa'a takundi'i ña ^kuu yo'o xi'in ndo.
51004010	Ra ^ti'vi tu ra ñani yo Aristarco, ra ndikaa ve'e kàà xi'in va yu tu'un ndioxi kuxaa ña nuu ndo, ra saa tu ra Marcos, ra ñani kuachi ra Bernabé va. Ra xa kundaa va ini ndo xa'a ra Marcos; ra ña kan ke, ta xa na xaa ra ña koto'ni ra ndo'o, ra na ndaki'in mani va ndo ra.
51004011	Ra ^ti'vi tu ra Jesús va tu'un ndioxi kuxaa ña nuu ndo, ra ra Jesús yo'o, ra nani tu ra Justo va. Ra takua ra Aristarco, xi'in ra Marcos, xi'in ra Jesús va kuvi ndia kuu judío ndia xachiñu xi'in yu xa'a nuu xa'ndia Ndioxi chiñu, ra ndia yo'o, ra sandakindiee ni va ndia ini yu.
51004012	Ra ^ti'vi tu ra Epafras, ra ñuu va ndo tu'un ndioxi kuxaa ña nuu ndo, ra ^xachiñu tu ra yo'o va nuu Cristo. Ra iin takundi'i va kii ka'an ra xi'in Ndioxi xa'a ndo, ra xaku nda'vi ra nuu ra xa'a ndo, ña va'a na chindiee ta'an ra xi'in ndo, ña va'a ndinuni ni na kundikun ndo Cristo, ra saxinu ndo takundi'i ña kuni Tata yo Ndioxi.
51004013	Ra yu'u kuvi ra kundaa ini ña ndixa ke ka'an va ra Epafras xi'in Ndioxi xa'a ndo, ra saa tu xa'a na ndee ñuu Laodicea va, ra saa tu xa'a na ndee ñuu Hierápolis va.
51004014	Ra ti'vi tu ra ñani yo Lucas, ra xa tatan va, tu'un ndioxi kuxaa ña nuu ndo, ra saa tu ra Demas va.
51004015	Ra na ka'an ndioxi tu ndo xi'in na ñani yo na ndee chi Laodicea va. Ra saa tu xi'in ra ñani yo Ninfas, ra saa tu xi'in na ndakuta'an ve'e va ra.
51004016	Ra ta xa na ndi'i ka'vi ndo tutu yo'o, nuu na ñani yo, ra na ti'vi tu ndo ña ku'un ña chi Laodicea va, ña va'a na ka'vi tu na ña nuu na ve'e ñu'u kan va; ra na ka'vi tu ndo'o va tutu, ña ti'vi yu nda'a na ve'e ñu'u Laodicea, ta xa na ti'vi na ña xaa ña nda'a ndo.
51004017	Ra na ka'an tu ndo xi'in ra ñani yo Arquipo ña vivii va na saxinu ra nuu chiñu ña taxi Tata yo Jesucristo nda'a ra.
51004018	Ra mii yu'u, ra Pablo, kuvi ra tiaa tu'un yo'o, ña ka'an ndioxi yu xi'in ndo. Ra na ndaka'an ndo xa'a yu chi ve'e kàà va kuvi ña ndikaa yu. Ra mii Tata yo Ndioxi na taxi ña va'a kuta'vi ndo. Saa koo.
52001001	Yu'u, ra Pablo, xi'in ra Silvano, xi'in ra Timoteo kuvi ndi ^tiaa tutu yo'o, ña kuxaa ña nuu ndo'o na ñani yo, na ve'e ñu'u ñuu Tesalónica na kuu kuenda Tata yo Ndioxi, ra saa tu Tata yo Jesucristo va. Ra mii Tata yo Ndioxi, xi'in Tata yo Jesucristo na taxi ña va'a kuta'vi ndo, ra va'a ni na koo ndo.
52001002	Ra iin takundi'i va kii ndataxi ndi tixa'vi nda'a Tata yo Ndioxi xa'a ndo, saa chi ta ka'an ndi xi'in ra, ra niña ka'an va ndi xi'in ra xa'a ndo.
52001003	Ra xa'a ña ndiaa ni ini ndo Ndioxi, xi'in xa'a ña ^xa ndo chiñu ña ^ndaña'a ndo mii ndo ña iyoo ña ku'vi ini nuu ndo, xi'in xa'a ña ^ndo'o ni ini ndo ndiatu ndo, ña nandiko Tata yo Jesucristo va kuvi ña ndaka'an ndi xa'a ndo, ra ^ndataxi ni ndi tixa'vi nda'a Tata yo Ndioxi xa'a ndo.
52001004	Ñani yo, na ^ku'vi ni ini Ndioxi xini ra, xa kundaa va ini yo, chi mii ra kuvi tu ra ndikaxin ndo'o ña kuu ndo na ñuu va ra.
52001005	Ra ta ndixaa ndi ndakani ndi tu'un va'a xa'a Tata yo Jesucristo nuu ndo, ra süvi takua tu'un kuiti ke ndika'an ndi xi'in ndo, chi ndixiyo tu ndiee Ndioxi va xi'in ndi ña ndakani ndi nuu ndo. Ra taxi tu Tachi Yii ña xinituni ndo ña kundaa ini ndo xi'in ña ndika'an ndi ña kuu ña ña ndaa va. Ra xi'in chiñu va'a ña xa ndi xi'in va ndo ke xa kundaa va'a tu ini ndo ña ndi'i ini ndi xa'a va ndo.
52001006	Ra ndo'o, ra kandixa va ndo tu'un ña ndakani ndi nuu ndo xi'in ña sii ini ña ^taxi Tachi Yii, ra va'a ni ndo'o ni va tu ndo, ndi su ta ku'va xa ndu'u xi'in Tata yo Jesucristo va ke xa ndo, ña xa ndiee ni ini ndo.
52001007	Ra xa'a ña kuchuun ndo xa ndo saa kuvi ña, kuu ndo iin ita niñu nuu takundi'i na ndikun Tata yo Jesucristo ndee chi Macedonia xi'in Acaya.
52001008	Ra va'a ni xa ndo, chi ndo'o kuvi na nuu va'a xini so'o tu'un va'a xa'a Tata yo Jesucristo va, ra vichin, ra süvi takua chi Macedonia xi'in chi Acaya ke xini so'o na ña, chi xa iinii kuvi va nindutia ndoso ña kua'an ña, ra xa kundaa tu ini na xa'a ndo ña kandixa ndo Ndioxi va, ra xiniñü'u ka vi ndatu'un ndi xi'in na xa'a ndo.
52001009	Saa chi xa mii va na kuvi na ndatu'un xi'in ndi xa'a ña va'a ni ndaki'in ndo ndu'u ta ndixaa ndi nuu ndo, ra ^ndatu'un tu na xa'a ndo ña ndakoo ndo na'na ña kuu ndioxi ndii, ra ndakundikun ndo Ndioxi ra tiaku, ra ndaa, ra xa'a ndo xachiñu ndo nuu va ra.
52001010	Ra ^ndatu'un tu na xa'a ndo, ña ndiatu ndo ña nandiko Tata yo Jesucristo, ra kuu se'e Ndioxi, ra ndatiaku tiañu na ndii va. Ra mii Tata yo Jesucristo kuvi ra ^sakaku yoo nuu tundo'o ña'a, ña kuu kii ña vaxi va.
52002001	Ra xa kundaa va ini ndo ñani yo, chi ta ndixaa ndi nuu ndo, ra ndixäa uun ndi, chi chindiee ta'an va Ndioxi xi'in ndi ña ndakani ndi tu'un va'a xa'a Tata yo Jesucristo nuu ndo.
52002002	Ndi su ta ndixa'an tu ndi ñuu Filipos ta yachi, ra ndikaña'a ni va tu na xi'in ndi, ra kundiva'a ni tu na xi'in va ndi, ra xa kundaa va'a ini ndo xa'a ña kuu, saa chi va'a ni saa xa va na kan xi'in ndi, ndi su chindiee ta'an va Tata yo Ndioxi xi'in ndi ña ndakani ndi tu'un Ndioxi, ra kuëe ndiyü'vi ndi, chi ndakani va ndi tu'un ra nuu ndo'o.
52002003	Saa chi süvi tu'un chi'ña kuvi ña nindakani ndi nuu ndo, ra nii ndiküni tu ndi ña sanda'vi ndi ndo'o va, ra nii köo tu ña ki'vi nindakani ini ndi, sa ndi xi'in va ndo.
52002004	Chi mii va Tata yo Ndioxi kuvi ra xitondoso ndu'u, ra kundaa ini ra kuchuun va ndi sa ndi chiñu nuu ra, ra ndikaxin ra ndu'u, ra taxi ra chiñu nda'a ndi ña kaka ndi ka'an ndoso ndi tu'un va'a xa'a Tata yo Jesucristo, ra ta ku'va iyoo mii tu'un ra ke ndakani ndi nuu va ndo. Ra kuëe kuni ndi kindoo va'a ndi nuu yuvi, chi nuu Ndioxi va ke ^kuni ndi kindoo va'a ndi, saa chi ra kan va kuvi ra ^xitondoso nima ndi.
52002005	Ra xa kundaa tu ini mii va ndo, chi ndia nii ichi ndikä'an ndi tu'un nduvi xi'in ndo ña saxinu ndi ini ndo, ra nii nindüku tu ndi ku'va ña sanda'vi ndi ndo'o, ña taxi ndo xu'un nda'a va ndi. Ra kundaa tu ini mii Tata yo Ndioxi va xa'a ña yo'o.
52002006	Ra ndia nii tu ichí täan ndasana'nu ndi mii ndi nuu yu̱vi ña ná sato'o ni na ndu'u va, ra nii kuëe kuni tu ndi ña sato'o ni ndo'o ndu'u va, ra saa tu inka va na. Ndi su tu ndikuni ndi ña satavi ndi ndo'o ña nduku ndi ña'a nuu ndo, ra kuvi va, saa chi ña ndixa va ke kuu ndi ndia xika chiñu nuu Tata yo Cristo.
52002007	Ndi su ta ndixiyo ndi xi'in ndo, ra vita ni va ndixiyo ini ndi xi'in ndo, saa chi ndia ta ku'va ^xa iin ña'a, ña va'a ni ndiaa se'e, ña sakua'nu va ña ña ke xa ndi xi'in ndo.
52002008	Ra tiaa ni ^ku'vi ini ndi xini ndi ndo'o, ra süvi takua tu'un Ndioxi kuvi ña ndixiyo nduvi ndi ndakani ndi nuu ndo, chi ndixiyo nduvi tu ndi ña ndataxi ndi ña tiaku ndi xa'a va ndo, saa chi tiaa ni ku'vi ini ndi xini ndi ndo'o.
52002009	Ra xa ^kundaa va ini ndo ñani yo, chi xa nduxa va ndi ña xachiñu ndi, ña va'a xixi ndi ta xindee ndi xi'in ndo, ra ndia ñuú, ndia ka'ñu va xachiñu ndi, ra su'va va ke xa ndi ña va'a ndakani ndi tu'un Ndioxi nuu ndo, ndi su nditävi ndi ndo'o ña nduku ndi ña'a nuu ndo.
52002010	Ra ^ndakuiin tu mii va ndo xa'a ndi ñani yo, ra saa tu Ndioxi va, ña xa ndi chiñu va'a, xi'in chiñu ndaku ta ndixiyo ndi xi'in ndo, ra saa va ke xa ndi ña va'a na kä'an ndia nii yuvi kuachi xa'a ndi, xa'a ndia ndia ka chiñu.
52002011	Ra kundaa tu ini mii va ndo ñani yo, ndia ku'va ke xa ndi ña vivii taxi ndi xini ndo, ra chikaa tu ndi tu'un ndiee ini xi'in va ndo, ra ndia ta ku'va ^xa iin tiaa xi'in se'e vali va ra ke xa ndi xi'in ndo.
52002012	Ra saña'a tu ndi ndo'o, ña xiniñu'u, kutiaku ndo sa ndo ña va'a ña kuni Tata yo Ndioxi va, chi ra kan kuvi ra kana ndo'o ña kuu ndo kuenda mii ra, ra ka'ndia chiñu tu ra nuu va ndo.
52002013	Ra xa'a ña kan ke kuëe xikutuvi ndi ña ^ndataxi ni ndi tixa'vi nda'a Tata yo Ndioxi, saa chi ta ndakani ndi tu'un Ndioxi nuu ndo, ra xa'a ña ^kuu ña tu'un Ndioxi va kuvi ña kandixa ndo ña, ra kundaa tu ini mii va ndo ña kuëe kuu ña takua tu'un yuvi. Chi ña ndixa ke kuu ña tu'un Ndioxi va, ra ^ndasama tu ña ndo'o, na kandixa va ña.
52002014	Ñani yo, ña kanita'an na ñuu ndo xi'in ndo, ra ta ku'va ndo'o na ve'e ñu'u Tata yo Ndioxi na ndikun Tata yo Cristo Jesús ndee chi Judea va kuvi ña ndo'o ndo, saa chi saa kuvi tu ña ndo'o na kan va, ña kanita'an mii na judío ta'an na xi'in na.
52002015	Ra suvi mii na judío yo'o kuvi tu na xa'ni Tata yo Jesús va. Ra ta ku'va xa na ña xa'ni na ndia ñuu na ndia ndika'an ndoso tu'un yu'u Tata yo Ndioxi, ke xa tu na ña xa'ni na Tata yo Jesús va. Ra ta̱xí tu na ndu'u va. Ra na kundaa ini ndo, chi na kanita'an va kuvi na xi'in Tata yo Ndioxi, ra saa tu xi'in takundi'i yuvi va.
52002016	Saa chi ta ^kuni ndi ka'an ndoso ndi tu'un Ndioxi nuu yuvi na küu judío ña va'a na kaku na, ra täxi na judío ña ka'an ndoso ndi nuu na. Ra ña ^xa na su'va kuvi ña ^sakaa va'a ka na kuachi va na. Ndi su vichin, ra xa xaa va tundo'o ka'nu ña ^taxi Ndioxi nuu na.
52002017	Ñani yo, va'a ni xa na'a va lo'o köo ndo xini ndi, saa chi ndia kii kee ndi ñuu ndo vaxi ndi, ra iin saa ndia vichin ke täan kuni ndi ndo'o, ndi su ndaka'an ni va ndi xa'a ndo, ña kan ke kuni ni va ndi xaa ndi koto'ni tuku ndi ndo'o.
52002018	Ra tiaa ni va ndixika nduku ndi xaa ndi ña koto'ni ndi ndo'o, ndi su ndiküvi, ra yu'u ra Pablo, ra kua'a ni ka va ichi kuni yu ña xaa yu koto'ni yu ndo'o, ndi su nditäxi Timia'a xaa yu.
52002019	Ra na kundaa ini ndo ñani yo, saa chi ndo'o kuvi na ndachikaa tu tu'un ndiee ini xi'in va ndi, ra kusii ni tu ini ndi xi'in va ndo, ra xa'a ndo'o kuvi tu ña ni'i ndi ña va'a nuu Tata yo Jesucristo va, ta xa na kixi tuku ra.
52002020	Ra xa ta ^kachi yu xi'in ndo ke iyoo va ña, saa chi ndo'o kuvi na ndiaa ya'vi ni nuu va ndi, ra kusii ni tu ini ndi xi'in va ndo.
52003001	Ra xa'a ña kan ke ndiküvi ka sa ndiee ini ndi ña kundiatu ndi, chi ña xa ndi ke nindoo ndi ñuu Atenas va.
52003002	Ra ti̱'vi ndi ra ñani yo Timoteo, ña kuxaa ra koto'ni ra ndo'o, saa chi ra ^xachiñu nuu Tata yo Ndioxi kuvi tu ra yo'o va, ra ^chindiee ta'an tu ra xi'in ndi ña ^ka'an ndoso ra tu'un va'a xa'a Tata yo Cristo va, ra ña kuxaa ra, ra ña va'a na ndataxi yukun ka ra nuu va ndo kuvi ña, ra ndachikaa ka tu ra tu'un ndiee ini xi'in va ndo,
52003003	ña va'a na nandïko ini ndia nii ndo xa'a ña ^ndo'o ndo. Ra xa kundaa tu ini mii va ndo, saa chi xa saa xiniñu'u ndo'o va yo tundo'o yo'o.
52003004	Ra xa kundaa tu ini ndo, chi xa saa kua'a ni va tundo'o ndo'o ndo, kachi ndi xi'in ndo ta ndixiyo ndi xi'in ndo, ra xa kundaa ini ndo vichin, chi mii saa ke kuu ndixa va.
52003005	Ra xa'a ña ndikundäa ini yu xa'a ndo, kuvi ña ndiküvi ka kundu'u taxin yu, chi ña xa yu ke ti'vi yu ra ñani yo Timoteo ndixaa ra xito'ni ra ndo'o va, ña va'a na kundaa ini ra, a ndiaa ka ini ndo Tata yo Jesús, saa chi ña ^ndi'i ini yu kuvi ña iyo ni kotondoso Timia'a ndo'o, ra nandiko ini ndo, saa chi tu na nandiko ini ndo, saa ra ña uun va kuvi ña ndatu'un ndi xi'in ndo.
52003006	Ra ña xa nandiko ra ñani yo Timoteo ña kee ra ñuu Tesalónica ndaxaa ra vichin, ke ^ndatu'un ra xi'in ndi xa'a ndo, ña ndiaa ni va ini ndo Tata yo Jesús, ra ku'vi ni tu ini ndo xini ta'an va ndo. Ra ^ndatu'un tu ra xi'in ndi ña ndaka'an ni ndo xa'a va ndi, ra iin ta ku'va ^ndo'o ndu'u, ña ^kuni ndi kuni ndi ndo'o kuvi tu ña ^ndo'o ndó'o̱ va, ña kuni ndo kuni ndo ndu'u va, ^kachi ra xi'in ndi.
52003007	Ra va'a ni iyoo ña u'vi, ra nii ^ndo'o ni va tu ndi, ndi su ndakindiee ni va ini ndi xa'a ña ^ndatu'un ra ñani yo Timoteo xi'in ndi xa'a ndo, saa chi iin tuun saa ndiaa ini va ndo Tata yo Jesús.
52003008	Ra iin ndiakua ndatiaku va nima ndi xa'a ña kundaa ini ndi, xa'a ndo ña iin tuun saa ndiaa ini va ndo Tata yo Jesús.
52003009	¡Ra tixa'vi ni ndo ña ^xa ndo saa, saa chi tiaa ni kusii ini ndi, ra ta ka'an ndi xi'in Ndioxi, ra ^ndataxi ni tu ndi tixa'vi nda'a ra xa'a va ndo!
52003010	Ra ñuú, ra ka'ñu va xaku nda'vi ndi nuu Tata yo Ndioxi, ña na chindiee ta'an ra xi'in ndi ña va'a na kuvi xaa ndi kuni nuu ndi ndo'o, ra chindiee ta'an ndi xi'in ndo ña va'a na kandixa va'a ka ndo Tata yo Jesucristo.
52003011	Ra ña kuni ndi ke na chindiee ta'an Tata yo Ndioxi xi'in ndi, ra saa tu Tata yo Jesucristo va, ña va'a na kuvi xaa ndi koto'ni ndi ndo'o.
52003012	Ra mii Tata yo Jesucristo na chindiee ta'an xi'in ndo ña tuun ni na kundikun ndo ra, ra na taxi tu ra ña ku'vi ini nda'a va ndo, ña va'a na ku'vi ni ka ini ndo kuni ta'an ndo, ra saa tu takundi'i yuvi va, ta ku'va ^xa ndu'u ña ku'vi ini ndi xini ndi ndo'o.
52003013	Ra na chindiee ta'an tu Tata yo Jesucristo xi'in ndo ña va'a na koo ndakú nima va ndo, ra na köo yakua ña, chi iin nima ña yii va na kuu ña nuu Tata yo Ndioxi, ta xa na xaa kii ña nandiko suvi mii Tata yo Jesucristo kixi ra xi'in takundi'i na yii na kuu kuenda mii ra. Saa koo.
52004001	Ñani yo, ta xindee ndi xi'in ndo kuvi ña saña'a ndi ndo'o, ña na kutiaku ndo ta ku'va kuni mii Tata yo Ndioxi, ra mii saa ke xa ^xa va ndo, ra tuku va sandaka'an ndi ndo'o vichin, ra xaku nda'vi ndi nuu ndo xi'in kivi Tata yo Jesús, ña iin saa ke na ndakundiee ndo sa va ndo, iin takundi'i kii.
52004002	Ra xa ^xini tu mii va ndo, ndia ku'va ke iyoo ña saña'a ndi ndo'o, xi'in ndiayu ña ^taxi Tata yo Jesucristo nda'a ndi.
52004003	Ra ña kuni Tata yo Ndioxi kuvi ña na kuu ndo na yii nuu va ra, ra xa'a ña kan ke na kï'vi tiaa xi'in ndia ndia ka na si'i tu süvi yasi'i ndia kuvi na, ra saa tu na si'i va, na kï'vi na xi'in ndia ndia ka tiaa tu süvi yii na kuvi ndia.
52004004	Ña kan ke ka'an yu xi'in ndo ñani yo, ña na kondiaa ndo iki kuñu ndo, ra ña va'a va na sa ndo, ra na sä ndo chiñu yakua,
52004005	ra na sä ndo ta ku'va ^xa yuvi na xïni Ndioxi, saa chi na kan, ra ta ku'va kuni iki kuñu va na ke ^xa na.
52004006	Ña kan ke na kundaa ini ndo ñani yo, ra ndia nii ndo na käka se'é xi'in yasi'i inka ñani ndo, saa chi yuvi na xa takundi'i chiñu yakua yo'o, ra ndiee ni va tundo'o taxi Ndioxi nda'a na xa'a ña ^xa na saa, ra xa ta kachi ndi xi'in ndo ta yachi ke iyoo va ña.
52004007	Saa chi ndikäna Tata yo Ndioxi yoo, ña sa yo chiñu yakua, chi na yii va ke kuu yo nuu ra, ña kana ra yoo.
52004008	Ra yuvi na xïin kandixa tu'un ña ^saña'a ndi ndo'o yo'o, ra süvi ndu'u kuvi ndia xïin na kandixa na, chi mii Tata yo Ndioxi va kuvi ra, xïin na kandixa na. Ra mii Tata yo Ndioxi kuvi tu ra taxi Tachi Yii ra, ña iyoo ña xi'in va yo.
52004009	Ra xiniñü'u tiaa vi yu xa'a ña na ku'vi ini ndo kuni ta'an ndo, saa chi xa mii va Tata yo Ndioxi kuvi ra saña'a ndo'o, ña ku'vi ini ndo kuni ta'an ndo.
52004010	Ra xa saa ke ^xa va ndo ña ku'vi ini ndo xini ndo takundi'i na ñani yo na ndee chi Macedonia. Ndi su xaku nda'vi ndi nuu ndo vichin ñani yo, ña na ku'vi ni ka va ini ndo kuni ta'an ndo.
52004011	Ra na sa nduxa ndo, ra vivii va na kundee ndo, ra na kï'vi ndo kuachi xi'in ndia nii yuvi, ra nii na kï'vi ni'ni tu ndo xa'a kuachi inka yuvi va, chi ña xiniñu'u sa ndo ke na sachiñu va ndo ra kuxi ndo, ra xa ta kachi ndi xi'in ndo ta yachi ke iyoo va ña.
52004012	Saa chi, saa ke sato'o tu yuvi na xïni Ndioxi ndo'o va, ra kumäni tu ndia nii ña'a nuu va ndo.
52004013	Ra kuni ndi ña na kundaa ini ndo vichin, ñani yo, ni ke ^kuu xi'in na ñani yo na xa kandixa Tata yo Jesús, ra ndixi'i na, ña va'a na kusüchi ini ndo, ta ku'va ^ndo'o yuvi na kuëe kandixa Tata yo Jesucristo.
52004014	Ra ña xa kandixa yo ña ndixi'i Tata yo Jesucristo, ra ndiatiaku ra, ra mii saa ke sa tu Tata yo Ndioxi ña sandatiaku ra na ñani yo na xa ndixi'i va, ta xa na nandiko Tata yo Jesucristo kixi ra.
52004015	Ra mii va Tata yo Jesucristo kuvi ra taxi ña yo'o nda'a ndi, ña kan ke va'a ^saña'a ndi ña ndo'o, ra na kundaa ini ndo, chi xi'na ka va na ñani yo na xa ndixi'i kuvi na xaa ndakuta'an xi'in Tata yo Jesucristo, ra yoo, na tiaku, ndia kii ña nandiko ra, ra kundikun va yo xaa yo ña ndakuta'an yo xi'in ra.
52004016	Saa chi kii ña nandiko Tata yo Jesucristo kixi ra, ra ndiee ni va ka'an ra xi'in ndiayu ña kuu mii ra, ra ndiee ni tu ka'an iin ra tatun Ndioxi ra ndaku ni va, ra ndiee ni tu nda'yu iin itun tun tivi va na. Saa ra xi'na ka va na ñani yo, na xa kandixa Tata yo Jesucristo, ra ndixi'i na kuvi na ndatiaku.
52004017	Saa ra ndikun, ndakuita tu yoo, na tiaku va, ña ku'un yo, ra xaa yo ndakuta'an yo xi'in na ñani yo, na xa ndatiaku, na xa xinikoo nuu viko ninu, ra ikan ke ndakuta'an takundi'i va yo xi'in ra. Ra xi'in Tata yo Jesucristo ke koo yo, ndia ndixaa kii ndia ndixaa tiempo va.
52004018	Ra tu'un yo'o kuvi ña na ka'an ndo xi'in ta'an ndo, ña ndachikaa ndo tu'un ndiee ini xi'in ta'an va ndo.
52005001	Ra xiniñü'u vi tu ka'an ndi xi'in ndo ndia kii a ndia yoo ke nandiko Tata yo Jesucristo, ñani yo.
52005002	Saa chi xa kundaa va ini ndo, chi kii ña kuëe ndiatu va yuvi ke nandiko ra kixi ra, ra ta ku'va xa iin ra kui'na ña xika se'é ra ñuu va ke sa ra.
52005003	Saa chi ta xa na ka'an yuvi ña kachi na saa: “Vichin, ra va'a ni va ndee yo, ra nii ndï'i tu xa'a va yo”, kachi na. Saa ra iin tu'va xaa va ña sandi'i xa'a na, saa chi iin ta ku'va ndo'o na si'i ta xa kaku se'e va na ke ndo'o na; ña nii nï'i na nuu ku'un na chi tundo'o ke ni'i va na.
52005004	Ndi su ndó'o̱, ra xa kundaa va ini ndo xa'a ña yo'o ñani yo, ra xa'a ña kan ke kuëe na ndakanda vi ini ndo, ta ku'va ^ndakanda ini yuvi ta ki'vi ra kui'na ve'e na, ta xa na nandiko Tata yo Jesucristo kixi ra.
52005005	Saa chi takundi'i yoo, ra kuenda ñù'ù ña ye'e, ña kuu ka'ñu va kuvi yo. Ra süvi vi kuenda ña ñaa, ña kuu ñuú kuvi yo;
52005006	ra xa'a ña kan ke na kutiäku yo ta ku'va iyoo yuvi na kuëe iyoo nduvi, chi ña xiniñu'u sa yo ke na koo nduvi va yo, ra vivii va na kutiaku yo.
52005007	Saa chi yuvi na kuëe iyoo nduvi, ra nuu ñaa va ke iyoo na, ra na ^saxini mii xi'in ndixi, ra nuu ñaa kuvi tu ña iyoo tu na kan va, saa chi kuëe vivii xa na;
52005008	ndi su yoo, ra ña xa kuu yo yuvi na iyoo nduvi, ra vivii va na kutiaku yo, ra na kondiaa ni tu ini yo Tata yo Jesucristo va, ra na ku'vi ni tu ini yo kuni yo yuvi va, saa chi tu saa na sa yo, saa ra ta ku'va iyoo iin soldado ña ndasi kàà sata nima va ra ke iyoo yo. Ra ña ndiaa tu ini yo Tata yo Jesucristo ña ^sakaku ra yoo, saa ra, ta ku'va iyoo iin soldado ra kuëe ndi'i ini, ra iyoo iin kàà ndasi xini va ke iyoo yo.
52005009	Saa chi ndikäna Tata yo Ndioxi yoo, ña sando'o ra yoo, chi xa'a ña kaku yo xa'a ña xa Tata yo Jesucristo va ke kana ra yoo.
52005010	Saa chi ña ndixi'i Tata yo Jesucristo, ra nii tiaku yo, ra nii na kuvi va yo, ra xi'in ra ke kutiaku va yo.
52005011	Ra xa'a ña kan ke na sa ndo xa ta ku'va ^xa va ndo, ña chikaa ndo tu'un ndiee ini xi'in ta'an ndo, ña va'a na sakua'nu ta'an ndo.
52005012	Ñani yo, ^xaku nda'vi ndi nuu ndo ña na sa to'o va ndo na ñani ndo na xa'ndia chiñu nuu ndo ve'e ñu'u, saa chi na kan kuvi na ^xa nduxa ña chikaa ni na ndiee ña saña'a na ndo'o ña kundikun ndo Tata yo Jesucristo va.
52005013	Ra xa'a ña kan ke na sato'o ni ndo na, ra xi'in ndinuni nima va ndo na ku'vi ini ndo kuni ndo na xa'a chiñu ña ^xa na. Ra vivii va na kutiaku ndo xi'in ta'an ndo.
52005014	Ra xaku nda'vi tu ndi nuu ndo, ñani yo, ña na taxi ndo tu'un iyo nuu na ñani yo na xïin sachiñu va, ra na taxi tu ndo tu'un ndiee ini nda'a na nandiko ini va, ra na chindiee ta'an tu ndo xi'in na kuvita ini va, ra na säa kama ni ndo xi'in ndia nii yuvi.
52005015	Ra na ki'in ni ndo kuenda xi'in mii ndo, ra tu ndia na na sa iin chiñu ki'vi xi'in ndo, ra na ndukuïin tu ndo'o ña sa ndo chiñu ki'vi xi'in na xa chiñu ki'vi xi'in ndo. Chi ña xiniñu'u sa ndo ke na sa nduxa ndo ña sa ndo ña va'a xi'in ta'an va ndo, ra saa tu xi'in takundi'i yuvi va.
52005016	Ra iin takundi'i kii va na koo sii ini ndo.
52005017	Ra na kuñäa ndo ña ka'an ndo xi'in Ndioxi.
52005018	Ra na ndataxi ndo tixa'vi nda'a Tata yo Ndioxi kii ña va'a ni iyoo ndo, ra saa tu kii ña ndo'o ni ini va ndo, saa chi saa ke ^kuni Ndioxi sa va ndo ña kuu ndo na ndikun Cristo Jesús.
52005019	Säsi ndo nuu Tachi Yii Ndioxi.
52005020	Kundäsi ndo na ka'an tu'un ña taxi Ndioxi.
52005021	Chi ña xiniñu'u ke na kuni so'o ndo takundi'i va ña ka'an na. Ra na ndaki'in ndo ña va'a va.
52005022	Na kuxiyo ndo nuu takundi'i va ña vä'a.
52005023	Ra suvi mii Tata yo Ndioxi ra ^taxi ña va'a ña iyoo xi'in yo kuvi ra ná ndasayii ndo'o, ra na kondiaa ra nima ndo, xi'in iki kuñu ndo, xi'in ña tiaku ndo ña va'a na köo kuachi ndo nuu Tata yo Ndioxi, ta xa na nandiko tuku Tata yo Jesucristo kixi ra.
52005024	Ra Tata yo Ndioxi, ra kana ndo'o, ra ^saxinu ra takundi'i va ña ka'an ra, ra mii saa ke sa tu ra ña saxinu ra ña ka'an yu xi'in ndo yo'o va.
52005025	Ñani yo, na ka'an ndo xi'in Tata yo Ndioxi xa'a ndi.
52005026	Ra na ka'an ndioxi ndo xi'in na ñani yo xi'in ña to'o ña kuu mii ndo.
52005027	Ra xi'in ndiayu ña taxi Tata yo Jesucristo nda'a yu ke ka'an yu xi'in ndo ña na ka'vi ndo tutu yo'o nuu takundi'i na ñani yo na ve'e ñu'u.
52005028	Ra mii Tata yo Jesucristo na taxi ña va'a kuta'vi va ndo. Saa koo.
53001001	Yu'u, ra Pablo, xi'in ra Silvano, xi'in ra Timoteo, kuvi ndi ^tiaa tutu yo'o, ra ^ti'vi ndi ña xaa ña nuu ndo'o, na ñani yo, na ve'e ñu'u ñuu Tesalónica, na kuu kuenda Tata yo Ndioxi, xi'in Tata yo Jesucristo.
53001002	Ra ña nda'vi ini, xi'in ña va'a ña kuu mii Tata yo Ndioxi, xi'in Tata yo Jesucristo na koo xi'in ndo.
53001003	Ra iin takundi'i va kii ke ndataxi ndi tixa'vi nda'a Tata yo Ndioxi xa'a ndo ñani yo, saa chi saa ke xiniñu'u sa va ndi, saa chi iin takundi'i va kii kuxixa ini ndo, ña ndiaa ni ini ndo Tata yo Ndioxi, ra tiaa ni tu ^ku'vi ini ndo xini ndo inka yuvi va.
53001004	Ra xa'a ña kan ke kusii ni tu ini ndu'u va, ña ndatu'un ndi xi'in na ve'e ñu'u xa'a ndo, saa chi va'a ni ^ndo'o ni va ndo, ra va'a ni ^tixu'vi ni va tu ndo, ndi su iin tuun saa ndiaa ini va ndo Tata yo Ndioxi.
53001005	Ra tundo'o ña ^ndo'o ndo yo'o kuvi ña ndaña'a ña vivii va ^xa Tata yo Ndioxi, saa chi taxi va ra ki'vi ndo koo ndo nuu ^xa'ndia ra chiñu, saa chi xa'a nuu xa'ndia ra chiñu ke ^ndo'o va ndo.
53001006	Ra ra va'a sa va kuvi Tata yo Ndioxi ña sando'o ra yuvi na ^sando'o ndo'o vichin.
53001007	Ra ndó'o̱, na ^ndo'o vichin, xi'in ndu'u kuvi na taxi ra ndakindiee va, ta xa na kee Tata yo Jesucristo ndivi kixi ra tiañu ñù'ù xi'in na tatun ra, na ndaku ni,
53001008	ña sando'o ra yuvi na xïin kandixa Tata yo Ndioxi, ra nii tu'un va'a xa'a Tata yo Jesucristo xïin na kandixa na.
53001009	Ra yuvi na xïin kandixa Tata yo Ndioxi, kuvi na ni'i tundo'o ña ndo'o ni na ndia ndikaa ndiku'un, ra nii täxi tu ra ña koo na nuu iyoo va ra, nuu iyoo ndiee ka'nu ña kuu mii ra.
53001010	Ra kii ña kixi Tata yo Jesucristo ña nduka'nu ra sa na yii, na kuu na ñuu va ra ke, kuu ña yo'o, ra kii kan ke ndakanda ni tu ini yuvi na xa ^kandixa kivi va ra, ra ndia'vi ndiaa tu ndo'o va xi'in na kan, saa chi xiin va ndo kandixa ndo tu'un ña ndatu'un ndi xa'a ra xi'in ndo.
53001011	Ra xa'a ña yo'o va ke iin takundi'i va ichi ka'an ni ndi xi'in Tata yo Ndioxi xa'a ndo, ña na chindiee ta'an ra xi'in ndo ña sa ndo chiñu va'a, saa chi xa'a ña kan ke kana ra ndo'o va; ra ka'an ni tu ndi xi'in ra xa'a ndo ña na taxi ra ndiee ra nda'a ndo ña va'a na sa ndo chiñu va'a, xi'in takundi'i ña kuni ndo sa va ndo, xa'a ña ndiaa ini ndo Tata yo Jesucristo.
53001012	Ra xi'in chiñu va'a ña ka'an yo xa'a sa ndo yo'o kuvi ña nduka'nu ni ka va Tata yo Jesucristo. Ra ra kan tu chindu'u to'o tu'un xa'a ndo'o va xa'a ña nda'vi ni ini Tata yo Ndioxi xi'in Tata yo Jesucristo.
53002001	Ra te xa na nandiko Tata yo Jesucristo kixi ra, ra ndakuta'an tu yoo va xi'in ra. Ra xa'a ña kan ke xaku nda'vi ndi nuu ndo ñani yo,
53002002	ña na täxi ndo sanda'vi yuvi ndo'o. Ra nii na kuayü'vi tu ndo, tu ndia na na ka'an ña ndika'an Tachi Yii Ndioxi xi'in na, ña xa kixi tuku va Tata yo Jesucristo, ra nii mii tu na na ka'an xi'in va ndo, ra a ndu'u tu ti'vi tutu ndixaa nda'a va na na kachi na, ndi su nii saa na kandïxa vi ndo na.
53002003	Ra xa'a ña kan ke ndia nii lo'o na täxi ndo sanda'vi na ndo'o. Saa chi te xa na xaa kii ña nandiko tuku Tata yo Jesucristo kixi ra, ra xi'na ka va na sáa̱ ini xini Ndioxi kuvi na ndakuita kanita'an xi'in ra, ra mii kii kan ke ndita tuvi tu ra ndiva'a ra chituni Tata yo Ndioxi ndi'i xa'a va.
53002004	Ra ra ndiva'a kan, ra ndukuiin ra kanita'an ra xi'in Tata yo Ndioxi, ra saa tu xi'in ndia ndia ka ña'a ña ka'an na yuuvi yo'o kuu ndioxi va na; ra ndia mii ini ve'e ñu'u Tata yo Ndioxi ra tiaku va ke ki'vi ra ndakundu'u ra, ra ka'an ra ña kuu ra Ndioxi.
53002005	Ra xa kundaa va ini ndo chi xa ndika'an va yu xa'a ña yo'o xi'in ndo te ndixiyo yu xi'in ndo.
53002006	Ra vichin, ra xa kundaa va ini ndo ndia ña ke sasi nuu ra ndiva'a kan ña küvi kama ni ndita tuvi ra, chi ndia te na xaa kii ña chituni Tata yo Ndioxi vi ke ndita tuvi ra.
53002007	Ra chiñu ña kuni ra ndiva'a kan ra xa xachiñu se'é va ra xi'in ña, ndi su ndita tuvi va chiñu ña kuni ra ta xa na xaa kii ña sakutia'a Tata yo Ndioxi ña sasi nuu ra.
53002008	Ra ndia kii kan vi ke ndita tuvi ra ndiva'a kan, ndi su te xa na xaa Tata yo Jesucristo, ra xi'in ndiee tu'un ña ka'an va ra ke ka'ni ra ra ndiva'a kan, ra sandi'i tu ra xa'a ra xi'in ndiee ka'nu ña kuu mii va ra.
53002009	Ra kii ña kaka ra ndiva'a kan nuu ña yuuvi yo'o, ra chiñu ña kuni timia'a va ke sa ra, ra koo ni ndiee ri xi'in ra, ra kua'a ni ña ndichi xi'in ña xitu'un sa ra, ndi su niña ra sanda'vi va kuvi ra.
53002010	Ra iin takundi'i va nuu chiñu ndiva'a kuvi ña kuniñu'u ra ña sanda'vi ra takundi'i yuvi na ndi'i xa'a, ra ña ndi'i xa'a yuvi yo'o, ra xa'a ña ndixïin na kandixa na tu'un ña ndaa, ra sato'o na ña ra kaku na kuvi ña ndi'i xa'a na.
53002011	Ra xa'a ña kan kuvi tu ña ti'vi Tata yo Ndioxi iin ndiee ña sanda'vi, ña sanda'vi ña na, ra tiaa ni kandixa na ña.
53002012	Ra ña sa Tata yo Ndioxi saa xi'in yuvi yo'o, ra ña sandi'i ra xa'a va na kuvi ña, saa chi ndixïin na kandixa na ña ndaa, chi ña xa na ke xinisii ni ka va na sa na chiñu ki'vi.
53002013	Ndi su ndu'u, ra ña xiniñu'u va kuvi ña iin takundi'i va kii ^ndataxi ndi tixa'vi nda'a Tata yo Ndioxi xa'a ndo'o na ñani ndi, na ^ku'vi ni ini ra xini ra xa'a ña ndikun ndo Tata yo Jesucristo, saa chi ndia mii kii xa'a vi kuvi ña ndikaxin mii Tata yo Ndioxi ndo'o ña kaku ndo; ra xi'in Tachi Yii Tata yo Ndioxi ña ^xiniñu'u ra ña ^ndasayii ra ndo'o vichin, va kuvi ña sakaku ra ndo'o, xa'a ña kandixa ndo ña ndaa xa'a Tata yo Jesucristo.
53002014	Ra xa'a ña kan va ke kana ra ndo'o, xi'in tu'un va'a xa'a Tata yo Jesucristo ña ndatu'un ndi xi'in ndo, ña va'a na ni'i ndo ña ka'nu xi'in ndiee ña kuu mii Tata yo Jesucristo.
53002015	Ra xa'a ña kan ke ka'an ndi xi'in ndo ñani yo, ña ndaku ni na koo ini ndo, ra iin tuun saa na kundikun va ndo Tata yo Ndioxi, ra na näa ini ndo xa'a ña xa saña'a ndi ndo'o ta ndixiyo ndi xi'in ndo, ra saa tu ña saña'a ndi ndo'o xi'in tutu ña ti'vi ndi ndixaa nda'a va ndo.
53002016	Ra mii Tata yo Jesucristo xi'in Tata yo Ndioxi kuvi ra ku'vi ni ini xini yoo xi'in ña nda'vi ini ña kuu mii ra, ra taxi ra tu'un ndiee ini ña kuëe ndi'i xa'a nda'a yo, ra ndini'i tu yo iin ña va'a, ña kuu ña ndiaa ini va yo ra.
53002017	Ra mii ra kuvi tu ra na taxi ndiee nda'a va ndo, ña va'a vivii va na sa ndo ndia ndia ka chiñu, ra vivii tu na ndatu'un va ndo.
53003001	Ra yo'o kuvi ña ^sandi'i ndi ka'an ndi xi'in ndo ñani yo, ra ña nduku ndi nuu ndo kuvi ña na ka'an ndo xi'in Tata yo Ndioxi xa'a va ndi ña va'a kama ni na ndutia ndoso tu'un va'a xa'a Tata yo Jesucristo ku'un ña iinii kuvi, ra saa tu ña va'a na kusii ni ini na ña ndaki'in va na ña, ta ku'va kuu xi'in ndo'o va.
53003002	Ra na ka'an tu ndo xi'in Tata yo Ndioxi ña va'a na kondiaa ra ndu'u nuu yuvi ña̱'à, yuvi iku, saa chi süvi takundi'i yuvi kuvi na ^xiin kandixa Tata yo Jesucristo.
53003003	Ndi su Tata yo Jesucristo ra saxinu va ra ña kindoo ra, ra mii ra kuvi tu ra chindiee ta'an xi'in ndo ña iin tutuun kundikun va ndo ra, ra kondiaa tu ra ndo'o nuu ña vä'a va.
53003004	Ra mii va Tata yo Jesucristo kuvi ra ndiaa ini ndi ña ^xa va ndo ña saña'a ndi ndo'o, ra ndakundiee ka tu ndo sa va ndo ña.
53003005	Ra mii Tata yo Jesucristo na chindiee ta'an xi'in ndo ña va'a na ku'vi ini ndo kuni ndo inka yuvi ta ku'va ku'vi ini Tata yo Ndioxi xini ra yoo, ra mii ra kuvi tu ra na chindiee ta'an xi'in ndo ña nda̱ku̱ ni na koo ini ndo nuu takundi'i tundo'o ña vaxi nuu va ndo, ta ku'va xa mii ra.
53003006	Ñani yo, ku'va yo, xi'in kivi Tata yo Jesucristo ke ^xa'ndia ndi chiñu nuu ndo ña na kutä'an ndo xi'in na ñani yo na xïin sachiñu, ra nii kuëe tiaku tu na ta ku'va iyoo ña saña'a ndi ndo'o va.
53003007	Ndi su ndo'o, ñani yo, ra xa kundaa va ini ndo ndia ku'va ke xa ndi ta ndixiyo ndi xi'in ndo, saa chi ndixïndee xuxan ndi chi xachiñu va ndi,
53003008	ra nii ndixïxi uun tu ndi xi'in va ndo, saa chi ña xa ndi ke chikaa ni ndi ndiee ra ñuu ra ka'ñu va xachiñu ndi ña va'a ndisatävi ndi ndia nii ndo.
53003009	Ra va'a ni ndixiyo va ndiayu ndi ña ka'an ndi xi'in ndo ña na chindiee ta'an ndo xi'in ndi, ndi su ña xa ndi ke xachiñu va ndi, ña va'a na sakua'a ndo sa ndo ta ku'va xa va ndi.
53003010	Ra xa'a ña kan va kuvi ña ndika'an ndi xi'in ndo ña na täxi ndo kuxi yuvi na xïin sachiñu, ta ndixiyo ndi xi'in ndo.
53003011	Ndi su vichin ra ndatu'un va tu na xi'in ndi ña xïin sava na ita'an xi'in ndo sachiñu na, chi ña ^xa na ke kua'an na ki'vi ni'ni yu'u na xa'a chiñu inka yuvi va.
53003012	Ra yuvi na ^xa saa ñaa, ra xi'in kivi Tata yo Jesucristo ke ka'an ndi xi'in na ña vivii va na sachiñu na ra koo ña kuxi na.
53003013	Ra xa'a ña kan ke ka'an tu ndi xi'in ndo'o va ñani yo ña na kuñäa ndo ña sa ndo ña va'a iin takundi'i kii.
53003014	Ra tu ndia na xïin kandixa ña tiaa ndi nuu tutu ña kuxaa nda'a ndo yo'o, ra na koto'ni va'a ndo yoo kuvi na ña va'a na kutä'an ndo xi'in na, ra saa ke na kuka'an nuu na.
53003015	Ndi su na säa ini ndo kuni ndo na, chi ña xiniñu'u sa ndo ke vivii va na ndataxi ndo xini na xa'a ña kuu na ñani yo ña ndikun na Tata yo Jesucristo.
53003016	Ra mii Tata yo Jesucristo ra kuu mii ña va'a na taxi ña va'a koo xi'in ndo iin takundi'i kii, ra saa tu kii ña va'a iyoo ndo, ra saa tu kii te vä'a iyoo va ndo, ra mii Tata yo Jesucristo na koo xi'in takundi'i ndo.
53003017	Ra mii yu'u, ra Pablo kuvi ra tiaa tutu yo'o xi'in nda'a yu ra ^ti'vi yu ña kuxaa nuu ndo'o na ñani yo ña ka'an ndioxi yu xi'in ndo. Ra xa kundaa va ini ndo, chi su'va ke tiaa yu takundi'i va tutu ra su'va kuvi tu ña tiaa yu ña vichin va.
53003018	Ra mii Tata yo Jesucristo na taxi ña va'a kuta'vi takundi'i ndo. Saa koo.
54001001	Yu'u, ra Pablo, ra xika chiñu nuu Tata yo Jesucristo, xi'in ndiayu ña taxi Tata yo Ndioxi ra sakaku yoo xi'in suvi mii Tata yo Jesucristo ra ndiaa ini yo,
54001002	kuvi ra ^tiaa tutu yo ña kuxaa ña nuu yo'o, ñani Timoteo, ra iyoo ta ku'va iyoo se'e yu, xa'a ña ndikun kun Tata yo Jesucristo, ra ña kuni yu ke vii ni na koo va kun, ra na koo ña va'a xi'in ña nda'vi ini ña kuu mii Tata yo Ndioxi xi'in Tata yo Jesucristo xi'in kun.
54001003	Ra xa kundaa va ini kun, chi ta ndaki'in yu kua'an yu chi Macedonia ke xaku nda'vi ni yu nuu kun, ña na kindoo kun koo kun ñuu Éfeso ñaa, ña va'a na ka'an kun xi'in yuvi na saña'a ña maña, ña na sañä'a ka na ña,
54001004	ra nii na ndatü'un kuachi ni tu na xa'a kuento yata ña köo ya'vi ndiaa va, xi'in ña ndakani na yata xa'a tu'un chi'ña ña sakua'a na nuu na xii xikua na, saa chi ni köo nuu ndi'i vi ña, ra nii köo tu ya'vi ndiaa va ña, saa chi ña kan, ra ña saka va kuvi ña xini yuvi ra kuëe chindiee ta'an vi ña xi'in na ña va'a kundaa ini na xa'a chiñu ña kuni Tata yo Ndioxi; ra ña va'a kundaa ini yuvi xa'a chiñu ña kuni Tata yo Ndioxi ra indaa mii va ra kuvi ra xiniñu'u kondiaa ini na.
54001005	Ra ña ka'an yu kachi yu su'va, ra ña kuni yu ña ndinuni ni na ku'vi ini ta'an va ndo kuvi ña, saa chi xa ndasama va nima ndo, ra xa vivii tu ^xani ini va ndo, ra ndinuni ni tu ndiaa ini ndo Tata yo Jesucristo va.
54001006	Ndi su sava na ra ndixïin vi na ña ku'vi ini na kuni ta'an na, chi ña xa na ke ndakundi'i ini na xa'a tu'un ña köo ya'vi ndiaa va.
54001007	Ra kuni ta na kuu na na xini ni saña'a ndiayu Ndioxi ña ndakoo ra Moisés va, ra va'a ni va saña'a na ña tuvi na, ndi su ndia nii kundäa tu ini na ni ña'a ke ka'an na xa'a vi.
54001008	Ra xa kundaa va ini yo chi ndiayu Ndioxi ra ña va'a va kuvi ña, tu na kuniñu'u yo ña ta ku'va chituni mii Ndioxi ña kuniñu'u yo ña.
54001009	Ra xa kundaa ini yo chi nditäxi vi Tata yo Ndioxi ndiayu ra nda'a ra Moisés xa'a yuvi na xa kandixa ña ka'an ña, chi xa'a yuvi na xïin kandixa ña ka'an va ña kuvi ña taxi ra ña. Ta kuu yuvi iku, xi'in yuvi xïin kandixa Tata yo Ndioxi, xi'in yuvi kuachi, xi'in yuvi ña'a xïin sato'o Tata yo Ndioxi, xi'in yuvi na xa'ni iva, xi'in yuvi na xa'ni si'i, xi'in yuvi na xa'ni ñani ta'an,
54001010	xi'in yuvi na xika sii, a na kuaan kuvi na, ra a na xa nditanda'a kuvi va tu na, xi'in tiaa ndia ki'vi xi'in inka tiaa, xi'in na si'i na ki'vi xi'in inka na si'i, xi'in na xakui'na yuvi, xi'in yuvi na kuendo ni, xi'in yuvi na ka'an ña siki, xi'in yuvi na ^xa takundi'i nuu chiñu ki'vi, na ki'vi kuachi xi'in tu'un ña ndaa, ña kuu tu'un va'a ña saña'a ndi xa'a Tata yo Jesucristo.
54001011	Ra tu'un va'a ña saña'a ndi, ra ta ku'va kachi mii tu'un va'a xa'a Tata yo Jesucristo ña sakuiso chiñu suvi mii Tata yo Ndioxi yu'u ña kaka yu ka'an ndoso yu ke iyoo va ña.
54001012	Ra ndataxi ni yu tixa'vi nda'a Tata yo Jesucristo, saa chi ra kan kuvi ra taxi ndiee yu ña va'a ka'an ndoso yu tu'un ra, ra xindiaa ini ra yu'u ña kuchuun yu sachiñu yu nuu ra, ña kan va ke taxi ra ndiayu sachiñu yu nuu ra.
54001013	Ra va'a ni ra ndika'an ki'vi xa'a Tata yo Jesucristo va xikuu yu, ra ta̱xí tu yu na ndikun ichi va ra, ra ndikaña'a tu yu xi'in va na. Ndi su xa va ra ña va'a yo'o xi'in yu, saa chi kunda'vi va ini ra xini ra yu'u, saa chi täan kandixa vi yu Tata yo Jesucristo, ña kan ke ndikundäa ini yu ña xa yu saa.
54001014	Ra ña yo'o ke xa Tata yo Jesucristo xi'in yu ña kunda'vi ni ini ra xini ra yu'u, ra taxi tu ra ndiee yu ña na kondiaa ni ini va yu ra, ra taxi tu ra ña ku'vi ini ña iyoo nuu va ra nda'a yu, ra ña ku'vi ini yo'o ra xa'a ña xa nduu yo iin xi'in va ra ke taxi ra ña nda'a yo.
54001015	Ra na kundaa ini kun chi tu'un ña ka'an yu xi'in kun yo'o, ra ña ndaa ni va kuvi ña, ña kan ke xiniñu'u kandixa takundi'i va yuvi ña: Tata yo Jesucristo kuvi ra kixi sakaku takundi'i va yuvi na iyoo kuachi, ndi su yu'u, ra iyoo ni ka va kuachi yu nuu na kan.
54001016	Ra va'a ni saa va, ndi su kunda'vi va ini Tata yo Ndioxi xini ra yu'u, ra xi'na ni ka va nuu yu'u ndaña'a Tata yo Jesucristo ña ka'nu ni ini ra. Ra ña xa ra saa xi'in yu, ra ña va'a na kuu yu iin ita niñu nuu yuvi na iyoo kuachi va kuvi ña, ra va'a ndakundikun na Tata yo Jesucristo ra ni'i na ña kutiaku na ndia ndikaa ndiku'un.
54001017	Ra xa'a ña kan ke iin takundi'i va kii na ndasaka'nu yo, ra sato'o yo indaa saa Tata yo Ndioxi, ra ndichi ni, ra xa'ndia chiñu ndia ndikaa ndiku'un, ra ra kan, ra ndia nii kii küvi ra, ra nii küvi tu kuni nuu va yo ra. Saa iyoo ña.
54001018	Ñani lo'o, Timoteo, ña kuni yu sakuiso chiñu yu yo'o xi'in ke na sa kun ^xa ta ku'va ndika'an na ñani yo na ndika'an tu'un ña ^Taxi Tata yo Ndioxi ta yachi va, saa chi tu saa na sa kun, ra ta ku'va iyoo iin soldado ra xini ni kaka nuu kuachi va ke koo kun.
54001019	Ra ndia nii kii na nandïko ini kun ña ndiaa ini kun Tata yo Ndioxi, ra niña ña chiñu va'a va na ^sa kun, ra saa ke ndia nii na nï'i taxi kuachi xa'a kun. Saa chi sava na, ra ndixïin vi na ña sa na ña va'a yo'o, chi ña xa na ke kundasi va na ña, ra xa'a ña ke ndi'i tu xa'a ndiee na ña kundikun na Tata yo Jesucristo va.
54001020	Ra saa kuvi tu ña kuu xi'in ra Himeneo, ra saa tu xi'in ra Alejandro va, ra xa'a ña kan ke ndataxi yu ndia nda'a timia'a, ña na sa ri ta ku'va kuni mii ri xi'in va ndia, ña va'a na sakua'a ndia ña kä'an ki'vi ndia xa'a Tata yo Ndioxi.
54002001	Ra ña xiniñu'u va'a ^ka'an yu xi'in kun kuvi ña, ña na ka'an ndo xi'in Tata yo Ndioxi ra kuaku nda'vi ndo nuu ra xa'a takundi'i va yuvi, ra na ndataxi tu ndo tixa'vi nda'a ra xa'a va na.
54002002	Ra na ka'an tu ndo xi'in Tata yo Ndioxi xa'a na chiñu na'nu xi'in na chiñu vali va, ña va'a vivii na koo yo ra na köo yuvi kanita'an xi'in yo, ra na kandixa ni tu yo Tata yo Ndioxi va, ra vivii tu na kuta'an yo xi'in takundi'i yuvi va.
54002003	Saa chi ña sa yo saa, ra ña va'a va kuvi ña, ra ^kusii tu ini Tata yo ra sakaku yoo va xi'in ña,
54002004	chi ña kuni ra kan ke na kaku takundi'i va yuvi, ra kandixa tu na tu'un ña ndaa va.
54002005	Ra indaa va kuvi Tata yo Ndioxi, ra indaa kuvi tu ra ^sandakuta'an mani yuvi xi'in va ra, ra ra kan kuvi Tata yo Jesucristo va, ra ta iyoo mii va yo ndixiyo ra.
54002006	Ra mii Tata yo Jesucristo yo'o kuvi ra ndataxi mii ndixi'i ra xa'a takundi'i va yuvi, ra saa va ke xa ra ña va'a cha'vi ra xa'a takundi'i va na ña va'a na kaku na, ra ña yo'o kuvi ña kuu tu'un va'a ña taxi Tata yo Ndioxi nda'a na yuuvi yo'o, ra kii ña kuni mii va ra ke taxi ra ña nda'a na.
54002007	Ra xa'a ña kuni Tata yo Ndioxi ña na kundaa ini takundi'i yuvi va ke ndikaxin ra yu'u, ña kaka yu chiñu nuu ra, ra ka'an ndoso yu tu'un ra, ra saña'a tu yu yuvi na küu judío xa'a ña ndaa ña kuu mii tu'un va'a xa'a Tata yo Jesucristo va, ra saa tu ña kondiaa ini va na ra. Ra ña ka'an yu xi'in ndo yo'o, ra ña ndaa va kuvi ña, chi xa Tata yo Jesucristo va ndikun yu.
54002008	Ra xa'a ña kan ke kuni yu ña na ka'an takundi'i tiaa xi'in Ndioxi, ra ndia ndia ka mii nuu xika va ndia ra na ndoni'i ndia nda'a ndia xi'in ndinuni nima ndia ña ka'an ndia xi'in va ra, ra na sä ndia ña xi'in ña saa ndia, ra nii na ndatu'un kuachi tu ndia xi'in ta'an va ndia te xa ndia ña.
54002009	Ra saa tu na si'i va chi vivii va na kundixi na, ra na ndäsa savi ni na xi'in mii na, chi to'o to'o va na kundixi na; ra ta xa ndasavii na xi'in mii na, ra na kuniñü'u na kàà savi ña ya'vi ni, ra nii na kundïxi tu na tikoto ña ya'vi ni va,
54002010	chi ña xiniñu'u sa na si'i ke na sa na chiñu va'a xa'a ña ndikun na Tata yo Ndioxi va.
54002011	Ra te xa ndee na ña sakua'a na, ra na sakua'a na ña koo ña to'o na, ra taxin va na koo yu'u na, ra na tiaa so'o na ña saña'a na na.
54002012	Ra täxi yu ndiayu ña na saña'a na si'i na ve'e ñu'u te ndakuta'an na, ra nii na kä'ndia tu na chiñu nuu ndia tiaa va chi ña xiniñu'u sa na ke na koo taxin yu'u va na.
54002013	Ra su'va ke kachi yu, saa chi xi'na ka va tiaa ra nani Adán kuvi ra xava'a Tata yo Ndioxi, ra te ndi'i saa vi xava'a ra ña'a, ña nani Eva.
54002014	Ra nii ndisandä'vi tu ri ndiva'a ra Adán, chi ña Eva va kuvi ña kuchuun ri sanda'vi ri, ra ña sanda'vi ri ña ra xa ña kuachi va.
54002015	Ra va'a ni saa va ndi su Ndioxi, ra sakaku va ra na si'i xa'a kuachi na, tu ndinuni ni na kundikun na Tata yo Jesucristo, xi'in ña ku'vi ini na kuni na inka yuvi, xi'in ña sa na chiñu va'a ña kuni Tata yo Ndioxi, xi'in ña to'o to'o kaka va na. Ra takundi'i ña yo'o ke xiniñu'u sa va na kii ña tiaku na ndee na nuu ña yuuvi yo'o ña sakua'nu na se'e na.
54003001	Ra na kundaa ini kun, chi ña ka'an yu xi'in kun yo'o, ra ña ndaa ni va kuvi ña: Tu ndia ndia ñani yo kuni kosonuu nuu na ve'e ñu'u, ra ña va'a va ke ^xa ndia chi chiñu va'a va kuvi ña.
54003002	Ndi su ña xiniñu'u sa ndia kuni kosonuu yo'o ke vivii va na kutiaku ndia, ra saa ke ndia nii na nï'i sakuka'an nuu ndia. Ra indaa tu na koo yasi'i va ndia, ra ta xixi ndia ra ta ku'va va na kuxi ndia, ra saa tu ta xi'i ndia, ndia ndia ka ndutia va, ra ndichi ni tu na koo va ndia, ra to'o ni na koo ndia, ra na ndaki'in mani tu ndia yuvi ve'e va ndia, ra na kuu tu ndia ndia va'a ni saña'a va;
54003003	ra nii na saxïni tu ndia mii ndia xi'in ndixi va, ra nii na küu tu ndia ndia iku ndia kanita'an xi'in yuvi va, ra na kutöo ndia nduku ndia xu'un xi'in ña maña, ra tiayu ni tu na koo va ndia, ra tiaku ni tu na koo ini va ndia, ra na kotöo ni tu ndia xu'un va;
54003004	ra vivii tu na ka'ndia ndia chiñu ve'e va ndia, ra na saña'a tu ndia se'e ndia ña kandixa na ndia, ra saa tu ña sato'o va na ndia,
54003005	saa chi tu xïni ndia ña vivii ka'ndia ndia chiñu ve'e ndia, saa ra, ¿ni ke sa tu ndia ña ka'ndia ndia chiñu nuu na ñani yo na ve'e ñu'u tu sa?
54003006	Ra nii küvi tu kuu ndia ndia sakan ndakundikun Tata yo Jesucristo va, saa chi iyo ni ndutiaa ini ndia ra koyo ndia nda'a tundo'o ta ku'va ndo'o timia'a.
54003007	Ra niña chiñu va'a va na sa ndia ña va'a na kä'an ki'vi yuvi na xïni tu'un Tata yo Jesucristo xa'a ndia, ra nii timia'a tu kuchüun sakoyo ña'a va.
54003008	Ra ndia xika chiñu nuu na ve'e ñu'u, ra ndia ndu'u tu'un va'a xa'a va na kuu ndia; ra kuëe uvi ni tu na koo ini va ndia, ra nii na saxïni tu ndia mii ndia xi'in ndixi va, ra nii na ndüku tu ndia xu'un xi'in ña maña va.
54003009	Ra xiniñu'u tu ndinuni ni na kundikun ndia ña ndaa ña ndaña'a Tata yo Jesucristo nuu va yo, ra niña ña va'a va na sa ndia ña va'a na ndukä'an ndia.
54003010	Ra xiniñu'u tu kotondoso ndia kuchee ve'e ñu'u va ndia, ra tu vivii ^xa ndia, saa ra kuchuun va ndia sa ndia chiñu kan.
54003011	Ra to'o ni tu na koo na si'i yasi'i va ndia, ra nii na käka tu na xi'in tu'un chi'ña va, ra ta ^xixi na ra ta ku'va va na kuxi na, ra saa tu ta xa xi'i na ndia ndia ka ndutia va, ra vivii tu na sa na takundi'i chiñu va, ña va'a na ^kondiaa ini inka yuvi na.
54003012	Ra tiaa ndia xika chiñu nuu na ve'e ñu'u, ra indaa va xiniñu'u koo yasi'i ndia, ra na saña'a ndia se'e ndia, ña vivii na sa va na, ra saa tu na sa tu ndia xi'in na xachiñu nuu va ndia.
54003013	Ra tu vivii na sa ndia xika chiñu nuu na ve'e ñu'u, ra sato'o tu inka yuvi va ndia, ra ndakindiee tu ini ndia ña ka'an ndoso ndia tu'un va'a xa'a Tata yo Jesucristo va.
54003014	Ñani Timoteo, tiaa ni va kama kuni yu xaa yu koto'ni yu yo'o; ndi su xa ti'vi kuee va yu tutu yo'o kuxaa ña nda'a kun,
54003015	ña va'a na kundaa ini kun ndia ku'va ke xiniñu'u sa ndo'o na ve'e Tata yo Ndioxi tu na kuachi yu. Ra ndo'o kuvi na kuu na ve'e ñu'u Tata yo Ndioxi ra tiaku va, ra ^kuu tu ndo ndiee xa'a ve'e ñu'u xi'in si'in va ña, saa chi ndakuiin ndo xa'a tu'un ña ndaa.
54003016	Ra na kundaa ini ndo, chi ña ka'nu ni va kuvi ña va'a ña ndaña'a Tata yo Ndioxi nuu yo, ra su'va ke iyoo ña: Tata yo Jesucristo, ra nduu ra iin tiaa ra kixi ra nuu ña yuuvi yo'o; Ra Tachi Yii ke ndakuiin xa'a ra ña ^kuu ra ra ndaa, ra xini tu takundi'i na tatun Ndioxi va ra. Ra ndika'an ndoso tu na ndikun sata ra xa'a ra nuu ini kuvi ña yuuvi va, ra kandixa va yuvi tu'un ña saña'a na, ra ndaki'in Tata yo Ndioxi ra kua'an ra ndu'u ra xi'in ra ndivi.
54004001	Ndi su Tachi Yii Ndioxi ra iin kaxi kaxi va ka'an ña, ña ndakoo va sava na ña ndikun na Tata yo Jesucristo kii ña vaxi, ra ña sa na ke ndakundikun na tachi ña'a ña sanda'vi va, ra ndakundikun tu na ña saña'a ña ndiva'a va.
54004002	Chi ña sa na ke kandixa na ña ka'an yuvi maña, yuvi chi'ña tu'un va, ra yuvi kan, ra köo mii ña kuka'an nuu vi na, saa chi ña xinituni na, ra ña ndii va kuvi ña.
54004003	Ra ña sa yuvi maña kan ke täxi vi na tanda'a yuvi, ra nii täxi tu na ña kaxi na sava ña'a ña xava'a Tata yo Ndioxi va; ra xa kundaa va ini yo, chi yoo na ndikun Tata yo Jesucristo na xa kundaa ini xa'a tu'un ra, ra kuvi va kaxi yo ña, ra ña xiniñu'u sa yo ke ndataxi yo tixa'vi nda'a ra xa'a va ña.
54004004	Saa chi takundi'i ña'a ña xava'a Tata yo Ndioxi ra ña va'a va kuvi ña, ra xa'a ña kan ke ndia nii ña na kundäsi yo, chi ña xiniñu'u ke na ndataxi yo tixa'vi nda'a Tata yo Ndioxi, ra kaxi va yo ña.
54004005	Saa chi xi'in tu'un ña xa ndika'an Tata yo Ndioxi va ke nduva'a takundi'i va ña'a, ra saa tu ña ndataxi yo tixa'vi nda'a ra xa'a va ña.
54004006	Ra na ^saña'a kun na ñani yo ña ka'an yu xi'in kun yo'o, xi'in xa'a ña ndaa ña ndiaa ini yo Ndioxi, xi'in ña ^saña'a kun na ^xa ta ku'va sakua'a va kun, ra ña sa kuu saa kuvi ña kuxixa va'a ka ini kun xi'in tu'un Tata yo Ndioxi va. Ra saa ke xaa kun kuu kun iin tiaa ra va'a ni xachiñu nuu Tata yo Jesucristo va.
54004007	Ra nii na tiäa tu so'o kun tu'un yata ña köo ya'vi ndiaa ndatu'un va na, chi ña xiniñu'u sa kun ke na sa nduxa kun takundi'i kii ña sa kun chiñu va'a va.
54004008	Ra va'a ni ña ndixa ke va'a va ña xa nduxa yo ña xinu yo ña ndataya iki kuñu yo, ndi su ña va'a ni ka va ke na sa nduxa yo ña sa yo chiñu va'a ña kuni Tata yo Ndioxi, saa chi ña kan, ra ^chindiee ta'an ña xi'in yo ña tiaku yo vichin, ra chindiee ta'an tu ña xi'in yo ña kutiaku yo kii ña vaxi va.
54004009	Ra tu'un ña ka'an yu xi'in ndo yo'o, ra ña ndaa ni va kuvi ña, ra xiniñu'u na kandixa takundi'i va na ña.
54004010	Ra xa'a ña yo'o ke xachiñu yo ra kaña'a tu na xi'in va yo, ra xa'a ña ndiaa ini yo Tata yo Ndioxi ra tiaku va kuvi ña, ra mii ra kuvi tu ra sakaku takundi'i yuvi va, ndi su takua na kandixa ña'a va kuvi na kaku sa ra.
54004011	Ra ña ka'an yu xi'in kun yo'o, ke na saña'a kun takundi'i va yuvi, ra na ka'ndia kun chiñu nuu na, ña na sa na ña.
54004012	Ra vivii va na sa kun ña va'a na kä'an ki'vi ndia nii yuvi xa'a kun, xa'a ña ^kuu kun ra lo'o itia, chi ña xiniñu'u sa kun ke na kuu kun iin ita niñu nuu na ndikun Tata yo Jesucristo va, xi'in tu'un ña ka'an kun, xi'in ku'va ña tiaku kun, xi'in ña ku'vi ini kun xini kun yuvi, xi'in ña kandixa kun Tata yo Jesucristo, xi'in ña xayäkua kun mii kun.
54004013	Ra ña köo yu íin xi'in kun vichin, ra ña yo'o ke na sa kun: na ka'vi kun tu'un Tata yo Ndioxi nuu na ñani yo na ve'e ñu'u, ra na ka'an kun xi'in na ña chikaa ni na ndiee, ra na ndakani kun nuu na.
54004014	Ra na kukuïin kun ña kuniñu'u kun ña xinituni ña taxi Tata yo Ndioxi nda'a kun ta tiso ndia ñani yo ndia xikua'a ve'e ñu'u nda'a ndia xini kun, ra mii Tata yo Ndioxi kuvi ra ndika'an ni'ni ini ndia ña tiso ndia nda'a ndia xini kun.
54004015	Ra na kundi'i ni ini kun xi'in chiñu yo'o, ña va'a na kuni takundi'i yuvi chiñu va'a ña ^xa kun ta iin iin kii.
54004016	Ra na ki'in ni kun kuenda xi'in takundi'i ña ^xa kun ña vivii va na sa kun, ra vivii tu na saña'a va kun, ra ña yo'o ke na ndakundiee kun sa va kun, saa chi ña sa kun ña yo'o, ra sakaku kun mii kun, ra saa tu na ^saña'a va kun.
54005001	Ra tu ndia iin chiñu lo'o vä'a na sa ndia ñani yo, ndia na'nu, ra na ndä'yu kuvi kun nuu ndia, chi ta ku'va ^xa kun xi'in iva va kun, na sa kun xi'in ndia, ña vivii va na ndataxi kun xini ndia. Ra vii ni tu na kita'an kun xi'in ndia ñani yo ndia itia va, ra ta ku'va xa kun xi'in ñani mii va kun na sa kun xi'in ndia.
54005002	Ra na ku'va yo na na'nu, ra vivii va na sa kun xi'in na, ta ku'va ^xa kun xi'in si'i va kun na sa kun xi'in na. Ra na ku'va yo na itia, ra vivii tu na sa kun xi'in na kan va, ta ku'va ^xa kun xi'in ku'va mii va kun, na sa kun xi'in na; ña na sato'o kun na xi'in ndinuni nima kun.
54005003	Ra na ku'va yo na ndukuaan, na ndixa köo yuvi chindiee ta'an xi'in kuvi na, na chindiee ta'an kun xi'in.
54005004	Ndi su na ku'va yo na ndukuaan ra iyoo se'e na, a se'e ñani va tu na, ra na kan va kuvi na̱, na chindiee ta'an xi'in ná xa'a ña ndikun na Tata yo Ndioxi. Saa chi ña xiniñu'u va kuvi ña ndacha'vi na na xa'a ña va'a, ña xa ná xi'in na ña sakua'nu ná na̱, saa chi ña kan ke va'a ña kusii ini Tata yo Ndioxi xi'in va.
54005005	Ra na ku'va yo, na ndukuaan, na köo ndia nii yuvi chindiee ta'an xi'in, ra ka'an na xi'in Tata yo Ndioxi ñuu ka'ñu, ra na chindiee ta'an na ve'e ñu'u xi'in na.
54005006	Ndi su na ndukuaan, na kusii ni ini xi'in ña'a ña iyoo nuu ña yuuvi yo'o, ra va'a ni tiaku va na, ndi su ta iyoo na ndixi'i va iyoo na nuu Tata yo Ndioxi.
54005007	Ra na ka'ndia kun chiñu nuu na ñani yo na ve'e ñu'u ña na saxinu na nuu chiñu ña ka'an yu xi'in kun yo'o, ña va'a na kañä'a inka yuvi xa'a na ña kuëe ndiaa na ta'an na.
54005008	Saa chi na ñani yo na xïin kondiaa na ve'e, na kuu na ve'e mii na, saa ra xi'in ña kan ke ndaña'a na mii na ña ndïkun ka na Tata yo Jesucristo, ra ki'vi ka va xa na kan, ña xa na saa, nuu yuvi na ndïkun Tata yo Jesucristo.
54005009	Ra na ku'va yo, na ndukuaan, na xa ña yo'o kuvi na kuvi chindiee ta'an na ve'e ñu'u xi'in: ta kuu na kua'an uni xiko kuiya ya'a, na ndixiyo indaa yii,
54005010	xi'in na ka'an to'o yuvi xa'a, xa'a ña ^xa na ña va'a; ta kuu na vivii sakua'nu se'e, na ^ndaki'in mani yuvi ve'e, na ^chindiee ta'an xi'in na ñani yo na ndikun Tata yo Jesucristo xi'in ndinuni nima na, xi'in na ^chindiee ta'an xi'in na nda'vi ndo'o, xi'in na ^xa ndia ndia ka tu chiñu va'a va.
54005011	Ndi su na ku'va yo, na itia, ra ndukuaan na, ra na kundiä'vi vi na kan, ña chindiee ta'an vi kun xi'in na, saa chi ndakunisii tuku va na tanda'a na, ra tanda'a va na, saa ra naa va ini na xa'a ña kindoo na sachiñu na nuu Tata yo Jesucristo.
54005012	Ra xa'a ña ^xa na saa ke ni'i na tundo'o sa Tata yo Ndioxi va, saa chi kuëe saxinu na nuu ña kindoo na sachiñu na nuu Tata yo Jesucristo.
54005013	Ra süvi takua ña yo'o ke ^xa na, chi tu na chindiee ta'an kun xi'in na, ra xa'a ^nduxuxan va'a ka va na, ra süvi takua na ^nduxuxan kuvi na, chi xa'a tu na ña xika na ta ve'e, ta ve'e na, ña tuku tuku ndiko na ndatu'un na xa'a ña ndo'o inka yuvi, ra xa'a tu na ki'vi ni'ni yu'u na xa'a chiñu inka yuvi va.
54005014	Ra xa'a ña kan ke ^kuni yu, ña na tanda'a va na ku'va yo na itia, na ndukuaan, ra na kaku tu se'e va na, ra na ki'in ni tu na kuenda xi'in na ve'e va na, saa chi saa ke nï'i yuvi na xïni tu'un Tata yo Ndioxi ña ka'an ki'vi na xa'a yo.
54005015	Ra su'va ke kachi yu xi'in kun, saa chi sava na ku'va yo, na itia ra ndukuaan na, ra ndakoo va na ña ndikun na Tata yo Jesucristo, ra ndakundikun na timia'a va.
54005016	Ra tu sava ndia ñani yo, a na ku'va yo, iyoo na si'i na ndukuaan ta'an, ra xiniñu'u na chindiee ta'an va na xi'in na, ña kan ke va'a na satävi na na ve'e ñu'u; ra saa ke va'a tu kuchuun na ve'e ñu'u chindiee ta'an na xi'in na si'i na ndukuaan, na ndinuni va'a xamani nuu.
54005017	Ra ndia ñani yo, ndia xa'ndia chiñu nuu na ve'e ñu'u ndia vivii saxinu chiñu ña ndiso ndia, ra xika tu ndia ka'an ndoso ndia, ra saña'a tu ndia tu'un va'a xa'a Tata yo Jesucristo va, ra xiniñu'u na sato'o ni va na ndia, ra na koo tu ya'vi va ndia.
54005018	Ra saa ke kachi tu tu'un Ndioxi ña vaxi nuu tutu yii ña tiaa na xina'a ña ka'an kachi su'va va: “Chikäa ndo yunu yu'u sindiki ta xika ri, ña xañu ri nuni trigo ña sakoyo ri ña”, kachi ña. Ra ka'an tu tu'un Ndioxi kachi ña su'va va: “Yuvi na xachiñu, ra xiniñu'u na koo ya'vi va na”, kachi ña.
54005019	Ra tu ndia na taxi kuachi xa'a ndia ñani yo ndia xa'ndia chiñu ve'e ñu'u, ra xiniñu'u na kundiaka va na uvi a uni yuvi na ndakuiin xa'a kuachi ña ka'an na, ra saa ke kuvi tiaa so'o kun ña ^ka'an na, ndi su tu köo na ndakuiin xa'a kuachi ña ka'an na xa'a, saa ra tiäa so'o kun ña ka'an vi na.
54005020	Ra tu ndixa ke iyoo va tu kuachi ndia, ra nuu chitu kua'a na ve'e ñu'u va, na ka'an kun xi'in ndia ña vä'a ^xa ndia, ña va'a na yu'vi inka na, ra na sä na chiñu ki'vi ta'an ña ^xa ndia kan.
54005021	Ra ^xini va so'o Tata yo Ndioxi, xi'in Tata yo Jesucristo, xi'in na tatun na ndikaxin ra, ña xa'ndia yu chiñu nuu kun ña na sa kun takundi'i ña xa ndika'an yu xi'in kun, ra vivii na sa kun xi'in takundi'i va yuvi, ra na ndakäxin kun ndia nii na.
54005022	Ra te xa tava kun ndia ñani yo ndia kuiso chiñu ve'e ñu'u, ra na täva ki'vi kun ndia, chi na ki'in va'a va xini kun ña va'a na kundaa ini kun yoo kuvi ndia va'a tava kun, saa chi tu na sa ndia chiñu ki'vi, ra yo'o va kuvi ra ndiso xi'in ña. Ra na sä kun ndia nii chiñu ki'vi.
54005023	Ra xa'a ña ki'in ni kue'e yo'o, ña xaxi ni ña ini kun, ra na kö'o kun takua tiakuii, chi na ko'o tu kun lo'o vino va.
54005024	Ra xa'a ña kan ke te xa tava kun ndia ñani yo, ndia kuiso chiñu ve'e ñu'u, ra xa te kachi yu xi'in kun ke na sa va kun, saa chi va'a ni köo va na taxi kuachi xa'a yuvi ña ^xa na chiñu ki'vi, ndi su sava, ra kama va ndakuni yo na ña ^xa na ña, ra sava tu, ra na'a va saa kundaa ini yo xa'a na.
54005025	Ra mii saa kuvi tu ña kuu xi'in chiñu va'a ña xa va na, saa chi sava, ra kama va kundaa ini yo xa'a ña, ra sava tu ra kuachi va saa kundaa ini yo xa'a ña, ndi su takundi'i chiñu ña ^xa yuvi ra kindöo se'é ña, chi ndatuvi ndi'i va xa'a ña.
54006001	Ra takundi'i na ñani yo, na xachiñu nda'vi köo ya'vi, ra na sato'o ni va na xito'o na, ña va'a na kä'an ki'vi inka yuvi xa'a Tata yo Ndioxi, xi'in xa'a tu'un va'a xa'a Tata yo Jesucristo ña ka'an ndoso yo.
54006002	Ra tu xa ndakundikun va tu na xito'o na ñani yo na xachiñu nda'vi köo ya'vi Tata yo Jesucristo, ra va'a ni saa va ra na kukuïin vi na ñani yo kan, ña sato'o na xito'o na, chi ña xiniñu'u sa na ke na chikaa ni ka na ndiee ña vii ni ka sachiñu na nuu va na; saa chi xa ñani yo na ku'vi ini va yo nduu xito'o na. Ra ña ka'an yu xi'in kun xa'a yo'o kuvi ña na ^saña'a kun na ve'e ñu'u, ra na ka'an tu kun tu'un ndieé ini xi'in va na ña va'a na sa va na ña.
54006003	Ra tu ndia na saña'a inka ichi maña, ña kuëe inuu xi'in ña va'a ña xa sakua'a yo xa'a Tata yo Jesucristo, ra nii inüu tu ña xi'in ña ndikun va yo,
54006004	ra na kan, ra na kutiaa xi'in mii va kuvi na, ra ndia nii lo'o ke xïni vi na. Chi chiñu na kan ke ndatu'un kuachi na xi'in inka yuvi xa'a ni ke kuni kachi iin iin tu'un va; ra xa'a ña yo'o kuvi ña ^kaku ña ndukuini ini, xi'in ña saa na xi'in ta'an na, xi'in ña ka'an kini na xi'in ta'an na, xi'in ña ndiäa ini ta'an ka na.
54006005	Ra takundi'i kii ke kanita'an na, ra niña ña ki'vi va ndakani xini na, ra ña xa na ke ndakoo va na ña ndaa, ra ndakani ini na ña koo ni xu'un na xa'a ña sachiñu na nuu Tata yo Jesucristo va. Ra na kutä'an vi kun xi'in yuvi na xa sa ñaa.
54006006	Ra ña ndaa va kuvi ña, ña va'a ni va koo yo xa'a ña ndikun yo Tata yo Jesucristo, tu kusii ini yo xi'in ña xa taxi ra nda'a yo.
54006007	Saa chi köo mii ña'a ndixaa xi'in vi yo nuu ña yuuvi yo'o te kaku yo, ra ndia nii lo'o tu ña küvi ku'un xi'in yo te xa na kuvi va yo;
54006008	ndi su tu iyoo ña ^xixi yo, xi'in tikoto yo, ra xa nani xi'in ña yo'o ke na kusii ni ini va yo.
54006009	Ndi su yuvi na kotoo ni kukuika, ra kuchüun vi na, chi ^sanda'vi va ña ndiva'a na. Ra xa'a na ^xa na chiñu ña ki'vi va, ra mii chiñu kan ke sandi'i va'a xa'a va na.
54006010	Saa chi tio'o takundi'i ña vä'a va kuvi ña kotoo ni yuvi kukuika na; ra xa saa ke ndo'o va sava na ña ndakunisii ni na ña koo xu'un na, saa ra naa ini va na xa'a ña ndikun na Tata yo Jesucristo, ra ña ndo'o na ke ndini'i na tundo'o, ña ^tixu'vi va na.
54006011	Ndi su yo'o, ñani Timoteo, ra ña kuu kun ra xachiñu nuu Tata yo Ndioxi, ra na sä kun chiñu ki'vi kan. Chi ña xiniñu'u sa kun ke na sa kun chiñu ndaku, xi'in ña sa kun ña kuni Tata yo Ndioxi, xi'in ña kundiaa ini kun Tata yo Jesucristo, xi'in ña ku'vi ini kun kuni kun inka yuvi, xi'in ña sa ndiee ini kun nuu ndia ndia ka tundo'o, xi'in ña sato'o kun inka yuvi.
54006012	Ra na chikaa ni ka kun ndiee ña kandixa kun Tata yo Jesucristo; ra na sa nduxa kun, ra saa ke ni'i kun ña kutiaku kun ndia ndikaa ndiku'un, saa chi xa'a ña kan ke kana Tata yo Ndioxi yo'o va, ra kua'a ni tu yuvi xini ña ndakuiin kun xa'a ña ndikun kun Tata yo Jesucristo va.
54006013	Ra ^xito'ni va Tata yo Ndioxi, ra ^taxi ña tiaku takundi'i ña'a ña iyoo, ra xito'ni tu Tata yo Jesucristo, ra ndakuiin ña kuu ra rey nuu na judío ta nditakatu'un ra Poncio Pilato va ra,
54006014	ña ^xa'ndia yu takundi'i chiñu yo'o nuu kun vichin, ra na kandixa kun ña xi'in ndinuni nima kun, ra saa ke ndia nii yuvi nï'i ka'an ki'vi xa'a kun kii vichin, iin saa ndia kii ña nandiko Tata yo Jesucristo kixi ra,
54006015	ra te xa na tandiaa kii ña ^kuni mii va Tata yo Ndioxi kuvi ña nandiko Tata yo Jesucristo kixi ra. Ra ra ka'nu ni na kuu Tata yo Ndioxi, ra kuu mii takundi'i ndiayu, ra ^xa'ndia chiñu nuu takundi'i na ^xa'ndia chiñu, ra chee nuu takundi'i yuvi.
54006016	Ra kan kuvi indaa Ndioxi, ra tiaku iin takundi'i kii, ra nuu ye'e, nuu tändiaa ndia nii yuvi va ke iyoo ra. Ra ndia nii tu yuvi täan kuni ña'a va, ra nii küni va tu na ra. ¡Ra kuenda mii ra kuvi ña to'o, xi'in ndiee ndia ndixaa kii ndia ndixaa tiempo va! Saa koo.
54006017	Ra na ñani yo, na kuu na kuika iyoo xu'un nuu ña yuuvi yo'o, ra na ka'an kun xi'in na ña na kutiäa ni ini na xi'in xu'un na, ra nii na kundiäa ni tu ini va na ña, saa chi ña ndi'i xa'a va kuvi ña. Ra ña xiniñu'u sa na ke na kondiaa ini na Tata yo Ndioxi ra tiaku va, saa chi ra kan kuvi ra ^taxi takundi'i va ña'a ña xamani nuu yo ña va'a na kuniñu'u yo ña, ra kusii ni ini yo xi'in ña.
54006018	Ra ña xiniñu'u ka'an kun xi'in na ñani yo na kuika ke vivii va na sa na xi'in xu'un na, ra na kuika xi'in chiñu va'a va ke na kuu na, ra na koo nduvi tu na ña chindiee ta'an na xi'in inka yuvi, ra ndata'vi tu na ña'a ña kuu mii na xi'in inka yuvi va.
54006019	Ra tu na sa na ña yo'o, ra saa ke kuvi kuu na, na kuika ndixa kii ña vaxi, ra ni'i tu na ña kutiaku na ndia ndikaa ndiku'un va.
54006020	Ñani Timoteo, vivii va na kuniñu'u kun ña xinituni, ña taxi Tata yo Ndioxi nda'a kun, ña sa kun chiñu ña kuni ra. Ra na tiäa so'o kun tu'un ña ka'an yuvi na kuëe kandixa Tata yo Jesucristo, saa chi tiaa ni va xa xini na xa'a tu'un Tata yo Ndioxi xi'in ña xinituni mii na, ndi su mii ña ndaa, ra ndia nii lo'o ke xïni vi na;
54006021	ra xa'a ña xiin sava na tiaa so'o ña ka'an yuvi kan, ra xa ndakoo va na ña ndikun na Tata yo Jesucristo vichin. Ra ña va'a ña kuu mii Tata yo Ndioxi na koo xi'in kun. Saa koo.
55001001	Yu'u, ra Pablo, ra kana Tata yo Ndioxi, ña xika yu chiñu yu nuu Tata yo Jesucristo, ña xika yu ka'an ndoso yu nuu inka yuvi xa'a ña kindoo Tata yo Ndioxi ña taxi ra ña kutiaku yo xa'a ña xa nduu yo iin xi'in Tata yo Jesucristo
55001002	kuvi ra tiaa tutu yo'o, kuxaa ña nda'a kun ñani lo'o Timoteo, ra iyoo ta ku'va iyoo se'e yu, xa'a ña ndikun kun Tata yo Jesucristo. Ra mii va Tata yo Ndioxi, xi'in Tata yo Jesucristo na taxi ña nda'vi ini, xi'in ña va'a nda'a kun, ña va'a vii ni na koo kun.
55001003	Ñani lo'o Timoteo, ^ndataxi ni yu tixa'vi nda'a Tata yo Ndioxi xa'a kun, ra nuu ra kan ke xachiñu yu xi'in ndinuni nima yu, ta ku'va xa na xii xikua yu xina'a. Ra ni kuëe naa ini yu xa'a kun chi ñuu ka'ñu va ndaka'an yu xa'a kun, ra ndataxi ni yu tixa'vi nda'a Tata yo Ndioxi xa'a kun.
55001004	Ra te ndaka'an yu xa'a ña kusuchi ni ini kun, ra xaku kun, te nindiayu ta'an yo, ra ^kuni tuku va yu ña kuni yu yo'o ña va'a na kusii ni ini yu.
55001005	Saa chi ndaka'an ni yu xa'a ña ndinuni ni ndikun kun Tata yo Jesucristo. Ra ña xitan kun Loida, xi'in ña si'i kun Eunice kuvi na nuu xindikun Tata yo Jesucristo, ra kundaa kaxi tu ini yu ña ndikun kun ra ta ku'va xindikun na kan va ra.
55001006	Ra xa'a ña kan ke kuni yu taxi yu xini kun, ña na kuniñu'u kun ña xinituni ña ndaki'in kun xa Tata yo Ndioxi, te chindu'u yu nda'a yu xini kun.
55001007	Saa chi nditäxi Tata yo Ndioxi Tachi Yii ra nda'a yo ña kuu yo yuvi iyo, chi ña taxi ra Tachi Yii ra nda'a yo, ra ña va'a ndaku na koo ini va yo kuvi ña, xi'in ña ku'vi ini yo inka yuvi, xi'in ña vivii kutiaku yo.
55001008	Ra na kukä'an nuu kun ña ndakuiin kun xa'a tu'un va'a xa'a Tata yo Jesucristo, ra nii na kukä'an tu nuu kun xa'a yu'u ña ndikaa yu ve'e kàà xa'a va ra. Chi ña xiniñu'u sa kun ke na kuiin va kun ña ndo'o kun, xa'a ña kaka kun ka'an ndoso kun tu'un va'a xa'a Tata yo Jesucristo. Saa chi mii va Tata yo Ndioxi taxi ndiee kun ña va'a sa ndiee ini kun ña sando'o na yo'o.
55001009	Saa chi mii va Tata yo Ndioxi kuvi ra sakaku yoo, ra kana ra yoo ña kuu yo na ñuu ra na yii, ndi su süvi xa'a ndia iin chiñu va'a ña xa yo kuvi ña ndikana ra yoo. Chi xa'a ña kuni ra ndaña'a ra ña ku'vi ini ra xini ra yoo, xa'a ña xa nduu yo iin xi'in Tata yo Jesucristo va kuvi ña xa ra saa xi'in yo. Ra xa ku'vi ini Tata yo Ndioxi xini yoo te kumani ka kukava xa'a ña yuuvi vi.
55001010	Ra vichin, xi'in ña xa Tata yo Jesucristo ña kixi ra sakaku ra yoo va kuvi ña ndaña'a Tata yo Ndioxi ña ^ku'vi ni ini ra xini ra yoo. Ra mii va Tata yo Jesucristo kuvi ra sandi'i xa'a ndiee ña xa'ni, ra xi'in tu'un va'a xa'a mii va ra kuvi ña taxi ra ña tiaku yo, ra ña ^tiaku yo vichin, ra kuëe ndi'i ka xa'a ña.
55001011	Ra tu'un va'a xa'a Tata yo Jesucristo, ña ka'an yu xa'a yo'o va kuvi ña kuni Tata yo Ndioxi ña na ka'an ndoso yu, ra xa'a ña kan va ke kana ra yu'u, ña kaka yu chiñu nuu ra, ra kuu tu yu, ra saña'a yuvi na küu judío va.
55001012	Ra xa'a ña yo'o ke ndo'o yu ña ndikaa yu ve'e kàà vichin va, ndi su kukä'an vi nuu yu, saa chi xa kundaa va ini yu yoo kuvi ra ndiaa ini yu, ra kundaa kaxi tu ini yu ña kuu mii ra ndiee ña sandutia ndoso ra tu'un ra ña sakuiso chiñu ra yu'u ka'an ndoso yu ku'un ña nuu iinii kuvi ña yuuvi va, ra kuni so'o na ña ndia kii ña nandiko mii ra kixi va ra.
55001013	Ra ña xa saña'a yu yo'o, ra iin ita niñu ña va'a ña xiniñu'u sa va kun kuvi ña, ta kuu ña kondiaa ini kun Tata yo Ndioxi, xi'in ña ku'vi ini kun inka yuvi xa'a ña xa nduu yo iin xi'in Tata yo Cristo Jesús.
55001014	Ra mii Tachi Yii ña iyoo nima yo, na chindiee ta'an xi'in kun ña va'a na kuchuun kun ndakuiin kun xa'a ña va'a, ña sakuiso chiñu Tata yo Ndioxi yo'o xi'in.
55001015	Ra xa kundaa va ini kun, chi takundi'i va na ta'an yo na ndee chi Asia, ra ndakoo nda'a va na yu'u; ta kuu ra Figelo, xi'in ra Hermógenes.
55001016	Ra ka'an ni yu xi'in Tata yo Ndioxi ña na taxi ra ña va'a koo xi'in na ve'e ra ñani yo Onesíforo, saa chi kua'a ni va ichi chikaa ra tu'un ndiee ini xi'in yu, ra nii ndikukä'an tu nuu ra xi'in va yu xa'a ña ndikaa yu ve'e kàà.
55001017	Saa chi te kixi ra ñuu Roma yo'o ra iin nani nani va ndixika ra nanduku ra ve'e kàà nuu ndikaa yu, ra ndiakua ndani'i va ra yu'u.
55001018	Ra mii Tata yo Jesucristo na kunda'vi ini kuni ra ñani yo, Onesíforo, te xa na xaa kii ña sayukun Tata yo Ndioxi kuachi xi'in na yuuvi yo'o. Ra xa kundaa tu ini mii va kun, chi chindiee ta'an ni va ra xi'in yo te ndixiyo yu ñuu Éfeso ñaa.
55002001	Ñani lo'o Timoteo, ña nda'vi ini ña taxi Tata yo Ndioxi iyoo xi'in yo xa'a ña xa nduu yo iin xi'in Tata yo Jesucristo, na taxi ndiee kun ña va'a nda̱ku̱ ni na koo kun nuu ndia ndia ka tundo'o.
55002002	Ra tu'un va'a xa'a Tata yo Jesucristo ña xini so'o kun saña'a yu kua'a ni yuvi ke na saña'a tu yo'o va ndia ñani yo, ndia ndinuni ni ndikun Tata yo Jesucristo, ndia ki'in kun kuenda kuchuun saña'a, ña va'a na saña'a ndia inka yuvi.
55002003	Ra ña iyoo kun ta ku'va iyoo iin soldado ña ndikun kun Tata yo Jesucristo, ra na kuiin va kun ña ndo'o kun xa'a ra, ta ku'va ndo'o yu'u.
55002004	Saa chi ndia nii soldado ndia kuni kindoo va'a nuu ra soldado, ra kuchee nuu ndia, ra kuëe ndakundi'i vi ini ndia kan xa'a inka chiñu, chi ña xa ndia ke ndi'i ini ndia ña ^xa ndia chiñu ña ^xa'ndia ra kuchee nuu va ndia.
55002005	Ra saa ke ^kuu tu xi'in yuvi na ^sasiki ña ke'e ta'an va na, saa chi küvi vi ndaki'in na ña'a ña iyoo nduvi ndaki'in na, tu kuëe xa na ta ku'va ka'an mii ndiayu ña ka'an xa'a ña sasiki na.
55002006	Ra saa ke ^kuu tu xi'in yuvi na ^chi'i ndia ndia ka tu kui'i va, chi xi'na ka ^ndakundiee va'a va na xachiñu na, ra saa vi ke koo ña'a kan kaxi na.
55002007	Ra vivii va na ndakani xini kun xa'a tu'un ña ka'an yu xi'in kun yo'o, ra mii va Tata yo Jesucristo chindiee ta'an xi'in kun, ra kundaa ini kun xi'in takundi'i va ña.
55002008	Ra ndia nii lo'o na näa ini kun xa'a Tata yo Jesucristo, ra ndatiaku nuu ña ^xa'ni, ra ^kuu ndise'e ra rey David. Ra mii tu'un va'a yo'o kuvi tu ña ^ka'an ndoso yu'u nuu takundi'i yuvi va.
55002009	Ra tu'un va'a xa'a Tata yo Jesucristo ña ^ka'an yu xa'a xi'in kun yo'o, kuvi ña ndo'o ni yu xa'a vichin, ra ndia nu'ni yu xi'in yo'o kàà va, ña ndikaa yu ve'e kàà vichin; ra va'a ni saa ndo'o va yu, ndi su ndikäa vi tu tu'un Tata yo Ndioxi ve'e kàà, ra ni kuëe nu'ni va tu ña.
55002010	Ra xa'a ña kan ke ^xa ndiee ni va ini yu ña ^ndo'o ni yu vichin, ña va'a na ^kuxixa ini yuvi na ndikaxin Tata yo Ndioxi, ra kaku na sa Tata yo Jesucristo, ra koo na xi'in ra nuu nduvi ni kaa, ra kutiaku na ndia ndikaa ndiku'un.
55002011	Ra tu'un ña ka'an yu xi'in kun yo'o, ra ña ndaa ni va kuvi ña: Tu xa ndixi'i yo xi'in Tata yo Jesucristo, ra kutiaku tu yo xi'in va ra;
55002012	ra tu kuëe ndiko ini yo ña ^ndo'o tu yo xa'a ra, saa ra ni'i tu yo koo yo xi'in ra nuu xa'ndia ra chiñu va. Ra tu ^tise'e tu'un tu yo xa'a ra nuu yuvi, ra ndakoo tu yo ña ndikun va yo ra, saa ra tise'e tu'un tu ra kan xa'a yoo va nuu Tata ra Ndioxi.
55002013	Ra va'a ni saxïnu va yoo ña kindoo yo sa yo, ndi su ra kan, ra ^saxinu ra takundi'i va ña ^kindoo ra sa ra. Saa chi Tata yo Ndioxi, ra takundi'i ña ka'an ra, ra saxinu ndi'i va ra ña.
55002014	Ra na ka'an kun xi'in na ñani yo, ña xito'ni va Tata yo Ndioxi, ña ka'an kun xi'in na, ña na näa ini na xa'a ña ka'an yu xi'in kun yo'o, ra na ka'an kun xi'in na, ña na ndatü'un kuachi na xa'a ndia ndia ka tu'un, saa chi ña ndatu'un kuachi na, ra köo ya'vi ndiaa vi ña, saa chi tu saa na sa na, ra yuvi na sakan xini so'o tu'un Tata yo Ndioxi va kuvi na sandi'i na xa'a.
55002015	Ra na sa nduxa kun, ña kuu kun iin tiaa, ra ^xa ña kuni mii Tata yo Ndioxi, ña va'a na köo ña kuka'an nuu kun xi'in te xa na xaa kun nuu ra. Ra na sakua'a kun ña vivii kundaa ini kun xi'in tu'un Tata yo Ndioxi, ra saa ke kuvi vivii tu ndakani va kun ña.
55002016	Ra na kutä'an kun xi'in yuvi na ndatu'un tu'un ña köo ya'vi ndiaa, saa chi tu'un ña ndatu'un na kan, ra ña sakuxika va'a ka va kuvi ña na nuu Tata yo Ndioxi.
55002017	Saa chi tu'un chi'ña ña ndatu'un yuvi kan, ra iin ta iyoo kue'e tia'yu va iyoo ña, saa chi iin vichin vichin va ndutia ndoso ña kua'an ña. Ra ra Himeneo xi'in ra Fileto kuvi ndia ^saña'a tu'un chi'ña kan,
55002018	ra ña xa ndia ke ndakoo va ndia tu'un va'a xa'a Tata yo Jesucristo, ña ndaa, ra ndakundikun ndia tu'un chi'ña va, ña xika ndia ka'an ndia ña xa ndatiaku takundi'i va na ndii, ña ^sanda'vi ndia na ñani yo na ndikun Tata yo Jesucristo.
55002019	Ndi su tu'un Tata yo Ndioxi, ra ña ndaa va kuvi ña, ra iin ta ku'va iyoo yuu ña kutu ni ñu'u xa'a ve'e va ke iyoo ña, ra ndu'u tu'un ña kachi su'va sata ña: “^Xini va Tata yo Jesucristo yuvi na kuu kuenda ra”, kachi ña, ra, “Na ndikun ichi ra, ra xiniñu'u na ndakoo va na ña vä'a.”
55002020	Ra xa xini va kun, chi iin ve'e ka'nu ña kuu ve'e iin ra kuika, ra kua'a ni va nuu nda'a chiñu ña xiniñu'u na ta xixi na iyoo, sava ña kuva'a xi'in yuu oro, xi'in yuu plata, ra sava tu ña kuva'a xi'in itun, ra saa tu xi'in ndia'yu va; ra nda'a chiñu ña kuva'a xi'in oro, xi'in ña kuva'a xi'in plata kuvi ña xiniñu'u na ta kuu ndatava na viko va, ra ña kuva'a tu xi'in itun, xi'in ña kuva'a xi'in ndia'yu kuvi ña xiniñu'u na xi'in chiñu ña nuu va.
55002021	Ra tu na kuïin kun ña tiaa so'o kun ña ki'vi ña saña'a ndia maña, ra saa ke kuvi kuu kun ta ku'va iyoo nda'a chiñu ña va'a ña xiniñu'u na nuu ndatava na viko. Ra koo yaa tu nima va kun, ra koo nduvi kun ña va'a kuniñu'u Tata yo Ndioxi yo'o, ña va'a sa kun ndia ndia ka chiñu ña va'a nuu ra.
55002022	Ra na sä kun takundi'i nuu chiñu ki'vi ña ^xa na itia, chi ña xiniñu'u sa kun ke na sa kun chiñu va'a va, ra na kondiaa ni tu ini kun Tata yo Jesucristo va, ra na ku'vi tu ini kun kuni kun inka yuvi va, ra vivii tu na kuta'an kun xi'in va na, ra xi'in na ñani yo na ndinuni ni ndikun Tata yo Jesucristo va ke na kuta'an kun.
55002023	Ra na tiäa so'o kun ta ndatu'un na xa'a chiñu ki'vi ña köo ya'vi ndiaa, saa chi ña ^xa ña kan ke, sakanita'an ña yuvi va.
55002024	Saa chi ña va'a na kuu kun iin tiaa, ra xachiñu nuu Tata yo Jesucristo, ra küvi vi kaka kun chikaa kun kuachi xi'in inka yuvi; chi ña xiniñu'u sa kun ke vivii va na kuta'an kun xi'in takundi'i va yuvi. Ra xiniñu'u kuu tu kun, iin ra vivii saña'a inka yuvi va; ra xiniñu'u na kuiin tu kun ndo'o va kun, ndi su na kä'an kuachi kun xa'a ña ndo'o kun,
55002025	ra vivii tu na ndataxi kun xini yuvi na xïin kandixa va, ra a íin ña saa nandiko va ini na sa Tata yo Ndioxi, ra kundaa ini na xa'a ña ndaa,
55002026	ra ndukaxi ini na, ra saña ndika na nda'a timia'a, saa chi nda'a ri kan va ke ñú'u na, ra ta iyoo ve'e kàà va ke iyoo ña ñú'u na, ra xa ri ta ku'va kuni mii va ri xi'in na.
55003001	Ra xiniñu'u ni tu kundaa ini kun xa'a ña yo'o va, ñani Timoteo: vaxi kii, ra kua'a ni ña u'vi kixi nuu ña yuuvi yo'o.
55003002	Saa chi kii kan, ra xa'a sava yuvi ña ndakundi'i ni ini na takua xa'a mii va na, ña va'a ni koo na kuni na, ra kuni na ña koo ni tu xu'un va na, ra kutiaa ni tu ini na xi'in mii va na, ra ndakani tu ini na ña ndiaa ya'vi ni ka na nuu inka yuvi, ra kaña'a tu na xa'a Tata yo Ndioxi va, ra kuïin tu na kandixa na na iva si'i va na, ra nii kusïi tu ini na xi'in ndiee ña chikaa inka yuvi xi'in na, ra nii ña kundikun na Tata yo Ndioxi ke kuïin vi na,
55003003	ra nii kü'vi tu ini na kuni na yuvi va, ra nii kuïin tu na ña koo ka'nu ini va na; ra niña tu'un chi'ña va ndatu'un na, ra nii kuchüun tu na ña ka'nu na mii va na, ra ndiva'a ni tu koo ini va na, ra kanita'an tu na xi'in yuvi na ^xa chiñu va'a va.
55003004	Ra xiko ta'an tu na xi'in yuvi na ita'an mani ni xi'in va na, ra nii kuëe iyo tu koo ini va na, ra kutiaa ni tu na xi'in ña xini va na, ra ndakunisii tu na takundi'i ña'a ña iyoo nuu ña yuuvi yo'o va, ra kuïin tu na kundikun na Tata yo Ndioxi va.
55003005	Ra iin sa ndaña'a na mii na ña ndinuni ni ndikun na Tata yo Ndioxi, ndi su chiñu ki'vi ña sa va na ke ndaña'a ña'a ña kuëe tiaku na ta ku'va kuni Tata yo Ndioxi. Ra ndia nii lo'o ke na kutä'an mani kun xi'in vi yuvi na sa saa kan,
55003006	saa chi ta'an yuvi na ka'an yo xa'a yo'o kuvi tu ndia kua'an ki'vi ta ve'e ta ve'e na si'i, na vita ini, na iyoo kua'a ni kuachi, ra sanda'vi ndia na. Ra na si'i yo'o, ra takundi'i nuu chiñu ki'vi ña kotoo iki kuñu va na ke xa'ndia chiñu nuu na.
55003007	Ra iin takundi'i kii ke kuni na sakua'a na ña xaa va, ndi su xa saa küvi tandiaa na ña kundaa ini na xa'a ña ndaa vi.
55003008	Ra ndia ^saña'a ña maña yo'o, ra ña ndaa va ke kundasi ndia, chi ta ku'va xa ra Janes, xi'in ra Jambres, ña ndixïin ndia kandixa ndia ña ndika'an ra Moisés xina'a va ke ^xa ndia. Ra yuvi na xa saa kan, ra ña ndi'i xa'a va kuvi ña xinituni na, ra nii Tata yo Ndioxi ndïkun ka vi na.
55003009	Ndi su xïnu vi ña kuni na, saa chi kundaa ini takundi'i va yuvi ña kuu na, na ki'vi, ta ku'va ndo'o ndia uvi, ndia ndixïin kandixa ña ndika'an ra Moisés xina'a.
55003010	Ndi su yo'o, ñani, ra xa kundaa va ini kun ndia ku'va ke iyoo tu'un Tata yo Ndioxi ña saña'a yu, ra kundaa tu ini kun ndia ku'va ke tiaku va yu, ra xini tu kun ndia ña ke kuni yu sa va yu. Ra kundaa tu ini kun ña ndikun yu Tata yo Jesucristo va, ra kundaa tu ini kun ña xa ^ndiee ni ini va yu, ra kundaa tu ini kun ña ku'vi ni ini yu xini yu inka yuvi va, ra kundaa tu ini kun ña ^xa nda̱ku̱ ni ini yu nuu takundi'i ña ^ndo'o va yu,
55003011	ra kundaa tu ini kun ña ^xa ndiee ni ini yu ña taxi na yu'u, ra saa tu xi'in ña sando'o na yu'u va, ra xa kundaa va ini kun ña ndo'o yu ñuu Antioquía, xi'in ñuu Iconio, ra saa tu ñuu Listra va; ndi su mii va Tata yo Jesucristo sakaku yu'u nuu tundo'o ña ndo'o yu ñuu kan.
55003012	Ra xa kundaa ini yo, chi takundi'i yuvi na kuni kutiaku ta ku'va kuni mii Tata yo Jesucristo, ra ndo'o ni va na, chi taxi va na sa yuvi;
55003013	ndi su yuvi vä'a, yuvi chi'ña tu'un, ra ta iin iin kii ra na nduu ña'a va'a ka va kuvi na, saa chi ña sa na ke sanda'vi na yuvi, ra inka tu yuvi sanda'vi ta'an xi'in mii va na.
55003014	Ndi su yo'o, ra ña xiniñu'u sa kun ke vivii va na kundikun kun ña xa sakua'a kun, saa chi xa ^kundaa va ini kun ña kuu ña ña ndaa, xa'a ña xa ^kundaa ini kun ña kuvi kundiaa ini kun yuvi na saña'a ña yo'o.
55003015	Ra na ndaka'an kun, chi te lo'o vi kun ke kundaa ini kun xa'a tu'un Tata yo Ndioxi ña tiaa na xina'a, ra ña kan kuvi ña kuchuun taxi ña ndichi nda'a kun, ña va'a na kondiaa ni ka ini kun Tata yo Cristo Jesús, ra sakaku ra yo'o.
55003016	Takundi'i tu'un ña vaxi nuu tutu yii, ra mii va Tata yo Ndioxi kuvi ra ndika'an ni'ni xini yuvi, ra tiaa na ña. Ra va'a ni ña, saa chi saña'a ña yoo, ra ka'an tu ña xi'in yo xa'a ña vä'a ^xa va yo, ra ^ndasayukun tu ña yoo va, ra saña'a tu ña yoo ña sa yo chiñu va'a va,
55003017	ra suvi mii tu'un yo'o ke ^xiniñu'u Tata yo Ndioxi, ña xa nduvi ra na ñuu ra, ña ^saña'a ra na, ña va'a na koo nduvi na ña sa na takundi'i nuu chiñu va'a, ña kuni mii va ra.
55004001	Ra ^xito'ni va Tata yo Ndioxi, ra saa tu Tata yo Jesucristo, ra kuu rey, ra kixi sayukun kuachi xi'in yuvi na tiaku, ra saa tu xi'in na ndii va, ña xa'ndia yu chiñu nuu kun vichin
55004002	ña na ka'an ndoso kun tu'un va'a xa'a Tata yo Jesucristo; ra iin takundi'i kii va na koo nduvi kun ña ka'an kun xi'in yuvi, ra va'a ni xiin na, ra va'a ni xïin va tu na, ndi su ña xiniñu'u sa kun ke na ka'an kun xi'in va na. Ra na ndasayukun kun na te ^xa na chiñu ki'vi, ra na ka'an tu kun xi'in na ña na nandiko ini na xa'a kuachi va na, ra vivii tu na chikaa kun tu'un ndiee ini xi'in va na, ra na saña'a tu kun na ndia ku'va ke xiniñu'u kutiaku va na, ra ka'nu ni na koo ini kun xi'in na ña va'a na sakua'a na.
55004003	Saa chi vaxi kii, ra kuïin ka vi yuvi ña kuni so'o na tu'un va'a xa'a Tata yo Jesucristo; chi ña sa na ke ndakundikun na ña kuni mii va na, ra xa'a ña kan ke xa'a na nduku na tiaa ndia saña'a ta ku'va kuni mii va na, ña va'a na kusii ini na xi'in chiñu ki'vi ña ^xa na.
55004004	Ra ndakoo va na tu'un va'a xa'a Tata yo Jesucristo, ra ndakundikun na tu'un chi'ña, ña köo ya'vi ndiaa va.
55004005	Ndi su ña xiniñu'u sa yo'o ke kaxi kaxi va na koo xini kun xa'a takundi'i va chiñu, ra na kuayü'vi kun ña ndo'o kun xa'a Tata yo Jesucristo, chi ña sa kun ke na kundi'i ini kun ña ka'an ndoso kun tu'un va'a xa'a ra nuu yuvi va, ra vivii va na saxinu kun nuu chiñu ña taxi Tata yo Ndioxi nda'a kun.
55004006	Ra na kundaa ini kun vichin ñani lo'o Timoteo, saa chi yu'u, ra xa ndinumi ni va ka'ni na yu'u, ña koo yu ta ku'va ^xa na xi'in kiti ri xa'ni na soko na nuu Tata yo Ndioxi; saa chi xa ndixaa va kii ña ka'ni na yu'u.
55004007	Ra va'a va, saa chi tiaa ni va xa nduxa yu ña xa yu chiñu ña kuni Tata yo Jesucristo. Ra vichin, ra ta ku'va ^ndo'o iin tiaa ra xakanaa xinu va ke ^ndo'o yu, ra ndia nii lo'o tu nindïko ini va yu, ra nii ndikuñäa tu yu ña ^ka'an ndoso yu tu'un va'a xa'a Tata yo Jesucristo va.
55004008	Ra xa'a ña kan ke vichin, ra xa iyoo nduvi va iin ña va'a, ni'i yu, ra mii va Tata yo Jesucristo, ra ndaku ni xayukun kuachi kuvi ra taxi ña nda'a yu te xa na nandiko ra kixi tuku ra; ra süvi takua yu'u kuvi ra ni'i ña va'a kan, chi ni'i tu takundi'i yuvi na ndiatu ña kixi va ra ña.
55004009	Ra na sa nduxa kun ña kama ni va kixi kun koto'ni kun yu'u.
55004010	Saa chi ra Demas, ra ndakoo nda'a va ra yu'u, saa chi ndakunisii ni ka va ra, ña'a ña iyoo nuu ña yuuvi yo'o, ra ndaki'in ra kua'an ra chi ñuu Tesalónica va. Ra ra Crescente, ti'vi yu kua'an tu chi Galacia va, ra ra Tito tu ti'vi yu kua'an chi Dalmacia va.
55004011	Ra ndia takua indaa ra Lucas va kuvi ra nindoo íin xi'in yu. Ra na ndanduku kun ra Marcos ra na kundiaka kun ra kixi ra xi'in kun te xa na kixi kun, ña va'a na chindiee ta'an ra xi'in yu ña sachiñu ra nuu Tata yo Ndioxi.
55004012	Ra ra Tíquico tu ti̱'vi yu kua'an chi ñuu Éfeso va.
55004013	Ra te xa na kixi kun, ra na kixi tikachi lo'o ña isukun yu, ña ndakoo yu ve'e ra Carpo ñuu Troas xi'in kun, ra saa tu takundi'i tutu nuu vaxi tu'un Tata yo Ndioxi va, ra ña na ndaka'an ni ka kun xa'a kuvi ñii kiti ña vaxi suvi tu'un Tata yo Ndioxi nuu va.
55004014	Ra ra Alejandro, ra xachiñu xi'in kàà, ra tiaa ni kua'a chiñu ki'vi xa ra xi'in yu, ndi su mii va Tata yo Jesucristo ndacha'vi ña'a xa'a ña xa ra xi'in yu.
55004015	Ra na kondiaa ni kun mii kun nuu ra, saa chi tiaa ni ndaku chikaa ra kuachi xi'in tu'un va'a xa'a Tata yo Jesucristo ña ka'an ndoso yo.
55004016	Ra te ndixa'an yu nuu na chiñu ichi ña nuu, ña ndakuiin yu xa'a yu nuu na, ra ndia nii ndia ñani yo ndichikäa ndiee xi'in yu; chi ña xa ndia ke ndakoo nda'a va ndia yu'u. Ra mii ka Tata yo Ndioxi na koo ka'nu ini xa'a va ndia.
55004017	Ra va'a ni saa xa va ndia, ndi su mii va Tata yo Jesucristo kuvi ra chindiee ta'an xi'in yu, ra taxi tu ra ndiee va yu, ña va'a ndika'an ndoso yu tu'un va'a xa'a ra nuu yuvi, ra takundi'i va yuvi na küu judío xini so'o ña. Ra su'va va ke xa Tata yo Jesucristo ña sakaku ra yu'u nuu ña kuvi yu, ra ndia ta ku'va ndo'o iin tiaa ra ndisaña nda'a ndika'a va ke ndo'o yu.
55004018	Ra kundaa kaxi va ini yu ña sakaku va Tata yo Jesucristo yu'u nuu ña vä'a, ra kondiaa tu ra yu'u iin saa ndia kii, ña ku'un yu koo yu xi'in ra ndivi nuu xa'ndia ra chiñu va. ¡Ra ra ka'nu ni na kuu Tata yo Jesucristo ndia ndikaa ndiku'un! Saa koo.
55004019	Ra na ka'an ndioxi kun xi'in ña ku'va yo Priscila, ra saa tu xi'in ra ñani yo Aquila, ìi̱ va ña, ra saa tu na ve'e ra ñani yo Onesíforo va.
55004020	Ra ra ñani yo Erasto nindoo ñuu Corinto, ra ra ñani yo Trófimo ndakoo yu ñuu Mileto va, saa chi kue'e va ki'in ña'a, ra ndiee ni ndo'o ra, ra xa'a ña kan va ke nindoo ra kan.
55004021	Ra na sa nduxa ni kun kixi kun te kumani ka xa'a ndaki'in yoo savi, ñani. Ra ^ti'vi ni tu ra ñani yo Eubulo va tu'un ndioxi kuxaa ña nuu kun, ra saa tu ra ñani yo Pudente va, ra saa tu ra ñani yo Lino va, ra saa tu ña ku'va yo Claudia va, ra saa tu takundi'i ka na ñani va yo.
55004022	Ra mii va Tata yo Jesucristo na koo xi'in kun, ra na taxi tu Tata yo Ndioxi ña va'a kuta'vi takundi'i va ndo. Saa koo.
56001001	Yu'u, ra Pablo, ra xachiñu nuu Tata yo Ndioxi, ra xika tu yu chiñu nuu Tata yo Jesucristo va, kuvi ra ^tiaa tutu yo'o kuxaa ña nda'a kun, ñani Tito. Ra mii va Tata yo Ndioxi kuvi ra ndikaxin yu'u, ra xa'ndia ra chiñu nuu yu ña na kaka yu chindiee ta'an yu xi'in na ñuu ra, ña va'a ndinuni ni ka na kandixa na ra, ra saa tu ña vivii na kundaa ini na ña ndaa xa'a Tata yo Jesucristo va, ña va'a na kutiaku na ta ku'va kuni mii Tata yo Ndioxi.
56001002	Ra mii ña ndaa yo'o kuvi ña taxi ndiee na ña kondiaa ini na ña ni'i na ña kutiaku na ndia ndikaa ndiku'un va, saa chi saa ke kindoo mii Tata yo Ndioxi te kumani ka kukava xa'a ña yuuvi vi. Ra na kundiaa ini yo ra, chi ta kindoo ra ke sa va ra.
56001003	Ra Tata yo Ndioxi, ra sakaku yoo, ra vichin ke kuni mii ra ^ndaña'a va ra tu'un va'a xa'a Tata yo Jesucristo nuu takundi'i yuvi, ra xa'a ña kan ke ti'vi ra yu'u, ña na kaka yu ka'an ndoso va yu ña.
56001004	Ra ^tiaa yu tutu yo'o ña kuxaa ña nda'a kun ñani Tito, ra iyoo ta ku'va iyoo se'e yu xa'a ña ndikun kun Tata yo Jesucristo, ra ña ^kuni yu ke vii ni na koo va kun, ra na koo ña va'a, xi'in ña nda'vi ini ña kuu mii Tata yo Ndioxi xi'in Tata yo Jesucristo xi'in kun.
56001005	Ra ña ndakoo yu yo'o, chi ñu'u Creta, ña ndikaa ni'ni nuu mini, ra ña va'a na saxinu kun chiñu ña kumani ka saxinu va yo kuvi ña, ra saa tu ña na tava kun ndia ka'ndia chiñu nuu na ve'e ñu'u, ña iyoo ta ñuu, ta ñuu va, ra xa ta kachi yu xi'in kun ke na sa va kun.
56001006	Ra ndia ñani yo ndia tava kun kuu ndia ka'ndia chiñu ve'e ñu'u, ra ndia kuëe ^xa ndia nii chiñu ki'vi ke na kuu ndia. Ra indaa tu xiniñu'u na kuu yasi'i va ndia, ra se'e ndia, ra xiniñu'u tu na kandixa na kan va Tata yo Jesucristo, ra na sä tu na chiñu ki'vi va, ra na kandixa tu na na iva si'i va na.
56001007	Saa chi ndia ñani yo ndia inuu nuu na ve'e ñu'u, kuvi ndia ndiso chiñu xi'in chiñu Tata yo Ndioxi, ra xa'a ña kan ke xiniñu'u vivii va na kutiaku ndia. Ra na küu ndia tiaa ndia iku ni ini, ra nii kuëe kama ni tu na saa va ndia, ra nii na saxïni tu ndia mii ndia xi'in ndutia ra saxini na mii na xi'in va, ra nii na chikäa tu ndia kuachi xi'in yuvi va, ra nii na ndüku tu ndia xu'un xi'in chiñu maña va.
56001008	Chi ña xiniñu'u sa ndia ke na koo nduvi ndia ña ndaki'in mani ndia yuvi na xaa ve'e va ndia, ra niña chiñu va'a va ke na sa ndia, ra vivii va na ki'in xini ndia xa'a ndia ndia ka chiñu, ra saa sa ndia ña, ra ndakú ni tu na koo nima va ndia, ra yii tu na koo va ndia, ra na ka'ndia chiñu tu ndia nuu iki kuñu va ndia.
56001009	Ra xiniñu'u tu ndinuni ni na kundikun ndia tu'un va'a xa'a Tata yo Jesucristo, ña ndiaa ini yo, ña xa saña'a va na ndia, saa chi saa ke kuvi tu chikaa mii ndia, tu'un ndiee ini xi'in inka yuvi, ña va'a na sakua'a na xa'a tu'un va'a xa'a Tata yo Jesucristo, ña ndiaa ini va yo, ra saa ke va'a saxinu tu ndia ini yuvi na xïin kandixa va.
56001010	Saa chi iyoo kua'a ni va yuvi na xïin kandixa, ra ña xa na ke ka'an na tu'un ña köo va'a ya'vi ndiaa vi, ra sanda'vi tu na yuvi ña ndakundikun na inka ichi ki'vi va. Ra ña kachi yu su'va, ra xa'a sava ndia judío ta'an va yu kuvi ña ka'an yu, saa chi ndia kan kuvi ndia ka'an ña ndiakua xiniñu'u koo tuni Ndioxi takundi'i tiaa.
56001011	Ra ndia judío ndia ^xa saa yo'o, ra xiniñu'u na sakutaxin va yo yu'u ndia, saa chi xi'in ña maña, ña ^saña'a ndia, ra ve'e nuu kua'an ndia ki'vi ndia, ra iin takundi'i yuvi na ndee ve'e kan kuvi na sanda'vi va ndia, ra xa'a ña'a ña köo va'a ya'vi ndiaa vi ke ^saña'a ndia na, ra xa'a ña ^kuni ndia ki'in ndia xu'un nda'a va na ke ^xa ndia saa.
56001012	Ra iin tiaa, ra ndichi, ra ndixiyo chi ñu'u Creta ñaa te yachi, ra su'va va ke kachi ra xa'a na ta'an ra: “Na ndee chi Creta, ra na chi'ña tu'un va kuvi na, ra ta ku'va iyoo kiti iku va ke iyoo na, ra tiaa ni tu kutoo na kuxi va na, ra tiaa ni tu xuxan va na”, kachi ra.
56001013	Ra ña ndixa va kuvi ña ndika'an ra xa'a na, ra xa'a ña kan ke na ndukue'e va kun xi'in na te ^xa na chiñu ki'vi, ña va'a vivii na kundikun na Tata yo Jesucristo.
56001014	Ra na tiäa ka tu so'o na kuendo yata ña sandaku mii na judío va, ra nii na tiäa tu so'o na tu'un ña ka'an yuvi na kundasi tu'un ña ndaa va.
56001015	Ra yuvi na iyoo kaxi nima, ra ña va'a kuvi takundi'i va ña'a nuu na kan; ndi su nuu yuvi na kuëe kandixa Tata yo Jesucristo, na kuëe iyoo kaxi nima, ra ña yakua kuvi takundi'i va ña'a nuu na kan; saa chi ña xinituni na, xi'in nima na, ra ña yakua va kuvi ña.
56001016	Ra yuvi na ^xa saa yo'o, ra ña ka'an na ke ^ndikun na Tata yo Ndioxi va, ndi su xi'in chiñu ki'vi ña ^xa va na ke ndaña'a na mii na, ña ndïkun vi na ra. Saa chi yuvi ña'a va kuvi na, ra nii Tata yo Ndioxi kuvi ra xïin na kandixa vi na, ra köo ku'va ña kuvi sa na chiñu va'a.
56002001	Ndi su yo'o, ñani Tito, ra ta ku'va iyoo mii tu'un Tata yo Ndioxi va ke na saña'a kun yuvi.
56002002	Ra takundi'i ndia ñani yo ndia na'nu, ra na ka'an kun xi'in ndia ña na kuxi ndia ta ku'va xiniñu'u kuxi va ndia, ra saa tu ta xi'i ndia, ndia ndia ka ndutia va, ra ni kuëe uvi ni tu na koo ini va ndia, ra ndichi ni tu na koo va ndia, ra ndinuni ni tu na kundikun ndia Tata yo Jesucristo va, ra na ku'vi tu ini ndia kuni ndia inka yuvi va, ra ndiee ni tu na koo ini ndia nuu ndia ndia ka tundo'o va.
56002003	Ra na ka'an tu kun xi'in takundi'i na ku'va yo na na'nu va, ña na ^sa na chiñu ña kuni mii Tata yo Ndioxi va, ra nii na käka tu na xi'in tu'un chi'ña va, ra nii na saxïni tu na mii na xi'in ndia ndia ka ndutia ra xini na xi'in va. Ra chiñu va'a va ke na sa na, ña va'a na kuu na iin ita niñu,
56002004	nuu na si'i ku'va yo, na itia, ña va'a na sakua'a na ña ku'vi ini na kuni na yii na, ra saa tu se'e va na,
56002005	xi'in ña ndichi ni na koo na, xi'in ña na kï'vi na xi'in inka tiaa, xi'in ña vivii na ki'in na kuenda xi'in ve'e na, ra va'a ni tu na koo ini na xi'in na nda'vi ndo'o va, ra na sato'o ni tu na yii va na, ra saa ke ndia nii yuvi nï'i ka'an ki'vi xa'a tu'un Tata yo Ndioxi.
56002006	Ra na ka'an tu kun xi'in ndia ñani yo ndia itia, ña ndichi ni na koo tu ndia kan va,
56002007	ra mii kun kuvi ra xiniñu'u na kuu iin ita niñu nuu va ndia, ña sa kun takundi'i nuu chiñu va'a va. Ra ta xa saña'a kun yuvi, ra xi'in ña to'o, xi'in ña tiaku ini va kun, na saña'a kun na,
56002008	ra saa tu xi'in tu'un ndichi ña kuvi taxi tu'un ndiee ini nda'a inka yuvi va. Ra tu saa na sa kun, saa ra kuka'an va nuu yuvi na ki'vi kuachi xi'in tu'un Tata yo Ndioxi, ra saa ke ndia nii tu tu'un ki'vi nï'i na ka'an na xa'a va yo.
56002009	Ra na saña'a kun na ñani yo na xachiñu nda'vi köo ya'vi, ña vivii va na kandixa na xito'o na; ra to'o ni tu na koo va na, ra nii na ndatü'un kuachi tu na xi'in xito'o va na.
56002010	Ra nii na sakuï'na va tu na, chi ña xiniñu'u sa na ke ndaku na sa na xi'in takundi'i va chiñu, ña va'a na kundaa ini takundi'i yuvi, ña va'a ni tu'un Tata yo Ndioxi, ra ^sakaku yoo.
56002011	Ra ña kuni Tata yo Ndioxi ke na kaku takundi'i va yuvi, ra xa'a ña ke ndaña'a ra ña kunda'vi ni ini ra xini ra yoo va.
56002012	Ra mii ña kunda'vi ini Tata yo Ndioxi xini ra yoo kuvi ña saña'a yoo, ña na sä yo chiñu ki'vi, ra nii na sä tu yo takundi'i nuu chiñu ña kutoo ni iki kuñu yo sa va ña, chi ña xiniñu'u sa yo ke vivii va na kutiaku yo, ra ndinuni ni tu na kundikun yo Tata yo Ndioxi va.
56002013	Ra saña'a tu ña yoo, ña na kusii ni ini yo kundiatu yo ndia te xa na xaa kii ña va'a ni, kii ña nandiko Ndioxi, ra kuu Tata yo Jesucristo, ra ^sakaku yoo, kixi ra nuu ña yuuvi yo'o va.
56002014	Ra mii Tata yo Jesucristo kuvi ra ndixi'i xa'a yo, ña sakaku ra yoo nuu takundi'i chiñu ki'vi va, ra ndakatia tu ra kuachi va yo, ña va'a na kuu yo na ñuu ra, ra ndataxi tu yo mii yo ña sa yo chiñu va'a ña kuni mii va ra.
56002015	Takundi'i ña yo'o ke na saña'a kun na ñani yo, ña chikaa kun tu'un ndiee ini xi'in na, ra xi'in ndiayu ña taxi Tata yo Jesucristo va ke na ndasayukun kun na te ^xa na chiñu ki'vi. Ra na sä kun ndia nii chiñu ki'vi, ña va'a na kundäsi ndia nii yuvi yo'o.
56003001	Ra na saña'a kun na ñani yo na ve'e ñu'u, ña na sato'o na takundi'i va na chiñu, ta kuu na ndiso chiñu na'nu xi'in na ndiso chiñu vali, saa chi ña xiniñu'u va ke kandixa na na, ra koo nduvi tu na ña sa na takundi'i nuu chiñu va'a va.
56003002	Ra na saña'a tu kun na, ña na kä'an ki'vi na xa'a inka yuvi va, ra nii na sandäku tu na kuachi xi'in va na, chi ña xiniñu'u sa na ke, na sa to'o va na, ra na sani̱nu̱ na mii na, ña sa to'o na inka yuvi.
56003003	Saa chi te yachi, ra ta iyoo na kan ke ndixiyo tu yoo va, saa chi ki'vi ni ndixiyo yo, ra nii ndikandïxa tu yo Tata yo Ndioxi va; ra yo nindoñu'u va xikuu yo, ra xikuu tu yo na xachiñu nda'vi nuu takundi'i chiñu ki'vi ña kutoo ni iki kuñu yo sa va ña. Ra niña chiñu ki'vi va ke xa yo, ra kuini ni tu ndixiyo va yo, ra takundi'i va yuvi ra kundasi va na yoo, ra kundasi tu yoo na kan va.
56003004	Ndi su ndixaa va kii, ña ndaña'a Tata yo Ndioxi, ña ^kunda'vi ini ra takundi'i yuvi, ra saa tu ña ^ku'vi ini va ra na,
56003005	ra sakaku va ra yoo, ndi su süvi xa'a ña ndixa yo ndia iin chiñu va'a ke ndisakaku ra yoo, chi xa'a ña kunda'vi ini ra yoo va kuvi ña. Ra xi'in ndiee Tachi Yii va ra ke sakaku ra yoo, ra ndakatia ra kuachi yo, ra nduu yo yuvi xa̱a ña kutiaku yo ta ku'va kuni mii ra.
56003006	Ra ndia tixa'vi Tata yo Jesucristo, ra ^sakaku yoo, saa chi xa'a ña xa ra kan ke, taxi Tata yo Ndioxi Tachi Yii ra iyoo xi'in yo.
56003007	Ra xa'a ña kunda'vi ni ini mii va Tata yo Ndioxi xini ra yoo kuvi ña ndasa ra yoo ta ku'va iyoo yuvi na köo kuachi, ra ndini'i ta'vi yo ña kutiaku yo ndia ndikaa ndiku'un xi'in ra.
56003008	Ra takundi'i tu'un ña ka'an yu xi'in kun yo'o, ra ña va'a va kuvi ña ra na kondiaa ini kun ña, ra mii ña yo'o ke vivii na saña'a va kun na ñani yo na ndikun Tata yo Ndioxi, ña va'a na kundi'i ini na sa na chiñu va'a. Ra tu'un ña ka'an yu xi'in kun yo'o, ra ña xiniñu'u ke nuu takundi'i va yuvi.
56003009	Ndi su na ndatü'un kuachi vi kun xi'in yuvi xa'a tu'un ña köo ya'vi ndiaa; ra nii kuento yata, ña ^ndakani na yata xa'a tu'un chi'ña ña sakua'a na nuu na xii xikua na ke na tiäa so'o vi kun; ra nii na säa kun, ra nii na känita'an tu kun xi'in yuvi xa'a ndiayu Tata yo Ndioxi ña ndakoo ra Moisés va. Saa chi takundi'i ña kan, ra köo ya'vi ndiaa vi ña, ra nii kuëe chindiee ta'an tu ña xi'in va yo.
56003010	Ra tu ndia na ve'e ñu'u ndukuiin ña kuni na ta'vi na ve'e ñu'u, xa'a ndia ndia ka ña'a, ra na ka'an kun xi'in na xa'a kuachi na, iin ichi a uvi ichi va, ra tu ndixïin na ndakoo na chiñu ña ^xa na, saa ra na ka'an kun xi'in na ña na kee na ve'e ñu'u ku'un va na;
56003011	ra tu xa ndika'an kun iin ichi a uvi ichi xi'in na, ra ndikandïxa na, saa ra xa nani xi'in ña kan ke kuvi kundaa ini kun, ña ndïkun ka yuvi kan ña ndaa xa'a Tata yo Jesucristo va, ra mii va chiñu ki'vi ña xa na ke ka'an xa'a na ña iyoo kuachi va na.
56003012	Ra te xa na ti'vi yu ra Artemas a ra Tíquico ña xaa ndia kuto'ni ndia yo'o, ra na sa nduxa kun ña kixi kun chi ñuu Nicópolis ña kuto'ni kun yu'u, saa chi ikan ke chikaa ini yu koo yu yoo savi yo'o.
56003013	Ra na chindiee ta'an ni kun xi'in ra ñani yo Zenas, ra ^ndaki'in tu'un yuvi nuu na chiñu, ra saa tu ra ñani yo Apolos va, ña va'a na kumäni ndia nii ña'a nuu ndia ichi nuu ku'un ndia.
56003014	Ra na sakua'a na ñani yo, na ve'e ñu'u ña kundi'i ini na ña sa na chiñu va'a, ra saa tu ña chindiee ta'an na xi'in yuvi na xamani nuu va, saa chi ña va'a va ke kuu na yuvi na ndiaa ya'vi ni.
56003015	Ra ^ti'vi ni takundi'i na ñani yo, na iyoo xi'in yu tu'un ndioxi kuxaa ña nuu kun. Ra na ka'an ndioxi ni tu yo'o va xi'in na ñani yo, na ndikun Tata yo Jesucristo. Ra mii Tata yo Ndioxi na taxi ña va'a koo xi'in takundi'i ndo. Saa koo.
57001001	Yu'u, ra Pablo, ra ndikaa ve'e kàà xa'a ña ka'an ndoso yu tu'un va'a xa'a Tata yo Jesucristo, kuvi ra ^tiáá tutu yo'o xi'in ra ñani yo Timoteo, ña kuxaa ña nda'a kun, ñani Filemón, ra xachiñu xi'in ndi, ra ku'vi ni ini ndi xini ndi;
57001002	ra ^ti'vi tu ndi tu'un ndioxi kuxaa nuu ña ku'va yo Apia va, ra saa tu ra ñani yo Arquipo, ra tiaa ni ndieé chikaa ndie̱e̱ xika ka'an ndoso tu'un Tata yo Ndioxi xi'in va yo, ra ^ti'vi tu ndi tu'un ndioxi kuxaa nuu na ñani yo na ndakuta'an ve'e va kun.
57001003	Ra mii Tata yo Ndioxi, xi'in Tata yo Jesucristo na taxi ña va'a kuta'vi ndo, ra va'a ni na koo ndo.
57001004	Ra iin takundi'i va ichi ña ndataxi yu tixa'vi nda'a Tata yo Ndioxi, ra ndaka'an tu yu xa'a yo'o va ñani Filemón, ra ndataxi ni yu tixa'vi nda'a ra xa'a kun.
57001005	Saa chi ^ndatu'un na ñani yo xi'in yu xa'a kun, ña ndinuni ni va ^ndíku̱n kun Tata yo Jesucristo, ra ku'vi ni tu ini kun xini va kun ra, ra ^ku'vi ni tu ini kun xini kun takundi'i na yii na kuu na ñuu va ra.
57001006	Ra xa'a ña ndakundikun yuvi Tata yo Jesucristo xi'in yo, xa'a ña kundaa ini na ña ndiaa ini yo'o, ra kuvi ña ka'an ni yu xi'in Tata yo Ndioxi ña va'a na tandiaa na kundaa va'a ini na xa'a ña va'a, ña xa ndaki'in yo xa'a ña ndikun yo Tata yo Jesucristo.
57001007	Ra tiaa ni kusii ini ndi, ra ndiakua ndakindiee tu ini va ndi xi'in kun ñani Filemón, saa chi ku'vi ni ini kun xini kun na ve'e ñu'u, ra xa'a ña xa yo'o kuvi ña ndakindiee tu nima va na.
57001008	Ra xa'a ña kuu yu, ra xika ka'an ndoso tu'un va'a xa'a Tata yo Jesucristo, ra kuu mii va yu ndiayu ña ka'ndia yu chiñu nuu kun, ña sa kun ña xiniñu'u sa kun,
57001009	ndi su küni yu ña sa yu saa, chi ña kuni yu ke kuaku nda'vi yu nuu va kun, xa'a ña xa iyoo ña ^ku'vi ini ña kuu mii Tata yo Ndioxi xi'in yo. Ra yu'u, ra xikua'a Pablo, ra ndikaa ve'e kàà xa'a ña ka'an ndoso yu tu'un va'a xa'a Tata yo Jesucristo,
57001010	kuvi ra nduku iin ña mani nuu kun vichin, ñani Filemón, xa'a ra Onésimo, ra iyoo ta ku'va iyoo se'e yu, xa'a ña ndakundikun ra ichi Tata yo Ndioxi xa̱ yu ini ve'e kàà nuu ndikaa yu yo'o.
57001011	Ra va'a ni ña ndixa va ke kuëe vivii ndixachiñu ra Onésimo nuu kun te yachi, ndi su vichin, ra tiaa ni va xiniñu'u ra nuu kun, ra saa tu nuu yu'u va.
57001012	Ra xa'a ña kan ke tuku va ^ndati'vi yu ra, ña xaa ra nuu kun vichin; ra ta ku'va ^xa kun xi'in yu'u ña vii ni ndaki'in kun yu'u, ke na sa tu kun xi'in ra yo'o va, ña vii ni na ndaki'in kun ra.
57001013	Ra va'a ni kuni ni tu yu'u va ña na kindoo ra yo'o, ña chindiee ta'an ra xi'in yu nuu yo'o, ña ndikaa yu ve'e kàà vichin xa'a ña ka'an ndoso yu tu'un va'a xa'a Tata yo Jesucristo.
57001014	Ndi su küni yu ña ka'ndia mii yu chiñu, tu köo yu'u kun xi'in yu, saa chi ña mani ña nduku yu nuu kun, ra küni yu ña na kuu ña ña nduxa, chi ña kuni yu ke na kuu ña ña kusii ini va kun.
57001015	Ra ña xi̱nu ra Onésimo nuu kun, ña köo ra ndixiyo xi'in kun ndia'vi kii, ra kusana ña va'a na ndakuta'an mani ra xi'in kun ndia ndixaa kii ndia ndixaa tiempo va kuvi ña.
57001016	Ndi su küu ka ra, iin ra xachiñu nda'vi köo ya'vi nuu kun, chi vichin, ra ta ku'va iyoo iin ñani mii kun, ra ^ku'vi ni ini kun xini va kun na koo ra. Ra ^ku'vi ni tu ini yu'u va xini yu ra, ndi su na ku'vi ni ka va ini yo'o kuni kun ra, xa'a ña xa ndakundikun ra Tata yo Jesucristo.
57001017	Ra ña kuu kun ñani yu, xa'a ña ndikun yo Tata yo Ndioxi, ra ta ku'va ^xa kun ña vii ni ndaki'in kun yu'u ke na sa tu kun xi'in ra yo'o va, ña vii ni na ndaki'in kun ra.
57001018	Ra tu ndia chiñu ki'vi xa ra xi'in kun, ra a ndia tu ña'a kun tiin va ra, ra na kundï'i ini kun, chi yu'u va na ka̱'a̱n kun xi'in ra ndacha'vi yu ña nuu va kun.
57001019	Yu'u, ra Pablo kuvi ra, ^tiáá tutu yo'o xi'in nda'a yu ña kuxaa ña nuu kun, ra yu'u va kuvi ra ndacha'vi takundi'i ña nika ra nuu kun; ra va'a ni ña ndixa ke kuvi tu sandaka'an yu'u va yo'o, ña níká tu mii va kun nuu yu xa'a ña ndikaku kun, ra tiaku kun vichin.
57001020	Saa va ke iyoo ña ñani, ra na sa kun ña mani yó'o xi'in yu, xa'a ña ndikun yo Tata yo Jesucristo; saa chi ndakindiee ni ka va ini yu tu na sa kun ña mani yo'o xi'in yu.
57001021	Ra xa kundaa kaxi va ini yu ña sa va kun ña mani ña nduku yu nuu kun yo'o, ñani, Filemón, ra a kusana vi'i ka va ña sa kun nuu ña nduku yu nuu kun.
57001022	Ra xa ka'an tu'va tu yu xi'in kun ña na sanduvi kun iin ña'ñu ve'e kun nuu koo va yu, saa chi ndiaa va ini yu, ña ndakuiin va Tata yo Ndioxi yu'u ndo xa'a ña ^ka'an ni ndo xi'in ra xa'a yu, ra taxi va ra ndiayu ña kama ni va xaa yu koo yu xi'in ndo.
57001023	Ra ra ñani yo, Epafras, ra ndikaa ve'e kàà xi'in yu xa'a ña ka'an ndoso ndi tu'un va'a xa'a Tata yo Jesucristo, ra ti'vi ni ra tu'un ndioxi kuxaa ña nuu kun,
57001024	ra saa tu ra Marcos va, xi'in ra Aristarco, xi'in ra Demas, xi'in ra Lucas, ra ndia yo'o kuvi ndia ka'an ndoso tu'un Tata yo Ndioxi xi'in yu.
57001025	Ra mii Tata yo Jesucristo na taxi ña va'a kuta'vi takundi'i ndo. Saa koo.
58001001	Ra te kuiya xina'a, ra mii va Tata yo Ndioxi kuvi ra taxi tu'un ra nda'a tiaa, ndia ndika'an ndoso tu'un yu'u ra, ra kua'a ni va ichi ndika'an ndia ña, ra kua'a ni tu ku'va ndika'an va ndia ña, xi'in na xii xikua yo;
58001002	Ndi su saa kuu, ra ndiya'a kua'a ni va kuiya, ra kii ña ndee yo vichin, ra kuëe xa ka ra saa, chi vichin, ra xa nda'a se'e va ra ke taxi ra tu'un ra, ra ndika'an ndoso ra kan ña nuu yo. Ra se'e ra kuvi tu ra xiniñu'u ra ña xava'a ra ña yuuvi, xi'in takundi'i ña'a ña iyoo nuu ñu'u, xi'in takundi'i ña'a ña iyoo ndiví, ra nda'a ra kuu se'e ra ke ndataxi tu ra takundi'i va ña'a ña iyoo nuu ña yuuvi yo'o.
58001003	Ra mii Tata yo Jesucristo va kuvi ra ^ndaña'a ndiee ka'nu, ña nduvi ni kuu mii Tata yo Ndioxi; ra Tata yo Jesucristo, ra iin takundi'i ña'a, ña ^kuu mii Tata yo Ndioxi kuvi tu ña ^kuu mii ra yo'o va; ra mii Tata yo Jesucristo kuvi tu ra ^tiin takundi'i ña'a ña iyoo nuu ña yuuvi yo'o va, ña kan ke va'a iyoo ña; ra xi'in ndiee ka'nu ña ^kuu mii tu'un va ra ke tiin ra ña. Ra te ndi'i ndakatia ra kuachi yo, ra saa nandaa ra ndivi nuu íin tiayu ka'nu, nuu ndu'u Tata ra Ndioxi, ra ndakundu'u ra xiin kua'a va ra.
58001004	Ra Tata yo Jesucristo kuvi ra chee nuu takundi'i va na tatun Tata yo Ndioxi, saa chi kivi ña taxi Tata yo Ndioxi nda'a Tata yo Jesucristo, ra ka'nu ni va ña nuu kivi takundi'i na tatun Tata yo Ndioxi.
58001005	Saa chi Tata yo Ndioxi, ra ndia nii ichi ndikä'an ra xi'in ndia nii na tatun ra, ña ka'an ra, ta ku'va ndika'an ra xi'in Tata yo Jesucristo, ña kachi ra su'va: Yo'o kuvi se'e mii yu; ra yu'u kuvi ra ^taxi ña tiaku kun vichin; Ra nii ndikä'an tu ra xa'a ndia nii na tatun ra, ña kachi ra su'va: Yu'u kuvi ra kuu Tata ra, ra ra kan kuvi ra kuu se'e va yu.
58001006	Ra te ti'vi Tata yo Ndioxi Tata yo Jesucristo, ra ndini'i ta'vi ndaki'in takundi'i ña'a ña iyoo nuu ña yuuvi kixi ra, ra su'va va ke kachi Tata yo Ndioxi xa'a ra: Na ndasaka'nu takundi'i va na tatun yu, ra kuu se'e yu, káchi ra.
58001007	Ra na kundaa ini ndo, chi su'va va ke ^kachi Tata yo Ndioxi, xa'a na tatun ra, kachi tu'un ra: Na tatun yu, ra nuu va yu ke ^xachiñu na, ra ^ndasa tu yu na ta ku'va iyoo tachi, xi'in yaa ñù'ù va.
58001008	Ndi su siin va tu ndika'an Tata yo Ndioxi xa'a Tata yo Jesucristo ra kuu se'e ra, kachi tu'un ra: Yo'o kuvi Ndioxi ra ka'ndia chiñu ndia ndixaa kii ndixaa tiempo; ra te xa na ka'ndia chiñu kun, ra ndasandaku ndi'i va kun chiñu ki'vi.
58001009	Saa chi ^xinisii ni kun ña va'a, ra kundasi va kun chiñu ki'vi; ra yu'u, ra kuu Tata kun Ndioxi va kuvi ra ndikaxin yo'o, ña kuu kun rey saa chi saa kuni mii va yu, ra kua'a ni ka va ña sii ini, taxi yu nda'a yo'o nuu takundi'i na ita'an xi'in kun, kachi Tata yo Ndioxi, ^kachi tu'un ra.
58001010	Ra ndika'an ka tu Tata yo Ndioxi, kachi ra su'va va, kachi tu'un ra: Yo'o, Ndioxi, ra kuu se'e mii yu kuvi ra xakin xa'a ña yuuvi yo'o xi'in nda'a kun, ra saa tu ndivi va kii ña xikundu'u xa'a ña yuuvi.
58001011	Ra takundi'i ña'a ña xava'a kun, ra ña ndi'i xa'a va kuvi ña, ndi su yo'o, ra tiaku kun ndia ndixaa kii ndia ndixaa tiempo va. Saa chi ta ku'va ^ndo'o tikoto te xa kuyata va ña ke ndo'o ña;
58001012	Ra ndaka'nu tu kun ña ta ku'va xa na ña ^ndaka'nu na tikoto va. Ra ndasama tu kun ña, ta ku'va xa na ña ^ndasama na tikoto ña ndixi va na. Ndi su yo'o, ra ta iyoo kun, iyoo va kun, saa chi ndia nii kii ke küvi vi kun.
58001013	Ra Tata yo Ndioxi, ra ndia nii na tatun ra ndikä'an ra xi'in, ta ku'va ndika'an ra xi'in Tata yo Jesucristo, ña kachi ra su'va: Na'a kundu'u kun xitia kua'a yu, ra na sandi'i yu xa'a takundi'i na iyoo kuachi xi'in kun, kachi ra.
58001014	Ra takundi'i na tatun Tata yo Ndioxi, ra takua nuu va ra ke xachiñu na, ra ti'vi tu ra na kua'an na ña chindiee ta'an na xi'in yuvi na xiniñu'u kaku va.
58002001	Ra xa'a ña kan ke xiniñu'u ni va na kundaa va'a ini yo xa'a tu'un ña ndaa ña xa xini so'o yo, ña va'a na ndaköo yo ña ndikun yo ichi Tata yo Ndioxi.
58002002	Ra na ndaka'an ndo, chi tu'un ña taxi Tata yo Ndioxi nda'a na tatun ra ndika'an ndoso na nuu yuvi, ra ña ndaa ni va kuvi ña, ra yuvi na ndixïin kandixa ña, ra ndini'i va na tundo'o xa'a ña.
58002003	Ra tu saa ndo'o na kan xa'a ña ndikandïxa na, saa ra, ¿ni ke sa tu yoo ña kaku yo tu na kundasi yo ña ka'nu ña xa Tata yo Ndioxi xa'a yo ña sakaku ra yoo? Ra mii va Tata yo Jesucristo kuvi ra nuu va'a ndika'an ndoso xa'a tu'un ña sakaku yuvi; ra te ndi'i, saa xini so'o inka na ña, ra kundaa ini na ña kuu ña ña va'a. Ra ndika'an ndoso tu na ña nuu yoo va.
58002004	Ra xi'in kua'a ni ña ndichi, xi'in ña nduvi, ña täan kuni yo, xi'in kua'a ni ña xitu'un va ke ndaña'a Tata yo Ndioxi nuu tu'un ra ña kuu ña ña ndaa, ra saa tu xi'in ndiee Tachi Yii ra ña ^taxi ra nda'a yo ta ku'va ^kuni mii va ra.
58002005	Ra na kundaa ini ndo, chi nditäxi vi Tata yo Ndioxi ndiayu nda'a na tatun ra, ña ka'ndia chiñu na xa'a ña yuuvi xa̱a, ña ka'an yo xa'a, saa chi nda'a Tata yo Jesucristo va ke taxi ra ndiayu ña ka'ndia chiñu ra xa'a ña yuuvi xa̱a kan.
58002006	Ra nuu tutu yii ña kuu tu'un Tata yo Ndioxi, ra su'va va ke kachi iin tiaa ndika'an ra xi'in Tata yo Ndioxi: Tata Ndioxi, ¿nichuun vi ke ndaka'an kun xa'a na yuuvi, na köo ya'vi ndiaa? ¿Ra nichuun vi ke koo tu ra xa̱à nuu ña yuuvi yo'o nuu kun, ña ndi'i ni ini kun xa'a ra?
58002007	Ra ndia'vi kii va ke sanuu kun ra nuu na tatun kun, ra xa'a ña xa kun saa, ra ña va'a na ndoni'i va kun ra ke, ra chindu'u to'o ni tu kun tu'un xa'a va ra, ra taxi tu kun ndiayu nda'a ra, ña na ka'ndia chiñu ra nuu takundi'i va ña'a, ña xava'a kun iyoo nuu ña yuuvi yo'o;
58002008	ra mii ra kuvi ra xa'ndia chiñu nuu takundi'i va ña'a ña iyoo vichin, kachi tiaa kan. Ra ña kachi tu'un Tata yo Ndioxi su'va xa'a tiaa kan, ra takundi'i va ña'a ke xa'ndia chiñu ra nuu, chi saa ^kuni mii Tata yo Ndioxi va. Ra kumani ka va saa xinu nuu takundi'i tu'un yo'o.
58002009	Ndi su kundaa va ini yo ña xiin va Tata yo Jesucristo xa ninu ra mii ra nuu na tatun Tata yo Ndioxi kii ña xitiaku ra nuu ñu'u yo'o. Ra xa'a ña ku'vi ini Tata yo Ndioxi xini ra na yuuvi yo'o va kuvi ña ti'vi ra Tata yo Jesucristo ña kixi ra ndixi'i ra xa'a takundi'i va yuvi; ndi su sandatiaku va Tata yo Ndioxi ra, ra taxi ni ra ña to'o, xi'in ña ka'nu nda'a ra.
58002010	Ra ña xa Tata yo Ndioxi saa, ra va'a ni va xa ra, ra kundaa tu ini yo ña ka'nu ni va ra, ra mii ra kuvi ra xava'a takundi'i va ña'a ña iyoo nuu ña yuuvi yo'o; ra va'a ni saa va, ndi su taxi va ra ña ndo'o Tata yo Jesucristo, ra xa'a ña kan ke va'a xatiaa Tata yo Jesucristo nuu na saa ini xini ña'a, ra sakaku tu ra yoo va, ra taxi tu ra ndiayu nda'a yuvi na kuu se'e ra ña koo na xi'in va ra.
58002011	Ra Tata yo Jesucristo xi'in yuvi na ^ndasayii ra, ra inuu se'e Tata yo Ndioxi kuvi va na. Ra xa'a ña kan ke kuëe kukä'an vi nuu Tata yo Jesucristo, ña ^ndaki'in ra yoo ña kuu yo na ñani ra.
58002012	Ra su'va ke kachi Tata yo Jesucristo, ^kachi tu'un Tata yo Ndioxi: Tiaa ni ka'nu kun kachi yu xi'in na ñani yu, ra ndasaka'nu yu yo'o, te xa na ndakuta'an yu xi'in na.
58002013	Ra ka'an ka tu ra, kachi ra su'va va: Tata Ndioxi, yu'u ra kundiaa va ini yu yo'o, kachi ra. Ra ka'an tu ra, ña kachi ra su'va va: Tata Ndioxi, yo'o va iyoo yu xi'in se'e kun na taxi kun nda'a yu, kachi ra.
58002014	Ra ña xiniñu'u va kuvi ña nduu Tata yo Jesucristo ta ku'va iyoo mii yo na kuu se'e ra, ña va'a ndixi'i ra xa'a yo; ra su'va va ke xa ra ña va'a sandi'i ra xa'a ri ña'a, ri xa'ndia chiñu nuu ña xa'ni, ri kuu timia'a.
58002015	Ra saña ndika tu ra yoo nuu ña xa'ni, ña ndiyu'vi ni yo nuu te yachi va; ra ña tiaa ni ndiyu'vi yo nuu ña xa'ni kan, ra ndia ta iyoo na xinu'ni va ndixiyo yo.
58002016	Ra su'va va ke xa ra, saa chi ndikïxi ra ña chindiee ta'an ra xi'in na tatun Tata yo Ndioxi, chi ña kixi ra, ra yoo na kuu ndise'e ra Abraham va kuvi na kixi ra chindiee ta'an ra xi'in.
58002017	Ra xa'a ña kan ke ña xiniñu'u va kuvi ña kixi Tata yo Jesucristo ña nduu ra ta ku'va iyoo yoo na kuu ñani ra, ra nduu ra iin sutu ra kuchee va'a, ra ndinuni ni ^xachiñu nuu Tata yo Ndioxi, ra ^ku'vi ni tu ini ra xini ra yoo va. Ra su'va va ke xa ra, ña va'a sandi'i ra xa'a kuachi yoo na kuu ñuu Tata yo Ndioxi.
58002018	Ra va'a ni, saa chi kuvi tu chindiee ta'an ra xi'in yuvi na kuni timia'a kotondoso va ri, saa chi saa kuvi tu ña ndo'o mii ra ta kixi ra nuu ña yuuvi yo'o va.
58003001	Ra xa'a ña kan ke ñani yo, na xa nduyii, ndo'o kuvi na kana Tata yo Ndioxi ña koo ndo xi'in ra, ra xa'a ña kan ke ndinuni va'a na ki'in xini ndo xa'a Tata yo Jesucristo, ra ka'nu ni, ra xika chiñu nuu Tata yo Ndioxi, ra kuu sutu ra kuchee va'a nuu ichi ña ndikun yo.
58003002	Ra Tata yo Jesucristo kuvi ra ndinuni va'a xachiñu nuu Tata yo Ndioxi, ra mii Tata yo Ndioxi kuvi ra taxi chiñu nda'a ra ña ^xachiñu ra nuu va ra; ra ta ku'va xa Tata yo Jesucristo kuvi tu ña xa ra Moisés va, saa chi ndinuni ni va xachiñu ra nuu na ñuu Tata yo Ndioxi.
58003003	Ndi su ka'nu ni ka va Tata yo Jesucristo nuu ra Moisés, ra ta ku'va iyoo iin tiaa ra xava'a ve'e va ke iyoo ra, saa chi iin tiaa ra xava'a ve'e, ra xa to'o ni ka va na ra kan nuu ve'e ña xava'a ra.
58003004	Takundi'i ve'e, ra yuvi va kuvi na xava'a ña; ndi su Tata yo Ndioxi va kuvi ra xava'a takundi'i ña'a ña iyoo nuu ña yuuvi yo'o.
58003005	Ra ra Moisés kuvi ra ndinuni va'a xachiñu nuu na ñuu Tata yo Ndioxi; ra chiñu ña xa ra ke ndika'an ra xa'a ña sa Tata yo Ndioxi kii ña vaxi va.
58003006	Ndi su Tata yo Jesucristo, ra xa'a ña kuu ra se'e Tata yo Ndioxi, ra ndinuni ni va xa'ndia ra chiñu nuu ve'e Tata yo Ndioxi. Ra yoo va kuvi na kuu ve'e kan, ra ndiaa ini yo ra ndia kii ndi'i va, ra kusii ni tu ini yo ña ndiatu yo ndaki'in yo ña'a ña taxi ra nda'a va yo.
58003007	Ra xa'a ña kan ke na sa ndo ta ku'va kachi Tachi Yii va, ra na kundaa ini ndo chi su'va ke kachi ña: Tu xini so'o ndo ña ka'an Ndioxi vichin,
58003008	ra na küu ndo yuvi na ndiee ni ini, ta ku'va xa na ñuu Israel ña ndixïin na kandixa na Tata yo Ndioxi ra ndukuiin na xitondoso na ra iku iyu, ña kuni na kundaa ini na nisaa tiempo kundiee ini ra nuu na.
58003009	Ra iku iyu kan kuvi ña xitondoso na xii xikua ndo yu'u, ra uvi xiko vi kuiya xini na ña xa yu, ndi su ni saa chi ndikandïxa vi na yu'u.
58003010	Ra xa'a ña xa na xii xikua ndo saa kuvi ña ndisaa yu xi'in na, ra ndika'an yu kachi yu saa: “Nima na, ra ña kuxika kua'an va kuvi ña nuu yu, ra xïin mii na kandixa na yu'u xi'in ndinuni nima vi na.”
58003011	Ra ña ndisaa yu xi'in na kuvi ña kindoo yu, ña täxi yu ki'vi na koo na nuu iyoo yu ña ndakindiee na, kachi Tachi Yii Tata yo Ndioxi ndika'an ña.
58003012	Ra xa'a ña kan ke na kondiaa ni ndo mii ndo, ñani yo, ña va'a na nduñä'a nima ndo, ra kuxika ña nuu Tata yo Ndioxi, ra tiaku, ra kuïin ka ndo kandixa ndo ra.
58003013	Chi ña xiniñu'u sa ndo ke na chikaa ndo tu'un ndiee ini xi'in ta'an ndo iin takundi'i kii va, saa chi vichin kuvi ña kuvi sa va ndo ña; ña va'a na sandä'vi ña vä'a ndo'o ra sa ndo kuachi, ra ndundiee nima ndo nuu Tata yo Ndioxi.
58003014	Saa chi tu ndinuni ni na koo nima yo ña kondiaa ini yo Tata yo Ndioxi ndia kii ndi'i, iin ta ku'va xa yo ña ndinuni ni xindiaa ini yo ra te kii xa'a te sakan kandixa yo ra, saa ra ndaki'in tu yoo va ña'a ña kuu kuenda Tata yo Jesucristo.
58003015	Ra na ndaka'an ndo xa'a ña ka'an Tachi Yii xi'in ndo, ña kachi ña su'va: Tu xini so'o ndo ña ka'an Ndioxi xi'in ndo vichin, ra na küu ndo yuvi na ndiee ni ini ta ku'va xa yuvi, na ndixïin kandixa Tata yo Ndioxi te yachi.
58003016	¿Ra yoo kuvi na xini so'o tachi Tata yo Ndioxi, ndi su ndixïin na kandixa na ra, tuvi ndo? Ra na kundaa ini ndo chi takundi'i yuvi na ndatava ra Moisés chi ñuu Egipto va kuvi na.
58003017	¿Ra yoo xi'in kuvi tu ña ndisaa Tata yo Ndioxi uvi xiko kuiya tuvi ndo? Ra na kundaa ini ndo chi xi'in yuvi na xa chiñu ki'vi nuu va ra kuvi ña, ra na kan kuvi na ndixi'i iku iyu kan va.
58003018	¿Ra yoo kuvi tu na kindoo Tata yo Ndioxi ña täxi ra ki'vi na nuu iyoo ra ña ndakindiee na xi'in ra tuvi ndo? Ra na kundaa ini ndo chi yuvi na ndixïin kandixa tu'un ña ndika'an va ra kuvi na.
58003019	Ra mii ña ndaa va kuvi ña chi nditäxi ndixa va Tata yo Ndioxi ña ki'vi na ndakindiee na xi'in ra, saa chi ndixïin na ña kandixa na ra.
58004001	Ra xa'a ña kan ke kuenda ni na koo ndo, ña va'a na ndö'o ndo ta ku'va ndo'o na kan, ra ta xa na ndi'i, ra küvi ki'vi ndo ña ndakindiee ndo xi'in Tata yo Ndioxi nuu iyoo ra, ndi su Tata yo Ndioxi ra kuëe naa vi ini ra kan xa'a ña kindoo ra xi'in na xii xikua yo ña ki'vi yo ña ndakindiee yo xi'in ra.
58004002	Ra ta ku'va iyoo na xii xikua yo kuvi tu ña iyoo yoo va, saa chi xini so'o na kan tu'un Tata yo Ndioxi ra xini tu so'o yoo va ña, ndi su ndixïyo ya'vi ndiaa vi ña xini so'o na ña, saa chi ndixïin na kandixa na ña ka'an ña.
58004003	Ra takua yoo na kandixa va kuvi na kuchuun ki'vi ña ndakindiee yo xi'in Tata yo Ndioxi. Ndi su yuvi na xïin kandixa, ra su'va va ke kachi Tata yo Ndioxi xa'a na kan: Xa'a ña ndisaa yu xi'in va na kuvi ña kindoo yu, ña kï'vi na nuu iyoo yu ña ndakindiee na xi'in yu, kachi ra ndika'an ra. Ra na kundaa ini ndo chi xa iyoo va nuu ki'vi yo ndakindiee yo xi'in Tata yo Ndioxi, te sandi'i ra xava'a ra ña yuuvi yo'o, ra ndakindiee ra.
58004004	Ra xa kundaa va ini yo ña xa iyoo nduvi va nuu ki'vi yo ndakindiee yo, saa chi saa ke kachi mii tu'un Tata yo Ndioxi va: Kii uxa, kii ña sandi'i Tata yo Ndioxi xava'a ra takundi'i ña'a va kuvi ña ndakindiee ra, kachi ña.
58004005	Ra xa'a ña xa iyoo nuu ki'vi yo ndakindiee yo xi'in Tata yo Ndioxi kuvi ña ndika'an ra xa'a na ndikandïxa, kachi ra su'va, kachi tu'un ra: Kï'vi na nuu iyoo yu ña ndakindiee na, kachi ra.
58004006	Ra na kundaa ini ndo, chi nuña va nuu ki'vi yuvi ña ndakindiee na xi'in Tata yo Ndioxi; ra yuvi na nuu va'a xini so'o tu'un va'a ña ^sakaku yuvi, ra ndixïin vi na kan kandixa na ña ka'an ña, ra xa'a ña kan ke ndikï'vi vi na nuu iyoo Tata yo Ndioxi ña ndakindiee na.
58004007	Ra xa'a ña kan ke chituni tuku va Tata yo Ndioxi iin kii ña kuvi ki'vi yuvi nuu iyoo ra ña ndakindiee na, ra kii kan kuvi kii vichin va. Ta ku'va kachi Tata yo Ndioxi ndika'an ra xi'in ra David kachi tu'un ra ña xa ndika'an yo xa'a, ña ^kachi su'va: Tu xini so'o ndo tu'un ña ka'an Tata yo Ndioxi xi'in ndo vichin, ra na küu ndo yuvi na ndiee ni ini, ^kachi ña.
58004008	Ra tu nditaxi ra Josué ña ki'vi na ñuu Israel nuu ndakindiee na, saa ra ndïko ka vi Tata yo Ndioxi ka'an tuku ra xa'a inka kii.
58004009	Ra xa'a ña ndikï'vi na kan nuu ndakindiee na kuvi ña xa iyoo iin nuu yii nuu ku'un na ñuu Tata yo Ndioxi ndakindiee na.
58004010	Ra kii ña ki'vi na ñuu Tata yo Ndioxi ña ndakindiee na xi'in ra, kuvi kii ña ndakindiee na nuu takundi'i va chiñu na, ta ku'va xa mii ra ña ndakindiee ra te sandi'i ra xava'a ra takundi'i ña'a ña iyoo nuu ña yuuvi yo'o.
58004011	Ra xa'a ña kan ke na sa nduxa yo ña kandixa yo ña ka'an Tata yo Ndioxi, ña va'a na ki'vi yo nuu iyoo ra ña ndakindiee yo xi'in ra te xa na xaa kii. Ra na sä yo ta ku'va xa yuvi na ndixïin kandixa tu'un Tata yo Ndioxi.
58004012	Ra tu'un Tata yo Ndioxi, ra ña tiaku va kuvi ña, ra kuu mii tu ña ndiee va. Ra kunu ni ka va xa'ndia ña yo'o, nuu ichi ña ndiko uvi saa xiyo yu'u, saa chi ki'vi tu ña ndia mii ini nima yuvi va, ra saa tu ndia ini ña xinituni va na; ra ki'vi tu ña ini tuchi va na, ra saa tu ini leke na nuu ñu'u meke va. Ra ndatava tuvi ña takundi'i va ña xani ini yuvi sa na, ra saa tu takundi'i ña ndakani nima na sa va na.
58004013	Ra takundi'i ña'a ña xava'a Tata yo Ndioxi, ra ndia nii ña kuchüun tise'e nuu ra; saa chi iyoo yala takundi'i va ña nuu ra, ra xini ra takundi'i va ña. Ra nuu ra kan kuvi ña ndataxi yo xa'a takundi'i va chiñu ña xa yo.
58004014	Ra Tata yo Jesús, ra kuu se'e Tata yo Ndioxi kuvi ra kuu sutu ra kuchee va'a nuu yo, ra ra kan kuvi tu ra nandaa ndivi va, ra xa'a ña kan ke xiniñu'u ni, na kundikun yo ra xi'in ndinuni nima yo.
58004015	Ra sutu ra kuchee nuu yo, ra ^kunda'vi va ini ra xini ra yoo ña kuvita ini yo kuni yo sa yo chiñu ki'vi, saa chi iin ta ku'va ndo'o mii yo ña xitondoso ni timia'a yoo vichin kuvi tu ña ndo'o ra kan va, saa chi tiaa ni tu xitondoso ri ra kan va, ndi su ra kan, ra kuëe ndixa vi ra kan chiñu ki'vi.
58004016	Ra xa'a ña kan ke, te xa ndo'o yo ndia ndia ka va tundo'o, ra na kondiaa ini yo Tata yo Ndioxi, ra na kuyachin yo nuu ndu'u ra xa'ndia ra chiñu. Ra chindiee ta'an va ra xi'in yo, saa chi ra kan, ra ra va'a va kuvi ra, ra ku'vi ni tu ini ra xini ra yoo va.
58005001	Ra na ndakani yu nuu ndo ra kundaa ini ndo: Iin tiaa, ra kuu sutu, ra kuchee, ra mii va Tata yo Ndioxi kuvi ra ndakaxin ña'a tiañu ndia sutu, ña va'a na kuaku nda'vi ra xa'a na ñuu ra nuu Tata yo Ndioxi, ra soko tu ra ndia ndia ka ña'a va, ra ka'ni tu ra kiti soko ra xa'a kuachi na ña va'a na koo ka'nu ini Tata yo Ndioxi xa'a na.
58005002	Ra sutu, ra kuchee yo'o, ra kunda'vi va ini ra xini ra yuvi na täan kundäa va'a ini xa'a tu'un Tata yo Ndioxi, na xa chiñu ki'vi, saa chi ta iyoo na kan ke iyoo tu ra kan va, ña kuchüun ra sa ra takundi'i chiñu ña kuni Tata yo Ndioxi.
58005003	Ra xa'a ña vita ni va ra kuvi ña soko ra ña'a xa'a kuachi mii ra, ra saa tu xa'a kuachi na ñuu va ra.
58005004	Ra iin sutu ra kuchee, ra küvi vi kuu ra sutu ra kuchee tu süvi Tata yo Ndioxi kuvi ra taxi ndiayu nda'a ra; saa chi mii va Tata yo Ndioxi kuvi ra ndakaxin iin sutu ra kuchee, ta ku'va xa ra ña ndikaxin ra ra Aarón, ra xikuu sutu ra kuchee te yachi.
58005005	Ra ta ku'va kuu xi'in ra Aarón, kuvi tu ña kuu xi'in Tata yo Jesucristo va; Saa chi süvi ña ndikuni mii ra kuvi ña nduu ra sutu ra kuchee, chi mii va Tata yo Ndioxi kuvi ra ndikaxin ña'a ña kuu ra sutu ra kuchee, ra su'va ke kachi ra xi'in ra: Yo'o kuvi se'e yu; ra yu'u kuvi ra taxi ña tiaku kun vichin, kachi ra xi'in ra.
58005006	Ra ndika'an ka tu Tata yo Ndioxi kachi ra su'va va xi'in Tata yo Jesucristo: Yo'o kuvi sutu takundi'i tiempo va, ta ku'va ndixiyo ra Melquisedec, kachi ra.
58005007	Ra ta ndixika Tata yo Jesucristo nuu ñu'u yuuvi yó'o, ra ndiee ni va ndika'an ra xi'in Tata yo Ndioxi ña xaku nda'vi ra nuu ra, xi'in takundi'i ndiee ra ña na chindiee ta'an ra xi'in ra, saa chi indaa ra kan va kuvi ra kuu mii ndiee ña sakaku ra ra nuu ña ndii; ra xa'a ña xa to'o Tata yo Jesucristo Tata yo Ndioxi, ra ndakuiin va ra yu'u ra.
58005008	Ra va'a ni se'e Tata yo Ndioxi kuvi va Tata yo Jesucristo, ndi su ndo'o va ra, ra xi'in ña ndo'o ra kuvi ña sakua'a ra ña kandixa ra Tata ra Ndioxi va.
58005009	Ra te xa ndi'i ndo'o Tata yo Jesucristo takundi'i ña ndika'an Tata ra xi'in ra, saa ra nduu ra xito'o ña tiaku va, ra sakaku ra takundi'i va yuvi na kandixa ña ka'an ra, ña va'a na ndï'i xa'a na ndia nii kii.
58005010	Ra kuvi va sakaku ra yoo, saa chi mii va Tata yo Ndioxi kuvi ra ndikaxin ña'a, ña kuu ra sutu, ra kuchee, ra sa ra ta ku'va xa ra Melquisedec.
58005011	Ra iyoo ni ka va ña ndatu'un ndi xi'in ndo xa'a ra sutu ra kuchee, ra xinani Melquisedec yo'o, ndi su u'vi ni va kundaa ini ndo xi'in ña saa chi kuëe xiin ndo ña tiaa so'o ndo tu'un Tata yo Ndioxi.
58005012	Ra ña xa na'a ndikun ndo Tata yo Jesucristo, ra xa kuvi va saña'a ndo tu'un Tata yo Ndioxi inka yuvi, ndi su xito'ni yu, ra xiniñu'u tuku va ndo ña na saña'a inka yuvi ndo'o xa'a chiñu ña vali va'a. Ra ta ku'va iyoo na kuachi vali na chichin va ke iyoo ndo, nuu ña xa xiniñu'u kuu ndo yuvi na'nu na xixi xita.
58005013	Ra xa kundaa ini takundi'i va yo, saa chi na kuachi vali na sakan chichin ra ndaküni vi na kan, ndia ña kuvi ña va'a, ra ndia kuvi ña vä'a, saa chi na kuachi vali va kuvi na.
58005014	Ra xa kundaa tu ini yo ña xixi na na'nu xita va, ra na kan kuvi tu na kundaa ini ndia ña kuvi ña va'a, ra ndia ña kuvi ña vä'a va, saa chi xa na xixa va kuvi na.
58006001	Ra xa'a ña kan ke kuëe tuku tuku na nandiko yo sakua'a yo ña xa saña'a na yoo xa'a Tata yo Jesucristo te sakan ndakundikun yo ra. Chi ña xiniñu'u sa yo ke na sa nduxa yo ña kuxixa ini yo ta iin iin kii va, saa chi xa sakua'a va yo ña xiniñu'u ni nandiko ini yo xa'a kuachi yo,
58006002	ra xiniñu'u ni tu kuchi va yo, ra xiniñu'u ni tu chindu'u yo nda'a yo xini na ña ka'an yo xi'in Tata yo Ndioxi xa'a va na; ra xa saña'a tu na yoo xa'a ña ndatiaku na ndii va, ra saa tu xa'a ña sayukun Tata yo Ndioxi kuachi xi'in takundi'i yuvi vaxi kii va.
58006003	Ra ña kan ke tu mii Tata yo Ndioxi taxi, ra na sa nduxa va yo ña sakua'a ka yo ña ndichi ña saña'a ra, ña va'a na kundaa va'a ka ini yo.
58006004	Ra kuni yu ña na kundaa ini ndo, chi ndia nii yuvi na xa ndikun Tata yo Jesucristo ra ^ndakoo na ra, ra küvi ka ndakundikun tuku na ra, saa chi xa kua'a ni va ña va'a ndaki'in na: ta kuu ña xa kundaa ini na xa'a chiñu Tata yo Ndioxi, ra saa tu ña xa ndaki'in na Tachi Yii va.
58006005	Ra xa xini tu so'o na tu'un Tata yo Ndioxi ña va'a va, ra xa xini tu na ta'an ña xitu'un ña kuu kii ña vaxi va.
58006006	Ra ^küvi ka nandiko ini na, saa chi ña ^ndakoo na Tata yo Jesucristo, ra ta iyoo ra ^ndakatakaa tuku na ndika cruz va iyoo ra, ra ^xa siki tu na ra nuu takundi'i yuvi va.
58006007	Ra ta ku'va iyoo ñu'ú ña tuku tuku kuun savi nuu, ra taxi ña kua'a ni nuu ña'a kaxi yo a ña kuxi va yo kuvi ña iyoo yo, ra ndaki'in tu yo ña va'a ña taxi Tata yo Ndioxi va.
58006008	Ndi su tu takua ìñu̱, xi'in inka iku ña'a va na taxi yo, saa ra köo mii ya'vi ndiaa vi yo, saa chi sandi'i va Tata yo Ndioxi xa'a yo, ra ka'mi tu ra yoo va.
58006009	Ra va'a ni su'va ^kachi va yu ñani yo, ndi su ndo'o, ra kuëe iyoo vi ndo ta ku'va iyoo ñu'ú ña iyoo ìñu̱ nuu, saa chi ndo'o, ra xa kundaa kaxi va ini yu ña ndini'i ta'vi ndo ña ndaki'in ndo ña'a ña ndiaa ya'vi ni, saa chi ña kan ke ndaki'in va yuvi na xa ndikaku xa Tata yo Ndioxi.
58006010	Ra Tata yo Ndioxi, ra ra va'a va kuvi ra; ra näa vi ini ra xa'a ña xa nduxa ni ndo ña xachiñu ndo nuu ra, ra saa tu ña ^ndakundiee ka ndo xachiñu ndo nuu ra vichin va, ña ^chindiee ta'an ndo xi'in na ve'e ñu'u, xa'a ña ^ndaña'a ndo mii ndo ña ku'vi ni ini ndo xini ndo na.
58006011	Ndi su ña ^kuni ndi ke na ndakundiee ka ndo, ña ku'vi ini ndo kuni ndo yuvi ña tiaku ka ndo vichin va, ña va'a na kundaa kaxi ini ndo ña ni'i ndo ña ndiatu va ndo.
58006012	Ra küni ndi ña na kuu ndo na xuxan, chi ña kuni ndi ke na sa ndo ta ku'va xa yuvi na xa ndiee ini ra xindiaa ini na Tata yo Ndioxi, ra ndaki'in na ña'a ña ndini'i ta'vi na ndaki'in na, ña'a ña kindoo Tata yo Ndioxi taxi ra nda'a na.
58006013	Ra na kundaa ini ndo, chi iin tiaa ra xindiaa ini Tata yo Ndioxi kuvi ra Abraham va. Ra te xa kindoo Tata yo Ndioxi taxi ra ña va'a nda'a ra Abraham, ra chuna'a ra mii va ra ña taxi ra ña va'a kan nda'a ra, saa chi köo ka inka na chee nuu Tata yo Ndioxi na kuvi chuna'a ra.
58006014	Ra su'va kuvi ña kachi Tata yo Ndioxi xi'in ra Abraham: “Ña ndixa va kuvi ña taxi yu ña va'a nda'a kun, ra tiaa ni kua'a kuu ndise'e kun sa yu”, kachi ra xi'in ra.
58006015	Ra ra Abraham ra nindï'i vi ini ra, chi xa ndiee va ini ra, ña xindiatu ra, ra ndaki'in va ra ña va'a ña kindoo Tata yo Ndioxi taxi ra nda'a ra.
58006016	Ra te ^kindoo na yuuvi yo'o, ña sa na iin chiñu, ra iin na ka'nu ka nuu va na kuvi na chuna'a na ña sa na ña kindoo na, ra ña xa na saa, ra xa kundaa ini yo chi ña sa na kuvi va ña ^kindoo na.
58006017	Ra ña ^kuni Tata yo Ndioxi ña na kundaa kaxi ini yuvi ña ndaki'in va na ña kindoo ra taxi ra nda'a na, kuvi ña chuna'a ra mii ra, saa chi ra kan, ra saxinu ndi'i va ra ña ka'an ra.
58006018	Ra uvi kuvi ña ndika'an Tata yo Ndioxi kindoo ra, ra chuna'a tu ra mii ra xa'a mii va ra, ra uvi saa ña yo'o, ra küvi vi ndasama ña, saa chi Tata yo Ndioxi ra kuëe xava'a vi ini ra kan. Ra xa'a ña kan ke, yoo na xa ndikun Tata yo Ndioxi, ra ña va'a na kondiaa ra yoo, ra na kondiaa ni ka ini yo ña ndaki'in yo ña kindoo ra taxi ra nda'a va yo.
58006019	Ra ña kindoo Tata yo Ndioxi xi'in yo, ra ta ku'va iyoo iin kàà ndiee ña tiin itun tun xika nuu mini ña va'a na kü'un nu inka xiyo va kuvi ña iyoo ña, saa chi ^chindiee ta'an ña xi'in yo ña va'a na kondiaa ini yo Tata yo Ndioxi, ra ^sakuyachin tu ña yoo ndia nuu yii nuu iyoo va ra.
58006020	Ra nuu yii kan kuvi ña ndiki'vi Tata yo Jesucristo, ña va'a na chindiee ta'an ra xi'in yo. Ra Tata yo Jesucristo kuvi ra kuu sutu ra kuchee ndia ndixaa kii ndia ndixaa tiempo va, ra ta ku'va ndixiyo sutu ra kuchee, ra xinani Melquisedec kuvi ña iyoo ra.
58007001	Ra ra Melquisedec yo'o, kuvi ra xikuu rey nuu na ñuu Salem, ra xikuu tu ra sutu ra xachiñu nuu Tata yo Ndioxi ra ka'nu va. Ra te ndixa'an ra Abraham xi'in ndia xita'an xi'in ra ña kanita'an ndia xi'in inka ndia rey, ra kuchuun va ndia sandi'i ndia xa'a ndia rey kan. Ra te xa nandiko ra vaxi ra xi'in ndia ita'an xi'in ra, ra saa kanata ra Melquisedec ndakuta'an ra xi'in ra ichi nuu vaxi ra, ra saa ndika'an ra xi'in Ndioxi xa'a ra Abraham ña na taxi Ndioxi ña va'a kuta'vi ra.
58007002	Saa cha'vi ra Abraham nuu xu'un ña ndaki'in ra ndixa'an ra nuu kuachi, nda'a ra. Ra kivi ra Melquisedec yo'o, “ra rey ra ^xa chiñu ndaku”, ke kachi ña; ra ña xikuu ra rey nuu na ñuu Salem, ra “rey ra ndachindee vii yuvi ke”, kachi ña yo'o.
58007003	Ra ndia nii yuvi kundäa ini yoo kuvi iva ra, ra nii yoo kuvi tu si'i va ra, ra nii kundäa tu ini na yoo ndise'e kuvi va ra; ra nii kundäa tu ini na ndia kii ke kaku va ra, ra nii kundäa tu ini na ndia kii ke kuvi va ra; ra ta ku'va iyoo mii se'e Tata yo Ndioxi va ke iyoo ra, saa chi kuu ra sutu ndia ndikaa ndiku'un va.
58007004	Ra na ^ki'in va'a xini ndo, chi ra Melquisedec ra ^xiniñu'u ni va ndixiyo ra, saa chi ra Abraham ra xikuu xii xikua yo, ra xa to'o va ra ra, saa chi cha'vi va ra nuu xu'un xi'in nuu takundi'i ña'a, ña kindiaa ra nda'a ndia rey ndia xatiaa ra nuu xi'in kuachi.
58007005	Ra ta ku'va kachi ndiayu Ndioxi ña ndakoo ra Moisés, ra ndia sutu ndia kuu ndise'e ra Leví va kuvi ndia kuu mii ndiayu ndaki'in nuu xu'un ña kuu ya'vi takundi'i na ñuu Israel, ra ndia sutu ndia kuu ndise'e ra Leví, ra iin kuvi va ndia xi'in na ñuu Israel, saa chi ndise'e ra Abraham kuvi takundi'i va na.
58007006	Ra va'a ni süvi ndise'e va ra Leví kuvi ra Melquisedec, ndi su tiaa ni va xiniñu'u ra, ña kan ke cha'vi va ra Abraham nuu xu'un xi'in nuu takundi'i ña'a ña ndaki'in ra te ndixa'an ra nuu kuachi nda'a ra. Ra ndika'an tu ra Melquisedec xi'in Ndioxi va xa'a ra Abraham ña na taxi ra ña va'a kuta'vi ra, ra xa kindoo tu mii Ndioxi va xi'in ra Abraham ña taxi ra ña va'a nda'a ra.
58007007	Ra vichin, ra xa kundaa va ini yo, chi yuvi na ka'an xi'in Ndioxi xa'a yuvi ña na ni'i na ña va'a va kuvi na ndiaa ya'vi ni ka nuu yuvi na ndaki'in ña va'a. Ra xi'in ña yo'o ke kundaa ini yo ña xiniñu'u ni ka va ra Melquisedec nuu ra Abraham.
58007008	Inka tuku ña na kundaa ini yo xa'a vichin, ndia sutu ndia kuu ndise'e ra Leví va kuvi ndia ndaki'in xu'un nuu xu'un ña kuu ya'vi na ñuu Israel, ra ndia yo'o, ra te xaa kii ña kuvi ndia, ra xi'i va ndia; ndi su ra Melquisedec ra tiaku ra iin takundi'i kii va kachi tu'un Ndioxi, ra xa'a ña kan ke ndiaa ya'vi ni ka va ra kan.
58007009	Ra na ndaki'in xini yo xi'in ña yo'o, chi su'va ke iyoo ña, ña cha'vi ra Abraham nuu xu'un ña ndaki'in ra ta ndixa'an ra nuu kuachi, ra ta iyoo ndia cha'vi iyoo tu ndia sutu ndia kuu ndise'e ra Leví, ndia ^ndaki'in iin ta'vi lo'o xu'un ña cha'vi yuvi nuu xu'un va na, saa chi ndise'e ra Abraham kuvi tu ndia kan va.
58007010	Ra na kundaa ini yo, chi su'va va ke iyoo ña yo'o: va'a ni täan kaku va ra Leví te ndakuta'an ra Abraham xi'in ra Melquisedec ña cha'vi ra nuu xu'un ña ndaki'in ra te ndixa'an ra nuu kuachi nda'a ra, ndi su xa ini iki kuñu va ra Abraham ke xindo'ni takundi'i va na kuu ndise'e ra.
58007011	Ra ndiayu Ndioxi ña ndakoo ra Moisés kuvi ña xa'ndia chiñu nuu ndia sutu ndia kuu ndise'e ra Leví ña na sa ndia chiñu ña kuni Ndioxi. Ndi su ndikuchüun vi ndia sutu kan ña ndasa ndia yuvi ta ku'va iyoo yuvi na köo kuachi nuu Ndioxi. Ra xa'a ña kan ke ndikaxin Ndioxi inka sutu ra sachiñu nuu ra ta ku'va xachiñu ra Melquisedec, ra ndikäxin vi ra iin sutu ra sachiñu ta ku'va xachiñu ra Aarón.
58007012	Ña kan ke na kundaa ini ndo, chi ña ndasama iin sutu, ra ndasama tu ndiayu ña xachiñu ra xi'in va.
58007013	Ra sutu ra ka'an yo xa'a yo'o, ra süvi vi ndise'e ra Leví kuvi ra, ra ndia nii tu na ta'an ra ndixiküu sutu va.
58007014	Ra Tata yo Jesucristo va kuvi ra kuu sutu ra ka'an yo xa'a yo'o, ra ndise'e ra Judá va kuvi ra, ra ndikä'an va'a vi ra Moisés xa'a ra Judá ña kuvi kuu ndise'e ra sutu.
58007015	Ra ña ka'an yo xa'a ña ndasama sutu, ra kaxi ni va iyoo ña, saa chi ti'vi va Tata yo Ndioxi Tata yo Jesús, ra kuu sutu xaa ra, ra ta ku'va ndixiyo ra Melquisedec kuvi tu ña iyoo ra yo'o va.
58007016	Ra ña nduu Tata yo Jesús sutu, ra xa'a ña ka'nu ni va ra kuvi ña, ra ni ndï'i tu xa'a va ra; ra va'a ni süvi va ndise'e ra Leví kuvi ra, ndi su nduu va ra sutu, ra sutu ndia kuu ndise'e ra Leví ra ndia ^ndi'i xa'a va kuvi ndia kan.
58007017	Xa'a ña kan ke kachi tu'un Ndioxi su'va xa'a Jesús: Yo'o kuvi sutu, ndia ndikaa ndiku'un, ra ta ku'va xachiñu ra Melquidsedec kuvi tu ña sachiñu yo'o va, ^kachi ña.
58007018	Xa'a ña kan ke kuëe xachiñu ka vi ndiayu ña ka'an xa'a ndia sutu ña ndixiyo te yachi, saa chi köo ndiee ña, ra köo tu chiñu sa va ña.
58007019	Saa chi ndiayu Ndioxi ña ndakoo ra Moisés, ra ndikuchüun vi ña ña ndasa ña yuvi ta ku'va iyoo yuvi na köo kuachi. Ndi su vichin, ra xa iyoo va iin ña ndiaa ya'vi ni, ña kuvi kondiaa ini yo, ra ña yo'o kuvi ña ^sakuyachin yoo nuu Tata yo Ndioxi.
58007020	Ra xiniñu'u ni va na kundaa ini yo, chi ta ndikaxin Tata yo Ndioxi Tata yo Jesús, ña kuu ra sutu, ra chuna'a va ra mii ra xa'a mii ra, ndi su ndichunä'a vi Tata yo Ndioxi mii ra xa'a mii ra, ta nduu ndia ndise'e ra Aarón sutu.
58007021	Ra su'va ke kachi Tata yo Ndioxi chuna'a ra mii ra, ta ndikaxin ra Jesús ña kuu ra sutu: Yu'u, ra kuu Tata ndo Ndioxi kuvi ra chuna'a mii, ra nandïko ini yu xa'a tu'un ña ka'an yu: “Yo'o kuvi sutu ndia ndikaa ndiku'un, ra ta ku'va xachiñu ra Melquisedec kuvi tu ña sachiñu yo'o va”, kachi ra.
58007022	Ra ña kachi ña yo'o su'va, ra Tata yo Jesús va kuvi ra ^ndakuiin xa'a iin ña ndiaa ya'vi ni, ña kindoo Tata yo Ndioxi xa'a xi'in na ñuu ra.
58007023	Ra sutu ndia ndixiyo ta ku'va xa'ndia chiñu ndiayu yata, ra kua'a ni va ndixiyo ndia, saa chi te ^tandiaa kii kuvi ndia ra xi'i va ndia.
58007024	Ndi su Tata yo Jesús ra iin takundi'i kii, iin takundi'i tiempo va kuvi ña tiaku ra, xa'a ña kan ke ndia nii kii ndaköo vi ra ña kuu ra sutu.
58007025	Ra ña kuëe ndakoo Tata yo Jesús, ña kuu ra sutu kuvi ña ^sakaku ra takundi'i va yuvi na kuyachin nuu Tata yo Ndioxi xi'in kivi ra. Ndi su ra kan ra köo ka ña ndiko ra sa ra, chi xa xa ndi'i va ra ña. Ra ña tiaku Tata yo Jesús iin takundi'i kii, ra ña xaku nda'vi ra xa'a yo nuu Tata yo Ndioxi va kuvi ña.
58007026	Ra Tata yo Jesús, ra ndixa kuu sutu, ra kuchee kuvi ra xiniñu'u nuu yo, saa chi ra kan kuvi ra yii, ra ndia nii tu kuachi ra köo va, ra ndia nii tu chiñu ki'vi kuëe xa va ra, ra nii kuëe ita'an tu ra xi'in yuvi na xa chiñu ki'vi va. Ra Tata yo Jesús ra kuu sutu, ra ndivi va kuvi ña ndaki'in Tata yo Ndioxi ra kua'an ra iyoo ra vichin.
58007027	Ra Tata yo Jesús, ra kuëe iyoo vi ra ta ku'va ndixiyo ndia sutu ndia kuchee te yachi, saa chi ndia kan ra ndiakua xiniñu'u xi'na ka vi xa'a kuachi mii ndia kuvi ña xa'ni ndia kiti ndisoko ndia ta iin iin kii; ra te xa ndi'i soko ndia ri xa'a kuachi mii ndia, saa vi kuvi ña ^xa'ni ndia ri soko ndia xa'a kuachi na ñuu. Ndi su Tata yo Jesús, ra takua indaa nuu ichi va kuvi ña ndisoko ra mii ra xa'a yo, ra ndia nii ka ichi ndïko ka ra ña soko tuku ra mii ra xa'a yo.
58007028	Ra sutu ndia ndikaxin na xi'in ndiayu Ndioxi ña ndakoo ra Moisés, ra vita ni va ndixiyo ndia, ra saa kuu ndiya'a tiempo ña taxi Ndioxi ndiayu ra nda'a ra Moisés, ra saa ndikaxin Ndioxi se'e mii ra ña kuu ra sutu va, ra chuna'a ra mii ra, ña kuu se'e ra, ra köo ndia nii kuachi, ra kuu tu ra sutu ra kuchee ndia ndikaa ndiku'un va.
58008001	Ra takundi'i ña ka'an yu xi'in ndo yo'o, ra su'va va ke iyoo ña: Tata yo Jesús, ra kuu sutu, ra kuchee, ra ndivi va kuvi ña iyoo ra, ra ndu'u ra chi xiin kua'a nuu iin tiayu ka'nu nuu ndu'u Tata yo Ndioxi.
58008002	Ra xachiñu ra nuu yii ini ve'e ñu'u Tata yo Ndioxi ndivi. Ra ve'e ñu'u ña iyoo ndivi kan, ra ndia nii yuvi ndixavä'a ña, chi mii va Tata yo Ndioxi va kuvi ra xava'a ña.
58008003	Ra chiñu ña xa sutu ndia iyoo nuu ñu'ú yo'o kuvi ña soko ndia ña'a ña iyoo nuu na ñuu nuu Tata yo Ndioxi, ra xa'ni tu ndia kiti soko ndia nuu va ra. Ra xa'a ña ke xiniñu'u koo tu ña'a ña soko Tata yo Jesucristo nuu Tata yo Ndioxi va.
58008004	Ra tu ra íin kuvi Tata yo Jesucristo nuu ñu'ú yo'o vichin, ra küvi vi kuu ra sutu, saa chi ña'a ña soko ndia sutu ndia iyoo nuu ñu'ú yo'o nuu Tata yo Ndioxi, ra ta ku'va kachi ndiayu Ndioxi ña ndakoo ra Moisés ke iyoo va ña.
58008005	Ra chiñu ña xa ndia sutu ndia iyoo nuu ñu'ú yo'o ini ve'e ñu'u, ra ve'e ñu'u ndixa ña iyoo ndivi va kuvi ña ndaña'a ndia ña xa ndia saa. Saa chi ta ndixiyo nduvi ra Moisés ña sava'a ra ve'e ñu'u, ra su'va va kachi Tata yo Ndioxi xi'in ra: “Ta ku'va iyoo ita niñu ve'e ñu'u ña ndiña'a yu nuu kun iku kan ke na koo ña sava'a va kun”, kachi ra.
58008006	Ra Tata yo Jesucristo ra kuu sutu ka'nu, ra ndiaa ya'vi ni va chiñu ña ^xa ra kan nuu chiñu ña ^xa sutu ndia ndikun ña yata ña kindoo Ndioxi xi'in na ñuu ra te yachi, saa chi ndaki'in ra tu'un yo, ra xa'a ña yo'o kuvi ña kindoo tu Tata yo Ndioxi xa'a iin ña xaa xi'in yo, te chuna'a ra mii ra ña sa va ra ña.
58008007	Ra tu na ndikuchuun kuvi na ñuu Israel ña saxinu na nuu ndiayu Ndioxi ña ndakoo ra Moisés, saa ra xiniñü'u vi kindoo tuku Tata yo Ndioxi xa'a inka ndiayu xaa xi'in yo.
58008008	Ndi su na ñuu Israel, ra ndikuchïñu vi na saxinu na ña ka'an ndiayu Ndioxi ña ndakoo ra Moisés, ña kan ke ndika'an Tata yo Ndioxi xa'a na kachi ra su'va: Xaa iin kii ra kindoo yu xa'a iin ña xaa xi'in na ñuu Israel, ra saa tu xi'in na ñuu Judá va.
58008009	Ra ndiayu ña kindoo yu xi'in na, ra kuëe inuu ña xi'in ndiayu ña kindoo yu xi'in na xii xikua na te tava yu na chi ñuu Egipto; ra ndikuchüun vi na saxinu na nuu ndiayu kan, ra xa'a ña kan ke ndakoo nda'a va yu na, kachi Tata yo Ndioxi.
58008010	Ra ndiayu xaa ña kindoo yu xi'in na ñuu Israel te xa na xaa kii, ra su'va ke koo ña, kachi Tata yo Ndioxi: Mii va yu chikaa ndiayu yu xini na, ra tiaa tu yu ña nima va na. Ra kuu yu Ndioxi na, ra na kan kuu na ñuu yu.
58008011	Ra kuniñü'u vi na na ta'an na, xi'in na ve'e na, ña saña'a na na, ña kundaa ini xa'a yu, saa chi xa kundaa ini mii takundi'i va na xa'a yu, ndia na vali va'a, ra iin saa ndia na na'nu va'a va.
58008012	Ra koo ka'nu tu ini yu xa'a takundi'i chiñu ki'vi ña xa va na, ra ndia nii ka tu kii ndakä'an yu xa'a kuachi va na.
58008013	Ra na kundaa ini ndo, chi ña ka'an Tata yo Ndioxi ña xiniñu'u koo inka ndiayu ña xaa, ra kuni kachi ña saa, ña xiniñu'u ndasama va ndiayu yata, saa chi vä'a ka ña.
58009001	Ra ta kindoo Tata yo Ndioxi xi'in na ñuu Israel te yachi kuvi ña taxi ra ndiayu ra nda'a na, ra ndiayu kan kuvi ña ndika'an xi'in na ndia ku'va ke ndasaka'nu na ra. Ndi su takua ini ve'e ñu'u ña íin nuu ñu'ú yo'o va kuvi ña ^ndasaka'nu na ra xi'in ndiayu kan.
58009002	Ra ve'e ñu'u kan, ra uvi ndata'vi ña; ra tikoto va kuvi ña xitanii ini ña, ra su'va ke ndixiyo ña: ta'vi ña nuu kuvi ña xinani Nuu Yii, ra ikan ke xindichi kàà ña xindita ñù'ù nuu ña va'a xituun ña, ra saa tu mesa tun xindee xita va'a ña soko na nuu Tata yo Ndioxi va.
58009003	Ra chi sata tikoto kan kuvi ta'vi ña uvi, ña xinani Nuu Yii Ni.
58009004	Ra ikan kuvi nuu xindichi iin mesa lo'o ña kuva'a xi'in yuu oro, ra ikan ke xa'mi na xuxa ña ndaa xiko xa'an tami nuu Tata yo Ndioxi, ra ikan kuvi tu ña ndixiin xatun nuu xindikaa ndiayu Tata yo Ndioxi va, ra niña oro kuvi ña ndaka'yu na takundi'i sata xatun kan. Ra ini xatun kan xindikaa iin kisi ña kuva'a xi'in niña oro, ra ini kisi kan xindo'ni xita va'a ña nani maná, ra xindikaa tu itun tun ndandixin xini'i ra Aarón va, ra saa tu yuu ña ndika'yu ndiayu Tata yo Ndioxi nuu va.
58009005	Ra sata xatun kan xindita uvi na'na na tatun Ndioxi; ra ña xindita ña kan, ra mii va Ndioxi kuvi ra ndixiin kan, kuni kachi ña; ra ndixin ña kuvi ña xindasi sata kàà ña xindasi yu'u xatun kan, ra ikan kuvi nuu ndikoso na nii kiti ri ndisoko na xa'a kuachi yuvi. Ndi su vichin, ra küvi vi ndakani ikun yo xa'a ña yo'o.
58009006	Ra su'va ke iyoo ña'a kan ndita ña ta'vi ña uvi ña nani Nuu Yii Ni; ra ta'vi ña nuu, ña nani Nuu Yii va kuvi ña ndiki'vi ndia sutu iin takundi'i kii ña xa ndia takundi'i chiñu ña xiniñu'u sa ndia nuu Tata yo Ndioxi.
58009007	Ndi su ta'vi ña uvi ña nani, Nuu Yii Ni, ra ta nuu kuiya ta nuu kuiya vi kuvi ña ndiki'vi sutu ra kuchee indaa ichi; ra ña ki'vi ra kan, ra ndiakua xiniñu'u ku'un va nii kiti xi'in ra ña soko ra ña xa'a kuachi mii ra, ra saa tu xa'a kuachi ña xa na ñuu xa'a ña ndikundäa ini va na.
58009008	Ra mii va Tachi Yii kuvi ña ^taxi ña xinituni yo ña kuvi kundaa ini yo xi'in ña yo'o: saa chi kii ña xiniñu'u ndia sutu ta'vi ña nuu, ña nani, Nuu Yii ña ^xa ndia chiñu ña kuni Tata yo Ndioxi, saa ra kuni kachi ña saa, ña xindasi va ichi ña kua'an nuu nani, Nuu Yii Ni.
58009009	Ra takundi'i ña ndixiyo te yachi, ra xa'a kii ña ndee yo vichin va kuvi ña ka'an ña. Saa chi ña ndisoko ndia sutu ndia ndia ka ña'a, xi'in ña xa'ni ndia kiti ndisoko ndia, ra ndikuchüun vi ña kan, ndasama ña, nima yuvi, ña köo ka kuachi na.
58009010	Ra ndiayu ña xachiñu ndia sutu kan xi'in te yachi, ra takua xa'a ña'a ña xixi va na, xi'in xa'a ndutia ra xi'i va na, xi'in xa'a ña ndakatia na iki kuñu va na kuvi ña ndika'an ña. Ra ña kan, ra iin ndiayu ña ndixiyo too va kuvi ña, saa chi takua kii ña kachi Ndioxi koo va ña kuvi ña ndixiyo ña, ndi su ndixaa kii ra taxi Tata yo Ndioxi inka ndiayu ña va'a ni ka va.
58009011	Ra ña xa kixi Tata yo Jesucristo, ra xa ra kan va kuvi ra kuu sutu ra kuchee nuu takundi'i ña va'a ña ^kuu. Ra ini ve'e ñu'u ña iyoo ndivi va kuvi ña xachiñu ra, ra va'a ni ka va ve'e ñu'u kan nuu ve'e ñu'u ña ndixiyo nuu ñu'ú te yachi, ña xachiñu ndia sutu ini; ra ve'e ñu'u ña iyoo ndivi, ra süvi vi yuvi kuvi na ndixava'a ña, ra kuëe inuu vi ña xi'in ña'a ña xava'a Tata yo Ndioxi iyoo nuu ña yuuvi yo'o.
58009012	Ra ña ndiki'vi Tata yo Jesucristo Nuu Yii Ni vichin, ra süvi tixu'u, xi'in sindiki kuvi ri ndiki'vi ra ka'ni ra ña soko ra nii ri xa'a kuachi yuvi, chi ña ndiki'vi ra, ra nii mii va ra kuvi ña ndisoko ra xa'a kuachi yuvi; ra takua indaa ichi va kuvi ña ndiki'vi ra Nuu Yii Ni; ra su'va ke xa ra ña va'a sakaku ra yoo ndia ndikaa ndiku'un.
58009013	Ra tu nii sindiki xi'in nii tixu'u, xi'in yaa ña ndixixi sindiki ña ndikoso yava na sata yuvi, ra ndixiyo va ndiee ña, ña ndakatia ña iki kuñu na,
58009014	saa ra iyoo ni ka va ndiee nii Tata yo Jesucristo ña ndakatia ña nima yo, ra sandi'i ña xa'a chiñu ki'vi ña kuni yo sa yo, ña va'a ndasaka'nu yo Tata yo Ndioxi, ra tiaku. Ra xi'in ndiee Tachi Yii ña kuëe ndi'i xa'a va kuvi ña ndisoko Tata yo Jesucristo mii ra nuu Tata yo Ndioxi xa'a kuachi yo. Ra va'a ni ka va ra yo'o nuu takundi'i ña'a ña ndisoko na, saa chi ndia nii lo'o kuachi ra köo.
58009015	Ra xa'a ña xa Tata yo Jesucristo ña kan kuvi ña kindoo Tata yo Ndioxi xa'a iin ña xaa xi'in yo, ra mii Tata yo Jesucristo va kuvi ra ^ndaki'in tu'un yo vichin. Ra xa'a ña ndixi'i ra kuvi tu ña va'a ndaki'in takundi'i va yuvi ña'a ña ndini'i ta'vi na ndaki'in na nuu Tata yo Ndioxi, ña'a ña kindoo ra taxi ra nda'a na. Saa chi ña ndixi'i Tata yo Jesucristo, ra ña va'a na sakaku ra takundi'i yuvi na xa chiñu ki'vi ta xindo'ni na tixi ndiayu ña yata va kuvi ña.
58009016	Ra xa kundaa va ini ndo, chi tu ndia na, na ndakoo iin tutu nda'a se'e na ña ^ka'an ña xa'a na, ña ndaki'in na ndia ndia ka ña'a, ra te xa xi'i vi yuvi na ^xava'a tutu kan kuvi ña ndiaa ya'vi ña.
58009017	Ndi su tu tiaku va yuvi na xava'a tutu kan, saa ra köo ya'vi ndiaa vi ña, saa chi te xa xi'i vi yuvi kan ke ndiaa ya'vi ña.
58009018	Ra ta ku'va iyoo ña yo'o kuvi tu ña kuu xi'in ña nuu ña kindoo Tata yo Ndioxi xi'in na ñuu va ra, saa chi te kindoo ra xi'in na ra kua'a ni va kiti xa'ni na ña ndisoko na nii ri nuu ra.
58009019	Saa chi te sandi'i ra Moisés ka'vi ra takundi'i ndiayu ña taxi Tata yo Ndioxi nda'a ra nuu na ñuu, ra saa ki'in ra nii sindiki, xi'in nii tixu'u, ra kava nuu ra ña xi'in tiakuii, ra saa ndixa'nu ra nda'a itun tun nani hisopo, ra chindu'u iin ra ko'ndo ixi ndikachi ña kua'a nuu nu, ra chindaxi ra ña xi'in nii kan, ra ndikoso yava ra ña sata yuu nuu vaxi ndiayu Tata yo Ndioxi, ra saa tu xini takundi'i na ñuu va.
58009020	Ra saa ndika'an ra xi'in na kachi ra saa: “Nii yo'o, kuvi ña ndakuiin xa'a ña kindoo Tata yo Ndioxi xi'in ndo, ña saxinu ndo nuu ña xa'ndia ra nuu ndo”, kachi ra.
58009021	Ra ndikoso yava tu ra Moisés nii kan, ini ve'e ñu'u va, ra saa tu sata takundi'i ña'a ña xiniñu'u na ña ndasaka'nu na Tata yo Ndioxi va.
58009022	Ra su'va ke xa Moisés, saa chi mii ndiayu Tata yo Ndioxi kuvi ña ka'an ña xiniñu'u nii, ña ndakatia ña takundi'i ña'a; ra tu na köo nii, saa ra köo ka'nu vi ini Tata yo Ndioxi xa'a kuachi yuvi.
58009023	Ra xa'a ña kan ke xiniñu'u na nii kiti ña ndakatia na takundi'i ña'a ña ndixiyo ini ve'e ñu'u; ra ña kan, ra na'na ña'a ña iyoo ve'e ñu'u ña íin ndivi va kuvi ña; ra ña'a ña iyoo ndivi, ra nii ña ndiaa ya'vi ni ka nuu takundi'i nii kiti va kuvi ña xiniñu'u ña kan.
58009024	Ra xa'a ña kan ke Tata yo Jesucristo, ra ndikï'vi vi ra nuu Yii ini ve'e ñu'u ña xava'a na yuuvi yo'o, saa chi na'na ve'e ñu'u ndixa ña iyoo ndivi va kuvi ña; xa'a ña kan ke Tata yo Jesucristo, ra mii ndivi va kuvi ña ndiki'vi ra, ra ikan ke iyoo ra vichin va, ra xaku nda'vi ra xa'a yo nuu Tata yo Ndioxi.
58009025	Ra ña ndiki'vi Tata yo Jesucristo ndivi, ra ndikï'vi ra ña tuku tuku soko ra mii ra, ta ku'va ^xa iin sutu ra kuchee nuu na judío ña ^ki'vi ra Nuu Yii Ni soko ra nii kiti, ta kuiya ta kuiya.
58009026	Ndi su tu ña ndixiniñu'u kuvi ña tuku tuku soko Tata yo Jesucristo mii ra, saa ra te sakan chituni Tata yo Ndioxi ña yuuvi yo'o vi kuvi ña tuku tuku soko ra mii ra; ndi su ndia kii ña kuyachin ndi'i xa'a ña yuuvi vichin va kuvi ña kixi ra indaa ichi, ña sandi'i ra xa'a kuachi yuvi xa'a ña ndisoko ra mii ra ña ndixi'i ra.
58009027	Ra ta ku'va kuu xi'in Tata yo Jesucristo kuvi tu ña ^kuu xi'in takundi'i yuvi va, saa chi indaa ichi va kuvi ña xiniñu'u kuvi na, ndia saa ra ndiatu na ña sayukun Tata yo Ndioxi kuachi xi'in na kii ña vaxi va.
58009028	Saa chi indaa ichi kuvi tu ña ndisoko Tata yo Jesucristo mii va ra, ña ndixi'i ra, ña va'a sandi'i ra xa'a kuachi takundi'i yuvi. Ra te xa na nandiko tuku ra ichi ña uvi kixi ra nuu ña yuuvi yo'o, ra küvi ka ra xa'a kuachi na yuuvi, saa chi ña kixi ra, ra ña sakaku ra takundi'i yuvi na ndiatu ña nandiko tuku va ra kuvi ña.
58010001	Saa chi ndiayu Tata yo Ndioxi ña ndakoo ra Moisés, ra takua xa'a na'na, ña va'a, ña kuu kii ña vaxi va kuvi ña ka'an ña, ndi su süvi vi xa ndixa mii ña va'a kan kuvi ña ka'an ña xa'a. Ña kan ke ndikuchüun vi ndiayu kan ña sandi'i ña xa'a kuachi yuvi na ndasaka'nu Tata yo Ndioxi ta ku'va kachi ña, ta kuu ña ndisoko na nii kiti ta kuiya ta kuiya.
58010002	Ra tu ña ndikuchuun kuvi nii kiti ña ndisoko na nuu Tata yo Ndioxi, ña sandi'i ña xa'a takundi'i kuachi yuvi, saa ra kuëe tuku tuku vi soko na ña, chi xa nani indaa ichi ra xa sandi'i ña xa'a takundi'i va kuachi na, ra nii ndakäni ka tu ini na ña iyoo kuachi va na.
58010003	Ndi su mii ña ndaa, ra ña ^soko na nii kita kan, ra ña xa ña ke sandaka'an ña na xa'a kuachi na ta kuiya ta kuiya va.
58010004	Saa chi nii sindiki, xi'in nii tixu'u, ra kuëe kuchuun vi ña kan, ña sandi'i ña xa'a kuachi yuvi.
58010005	Xa'a ña kan ke te kixi Tata yo Jesucristo nuu ña yuuvi yo'o, ra ndika'an ra xi'in Tata yo Ndioxi kachi ra su'va: Küni vi kun ña na ka'ni yuvi kiti, ra soko na nii ri nuu kun, ra ni küni tu kun ña taxi na ndia ndia ka ña'a nda'a va kun, saa chi xa nuu ña kan ke taxi kun iki kuñu yu ña inuu xi'in iki kuñu na kan, ña va'a na soko yu ña nuu va kun.
58010006	Ra ni kuëe kuni tu kun ña ka'mi na kiti ña ndaa xiko ri nuu va kun, ra ni kuëe kuni tu kun ña na soko na nii kiti nuu va kun, ña va'a na koo ka'nu ini kun xa'a kuachi na.
58010007	Ra xa'a ña yo'o kuvi ña ndika'an yu kachi yu su'va: “Yo'o xaa yu ña sa yu ña kuni mii kun, Tata Ndioxi, ra saa kuvi tu ña ^kachi ndiayu kun ña ndika'yu xa'a yu te yachi va”, kachi Tata yo Jesucristo xi'in Tata yo Ndioxi.
58010008	Ña nu̱ú ndika'an Tata yo Jesucristo, ña küni Tata yo Ndioxi ña taxi na ndia ndia ka ña'a nda'a ra, ra ni kuëe kuni tu ra ña soko na nii kiti nuu va ra, ra ni kuëe kuni tu ra ña ka'mi na kiti ña ndaa xiko ri nuu va ra, ña va'a koo ka'nu ini ra xa'a kuachi na. Ra va'a ni ka'an ni va ndiayu Tata yo Ndioxi ña ndakoo ra Moisés ña xiniñu'u koo takundi'i ña yo'o, ndi su küni vi Tata yo Ndioxi ña, kachi Tata yo Jesucristo.
58010009	Ra saa ndika'an ka ra kachi ra su'va: “Yo'o xaa yu ña sa yu ña kuni mii kun, Tata Ndioxi”, kachi ra. Ra ña kachi ra su'va, ra xa'a takundi'i ña'a ña ndisoko na te yachi va kuvi ña sandi'i ra, ra saa ndisoko ra iki kuñu mii va ra.
58010010	Ra ña ndisoko Tata yo Jesucristo mii ra, ra ña kuni mii Tata yo Ndioxi va kuvi ña xa ra. Ra xa'a ña kan va kuvi ña ndasayii Tata yo Ndioxi yoo. Ra takua indaa ichi va kuvi ña ndisoko Tata yo Jesucristo mii ra xa'a kuachi yo, ra ndia nii ka ichi nandïko ra sa ra ña.
58010011	Ra ña ^xachiñu ndia sutu xi'in ndiayu Tata yo Ndioxi ña ndakoo ra Moisés, ra iin takundi'i va kii ndita ndia nuu soko na ini ve'e ñu'u, ña tuku tuku ichi soko ndia ña'a ña kuchüun sandi'i xa'a kuachi yuvi.
58010012	Ndi su Tata yo Jesucristo, ra kuu sutu ra kuchee, ra takua indaa ichi va kuvi ña ndisoko ra mii ra nuu Tata yo Ndioxi xa'a kuachi yo, ra ndia ndikaa ndiku'un va kuvi ña xa ra ña. Ra te ndi'i saa ndakundu'u ra xiin kua'a tiayu ka'nu nuu ndu'u Tata yo Ndioxi va.
58010013	Ra ikan kuvi ña ndu'u ra ndiatu ra ña sandi'i Tata yo Ndioxi xa'a yuvi na kanita'an xi'in va ra.
58010014	Saa chi Tata yo Jesucristo, ra indaa ichi va kuvi ña ndisoko ra mii ra ña va'a sandi'i ra xa'a kuachi yuvi na ^ndasayii ra ña kundikun na ichi ra.
58010015	Ra ndakuiin tu Tachi Yii Tata yo Ndioxi va xa'a ña yo'o, Ra su'va ke kachi ña:
58010016	Ña yo'o kuvi iin ña xaa ña kindoo yu xa'a xi'in na kii ña vaxi, ra su'va ke iyoo ña: Tiaa yu ndiayu yu nima na, ra tiaa tu yu ña xini va na, kachi Tata yo ^kachi Tachi Yii ra.
58010017	Ra ndika'an ka tu Tata yo Ndioxi kachi ra su'va va kachi Tachi Yii ra: Ndia nii ka ichi ndakä'an yu xa'a kuachi na, ra saa tu xa'a ña xïin na kandixa na yu'u va, kachi ra ^kachi ña.
58010018	Ra xa'a ña xa xa ka'nu ini Tata yo Ndioxi xa'a kuachi yo, ra xiniñü'u ka vi soko yo ndia ndia ka ña'a nuu ra xa'a kuachi yo vichin.
58010019	Ñani yo, vichin, ra xa kuvi va ki'vi yo Nuu Yii Ni, ra xiniñü'u kundi'i ini vi yo, saa chi xa'a nii Tata yo Jesucristo ña ndixitia ndika cruz va kuvi ña kuvi ki'vi yo.
58010020	Ra ña ndixi'i ra kuvi ña ndakuiña ra iin ichi xa̱a nuu yo; ra ichi kan kuvi ña ^taxi ña kutiaku va yo, ra ña yo'o, ra su'va va ke kuni kachi ña, ña nditata tikoto ña xitanii ini ve'e ñu'u, ra ndanuña Nuu Yii Ni, ra xa'a ña nditaxin iki kuñu va ra kuvi ña ka'an ña.
58010021	Ra xa'a ña xa ^kuu Tata yo Jesucristo, sutu kuchee ve'e Tata yo Ndioxi kuvi ña,
58010022	xiniñu'u na kuyachin yo nuu Tata yo Ndioxi xi'in ndinuni nima yo, xi'in xa'a ña ndinuni ni ndiaa ini yo Tata yo Jesucristo; saa chi xa ndakatia va ra nima yo, ña va'a na ndakäni ka ini yo ña iyoo kuachi yo, ra xa ndakatia tu ra iki kuñu yo xi'in tiakuii, ra va'a ni va.
58010023	Ra ndinuni ni na kondiaa ini yo Tata yo Jesucristo, ra na ndïko ini yo, saa chi Tata Ndioxi, ra saxinu va ra nuu ña kindoo ra xi'in yo.
58010024	Ra xiniñu'u na nduku yo ku'va ña na chikaa yo tu'un ndiee ini xi'in inka yuvi ña na ku'vi ini na kuni na inka yuvi, ra saa tu ña sa na chiñu ña va'a xi'in va na.
58010025	Ra na sakuä'a yo sa yo ta ku'va ^xa na ñani yo na xïin ndakuta'an xi'in yo ña ndasaka'nu yo Tata yo Ndioxi, chi ña xiniñu'u sa yo ke na chikaa yo tu'un ndiee ini xi'in ta'an va yo, ra xiniñu'u ni ka va sa yo saa vichin, saa chi xa ndinumi ni va nandiko Tata yo Jesucristo kixi ra.
58010026	Ra tu xa kundaa ini yo xa'a ña ndaa, ra na sa yo chiñu ki'vi xi'in ña kusii ini mii yo, saa ra köo ka vi ña'a ña kuvi soko Jesucristo ña sandi'i ña xa'a kuachi yo.
58010027	Saa chi ndia ña ndiatu yo kuvi ña sayukun Tata yo Ndioxi kuachi xi'in yo, ra ti'vi ra yoo ku'un yo nuu iin ndakundichi ndakundichi yaa ñu'u nuu koko na kanita'an xi'in va ra.
58010028	Ra xa kundaa va ini ndo, chi te yachi, ra yuvi na ndixïin kandixa ndiayu Tata yo Ndioxi ña ndakoo ra Moisés, ra tu ndakoyo uvi a uni yuvi na ndika'an tie'e nuu na, ña kanduu na ndiayu kan, saa ra kuëe ndikunda'vi vi ini ndia xayukun kuachi kuni ndia na, chi ña xa ndia ke ndikun xa'ni va ndia na.
58010029	Ra na ndaki'in xini ndo chi tu sa ndo'o na kan, xa'a ña kanduu na ndiayu Tata yo Ndioxi ña ndakoo ra Moisés, saa ra kua'a ni ka va tundo'o ni'i yuvi na ^xa chiñu ki'vi xi'in ña kusii ini mii na, saa chi xi'in chiñu ña ^xa va na ke ^ndaña'a na mii na ña ^kundasi na Tata yo Jesucristo, ra xi'in ña kan kuvi tu ña ^ndaña'a na ña köo ya'vi ndiaa nii ra ña ndixitia ndika cruz ña sandi'i xa'a kuachi va yo; ra yuvi na xa saa kan, ra Tachi Yii Tata yo Ndioxi ña iyoo ka'nu ini xa'a va yo kuvi ña ^kaña'a na xi'in, ra ^kundasi na ña.
58010030	Ra xa xini va yo Tata yo Ndioxi, ra ra kan kuvi ra ndika'an kachi su'va: “Yu'u va kuvi ra kuu mii ndiayu ña taxi yu tundo'o nda'a na saa ini xini yu'u; ra ta ku'va iyoo mii ña xa na ke ndo'o na xa'a sa va yu”, kachi ra. Ra saa ndika'an ra ka ra kachi ra su'va: “Yu'u kuvi tu ra sayukun kuachi xi'in na ñuu va yu”, kachi ra.
58010031	Ndiee ni kaa tundo'o taxi Tata yo Ndioxi, ra tiaku, nda'a yo tu na ndani'i ra yoo ña ^xa yo chiñu ki'vi.
58010032	Ra na ndaka'an ndo chi te sakan ndakundikun ndo ichi Tata yo Jesucristo. Ra va'a ni kua'a ni va tundo'o ña u'vi ni ndo'o ndo, ndi su xa ndiee va ini ndo, ra nindïko vi ini ndo xa'a ña ndikun ndo ichi Tata yo Jesucristo.
58010033	Ra nuu chitu yuvi va xa siki na sava ndo, ra kani tu na ndo'o va, ra sava tu ndo chindiee ta'an xi'in na ndo'o ta'an tundo'o ña ka'an yo xa'a yo'o va.
58010034	Ra kusuchi ni tu ini ndo xi'in na xindo'ni ve'e kàà va. Ra te kindiaa na chiñu takundi'i ña'a ña kuu mii ndo, ra xi'in ña kusii ini va ndo ndataxi ndo ña nda'a na. Saa chi xa kundaa va ini ndo ña va'a ni ka va ña'a ña ni'i ndo'o vaxi kii, ra ña'a ña ni'i ndo kan, ra ndia ndikaa ndiku'un va ke koo ña nuu ndo.
58010035	Xa'a ña kan ke na ndaköo ndo ña ndiaa ini ndo Tata yo Jesucristo, saa chi ña ndiaa ini ndo ra, ra ndacha'vi va ra ndo'o xa'a ña.
58010036	Ra ña xiniñu'u sa ndo kuvi ña, iin tuun saa na sa ndiee ini va ndo ña ndakundiee ndo sa ndo ña kuni Tata yo Ndioxi, ña va'a na ndaki'in ndo takundi'i ña'a ña kindoo ra taxi ra nda'a ndo.
58010037	Saa chi su'va ke kachi Tata yo Ndioxi ndika'an ra ^kachi tu'un ra: Tiaa ni va xa ndinumi xaa tiaa ra xiniñu'u xaa, ra kuächi ka vi ra.
58010038	Ra yuvi na xa chiñu va'a nuu yu kuvi na kutiaku va, saa chi ndiaa ini na yu'u, ndi su yuvi na nandiko chi sata, ra kuëe kusii vi ini yu xi'in na kan, kachi ra ^kachi ña.
58010039	Ndi su yoo, ra kuëe iyoo yo ta ku'va iyoo yuvi na nandiko chi sata, ra ndi'i xa'a na, chi yoo, ra Tata yo Ndioxi va kuvi ra ndiaa ini yo, ra ndiatu tu yo ña sakaku ra nima va yo.
58011001	Ña ndinuni ni ndiaa ini yo Tata yo Ndioxi ke kundaa kaxi ini yo ña ndaki'in va yo ña'a ña ndiatu yo ndaki'in yo; ra va'a ni täan ndaki'in va yo ña, ndi su kandixa va yo ña ndaki'in yo ña.
58011002	Ra xa'a ña xindiaa ini na xindee xina'a Tata yo Ndioxi kuvi tu ña ndaki'in mani va ra na.
58011003	Ra xa'a ña ndiaa ini yo Tata yo Ndioxi kuvi ña kundaa ini yo ña ndika'an ra ña na koo ña yuuvi yo'o, ra iyoo va ña, ra takundi'i ña'a ña ^xini yo vichin, ra xi'in ña'a ña ndiküvi kuni va yo kuvi ña kuva'a ña.
58011004	Ra xa'a ña xindiaa ini ra Abel Tata yo Ndioxi kuvi ña ndisoko ra iin ña'a ña ndiaa ya'vi ni nuu ra, ndi su ra Caín, ra ña nuu va ndisoko ra kan; ra xa'a ña ndisoko ra Abel iin ña'a ña ndiaa ya'vi ni kan ke ndakuni va Tata yo Ndioxi ra, ra ndaki'in mani va ra ña'a ña ndisoko ra. Ra va'a ni xa na'a ni va ndixi'i ra Abel, ndi su saña'a va ña xindiaa ini ra Tata yo Ndioxi yoo vichin, ña xiniñu'u ni na kondiaa ini tu yoo va Tata yo Ndioxi.
58011005	Ra xa'a ña xindiaa ini ra Enoc Tata yo Ndioxi kuvi ña kua'an tiaku va ra ndivi, ra mii va Tata yo Ndioxi kuvi ra ndaki'in ña'a, ra nindanï'i ka ndia nii yuvi ra nuu ñu'u yo'o. Ra te kumani ka ku'un ra Enoc ndivi, ra kusii ni va ini Tata yo Ndioxi xi'in ra, saa chi ndinuni ni va kandixa ra ra.
58011006	Ra na kundaa ini ndo, chi kuchïñu vi yo sa yo chiñu ña ^kusii ini Tata yo Ndioxi xi'in tu kuëe ndiaa ini yo ra, saa chi ña xiniñu'u sa takundi'i yuvi na kuyachin nuu Tata yo Ndioxi kuvi ña kandixa na ña iyoo va ra, ra ^taxi ra ña va'a nda'a yuvi na ndinuni ni kuyachin nuu ra.
58011007	Ra xa'a ña xindiaa ini ra Noé Tata yo Ndioxi kuvi ña kandixa va ra ra te ndika'an ra xi'in ra ña kuu iin ña täan kuni na yuuvi yo'o, saa ra ndikun xa'a va ra xava'a ra iin itun chee tun xika nuu mini, ra ikan ke xindo'ni na ve'e ra ña va'a ndixï'i na. Ra xa'a ña xindiaa ini ra Noé Tata yo Ndioxi kuvi tu ña ndaña'a ra na yuuvi yo'o ña kuëe iyoo ndaku chiñu ña xa va na, ra ndi'i xa'a va na, ra taxi Tata yo Ndioxi ña va'a nda'a ra xa'a ña xa ra chiñu ndaku.
58011008	Ra xa'a ña xindiaa ini ra Abraham Tata yo Ndioxi kuvi ña kandixa va ra ra te kana ra ra, ra kee ra kua'an ra inka nuu ñu'u ña kindoo Tata yo Ndioxi taxi ra nda'a va ra. Ra te kee ra kua'an ra, ra ndia nii kundäa ini ra ndia chi ke kua'an vi ra.
58011009	Ra xa'a ña xindiaa ini ra Tata yo Ndioxi kuvi tu ña va'a ndixiyo too ra nuu ñu'u inka yuvi va, ra mii ñu'u kan kuvi ña kindoo Tata yo Ndioxi taxi ra nda'a va ra. Ra nuu ñu'u kan, ra ve'e tuvixin va xikandu'u ra, ra mii sa kuvi tu ña xa ra Isaac se'e va ra, ra saa tu ra Jacob se'e ñani va ra, ra kandixa tu ndia kan va ña ndaki'in ndia ñu'u ña kindoo Tata yo Ndioxi xa'a xi'in ra Abraham.
58011010	Ra ña xindiaa ini ra Abraham Tata yo Ndioxi, ra iin ñuu ka'nu ña kuva'a nuu kuë ndi'i xa'a va kuvi ña xindiatu ra koo ra. Ra ñuu kan, ra mii va Tata yo Ndioxi kuvi ra xakin ku'va nuu iyoo ña, ra mii ra kuvi tu ra xava'a va ña.
58011011	Ra xa'a ña xindiaa ini ña Sara yasi'i ra Abraham Tata yo Ndioxi kuvi ña va'a kaku se'e ña; ra ña Sara kan, ra ña numa va ndixiyo ña, ra kusiin tu xa chee ni va ña, ndi su nii saa va chi kaku va se'e ña. Saa chi kandixa va ña, ña saxinu Tata yo Ndioxi nuu ña kindoo ra xi'in na.
58011012	Ra va'a ni xa yachin kuvi va ra Abraham ña chee ni ra, ndi su kaku va se'e ra, ra kua'a ni kuu ndise'e ra, iin ta ku'va kua'a kimi ri ndee ndivi xi'in yuti ña ndee yu'u tiañu'u saa kuu na, ra ndia nii yuvi ^küvi ka'vi na.
58011013	Ra takundi'i yuvi na ka'an yo xa'a yo'o, ra nindakï'in vi na ñu'ú ña kindoo Tata yo Ndioxi taxi ra nda'a na, ra ndixi'i va na; ndi su xa'a ña xindiaa ni ini na Tata yo Ndioxi, ra xa ta iyoo ña xa xini va na iyoo ña, ra kusii ni va ini na ña ndaki'in na ña. Ra xa'a ña xa ^kundaa ini na ke ndika'an na ña kuu na na xika too nuu ña yuuvi yo'o va, saa chi süvi na yuuvi yo'o kuvi na.
58011014	Ra kaxi ni va iyoo ña yo'o, saa chi yuvi na ka'an kachi su'va, ra inka ñuu ña kuu ñuu mii va na ke nduku na ku'un na koo na.
58011015	Saa chi tu ñuu nuu kee va na ke ndixani ini na nandiko na, saa ra kuvi va nandiko na saa chi ndixiyo va kii ña kuvi nandiko na.
58011016	Ndi su na kan, ra ña kuni na ke ku'un na iin ñuu ña va'a ni ka va, ra ñuu kan, ra ndivi va ke iyoo ña. Ra xa'a ña kan ke kuëe kuka'an vi nuu Tata yo Ndioxi ña ^ka'an ra kuu ra Ndioxi na, saa chi xa xanduvi va ra iin ñuu nuu ku'un na koo na.
58011017	Ra xa'a ña xindiaa ini ra Abraham Tata yo Ndioxi kuvi tu ña xiin va ra ña soko ra ra lo'o Isaac se'e ra. Te ndika'an Tata yo Ndioxi xi'in ra ña na soko ra ra nuu ra, ra va'a ni indaa saa va kuvi se'e ra, ndi su ndixiyo nduvi va ra ña soko ra ra, saa chi xindiaa va ini ra ndaki'in ra ña kindoo Tata yo Ndioxi xa'a xi'in ra te yachi, ra su'va ke kachi ra kindoo ra xi'in ra:
58011018	“Na se'e ra Isaac kuvi na kuu ndise'e kun”, kachi ra xi'in ra.
58011019	Ra ña xiin ra Abraham ña soko ra ra lo'o Isaac se'e ra, ra xa'a ña kundaa ini ra ña kuu mii Tata yo Ndioxi ndiee ña sandatiaku va ra ra kuvi ña; ra ña kuni kachi ña yo'o ke xa ta iyoo ra ndixi'i va iyoo ra lo'o kan, ra sandatiaku tuku va Tata yo Ndioxi ra.
58011020	Ra xa'a ña xindiaa ini ra Isaac Tata yo Ndioxi kuvi ña kindoo ra ka'an ra xi'in Tata yo Ndioxi ña taxi ra ña va'a kuta'vi ra Jacob xi'in ra Esaú.
58011021	Ra xa'a ña xindiaa ini ra Jacob Tata yo Ndioxi kuvi ña ndika'an ra xi'in Tata yo Ndioxi xa'a uvi saa ndia kuachi se'e ra José se'e ra. Ra te ndi'i saa ndasaka'nu ra Tata yo Ndioxi, ra itun tun xikatuvi va ra kuvi nu ndixiyo ndiee ra ña xindichi ra.
58011022	Ra xa'a ña xindiaa ini ra José Tata yo Ndioxi kuvi ña ndika'an ra xi'in na ñani ra na se'e ra Israel iva ra, ña xaa iin kii ra kee va na ñuu Egipto kunu'u na nuu kee na, ra xa'ndia tu ra chiñu nuu na ndia ku'va ke sa na xi'in leke va ra.
58011023	Ra xa'a ña xindiaa ini na iva si'i ra Moisés Tata yo Ndioxi kuvi ña ndiyü'vi vi na kuni na ra rey te xa'ndia ra chiñu nuu na ña ka'ni na ra Moisés te kaku su'va ra, saa chi te kaku ra ra tiaa ni nduvi ra, ra xa'a ña kan ke tise'e na ra uni yoo.
58011024	Ra xa'a ña xindiaa ini ra Moisés Tata yo Ndioxi kuvi ña ndïxa ra xa'a vi ña kuu ra se'e nda'vi ña se'e rey Faraón te xa kuchee ra,
58011025	chi va'a ka kuni ra ña na ndo'o ra xi'in na ñuu Tata yo Ndioxi va, nuu ña kusii ini ra xi'in takundi'i ña savi, ña sanda'vi yuvi, ña sa na kuachi.
58011026	Ra xa'a ña kan ke kindoo ka va ini ra ña ndo'o ra ta ku'va ndo'o Tata yo Jesucristo, nuu ña ^kuu ra ra kuika xi'in takundi'i ña'a ña iyoo Egipto; saa chi ña xindiatu ra ndaki'in ra kuvi ña va'a ña ni'i ra nuu Tata yo Ndioxi va.
58011027	Ra xa'a ña xindiaa ini ra Moisés Tata yo Ndioxi kuvi ña kee ra ñuu Egipto kua'an ra inka xiyo, ra ndiyü'vi ra kuni vi ra ra rey ñuu kan, chi ña xa ra ke ndinuni ni xindiaa ini ra Tata yo Ndioxi, ra küvi kuni va yo.
58011028	Ra xa'a ña xindiaa ini ra Moisés Tata yo Ndioxi kuvi ña xa'ndia ra chiñu nuu na ñuu Israel ña na ndasaka'nu na viko pascua, xi'in ña ka'yu na nii ye'e na ña va'a na kä'ni ra tatun Ndioxi, tiaa ndia kuu se'e nuu na.
58011029	Ra xa'a ña xindiaa ini na ñuu Israel Tata yo Ndioxi kuvi ña va'a ndata'vi tiañu'u, ra nani ra Kua'a, ra va'a ndiya'a na ma'ñu ra, ra ta ku'va iyoo nuu ñu'u ichi va iyoo nuu ndiya'a na; ra kuni tu na ñuu Egipto va ya'a na ma'ñu ra ta ku'va ndiya'a na kan, ndi su ndandita tuku va ra nuu ndikaa ra, ra ndika'a ndi'i va na ñuu Egipto ndixi'i na.
58011030	Ra xa'a ña xindiaa ini na ñuu Israel Tata yo Ndioxi kuvi ña xinunuu na uxa kii, sata korra yuu ña xava'a na ndasi nuu ñuu Jericó ra nduva va ña.
58011031	Ra xa'a ña xindiaa ini ña'a ña nani Rahab, ña ndixika sii, Tata yo Ndioxi kuvi ña ndixï'i ña xi'in na ñuu ña, na ndixïin kandixa Tata yo Ndioxi, saa chi ña kan kuvi ña ndaki'in mani ndia ñuu Israel ndia ndixa'an xitonani ñu'u ña ndaki'in na ñuu Israel kundee va na.
58011032	Ra iyoo kua'a ni ka va na xindiaa ini Tata yo Ndioxi xina'a na kuvi ka'an yu xa'a xi'in ndo, ndi su kua'a ni va tiempo kuniñu'u yu ña ka'an yu xa'a na xi'in ndo, ta kuu xa'a ra Gedeón, xi'in ra Barac, xi'in ra Sansón, xi'in ra Jefté, xi'in ra David, xi'in ra Samuel, xi'in ndia ndika'an tu'un yu'u Tata yo Ndioxi xina'a.
58011033	Ra ndia ka'an yu xa'a yo'o, ra xa'a ña xindiaa ini ndia Tata yo Ndioxi va kuvi ña ndaki'in ndia ñuu na'nu, ra vivii tu xa ndia te xikuu ndia ndia chiñu va, ra ndaki'in tu ndia ña kindoo Tata yo Ndioxi taxi ra nda'a va ndia, ra ndasi tu sava ndia yu'u ndika'a va te kuni ri kaxi ri ndia,
58011034	ra te taan tu na sava ndia nuu ñù'ù ña iin ndakundichi ndakundichi xixi, ra ndikuchüun vi ña ka'mi ña ndia, ra te kuni tu na ka'ni na sava ndia xi'in ichi, ra ndikuchüun vi na. Ra te xa kundiëe ka tu sava ndia, ña kanita'an ndia xi'in yuvi na saa ini xini ndia, ra nduu ndaku tuku va ndia, ra xa tiaa va ndia nuu yuvi kan.
58011035	Ra xa'a ña xindiaa ini sava na si'i Tata yo Ndioxi kuvi tu ña va'a ni xa ndixi'i va na ta'an na, ndi su ndatiaku va na. Ra xa'a ña xindiaa tu ini sava na Tata yo Ndioxi kuvi ña ndixïin vi na ña ndakoo na ña ndikun na Tata yo Ndioxi, ña va'a na ^saña ndika na chiñu na, ra sandö'o ka na na. Chi ña xa na ke ndataxi va na mii na ña ndixi'i na, saa chi xa kundaa va ini na ña ndatiaku tuku va na, ra ku'un na koo na iin nuu va'a ni.
58011036	Ra sava tu na ndo'o ni va, saa chi xa siki ni na na, ra kani ni va tu na na, ra chiku'ni na xi'in yo'o kàà, ra xindo'ni na ve'e kàà.
58011037	Ra sava tu na xa'ni na xi'in yuu va, ra sava tu na ndata sava na xi'in kàà ña xa'ndia itun va, ra sava tu na xa'ni na xi'in ichi va; ra sava tu na kindiaa na ve'e va, ra ndixïyo ka nuu kundee na, ra ni ndixïyo tu tikoto kundixi va na, chi ndia ñii̱ ndikachi xi'in ñii̱ tixu'u va xindixi na, ra nda'vi ka vi ndo'o na ña kundiva'a ni na, ra kusuchi ni tu ini va na.
58011038	Ra na ndo'o su'va, ra na va'a va kuvi na ña kan ke ndiküvi kundee va'a na tiañu na yuuvi yo'o. Chi lo'o xindee na iku ichi, ra lo'o xindee na iku sukun va, ra sava tu tise'e na yu'u kava va, ra sava tu tise'e na tixi ñu'u va.
58011039	Ra xa'a ña xindiaa ini na Tata yo Ndioxi, ra kusii ni va ini ra xi'in na, ndi su nindakï'in vi na ña'a ña kindoo ra taxi ra nda'a na;
58011040	saa chi ndiküni Tata yo Ndioxi ña ndasa ra takua na kan, ta ku'va iyoo yuvi na köo kuachi, chi ña xa ra ke chindiatu ña'a va ra na, ra iin nduu va yo xi'in na ña ndasa ra yoo ta ku'va iyoo yuvi na köo kuachi. Ra va'a ni xa Tata yo Ndioxi ña xa ra saa xi'in yo.
58012001	Ra ña xa kundaa ini yo xa'a kua'a ni yuvi na xindiaa ini Tata yo Ndioxi te yachi, ra na sakua'a yo nuu na ña ^ndakoo va yo ndia ndia ka ña'a ña ^täxi kundikun yo ichi Tata yo Ndioxi, ta kuu kuachi ña kama ni ^sandakava yoo, chi ña xiniñu'u sa yo ke na sa ndiee ini va yo, ra iin tuun saa na kaka yo ku'un va yo ichi ña ndikun yo.
58012002	Ra indaa xa'a Tata yo Jesucristo va ke ndinuni ni na kundi'i ini yo, saa chi xa'a ña xa mii va ra kuvi ña va'a ndiaa ini yo ra, ra mii ra kuvi tu ra taxi ndiee yo ña va'a kondiaa ini yo ra ndia kii ndi'i va. Ra xa'a ña sii, xi'in ña nduvi ni iyoo ndivi va kuvi ña xiin va Tata yo Jesucristo ndo'o ra takundi'i ña ka'an nuu ña ndixi'i ra ndika cruz, ra te ndi'i saa ndakundu'u ra xi'in kua'a nuu iin tiayu ka'nu ndu'u Tata yo Ndioxi.
58012003	Ra tu sava nandiko ini ndo, a kuñaa ndo ña ndikun ndo Tata yo Jesucristo, ra na ^ndakani ini ndo xa'a ña ndo'o ra, saa chi ra kan ra xiin va ra ña ndo'o ra xa na yuuvi kuachi yo'o, ra na ^sakua'a ndo ña sa ndiee ini ndo ña kuëe kuñaa ndo, xi'in ña kuëe nandiko ini ndo.
58012004	Saa chi ndo'o, ra va'a ni ^ndo'o ni va ndo ña ndikun ndo Tata yo Ndioxi, ndi su täan ndo'o vi ndo, ta ku'va ndo'o Tata yo Jesucristo ña ndixi'i ra.
58012005	Ra se'e Tata yo Ndioxi kuvi va ndo, ndi su xa naa va ini ndo xa'a tu'un ndiee ini ña ka'an ra xi'in yuvi na kuu se'e ra, ña kachi ra su'va: Se'e mii yu, na ndakäva ini ndo, te xa ka'an yu xi'in ndo ña vä'a xa ndo, ra nii na nandïko tu ini ndo te ndasa ikun yu ndo'o va.
58012006	Saa chi yu'u, ra kuu Tata ndo Ndioxi, ra ndasa ikun va yu yuvi na ^ku'vi ini yu xini yu, ra sando'o tu yu yuvi na ndaki'in yu nduu se'e va yu, kachi ra.
58012007	Ra xa'a ña kan ke na sa ndiee va ini ndo'o ña taxi Tata yo Ndioxi ndiayu ña ndo'o ndo, saa chi xa'a ña kuu ndo se'e va ra kuvi ña xa ra saa xi'in ndo. Saa chi, ¿a iyoo yuvi na iyoo se'e, ra kuëe ndasa ikun na na, tuvi ndo?
58012008	Saa chi tu na ndäsa ikun Tata yo Ndioxi ndo'o, ta ku'va xa ra xi'in takundi'i yuvi na kuu se'e ra, saa ra süvi vi se'e ra kuvi ndo, chi se'e inka tiaa va kuvi ndo.
58012009	Ra te ndixiyo vali yo, ra ndasa ikun tu iva yo yoo va, ra xa to'o va yo ra. ¿Ra nichuun ke kuïin tu yo ña ndasa ikun Tata yo Ndioxi ra iyoo ndivi yoo, ra ni'i yo ña kutiaku yu ndia ndikaa ndiku'un xi'in ra?
58012010	Saa chi na iva si'i yo, ra takua ña tiaku too yo nuu ñu'u yo'o va kuvi ña ndasa ikun na yoo, ra takua ña kuchuun na xa na ke xa va na; ndi su ña ^ndasa ikun Tata yo Ndioxi yoo, ra xa'a ña va'a mii va yo kuvi ña, saa chi saa ke kuvi ndasa yii ra yoo, ra nduu yo ta ku'va iyoo mii va ra.
58012011	Ra ña ndixa va ke ndia nii yo xinïsii ña ndasa ikun na yoo, saa chi tixu'vi va ini yo; ndi su yuvi na xiin nduu ikun xa Tata yo Ndioxi, ra va'a va ^kee na kan, saa chi ña ^ni'i na kuvi ña va'a ni koo va na, ra vivii tu sa va na.
58012012	Ra xa'a ña kan ke va'a ni xa kuñaa va xa'a ndo xi'in nda'a ndo, ra na chikaa va ndo ndiee.
58012013	Ra ichi ndaku va na kaka ndo, ña va'a na ndüva yuvi na köo ndiee, ra saa tu yuvi na ku'vi xa'a küvi kaka va, ña va'a na nduva'a na.
58012014	Ra na sa nduxa ndo ña vivii kuta'an ndo xi'in takundi'i va yuvi, ra na kï'vi ndo kuachi xi'in ndia nii na, ra nii na sä tu ndo chiñu ki'vi va, saa chi yuvi na kuëe ndataxi mii nda'a Tata yo Ndioxi, ra küvi vi kuni na ra.
58012015	Ña kan ke na kondiaa ta'an ni ndo, saa chi tu köo, ra iyo ni ndakï'in ndo ña va'a ña kuni Tata yo Ndioxi taxi ra nda'a ndo; ra nduu tu ndo ta ku'va iyoo tio'o iku xatu, ra küvi ka kundikun ndo Tata yo Ndioxi, ra kua'a ni ndo ndi'i xa'a.
58012016	Xa'a ña kan ke na kondiaa ta'an ni ndo, ña va'a na küsun tiaa xi'in na si'i tu täan tanda'a va'a ndia xi'in na, ra saa tu na si'i va; ra nii na kundäsi tu ndo ña va'a ña ni'i ndo nuu Tata yo Ndioxi va; ta ku'va xa ra Esaú, ña ki'in ra iin ko'o lo'o xixi ra xa'a va'a ña taxi Tata yo Ndioxi nda'a ra ña kuu ra se'e nuu na iva si'i ra, te ndixiko ra ña.
58012017	Ra xa kundaa va ini ndo, chi te ndi'i ra kuni ka va ra Esaú ña ndaki'in ra ña va'a nda'a iva ra, ndi su nindakï'in ka vi ra ña; ra va'a ni xaku ni va ra, ndi su ndinï'i ka vi ra ku'va ña ndanama ra chiñu ña xa ra.
58012018	Ra na kundaa ini ndo, chi xa siin va ^xa Tata yo Ndioxi xi'in yoo nuu na xii xikua yo, saa chi na kan, ra xa siin va xa ra xi'in na te taxi ra ndiayu ra nda'a na iku ña nani Sinaí. Ra ña ^kuyachin ndo nuu Tata yo Ndioxi vichin, ra kuëe kuyachin vi ndo nuu ndiee ni xika tachi, nuu iin ña ñaa kaa, nuu íin iku ña kana i'ma xini ña xixi ña;
58012019	ra nii ndixïni tu so'o ndo tachi itun tun tivi va na, ra nii ndixïni tu so'o ndo ña ka'an Tata yo Ndioxi xi'in ndo ta ku'va ndika'an ra xi'in na ñuu Israel. Saa chi ta xini so'o na kan ña ndika'an Tata yo Ndioxi, ra ña xa na ke xaku nda'vi na nuu ra ña na kä'an ra xi'in va na.
58012020	Ra na ndiee ka ndiyu'vi va kuvi na te ndika'an Tata yo Ndioxi kachi ra su'va: “Tu ndia yuvi a kiti na ndaa iku yo'o, ra na ka'ni ndo na xi'in yuu, ra saa tu kiti kan va”, kachi ra.
58012021	Ra ndia ra Moisés, ra ndiyu'vi va ra te xini ra ña iyo ni kuu kan, ra ndika'an ra kachi ra su'va: “Ndiakua kisi ña yu'u ña iyu'vi ni yu”, kachi ra.
58012022	Ra süvi ta ku'va nindo'o na ñuu Israel ke ^ndo'o ndo, saa chi ndo'o, ra nuu íin iku ña nani Sión, xi'in ñuu ka'nu ña kuu kuenda Tata yo Ndioxi, ra tiaku, va kuvi ña kuyachin ndo; ra ñuu kan, ra ñuu Jerusalén ña iyoo ndivi va kuvi ña; ra ikan, ra kua'a ni na tatun Tata yo Ndioxi
58012023	ndakuta'an ña ^ndasaka'nu na ra. Ra kuyachin tu ndo nuu ndee na ve'e ñu'u Tata yo Ndioxi na ndika'yu kivi ndivi, na kuu na nuu va'a ndakundikun ichi ra. Ra kuyachin tu ndo nuu ndu'u Tata yo Ndioxi, ra ^xa ndaku kuachi xi'in takundi'i yuvi va, ra saa tu nuu ndee na va'a na xa ndixi'i va,
58012024	ra saa tu nuu ndu'u Tata yo Jesucristo va. Ra xa'a ña xa ra yo'o kuvi ña kindoo Tata yo Ndioxi iin ña xaa xi'in yo, ña ndakuta'an mani yo xi'in Tata yo Ndioxi vichin, ra saa tu nuu nii ra ña ndisoko ra xa'a kuachi va yo; ra nii kan, ra va'a ni ka va ña kan nuu nii ra Abel, saa chi sandi'i ña xa'a kuachi yo.
58012025	Ra xa'a ña kan ke kuenda ni na koo ndo, ra na kandixa va ndo ña ka'an Tata yo Ndioxi xi'in ndo. Saa chi tu ndikäku na ñuu Israel xa'a ña ndixïin na kandixa na ña ndika'an ra Moisés xi'in na, ra ra kan ra iin tiaa ta'an mii va yo kuvi ra, saa ra ndiee ni ka va kaa tundo'o ni'i yoo tu na kuïin yo kandixa yo tu'un ña ka'an Tata yo Ndioxi xi'in yo.
58012026	Ra iku kan, ra tachi Tata yo Ndioxi, ra ndiakua kanda ñu'u xa ña te ndika'an ra; ndi su vichin, ra su'va va ke kachi ra: “Sakanda tuku va yu ñu'u, ndi su süvi takua ñu'u kuvi ña sakanda yu, chi sakanda tu yu ndivi va vichin”, ^kachi ra.
58012027	Ra xi'in tu'un ña ka'an ra “ña sakanda tuku ra ñu'u”, kuvi ña kundaa kaxi ini yo, ña sandi'i ra xa'a takundi'i va ña'a ña xava'a ra iyoo nuu ña yuuvi yo'o, ra ndia takua ña'a ña küvi ndi'i xa'a va kuvi ña koo.
58012028	Ra na tixa'vi Tata yo Ndioxi, saa chi ñuu ka'nu ña kuëe ndi'i xa'a kan va kuvi ña taxi ra nda'a yo; ra xa'a ña kan ke na kusii ni ini yo, ra ndataxi yo tixa'vi nda'a ra, ra ndasaka'nu yo ra, ra na yu'vi yo kuni yo ra, ra sato'o yo ra; saa chi ña kan kuvi ña kusii ini ra xi'in va,
58012029	saa chi Tata yo Ndioxi ra ta ku'va iyoo ñù'ù ña xa'mi takundi'i ña va ke iyoo ra.
58013001	Na ku'vi ni ini ndo kuni ta'an ndo, ñani yo, xa'a ña ndikun ndo Tata yo Jesucristo.
58013002	Ra na näa tu ini ndo ña ndaki'in mani ndo na ñani yo na xaa ve'e va ndo, saa chi saa ndo'o sava na te yachi, ña ndaki'in mani na yuvi ve'e na, ra ndikundäa ini vi na, ra ndia na tatun Tata yo Ndioxi va ndaki'in mani na.
58013003	Ra na ndaka'an tu ndo xa'a na ñani yo na ñu'u ve'e kàà va, ra xa mii vi ndo kuvi ndo ñu'u xi'in na ve'e kàà na tuvi ndo. Ra na ndi'i tu ini ndo xa'a yuvi na ndo'o ni ini ^xa inka yuvi va, ra xa mii vi ndo kuvi ndo tixu'vi na tuvi ndo.
58013004	Ra tiaa ndia iyoo yasi'i ra na kondiaa ya'vi ni na nuu ndia, ra saa tu na si'i va na kondiaa ya'vi ni yii na nuu na, ra na küsun tiaa xi'in inka na si'i na küu yasi'i ndia, ra na küsun tu na si'i xi'in tiaa ndia küu yii va na; saa chi yuvi na xïin sa ña ka'an tu'un yo'o, ra ni'i na tundo'o va sa Tata yo Ndioxi.
58013005	Ra na kotöo ni ndo ña koo kua'a ni ka xu'un ndo; chi ña xiniñu'u sa ndo ke na kusii ini ndo xi'in ña xa iyoo nuu va ndo, saa chi Tata yo Ndioxi, ra su'va va ke kachi ra: “Ndia nii kii näa ini yu xa'a kun, ra ndakoo nda'a yu yo'o”, kachi ra.
58013006	Ra xa'a ña kan ke kuvi kondiaa ini yo Tata yo Ndioxi, ra ka'an yo kachi yo su'va: Tata yo Ndioxi kuvi ra chindiee ta'an xi'in yu; ra ndia nii yuvi kuayü'vi yu nuu, saa chi ndia nii ña kuchüun na sa na xi'in vi yu, ^kachi yo.
58013007	Ra na sa to'o ndo na inuu nuu ndo, saa chi na kan kuvi na ndakani tu'un Tata yo Ndioxi nuu ndo; ra na ndaka'an tu ndo ta ku'va xa na ña xindiaa ni ini na Tata yo Ndioxi va, ra mii saa ke na sa tu ndo'o ña kondiaa ni ini ndo Tata yo Ndioxi va, ra sa ndo chiñu va'a nuu ra.
58013008	Saa chi Tata yo Jesucristo, ra ndasäma ra chi ta ku'va ndixiyo ra te yachi, kuvi tu ña iyoo ra vichin va, ra saa kuvi tu ña koo ra kii ña vaxi va.
58013009	Ra xa'a ña kan ke täxi ndo ña sanda'vi inka yuvi ndo'o, ña saña'a na inka tu'un ña kuëe inuu xi'in ña saña'a Tata yo Jesucristo ndo'o. Saa chi va'a ka va mii Tata yo Jesucristo na taxi ndiee yo xa'a ña ku'vi ini ra xini ra yoo, nuu ña kandixa yo ndiayu yata ña ka'an xa'a ndia ña'a ke va'a kaxi yo, ra ndia ña'a ke küvi kaxi yo, saa chi ña yo'o, ra kuëe chindiee ta'an vi ña xi'in yo.
58013010	Saa chi yoo, ra kuvi va kuyachin yo nuu Tata yo Jesucristo, ra ndisoko mii xa'a yo. Ndi su sutu ndia ndisoko kiti nuu Tata yo Ndioxi te yachi, ra küvi vi kuyachin ndia kan nuu ra.
58013011	Te yachi, ra sutu ra kuchee kuvi ra ^ndaki'in nii kiti ra xa'an ra Nuu Yii Ni, ña soko ra ña nuu Tata yo Ndioxi ña va'a na koo ka'nu ini ra xa'a kuachi yuvi, ndi su iki kuñu kiti ri soko ra sutu kuchee nii kan, ra ndia chi nuu ñuu va tava ra ña, ra xa'mi ra ña.
58013012	Ra mii saa kuvi tu ña ndo'o, Tata yo Jesucristo va, saa chi nuu ñuu va tava na ra, ña xa'ni na ra, ra xi'in nii ra kuvi ña sandi'i ra xa'a kuachi na ñuu ra.
58013013	Ra xa'a ña kan ke na ku'un yo chi nuu ñuu ña ndakuta'an yo xi'in Tata yo Jesucristo, ra na ndakundiee ka yo ña sa ndiee ini yo ña ^xasiki na yuuvi yo'o yoo, saa chi saa kuvi tu xa na xi'in ra kan va.
58013014	Saa chi ña yuuvi nuu ndee yo vichin, ra köo vi iin ñuu ña koo iin takundi'i kii yo'o, ña kan ke yoo, ra iin ñuu ña kuëe ndi'i xa'a, ña koo kii ña vaxi va kuvi ña nduku yo ku'un yo kundee yo.
58013015	Xa'a ña kan ke iin takundi'i va kii na ndasaka'nu yo Tata yo Ndioxi xa'a ña xa Tata yo Jesucristo. Ra ña xiniñu'u va kuvi ña ndasaka'nu yo Tata yo Ndioxi, saa chi ña xa yo saa, ra ta iyoo iin ña'a va ke iyoo ña soko yo nuu ra. Saa chi saa ke xiniñu'u sa va yuvi na ndiaa ini Tata yo Ndioxi.
58013016	Ra na näa ini ndo ña sa ndo ña va'a xi'in yuvi na xamani nuu, ra saa tu ña taxi ndo ña'a ña iyoo nuu ndo nda'a va na; saa chi ña ^xa ndo su'va, ra ta iyoo iin ña'a va iyoo ña soko ndo nuu Tata yo Ndioxi, ra kusii ni ini ra xi'in ña.
58013017	Ra na kandixa ndo na inuu nuu ndo ve'e ñu'u, ra na sa ndo chiñu ña xa'ndia na nuu ndo; saa chi na kan, ra kuëe kuñaa vi na ña vivii ndiaa na ndo'o, ra suvi na kan kuvi tu na ndiso xa'a ndo nuu Tata yo Ndioxi va, tu ndia ña na ndo'o ndo. Ra vivii va na sa ndo ña va'a na kusii ini na ña kondiaa na ndo'o, ra na täxi ndo ña kusuchi ini na. Saa chi tu na sakusuchi ndo ini na, ra köo ña va'a ni'i vi ndo.
58013018	Ra na ka'an ndo xi'in Tata yo Ndioxi xa'a ndi, saa chi kundaa kaxi va ini ndi ña kusii va ini ra xi'in ndi, saa chi xa nduxa ndi ña vivii xa ndi takundi'i va chiñu.
58013019	Ra ña nduku ni yu nuu ndo kuvi ña na ka'an ndo xi'in Tata yo Ndioxi xa'a yu ña va'a na taxi ra ndiayu xaa yu koo tuku yu xi'in va ndo.
58013020	Ra nuu Tata yo Ndioxi ra sandatiaku Tata yo Jesucristo kuvi ña nduku ni yu ña va'a xa'a ndo, saa chi ra kan kuvi ra taxi ña va'a, ra Tata yo Jesucristo kuvi ra ndiaa yoo, ta ku'va xa iin ra vivii ndiaa ndikachi, ra suvi mii ra kuvi tu ra kindoo iin ña xaa ña kuëe ndi'i xa'a xi'in va yo xa'a nii ra ña ndixitia ndika cruz,
58013021	ra mii ra kuvi tu ra na saña'a ndo'o xi'in takundi'i ña kumani nuu va ndo, ña va'a na sa ndo ña kuni ra. Ra xa'a ña xa Tata yo Jesucristo kuvi ña na saña'a Tata yo Ndioxi ndo'o takundi'i chiñu va'a ña kusii ini mii ra xi'in. ¡Ra ra ka'nu ni na kuu Tata yo Jesucristo ndia ndikaa ndiku'un! Saa koo.
58013022	Ñani yo, nuu tutu ña tiaa yu kuxaa nda'a ndo yo'o kuvi ña saña'a yu lo'o ndo'o, ra na kandixa va ndo ña ka'an yu xi'in ndo nuu tutu yo'o.
58013023	Ra na kundaa ini ndo, chi xa kita va ra ñani yo Timoteo ve'e kàà, ra tu kama na kixaa ra, saa ra kundiaka yu ra xaa va yu te xa na xaa yu koto'ni yu ndo'o.
58013024	Ra na ka'an ndioxi ndo xi'in na ñani yo na inuu nuu ve'e ñu'u, ra saa tu xi'in na ve'e ñu'u va. Ra ti'vi ni tu na ñani yo na ndee chi Italia yo'o va tu'un ndioxi kuxaa ña nuu ndo.
58013025	Ra mii Tata yo Ndioxi na taxi ña va'a kuta'vi takundi'i ndo. Saa koo.
59001001	Yu'u, ra Santiago, ra ^xachiñu nuu Tata yo Ndioxi xi'in nuu Tata yo Jesucristo kuvi ra tiaa tutu yo'o ña kuxaa ña nuu takundi'i ndo'o na ta'an yo Israel na kuu ñuu Tata yo Ndioxi na nindutia ndoso kua'an ndee nuu iinii saa kuvi ña yuuvi ña ka'an ndioxi yu xi'in ndo.
59001002	Ñani yo, ku'va yo, na kusii ni ini ndo, te vaxi ndia ndia ka tundo'o nuu ndo, ña xitondoso ña ndo'o.
59001003	Saa chi xa kundaa va ini ndo, chi te vaxi tundo'o nuu ndo xa'a ña kandixa ndo Tata yo Ndioxi, ra na kutu'va ka va kuvi ndo, ña sa ndiee ini ndo nuu tundo'o, ra kuchïñu vi ña sakoyo ña ndo'o.
59001004	Ra tu na nandïko ini ndo nuu tundo'o ña vaxi nuu ndo, ra saa ke kuchuun ndo xaa ndo nduu ndo ta ku'va kuni mii Tata yo Ndioxi, ña kuu ndo iin yuvi xixa, na xa chiñu va'a, na xamäni ndia nii ña'a nuu.
59001005	Ra tu ndia ndo kumani ña ndichi nuu, ra na nduku ndo ña nuu Tata yo Ndioxi, ra taxi va ra ña nda'a ndo; saa chi Tata yo Ndioxi ra tiayu ni va ini ra, ra ^kuxï'ndia vi ra ña nduku yo nuu ra.
59001006	Ndi su ña xiniñu'u sa ndo ke ndinuni ni va na kondiaa ini ndo Tata yo Ndioxi te nduku ndo ña nuu ra, ra ndia nii lo'o na sä uvi ini ndo; saa chi yuvi na xa uvi ini, ra ta ku'va iyoo tiaa ñu'u, ra kanindiaa cho'o, ra kanindiaa chikaa xa tachi va ke iyoo na kan.
59001007	Ra yuvi na xa uvi ini, ra na kundiätu ini na ña taxi Tata yo Ndioxi ña'a ña nduku na nuu ra, saa chi täxi ra ña nda'a na,
59001008	saa chi yuvi na xa uvi ini, ra köo iin ña ndinuni nduku vi na, chi xa siin ka'an na vichin, ra xa siin tu ka'an na tiaan va.
59001009	Ra na kusii ni ini ndo'o na ñani yo na nda'vi ndo'o, saa chi ndiaa ya'vi ni va ndo nuu Tata yo Ndioxi;
59001010	ra na kusii tu ini ndo'o na ñani yo na kuu na kuika te xa köo ka ña nuu va ndo; saa chi ra kuika ra lo'o ni va kii iyoo ra; ra ta ku'va iyoo iin iku kuii va ke iyoo ra:
59001011	saa chi iku kuii, ra te xa kanata ñu'u, saa ra ndachi va ña; ra ndachi tu ita va ña, ra ndi'i tu xa'a ña savi kuu mii va ña. Ra mii saa kuvi tu ña kuu xi'in na kuika va, saa chi lo'o va kii tiaku na, saa ra xi'i va na.
59001012	Va'a ni kee yuvi na xa ndiee ini, ra kuëe ndiko ini na te vaxi tundo'o nuu na, ña xitondoso ña na, saa chi te xa na kuchuun na ña sa tiaa na nuu ña, ra ni'i na ña kutiaku na, ra ña kan kuvi iin ña'a ña ndiaa ya'vi ni kindoo Tata yo Ndioxi taxi ra nda'a va yuvi na ku'vi ini xini ra.
59001013	Ra tu ndia ndo xitondoso ña vä'a ña kuni ña sandakava ña ndo'o ña sa ndo chiñu ki'vi, ra na ndakäni ini ndo, ña taxi Tata yo Ndioxi ña; saa chi ra kan, ra kuëe kuchuun vi ña vä'a ña kotondoso ña ra, ra nii kuëe xitondoso ra yuvi ña sa na chiñu ki'vi.
59001014	Ra na kundaa ini ndo, chi ña xa'a ña kotoo yo ña sa yo kua'a ni nuu ña vä'a va kuvi ña, ndakava yo ña ^xa yo chiñu ki'vi.
59001015	Ra te xa ndakava yo ña ^xa yo chiñu ki'vi ña kotoo yo sa yo, saa ra xa kuachi va kuvi ña ^xa yo, ra ña kuëe xikutuvi yo xi'in chiñu ki'vi kan, saa ra ndia ña ndiatu yo ke ka'ni va'a ña yo va, ra kutiäku ka yo nuu Ndioxi.
59001016	Ra na sandä'vi ndo mii ndo, ñani yo, na ^ku'vi ni ini yu xini yu;
59001017	saa chi takundi'i ña va'a, xi'in ña ndaku, ra mii va Tata yo Ndioxi, ra xava'a takundi'i kimi ri iye'e ndee ndivi va kuvi ra taxi ña nda'a yo. Ra ra kan, ra kuëe ndasama ra saa chi ta iyoo ra iyoo va ra ndia ndikaa ndiku'un.
59001018	Ra xa'a ña kuni mii ra kuvi tu ña ndasa xaa ra nima yo xi'in tu'un, ña ndaa ña taxi ra xini so'o va yo, ra yoo kuvi na iyoo ta ku'va iyoo kui'i ña nuu va'a, ra xi'na ka yoo kuvi na ndasaxaa ra nuu takundi'i ña'a ña xava'a ra iyoo nuu ña yuuvi yo'o.
59001019	Ra kuni tu yu ña na kundaa ini ndo xi'in tu'un ña ka'an yu xi'in ndo yo'o va; na sakua'a ndo ña tiaa so'o ndo ña ka'an yuvi xi'in ndo, ra te xa ka'an tu ndo, ra kuee va na kuu, saa ka'an ndo, chi ña xiniñu'u sa ndo ke xi'na ka vivii va na ki'in xini ndo xa'a tu'un ña ka'an ndo, ra saa ka'an ndo xi'in yuvi; ra nii kuëe kama ni tu na sáa̱ va ndo.
59001020	Saa chi te xa sáa̱ yuvi, ra kuëe xa vi na chiñu ña kusii ini Tata yo Ndioxi xi'in.
59001021	Xa'a ña kan ke na sä ka ndo takundi'i nuu chiñu ki'vi, xi'in chiñu yakua, chi ña xiniñu'u sa ndo ke na sa ninu ndo xi'in mii va ndo, ña kundikun ndinuni va ndo tu'un Tata yo Ndioxi ña xa iyoo nima ndo, saa chi tu'un Tata yo Ndioxi kuvi ña kuu mii ndiee ña sakaku ña ndo'o va.
59001022	Ra kuëe takua na tiaa kuiti so'o ndo tu'un Tata yo Ndioxi, chi ña xiniñu'u ke na sa ndo ña ka'an va ña. Saa chi tu takua na kuni so'o va ndo ña, ra sä ndo ña ka'an ña, saa ra na sanda'vi mii va kuvi ndo.
59001023	Saa chi yuvi na takua xini kuiti so'o tu'un Tata yo Ndioxi, ra xä na ña ka'an ña, ra ta ku'va iyoo iin tiaa ra xito'ni nuu xi'in yuu tata va ke iyoo na.
59001024	Saa chi te sakan xito'ni tiaa kan nuu yuu tata kan va kuvi ña kundaa ini na ra ndia ku'va ke kaa nuu ra, ra saa kuu ndaki'in ra kua'an ra, ra te xa iin kani lo'o, saa ra naa ini va ra ndia ku'va ke kaa nuu ra.
59001025	Ndi su yuvi na kuëe naa ini xa'a tu'un Tata yo Ndioxi ña xini so'o na, ra xa na ña ka'an ña, saa ra va'a ni va kee na. Saa chi tu'un Tata yo Ndioxi, ra ña ndaa va kuvi ña, ra saña ndika tu ña ndo'o nuu kuachi va.
59001026	Ra tu sava yuvi xa ndaña'a mii ña ndikun na ichi Tata yo Ndioxi, ra xä'nu na mii na xi'in tu'un ña ka'an na, saa ra na sanda'vi mii va kuvi na, saa chi köo ya'vi ndiaa vi ichi ña ndikun na nuu Tata yo Ndioxi.
59001027	Saa chi ña va'a, ña ndaa va kuvi ichi Tata yo Ndioxi, ra yuvi na ndikun ichi ra, ra ña xa na ke: chindiee ta'an na xi'in na kuachi kunda'vi ndixi'i iva si'i, ra saa tu xi'in na si'i na ndukuaan ndixi'i yii va, ra nii ^xa yäkua tu na mii na xi'in ndia nii chiñu yakua ña iyoo nuu ña yuuvi yo'o va.
59002001	Ñani yo, na ndakäxin ndo yuvi ña xa siin, xa siin sa ndo xi'in na vichin, xa'a ña xa ndikun ndo Tata yo Jesucristo, ra ka'nu.
59002002	Saa chi tu na xaa iin ra kuika ki'vi ra ve'e nuu ndakuta'an ndo, ra savi ka vi ndixi ra, ra iin yeye'e kaa nda'a ra xi'in kàà ña ya'vi ni, ra mii saa tu na xaa iin ra nda'vi va ki'vi ra ve'e nuu ndakuta'an ndo, ra iin mii la'la kuvi tikoto ndixi ra;
59002003	ra tu vii ka vi na ndaki'in ndo ra kuika, ra va'a ni tikoto ndixi kan, ra iin numi ndo ka'an ndo xi'in ra kachi ndo su'va: “Yo'o íin tiayu tun va'a kundu'u kun”, kachi ndo xi'in ra. Ra ra nda'vi kan tu, kachi ndo saa xi'in: “Ñaa kundichi ndiaa kun”, a ka'an tu ndo kachi ndo saa: “Ñu'u ñaa kundu'u koo kun”, kachi ndo xi'in ra.
59002004	Saa ra vä'a vi xa ndo ña xa ndo saa ña kuu ndo na ndakaxin yuvi, saa chi kuëe inuu xa ndo xi'in na, saa chi iyoo na va'a, ra iyoo tu na vä'a va nuu ndo.
59002005	Ra na kundaa ini ndo ña ka'an yu xi'in ndo yo'o, ñani yo, ku'va yo, mii va Tata yo Ndioxi kuvi ra ndikaxin na nda'vi na iyoo nuu ña yuuvi yo'o, ña kuu na yuvi na ndinuni ni kundikun ichi ra, ra ku'un tu na koo na nuu iyoo va ra, ra ka'ndia chiñu na xi'in ra, saa chi ikan ke kindoo ra taxi ra koo va yuvi na ku'vi ni ini xini ra.
59002006	Ndi su ndo'o, ra na kundiva'a ndo xi'in va kuvi na nda'vi. Ra xa kundaa va ini ndo, chi ña xa na kuika xi'in ndo ke sando'o na ndo'o, ra tiin tu na ndo'o kañu'u na kua'an na nuu na chiñu va.
59002007	Ra na kuika kan kuvi tu na kaña'a xa'a kivi Tata yo Jesucristo, ra ka'nu, ra kana ndo'o ña kundikun va ndo ra.
59002008	Ra tu ndixa na kandixa ndo ndiayu ka'nu ña taxi Tata Ndioxi, ña ka'an kachi su'va: “Na ku'vi ini kuni kun yuvi ta ku'va ku'vi ini kun xini kun mii kun”, kachi ña, saa ra va'a ni va ^xa ndo.
59002009	Ndi su tu ndakaxin va tu ndo yuvi, ra xa siin xa siin va xa ndo xi'in na, saa ra kuachi va ke xa ndo nuu Tata yo Ndioxi, ra kanduu tu ndo ndiayu ka'nu ña taxi va ra.
59002010	Saa chi va'a ni saxinu ndo iin takundi'i va ndiayu ña taxi Tata yo Ndioxi, ndi su tu kanduu va tu ndo iin tu'un lo'o, saa ra kuni kachi ña saa, ña kanduu ndo takundi'i va ña.
59002011	Saa chi mii Tata yo Ndioxi, ra kachi su'va: “Kïxin kun xi'in na si'i na küu yasi'i kun”, kuvi tu ra kachi su'va va: “Xä'ni kun yuvi”, kachi ra. Ña kan ke, va'a ni kïxin va kun xi'in inka na si'i na küu yasi'i kun, ndi su tu xa'ni va kun yuvi, saa ra kanduu va kun ndiayu ña taxi Tata yo Ndioxi.
59002012	Xa'a ña kan ke, ndo'o, ñani yo, ra vivii va na sa ndo, ra vivii tu na ka'an va ndo; ra na ndaka'an ndo: chi mii va Tata yo Ndioxi kuvi ra sandaku kuachi ndo xi'in ndiayu ña saña ndika ndo'o.
59002013	Ra na kundaa ini ndo, chi kundä'vi vi ini Tata yo Ndioxi kuni ra yuvi na kuëe ndikunda'vi ini kuni inka yuvi, saa chi iin ta ku'va xa na ña sando'o na inka yuvi ke sa ra xi'in va na; ndi su yuvi na ^kunda'vi ini xini inka yuvi, ra va'a ni va kee na, saa chi kunda'vi va ini Tata yo Ndioxi kuni ra na ta xa na xaa kii ña sayukun ra kuachi xi'in takundi'i na yuuvi yo'o.
59002014	Ñani yo, ¿ni ke ndiaa ya'vi vi ña tu ka'an sava ndo ña ndiaa ni ini ndo Tata yo Ndioxi, tu kuëe xa tu ndo ndia nii lo'o chiñu va'a? ¿A kaku ndo tu takua na kondiaa kuiti ini ndo ra, tuvi ndo?
59002015	Saa chi tu ndia iin ndia ñani yo a na ku'va yo xamani tikoto kundixi, a ña kuxi va tu na,
59002016	ra na ka'an ndo kachi ndo saa xi'in na: “Saa koo ñani, Ndioxi na ku'un xi'in kun, ra ndakuta'an yo ndia inka ichi, ra uvi a uni na sakoto kun tikoto kundixi kun, chi koto kuvi kun vixin, ra va'a ni tu na kuxi va kun, chi koto ki'in kue'e yo'o”, na kachi ndo xi'in na; ndi su tu kuëe taxi ndo ña'a ña xamani nuu na nda'a na, saa ra köo ya'vi ndiaa vi tu'un ña ka'an ndo xi'in na.
59002017	Ra saa ke iyoo tu ña ndiaa ini yo Tata yo Ndioxi va, saa chi tu takua ndiaa kuiti ini va yo ra, ra kuëe xa va tu yo chiñu va'a ña xa'ndia ra nuu yo, saa ra kuni kachi ña saa: ña uun va ke ka'an yo ña ndiaa ini yo ra, saa chi köo ya'vi ndiaa ña.
59002018	Ra kuvi köo yu'u va inka yuvi xi'in yu xa'a ña yo'o, ra ka'an na ña va'a ni va xa sava yuvi tu takua ndiaa kuiti ini va na Tata yo Ndioxi, ra va'a ni tu xa yuvi na ^xa takua chiñu ña xa'ndia ra nuu va na, kachi na. Ndi su ña kachi yu'u ke: ¿ni ke sa kun ndaña'a kun ña ndiaa ini kun Tata yo Ndioxi, tu kuëe xa kun chiñu ña xa'ndia ra nuu kun? Ra na kundaa ini kun mii ña ndaa, saa chi ña xiniñu'u sa yo ke kondiaa ini yo ra, ra sa tu yo chiñu ña xa'ndia ra nuu va yo, saa chi saa ke ndaña'a yo mii yo ña ndinuni ni ndiaa ini va yo ra, ra ña kan ke ndiaa ya'vi nuu va ra.
59002019	Ra ña tuvi kun ke va'a ni va ^xa kun, ña xa kandixa kuiti kun ña iyoo indaa mitu'un Ndioxi, ra ndiaa ini va kun ra. Ra mii saa kuvi tu ña tuvi tachi ndiva'a va, ra ndiakua kisi ña ña ña iyu'vi ña.
59002020	Ndi su na kundaa ini kun, chi ki'vi ni va xa kun, ña xa kun saa, saa chi tu takua na kondiaa ini va kun Tata yo Ndioxi, ra sä kun chiñu ña xa'ndia ra nuu kun saa ra köo ya'vi ndiaa vi ña.
59002021	Ra xa kundaa va ini ndo, chi xa'a ña xiin ra Abraham xii xikua yo ña soko ra ra lo'o Isaac se'e ra nuu Tata yo Ndioxi va kuvi ña nduu ra iin tiaa ra ndinuni ni ndiaa ini Tata yo Ndioxi.
59002022	Ra xi'in ña yo'o ke kundaa kaxi ini yo, ña xindiaa ini ra Abraham xii xikua yo Tata yo Ndioxi, ra xa tu ra chiñu ña xa'ndia ra nuu va ra, ra su'va va ke xa ra ña va'a ndaña'a ra mii ra ña xindiaa ini ra Tata yo Ndioxi.
59002023	Ra su'va ke xa ra Abraham ña saxinu ra nuu tu'un Tata yo Ndioxi ña kachi su'va: “Ra Abraham, ra ndinuni ni va kandixa ra Tata yo Ndioxi, ra xa'a ña kan ke nduu ra iin tiaa ra ndinuni ni ndiaa ini Tata yo Ndioxi.” Ra xikuu tu ra ra xita'an mani xi'in va ra.
59002024	Ra xi'in ña yo'o ke kundaa kaxi ini yo, ña köo ya'vi ndiaa vi ña tu takua ndiaa kuiti ini va yo Tata yo Ndioxi, ra kuëe xa tu yo chiñu ña xa'ndia ra nuu yo, saa chi ña xiniñu'u sa yo ke kondiaa ini yo ra, ra sa tu yo chiñu ña xa'ndia ra nuu va yo, saa chi saa ke ndaña'a yo mii yo ña ndinuni ni ndiaa ini va yo ra, ra ña kan ke ndiaa ya'vi nuu va ra.
59002025	Ra saa kuvi tu ña kuu xi'in ña Rahab, ña ndixika sii va; saa chi xa'a ña ndaki'in mani ña tiaa ndia ndixa'an xitonani ñu'u ña ndaki'in na Israel kundee na, ra tava se'e tu ña ndia kua'an va ndia kuvi ña nduu ña iin ña'a ña ndinuni ni ndiaa ini Tata yo Ndioxi.
59002026	Ra mii saa kuvi tu ña iyoo iki kuñu va yo, saa chi tu köo ña tiaku ña, saa ra köo ya'vi ndiaa vi ña, ra saa ke iyoo tu ña ndiaa ini yo Tata yo Ndioxi va, saa chi tu kuëe xa yo chiñu ña xa'ndia ra nuu yo, saa ra küvi tu ndaña'a yo mii yo ña ndiaa ini va yo ra.
59003001	Ñani yo, süvi takundi'i yo xiniñu'u saña'a tu'un Tata yo Ndioxi, saa chi xa kundaa va ini ndo ña ndaku ni ka va sayukun Tata yo Ndioxi kuachi xi'in yoo na saña'a nuu yuvi na kuëe saña'a.
59003002	Ra ña ndixa ke kua'a ni va ichi ra kuchüun vi yo ña vivii ndatu'un yo, ra vichin, na kundaa ini yo, tu ndia na kuchuun kondiaa yu'u, saa ra va'a ni va xa na, ra na kan kuvi yuvi va'a, na xa ña ndaku va, ra kuvi tu ka'ndia chiñu na nuu iinii saa iki kuñu va na.
59003003	Ra xa kundaa va ini ndo, chi ta ^chikaa yo kàà yu'u kuayu, ra xiin va ri ña kandixa ri yoo, ra kua'an ri ndia ndia ka nuu kuni mii va yo.
59003004	Ra mii saa kuvi tu ña kuu xi'in itun tun xika nuu mini va; saa chi va'a ni na'nu ni va nu, ra va'a ni ndiee ni tu tanda'a tachi va nu, ndi su ra kava nu ra iin itun lo'o va kuvi nu sakanda ra, ra kua'an tu nu kan, ndia ndia ka nuu kuni mii ra kan va.
59003005	Ra ku'va saa kuvi tu ña iyoo yaa va yo; saa chi va'a ni lo'o ni va ña ra ndikun ndiaa ña iki kuñu yo, ndi su kuu mii tu ña ndiee ña sa ña iin ña chee ni va. Ra iyoo tu ña ta ku'va iyoo iin tindikin lo'o ñù'ù va, saa chi iin tindikin lo'o ñù'ù, ra kuvi ka'mi ña iin iku chee ña ka'nu va.
59003006	Saa chi yaa yo, ra ta iyoo ñu'u va ke iyoo ña. Saa chi iin ña yakua ni va kuvi ña, ra ndikun ndiaa ña iki kuñu yo, ra ^xa yakua tu ña iinii saa iki kuñu va yo. Ra kuvi tu sandi'i ña xa'a ña tiaku va yo, saa chi ndiaya va kuvi ña taxi ndiee ña.
59003007	Yoo na yuuvi yo'o, ra va'a va xamaso yo takundi'i va nuu kiti kue'e, ra saa tu kiti ri ndachi va, ra saa tu kiti ri kañu'u tixi va, ra saa tu kiti ri ndo'ni ini tiakuii va;
59003008	ndi su ndia nii yo kuchüun ña ka'nu yo yaa yo. Saa chi yaa yo, ra iin ña vä'a, ña tü'va ta'nu va kuvi ña, ra kuu mii tu ña tatan xatu ña xa'ni yuvi va.
59003009	Saa chi xi'in yaa yo kuvi ña ^ndasaka'nu yo Tata yo Ndioxi, ra suvi xi'in yaa yo kuvi tu ña kandiva'a tu yo xi'in yuvi ta'an yo na xava'a Tata yo Ndioxi ña koo na ta ku'va iyoo mii va ra.
59003010	Ra mii yu'u yo ña ndasaka'nu yo Tata yo Ndioxi kuvi tu ña kee tu'un kini ña kandiva'a yo xi'in ta'an va yo, ra ña yo'o, ra xiniñü'u koo ña saa, ñani yo.
59003011	Saa chi iin yavi nuu kana tiakuii, ra küvi kana tiakuii ra vixi, ra kana tu tiakuii ra isun.
59003012	Ra nii tun koxi tu küvi kuun kiti olivo nda'a va, ra nii te'e uva tu küvi kuun koxi nda'a va, ña kan ke küvi kana tiakuii vixi iin yavi, ra kana tu tiakuii ra i'va va.
59003013	Ñani yo, tu iyoo sava ndo iyoo ña ndichi nuu, ra kundaa tu ini ndo xi'in ichi Tata yo Ndioxi, saa ra na ndaña'a tu ndo ña xi'in chiñu va'a, chiñu to'o ña xa va ndo, ra saa ke ña'a tuni ndo ña kuu ndo yuvi na tiaku ni ini na iyoo ña ndichi nuu.
59003014	Ra va'a ni ndichi ni va tu ndo tuvi ndo, ndi su tu na ndukuini ini xini ta'an va kuvi ndo, ra kanita'an tu ndo xi'in ta'an ndo ña kuni ndo sa tiaa ndo nuu ta'an va ndo, saa ra süvi ndixa na ndichi vi kuvi ndo, saa chi na sanda'vi va kuvi ndo ña ka'an ndo ña ndichi ni ndo.
59003015	Saa chi süvi saa iyoo ña ndichi ña taxi Tata yo Ndioxi, ra ña ndichi ña iyoo nuu ndo ra ña ndichi ña taxi yuvi, xi'in ña ndichi ña taxi ña yuuvi yo'o, xi'in ña ndichi ña taxi timia'a va kuvi ña.
59003016	Saa chi ña ndukuini ini yuvi xini ta'an na, xi'in ña ndi'i ini na xa'a takua chiñu mii na, ra kuëe iyoo ikun vi chiñu ña xa na, saa chi ña xa na kuvi takundi'i nuu chiñu yakua va.
59003017	Ndi su yuvi na kuu mii ña ndichi ña taxi Tata yo Ndioxi, ra xä na kan chiñu yakua, ra nii kanitä'an tu na xi'in ndia nii yuvi va; ra to'o ni tu xa va na, ra tiayu ni tu ini va na, ra xikutüvi na ña sa na chiñu va'a xi'in inka yuvi, ra nii ndakäxin tu na yuvi va, chi iin ku ndi'i va na nuu na, saa chi ta ku'va iyoo nima na ke xa tu na xi'in yuvi va.
59003018	Ra yuvi na xa nduxa ña ndachindee vii na inka yuvi, ra va'a ni va kee na, saa chi yuvi na ^chi'i iin tata ña va'a, ra kui'i ña va'a ke ^ndaki'in va na.
59004001	Ñani yo, ¿ndia mii ke kaku kuachi ña xa'a ndo kanita'an ndo xi'in ta'an ndo tuvi ndo? Ra na kundaa ini ndo, chi nima va ndo kuvi ña kaku takundi'i chiñu ki'vi ña kotoo ndo sa ndo.
59004002	Ta kuu ña ndukuini ini ndo kuni ndo koo takundi'i ña'a nuu ndo, ra xa'a ña küvi ni'i ndo ña, ra xa'a ndo kanita'an ndo xi'in ta'an va ndo, ra ndia xa'ni ta'an va ndo xa'a ña. Ndi su ni saa chi nï'i vi ndo ña, saa chi kuëe vii nduku ndo ña nuu Tata yo Ndioxi.
59004003	Saa chi te nduku ndo ña nuu ra, ra kuëe taxi ra ña nda'a ndo, saa chi süvi ra kan kuvi ra ndakani ini ndo ndasaka'nu xi'in ña ña nduku ndo ña nuu ra, saa chi takua xa'a ña sakusii ña ini mii va ndo ke nduku ndo ña.
59004004	Ndo'o, ra süvi na ku'vi ini xini Tata yo Ndioxi kuvi ndo, saa chi ra xa siki va ndo kuvi ra. Ra xa kundaa va ini ndo, chi ña ita'an mani yuvi xi'in ña yuuvi yo'o, ra na kanita'an va kuvi na xi'in Tata yo Ndioxi, saa chi ña ndakutoo na ña yakua iyoo nuu ña yuuvi yo'o, ra na kanita'an xi'in va ra nduu na.
59004005	Ra xa'a ña yo'o kuvi tu ña ka'an tu'un Tata yo Ndioxi kachi ña su'va va: “Tachi Yii Tata yo Ndioxi ña taxi ra iyoo nima yo, ra saa va ña xi'in yo xa'a ña kuni yo kundikun yo inka ña'a.”
59004006	Ndi su chindiee ta'an ni va Tata yo Ndioxi xi'in yo xa'a ña kunda'vi ni ini ra xini ra yoo, ña va'a na kuchuun yo sa tiaa yo nuu chiñu ki'vi ña kutoo iki kuñu yo sa ña. Ra saa kuvi tu ña kachi tu'un Tata yo Ndioxi ña kachi su'va va: “Tata yo Ndioxi ra kundasi va ra yuvi na kutiaa ni xi'in mii, ndi su kunda'vi va tu ini ra xini ra yuvi na xa ninu xi'in mii”, kachi ña.
59004007	Ra xa'a ña kan ke ndinuni ni na ndataxi ndo mii ndo nda'a Tata yo Ndioxi, ra ndaku ni na koo ini ndo ña va'a na köyo ndo nda'a kuachi, saa ra kunu mii timia'a ku'un va ri nuu ndo.
59004008	Ra na kuyachin ndo nuu Tata yo Ndioxi, ra saa ke kuyachin tu ra kan nuu ndo'o va. Ndo'o, yuvi na iyoo kuachi, kukuiin ndo ña xa ndo chiñu ki'vi, ra ndo'o yuvi na xa uvi ini, ra niña ña va'a va na ndakani ini ndo xa'a.
59004009	Ra na kucha'an ini ndo, ra na kusuchi tu ini va ndo, ra kuaku ndo. Ra ña xáku̱ ndo xika ndo, ra na ndasama ña vichin, ra na kuaku va ndo, ra ña kusii ni tu ini ndo na nduu ña kusuchi ini va ndo.
59004010	Na sani̱nu̱ ndo mii ndo nuu Tata yo Ndioxi, ra ra kan tu chindu'u to'o tu'un xa'a ndo'o va.
59004011	Ñani yo, na kä'an ki'vi ndo xa'a na ñani yo. Saa chi tu ka'an ki'vi ndo xa'a na, a ndanduku tu ndo kuachi va na, saa ra ndiayu Tata yo Ndioxi va kuvi ña kaña'a ndo xa'a, ra ka'an tu ndo ña vä'a iyoo va ña. Ra ña kaña'a ndo xa'a ndiayu Tata yo Ndioxi, ra xïin ndo kandixa ndo ña, saa ra ña kanduu va ndo kuvi ña, ña xa ndo saa.
59004012	Ra xa kundaa va ini ndo chi ndiayu ña kaña'a ndo xa'a ra mii va Tata yo Ndioxi kuvi ra taxi ña, ra mii ra kuvi tu ra xa ndaku kuachi va. Ra mii ra kuvi tu ra kuu mii ndiayu ña sakaku ra yuvi va, ra kuu mii tu ra ndiayu ña sandi'i ra xa'a va na. Ña kan ke köo ndiayu yo ña ka'an yo xa'a inka yuvi ña iyoo ni kuachi na.
59004013	Ra na ndaki'in xini ndo xi'in ña yo'o, saa chi sava ndo ra su'va va kachi ndo: “Vichin a tiaan ku'un yo ñuu yo'o, a ñuu kaa, ña sachiñu yo iin kuiya, ra kua'a ni xu'un chuta'an yo”, kachi ndo.
59004014	Ndi su ndia nii kundäa tu ini vi ndo ni ke kuu kii ña vaxi. Saa chi ña tiaku yo, ra ta ku'va iyoo viko nuu va iyoo ña, saa chi viko nuu, ra iin kani lo'o va ke ndandita ña, ra iin kani lo'o tu xa ndoñu'u va ña.
59004015	Xa'a ña kan ke te ndatu'un yo ra su'va va na kachi yo: “Tu mii Tata yo Ndioxi kuni ña tiaku ka yo, ra kuvi sa yo ña yo'o, a ña kaa va”, na kachi yo.
59004016	Ndi su ndo'o, ra niña tu'un tiaa va ndikaa yu'u ndo, ra xa mii vi ndo kuvi ndo xa'ndia xaa kii ña vaxi tuvi ndo, ra ña xa ndo saa, ra vä'a vi iyoo ña.
59004017	Ra ña xa ^xini ndo sa ndo chiñu va'a, ra ^xïin tu ndo sa ndo ña, saa ra kuachi va kuvi ña ^xa ndo nuu Tata yo Ndioxi.
59005001	¡Ndo'o, na kuika! Ra na tiaa ni so'o ndo ña ka'an yu xi'in ndo. Na nda'yu ndo, ra na kuaku ndo, saa chi ndiee ni kaa tundo'o ña vaxi ndo'o ndo.
59005002	Ra takundi'i ña kuika ña iyoo nuu ndo, ra ña tia'yu va kuvi ña, ra tikoto savi ña ya'vi ni iyoo nuu ndo, ra tikixin va kaxi ña.
59005003	Ra saa tu xu'un kàà ña kuu oro xi'in plata iyoo nuu va ndo, saa chi ña kuxi uun ndi'i xa'a va kuvi ña, ra ña kutoo ni ndo ña kuika ña ndi'i xa'a, ra ta ku'va xa ñu'u ña xa'mi ña'a va ke sa ña ña sandi'i ña xa ndo. Ra takundi'i ña kuika ña chuta'an ndo ñaa kuvi tu ña taxi kuachi xa'a va ndo kii ña sayukun Tata yo Ndioxi kuachi xi'in va ndo.
59005004	Ra na kundaa ini ndo, chi xu'un, ña kuu ya'vi yuvi na xachiñu tatu nuu ndo ña sasi ndia ndo ndichä'vi ndo na, ra ka'an kuachi va ña xa'a ndo; ra xa xini tu so'o mii va Tata yo Ndioxi, ra ka'nu, ña ka'an kuachi ni yuvi na xachiñu tatu nuu ndo xa'a ya'vi na.
59005005	Nuu ña yuuvi yo'o, ra va'a ni ndixiyo ndo, ra iin takundi'i va ña savi ndixiyo nuu ndo, ra saa tu takundi'i ña kutoo ni iki kuñu ndo sa va ña; ra sanda'a tu ndo mii ndo, ta ku'va xa na ña sanda'a na iin kiti ri ka'ni na kuxi va na.
59005006	Ra taxi ndo kuachi xa'a yuvi na köo kuachi va, ra xa'ni ndo na, ra yuvi nda'vi na xa ndo saa xi'in kan, ra ndia ña ka'an kuachi na xa'a mii na ke ndiküvi vi.
59005007	Ndi su ndo'o, ñani yo, ra ndaku ni na koo ini ndo, ra na ndï'i ini ndo ña kundiatu ndo ña xaa kii ña ndandiko Tata yo Jesucristo kixi ra. Ra ndia ta ku'va xa iin ra chi'i va ke na sa ndo, saa chi ra kan, ra ndï'i vi ini ña ndiatu ra, ña ya'a yoo kuun savi, ra saa vi ke sakee ra ña'a ña chi'i ra.
59005008	Ra ku'va saa ke na sa tu ndo'o va ña na ndï'i ini ndo ña kundiatu ndo ña nandiko Tata yo Jesucristo kixi ra, saa chi xa ndinuni ni va nandiko ra.
59005009	Ra na täxi ndo kuachi xa'a ta'an ndo, saa chi tu köo ra iyo ni taxi Tata yo Ndioxi tundo'o nda'a ndo, ra na kundaa ini ndo, chi Tata yo Jesucristo, ra sandaku kuachi xi'in yuvi, ra xa ye'e va iin ra.
59005010	Ñani yo, na sakua'a ndo ña sa ndo ta ku'va xa na ndika'an tu'un yu'u Tata yo Ndioxi xina'a ña xiin na xa ndiee ini na ña ndo'o ni na.
59005011	Ra nuu ndu'u, ra va'a ni va ^kee yuvi na xiin xa ndiee ini ña ndo'o ini na. Ra xa kundaa tu ini ndo ndia ku'va ke xa ra Job ña xiin ra xa ndiee ini ra ña ndo'o ni ini va ra, ra kundaa tu ini ndo ndia ku'va ke xa Tata yo Ndioxi xi'in ra te kii ndi'i va; saa chi Tata yo Ndioxi, ra tiayu ni ini ra, ra nda'vi ni tu ini va ra.
59005012	Ra ndia nuu ndi'i ña, ñani yo, ra te ndatu'un ndo xa'a ndia ndia ka ña'a, ra na chinä'a ndo ndiví, ra ni ñu'u tu na chinä'a va ndo, ra saa tu ndia ndia ka ña'a va. Chi ña xiniñu'u sa ndo ke te xa ka'an ndo ña kuvi sa ndo iin chiñu, ra kuvi sa ndo ña na kachi va ndo; ra tu küvi tu sa ndo ña, ra na ka'an ndo ña küvi sa va ndo ña; saa chi tu kindoo ndo ña kuvi sa ndo iin chiñu, ra xïin tu ndo ña sa va ndo ña, saa ra iyo ni ni'i ndo tundo'o xa'a ña sa Tata yo Ndioxi.
59005013	Ñani yo tu ndia ndo ndo'o tundo'o, ra na ka'an ndo xi'in Tata yo Ndioxi. Ra tu sava tu ndo kusii ini, ra na kata ndo yaa ña ndasaka'nu ndo Tata yo Ndioxi va.
59005014	Ra tu sava tu ndo xi'i, ra na ka'an ndo xi'in na xikua'a ve'e ñu'u, ra na chikaa na ndutia xa'an nda'a na, ra chindu'u na ña sata ndo, ra ka'an na xi'in Tata yo Ndioxi xa'a ndo xi'in kivi Tata yo Jesucristo.
59005015	Ra tu ndinuni ni ndiaa ini na xikua'a kan Tata yo Ndioxi, saa ra nduva'a va yuvi na xi'i, na ka'an na xa'a kan; ra tu ndia kuachi xa tu na xi'i kan, saa ra koo ka'nu va ini Tata yo Ndioxi xa'a kuachi na.
59005016	Ra xa'a ña kan ke, na na'ma ndo kuachi ndo nuu ta'an ndo, ra na ka'an ndo xi'in Tata yo Ndioxi xa'a ta'an ndo, ra sanda'a ra ndo'o. Saa chi te ka'an yuvi na ndinuni ni ndikun Tata yo Ndioxi xi'in ra, ra ndakuiin va ra yu'u na.
59005017	Ra na kundaa ini ndo ta ku'va xa ra Elías, ra ndika'an tu'un yu'u Tata yo Ndioxi xina'a, chi ra kan, ra ta ku'va iyoo yoo kuvi tu ña ndixiyo tu ra kan va; ndi su te ndika'an ra xi'in Tata yo Ndioxi ña na küun ka savi, saa ra ndiküun ka ndixa va ra, nuu ñu'u yuuvi yo'o uni kuiya sava.
59005018	Ra te ndi'i, ra saa ndika'an tuku ra xi'in Tata yo Ndioxi ña na ndakuun tuku savi nuu ña yuuvi yo'o, saa ra ndakuun tuku va ra, ra va'a ka vi xa ña'a ña chi'i na.
59005019	Ra tu sava ndo ndakoo ichi Tata yo Ndioxi ñani yo, ra xaa tu inka na ka'an na xi'in ndo ña na ndakundikun tuku ndo ichi Tata yo Ndioxi,
59005020	ra na kundaa ini ndo, chi yuvi na ka'an xi'in ndo ña na ndakoo ndo ichi ki'vi ña ndakundikun ndo kan, ra nima va ndo ke sakaku na, ra xa'a ña kuchuun na kan ña ndachikaa tuku na ndo'o ichi Tata yo Ndioxi, saa ra koo ka'nu ini ra xa'a takundi'i va kuachi ndo.
60001001	Yu'u, ra Pedro, ra ti'vi Tata yo Jesucristo ña kaka yu chiñu nuu ra kuvi ra, tiaa tutu yo'o ña kuxaa ña nuu ndo ña ka'an ndioxi yu xi'in ndo'o, na ñani yo na kee kua'an ndakundee inka ñuu, ndo'o na ndee chi Ponto, xi'in ndo'o na ndee chi Galacia, xi'in ndo'o na ndee chi Capadocia, xi'in ndo'o na ndee chi Asia, ra saa tu ndo'o na ndee chi Bitinia va.
60001002	Saa chi ndo'o, ra xa te yachi vi kuvi ña ndikaxin Tata yo Ndioxi ndo'o, ta ku'va kuni mii ra. Ra ndasa yii ra ndo'o xi'in Tachi Yii ra, ña va'a na kandixa ndo ra, ra ndi'i xa'a kuachi ndo xa'a nii Tata yo Jesucristo ña ndixitia te ndixi'i ra. Ra mii Tata yo Ndioxi na taxi kua'a ni ña va'a kuta'vi ndo, ra va'a ni tu na koo va ndo.
60001003	Ra na ndasaka'nu yo Tata yo Ndioxi ra kuu iva Tata yo Jesucristo, saa chi ku'vi ni ini ra xini ra yoo, ra sandakaku xaa ra yoo, xa'a ña sandatiaku ra Tata yo Jesucristo tiañu na ndii. Ra ña xa Tata yo Ndioxi su'va ke ndinuni ni va ndiatu yo ña ndaki'in yo iin ña va'a.
60001004	Ra ña va'a ña kindoo Tata yo Ndioxi sani'i ra yoo, ra ndivi va ke chiva'a ra ña, ra kuëe ndi'i xa'a ña, ra ni köo tu yakua va ña, ra ni kuëe tia'yu va tu ña.
60001005	Ra xa'a ña ndiaa ini ndo Tata yo Ndioxi kuvi ña kondiaa va ra ndo'o xi'in ndiee ña kuu mii ra, iin saa ndia te xa na xaa kii ña sakaku ra ndo'o va, saa chi xa mii ra kuvi ra kindoo ini ña sakaku ra ndo'o va te xa na ndi'i xa'a ña yuuvi yo'o.
60001006	Ra xa'a ña kan ke na kusii va ini ndo. Ra va'a ni kua'a ni va tundo'o vaxi nuu ndo ña xitondoso ña ndo'o, ndi su lo'o va kii ra ya'a va ña.
60001007	Ra ta ku'va xa na ña xitondoso na yuu ña kuu oro xi'in ñù'ù va ke xa tundo'o xi'in ndo ña xitondoso ña ndo'o, ra ña ndiaa ini ndo Tata yo Jesucristo ra ndiaa ya'vi ni ka va ña kan nuu yuu ña kuu oro, saa chi yuu kan ra ña ndi'i xa'a va kuvi ña vaxi kii. Ra tu kuchuun va ndo ña xa ndiee ini ndo nuu tundo'o ña vaxi xitondoso ndo'o, saa ra va'a ni va kee ndo, saa chi kusii ni va ini Tata yo Jesucristo xi'in ndo, ra ka'an va'a ni tu ra xa'a va ndo te xa na nandiko ra kixi ra.
60001008	Ra va'a ni täan kuni nuu va ndo Tata yo Jesucristo, ndi su ku'vi ni va ini ndo xini ndo ra. Ra ndiaa ni tu ini va ndo ra, ra tiaa ni tu kusii ini va ndo, ra ña sii ini ña iyoo xi'in ndo ra nï'i yo ndia ku'va ke ndakani yo xa'a vi ña.
60001009	Ra kusii ni ini ndo, saa chi xa ndinumi ni va ndaki'in ndo ña'a ña ni'i ndo xa'a ña ndiaa ini ndo Tata yo Jesucristo; ra ña'a ña ni'i ndo kan kuvi ña kaku va ndo.
60001010	Ra ndika'an tu na ndika'an tu'un yu'u Tata yo Ndioxi va xa'a ña va'a ña ndini'i ta'vi yo ndaki'in yo yo'o xina'a, ra na kan ra vii ni va ka'vi na xa'a ña, ña kuni na kundaa ni ka ini na xa'a ña.
60001011	Ra Tachi Yii mii va ra ndikaxin Tata yo Ndioxi kixi ndo'o xa'a yo kuvi ña taxi xini na ña va'a kundaa ini na ña ndo'o ni ra, ra kundaa tu ini na xa'a ña ka'nu ña kuu mii ra vaxi kii va; ra ndixika nduku ni tu na ña kundaa ini na yoo kuvi va ra, ra saa tu xa'a kii ña xaa va ra.
60001012	Ndi su ña xa Tata yo Ndioxi ke taxi ra xini na ña kundaa ini na ña süvi xa'a mii na ke ndixachiñu na, chi xa'a yoo va kuvi ña taxi Tata yo Ndioxi tu'un kan nda'a na ña ndika'an na ña. Ra xa'a ña va'a ña kuni na kan kundaa ini na xa'a ke ndika'an ndoso inka yuvi tu'un va'a xi'in ndiee Tachi Yii Ndioxi ña kee ndivi nuu va ndo. Ra tiaa ni nduvi ña ka'an yo xa'a yo'o, ra ña kan ke ndia na tatun Tata yo Ndioxi va kuni ni ña kundaa ini na xa'a ña.
60001013	Xa'a ña kan, na ndakoo nduvi ndo ña vivii ki'in xini ndo, ra kaxi ni na koo ini ndo ña koo nduvi ndo, ra na kondiaa ini ndo ña ndaki'in ndo ña va'a ña ni'i ndo nuu Tata yo Ndioxi te xa na kixi Tata yo Jesucristo.
60001014	Ra xa'a ña kan ke, ña xa kuu ndo se'e Tata yo Ndioxi ra na kandixa ndo ra, ra na sä ka ndo ta'an chiñu ki'vi ña xinisii ni ndo sa ndo te täan kundaa ini ndo xa'a ra.
60001015	Ra ña xiniñu'u sa ndo vichin ke na kuu ndo na yii va, ra ndia nii lo'o ña yakua na küu mii ndo, saa chi Tata yo Ndioxi ra kana ndo'o, ra ra yii va kuvi ra;
60001016	Ra saa ke ^kachi tu tu'un Tata yo Ndioxi ña kachi su'va va: “Na yii na kuu ndo, saa chi yu'u ra ra yii va kuvi yu”, kachi ña.
60001017	Ra tu ka'an ndo “Tata” xi'in Tata yo Ndioxi, ra xiniñu'u ni va na yu'vi ndo kuni ndo ra, ra na kutiaku ndo ta ku'va kuni ra, kii ña ndee too ndo nuu ña yuuvi yo'o vichin, saa chi ra kan, ra ndakäxin ra yuvi chi inuu xandaku ra kuachi xi'in takundi'i va na xa'a chiñu ña xa na.
60001018	Ra xa kundaa va ini ndo, chi Tata yo Ndioxi va kuvi ra cha'vi xa'a ndo ña va'a sakaku ra ndo'o nuu chiñu ki'vi ña ndakoo na xii xikua ndo nda'a ndo; ra süvi yuu oro a plata ke ndicha'vi ra xa'a ndo,
60001019	chi nii Tata yo Jesucristo va kuvi ña cha'vi ra xa'a ndo, ra ta ku'va iyoo iin ndikachi lo'o ri köo ña yakua kuu mii va kuvi ña ndixiyo Tata yo Jesucristo nuu Tata yo Ndioxi, saa chi ndia nii kuachi ra ndixïyo.
60001020	Ra te kumani ka kukava xa'a ña yuuvi yo'o vi kuvi ña ndikaxin Tata yo Ndioxi Tata yo Jesucristo ña kuvi ra xa'a kuachi na yuuvi yo'o; ña kan ke va'a ti'vi ra ra kii ña xa ndinumi ndi'i xa'a ña yuuvi vichin ña sa ra ña va'a xi'in ndo.
60001021	Ra xa'a ña ndixi'i Tata yo Jesucristo kuvi ña va'a ndakundikun ndo Tata yo Ndioxi, ra mii Tata yo Ndioxi kuvi ra sandatiaku Tata yo Jesucristo nuu ña ndii va, ra ndasa ra ra iin ra ka'nu ni; ra xa'a ña kan ke ^ndiaa ini ndo Tata yo Ndioxi ña taxi va ra ña'a ña kindoo ra taxi ra nda'a ndo.
60001022	Ra xa'a ña chindiee ta'an Tachi Yii Ndioxi xi'in ndo ña kandixa ndo tu'un ña ndaa ña xini so'o va ndo kuvi ña va'a ndakatia Ndioxi nima ndo, ra ndinuni ni ndakundikun ndo Tata yo Jesucristo, ra ku'vi ni tu ini ndo xini ndo na ñani va yo. Saa chi ña xiniñu'u va kuvi ña ku'vi ni ini ndo kuni ta'an ndo xi'in ndinuni nima ndo, ra saa tu xi'in takundi'i ndiee va ndo.
60001023	Ra ña ndakaku xaa ndo vichin, ra süvi ka se'e na yuuvi yo'o kuvi ndo, saa chi na yuuvi yo'o ra xi'i va na, ra vichin ra xa xi'in tu'un Tata Ndioxi va kuvi ña ndakaku ndo, ra tu'un Tata yo Ndioxi ra ndia ndikaa ndiku'un va ke koo ña.
60001024	Ra saa kuvi tu ña kachi tu'un Tata yo Ndioxi ña kachi su'va va: Takundi'i yuvi ra ta ku'va iyoo iku kuii va ke iyoo na, ra takundi'i ña kuika xi'in ña savi, xi'in ndiee ña kuu mii na ra ta ku'va iyoo ita va iyo ña. Saa chi iku, ra kama ni va ndachi ña, saa ra ndi'i tu xa'a ita ña iyoo nda'a va ña.
60001025	Ndi su tu'un Tata yo Ndioxi ra ndia ndikaa ndiku'un va ke koo ña. Ra tu'un yo'o kuvi ña kuu tu'un va'a ña ka'an xa'a Tata yo Jesucristo ña xini so'o va ndo.
60002001	Ra xa'a ña kan ke, na ndakoo va ndo ña xa ndo takundi'i nuu chiñu ki'vi, xi'in ña sanda'vi ta'an ndo, xi'in ña siin ka'an ndo ra siin tu xa va ndo, xi'in ña ndukuini ndo xini ta'an ndo, xi'in ña ndatu'un ndo tu'un chi'ña.
60002002	Chi ña xiniñu'u sa ndo ke, na sa ndo ta ku'va xa na kuachi vali na sakan kaku ña tiaa ni xika nduku na chichin na ndoso si'i va na, ña ndinuni ni na kundi'i ini ndo ña kutu'va ndo tu'un va'a ña kuu tu'un Tata yo Ndioxi, ra saa ke kuu ndo na ndinuni ni ndikun ichi ra, ra kaku ndo.
60002003	Saa chi ndo'o, ra xa kundaa kaxi va ini ndo ña tiayu ni va Tata yo Jesucristo.
60002004	Ra na kuyachin ndo nuu Tata yo Jesucristo, ra iyoo ta ku'va iyoo yuu ña tiaku ña kundasi na xava'a ve'e te yachi, ndi su nuu Tata yo Ndioxi ra ta ku'va iyoo iin yuu va'a ña ndiaa ya'vi ni va ke iyoo ra.
60002005	Ra saa kuvi tu ña iyoo ndo'o va, ña iyoo ndo ta ku'va iyoo yuu ña tiaku ra xiniñu'u Tata yo Ndioxi ndo'o, ña xava'a ra ve'e ñu'u yii ña küvi kuni yo. Ra kuu tu ndo sutu na yii nuu va ra. Ra soko ndo ña yii ña kuni mii ra nuu ra, xa'a ña xa Tata yo Jesucristo.
60002006	Ra xa'a ña yo'o kuvi tu ña ka'an tu'un Tata yo Ndioxi ña kachi su'va va: Chi Sión chindu'u yu iin yuu ka'nu ña xiniñu'u ni, yuu kan ra va'a ni ña, ra ndiaa ya'vi ni va tu ña; ra yuvi na kandixa ra iyoo ta ku'va iyoo yuu kan, ra ndukä'an nuu na, ra ni ndakäva tu ini va na.
60002007	Ndo'o, ra ña xa kandixa ndo Tata yo Jesucristo, ra ndiaa ya'vi ni va yuu kan nuu ndo, ndi su yuvi na täan kandixa Tata yo Jesucristo, ra su'va va ke kachi tu'un Tata yo Ndioxi xa'a na: Yuu ña kundasi na xava'a ve'e kuvi ña, nduu yuu ña ka'nu va'a ka va.
60002008	Ra yo'o kuvi tu ña ^xinu nuu tu'un Tata yo Ndioxi ña kachi su'va va: Ra kuu tu ña iin yuu ña sakaki'i yuvi va, ra kuu tu ña iin kava ña sanduva yuvi va. Ra yuvi na ndixïin kandixa tu'un Tata yo Ndioxi, ra sakaki'i va ña na, saa chi xa saa ndini'i ta'vi na koo va na.
60002009	Ndi su ndo'o, ra xa siin va iyoo ndo, saa chi mii va Tata yo Ndioxi kuvi ra ndikaxin ndo'o ña kuu ndo ndise'e ra, ra kuu tu ndo sutu na ndinuni ni xachiñu nuu Tata yo Jesucristo, ra kuu rey va, ra kuu tu ndo iin ñuu yii ña kuu kuenda mii Tata yo Ndioxi va. Ra mii va Tata yo Ndioxi kuvi ra ndatava ndo'o nuu ñaa nuu xindo'ni ndo, ra ndachindee ra ndo'o nuu iyoo ñù'ù ña ye'e ña kuu mii ra, ña nduvi ni, ra ña ndatava ra ndo'o nuu ñaa, ra xa'a ña na ka'an ndo ^xi'in inka yuvi xa'a ña ka'nu ña ^xa va ra kuvi ña.
60002010	Ra xa kundaa va ini ndo, chi te yachi ra ndixïndiaa ya'vi mii vi ndo nuu Tata yo Ndioxi, ndi su vichin ra ñuu mii va ra kuvi ndo; ra nii ndikundä'vi tu ini ra kuni ra ndo'o va, ndi su vichin, ra kunda'vi ni va ini ra xini ra ndo'o.
60002011	Ñani yo, ku'va yo, xa'a ña kuu ndo na ndee too, xi'in na xika too nuu ña yuuvi yo'o kuvi ña xaku nda'vi yu nuu ndo, ña na täxi ka ndo ña ka'ndia chiñu ki'vi ña kuni ndo sa ndo nuu ndo, saa chi chiñu ki'vi kan, ra ña kanita'an xi'in va ndo kuvi ña.
60002012	Ra te ndakuta'an ndo xi'in yuvi na kuëe kandixa Tata yo Ndioxi, ra vivii va na sa ndo. Ra va'a ni ka'an ki'vi va na xa'a ndo, ndi su te xa na kuni na ña vivii xa ndo, saa ra ndasaka'nu va na Tata yo Ndioxi te xa na sayukun ra kuachi xi'in na yuuvi yo'o.
60002013	Ra xa'a ña ku'vi ini ndo xini ndo Tata yo Jesucristo, ra na kandixa ndo takundi'i va na chiñu iyoo nuu ña yuuvi yo'o; ta kuu na rey, xa'a ña kuu mii na chiñu na'nu,
60002014	ra saa tu ndia ndia ka na chiñu na kuu mii chiñu vali va, saa chi mii va Tata yo Ndioxi kuvi ra ^taxi ndiayu nda'a na ña sando'o na yuvi na xa chiñu ki'vi, ra ka'an va'a tu na xa'a yuvi na ^xa chiñu va'a va.
60002015	Chi ña kuni Tata yo Ndioxi ke na sa ndo chiñu va'a va, ra saa ke nï'i yuvi ki'vi na xïin kundaa ini xa'a ña ndaa, ña ka'an ki'vi na xa'a ndo.
60002016	Saa chi ndo'o, ra xa iyoo ndika va ndo, ndi su na kuniñü'u ndo ña iyoo ndika ndo ña sa ndo chiñu ki'vi, chi ña xiniñu'u sa ndo ke na kuu ndo na xachiñu nuu Tata yo Ndioxi va.
60002017	Ra na sato'o ndo takundi'i va yuvi. Ra na ku'vi ni ini ndo kuni ndo na ñani yo na ndikun Tata yo Jesucristo. Ra na yu'vi tu ndo kuni ndo Tata yo Ndioxi va, ra na sato'o tu ndo na kuu rey va.
60002018	Ra ndo'o, na ñani yo na xachiñu nda'vi nuu inka yuvi, ra va'a ni iku ni va na, ra va'a ni to'o va na, ra na sato'o va ndo na, ra na kandixa va ndo chiñu ña xa'ndia na nuu ndo.
60002019	Saa chi kusii ni va ini Tata yo Ndioxi xi'in ndo te xa ndo chiñu va'a, ra saa tu ña xa ndiee ini ndo ña sando'o siki na ndo'o xa'a chiñu ña kuëe xa va ndo.
60002020	Ra tu xa'a ña xa ndo chiñu ki'vi va kuvi tu ña sando'o na ndo'o, saa ra köo ña'a ni'i vi ndo xa'a ña xa ndiee ini ndo ña sando'o na ndo'o, ndi su tu xa'a ña xa ndo chiñu va'a va tu kuvi ña sando'o na ndo'o, ra xiin ndo xa ndiee ini ndo, saa ra kusii ni va ini Tata yo Ndioxi xi'in ndo.
60002021	Ra tu ^sando'o siki na ndo'o, ra na ndaka'an ndo, chi mii va Tata yo Ndioxi kuvi ra ndika'an ña xiniñu'u sakua'a ndo ña sa ndiee ini ndo te ndo'o ndo. Ra mii saa kuvi tu ña xa Tata yo Jesucristo va ña xiin ra ndo'o ra xa'a yo, ra xa'a ña kan ke na sa yo ta ku'va xa ra kan va.
60002022	Ra Tata yo Jesucristo ra ndia nii kuachi ra köo ndixiyo, ra nii kuëe ndisanda'vi tu ra yuvi va;
60002023	ra te ndika'an ña̱'à na xi'in ra, ra ndikä'an ña̱'à ra xi'in na; ra te sando'o na ra, ra ndichinä'a ra na ña sondo'o ra na, chi ña xa ra ke ndataxi ra ña tiaku ra nda'a Tata yo Ndioxi va, ra ndaku ni xayukun kuachi ña na kondiaa va ra ra.
60002024	Ra te ndixi'i Tata yo Jesucristo ndika cruz, ra xiin va ra ña ndakundee takundi'i kuachi yo, sata iki kuñu ra, ra ikan kuvi ña ndixi'i ra ña va'a sandi'i ra xa'a kuachi yo, ra xa'a ña ndixi'i ra xa'a yo kuvi ña xiniñu'u na ndakoo va yo ña xa yo chiñu ki'vi, ra na kutiaku yo ña sa yo chiñu va'a. Ra xa'a ña nditaxin iki kuñu Tata yo Jesucristo kuvi tu ña sanda'a ra ndo'o va.
60002025	Saa chi ndo'o, ra ta ku'va iyoo ndikachi ri xinu'ni ndixa'an va ke ndixiyo ndo, ndi su vichin, ra xa nandiko va ndo nuu Tata yo Jesucristo, ra ndiaa ña tiaku ndo, ra ndachindee vii ra ndo'o, ta ku'va xa iin tiaa xi'in kiti sana ra ña ndiaa ni ra ri.
60003001	Ra ndo'o, na ku'va yo, na iyoo yii, ra na sato'o va ndo tiaa ndia kuu yii ndo, ra va'a ni täan ndatu'un va ndo xi'in ndia, ndi su xa'a ña xa to'o ndo ndia, ra xinu mii va ini ndia ña kandixa ndia tu'un va'a xa'a Tata yo Jesucristo.
60003002	Saa chi xa'a ña kuni ndia ña xa to'o ndo, ra vivii tu xa va ndo kuvi ña kandixa ndia.
60003003	Ra na ndäsa savi ni ndo mii ndo xi'in ña'a ña savi ni: ta kuu ña iyo ni ndachu'un ndo xini ndo, xi'in ña iin ye'e ye'e koo ndo xi'in kàà ña ya'vi ni, xi'in ña kundixi ndo tikoto ña savi ni, saa chi ña ^xa savi ni ndo xi'in mii ndo ra köo ya'vi ndiaa vi ña kan.
60003004	Chi nima va ndo kuvi ña xiniñu'u na koo ña savi, ra ña savi kan kuvi ña vivii sa va ndo, xi'in ña to'o ni tu koo va ndo, ra saa ke kuu mii ndo ña savi ña ndixa, ña kuëe ndï'i xa'a; ra ña savi ña kuëe ndi'i xa kan kuvi ña ndia ya'vi nuu Tata yo Ndioxi va.
60003005	Saa chi saa kuvi tu ña xa sava na si'i na xindee xina'a va, ña xindiaa ni ini na Tata yo Ndioxi, ra xa to'o ni tu na yii va na.
60003006	Ta ku'va xa ña Sara, ña xa to'o ni ña ra Abraham yii ña, ña kachi ña “Tata” xi'in ra. Ra xaa tu ndo'o va koo ndo ta ku'va ndixiyo ña kan, tu na sa ndo ña va'a, ra kuayü'vi ndo nuu ndia nii ña'a.
60003007	Ra ndo'o, ndia ñani yo, ndia iyoo yasi'i, ra ndichi ni va na ki'in xini ndo ndia ku'va ke sa ndo xi'in na, ra vivii va na sa ndo xi'in na, ra ndia ta ku'va xa ndo xi'in iin kisi ña ndasun, ña iyo ni ta'vi va na sa ndo xi'in na, saa chi na si'i ra yii ni va na kan, ra na kundaa ini ndo chi ndini'i ta'vi tu na kan va ña kutiaku na nuu Tata yo Ndioxi xi'in ndo. Ra vivii va na sa ndo xi'in na si'i yasi'i ndo, ra saa ke köo ña kasi nuu ndo te ka'an ndo xi'in Tata yo Ndioxi.
60003008	Ra ndia nuu ndi'i ña ka'an yu xi'in ndo xa'a yo'o kuvi ña, iin tu'un na kuu takundi'i va ndo, ra na kunda'vi ini ndo kuni ta'an ndo, ra na ku'vi tu ini ndo kuni ta'an ndo xa'a ña kuu ndo na ndikun Tata yo Jesucristo va. Ra tiayu ni tu na koo ndo xi'in ta'an ndo, ra na sa ninu tu ndo xi'in mii va ndo.
60003009	Ra tu ndia na xa ña vä'a xi'in ndo, ra na sä ndo ña vä'a xi'in na; ra tu ndia tu na ka'an ña̱'à xi'in ndo, ra na kä'an ña̱'à ndo xi'in na. Chi ña xiniñu'u sa ndo ke na ka'an ndo xi'in Tata yo Ndioxi ña na taxi ra ña va'a kuta'vi va na, ra saa ke ni'i tu ndo'o va ña va'a nuu ra, saa chi xa'a ña kan ke kana ra ndo'o va.
60003010	Ra saa ke kachi tu tu'un Tata yo Ndioxi ña kachi su'va va: Tu kuni ndo kutiaku ndo, ña va'a ni koo ndo, Ra na kondiaa ndo yu'u va ndo, ra na kä'an tu ndo ndia nii tu'un ki'vi va; ra nii na ndatü'un tu ndo tu'un chi'ña va.
60003011	Ra xiniñu'u tu na kukuiin ndo ña ^xa ndo chiñu ki'vi va, ra chiñu va'a va ke na sa ndo, ra na kutüvi tu ndo ña vivii kuta'an ndo xi'in takundi'i va yuvi.
60003012	Saa chi Tata yo Jesucristo, ra ndiaa va ra yuvi na iyoo ndaku nima nuu ra, ra xini tu so'o ra te ka'an na xi'in va ra, ndi su sáa̱ va tu ra xi'in yuvi na xa chiñu ki'vi nuu ra.
60003013	Ra tu niña chiñu va'a va ke xa ndo, saa ra ndia nii tu na kuchüun sa chiñu ki'vi xi'in va ndo.
60003014	Ra tu ndo'o ni va tu ndo xa'a ña xa ndo chiñu va'a, ra na kuayü'vi ndo, ra nii na ndï'i tu ini va ndo, saa mii va Tata yo Ndioxi kuvi ra taxi ña va'a nda'a ndo xa'a ña ndo'o ni ini ndo.
60003015	Chi ña xiniñu'u sa ndo ke na kuñu'u ini ndo xa'a Tata yo Jesucristo va, ra ndasaka'nu ndo ra. Ra na koo nduvi tu ndo ña ndakani ndo nuu yuvi te ndakatu'un na ndo'o xa'a ña ndiaa ini va ndo ra, ndi su te xa ndakani ndo nuu na, ra na sa ninu va ndo xi'in mii ndo, ra to'o ni tu na sa va ndo,
60003016	ña va'a ndaña'a ndo mii ndo ña kuu ndo yuvi na iyoo ndaku nima, ra saa ke kuka'an nuu yuvi na ka̱'àn ña'a xa'a ndo xa'a ña ^xa ndo ña va'a ña ndikun ndo Tata yo Jesucristo.
60003017	Ra tu mii Tata yo Ndioxi kuni ña ndo'o ndo xa'a ña xa ndo chiñu va'a, ra va'a ni va, saa chi va'a ka va ña ndo'o ndo xa'a ña xa ndo ña va'a, nuu ña ndo'o ndo xa'a ña sa ndo chiñu ki'vi.
60003018	Saa chi ndo'o ni tu Tata yo Jesucristo va xa'a kuachi yo, ndi su indaa ichi saa ke ndo'o va ra, saa chi ndïko ka ra ña ndo'o tuku ra. Ra ra kan, ra ndia nii kuachi ra ndixïyo, ndi su xiin va ra ña ndixi'i ra xa'a yoo na yuuvi kuachi yo'o, ña va'a sanduyachin ra yoo nuu Tata yo Ndioxi, ra ndikaku yo. Ra te ndixi'i Tata yo Jesucristo, ra takua iki kuñu va ra kuvi ña ndi'i xa'a, ndi su ndatiaku va tu ra xi'in inka iki kuñu xaa ña xa kuu mii ra ta yachi ña küvi kuni yo.
60003019	Ra xi'in iki kuñu xaa ña kuu mii ra ña küvi kuni yo kan kuvi tu ña, ndixa'an ra nuu na ndi̱ì na ñu'u ve'e kàà ña ndika'an ndoso va ra.
60003020	Ra na ndi̱ì kan kuvi na ndixïin kandixa Tata yo Ndioxi kuiya xina'a te xitiaku ra Noé, saa chi na'a ni va xa ka'nu ini Tata Ndioxi ña xindiatu ra, ña nandiko ini na xa'a kuachi na, tiempo ña xava'a ra Noé itun tun xika nuu mini, ndi su ndixïin na ña nandiko ini na xa'a kuachi na, ra xa'a ña kan ke takua una kuiti va kuvi na ndaa ini itun tun xika nuu mini kan, ra na kan kuvi na ndikaku va chi ndixï'i na sa tiakuii kan.
60003021	Ra ña ndikaku ra Noé nuu tiakuii kan, ra xa'a ña chichi yo tiakuii, ra sakaku Tata yo Ndioxi yoo va kuvi ña ka'an ña. Ra mii ña ndaa, ra süvi vi xa'a ña chichi yo tiakuii kuvi ña ndi'i xa'a kuachi yo, chi xa'a ña ka'an yo xi'in Tata yo Ndioxi ña na chindiee ta'an ra xi'in yo ña na sä ka yo chiñu ki'vi va kuvi ña ^sandi'i ra xa'a kuachi yo. Ra ña sakaku tu ra yoo, ra xa'a ña kandixa yo ña ndatiaku Tata yo Jesucristo va kuvi ña.
60003022	Ra Tata yo Jesucristo, ra ndivi va ke nandaa ra, ra ndakundu'u ra xiin kua'a tiayu ka'nu nuu ndu'u Tata yo Ndioxi, ra xa'ndia ra chiñu nuu na tatun Tata yo Ndioxi, ra saa tu nuu takundi'i ndiee ña xa'ndia chiñu ndivi, ra saa tu nuu ndiee ña xa'ndia chiñu nuu ña yuuvi yo'o va.
60004001	Ra xa'a ña xiin Tata yo Jesucristo nditaxin iki kuñu ra, kuvi ña xiniñu'u na sa tu ndo'o ta ku'va xa ra kan va, ña koo nduvi ndo ndo'o ndo. Ra tu xiin ndo ña ndo'o ndo, saa ra kuni kachi ña saa xa ndakoo va ndo ña xa ndo chiñu ki'vi,
60004002	ña va'a na kutiaku ndo sa ndo ña kuni Tata yo Ndioxi kii ña taxi ka ra kutiaku ndo, ra saa tu ña ndakoo ndo ña xa ndo chiñu ki'vi ña kotoo ni iki kuñu ndo sa va ña.
60004003	Ra xa va'a na kutuvi va ndo, xi'in chiñu yakua ña kotoo ni yuvi na ndïkun Tata yo Ndioxi sa na, saa chi xa ña kan ke xa va ndo te yachi: ta kuu chiñu ká'án nuu, xi'in ña kotoo ni na tiin ta'an na, xi'in ña xi'i na, xi'in ña ndatava na viko, ra tiin ta'an na ña xa na chiñu yakua, xi'in ña ndasaka'nu na na'na ña xiniñü'u ndasaka'nu na.
60004004	Ra yuvi na ^xa chiñu ki'vi kan, ra ndakanda ni va ini na ña kuëe ndakuta'an ka ndo xi'in na ña sa ndo ña chiñu kan xi'in na, ra xa'a ña kan va ke ka'an ki'vi na xa'a ndo.
60004005	Ndi su na ndï'i ini ndo xa'a na, chi xaa kii, ra ta iin, ta iin va na ndataxi kuenda xa'a chiñu ki'vi ña xa na nuu Tata yo Ndioxi, ra xa iyoo nduvi sayukun kuachi xi'in na tiaku, ra saa tu xi'in na ndi'i va.
60004006	Saa chi na ndii, ra xa xini tu so'o na kan va tu'un va'a xa'a Tata yo Jesucristo te xitiaku na, ra ta ku'va ^kuu xi'in takundi'i yuvi ña xi'i na kuvi tu ña kuu xi'in na kan ña ndixi'i va na, saa chi xa saa ndini'i ta'vi va na, ndi su vichin, ra kutiaku va nima na xi'in Tata yo Ndioxi.
60004007	Ra na kundaa ini ndo, chi xa ndinumi ni va ndi'i xa'a ña yuuvi yo'o, ra xa'a ña kan ke kaxi ni va na koo ini ndo, ra ndinuni ni na ka'an ndo xi'in Tata yo Ndioxi iin takundi'i kii.
60004008	Ra ña ndiaa ya'vi nuu ndi'i ña ke na ku'vi ni ini ndo kuni ta'an va ndo, saa chi ña ku'vi ini ndo xini ta'an ndo, ra kua'a ni va ña vä'a ña ^xa ndo xi'in ta'an ndo sandi'i ña xa'a.
60004009	Ra na kusii ni ini ndo ña ndaki'in mani ta'an tu ndo ve'e va ndo, ndi su na kä'an kuachi ndo xa'a ña ^xa ndo saa xi'in ta'an ndo.
60004010	Saa chi Tata yo Ndioxi, ra kua'a ni va ña xinituni kuu mii ra, ra xa iin iin tu ña taxi ra nda'a ndo'o va, ra na chindiee ta'an ndo xi'in na ta'an ndo ta ku'va iyoo mii ña xinituni ña ndaki'in va ndo.
60004011	Ra ndo'o na kuu mii ña xinituni ña ka'an ndoso ndo, ra na ka'an ndo ta ku'va kuni mii Tata yo Ndioxi va. Ra ndo'o na kuu mii ña xinituni ña chindiee ta'an ndo xi'in inka yuvi, ra na chindiee ta'an ndo xi'in na xi'in takundi'i ndiee ña taxi Tata yo Ndioxi nda'a va ndo. Ra takundi'i chiñu ña xa ndo, ra na sa ndo ña, ña ndasaka'nu ndo Tata yo Ndioxi xa'a ña xa Tata yo Jesucristo, ra kuu mii ndiee, xi'in ña ka'nu ndia ndikaa ndiku'un va. Saa koo.
60004012	Ñani yo, xa'a ña vaxi tundo'o nuu ndo ña satixu'vi ña ndo'o xa'a ña ndikun ndo Tata yo Jesucristo, ra na ndakända ini ndo xi'in ña, ra nii na ndakäni tu ini ndo xa'a ña kuu ña iin ña'a xïni va ndo.
60004013	Chi ña xiniñu'u sa ndo ke na kusii ni ini va ndo, xa'a ña ni'i ta'vi ndo ndo'o ndo ta ku'va ndo'o Tata yo Jesucristo, ña va'a kusii ni ini ndo te xa na kuni ndo ña ka'nu ña kuu mii ra, te xa na nandiko ra kixi ra.
60004014	Ra na kusii ini ndo, te ka'an ña'a na xi'in ndo xa'a ña ndikun ndo Tata yo Jesucristo, saa chi te xa na saa xi'in ndo, saa ra kuni kachi ña saa, ña iyoo ña ka'nu ña kuu Tachi Yii Tata yo Ndioxi xi'in va ndo. Saa chi na kan, ra na ka'an ña'a va kuvi na xa'a Tata yo Jesucristo, ndi su ndo'o, ra ra ndasaka'nu va ndo kuvi ra.
60004015	Ndi su tu ndo'o ndo, ra na ndö'o ndo xa'a ña kuu ndo na xa'ni, xi'in xa'a ña kuu ndo na kui'na, xi'in xa'a ña xa ndo takundi'i nuu chiñu ki'vi, xi'in ña ki'vi ni'ni yu'u ndo xa'a chiñu inka yuvi.
60004016	Saa chi tu ndo'o ndo, ra na ndo'o ndo xa'a ña ndikun ndo Tata yo Jesucristo va, ndi su na kukä'an nuu ndo, chi ña xiniñu'u sa ndo ke na ndasaka'nu ndo Tata yo Ndioxi va xa'a ña ndo'o ndo.
60004017	Saa chi vichin, ra xa nitandiaa va kii ña sayukun Tata yo Ndioxi kuachi xi'in takundi'i na yuuvi yo'o, ra vichin, ra ndia yoo na kuu na ñuu va ra kuvi na taxi ra ndiayu ña sando'o na yoo, ra tu saa xa ra xi'in yoo, saa ra ndiee ni ka va tundo'o taxi ra nda'a yuvi na ndixïin kandixa tu'un ra.
60004018	Ra saa ke kachi tu tu'un Tata yo Ndioxi ña kachi su'va va: Tu yuvi na xa chiñu va'a, ra u'vi ni saa kaku na saa ra, ¿ni ke sa tu yuvi ña'a na na xïin kandixa Tata yo Ndioxi ña kaku na?, kachi ña.
60004019	Ra xa'a ña kan ke, tu mii Tata yo Ndioxi kuvi ra taxi ndiayu ña sando'o na ndo'o, saa ra ña xiniñu'u sa ndo ke na ndakundiee ka ndo sa ndo chiñu va'a va, ra na ndataxi tu ndo ña tiaku ndo nda'a mii Tata yo Ndioxi, ra xava'a ndo'o va, saa chi ra kan, ra ^saxinu va ra nuu tu'un ña ka'an ra.
60005001	Ra vichin ke taxi tu yu xini ndo'o, ndia ñani yo, ndia xikua'a ve'e ñu'u. Ra ra xikua'a kuvi tu yu'u va, ra ndakuiin tu yu xa'a ña xini yu ña ndo'o ni Tata yo Jesucristo va. Ra ni'i tu yu'u va koo yu nuu nduvi ni xi'in Tata yo Jesucristo te xa na nandiko ra kixi ra nuu ña yuuvi yo'o. Ra xa'a ña kuu yu ra xikua'a xi'in ndo kuvi ña xaku nda'vi yu nuu ndo,
60005002	ña na kondiaa ndo na ñani yo na sakuiso chiñu Tata yo Ndioxi ndo'o kondiaa ndo; ra ndia ta ku'va ^xa iin tiaa ña ndiaa ra ndikachi vali sana va ra na ^sa ndo ña kondiaa ndo na, ra na kondiäa ndo na xi'in ña nduxa, ra nii na kondiaa tu ndo na xa'a ña kuni ndo ña na taxi na xu'un nda'a va ndo. Chi na kondiaa ndo na ta ku'va kuni Tata yo Ndioxi va, ra saa tu xi'in ña kusii ini va ndo.
60005003	Ra na yä'a xini ndo ña nduu ndo ta ku'va iyoo xito'o na xi'in ndiayu ña kuu mii ndo, chi ña xiniñu'u ^sa ndo ke na ^sa ndo chiñu va'a va nuu na, ra sakua'a na ña sa na ña.
60005004	Ra saa ke ni'i ndo iin ña ka'nu ni te xa na nandiko mii Tata yo Jesucristo, ra ka'nu, ra ndiaa yoo kixi ra. Ra ña va'a ña ni'i yo kan, ra ndächi ña ta ku'va ^ndachi iin tivi lo'o ña xava'a na xi'in iku ña chikaa na xini yuvi te kuchuun na xa na iin chiñu nuu ña yuuvi yo'o.
60005005	Ra mii saa ke na sa tu ndo'o va, na ñani yo, na itia, ña na kandixa va ndo na inuu nuu ndo ve'e ñu'u xa'a ndiayu ña kuu mii na. Ra ña xiniñu'u va kuvi ña sani̱nu̱ ndo xi'in mii ndo, ra kandixa ta'an ndo, saa chi: Tata yo Ndioxi, ra kundasi va ra yuvi na kutiaa ni xi'in mii, ndi su kunda'vi ni va ini ra xini ra yuvi na xa ninu xi'in mii, ra chindiee ta'an tu ra xi'in va na.
60005006	Ra xa'a ña kan ke na sa ni̱nu̱ ndo xi'in mii ndo tixi ndiee ka'nu nda'a Tata yo Ndioxi, ra saa ke ndoni'i ra ndo'o, ra chindu'u tu ra tu'un to'o xa'a va ndo te xa na xaa kii ña kuni mii ra.
60005007	Ra nda'a Tata yo Ndioxi va kuvi ña na chindu'u ndo takundi'i ña ndi'i ni ini ndo xa'a, saa chi ra kan, ra ndi'i va ini ra xa'a ndo, ra mii ra kuvi tu ra ndiaa ndo'o va.
60005008	Ra ndichi ni na koo ndo, ña koo nduvi ndo, saa chi timia'a, ri kanita'an xi'in ndo, ra iin ta ku'va xika ndika'a, ri tiaa ni ndukue'e va xika ri nduku ri yuvi ña ka'ni ri na.
60005009	Ndi su ndaku ni na koo ini ndo nuu ri, ra ndinuni ni tu na kondiaa ini ndo Tata yo Jesucristo va, saa chi iin ta ku'va ^kuu xi'in ndo'o ña sando'o ni na ndo'o kuvi tu ña ^ndo'o na ñani yo na ndee nuu iinii kuvi saa ña yuuvi yo'o va.
60005010	Ra na kundï'i ini ndo, chi lo'o ni va kii kuvi ña ndo'o ndo, saa chi mii va Tata yo Ndioxi ndasa xixa ndo'o, ra nandïko ka ini ndo, ra taxi tu ra ndiee ndo ña tuun ni kundikun va ndo ra. Saa chi mii Tata yo Ndioxi kuvi ra taxi takundi'i va ña va'a ^kuta'vi yo, ra kana tu ra yoo ña koo yo xi'in ra nuu xa'ndia ra chiñu ndia ndikaa ndiku'un va xa'a ña xa nduu yo iin xi'in Tata yo Jesucristo.
60005011	Ra takundi'i ndiee xi'in ña ka'nu na kuu mii Tata yo Ndioxi, ndia ndikaa ndiku'un. Saa koo.
60005012	Ra ra ñani yo Silvano, ra xini yu ndinuni ni ndikun Tata yo Jesucristo kuvi ra ndika'an yu xi'in, ña tiaa ra tutu yo'o, ña kuxaa ña nuu ndo, ña na ndataxi yu xini ndo ña va'a na kundaa kaxi ini ndo chi takundi'i ña va'a ña xa ^ndaki'in ndo, ra ña ka'an xa'a ña ndinuni ni ku'vi ini Tata yo Ndioxi xini ra yoo va kuvi ña. Ra ndia nii kii na näa ini ndo xa'a ña ku'vi ni ini Tata yo Ndioxi xini ra ndo'o.
60005013	Ra ti'vi tu na ñani yo na ndee chi Babilonia yo'o va tu'un ndioxi kuxaa ña nuu ndo; ra na yo'o, ra ta ku'va xa Tata yo Ndioxi ña ndikaxin ra ndo'o kuvi tu ña xa ra xi'in na yo'o va; ra ti'vi tu ra ñani yo Marcos, ra iyoo ta ku'va iyoo se'e va yu tu'un ndioxi kuxaa ña nuu ndo.
60005014	Ra na ka'an ndioxi ndo xi'in ta'an ndo, xi'in ndinuni nima ndo xa'a ña ku'vi ni ini ndo xini ta'an ndo. Ra ña va'a mii Tata yo Ndioxi na koo xi'in takundi'i ndo xa'a ña ndikun ndo Tata yo Jesucristo. Saa koo.
61001001	Yu'u, kuvi ra Simón Pedro, ra xachiñu nuu Tata yo Jesucristo, ra ti'vi tu ra yu'u ña kaka yu ka'an ndoso yu tu'un va'a xa'a va ra, kuvi ra tiaa tutu yo'o ña kuxaa ña nuu ndo'o na ñani yo na xa ndiaa ini Tata yo Jesucristo, ta ku'va ndiaa ini ndu'u ra; ra ña xa ndiaa ini yo ra, ra ndiaa ya'vi ni va ña; ra ra kan kuvi Tata yo Ndioxi, ra sakaku tu ra yoo va, ra ra kan, ra chiñu ndaku va ke ^xa ra.
61001002	Ra mii Tata yo Ndioxi na taxi kua'a ni ña va'a kuta'vi ndo, ra va'a ni tu na koo va ndo, xa'a ña ^xini ta'an va'a ka ndo xi'in Tata yo Ndioxi, xi'in Tata yo Jesucristo ta iin iin kii.
61001003	Tata yo Ndioxi, ra iyoo ni ndiee ra, ra xa'a ña kan ke taxi ra takundi'i va ña'a ña xiniñu'u nuu yo ña va'a kutiaku yo ta ku'va kuni mii ra. Ra ña va'a ndaki'in yo ña yo'o, ra xa'a ña xinita'an yo xi'in Tata yo Jesucristo ra kana yoo va kuvi ña, ra ña va'a kana ra yoo, ra xa'a ña ka'nu ni ra, xi'in xa'a ña ^xa ra ña xitu'un va kuvi ña.
61001004	Ra xa'a ña iyoo ni ndiee ra, xi'in xa'a ña ^xa ra ña xitu'un kuvi tu ña kindoo ra sa ra iin ña va'a ña ndiaa ya'vi ni xi'in yo; ra ña xa ra ña yo'o xi'in yo kuvi ña kuvi tandiaa yo nduu yo na yii ta ku'va iyoo mii Tata yo Ndioxi ña kuu ra ra yii, ra kaku yo nuu takundi'i chiñu ki'vi ña iyoo nuu ña yuuvi yo'o, saa chi ña kan kuvi ña sakanda nima yo ña xa yo takundi'i nuu chiñu ki'vi ña kutoo yo sa yo.
61001005	Ra xa'a ña ndaki'in yo takundi'i ña va'a ña ^ka'an yu xi'in ndo xa'a yo'o, ra ña xiniñu'u sa ndo ke ndinuni va'a na kundikun ndo Tata yo Jesucristo, ra vivii tu na sa ndo iin takundi'i kii va, ra süvi takua sa kuiti ke sa ndo,
61001006	chi xiniñu'u kunita'an va'a ka tu ndo xi'in Tata yo Ndioxi va, ra na täxi tu ndo ña ka'ndia iki kuñu ndo nuu va ndo; ra na ^sa ndiee tu ini ndo te vaxi tundo'o nuu va ndo, ra na ^kutiaku ndo ña sa ndo chiñu ña kuni Tata yo Ndioxi iin takundi'i kii va.
61001007	Ra xiniñu'u tu ndinuni ni na ku'vi ini ndo kuni ndo na ñani yo na ndikun Tata yo Jesucristo va, ra saa tu takundi'i ka yuvi va.
61001008	Saa chi tu na ndakundiee ni ka ndo sa ndo takundi'i ña ka'an yu xa'a xi'in ndo yo'o ta iin iin kii, saa ra kuu ndo yuvi na iyoo ya'vi ndiaa va, ra ndiaa ya'vi tu ña xini ta'an ndo xi'in Tata yo Jesucristo va, saa chi ^xa va ndo ña va'a.
61001009	Ndi su yuvi na kuëe ^xa chiñu ña ka'an yu xa'a xi'in ndo yo'o, ra ta ku'va iyoo na kuaa a na lo'o ni xini va iyoo na; ra ^xa xïni tu na xa'a ña xa ndi'i xa'a kuachi ña xa na te yachi va.
61001010	Ra ña xa ^ka'an yu xi'in ndo xa'a chiñu ña xiniñu'u sa ndo, ra na sa nduxa va ndo ña ^sa ndo ña, ña va'a ndaña'a ndo mii ndo ña ndixa ke kana Tata yo Ndioxi ndo'o, ra ndikaxin ra ndo'o, ra tu saa na ^sa ndo, ra ndiaa nii kii ndakäva ndo ña sa ndo iin kuachi ña ndiee ni.
61001011	Chi ña ni'i ndo ke kusii ni ini Tata yo Ndioxi taxi ra ki'vi ndo ye'e ndivi va, ra ki'vi ndo koo ndo nuu xa'ndia chiñu Tata yo Jesucristo, ra sakaku yoo ndia ndikaa ndiku'un.
61001012	Ra ndo'o, ra xa xini va'a va ndo takundi'i ña xa tiaa yu nuu tutu yo'o, ra va'a ni xa ndinuni ni va ndikun ndo ña ndaa ña iyoo nda'a ndo vichin, ndi su yu'u, ra iin takundi'i va kii chindiee ta'an yu xi'in ndo ña sandaka'an yu ndo'o ña na ndakundiee ka ndo ña sa ndo ña.
61001013	Ra ña tuvi yu ra ña va'a va kuvi ña sandaka'an yu ndo'o ta iin iin kii ña tiaku ka yu nuu ñu'u yo'o vichin,
61001014	saa chi xa ndika'an va Tata yo Jesucristo xi'in yu ña xa ndinumi ni va ndaki'in ra yu'u ku'un yu xi'in ra.
61001015	Ra xa'a ña kan ke sa yu takundi'i va ña kuvi sa yu, ña va'a na kundaa kaxi ini yu ña ndaka'an ndo xa'a ña va'a yo'o, te xa na ku'un yu xi'in ra.
61001016	Ra ña saña'a ndi ndo'o, xa'a ndiee Tata yo Jesucristo, xi'in xa'a kii ña kixi ra, ra süvi iin tu'un chi'ña ña ndisandaku mii ndi kuvi ña, chi ña xini nuu mii va ndi kuvi ña ka'nu ni Tata yo Jesucristo ña kan va ke saña'a ndi ndo'o.
61001017	Ra mii va Tata yo Ndioxi kuvi ra taxi ña ka'nu, xi'in ña to'o nda'a Tata yo Jesucristo, ra su'va ke kachi ra ndika'an ra te taxi ra ña nda'a ra: “Ra yo'o kuvi se'e yu, ra kusii ni ini yu xi'in ra”, kachi ra.
61001018	Ra mii ndu'u kuvi ndia xini tie'e so'o va te tiaku ndika'an Tata yo Ndioxi xi'in Tata yo Jesucristo ko'ndo yii kan, saa chi ndixa'an va ndi xi'in ra.
61001019	Ra xa'a ña xini ndi xi'in xa'a tu'un ña xini so'o va ndi kuvi ña ndinuni ni ka va kandixa ndi ña kuu tu'un Tata yo Ndioxi ña tiaa ndia ndika'an ndoso tu'un yu'u ra xina'a ña ndaa. Ndo'o, ra va'a ni va xa ndo ña kandixa ndo ña tiaa ndia, saa chi tu'un ña tiaa ndia, ra ta ku'va iyoo ñu'u ña tuun ña va'a kaka yo nuu ñaa va ke iyoo ña, ra xiniñu'u na kandixa ndo ña iin saa ndia te na xaa kii ña ndaye'e Tata yo Jesucristo nima ndo, ra saña'a ra ndo'o xa'a takundi'i ña kuu mii Tata Ndioxi.
61001020	Ndi su xiniñu'u na kundaa ini ndo, chi tu'un ña tiaa ndia ndika'an tu'un yu'u Tata yo xina'a ña vaxi nuu tutu yii ña ni'i yo, ra ndia nii ndia nindakäni ni ke kuni kachi ña, ta ku'va kuni mii ndia.
61001021	Ra su'va ke ^kachi yu xi'in ndo, saa chi ndia ndika'an tu'un yu'u Tata yo Ndioxi xina'a, ra süvi ña ndisandaku ini mii ndia kuvi tu'un ña ndika'an ndia. Chi ndia kan, ra Tachi Yii va kuvi ña ndika'an xi'in ndia ña va'a ndika'an ndia tu'un yu'u Tata yo Ndioxi.
61002001	Ndi su te yachi, ra ndixiyo tu ndia xa ndika'an tu'un yu'u Tata yo Ndioxi xi'in na ñuu va ra, ra ta ku'va kuu xi'in na kan ke kuu tu xi'in ndo vichin va, saa chi koo tu ndia iin sa saa saña'a ndo'o vichin va, ra ña ndaa ke kachi va ndia, ndi su ña sa ndia saa, ra ndia kanita'an va kuvi ndia xi'in Tata yo Jesucristo, ra sakaku ña'a; ra xa'a ña sa ndia ña kan ke sandi'i ndia xa'a mii va ndia.
61002002	Ra kua'a ni na ta'an yo, ra ndakundikun va na tiaa ndia saña'a tu'un chi'ña kan; ra xa'a chiñu ki'vi ña sa ndia kan va kuvi ña ka'an ki'vi yuvi xa'a tu'un Tata yo Jesucristo ña ndaa.
61002003	Ra xa'a ña kutoo ni ndia ndukuika va ndia kuvi ña iin sa saña'a ndia tu'un chi'ña kan ndo'o ña va'a na sanda'vi ndia ndo'o, ra kindiaa ndia ndia xu'un ndo; ndi su ndia ña ndiatu ndia ke ndo'o va ndia saa chi xa te yachi vi kuvi ña kindoo ini Tata yo Ndioxi ña sando'o ra ndia, ra ña ndixa ke sando'o va ra ndia.
61002004	Saa chi ndia na tatun Tata yo Ndioxi, ra ndixïyo ka'nu vi ini ra xa'a na te xa na kuachi nuu ra xina'a, chi ña xa ra ke ko'ni ra na ndiaya va, ra yavi ñaa kan ke kundasi ni'ni na ku'un na ndia te xa na xaa kii ña sayukun ra kuachi xi'in va na.
61002005	Ra nii ndixakä'nu tu ini Tata yo Ndioxi, xa'a yuvi na xa kuachi xindee xina'a va, chi ña xa ra ke sakuun ra savi ña'a, ra ndixi'i takundi'i va yuvi na xa kuachi kan, ra takua ra Noé, ra ndika'an xi'in yuvi ña na sa na chiñu ndaku va kuvi ra sakaku Tata yo Ndioxi xi'in inka uxa na.
61002006	Ra nii ndixïyo ka'nu tu ini Tata yo Ndioxi xa'a na ñuu Sodoma xi'in xa'a na ñuu Gomorra va, chi ña xa ra ke xa'mi va ra na ñuu kan ña ndiakua nduu na yaa, xa'a chiñu ki'vi ña xa na. Ra ña xa'mi Tata yo Ndioxi ñuu kan, ra ña va'a na kundaa ini yuvi ña ^sandi'i ra xa'a yuvi na xa kuachi va kuvi ña.
61002007	Ndi su sakaku va Tata yo Ndioxi ra Lot, saa chi ra kan, ra iin tiaa ra va'a va ndixiyo ra, ra nii ndikundiëe ka ini ra nuu chiñu yakua ña xa yuvi ña'a xindee ñuu kan.
61002008	Ra te ndixiyo ra Lot, ra xa chiñu va'a kan, xi'in na ñuu Sodoma, xi'in na ñuu Gomorra kan, ra tiaa ni ndo'o ini ra xa'a ña xini ra, xi'in ña xini so'o ra takundi'i chiñu yakua ña xa na iin takundi'i kii.
61002009	Ra xi'in takundi'i ña kuu xi'in ra Lot, xi'in ña kuu xi'in ra Noé xina'a kuvi ña kundaa kaxi ini yo ña sakaku va Tata yo Ndioxi yuvi na tiaku ta ku'va kuni mii ra nuu tundo'o, ndi su yuvi na xa chiñu ki'vi, ra xa ku'ni va Tata yo Ndioxi na, ra ndiatu tu na ña sando'o ra na, te xa na xaa kii ña sayukun ra kuachi xi'in va na.
61002010	Ra ña ndixa ke sando'o ni va Tata yo Ndioxi takundi'i va na xa chiñu ki'vi, ndi su tiaa ni ka va ndiee sando'o ra yuvi na xa chiñu ña ka'an nuu, ña kuu chiñu yakua ña kutoo ni iki kuñu na sa ña, ra xïin na kandixa na chiñu ña xa'ndia Tata yo Ndioxi nuu na. Ra yuvi kan, ra tiaa ni ini na, saa chi kuayü'vi vi na ña kandiva'a na xi'in tachi ndiva'a ña kuu mii kua'a ka ndiee nuu na.
61002011	Ra ndia na tatun Tata yo Ndioxi, ra va'a ni ndaku ni va na, ra iyoo ni tu ndiee va na nuu na yuuvi yo'o, ndi su xïin vi na ña kandiva'a na xi'in tachi ndiva'a kan, saa chi indaa mii Tata yo Ndioxi va kuvi ra kuvi sa ña kan.
61002012	Ndi su ña xa ndia ka'an tu'un chi'ña kan, ra ka'an ki'vi va ndia xa'a chiñu ña kundäa ini ndia xa'a, ra ña xa ndia saa, ra ta ku'va iyoo kiti ri köo ña xinituni a ri tü'va ki'in xini va ke iyoo ndia. Saa chi kiti ra ña kuu xi'in ri kan ke kaku ri, ra tiin na ri xa'ni va na. Ra ta ku'va ndo'o kiti kan ke ndo'o tu ndia ^xa saa kan va.
61002013	Saa chi ndo'o ni va ndia sa Tata yo Ndioxi xa'a ña sando'o ni ndia inka yuvi. Ra ña ^xa ndia ka'an tu'un chi'ña kan ke, xä'nu ini vi ndia, saa chi nuu chitu kua'a yuvi va xa ndia takundi'i nuu chiñu yakua ña kotoo ni ndia sa na. Ra te xa xaa ndia nuu ndee ndo ña ndatava ndo viko xa'a ña ndaka'an ndo xa'a Tata yo Jesucristo, ra chiñu kini, xi'in chiñu ka'an nuu va ke xa ndia.
61002014	Ra te ^xini ndia na si'i ra ki'vi ni ndakani ini ndia, saa chi xa na tiin vi ndia kuvi na tuvi ndia; ra kuëe xikutuvi ndia ña sa ndia chiñu ki'vi. Ra sanda'vi tu ndia yuvi na täan xinu va'a ini ña kundikun na Tata yo Jesucristo va, ra saxinu ndia ini na ña sa na chiñu yakua ña xa ndia; ra xa ndikaan tu ndia ña kutoo ni ndia ña koo ni xu'un va ndia, ra ña xa ndia saa, ra ndia nditavi chi'ña va kuvi ndia.
61002015	Saa chi ndïkun ka ndia Tata yo Ndioxi, chi xa chiñu ki'vi va ke xa ndia. Ra ta'an chiñu ki'vi ña xa ra Balaam se'e ra Beor va ke xa ndia, saa chi saa ke xa ra kan ña kuni ra ni'i ra xu'un xa'a ña sa ra chiñu ki'vi.
61002016	Ndi su burru tiatan ri yoso ra Balaam kan kua'an ra ña sa ra chiñu ki'vi kan, ra sandaka'an va Tata yo Ndioxi ri, ta ku'va ka'an yuvi, ra ndakue'e ri xi'in ra, saa ra ndixä'an ka vi ra ña sa ra chiñu ki'vi kan.
61002017	Ra ndia ka'an tu'un chi'ña kan, ra köo mii ya'vi ndiaa vi ndia, saa chi ta ku'va iyoo pozo ña köo tiakuii ini, xi'in viko ña vaxi kuun savi, ra ndachi ña xa tachi va ke iyoo ndia; ra xa'a ña kan ke ku'un ndia nuu ñaa ña ndo'o ni ndia ndia ndikaa ndiku'un.
61002018	Saa chi iin xa ka'an tu ndia tu'un ndichi ña sandaku mii va ndia, ndi su mii ña ndaa ra köo va'a ya'vi ndiaa vi ña, chi tu'un chi'ña va kuvi ña. Ra xa nduxa tu ndia xi'in inka yuvi na sakan xa nduxa ^ndakoo chiñu ki'vi, ña sa na chiñu yakua ña xa yuna'a mii ndia xa va ndia, xi'in chiñu ña kutoo ni iki kuñu ndia sa ña.
61002019	Ra ka'an tu ndia xi'in yuvi ña na sa na ta ku'va xa mii va ndia, ra kuvi tu sa na ndia ndia ka ku'va ña kuni mii va na, kachi ndia, ndi su mii tu ndia ra xa'a ña xa ndia chiñu ña kuni mii ndia kuvi ña nu'ni va ndia xa chiñu kan, ra mii chiñu kan kuvi ña sandi'i xa'a va ndia. Ra ña ndixa va kuvi ña yo'o, saa chi yuvi na taxi ña xa'ndia inka ña'a nuu na, ra na xachiñu nuu va ña ke nduu na.
61002020	Ra ndia ka'an tu'un chi'ña kan, ra su'va va ke kuu xi'in ndia: te sakan ndakundikun ndia Tata yo Jesucristo, ra sakaku va ra ndia nuu takundi'i ña'a yakua iyoo nuu ña yuuvi yo'o. Ra saa kuu ra nandiko tuku va ndia ^xa ndia chiñu yakua kan, ra vichin, ra xa chiñu yakua kan va kuvi ña ^xa'ndia chiñu nuu ndia; ra mii ña ndaa, ra tiaa ni ka va ndaku ^xa'ndia chiñu kuachi kan nuu ndia vichin, nuu ña te täan ndakundikun ndia Tata yo Jesucristo.
61002021	Ra va'a ni ka va kee ndia tu kuëe ndindakundikun va'a ndia ichi ña ndaa, saa chi vichin, ra tiaa ni va ndo'o ndia xa'a ña ^ndakoo ndia ña kundïkun ka ndia ichi ña ndaa, xi'in xa'a ña kundasi ndia ña yii, ña kuu ndiayu Tata yo Ndioxi ña taxi ra nda'a ndia.
61002022	Ra ña xa ndakoo ndia chiñu yakua kan, ra tuku va nandiko ndia ^xa ndia ña, saa ra ta ku'va kachi tu'un ndichi, ña kachi su'va va ke ^xa ndia: “Tina, ra tuku va nandiko ri xaxi ri xuxan ri”, ra xinu tu nuu tu'un ndichi ña kachi su'va va: “Kini, ra ta sakan ndi'i sakuchi na ri, ra ndikun nandiko tuku va ri kua'an ri ndita ri nuu ndia'yu”, kachi ña.
61003001	Ñani yo, ña yo'o kuvi tutu ña uvi ña tiaa yu kuxaa nda'a ndo, ra xa'a ña tiaa yu tutu ña nuu, xi'in xa'a ña ^tiaa yu tutu ña uvi yo'o ña kuxaa ña nda'a ndo, ra xa'a ña kuni yu ña na ndakindiee ini ndo ra ndakani ini ndo ña sa ndo niña chiñu va'a va kuvi ña.
61003002	Ra kuni tu yu ña na ndaka'an ndo xa'a tu'un ña ndika'an ndia yii, ndia ndika'an tu'un yu'u Tata yo Ndioxi xina'a va, ra saa tu xa'a ndiayu Tata yo Jesucristo ña ^saña'a ndia ^xika chiñu nuu va ra, ra sa ndo ña.
61003003	Ra na kundaa ini ndo xa'a ña yo'o, saa chi ndiaa ya'vi ni ña: te xa na kuyachin kii ña nandiko Tata yo Jesucristo kixi ra, ra koo kua'a ni yuvi na sa ^siki ña ndaa ña ka'an tu'un Tata yo Ndioxi xa'a, ra sa tu na chiñu ña kuni iki kuñu va na.
61003004	Ra sa siki tu na yoo na kandixa ña nandiko Tata yo Jesucristo nuu ñu'u yo'o va, ra ka'an na kachi na saa: “Tu ña ndixa kuvi ña kindoo Jesucristo nandiko ra, ¿ra ndia mii ke íin ra vichin? Ndia kii ña ndixi'i na xii xikua yo iin saa ndia vichin, ra ndia nii ña'a täan kuu, saa chi, iin ta kaa te sakan xava'a Ndioxi ña yuuvi te yachi ke kaa vichin va”, kachi na.
61003005	Saa chi ña ^sa yuvi kan ke kuïin na ndakuni na ña xa kundaa ini na xa'a va, saa chi xina'a ra ña xa Tata yo Ndioxi ke ndika'an va ra, ra xi'in tu'un ña ndika'an ra kan va kuvi ña xava'a ra ndivi, ra saa tu ñu'u va, ra ini tiakuii va kuvi ña tava ra ña, ra nuu tiakuii ke ndu'u ña ^xa ra vichin va.
61003006	Ndi su te xa ndiya'a kua'a ni kuiya, ra sandi'i va Tata yo Ndioxi xa'a takundi'i ña'a ña ndixiyo nuu ña yuuvi yo'o, ña sakuun ra savi ña'a te xitiaku ra Noé.
61003007	Ra ndivi, xi'in ñu'u nuu ndee yo, yo'o vichin, ra tu'un mii Tata yo Ndioxi va kuvi ña ^chindiatu ña'a kii ña ka'mi ra ña. Ra kii kan kuvi tu ña sa yukun Tata yo Ndioxi kuachi xi'in takundi'i yuvi va, ra sandi'i ra xa'a yuvi na ndixïin kandixa ña ndika'an ra.
61003008	Ñani yo, na näa ini ndo xa'a ña ^ka'an yu xi'in ndo yo'o vichin: Tata yo Ndioxi, ra tüvi vi ra kan, ta ku'va tuvi yoo xi'in kii a kuiya, saa chi nuu ra kan, ra iin kii, ra ta ku'va iyoo iin mil kuiya vi iyoo ña, ra iin mil kuiya ra ta ku'va iyoo iin kii va tu iyoo ña nuu ra.
61003009	Ra xa'a ña kan ke, süvi ra kuachi kuvi Tata yo Ndioxi ña saxinu ra nuu ña kindoo ra, ta ku'va tuvi sava yuvi. Chi ña xa ra ke xa ka'nu ini ra xi'in va yo, saa chi küni ra ña na ndi'i xa'a ndia nii yuvi; chi ña kuni ra ke na nandiko ini na xa'a kuachi va na. Ra xa'a ña kan va kuvi ña täan nandiko ra.
61003010	Ndi su te xa na kixi Tata yo Jesucristo, ra ta ku'va ^xa ra kui'na ra ki'vi ve'e na te kuëe ki'in na kuenda va ke sa ra, saa chi kii ña kuëe ndiatu ndia nii va na ra ke kixi ra; ra xi'in ña ndiee ni ka'ndi ra ndi'i va xa'a ndivi, ra koko takundi'i tu ña'a ña iyoo nuu va ña; ra ndi'i tu xa'a ñu'u va, xi'in takundi'i ña'a ña iyoo nuu ña.
61003011	Ra ña xa kundaa ini yo ña ndi'i xa'a takundi'i va ña'a ña iyoo ña yuuvi yo'o, saa ra ña xiniñu'u va kuvi ña na kutiaku yo, ta ku'va kuni mii Tata yo Ndioxi.
61003012	Ra ña ndiatu ni yo xaa kii ña nandiko Tata yo Jesucristo kixi ra, ra na sa nduxa ni ka va yo ña sa yo ña kuni ra, ña va'a kama ni ka na kixi ra. Ra te xa na kixi Tata yo Jesucristo, ra ndivi xi'in takundi'i ña'a ña iyoo nuu ña, ra koko ndi'i va ña.
61003013	Ndi su yoo, ra ndivi xaa, xi'in ñu'u xaa ña kindoo Tata yo Jesucristo taxi ra ku'un yo koo va yo kuvi ña ^kusii ni ini yo ndiatu yo ku'un yo koo yo; ra ikan, ra niña chiñu va'a ña kuni mii Tata yo Ndioxi ke sa takundi'i va yo.
61003014	Ra xa'a ña ndiatu yo ña kuu takundi'i ña yo'o kuvi ña na sa nduxa yo ña kita'an mani yo xi'in Tata yo Ndioxi, ra ndia nii tu kuachi yo na köo nuu va ra, ñani yo.
61003015	Ra na näa ini ndo xa'a ña kuachi Tata yo Jesucristo ña täan kixi ra, saa chi ra xa ka'nu ini va kuvi ra ña ndiatu ra, ña va'a na kaku ka yuvi. Ra taxi tu Tata yo Ndioxi ña ndichi nda'a ra ñani yo Pablo va ña tiaa ra xa'a takundi'i ña ka'an yu xa'a yo'o.
61003016	Ra takundi'i tutu ña tiaa ra ñani yo Pablo, ra xa'a ña ka'an yu xi'in ndo yo'o kuvi ña ka'an takundi'i va ña. Ra va'a ni ña ndixa va kuvi ña u'vi ni kundaa ini yo xi'in sava ña. Ra ña kan kuvi ña kava yuvi na kundäa va'a ini, xi'in yuvi na täan kandixa va'a, ra saa kuvi tu ña xa na ña kava na takundi'i tu'un Tata yo Ndioxi va.
61003017	Ra ña xa kundaa ini ndo'o xa'a takundi'i ña kuu, ñani yo, ra na täxi ndo ña sanda'vi ndia saña'a tu'un chi'ña kan ndo'o, saa chi tu na taxi ndo ña sanda'vi ndia ña'a kan ndo'o, saa ra ^xa'a kuvita ini va ndo ra kundïkun ka vi ndo ña ndinuni ni kandixa ndo te yachi.
61003018	Ra ña xiniñu'u sa ndo ke na kunita'an va'a ka ndo xi'in Tata yo Jesucristo, ra ^sakaku yoo va, ra na sakua'a ni ka tu ndo xa'a ña ku'vi ini ra xini ra yoo va. ¡Ra ra ka'nu ni na kuu Tata yo Jesucristo vichin, ra saa tu ndia ndikaa ndiku'un va! Saa koo.
62001001	Ñani yo, yo'o kuvi ña ^tiaa ndi tutu yo'o kuxaa ña nuu ndo, ña ndatu'un ndi xi'in ndo ña va'a na kundaa ini ndo xa'a iin tiaa ra xa iyoo te kumani ka kukava xa'a ña yuuvi yo'o. Ra tiaa yo'o, ra mii va ndi kuvi ndia xini so'o tu'un ña ndika'an ra, ra xini nuu va tu ndi ra; ra ña ndixa va kuvi ña xini ndi ra, ra nitandiaa nda'a va tu ndi ra. Ra tiaa, ra ka'an ndi xi'in ndo xa'a yo'o kuvi ra kuu tu'un ña taxi ña kutiaku va yo.
62001002	Ra ra kuu tu'un ña taxi ña tiaku yo'o, ra ndaña'a va ra mii ra nuu ndi, ra xini nuu va ndi ra, ra xa'a ña kan ke ^ndatu'un ndi xa'a ra, ra ka'an tu ndi xi'in ndo'o va ña va'a na kundaa ini ndo, chi ra yo'o kuvi mii ra taxi ña kutiaku yo ndia ndikaa ndiku'un va, ra xi'in mii Tata yo Ndioxi va kuvi ña ndixiyo ra. Ra ndaña'a ra mii ra nuu ndi vichin.
62001003	Ra ña xini so'o ndi tu'un ña ndika'an ra, xi'in ña xini nuu ndi ra kuvi ña ndatu'un ndi xi'in ndo, ña va'a iin na kuu ndo xi'in ndi, ta ku'va iyoo ndu'u ña ndinuni ni ita'an ndi xi'in Tata yo, ra iyoo ndivi ña kuu ndi iin xi'in ra, ra saa tu xi'in Tata yo Jesucristo ra kuu se'e va ra.
62001004	Ra ña ^tiaa ndi tu'un yo'o ña kuxaa ña nuu ndo, ra ña va'a na kusii ni ka ini va ndo kuvi ña.
62001005	Ña yo'o kuvi tu'un ña saña'a Tata yo Jesucristo ndu'u, ra ña yo'o kuvi tu ña ka'an ndoso ndu'u nuu ndo'o vichin va, ra su'va ke iyoo ña: Tata yo Ndioxi kuvi ra kuu ñù'ù ña ye'e, ra ndia nii lo'o ña ñaa köo kuu mii ra.
62001006	Ra tu ka'an yo ña ita'an yo xi'in Tata yo Ndioxi, ra ndakundiee ka va yo ña xa yo chiñu ki'vi, saa ra na chi'ña tu'un va kuvi yo, saa chi ña ^xa yo saa, ra kuëe ^xa vi yo ña ndaa.
62001007	Ndi su tu vivii va ^xa yo, xa'a ña xa iyoo yo nuu iyoo ñù'ù ye'e, ta ku'va iyoo mii Tata yo Ndioxi ña ^xa ra ña ndaa, xa'a ña kuu mii ra ñù'ù ye'e, saa ra iin yu'u kuvi takundi'i va yo, saa ra xa ndi'i tu xa'a takundi'i kuachi va yo xa'a ña ndixitia nii Tata yo Jesucristo, ra kuu se'e Tata yo Ndioxi.
62001008	Ra tu ka'an yo ña kuëe xa yo ndia nii chiñu ki'vi, saa ra na sanda'vi mii va kuvi yo, ra nii kundäa tu ini yo xa'a ña ndaa ña ndaña'a Tata yo Ndioxi va.
62001009	Ndi su tu na'ma yo takundi'i va kuachi yo nuu Tata yo Ndioxi, saa ra koo ka'nu ini ra xa'a takundi'i va kuachi yo, ra sandi'i tu ra xa'a va ña, saa chi ra kan, ra saxinu va ra ña ka'an ra, ra niña ña ndaa va ^xa ra.
62001010	Ndi su tu ka'an yo ña kuëe xa yo ndia nii chiñu ki'vi, saa ra ña ^xa yo ke ka'an yo ña kuu Tata yo Ndioxi, ra chi'ña tu'un va, ra tu saa ^xa yo, saa ra täan kandixa ndinuni vi yo tu'un Tata yo Ndioxi.
62002001	Ra ña tiaa yu tutu yo'o kuxaa ña nda'a ndo'o, na ñani yo, na iyoo ta ku'va iyoo se'e yu, ra ña va'a na sä ka ndo chiñu ki'vi va kuvi ña. Ndi su tu ndiaa ndo na sa chiñu ki'vi, ra na kundaa ini ndo, chi iyoo va iin ra xaku nda'vi xa'a yo nuu Tata yo Ndioxi, ra ra kan kuvi Tata yo Jesucristo va, ra ra kan, ra va'a ni ra, saa chi ndia nii kuachi ra köo nuu Tata yo Ndioxi.
62002002	Saa chi Tata yo Jesucristo kuvi ra ndixi'i nuu yoo xa'a kuachi yo ña kan ke va'a xa ka'nu ini Tata yo Ndioxi xa'a yo, ra süvi takua yoo kuvi na ndixa ka'nu ini ra xa'a kuachi, chi saa tu xa'a kuachi takundi'i yuvi na ndee nuu iinii kuvi ña yuuvi va.
62002003	Ra ña xa kandixa yo ndiayu ña xa'ndia Tata yo Ndioxi nuu yo, saa ra xi'in ña yo'o ke kundaa ini yo, ña xa xini va yo ra.
62002004	Ndi su tu ndia na ^ka'an ña kachi na su'va: “Yu'u, ra xíní va yu Tata yo Ndioxi”, kachi na, ra kuëe kandixa vi tu na ndiayu ña xa'ndia Tata yo Ndioxi nuu na, saa ra na chi'ña tu'un va kuvi na, ra nii ña ndaa ña ndaña'a Tata yo Ndioxi nuu yo ke kundäa ini na xa'a vi.
62002005	Ndi su yuvi na kandixa ndiayu ña xa'ndia Tata Ndioxi, ra na kan kuvi na ndinuni ni ku'vi ini xini va ra; ra xa'a ña ku'vi ini yo xini yo Tata yo Ndioxi kuvi ña kundaa kaxi tu ini yo ña ita'an yo xi'in va ra.
62002006	Ra yuvi na ka'an ña ita'an na xi'in Tata yo Ndioxi, ra xiniñu'u na sa na chiñu va'a ta ku'va xa Tata yo Jesucristo ña kixi ra nuu ña yuuvi yo'o va.
62002007	Ñani yo, süvi iin ndiayu ña xaa kuvi ña tiaa yu nuu tutu ña kuxaa nda'a ndo yo'o; chi ndiayu yata ña xa ^xini ndo te sakan ndakundikun ndo Tata yo Jesucristo vi kuvi ña. Ra ndiayu yata yo'o kuvi tu ña kuu tu'un ña xa xini so'o va ndo.
62002008	Ndi su kuu tu ña iin ndiayu ña xaa va, ra ndita tuvi va ña ndaa ña kuu mii ña xi'in ku'va ña xitiaku Tata yo Jesucristo, ña xa ra chiñu va'a, ra saa tu ña tiaku ndo'o, ña xa ndo chiñu va'a vichin va; saa chi vichin, ra xa kua'an ndi'i va xa'a chiñu ki'vi ña iyoo nima ndo, ra xa chiñu va'a va ke xa'a ndo xa ndo vichin.
62002009	Ra tu ndia na ka'an ña vivii va tiaku na xa'a ña xa iyoo na nuu tuun ñù'ù, ra kundasi va tu na inka yuvi, saa ra yuvi na xa saa kan, ra täan ndakoo vi na ña ñaa, ña kuu chiñu ki'vi.
62002010	Ra yuvi na ^ku'vi ini xíní inka yuvi, ra nuu tuun ñù'ù va ke iyoo na kan, ra ndia nii ña'a kuchüun sandakava na ña sa na chiñu ki'vi.
62002011	Ndi su yuvi na kundasi inka yuvi, ra nuu ñaa va kuvi ña iyoo na kan, saa chi täan ndakoo na chiñu ki'vi ña xa na, ra nii kundäa tu ini na ndia chi ke ku'un va na, saa chi ndasa kuaa va ña ñaa kan na.
62002012	Na kuachi, ña tiaa yu tutu yo'o ña kuxaa ña nuu ndo, ra xa'a ña va'a na kundaa ini ndo, ña xa xa ka'nu ini Tata yo Ndioxi, xa'a kuachi ndo, xa'a ña xa Tata yo Jesucristo va kuvi ña.
62002013	Ra tiaa tu yu tutu yo'o, ña kuxaa ña nuu ndo'o, na ñani yo, na iyoo se'e va, saa chi vichin, ra xa xini va ndo Tata yo Jesucristo, ra xa iyoo te yachi. Ra tiaa tu yu tutu yo'o, ña kuxaa ña nuu ndo'o, na itia va, saa chi xa xatiaa va ndo nuu timia'a. Ra ña tiaa yu tutu yo'o kuxaa ña nuu ndo na kuachi, ra xa'a ña xa kundaa ini ndo xa'a Tata yo Ndioxi va kuvi ña.
62002014	Ra tiaa yu tutu yo'o kuxaa ña nuu ndo'o, na ñani, na iyoo se'e va, saa chi xa xini va ndo Tata yo Jesucristo, ra xa iyoo te yachi. Ra tiaa tu yu ña kuxaa ña nuu ndo'o, na itia va, saa chi ndaku ni ndo, ra xiin va ndo kandixa ndo tu'un Tata yo Ndioxi, ra iyoo ña nima ndo vichin, ra xa xatiaa tu ndo nuu timia'a va.
62002015	Ra na kutöo ndo ña yuuvi yo'o, ra ndia nii tu ña'a ña iyoo nuu ña na kutöo vi ndo. Saa chi tu ndia na kutoo ña yuuvi yo'o, saa ra kü'vi vi ini na xini na Tata yo Ndioxi;
62002016	Saa chi takundi'i chiñu ki'vi ña iyoo nuu ña yuuvi yo'o, ra süvi Tata yo Ndioxi kuvi ra xa'ndia chiñu nuu yo ña sa yo ña, chi mii ña yuuvi yo'o va kuvi ña taxi ña. Ta kuu ña kuëe kuñaa yuvi kutoo na ña'a ña xini na, xi'in ña kutiaa ni ini na xi'in chiñu ña kuchuun na xa na, xi'in ña kutiaa ni ini na xi'in ña'a ña iyoo nuu na. Takundi'i ña yo'o ra süvi Tata yo Ndioxi kuvi ra xa'ndia chiñu nuu yo ña sa yo ña, chi ña yuuvi yo'o va kuvi ña taxi ña.
62002017	Ra ña yuuvi ndiva'a yo'o, ra ña ndi'i xa va kuvi ña, ra saa tu takundi'i chiñu yakua ña iyoo nuu va ña, chiñu ña kutoo ni yuvi sa na. Ndi su yuvi na xa chiñu ña kuni Tata yo Ndioxi, ra kutiaku na kan ndia ndikaa ndiku'un va.
62002018	Ñani yo, na iyoo ta ku'va iyoo se'e yu, vichin, ra xa kuyachin ni va kii ña ndi'i xa'a ña yuuvi yo'o. Ra xa̱ ^kundaa tu ini mii va ndo, saa chi xa ndika'an va ndi xi'in ndo, ña kixi iin tiaa ra saa ini xini Tata yo Jesucristo. Ra xa te kachi ndi xi'in ndo ke ^kuu va vichin, saa chi xa kua'a ni va na saa ini xini Tata yo Jesucristo xika, ra xa'a ña kan ke xa kundaa kaxi va ini yo ña xa kuyachin ni va kii ña ndi'i xa'a ña yuuvi yo'o.
62002019	Ra yuvi na ka'an yo xa'a yo'o, ra xi'in va yo ke xita'an na te yachi, ra vichin, ra ndakoo va na ña ndikun na Tata yo Jesucristo, ndi su mii ña ndaa, ra süvi ndixa na ndixindikun Tata yo Jesucristo vi kuvi na, saa chi tu ndixa na ndixindikun Tata yo Jesucristo kuvi na, ra xi'in va yo ke kita'an na. Ndi su xa'a ña ndixïin na kita'an na xi'in yo, ra ña va'a na kundaa ini yo xa'a na ña kuëe ndikun na Tata yo Jesucristo va kuvi ña.
62002020	Ndi su ndo'o, ra mii va Tata yo Jesucristo kuvi ra taxi Tachi Yii ra nda'a ndo, ra xa kundaa kaxi va ini ndo xa'a ña ndaa ña taxi Tata yo Ndioxi.
62002021	Ra ña tiaa yu tutu yo'o kuxaa ña nuu ndo, ra süvi xa'a ña kundäa ini ndo xa'a ña ndaa kuvi ña, chi xa'a ña xa kundaa ini ndo xa'a ña ndaa va kuvi ña, ra kundaa va ini ndo, chi ndia nii tu'un chi'ña köo saña'a ña ndaa ña taxi Tata yo Ndioxi.
62002022	¿Ra a xini ndo yoo kuvi na chi'ña tu'un? Na kundaa ini ndo, chi yuvi na ka'an ña kuëe kuu Tata yo Jesucristo, iin tiaa ra ti'vi Tata yo Ndioxi kixi sakaku na yuuvi yo'o va kuvi na chi'ña tu'un. Ra na kan kuvi yuvi na kanita'an xi'in Tata yo Jesucristo, saa chi xïin na kandixa na Tata yo Ndioxi, ra saa tu Tata yo Jesucristo, ra kuu se'e va ra.
62002023	Ra takundi'i yuvi na xïin ndakuni Tata yo Jesucristo, saa ra kuëe ita'an tu na xi'in Tata yo Ndioxi va, ndi su yuvi na ka'an ña kuu Tata yo Jesucristo, se'e Tata yo Ndioxi, ra ita'an va na kan xi'in Tata yo Ndioxi.
62002024	Ra xa'a ña kan ke xiniñu'u ndinuni ni, na kundikun ndo tu'un va'a xa'a Tata yo Jesucristo, ña xini so'o ndo te sakan ndakundikun ndo ra; saa chi tu saa na sa ndo, ra saa ke kuu ndo na ita'an xi'in Tata yo Jesucristo, ra saa tu xi'in Tata yo Ndioxi va.
62002025	Ra tu saa na sa ndo, saa ra taxi va Tata yo Jesucristo ña kutiaku ndo ndia ndikaa ndiku'un va, saa chi saa kindoo va ra.
62002026	Ra ña tiaa yu tutu yo'o kuxaa ña nuu ndo, ra ña va'a na kondiaa ndo mii ndo nuu yuvi na kee kua'an va kuvi ña, saa chi na kan kuvi na sanda'vi yuvi va.
62002027	Ndi su ndo'o, ra xa taxi va Tata yo Jesucristo Tachi Yii ra iyoo xi'in ndo, ña va'a ndia nii na na kuchüun sanda'vi ndo'o, saa chi mii va Tachi Yii kuvi ña saña'a ndo'o xa'a takundi'i ña ndaa, ra ña ndaa va kuvi ña saña'a ña ndo'o, ra kuëe sanda'vi ña ndo'o. Ra xa'a ña kan ke na ndakundiee ndo ña iin tuun saa na kuta'an va ndo xi'in Tata yo Jesucristo, ra xa ta ku'va ^saña'a Tachi Yii ndo'o ke na kundikun va ndo ra.
62002028	Ra ka'an tuku va yu xi'in ndo ñani mii yu, na iyoo ta ku'va iyoo se'e yu, na ndakundiee ndo ña iin tuun saa kundikun va ndo Tata yo Jesucristo, ña va'a ndinuni ni nima ndo na kundiatu ndo ra ndiko ra, ra na köo ña kukä'an nuu ndo xi'in te xa na kuni ndo ra.
62002029	Ra ña xa xini ndo, ña kuu Tata yo Jesucristo ra va'a, ra na sakua'a tu ndo ña sa ndo chiñu va'a va, saa chi yuvi na kuu se'e ra, ra chiñu va'a va ke xa na.
62003001	Ra ndakanda ni ini yo, saa chi tiaa ni ^ku'vi ini Tata yo Ndioxi xini ra yoo, ra xa'a ña xa va ra kuvi ña va'a nduu yo se'e ra. Ndi su na yuuvi yo'o ra xïni vi na ña kuu yo se'e ra, saa chi täan kundaa ini na xa'a ra.
62003002	Ñani yo, ña ndixa ke xa kundaa va ini yo ña kuu yo se'e Tata yo Ndioxi, ndi su küvi vi tandiaa yo ña kundaa ini yo xa'a ña nduvi ña sa ra xi'in yo kii ña vaxi, ndi su te xa na xaa kii ña nandiko Tata yo Jesucristo kixi ra, ra ta ku'va iyoo mii va ra ke koo yo, saa chi kuni yo ra ta ku'va kaa va ra.
62003003	Ra takundi'i yuvi na ndiatu ña kuu ña yo'o, ra ña ^xa na ke xa nduxa va na ña xïin ka na ña sa na chiñu ki'vi va, saa chi Tata yo Jesucristo, ra köo ña yakua kuu mii ra.
62003004	Ndi su takundi'i yuvi na xa chiñu ki'vi, ra ndiayu Tata yo Ndioxi va ke kanduu na, saa chi takundi'i chiñu ki'vi ña xa na, ra kuachi va ke iyoo ña xi'in ndiayu Tata yo Ndioxi.
62003005	Ra xa̱ ^kundaa va ini ndo, chi Tata yo Jesucristo kuvi ra kixi ña sandi'i ra xa'a kuachi va yo, ra ra kan, ra ndia nii kuachi ra köo.
62003006	Ra xa'a ña kan ke yuvi na ita'an xi'in ra, ra kuëe xa ka na chiñu ki'vi; ndi su yuvi na xa chiñu ki'vi, ra xïni vi na ra, ra nii kundäa tu ini na yoo kuvi va ra.
62003007	Ñani mii yu, na iyoo ta ku'va iyoo se'e yu, täxi ndo ña sanda'vi ndia nii yuvi ndo'o xa'a ña yo'o; saa chi yuvi na xa chiñu va'a, ra ta ku'va iyoo mii Tata yo Jesucristo ña kuu ra ra va'a ke iyoo va na.
62003008	Ndi su yuvi na kuëe xikutuvi ña ^xa na chiñu ki'vi, ra kuenda timia'a va kuvi na, saa chi timia'a ra ndia kii xa'a vi kuvi ña xa'a ri kan, ña ^xa ri chiñu ki'vi. Ra xa'a ña kan ke kixi Tata yo Jesucristo ña sandi'i ra xa'a chiñu ki'vi ña ^xa ri.
62003009	Ra takundi'i yuvi na kúú se'e Tata yo Ndioxi, ra kuëe xa vi na kan chiñu ki'vi, saa chi mii va Tata Ndioxi iyoo nima na; ra ña kan ke küvi ka ndakundiee na ña sa na chiñu ki'vi, saa chi xa se'e Tata yo Ndioxi va kuvi na.
62003010	Ra xi'in chiñu ña xa va na ke kuvi kundaa ini yo yoo kuvi se'e Tata yo Ndioxi, ra kuvi tu kundaa ini yo yoo kuvi tu na kuu se'e timia'a va, saa chi yuvi na xïin sa chiñu va'a, xi'in na xïin ña ku'vi ini na kuni na na ñani yo na ndikun Tata yo Jesucristo, ra süvi vi kuenda Tata yo Ndioxi kuvi na kan.
62003011	Ra xa kundaa va ini ndo chi tu'un Tata yo Ndioxi ña xa xini so'o ndo ndia te kii xa'a, ra su'va ke kachi tu ña kan va: Na ku'vi ini yo kuni ta'an yo, kachi ña.
62003012	Ra na sä yo ta ku'va xa ra Caín, ra xikuu kuenda timia'a, ña xa'ni ra ra ñani ra. Ra na kundaa ini ndo, chi xa'a ña ndakuni ra Caín ñani ra ña xa ra chiñu va'a kuvi ña xa'ni ra ra, ndi su mii ra ra chiñu ki'vi va ke xa ra.
62003013	Ñani yó, na ndakända ini ndo te xa kundasi na yuuvi yo'o ndo'o.
62003014	Ra tu ku'vi ini yo xini ta'an yo, saa ra kuni kachi ña saa, ña xa ndatiaku va nima yo nuu ña ndii, ra vichin ra xa ña tiaku va kuvi ña. Ra yuvi na kuëe ku'vi ini xini na ñani yo na ndikun Tata yo Jesucristo, ra täan ndatiaku vi nima na kan.
62003015	Ra takundi'i yuvi na saa ini xini ta'an, ra ta ku'va iyoo iin tiaa ra xa'ni va ke iyoo na, ra xa kundaa va ini ndo, chi yuvi na xa'ni, ra nï'i vi na kan ña kutiaku na ndia ndikaa ndiku'un xi'in Tata yo Ndioxi.
62003016	Ra vichin, ra xa̱ ^kundaa va ini yo xa'a ña ku'vi ini Tata yo Jesucristo xini ra yoo, saa chi ndataxi va ra mii ra ña ndixi'i ra xa'a yo; ra ta ku'va xa ra kan ke xiniñu'u sa tu yoo va ña ndataxi yo mii yo ña kuvi yo xa'a na ñani yo.
62003017	Ra tu iyoo na ñani yo na kuëe xamani ndia nii ña'a nuu ña yuuvi yo'o, ra xini na ña nda'vi ni ndo'o iin na ñani yo, ra xïin na ña chindiee ta'an na xi'in na, saa ra köo vi ña ku'vi ini ña kuu mii Tata yo Ndioxi iyoo nima na.
62003018	Ñani mii yu, na iyoo ta ku'va iyoo se'e yu, tu ndixa ku'vi ini yo xini ta'an yo, ra na küu ña takua tu'un kuiti, chi ña xiniñu'u ke na ndaña'a yo ña ku'vi ini yo xini ta'an yo xi'in chiñu ña xa yo xi'in ta'an va yo.
62003019	Ra xa'a ña ku'vi ini yo xini ta'an yo kuvi ña ^ndaña'a yo mii yo ña kuu yo kuenda ña ndaa va; ra ndakindiee tu ini yo xi'in ndiee ña taxi Tata yo Ndioxi va.
62003020	Ra va'a ni ña ndixa ke sava ra sandi'i va ña nima yo saa chi kuëe va'a iyoo yo tuvi yo, ndi su xa iyoo ka'nu va ini Tata yo Ndioxi xa'a yo, saa chi ra ka'nu va kuvi ra nuu ña iyoo nima yo, ra kundaa tu ini ra xa'a takundi'i ña'a ña iyoo va.
62003021	Ñani yo, tu kuëe sandi'i ka ña nima yo xa'a kuachi yo nuu Tata yo Ndioxi, saa ra kuvi kondiaa ini yo ra xi'in ndinuni nima va yo,
62003022	ra taxi tu ra takundi'i ña'a ña nduku yo nuu va ra nda'a yo, saa chi kandixa va yo ndiayu ra, ra xa tu yo chiñu ña kuni mii va ra.
62003023	Ra ña kachi ndiayu ra ke na kondiaa ini yo Tata yo Jesucristo, ra kuu se'e va ra, ra saa tu ña na ku'vi ini yo kuni ta'an yo, xa ta ku'va xa'ndia mii ra chiñu nuu va yo.
62003024	Ra yuvi na kandixa ndiayu ra, ra xi'in ra kan va kuvi ña ita'an na, ra ra kan ita'an tu xi'in na kan va. Ra xa kundaa kaxi va ini yo ña iyoo ra nima yo, saa chi taxi va ra Tachi Yii ra iyoo nima yo.
62004001	Ñani yo, na kandïxa ndo yu'u takundi'i yuvi na ka'an ña kuu mii na Tachi Yii Tata yo Ndioxi, chi ña xiniñu'u sa ndo ke na kotondoso va ndo na, ra saa ke kundaa ini ndo, a ndixa Tachi Yii Tata yo Ndioxi ke kuu mii na, a süvi va ña. Saa chi vichin, ra xa vaxi xikoo ni va yuvi na chi'ña tu'un nuu ña yuuvi yo'o, ra ka'an na ña kuu na yuvi na ka'an tu'un yu'u Tata yo Ndioxi.
62004002	Ndi su xi'in ña yo'o va kuvi ña kuvi kundaa ini ndo tu ndixa ke kuu mii na Tachi Yii Tata yo Ndioxi: saa chi takundi'i yuvi na kandixa ña nduu Tata yo Jesucristo, iin tiaa ta'an mii yo, ra kixi ra nuu ña yuuvi yo'o, kuvi na kuu mii Tachi Yii Tata yo Ndioxi.
62004003	Ndi su yuvi na kuëe kandixa ña nduu Tata yo Jesucristo iin tiaa ta'an mii yo, ra kixi ra, saa ra süvi vi Tachi Yii Tata yo Ndioxi ke kuu mii na. Chi tachi ra ña'a, ra saa ini xini Tata yo Jesucristo va kuvi ña kuu mii na. Ra xa kundaa va ini ndo ña kixi tachi ra ña'a kan; ra vichin, ra xa yo'o va xika ña.
62004004	Ndi su ndo'o, ra kuenda Tata yo Ndioxi va kuvi ndo, ñani yo. Saa chi xa xatiaa tu ndo nuu yuvi na kanita'an xi'in Tata yo Jesucristo va; saa chi Tata yo Ndioxi ra iyoo xi'in ndo, ra ka'nu ni ka va ra kan nuu timia'a ri iyoo xi'in na yuuvi yo'o.
62004005	Ra yuvi kan, ra na yuuvi yo'o va kuvi na, ra ña'a ña kuëe kuni Tata yo Ndioxi, iyoo nuu ña yuuvi yo'o va kuvi ña ka'an na xa'a, ra xa'a ña kan ke na yuuvi yo'o kuvi na tiaa so'o ña ka'an va na.
62004006	Ndi su yoo, ra kuenda Tata yo Ndioxi va kuvi yo. Ra xa'a ña kan ke yuvi na xini Tata yo Ndioxi kuvi na tiaa so'o ña ka'an va yo; ndi su yuvi na kuëe kuu kuenda Tata yo Ndioxi, ra kuëe tiaa so'o vi na kan ña ka'an yo. Ra xi'in ña yo'o kuvi ña kuvi kundaa ini yo, ndia na kuvi kuu mii Tachi Yii ña ka'an ña ndaa, ra ndia na kuvi tu na kuu mii tachi ndiva'a ña sanda'vi yuvi va.
62004007	Ñani yo, ña xiniñu'u va ke na ku'vi ini yo kuni ta'an yo, saa chi mii va Tata yo Ndioxi kuvi ra taxi ña ku'vi ini yo kuni ta'an yo. Ra takundi'i yuvi na ku'vi ini xini ta'an, ra na kan kuvi na kuu se'e Tata yo Ndioxi va, ra xini va tu na ra.
62004008	Ndi su yuvi na kuëe ku'vi ini xini ta'an, ra xïni vi na kan Tata yo Ndioxi, saa chi ra kan, ra ku'vi ni va ini ra xini ra yoo.
62004009	Ra ña ^ndaña'a ra ña ku'vi ini ra xini ra yoo kuvi ña, ti'vi ra se'e ra, ra mitu'un nuu ra nuu ña yuuvi yo'o; ra ndixi'i ra xa'a yo ña va'a na ni'i yo ña kutiaku.
62004010	Ra na kundaa ini ndo, chi su'va va ke iyoo ña va'a ku'vi ini Tata yo Ndioxi xini ra yoo: süvi xi'na yoo kuvi na ndiku'vi ini kuni Tata yo Ndioxi, chi ra kan va kuvi ra ku'vi ini xini yoo, ra xa'a ña kan ke ti'vi ra se'e ra ña ndisoko ra mii ra, ña va'a sandi'i ra xa'a kuachi yo.
62004011	Ñani yo, tu saa xa Tata yo Ndioxi ña ku'vi ini ra xini ra yoo, saa ra saa ke xiniñu'u na sa tu yoo va ña na ku'vi ini yo kuni ta'an yo.
62004012	Ra ndia nii yuvi täan kuni nuu Tata yo Ndioxi, ndi su tu ku'vi ini yo xini ta'an yo, saa ra iyoo va ra xi'in yo, ra kutu'va ka tu yo ña ku'vi ni ini yo kuni ta'an va yo.
62004013	Ra kundaa va ini yo ña ita'an yo xi'in Tata yo Ndioxi, ra ra kan tu ita'an xi'in yoo va, saa chi taxi va ra Tachi Yii ra ña iyoo ña xi'in yo.
62004014	Ra xini nuu tu ndi ña ti'vi Tata yo Ndioxi se'e ra ña kixi ra sakaku ra na yuuvi yo'o va, ña kan ke ndakani ndi nuu ndo xa'a ra vichin va.
62004015	Ra takundi'i yuvi na ndakuni ña kuu Tata yo Jesucristo se'e Tata yo Ndioxi, saa ra ita'an va Tata yo Ndioxi xi'in na, ra ita'an tu na kan xi'in va ra.
62004016	Ra xi'in ña yo'o ke, kundaa ini yo ña ku'vi ini Tata yo Ndioxi xini ra yoo, ra ña kan ke kandixa va ndi ña ku'vi ini ra xini ra yoo. Ra takundi'i chiñu ña xa Tata yo Ndioxi, ra xa'a ña ku'vi ini ra xini ra yuvi va kuvi ña; ra yuvi na ku'vi ini xini ta'an, ra ita'an na xi'in Tata yo Ndioxi va, ra ra kan tu ita'an xi'in na kan va.
62004017	Ra ña ita'an yo xi'in Tata yo Ndioxi, ra na kutu'va ka va kuvi yo ña ndinuni ni ka ku'vi ini yo kuni ta'an yo, ra nii kuayü'vi tu yo kuyachin yo nuu ra te xa na xaa kii ña sayukun ra kuachi xi'in na yuuvi yo'o va; saa chi yoo ra ta ku'va xa Tata yo Jesucristo, ña xa ra chiñu va'a ke xa tu yoo va.
62004018	Ra ña ndinuni ni ku'vi ini yo xini yo Tata yo Ndioxi, ra kuayü'vi vi yo ña kuyachin yo nuu ra, saa chi ña ndinuni ni ku'vi ini ra xini ra yoo, ra ndi'i va xa'a ña sayu'vi yoo ña kuyachin yo nuu ra. Saa chi ña iyu'vi na nuu Tata yo Ndioxi, ra xa'a ña iyu'vi na sando'o va ra na kuvi ña. Ra saa ke ndo'o na, saa chi täan kutu'va na ña ndinuni va'a ku'vi ini na kuni na Tata yo Ndioxi.
62004019	Ra xi'na ka va Tata yo Ndioxi kuvi ra ku'vi ni ini xini yoo, ña kan ke ku'vi ini yo xini yo ra.
62004020	Ra tu ka'an sava na kachi na saa: “Yu'u, ra ku'vi ni va ini yu xini yu Tata yo Ndioxi”, kachi na, ndi su tu kundasi ta'an va tu na, saa ra na chi'ña tu'un va kuvi na. Saa chi tu kü'vi ini na xini na yuvi ta'an na na va'a xini na, saa ra kü'vi tu ini na xini na Tata yo Ndioxi, ra küvi kuni va na.
62004021	Ra su'va ke iyoo ndiayu ña xa'ndia Tata yo Ndioxi nuu yo: Tu ku'vi ini yo xini yo ra, saa ra xiniñu'u tu na ku'vi ini yo kuni ta'an va yo.
62005001	Ra takundi'i yuvi na kandixa Tata yo Jesús ña kuu ra Cristo, ra ndikaxin Tata yo Ndioxi kixi ndixi'i xa'a yo, ra na kan kuvi na kuu se'e Tata yo Ndioxi va; ra yuvi na ku'vi ini xini Tata yo Ndioxi, ra ku'vi tu ini na xini na yuvi na kuu se'e va ra.
62005002	Ra tu ku'vi ini yo xini yo Tata yo Ndioxi, ra kandixa tu yo ndiayu ña xa'ndia ra nuu va yo, saa ra kuni kachi ña saa, ña ku'vi tu ini yo xini yo yuvi na kuu se'e va ra.
62005003	Ra xa'a ña kandixa yo ndiayu ña xa'ndia Tata yo Ndioxi nuu va yo kuvi ña ndaña'a yo ña ndinuni ni ku'vi ini yo xini yo ra, ra ndiayu ña xa'ndia ra nuu yo, ra kuëe u'vi ña kandixa yo ña.
62005004	Saa chi su'va va ke iyoo ña, takundi'i yuvi na xa nduu se'e Tata yo Ndioxi, ra xa ^xatiaa va na nuu ña vä'a iyoo nuu ña yuuvi yo'o. Ra xa'a ña ndiaa ini yo Tata yo Jesucristo va kuvi ña ^kuchuun yo ^xatiaa yo nuu ña vä'a kan.
62005005	Ra takua yuvi na ndinuni ni kandixa ña kuu Tata yo Jesús se'e Tata yo Ndioxi va kuvi na ^kuchuun ^xa tiaa nuu ña vä'a, ña iyoo nuu ña yuuvi yo'o.
62005006	Ra ña va'a kundaa ini yo ña kuu Tata yo Jesucristo se'e Tata yo Ndioxi, ra xa'a ña chichi ra tiakuii, xi'in xa'a ña ndixi'i ra ndika cruz ña ndixitia nii va ra kuvi ña; ra süvi takua tiakuii kuvi ra ndichichi ra, chi ndixitia tu nii va ra ndika cruz; ra mii Tachi Yii ke ndakuiin va xa'a Tata yo Jesucristo ña kuu ra se'e Tata yo Ndioxi, ra ña ndaa va ke ka'an ña.
62005007	Ra uni kuvi na ndakuiin xa'a ña yo'o ndivi ña kuu ña ña ndaa: Tata yo Ndioxi, xi'in Tu'un ra, xi'in Tachi Yii ra; ra iin tu'un uni saa va na.
62005008	Ra uni kuvi tu ña ndakuiin xa'a ña nuu ña yuuvi yo'o va: Tachi Yii, xi'in tiakuii, xi'in nii; ra iin kuvi tu ña yo'o va.
62005009	Yoo, ra kandixa va yo yuvi ta'an yo te ndatu'un na xa'a ndia ndia ka ña'a xi'in yo, ra xa'a ña kan ke xiniñu'u ni ka va na kandixa yo tu'un ña ndatu'un Tata yo Ndioxi xi'in yo, saa chi ndiaa ya'vi ni ka va ña kan; saa chi xa'a se'e va ra kuvi ña ndakani ra nuu yo.
62005010	Ra yuvi na kandixa ña kuu Tata yo Jesucristo se'e Tata yo Ndioxi, ra kundaa kaxi va ini na xa'a tu'un ña va'a ña ndiña'a Tata yo Ndioxi ña kuu ña ña ndaa. Ndi su yuvi na kuëe kandixa tu'un va'a ña ndiña'a ra nuu na, ra ña xa na kan ke ka'an na ña kuu ra ra chi'ña tu'un va, saa chi xïin na kandixa na tu'un ña ndakani ra nuu na xa'a se'e ra.
62005011	Ra ña ^ndakani Tata yo Ndioxi nuu yo, ra xa'a ña taxi ra ña kutiaku yo ndia ndikaa ndiku'un va kuvi ña, ra ña kuvi ndani'i yo ña kutiaku yo kan, ra xa'a ña xa Tata yo Jesucristo, ra kuu se'e va ra kuvi ña.
62005012	Ra xa'a ña kan ke yuvi na ita'an xi'in se'e Tata yo Ndioxi, ra ni'i va na kan ña kutiaku na ndia ndikaa ndiku'un; ndi su yuvi na kuëe ita'an xi'in se'e ra, ra nï'i vi na kan ña kutiaku na ndia ndikaa ndiku'un.
62005013	Ra tutu yo'o kuvi ña tiaa yu ña kuxaa ña nuu ndo'o na ñani yo, na xa kandixa ña kuu Tata yo Jesucristo se'e Tata yo Ndioxi, ña va'a na kundaa kaxi ini ndo ña ni'i va ndo ña kutiaku ndo ndia ndikaa ndiku'un.
62005014	Ra xa kundaa kaxi va ini yo, chi te nduku yo ña va'a ña kuni mii Tata yo Ndioxi nuu ra, ra xini va so'o ra ña ka'an yo xi'in ra.
62005015	Ra ña xa kundaa kaxi ini yo ña xini va so'o Tata yo Ndioxi te nduku yo ndia ndia ka ña'a nuu ra, saa ra kundaa kaxi tu ini yo ña ndaki'in yo takundi'i va ña'a ña ^nduku yo nuu ra.
62005016	Ra tu ndia ndo kundaa ini xa'a iin na ñani yo ña xa na iin kuachi ña kuëe kuchuun sandi'i va'a xa'a na, saa ra na ka'an ndo xi'in Tata yo Ndioxi xa'a va na, ra sakaku va ra na. Ndi su tu kuachi ña kuvi sandi'i va'a xa'a va na kuvi tu ña xa na, ra kä'an vi yu xi'in ndo ña na ka'an ndo xi'in Tata yo Ndioxi ña sakaku ra na.
62005017	Ra takundi'i chiñu ki'vi ña xa yuvi nuu Tata yo Ndioxi, ra kuachi va kuvi ña; ndi su süvi takundi'i ña ke sandi'i va'a xa'a na.
62005018	Ra xa kundaa ini yo, chi yuvi na xa ndakundikun Tata yo Ndioxi ña nduu ra Iva na, ra kuëe xa ka na chiñu ki'vi; saa chi Tata yo Jesucristo, ra kuu se'e Tata yo Ndioxi va kuvi ra ndiaa na, ña kan ke ^kuchüun ka timia'a sa ri ndia nii ña'a xi'in na.
62005019	Ra xa kundaa va ini yo, chi yoo, ra kuenda Tata yo Ndioxi va kuvi yo, ra takundi'i ka yuvi na ndee nuu ña yuuvi yo'o, ra timia'a va kuvi ri xa'ndia chiñu nuu na.
62005020	Ra xa kundaa tu ini yo ña kixi ra kuu Se'e Tata yo Ndioxi va, ra ra kan kuvi ra taxi ña xini tuni yo ña va'a na tandiaa yo kuta'an yo xi'in Tata yo Ndioxi, ra ndaa. Ra vichin, ra ita'an va yo xi'in Tata yo Ndioxi, ra ndaa, saa chi ita'an tu yo xi'in Tata yo Jesucristo ra kuu se'e va ra. Ra Tata yo Jesucristo kuvi ra kuu Tata yo Ndioxi, ra ndaa va, ra ra kan kuvi tu ra taxi ña kutiaku yo ndia ndikaa ndiku'un va.
62005021	Ñani yo, na iyoo ta ku'va iyoo se'e yu, na kundïkun ndo na'na ña kuu ndioxi ndii. Saa koo.
63001001	Yu'u, ra Juan, ra kuu ra xikua'a nuu na ve'e ñu'u kuvi ra tiaa tutu yo'o kuxaa ña nuu ndo'o na ñani yo, na ve'e ñu'u na ndikaxin Tata yo Ndioxi, ra saa tu nuu na xa ndatu'un ndo xi'in va, saa chi ndinuni ni ku'vi ini yu xini yu ndo'o, ra süvi takua yu'u kuvi ra ku'vi ini xini ndo'o, chi ku'vi tu ini takundi'i na xa kundaa ini xa'a ña ndaa ña ndaña'a Tata yo Ndioxi va ndo'o.
63001002	Ra xa'a ña ndaa ña ^taxi Tata yo Ndioxi iyoo nima yo, ra koo tu ña xi'in yo ndia ndixaa kii ndia ndixaa tiempo va kuvi ña ku'vi ini yu xini yu ndo'o.
63001003	Ra mii Tata yo Ndioxi, xi'in Tata yo Jesucristo, ra kuu se'e ra, na taxi ña va'a nda'a ndo, xi'in ña nda'vi ini, ra va'a ni koo ndo, ra mii Tata yo Ndioxi kuvi ra chindiee ta'an xi'in va ndo, xa'a ña ndaa ña ndaña'a ra nuu ndo, xi'in xa'a ña ku'vi ini ra xini ra ndo'o.
63001004	Ra kusii ni ini yu ña ndani'i yu sava ndo ña tiaku ndo ta ku'va iyoo ña xa'ndia Tata yo Ndioxi nuu yo ña xa ndo ña ndaa.
63001005	Ra vichin, xaku nda'vi yu nuu ndo ñani yo, ña na ku'vi ini yo kuni ta'an yo. Ra ña ka'an yu xi'in ndo nuu tutu yo'o, ra süvi iin ndiayu xaa kuvi ña, chi ndiayu ña xa xini so'o ndi te sakan ndakundikun ndi Tata yo Jesucristo vi kuvi ña.
63001006	Ra ña ^ndaña'a yo ña kuu mii yo ña ku'vi ini yo xini yo Tata yo Ndioxi, ra xa'a ña ^xa yo ña ka'an ndiayu va ra kuvi ña; ra xa kundaa va ini ndo, chi ña kachi ndiayu ña xini so'o ndo kan ke: na ku'vi ini yo kuni ta'an yo iin takundi'i kii va.
63001007	Ra su'va ke kachi yu xi'in ndo xa'a ña yo'o, saa chi xa iinii kuvi va iyoo kua'a ni yuvi na sanda'vi, ra saña'a na tu'un chi'ña inka na, ra ka'an na ña nindüu Tata yo Jesucristo iin tiaa ta'an mii yo, ra kixi ra nuu ña yuuvi yo'o. Ra yuvi na xa saa kan, ra na chi'ña tu'un va kuvi na, ra kuu tu na na ^kanita'an xi'in Tata yo Jesucristo va.
63001008	Ra na kondiaa ni ndo mii ndo nuu yuvi na xa saa kan, ra na täxi ndo ña sanda'vi na ndo'o, ña va'a na sandoñü'u ndo kui'i ña taxi ndiee ña chikaa ndi xi'in ndo, chi xiniñu'u na ndaki'in ndo takundi'i va ña'a ña ni'i ndo.
63001009	Ra na kundaa ini ndo, chi yuvi na kanduu tu'un ña saña'a Tata yo Jesucristo, ra süvi vi Tata yo Ndioxi kuvi ra ita'an na xi'in; ndi su yuvi na ^saña'a ta ku'va iyoo tu'un ña saña'a Tata yo Jesucristo, ra ita'an va na kan xi'in Tata yo Ndioxi, ra saa tu xi'in Tata yo Jesucristo, ra kuu se'e va ra.
63001010	Ra tu ndia na na xaa nuu ndakuta'an ndo, ra ka'an na ña saña'a na tu'un ña ^taxi Tata yo Ndioxi nda'a na, ndi su tu kuëe ^saña'a na ta ku'va iyoo tu'un ña saña'a Tata yo Jesucristo, saa ra na ndakï'in mani ndo na ve'e ndo, ra nii na kä'an ndioxi tu ndo xi'in va na;
63001011	Ra su'va ke kachi yu xi'in ndo, saa chi tu na ndaki'in mani ndo na ña ka'an ndioxi ndo xi'in na, saa ra kuni kachi ña saa ña iyoo yu'u va ndo xi'in na xa'a chiñu ki'vi ña xa na.
63001012	Iyoo kua'a ni ka va ña ka'an yu xi'in ndo, ndi su küni yu tiaa yu ña nuu tutu yo'o; chi ña kuni yu ke xaa yu koto'ni yu ndo'o, ra ka'an mii yu ña xi'in va ndo, ña va'a na kusii ni ka ini yo.
63001013	Ra ti'vi ni tu na ñani yo na ve'e ñu'u, na ndikaxin Tata yo Ndioxi va, tu'un ndioxi kuxaa ña nuu ndo ñani yo. Saa koo.
64001001	Yu'u, ra Juan, ra kuu ra xikua'a nuu na ve'e ñu'u kuvi ra tiaa tutu yo'o ña kuxaa ña nuu kun ñani Gayo, saa chi ndinuni ni ku'vi ini yu xini yu yo'o.
64001002	Ñani, ka'an ni yu xi'in Tata yo Ndioxi xa'a kun ña va'a na chindiee ta'an ni ra xi'in kun xi'in takundi'i chiñu ña xa kun, ra nii kue'e tu na kï'in yo'o va, ña va'a na koo ndaku iki kuñu kun ta ku'va iyoo ndaku nima kun xi'in tu'un ra.
64001003	Ra tiaa ni kusii ini yu ña ndatu'un sava na ñani yo na kixi yo'o xi'in yu xa'a kun ña ndinuni ni ndikun kun ña ndaa, xi'in ña xa kun chiñu va'a.
64001004	Ra ta iin iin ichi ña xini so'o yu tu'un xa'a na ñani yu na iyoo ta ku'va iyoo se'e yu ña ndinuni ni ndikun na ña ndaa, ra tiaa ni ka va kusii ini yu xa'a ña kan nuu ndia ndia ka ña'a.
64001005	Ñani, va'a ni va xa kun, saa chi va'a ni xïni va kun sava na ñani yo na kee inka ñuu, ra chindiee ta'an ni va kun xi'in na xa'a ña xika na ka'an ndoso na tu'un va'a xa'a Tata yo Jesucristo.
64001006	Ra na chindiee ta'an kun xi'in kan, ra ndia xi'in ndu'u na ve'e ñu'u va ke ndatu'un na xa'a ña ndinuni ni ku'vi ini kun xini kun na. Ra vichin, nduku tu yu'u va ña mani nuu kun ña na chindiee ta'an ka va kun xi'in na ña taxi kun ña'a ña kumani nuu na nda'a na, ña va'a na ku'un na inka ñuu, saa chi ña kan ke kusii ini Tata yo Ndioxi xi'in va.
64001007	Saa chi ña xika na ^ndakani na tu'un va'a xa'a Tata yo Jesucristo, xa'a ña ku'vi ini na ra, ra xïin vi na ña chindiee ta'an inka yuvi na ndïkun Tata yo Ndioxi xi'in na.
64001008	Ra xa'a ña ke xiniñu'u chindiee ta'an yo xi'in na ña taxi yo ndia ndia ka ña'a ña xamani nuu na nda'a na, ña va'a na ndakundiee ka na kaka na ka'an ndoso na tu'un va'a xa'a Tata yo Jesucristo.
64001009	Ra xa ti'vi tu yu iin tutu ña kuxaa ña nuu na ve'e ñu'u nuu iyoo kun ñaa va, ndi su ra Diótrefes, ra kuni ni kuu ra xa'ndia chiñu nuu na ve'e ñu'u, ra xïin vi ra kandixa ra ña tiaa yu nuu tutu kan ña vivii na sa ra.
64001010	Ra xa'a ña kan ke, te xa na xaa vi yu ñuu xaan ke nda'yu yu nuu ra Diótrefes nuu takundi'i na ve'e ñu'u xa'a chiñu ki'vi ña ^xa ra, saa chi takundi'i ña ^ndatu'un ra xa'a yu xika ra, ra niña tu'un chi'ña va kuvi ña. Ra süvi takua ña yo'o ke ^xa ra, chi xïin tu ra ndaki'in mani ra na ñani yo na kee inka ñuu xika ka'an ndoso tu'un va'a xa'a Tata yo Jesucristo va, ra tu ndia tu na ^kuni ndaki'in mani na, ra ña ^xa ke ka'an ra xi'in na ña na ndakï'in mani va na na, ra tu xïin na kandixa na ña ka'an ra, saa ra ^tava ra na ve'e ñu'u va.
64001011	Ñani Gayo, na sä kun chiñu ki'vi ña ^xa inka yuvi, chi chiñu va'a va ke na sa kun. Saa chi yuvi na ^xa chiñu va'a, ra chiñu va'a ña xa na ke ^ka'an xa'a na ña kuu na se'e Tata yo Ndioxi va; ndi su yuvi na ^xa chiñu ki'vi, ra chiñu ki'vi ña ^xa ke ka'an xa'a na ña ndïkun na Tata yo Ndioxi va.
64001012	Ra ra Demetrio, ra va'a ni ka'an takundi'i va na ve'e ñu'u xa'a ra kan, saa chi ta ku'va iyoo mii tu'un ña ndiña'a Tata yo Ndioxi nuu ra ke xa va ra, ra mii chiñu va'a ña ^xa ra kuvi ña ^ndakuiin tu xa'a ra ña kuu ra iin tiaa ra va'a va. Ra ndakuiin tu yu'u va xa'a ra, ra xa kundaa va ini kun, chi tu'un ña ka'an yu, ra ña ndaa va kuvi ña.
64001013	Iyoo kua'a ni ka va ña ka'an yu xi'in kun, ndi su küni yu ña tiaa yu ña nuu tutu yo'o; chi ña kuni yu ke xaa yu koto'ni yu yo'o va, ra saa ke kuvi ndatu'un yo.
64001014	Chi ña kuni ni yu ke kama ni va xaa yu kuni ta'an yo, ra saa ke ka'an yu xi'in kun.
64001015	Ra mii Tata yo Ndioxi na chindiee ta'an xi'in kun, ra va'a ni koo kun. Ra ti'vi ni tu na ñani yo na ve'e ñu'u yo'o va tu'un ndioxi kuxaa ña nuu kun; ra na sa tu kun ña mani ña ka'an ndioxi kun xi'in ta iin iin na ñani yo na ndee ñuu xaan va.
65001001	Yu'u kuvi ra Judas, ñani ra Jacobo, ra xachiñu yu nuu Tata yo Jesucristo, ra tiaa yu tutu yo'o ña kua'an ña nda'a na ve'e ñu'u, na kana Tata yo Ndioxi, ra ndasa yii ra na ña kuu na kuenda mii ra, ra ndiaa tu Tata yo Jesucristo va na.
65001002	Ra mii Tata yo Ndioxi na taxi kua'a ni ña va'a kuta'vi ndo, ra va'a ni koo ndo, ra na kutu'va ni ka tu ndo xa'a ña ku'vi ini ra xini ra ndo'o va.
65001003	Ñani yo, xa'a ña kaku va yo kuvi ña tiaa ni kuni ni yu ka'an yu xi'in ndo nuu tutu ña ^tiaa yu kuxaa nda'a ndo yo'o; ndi su ña kundaa ini yu, ra inka va kuvi ña xiniñu'u ni kundaa ini ndo xa'a, ña kan ke vichin, ra ña tiaa yu nuu tutu ña ^ti'vi yu kuxaa nda'a ndo yo'o kuvi ña xaku nda'vi yu nuu ndo, ña na täxi ndo ña sanda'vi tiaa ndia saña'a tu'un chi'ña ndo'o, chi na chikaa ndo ndiee kandixa ndo xa ta ku'va iyoo ña sakua'a ndo xa'a Tata yo Jesucristo va.
65001004	Ra su'va ke kachi yu xi'in ndo, saa chi vichin, ra xa tiañu va ndo ñú'u sava tiaa ndia xa chiñu ki'vi, ra ndia ndikee se'é va kuvi ndia ve'e ñu'u ndo, ra vichin, ra xa xi'in va ndo xika ndia ve'e ñu'u; ra saña'a ndia yuvi kachi ndia saa: “Va'a ni xa va ndo ta ku'va kuni mii ndo, ndi su xa saa köo kuachi vi ndo nuu Ndioxi”, kachi ndia. Ra tiaa ndia ^xa saa kan, ra xa te yachi vi kuvi ña kindoo ini Tata yo Ndioxi ña taan ra ndia ndiaya, xa'a ña kuëe ndakuni ndia Tata yo Ndioxi, ra kuu mii takundi'i ndiee, ra ni kuëe ndakuni tu ndia Tata yo Jesucristo, ra xa'ndia chiñu nuu va yo.
65001005	Ra va'a ni xa kundaa va ini ndo xa'a ña ^ka'an yu xi'in ndo yo'o, ndi su tuku va sandaka'an yu ndo'o xa'a ña, ña xa Tata yo Ndioxi ke sakaku va ra na Israel te xindo'ni na chi Egipto, ndi su na ndixïin kutiaku ta ku'va kuni mii ra, ra sandi'i va ra xa'a na.
65001006	Ra na ndaka'an tu ndo, xa'a ña ndo'o na tatun Tata yo Ndioxi va xa'a ña ndixïin na kandixa na ndiayu ra, saa chi ti'vi va ra na ña kua'an na ku'un na nuu ñaa, ra ikan ke ku'un na ndia kii ña sayukun ra kuachi xi'in va na.
65001007	Ra saa kuvi tu ña xa Tata yo Ndioxi xi'in na ñuu Sodoma, xi'in na ñuu Gomorra, ra saa tu xi'in na ndee ñuu ña ndo'ni yachin kan va: saa chi sandi'i va ra xa'a na, xa'a ña ^xa na chiñu yakua, xi'in xa'a ña tiin tiaa inka tiaa ta'an mii ndia, ra saa tu xa'a ña tiin na si'i, inka na si'i ta'an mii va na. Ra xi'in tundo'o ña ndo'o yuvi kan kuvi ña kundaa ini yo ña ^ti'vi va Tata yo Ndioxi yuvi na xa chiñu yakua ña ku'un na nuu xixi ñù'ù ña kuëe nda'va.
65001008	Ra mii saa kuvi tu ña ^xa tiaa ndia ka'an tu'un chi'ña kan va, saa chi niña ndia ixani va kuvi ndia, ra xa yakua ndia iki kuñu ndia, ra kundasi ndia na xa'ndia chiñu nuu ndia, ra kaña'a tu ndia xi'in tachi ndiva'a ña kuu mii kua'a ka ndiee nuu va ndia.
65001009	Ra na kundaa ini ndo, saa chi ndia nani ra tatun Tata yo Ndioxi, ra nani Miguel, ra ^xa'ndia chiñu nuu kua'a ni ka na tatun Tata yo Ndioxi, ra ndixäa ndiee vi ini ra ña kandiva'a ra xi'in timia'a te kanita'an ra xi'in ri xa'a iki kuñu ra Moisés, chi takua su'va va ke kachi ra xi'in ri: “Mii Ndioxi na sa yukun kuachi xi'in kun”, kachi ra.
65001010	Ndi su ña ^xa tiaa ndia ka'an tu'un chi'ña kan, ra ka'an ki'vi va ndia, xa'a ña'a ña kundäa ini ndia xa'a. Ra ña kundaa tu ini ndia xa'a kuvi ña xiniñu'u ndia ña sandi'i ndia xa'a mii va ndia, ra ta ku'va ^xa kiti va ke xa ndia, saa chi kï'in xini ndia.
65001011	Ra vä'a vi kee ndia, saa chi ta'an chiñu ña xa ra Caín ña xa'ni ra ñani va ra ke ^xa ndia; ra ^xa tu ndia ta'an chiñu ña xa ra Balaam ña sanda'vi ra yuvi ña ndaki'in ra xu'un va na; ra ta ku'va ndo'o ra Coré ña ndi'i xa'a ra, xa'a ña ndikandïxa ra ra Moisés kuvi tu ña ndo'o ndia ^xa chiñu ki'vi kan va ña ndi'i xa'a ndia.
65001012	Ra ndia ka'an tu'un chi'ña kan, ra ndia sandi'i va kuvi ndia xa'a viko ña ndatava ndo ña ndaka'an ndo xa'a Tata yo Jesucristo te xa xaa ndia nuu ndee ndo, saa chi kuëe kuka'an vi nuu ndia, chi xixi ndia ndiakua sakutu ndia tixi va ndia. Ra ta iyoo vi̱ko̱ ña vaxi kuun savi, ra ndachi ña xa tachi va ke iyoo ndia, ra iyoo tu ndia ta ku'va iyoo itun tun tu'un va na, ra köo ka ya'vi ndiaa nu, ra nii kui'i tu küun ka nda'a va nu.
65001013	Ra ^xa tu ndia ta ku'va ^xa mini ña ndiee ni kanda ra ña tava ra ndia'yu ña ñu'u ini va ra, saa chi saa kuvi tu ña ^xa ndia kan ña ndaña'a ndia ña yakua ña iyoo nima va ndia; ra ta ku'va ndo'o kimi ri xinu'ni ichi va ke ndo'o ndia, ra ña ndini'i ndia ke ku'un ndia nuu ñaa ndia ndikaa ndiku'un va.
65001014	Ra ndika'an tu ra Enoc, ra kuu uxa ndise'e ra Adán va xa'a ña ndo'o tiaa ndia chi'ña tu'un kan, ra Tata yo Ndioxi va kuvi ra ndika'an ni'ni xini ra ña va'a ndika'an ra kachi ra su'va: “Xa xini nuu va yu ña vaxi Tata yo Ndioxi xi'in kua'a ni mil na yii na kuu kuenda mii ra,
65001015	ña sandakú ra kuachi xi'in takundi'i yuvi, ra sandi'i ra xa'a yuvi na ^xa chiñu ki'vi, ra saa tu sa ra xi'in yuvi ña'a na ndika'an ña'a xi'in va ra”, kachi ra.
65001016	Ra tiaa ndia ^ka'an tu'un chi'ña kan, ra ndia nii kii ke kuëe ^kusii ini vi ndia, chi iin takundi'i ichi ke ^ka'an kuachi va ndia, ra niña chiñu ña ^kuni mii va ndia ke ^xa ndia, ra tiaa ni tu ndichi ^xa ka'an va ndia, ra tiaa ni va'a tu ^xa ka'an ndia xa'a yuvi va, xa'a ña kuni ndia ndaki'in ndia ña'a iyoo nuu na ña nduu ña ña'a ndia.
65001017	Ndi su ndo'o, ra na kuayü'vi ndo ñani yo, ra na ndaka'an ndo, chi xa te yachi kuvi ña ndika'an ndia xachiñu nuu Tata yo Jesucristo,
65001018	ña kachi ndia su'va: “Te xa na xaa kii ña ndi'i xa'a ña yuuvi, ra koo kua'a ni yuvi na sa siki ña'a ña yii, ra sa tu na chiñu ña kutoo ni iki kuña na sa va ña”, kachi ndia.
65001019	Ra ndia chi'ña tu'un ndia ka'an yu xa'a xi'in ndo kan, kuvi ndia ndata'vi na ve'e ñu'u va; ra niña chiñu ña kutoo iki kuñu va ndia ke xa ndia, ra köo Tachi Yii Tata yo Ndioxi iyoo xi'in ndia.
65001020	Ndi su ndo'o ñani yo, ra iin ^tuun saa na chindiee ta'an ndo xi'in ta'an va ndo ña ndinuni ni kundikun ndo tu'un yii ña ^kandixa ndo, ra na ka'an ndo xi'in Tata yo Ndioxi ta ku'va kuni mii Tachi Yii va ra.
65001021	Ra na ndaköo ndo ña ndikun ndo Tata yo Ndioxi, ra ku'vi ni ini xini ndo'o, ra kondiaa va ra ndo'o; ra na kundiatu tu ndo ña xaa kii ña kunda'vi ini Tata yo Jesucristo yoo, ra taxi ra ña kutiaku yo ndia ndikaa ndiku'un.
65001022	Ra na kunda'vi ini ndo kuni ndo, yuvi na kuvita ini ña ndikun na ichi ña ndaa.
65001023	Ra na chindiee ta'an ndo xi'in yuvi na kua'an chi ndiaya ña täxi ndo ku'un na koko na nuu iin ndakundichi ndakundichi ñu'u xixi ña; ra na kunda'vi tu ini ndo kuni ndo inka va na, ndi su xiniñu'u kuenda ni va na sa ndo ña, ra na kundasi va ndo chiñu yakua ña ^xa na.
65001024	Ra na ndasaka'nu yo Tata yo Ndioxi, saa chi ra kan kuvi ra kuu mii ndiee, ra täxi ra koyo yo, ra iyoo tu ndiee nda'a ra ña ndaki'in ra yoo ku'un yo xi'in ra nuu iyoo va ra, ña sakusii ni ra ini yo.
65001025	Ra na ndasaka'nu yo Tata yo Ndioxi, saa chi indaa ra kan va kuvi Ndioxi, ra ^sakaku ra yoo xa'a ña xa Tata yo Jesucristo. Ra takundi'i ña ka'nu, xi'in ña to'o, xi'in ndiee, xi'in ndiayu, ra kuenda mii Tata yo Ndioxi kuvi takundi'i va ña ndia te yachi, ra saa tu vichin va, iin saa ndia ndikaa ndiku'un va. Saa koo.
66001001	Ndiña'a Ndioxi takundi'i ña xa chituni ra sa ra nuu Jesucristo ña va'a na ndataxi ra yo'o ña nda'a na ndikun sata ra, ra na kundaa ini na xa'a takundi'i ña sa Ndioxi, ña xa ninumi ni kuu, ña xa tanii vaxi nuu na. Ra Jesucristo kuvi ra ti'vi iin tatun ra ña kixi ra ndatu'un ra xi'in ra Juan, ra xa chiñu nuu ra.
66001002	Ra xini ra yo'o takundi'i ña ndika'an Ndioxi, xi'in ña ndiña'a Jesucristo, ra ña ndaa ni ke ndatu'un ra xa'a takundi'i ña xini ra.
66001003	Ra va'a ni kee yuvi na ^ka'vi tu'un Ndioxi, ña yii, ña vaxi nuu tutu yo'o, ra ^xini so'o na ña ka'an ña, ra kandixa na ña, saa chi xa kuyachin ni kii ña kuu ña ndika'an Ndioxi.
66001004	Yu'u, ra Juan, kuvi ra ti'vi tutu yo'o xáá ña nuu uxa ve'e ñu'u ña iyoo chi Asia: Ra Iva yo Ndioxi ra iyoo vichin, ra xa iyoo te yachi, ra kixi kii ña vaxi, ra saa tu uxa saa Tachi ña iyoo nuu ndu'u ra xa'ndia ra chiñu, na taxi ña va'a kuta'vi ndo, ra vii ni na koo ndo.
66001005	Ra saa tu Iva yo Jesucristo na taxi ra ña va'a kuta'vi ndo chi ra kan kuvi mii ra ndinuni ni ^ndakuiin xa'a ña ^xa Ndioxi, ra ra kan kuvi ra nuu va'a ndatiaku nuu takundi'i na ndixi'i, ra ra kan kuvi tu ra chee ni ka nuu takundi'i na kuna'nu xa'ndia chiñu iyoo nuu ña yuvi yo'o va. Ra na ndasaka'nu ni yo ra chi ^ku'vi ni ini ra xini ra yoo, ra ndakatia ra kuachi yo xi'in ni̱i̱ ra,
66001006	ra ndasa ra yoo, na ñuu ra ña ka'ndia ra chiñu nuu yo, ra nduu tu yo sutu na xachiñu nuu Ndioxi, ra kuu Iva va ra. ¡Ra na ndasaka'nu ni yo Jesucristo, ra na kusii ni ini yo chi ra yo'o kuvi ra ka'ndia chiñu nuu iinii saa ña yuuvi yo'o ndia ndikaa ndiku'un! Amén.
66001007	Ra na kundaa ini ndo, chi iin nuu viko ke ndiko Iva yo Jesucristo kixi ra, ra kuni takundi'i va yuvi ra, ra ndia na xandiva'a xi'in va ra kuvi na kuni ña'a, ra takundi'i na iyoo nuu ña yuuvi yo'o, ra kuaku ni na, te na kuni na xaa ra, saa chi köo ka ña kuvi ni'i na sa na. Ra mii ña ndixa ke, saa ke kuu va. Amén.
66001008	Ra su'va kachi Tata yo Ndioxi ndika'an ra: “Yu'u kuvi ra nuu, ra yu'u kuvi ra ndia nuu ndi'i va; ra yu'u kuvi ra kii xa'a, ra yu'u kuvi ra ndia kii ndi'i va”, kachi Iva yo ra kuu mii takundi'i ndiee, ra tiaku vichin, ra xa iyoo te yachi, ra kixi kii ña vaxi.
66001009	Yu'u, ra Juan, ra kuvi ñani ndo, ra ^ndo'o ini xi'in ndo xa'a ña ndikun yo Jesucristo; ra nini'i ta'vi tu yu ña kuu yu ñuu Ndioxi xi'in ndo, ra ^chindiee ta'an ra xi'in yu ña va'a tuun ni ndichi yu ta ku'va iyoo ndo'o. Chi ra kan kuvi ra ^xa ña va'a xi'in yo. Ra xa'a ña ndatu'un yu tu'un Ndioxi, xi'in ña ndakani yu xa'a ña xa Jesucristo ke tiin na yu'u ra ndixa'an na ndiaka na yu'u, ndia iku lo'o ña ndikaa ni'ni nuu tiañu'u ña nani Patmos.
66001010	Ra saa kuu iin kii yii domingo, ña kuu kuenda Ndioxi, ra iku lo'o kan, xaa Tachi Yii Ndioxi ra ndixkoo ña xi'in yu, ra saa ndiee ka vi tiaku ndika'an iin tachi chi sata yu, ra iin ta ku'va nda'yu iin itun tu tivi na, saa kuu, ra ndiee ka vi ndika'an ña xini so'o yu,
66001011	ra kachi ña saa xi'in yu: ―Yu'u ku ra nuu, ra yu'u ku ra ndia nuu ndi'i va, ra yu'u ku ra ndia kii xa'a, ra yu'u ku tu ra ndia kii ndi'i va. Ra tiaa ña ^xíní kun yo'o nuu iin tutu, ra na ti'vi kun ña ku'un ña nuu uxa ve'e ñu'u ña iyoo chi Asia: ve'e ñu'u ñuu Éfeso, xi'in ve'e ñu'u ñuu Esmirna, xi'in ve'e ñu'u ñuu Pérgamo, xi'in ve'e ñu'u ñuu Tiatira, xi'in ve'e ñu'u ñuu Sardis, xi'in ve'e ñu'u ñuu Filadelfia, xi'in ve'e ñu'u ñuu Laodicea ―kachi ña xi'in yu.
66001012	Ra te ndikokuiin yu ndakoto'ni yu, yoo ko ka'an xi'in yu, saa ra xini yu uxa kaa ña oro ña xixi ñù'ù ndita ña,
66001013	ra tiañu uxa saa kaa ña xixi ñù'ù kan, xini yu ndichi iin tiaa, ra ta kuni koo kuvi ra kee nuu Ndioxi saa kuni koo ra, ra ndixi ra iin tikoto kani, ra ndia nuu xa'a ra nduxinu ña, ra isuvi iin ñi̱i̱ ña oro ndika ra.
66001014	Ra ixi xini ra, ra yaa ka vi ña, iin yaa káchí ña, iin ta yaa i'va ña koyo, saa yaa ña; ra tinuu ra, ra iin ta kaa yaa ñù'ù, ña xíxî, saa kaa ña.
66001015	Ra xa'a ra, ra ye'e ka vi ña iin ndiakua ta ye'e iin yuu kaa ña nani bronce, ña sakan kanata ini yavi xitun, nuu xixi ñu'u, saa kaa ña, chi ye'e ni ña; ra tachi ra, ra iin ta ni'i koyo tiakuii iin nami chee, saa kuu tiaku ka'an ra, chi ndaku ni ka'an ra.
66001016	Ra ^ni'i ra uxa kimi chi nda'a kua'a ra; ra yu'u ra, ^kanata iin i̱chi̱ ña ndiko uvi saa xiyo yu'u, ra nuu ra, ra iin ta ku'va ye'e ñu'ù te va'a ni nandii, saa ye'e ña.
66001017	Ra te xini yu ra, saa ra iin nuu ndi'i xa'a yu kuvi ña, saa ra nduva yu xa'a ra kua'an va yu; ra saa chindu'u ra nda'a kua'a ra sata yu, ra ndika'an ra xi'in yu kachi ra saa: ―Kuayü'vi kun chi yu'u kuvi ra nuu, ra yu'u kuvi ra ndia nuu ndi'i va,
66001018	ra yu'u, ra tiaku kuvi ra ka'an xi'in kun; ra va'a ni ña ndixa ke ndixi'i va yu, ndi su vichin ra tiaku yu iin ndisaa kii ndia ndikaa ndiku'un va, amén. Ra yu'u kuvi ra ni'i yave ña ku ndiayu ña sandatiaku na ndii.
66001019	Ra tiaa ña xa xini kun, xi'in ña ^xíní kun vichin, xi'in ña kuu kii ña vaxi.
66001020	Ra na ndatu'un yu xi'in kun vichin, ra na kundaa ini kun xa'a ña iyoo se̱'è, ra ni ke kuni kachi uxa saa kimi ti xini kun ndee chi nda'a kua'a yu, ra ni ke kuni kachi tu uxa saa kaa oro ña xixi ñù'ù nuu xini kun kan: Ra su'va ke kuni kachi ña: Uxa saa kimi kan kuvi uxa na tatun Ndioxi na ndiso chiñu xi'in uxa ve'e ñu'u, ra uxa saa kaa oro ña xixi ñu'u nuu kan kuvi uxa ve'e ñu'u va tu; ra ña yo'o va ke kuni kachi ña ―kachi ra xi'in yu.
66002001	Ra saa ndika'an ka Jesús xi'in yu kachi ra saa: Tiaa tutu ña ku'un nuu ra tatun Ndioxi ra ndiso chiñu xi'in ve'e ñu'u ñuu Éfeso, ra su'va ke kachi kun xi'in ra: “Ra ^ni'i uxa kimi chi nda'a kua'a, ra ^xika tiañu uxa kaa oro ña xixi ñù'ù nuu, kuvi ra ka'an xi'in kun, ña ^kachi ra saa:
66002002	^Xíni̱ yu takundi'i va chiñu ña ^xa kun, ra kundaa ini yu ña ndaku ni tu xachiñu va kun, ra iin tutuun va ndikun kun yu'u, ra kuëe ndiko ini kun, ra kundasi ni tu kun na xa ña vä'a va, ra ixtondoso kun na ka'an ña kuu na na ndikaxin Ndioxi xachiñu nuu ra, ndi su süvi na, chi na maña va kuvi na.
66002003	Ra kundaa ini tu yu ña iin tutuun va ndikun kun yu'u, ra kuëe ndiko ini kun, ra nii ndo'o ni va kun xa'a ña ndikun kun yu'u, ndi su kuëe kuvita ini kun.
66002004	Ndi su iyoo va iin ña xa kun ra kindöo ini yu xi'in ña, chi ta kii xa'a, ra ndinuni ni va ku'vi ini kun xini kun yu'u, ndi su vichin, ra xä ka kun saa.
66002005	Xa'a ña kan ke na ndaka'an kun ndixaa ndixiyo kun te yachi, ra na nandiko tuku ini kun nuu Ndioxi, ra ndaki'in tuku kun sa kun chiñu ña xa kun te yachi. Chi tu na nandïko ini kun, saa ra xaa yu ni'i yu yo'o ra sakutia'a yu kaa kun ña xixi ñù'ù nuu, nuu ndichi ña.
66002006	Ndi su ^kindoo va tu ini yu iin ña ^xa kun, saa chi ^kundasi va kun chiñu ña xa na ndikun ichi ra Nicolás, ra ña yo'o kuvi ña va'a ña xa kun, saa chi ^kundasi ni tu yu'u va chiñu ña xa na kan.
66002007	Ra na ve'e ñu'u, na xíni so'o ña ka'an Tachi Yii Ndioxi xi'in na, ra na tiaa ka so'o va na. Chi na kuchuun sakanaa nuu ña vä'a, ra taxi yu kaxin na kui'i ña kuun nda'a itun tu taxi ña kutiaku na ndia ndixaa kii ndia ndixaa tiempo, itun kui'i tu ndichi nuu ñu'ú Ndioxi.”
66002008	’Ra vichin tiaa tu tutu ña ku'un nuu ra tatun Ndioxi ra ndiso chiñu xi'in ve'e ñu'u ñuu Esmirna, ra su'va ke kachi kun xi'in ra: “Yu'u kuvi ra nuu, ra yu'u kuvi ra ndia nuu ndi'i va, ra yu'u kuvi ra ndixi'i, ra ndatiaku va yu, ra suvi yu'u kuvi ra ka'an xi'in kun vichin va:
66002009	Ra xíni̱ yu takundi'i va chiñu ña xa kun, ra kundaa tu ini yu ña ^ndo'o ni va ini kun, ra ^tixu'vi ni kun; ra kundaa tu ini yu ña nda'vi ni ndo'o va kun, ndi su nuu Ndioxi ra ra kuika va kuvi kun, ra kundaa tu ini yu ña kaña'a ni na, na ka'an ku judío xa'a va kun, ndi su süvi ndixa judío kuvi na, chi na ndikun ti ndiva'a va kuvi na.
66002010	Ndi kuayü'vi kun nuu tundo'o ña vaxi nuu kun, chi ndukuiin timia'a ra kotondoso ri ndo'o, ra tiin ri sava ndo ra taan ri ndo'o ve'e kàà, ra ndia uxi va kii sando'o ri ndo'o. Ndi su yo'o, ra ndaku ni na koo ini kun ra nii na kuvi va kun, ndi nandïko ini kun. Saa ra yu'u taxi ña kutiaku kun ndia ndixaa kii ndia ndixaa tiempo va.
66002011	Ra na ve'e ñu'u, na xíni so'o ña ka'an Tachi Yii Ndioxi xi'in na, ra na tiaa ka so'o va na. Chi na kuchuun sakanaa nuu ña vä'a, ra ndö'o ka na tundo'o ña vaxi chi ndaküvi uvi ka na.”
66002012	’Ra vichin tiaa tu tutu ña ku'un nuu ra tatun Ndioxi ra ndiso chiñu xi'in ve'e ñu'u ñuu Pérgamo, ra su'va ke kachi kun xi'in ra: “Ra ^ni'i i̱chi̱ ña ndi̱kó uvi saa xiyo yu'u, kuvi ra kachi saa:
66002013	Xíni̱ ndi'i va yu chiñu ña xa kun, ra kundaa tu ini yu ña iyoo kun nuu iyoo ti ndiva'a xa'ndia ri chiñu va, ra suvi mii ñuu ñaa ke xa'ni tu na ra Antipas, ra ndixa xa̱chiñu nuu yu, ra nii saa va, ndi kuëe ndiko ini kun, ña ndikun kun yu'u.
66002014	Ndi su iyoo va lo'o ña vä'a kuni yu xini yu yo'o xi'in; saa chi iyoo ka va na ndikun ichi ña saña'a ra Balaam xi'in kun, chi ra kan kuvi ra taxi xini ra Balac ña sanda'vi ra na ñuu Israel, ña na kaxi na ña'a ña ^soko na nuu ndioxi ña kuu yuu xi'in ña kuu itun, ra sakua'a tu ra na ña kaka sii na ña yuuvi ña kua'a ni na koo tani na.
66002015	Ra iyoo tu na ^ndikun ichi ña ^saña'a na ndikun ichi ra Nicolás va xi'in kun, ra ^kundasi ni va yu ña ñaa.
66002016	Xa'a ña kan ke na nandiko ini kun, chi tu köo, ra kama ni va xaa yu kata'an yu xi'in na, xi'in i̱chi̱ ña kanata yu'u yu.
66002017	Ra na ve'e ñu'u, na xíni so'o ña ka'an Tachi Yii Ndioxi xi'in na, ra na tiaa ka so'o va na, chi na kuchuun sakanaa nuu ña vä'a ra taxi yu ixtava'a ña kée ndivi ña iyoo nuu se̱'è kuxi na, ra taxi tu yu iin yuu yaa lo'o va nda'a na, ra nuu yuu lo'o kan kundu'u iin kivi na, ña xaa, ra kivi na ña xaa yo'o, ra ndia nii yuvi xïni ña, chi takua mii na ndaki'in va ña kuvi na kundaa ini xi'in ña.”
66002018	’Ra vichin tiaa tu tutu ña ku'un nuu ra tatun Ndioxi ra ndiso chiñu xi'in ve'e ñu'u ñuu Tiatira. Ra su'va ke kachi kun xi'in ra: “Ra kuu Se'e Ndioxi, ra ku tinuu mii yáa̱ ñù'ù, ra ye'e ni xa'a, iin ta ku'va ye'e yuu kaa ña nani bronce, ña taxa ni, kuvi ra kachi su'va:
66002019	Xíni̱ ndi'i va yu chiñu ña xa kun, ra xíni̱ tu yu ña ku'vi ni ini kun xini kun yu'u, ra ndiaa ni ini kun yu'u, ra kandixa ni kun yu'u, ra chindiee ta'an kun xi'in na ta'an kun, ra iin tuun saa ndikun va kun yu'u, ra kua'a ni ka va chiñu ^xa kun vichin nuu ña xa̱ kun te yachi, te sakan xa'a kun.
66002020	Ndi su iyoo va lo'o ña vä'a kuni yu xini yu yo'o xi'in. Saa chi ^taxi kun ndiayu nda'a ña'a ña nani Jezabel ña sanda'vi ña na ndikun yu'u ña kaka sii na ña yuuvi ra kua'a ni koo tani na, ra sanda'vi tu ña na ña kaxi na ña'a ña soko yuvi nuu ndioxi, ña kuu yuu xi'in itun va. Ra iin xá ka'an ndoso ña tu'un yu, ndi su ña maña va kuvi ña.
66002021	Ra xa ta̱xi ni va yu tiempo nda'a ña, ña na nandiko ini ña, ra ndakoo ña chiñu yakua ña xa ña, ndi su xïin ña nandiko ini ña.
66002022	Ña kan ke vichin ra ndakandu'u ña nuu ixto xi'in kue'e sa yu. Ra chee ni tundo'o taxi yu nda'a na kí'vi xi'in ña, tu na nandïko ini na xa'a chiñu yakua ña xa na.
66002023	Ra ka'ni ndi'i yu na kuvi se'e ña; ra saa ke kundaa ini takundi'i na ve'e ñu'u ña yu'u kuvi ra kundaa ini xa'a takundi'i ña ndikaa xini na, xi'in ña ndikaa nima na. Ra ta ku'va iyoo chiñu ña ^xa ndo saa ke koo tu ya'vi va ndo.
66002024	Ra ka'an tu yu xi'in ndo'o, na sava, na ndee ñuu Tiatira, na kuëe ndikun ichi ña'a yo'o, ra nii kundäa ini tu ndo xa'a ña ka'an na yo'o va, ña kuu kuenda timia'a, ña iyoo se'é. Ra nii köo ka tu inka ña nduku yu nuu va ndo
66002025	chi ña ^kuni yu ke ná taxi va'a ndo ña xa iyoo nuu va ndo, ra xa ta ^xa ndo ke, na sa va ndo, ndia te na xaa kii ña nandiko yu xaa yu.
66002026	Ra na kuchuun sakanaa nuu ña vä'a, ra sa na ña ka'an yu xi'in na ndia kii ndi'i, ra na kan kuvi na taxi yu ndiayu nda'a ña ka'ndia na chiñu nuu takundi'i ñuu ña iyoo nuu ña yuuvi yo'o,
66002027	ra kuiso chiñu na xi'in ñuu na'nu yo'o, ra ndaku ni ka'ndia na chiñu nuu ña, ndia ta ku'va xa iin tiaa ra ni'i iin itun kaa, ra sakuachi vali ra kisi ñu'u xi'in nu, ra ku'va saa ke sa tu na yo'o va. Ra iin ta ku'va taxi Tata yu ndiayu nda'a yu, ra iin saa ke taxi tu yu'u ña nda'a na yo'o va.
66002028	Ra taxi tu yu kimi tuvi va nda'a na.
66002029	Ra na ve'e ñu'u, na ^xini so'o ña ka'an Tachi Yii Ndioxi xi'in na, ra na tiaa ka so'o va na.”
66003001	’Ra vichin tiaa tu tutu ña ku'un nuu ra tatun Ndioxi ra ndiso chiñu xi'in ve'e ñu'u ñuu Sardis, ra su'va ke kachi kun xi'in ra: “Ra ni'i uxa tachi Ndioxi, xi'in uxa kimi kuvi ra kachi su'va: Yu'u ra ^xíni̱ ndi'i va yu chiñu ña xa kun, ra kundaa tu ini yu ña ka'an na ña tiaku va kun, ndi su ña ndixa ra ra ndi̱ì va kuvi kun.
66003002	Ra vichin na ndoto kun ra ki'in kun kuenda xi'in ña salo'o iyoo nuu kun, saa chi xa ninumi ni va ndi'i xa'a ña, chi chiñu ña xá kun nuu Ndioxi ra kuëe ndaku iyoo ña.
66003003	Ña kan ke na ndaka'an kun xa'a ña sakua'a kun te yachi, xi'in ña xini so'o kun, ra na kandixa kun ña, ra na nandiko ini kun xa'a kuachi kun, chi tu na kundïto kun, saa ra, iin kama va xaa yu nuu kun, ra nii kundäa ini vi kun ndia hora ke xaa yu, chi ta ^xa iin ra kui'na va ke sa yu.
66003004	Ndi su ñuu Sardis ñaa, ra iyoo va lo'o yuvi na täan sayakua tikoto ña ndixi na, ra na ñaa kuvi na kuu mii ndiayu ña kundixi na tikoto ña yaa, ra kita'an na kaka na xi'in yu, ra ña yo'o ke ni'i ta'vi na kuu ya'vi va na.
66003005	Ra na kuchuun sakanaa nuu ña vä'a kuvi na kundixi tikoto ña yaa, ra ndakätia yu kivi na nuu tutu, nuu ndoso kivi na, na kutiaku ndia ndixaa kii, ra ndakuiin tu yu xa'a na nuu Iva yu xi'in nuu na tatun va ra.
66003006	Na ve'e ñu'u, na xini so'o ña ka'an Tachi Yii Ndioxi xi'in na, ra na tiaa ka so'o va na.”
66003007	’Ra vichin tiaa tu tutu ña ku'un nuu ra tatun Ndioxi ra ndiso chiñu xi'in ve'e ñu'u ñuu Filadelfia, ra su'va ke kachi kun xi'in ra: “Ra Yii, ra Ndixa, ra ni'i yave ña kuu mii ndiee ta ku'va ndixiyo ra rey David, ra ^ndakuña ye'e ra ndia nii na kuchüun ndasi ña; ra ^ndasi ye'e, ra ndia nii tu na kuchüun ndakuña va ña, kuvi ra kachi su'va:
66003008	^Xíni̱ ndi'i va yu chiñu ña xa kun, ra koto'ni vichin chi xa ndakuña yu iin ye'e nuu kun, ra ndia nii na kuchüun ndakasi ña, ra va'a ni lo'o ni va kuvi ndiee kun, ndi su kandixa va kun tu'un yu, ra ndia nii tu ichi täan tise'e tu'un kun xa'a va yu.
66003009	Ra vichin ná kundaa ini kun xa'a na ndikun ti ndiva'a, na ka'an kuu judío, ra süvi na chi na xava'a ini va kuvi na; ra vichin sanduu yachin yu na nuu kun, ra ndiakua ndakusiti na nuu kun sa yu. Ra saa ke kundaa ini na ña ndixa ke ku'vi ni va ini yu xini yu yo'o.
66003010	Ra xa'a ña kandixa ni kun tu'un yu, ña kuëe ndiko ini kun ke kondiaa tu yu'u va yo'o nuu tundo'o, ña vaxi nuu iinii saa ña yuuvi yo'o, ña kotondoso ña takundi'i na ndiee ni ini.
66003011	Ra na kundaa ini kun chi kama ni va ndiko yu xaa tuku yu, ra ná kandixa ni ka va kun yu'u, ra xa ta ku'va ^xa kun ke, ná sa va kun, ra saa ke ndia nii na kuchüun ndaki'in ña va'a ña ni̱'i̱ kun ku̱'u̱n kun nuu Ndioxi.
66003012	Ra na kuchuun sakanaa nuu ña vä'a, ra ndasa yu na si'in ve'e ñu'u Tata yu Ndioxi, ra ndia nii ka kii kutiä'a na ikan, ra tiaa yu kivi Tata yu Ndioxi sata na, ra kundu'u tu kivi ñuu va ra sata ná, ñuu xaa, ña nani Jerusalén, ña kee chi ndivi nuu iyoo Ndioxi ra nduxinu ña; ra kundu'u tu kivi yu'u, ña xaa va, sata na.
66003013	Ra na ve'e ñu'u, na xini so'o ña ka'an Tachi Yii Ndioxi xi'in na, ra ná tiaa ka so'o va na.”
66003014	’Ra vichin tiaa tu tutu ña ku'un nuu ra tatun Ndioxi, ra ndiso chiñu xi'in ve'e ñu'u ñuu Laodicea ra su'va ke kachi kun xi'in ra: “Ra ka'an ña saa ke koo va'a, ra ndinuni ni ndixa ^ndakuiin xa'a ña xa Ndioxi, ra ndaa, ra xa'a chituni ña yuuvi yo'o xi'in Ndioxi kuvi ra, kachi su'va:
66003015	^Xíni̱ ndi'i va yu chiñu ña ^xa kun, chi nii süvi ra vi̱xìn kuvi kun, ra nii süvi tu ra i'ni kuvi kun. Ra va'a ni ka va tu, tu ra vi̱xìn va'a ndixíyo kun, a ra i'ni va'a va tu ndixíyo kun.
66003016	Ndi su yo'o, ra takua ra vi̱xi̱n yaa va kuvi kun, ra xa'a ña yo'o va ke nduxan yu yo'o, sa chi nii süvi ra vi̱xìn kuvi kun, ra nii süvi tu ra i'ni kuvi kun.
66003017	Ra ka'an kun kachi kun saa: Kuika ni yu, ra tiaa ni kua'a kuvi ña'a yu, ra ndia nii ña kumäni nuu yu, ^kachi kun, ndi su kundäa ini kun ña kuu kun ra ndi'i xa'a, ra köo ka ña va'a nuu, ra kunda'vi kuvi, ra kuaa, ra iin saa kaa yala xika va kuvi kun.
66003018	Ña kan ke ^taxi yu xini kun vichin, ra nuu yu'u ke na sata kun yuu oro ña ndinuu ndiya'a nuu xixi ñu'u, ra saa ke na kuu kun ra kuika ndixa, ra nuu yu'u ke, na sata kun tikoto yaa ña kundixi kun, ña va'a na kukä'an ka nuu kun ña xika yala kun, ra ná chikaa kun ndutia ra kée nuu na nuu kun, ra va'a na ndakoto'ni kaxi kun.
66003019	Chi yu'u, ra ndukue'e va yu xi'in na ku'vi ini yu xini yu, ra satixu'vi va tu yu na, ña va'a na ndundaku chiñu ña ^xa na; ra na ndachikaa kun ndiee, ra na ndandiko ini kun nuu Ndioxi.
66003020	Ra koto'ni vichin, chi ye'e va ndichi yu ra kana yu, ra tu ndia na xini so'o tachi yu, ra ndakuña na ye'e nuu yu, ra ki'vi yu ve'e na, ra kuxini yu xi'in na, ra na kan kuxi tu xi'in yu'u va.
66003021	Ra na kuchuun sakanaa nuu ña vä'a, ra taxi yu kundee na xi'in yu nuu ndu'u yu xa'ndia yu chiñu, ta ku'va xa̱ yu ña xakanaa yu nuu ña vä'a, ra ni̱ni'i yu ndakundu'u yu xi'in Iva yu nuu xa'ndia ra chiñu.
66003022	Ra na ve'e ñu'u na xini so'o ña ka'an Tachi Yii Ndioxi xi'in na, ra na tiaa ka so'o va na.”
66004001	Te ndi'i yo'o, saa saku'un nuu yu ndakoto'ni yu ra xini yu iin ye'e chi ndivi, ra nuña ña, ra xini so'o yu ña ndika'an suvi mii tachi ña xa ndika'an xi'in yu ta yachi, ña ndiee ni ka'an, ta ku'va nda'yu iin itun tu tivi na, ra ndika'an ña xi'in yu kachi ña saa: ―Ndaa yo'o ra ña'a yu ña kuu nuu kun ―kachi ña xi'in yu.
66004002	Saa ra ndikun nduxinu va Tachi Yii sata yu, ra xini yu ndivi ra íin iin tiayu ka'nu tu ndu'u na chiñu, ra ndu'u iin yuvi nuu tiayu kan.
66004003	Ra iin ta ku'va ye'e yuu ña nduvi ni ña nani jaspe, a ña nani cornalina, saa kaa ra ndu'u nuu tiayu kan, ra iin xinunduu chilanki tiayu tu ndu'u ra, ra iin ye'e kuii ^taxa su'va ña, ra iin ta ku'va ye'e yuu ña nduvi ni ña nani esmeralda, saa ye'e ña.
66004004	Ra suvi mii nuu íin tiayu ka'nu kan xinunduu ka inka oko kumi tiayu ndita nu, ra xini yu oko kumi ndia xikua'a ra ^ndixi ndia tikoto yaa, ra ^ñu'u ndia corona ña oro ndee ndia nuu tiayu kan.
66004005	Ra nuu íin tiayu ka'nu kan ra iin xikuiin taxa, ra iin ka'ndi kuu, ra iin nini'i kuu nda'yu taxa, ra ^ndita uxa ñù'ù ña ^tuun nuu ndita tiayu kan; ra uxa saa ñu'u kan kuvi uxa Tachi ña kuu kuenda Ndioxi.
66004006	Ra suvi mii nuu íin tiayu ka'nu kan ndikaa iin ña'a ña ye'e ni ra taxa ka vi ña, ra iin ta kaa tiañu'u ka'nu, saa kaa ra. Ra xini yu kumi ña tiaku ra ^ndita ña ma'ñu nuu ndichi tiayu ka'nu kan, ra iin xinunduu ña tiayu kan. Ra tiaa ni kua'a kuvi nduchi nuu ña chi iyoo ña chi nuu ña, ra iyoo tu ña chi sata va ña.
66004007	Ra ña nuu, ra iin takaa kuvi iin ndika'a, saa kaa ña; ra ña uvi, ra iin takaa kuvi sindiki, saa kaa ña; ra ña uni, ra iin takaa kuvi nuu iin tiaa, saa kaa ña; ra ña kumi, ra iin ta kaa ku vi iin tasu ti ndachi saa kaa ña.
66004008	Ra kumi saa ña tiaku kan, ra iyoo ìñu̱ ndixin ta mitu'un, ta mitu'un ña, ra tiaa ni kua'a kuvi nduchi nuu ña chi iyoo ña chi sata ndixin ña, ra iyoo tu ña chi tixi ndixin va ña; ra nii xikutüvi ña ña ka'an ña, chi iin ñuu ka'ñu va ka'an ña kachi ña saa: ¡Ra Yii, Ra Yii, Ra Yii kuvi Tata yo Ndioxi ra kuu mii takundi'i ndiee, Ra xa iyoo te yachi, Ra iyoo vichin, Ra kixi kii ña vaxi!, kachi ña.
66004009	Ra nani saa kuu ña tiaku kan ^ndasaka'nu ña Ndioxi, ra ^ndu'u nuu tiayu ka'nu kan, ra ^xato'o ka vi ña ra, ra ^ndataxi ni ña tixa'vi nda'a ra, ra tiaku iin ndisaa kii iin ndisaa tiempo.
66004010	Ra oko kumi saa na xikua'a kan, ra ^ndakusiti na nuu ra ndu'u nuu tiayu ka'nu kan, ra ^ndasaka'nu ni na ra, chi ra kan kuvi ra tiaku iin ndisaa kii iin ndisaa tiempo, ra ^koni'i na corona ña ñu'u na, ra ^chindee na ña nuu ñu'ú nuu íin tiayu ka'nu kan, ra ka'an na kachi na saa:
66004011	Tata, yo'o kuvi Ndioxi ndi, ra kuu mii kun ndiayu ña ^ndasaka'nu ndi yo'o, ra ^kañu'u ndi yo'o, chi yo'o kuvi ra kuu mii ndiee, ra yo'o kuvi ra xava'a takundi'i va ña'a ña iyoo, ra ndiayu yo'o ke iyoo va ña, chi yo'o ku ra xava'a va ña, ^kachi na xikua'a kan.
66005001	Ra xini yu, ra ra ^ndu'u nuu tiayu ka'nu kan, ra chi nda'a kua'a ra ke ^ni'i ra iin tutu ña isuvi, ra uvi saa xiyo nuu ña ke ndika'yu tu'un, ra nu'ni ndoso toko ña, ra iyoo uxa ku'va ña kuu tuni ña, ña nani sello.
66005002	Ra xini yu iin ra tatun Ndioxi, ra ndaku ni, ra ndiee ka vi ndika'an ra kachi ra saa: ―¿Yoo kuvi na yii, na nini'i ta'vi, ña ndaxí na tuni ña nu'ni toko tutu yo'o, ra ndakani na ña? ―^kachi ra.
66005003	Ndi su ndia nii na köo, nii ndivi, ra nii nuu ñu'u, ra nii chi tixi ñu'u köo na kuchuun ndakani tutu kan, ña ka'vi na ña.
66005004	Ra ^xaku ni yu, saa chi ndia nii na köo nindakoyo ña ndakani na tutu kan ña ka'vi na ña.
66005005	Ra saa ndika'an iin ra xikua'a kan xi'in yu kachi ra saa: ―Xäku ni kun chi ra kuu iin ndika'a ra ku kuenda ra Judá, ra kuu ndise'e ra Rey David, ra kan kuvi ra xakanaa, ra iyoo ichi ra ña ndakani ra tutu yo'o, ra ndaxí ra uxa saa tuni ña kuu sello ña ―kachi ra xi'in yu.
66005006	Ra saa ndakoto'ni yu ra xini yu tiañu tiayu ka'nu kan, xi'in tiañu kumi saa ña tiaku kan, xi'in tiañu na xikua'a kan, ra xini yu ndichi iin ndikachi lo'o, ra takaa ri xa'ni na ndisoko na, saa kaa ri; ra iyoo uxa ndiki ri, ra iyoo tu uxa tinuu va ri; ra uxa saa tinuu ri yo'o kuvi uxa tachi ña kuu kuenda Ndioxi ña ti'vi ra vaxi iinii saa kuvi ña yuuvi yo'o.
66005007	Ra saa ndixaa ra kuu ndikachi lo'o kan nuu ra ^ndu'u tiayu ka'nu kan, ra ki'in ra tutu ña ^tiin ra chi nda'a kua'a ra.
66005008	Ra te ndaki'in ra tutu kan, saa ra ndikun ndakusiti kumi saa ña tiaku kan xi'in oko kumi saa na xikua'a kan nuu ra kuu ndikachi lo'o kan, ra ^ni'i takundi'i na arpa xi'in xikoo vali ña oro, ra iin chitu ndaa ña xi'in xuxa va'a; ra xuxa va'a kan ke kuu tu'un ña ka'an na yii na ndikun ichi Ndioxi xi'in ra.
66005009	Ra ^xita na iin yaa yii, ña xaa, nuu ra kuu ndikachi lo'o kan, ^kachi na saa: Yo'o kuvi ra iyoo ichi ña ndaki'in kun tutu yo'o, ra ndaxi kun tuni ña kuu sello ña nu'ni ña; chi yo'o kuvi ra xa'ni na, ña ndisoko na yo'o, ra xi'in ni̱i̱ kun ke sakaku kun takundi'i nuu yuvi, xi'in na ka'an ndia ndia ka nuu tu'un, xi'in takundi'i ñuu vali, xi'in takundi'i ñuu na'nu ña iyoo nuu ña yuuvi yo'o.
66005010	Ra ndasa kun na rey xi'in sutu nuu Iva yo Ndioxi ra ka'ndia na chiñu nuu ña yuuvi yo'o kii ña vaxi ^kachi na ^xita na.
66005011	Ra saa ndakoto'ni yu ra xini so'o yu tachi na tatun Ndioxi, ra kuaa ka vi kuvi na, ra nii köo kundiee ka'vi ña'a, ra iin xinunduu na nuu íin tiayu ka'nu, nuu xa ^ndita kumi ña tiaku kan xi'in na xikua'a na oko kumi kan.
66005012	Ra ndiee ka vi ka'an na ^kachi na saa: Ra kuu ndikachi lo'o, ra ndo'o ni, ra ndisoko na ra Ra ra kan kuvi ra ku mii ndiayu nini'i ta'vi ña ndaki'in ra ndiee xi'in ña kuika, xi'in ña ndichi, xi'in ña ndaku, xi'in ña to'o, xi'in ña ka'nu, xi'in ña kañu'u na ra, ^kachi na.
66005013	Ra xini tu so'o yu ña ka'an takundi'i ña'a ña xava'a Ndioxi ña ndee ndivi, xi'in ña ndee nuu ñu'u, xi'in ña iyoo chi tixi ñu'u, xi'in ña ñu'u ini tiañu'u, ra ^kachi ña saa: Na ndasaka'nu yo ra ^ndu'u nuu tiayu ka'nu xi'in ra kuu ndikachi lo'o saa chin kuenda ndia kan va kuvi ña to'o, ña ka'nu, xi'in ña ku ndiee ndia ndikaa ndiku'un, ^kachi ña.
66005014	Ra saa ndika'an kumi saa ña tiaku kan ^kachi ña saa: ―¡Ndixa, saa ke iyoo va ña! ―kachi ña. Ra ndakusiti tu oko kumi saa ndia xikua'a kan va, ra ^ndasaka'nu ni na ra tiaku ndiaa ndikaa ndiku'un.
66006001	Ra te xini yu ndaxi ra kuu ndikachi lo'o kan tuni ña nuu, saa ra xini so'o yu ndika'an iin ña tiaku, ña nuu, ra iin ta ku'va kuu ta nda'yu savi saa kuu, ra ^kachi ña saa: ―¡Na'a, ra kuni kun! ―kachi ña.
66006002	Ra saa kuyachin yu ra xini yu kanata iin kuayu yaa, ra xini yu yoso iin tiaa ri, ra ^ni'i ra iin itun tu kini ra, ra ndaki'in ra iin ña'a ña kù'ùn ra, ña nani corona, ra kanata ra ña xakanaa ra, ra xa iyoo nduvi ra ña sakanaa ka ra.
66006003	Ra te ndaxi ra kuu ndikachi lo'o kan tuni ña uvi, ra saa xini so'o yu ndika'an ña tiaku ña uvi, ^kachi ña saa: ―¡Na'a ra kuni kun! ―kachi ña.
66006004	Ra saa kuyachin yu ra xini yu kanata inka tuku kuayu, ri kua'a ñù'ù, ra xini yu ^yoso iin tiaa ri, ra ndaki'in ra ndiee ña sandi'i ra xa'a ña va'a ña iyoo xiin na yuvi, ra na xa'a na ka'ni ta'an ndi'i na, ra ndaki'in tu ra iin ichi chee va.
66006005	Ra te ndaxi ra kuu ndikachi lo'o kan tuni ña uni, ra saa xini so'o yu ndika'an ña tiaku ña uni, kachi ña saa: ―¡Na'a ra kuni kun! ―kachi ña. Ra saa kuyachin yu ra xini yu iin kuayu ndiaa, ra ^yoso iin tiaa ri, ra ^ni'i ra iin kàà ña ^káta ña'a.
66006006	Ra saa xini so'o yu ndika'an iin tachi tiañu kumi saa ña tiaku kan ^kachi ña saa: ―Iin litro lo'o nuni trigo, a iin maquila cebada ke koo ya'vi na iin kii nduvi; ndi su na ndï'i xa'a aceite xi'in vino chi na koo va ra kan ―kachi ña.
66006007	Ra te ndaxi ra kuu ndikachi lo'o kan tuni ña kumi, ra saa xini so'o yu ndika'an ña tiaku ña kumi, ^kachi ña saa: ―¡Na'a ra kuni kun! ―kachi ña.
66006008	Ra saa kuyachin yu ra xini yu iin kuayu, ri kua̱án ndi̱ì, ra yoso iin tiaa ri, ra ra xa'ni ke nani ra, ra sata ra yo'o ndikun ña ndi̱ì ra ndaki'in ra ndiee ña sandi'i ra xa'a iin ta'vi ña yuuvi yo'o ra kuvi kua'a ni yuvi sa ra xi'in kuachi, xi'in soko, xi'in kue'e, ra ndia kiti kue'e, ri iyoo iku va kuvi ri ndakoyo ña sandi'i ri xa'a na sa ra.
66006009	Ra te ndaxi ra kuu ndikachi lo'o kan tuni ña u'un, ra saa xini yu tixi altar yii, ra ndee yuvi na ndixi'i xa'a tu'un Ndioxi, na tuun ni xindikun ichi ra, ra kuëe nindiko ini na.
66006010	Ra ndiee ka vi ^ka'an na ^kachi na saa: ―Tata Ndioxi, Ra Yii, Ra Ndixa, ¿ama vi ke sandaku kun kuachi xi'in na iyoo nuu ña yuuvi, ra sando'o kun na xa'a ña xa'ni na ndu'u? ―^kachi na.
66006011	Ra saa taxi Ndioxi tikoto yaa ndakundixi na, ra ndika'an ra xi'in na ña na ndakindiee ka na salo'o tiempo, chi iyoo ka va na ta'an na, na kumani ka kuvi ta ku'va ndo'o na yo'o xa'a ña ndikun na ichi Ndioxi.
66006012	Ra te ndaxi ra kuu ndikachi lo'o kan tuni ña i̱ñu̱, ra saa xini yu ña ndiee ka vi nditaan, ra ñu'ù kaa, ra iin nundiaa níí ña, iin ta ku'va kaa iin tikoto ndiaa, saa nduu ña, ra yoo, ra iin ndukua'a níí tu ri kan va, iin ta ku'va íin ni̱i̱ saa nduu ri.
66006013	Ra ndikoyo kimi, ri ndee nuu ndivi kaa nuu ñu'ú, ta ku'va ^ndo'o koxi ta ^koyo ri, ta ndiee ni ^kani tachi, nda'a itun koxi.
66006014	Ra ndivi kaa, ra iin ta xa tutu ña ^ndatuvi, iin saa xa ña ndatuvi ña, ña ndi'i xa'a ña; ra takundi'i iku na'nu xi'in xiki vali ña ñú'u ni'ni tiañu tiañu'u, ra iin ndanama yaa ña nuu ^ndita ña.
66006015	Ra na kuu rey nuu ña yuuvi yo'o, xi'in na kuna'nu, xi'in na kuika, xi'in na kuna'nu nuu na soldado, xi'in na iyoo ni ndiee nda'a xi'in takundi'i na xachiñu tatu, xi'in takundi'i na xika ndika, ra tise'e ndi'i va na yavi yu'u kava, xi'in tiañu kava na'nu.
66006016	Ra ka'an na xi'in ko'ndo na'nu xi'in yuu na'nu kan ^kachi na saa: ―¡Koyo ndo sata ndi ra tise'e ndo ndu'u nuu ra ka'nu, ra ndu'u tiayu ka'nu kaa, xi'in nuu Jesucristo ra kuu ndikachi lo'o, saa chin sáa̱ ni ini ra!
66006017	Chi vichin ke ^ndixaa kii ña taxi Ndioxi tundo'o ka'nu. ¿Ra yoo vi ku na kuchuun kaku nuu ña? ―^kachi na.
66007001	Te ndi'i kuu ña yo'o, ra saa xini yu kumi na ku tatun Ndioxi, ra ^ndita na kumi saa tutun ña yuuvi, ña ^tiin na tachi, ña na käka ka ña nuu ñu'u, nii nuu tiañu'u, ra nii nda'a itun kuii na käni ka ña.
66007002	Ra xini tu yu kanata inka ra tatun Ndioxi, chi nuu ^kanata ñu'u, ra kuu mii ra tuni Ndioxi ra tiaku, ra ndiee ka vi ndika'an ra xi'in kumi saa na tatun Ndioxi, na xa kuu mii ndiayu ña sando'o na ñu'ú yo'o, ra sa tu tiañu'u va.
66007003	Ra kachi ra saa xi'in na: ―Sandö'o ña'a ndo ñu'ú, xi'in tiañu'u, ra nii itun kuii, chi ndiakua te na sandi'i yo kani yo tuni tiaan na xa chiñu nuu Ndioxi yo, ra ndia saa ke na kuu tundo'o ñaa ―kachi ra.
66007004	Ra saa xini so'o yu ña ndakoo ndia'vi na ndiñani tuni kan ra iin ciento uvi xiko kumi mil yuvi kuvi na; ra na yo'o kuvi na kuu ndise'e na ñuu Israel.
66007005	Ra yo'o ke ndakoo ndia'vi ta uxi uvi mil ta uxi uvi mil na ndiñani tuni: Ra na kuu ndise'e ra Judá ra uxi uvi mil kuvi na ndiñani tuni; ra na kuu ndise'e tu ra Rubén ra uxi uvi mil ku tu na kan va ndiñani tuni; ra na kuu ndise'e ra Gad, ra uxi uvi mil ku tu na kan va ndiñani tuni;
66007006	Ra na kuu ndise'e ra Aser, ra uxi uvi mil ku tu na kan va ndiñani tuni; ra na kuu ndise'e ra Neftalí, ra uxi uvi mil ku tu na kan va ndiñani tuni; ra na kuu ndise'e ra Manasés, ra uxi uvi mil ku tu na kan va ndiñani tuni;
66007007	Ra na kuu ndise'e ra Simeón, ra uxi uvi mil kuvi tu na kan va ndiñani tuni; ra na kuu ndise'e tu ra Leví, ra uxi uvi mil ku tu na kan va ndiñani tuni; ra na kuu ndise'e ra Isacar, ra uxi uvi mil ku tu na kan va ndiñani tuni;
66007008	Ra na kuu ndise'e ra Zabulón, ra uxi uvi mil ku tu na kan va ndiñani tuni; ra na kuu ndise'e ra José, ra uxi uvi mil ku tu na kan va ndiñani tuni; ra na kuu ndise'e tu ra Benjamín, ra uxi uvi mil ku tu na kan va ndiñani tuni.
66007009	Te ndi'i kuu ña yo'o, ra saa ndakoto'ni yu, ra xini yu kua'a ni yuvi, ra nii köo kundiee ka'vi na chi kua'a ni kuvi na, ra iin ni kuvi ña yuuvi ke kee na, ra takundi'i nuu yuvi kuvi na, xi'in na kee takundi'i ñuu, xi'in na ka'an ndia ndia ka nuu tu'un, ra ^ndita na nuu íin tiayu ka'nu, xi'in nuu íin ra kuu ndikachi lo'o, ra ^ndixi na tikoto yaa, ra ^ni'i na ñu̱u̱.
66007010	Ra ndiee ka vi ka'an na kachi na saa: “Iva yo Ndioxi ra ^ndu'u nuu tiayu ka'nu xi'in ra kuu ndikachi lo'o kuvi ndia ^sakaku yoo”, ^kachi na.
66007011	Ra iin xinunduu takundi'i na tatun Ndioxi ^ndita na nuu íin tiayu ka'nu, xi'in nuu ndee na xikua'a, xi'in nuu ndee kumi saa ña tiaku kan, ra ndakusiti na, ra ndiakua nditiandiaa nuu na ndia nuu ñu'u, nuu íin tiayu ka'nu kan, ra ^ndasaka'nu ka vi na Ndioxi,
66007012	^kachi na saa: ¡Saa ke koo va! Kuenda Ndioxi ke kuu ña va'a, ña ka'nu, ña ndichi, tu'un to'o ña kuu tixa'vi, xi'in ña to'o ña tiaku ini, xi'in ña ku ndiee, xi'in ña ndaku. Ra ña yo'o ku kuenda Ndioxi yo iin ndisaa kii, iin ndisaa tiempo. Amén, kachi na ka'an na.
66007013	Ra saa ndika'an iin ra xikua'a kan xi'in yu kachi ra saa: ―¿Yoo kuvi na ndixi tikoto yaa yo'o, ra ndia mii ke kee na? ―kachi ra xi'in yu.
66007014	Saa ndakuiin yu kachi yu saa xi'in ra: ―Tata, mii kun kuvi ra kundaa ini va ―kachi yu xi'in ra. Ra saa ndika'an ra xi'in yu kachi ra saa: ―Na yo'o kuvi na kee nuu iyoo tundo'o ra ndakatia na tikoto na xi'in ni̱i̱ ra kuu ndikachi lo'o, ra nduyaa ña.
66007015	Ra xa'a ña kan ke ^ndita na nuu íin tiayu ka'nu nuu ndu'u Ndioxi vichin, ra ^ndasaka'nu na ra ini ve'e ñu'u ña íin ndivi, ñuu ka'ñu, ra kondiaa ra na xi'in ndiee ra.
66007016	Ra küvi ka na soko, ra nii ndächi ka tu ini na tiakuii va, ra nii ñu'ù kaa, ra kä'mi ka ña na, ra ndia nii lo'o ka ka'ni küni na.
66007017	Saa chi ra kuu ndikachi lo'o ra ndichi ma'ñu tiayu ka'nu kuvi ra ki'in kuenda xi'in na; ra ta koo ndikachi vali saa ke koo na nuu ra, saa chi kundiaka ra na ku'un na xi'in ra nuu ndikaa tiakuii, ra ko'o na, ña kutiaku na iin ndisaa kii. Ra mii Ndioxi va kuvi ra ndaku'va tiakuii nuu na ña ^xáku na ―kachi ra xi'in yu.
66008001	Ra te ndaxi ra kuu ndikachi lo'o kan tuni ña uxa, saa ra iin kutaxin yaa va ndivi kaa ku'va iin sava hora.
66008002	Saa ra xini yu ndita uxa na tatun nuu Ndioxi, ra taxi ra uxa itun tu tivi na nda'a na.
66008003	Ra saa xaa iin ra tatun Ndioxi, ra xikundichi ra nuu íin altar yii, ra ^ni'i ra iin kaa ña oro ña ^ichi'ma, ra taxi Ndioxi kua'a ni ka xuxa va'a nda'a ra, ña chi'ma ra, ra na ndakuta'an ña xi'in tu'un ña ka'an na yii, na ku se'e Ndioxi. Ra saa chindee ra ña ^ni'i ra nuu altar yii, ña oro, ña ^ndichi nuu íin tiayu ka'nu kan.
66008004	Ra i'ma xuxa va'a, ña ^kee nda'a ra tatun Ndioxi kan, ña ichi'ma ra, ra ^ndakita'an ña xi'in tu'un ña ka'an na yii xi'in Ndioxi, ra ^kuandaa ña suvi mii nuu ndu'u Ndioxi va.
66008005	Ra saa sandakutu ra tatun Ndioxi kan kaa ña ichi'ma ra xi'in ñù'ù ña xixi nuu altar yii, ra sako'ni ra ña nuu ña yuuvi yo'o, ra xa'a iin ka'ndi kuu ra iin nini'i kuu, ra iin xa'a koyo taxa, ra ndiee ka vi nditaan.
66008006	Ra saa xa'a ndakoo nduvi uxa saa na tatun Ndioxi, ña tivi na itun tu ni'i na.
66008007	Ra te tivi ra tatun Ndioxi ra nuu kan itun tu ni'i ra, saa ra ndikun xa'a ^kuun ni nduu ñí'i xi'in ñù'ù ña ndikavanuu ni̱i̱ xi'in, ra ndixixi ku'va iin ta'vi ñu'u yo'o xi'in itun kuii, xi'in takundi'i iku kuii.
66008008	Ra te tivi tu ra tatun Ndioxi ra uvi kan itun tu ni'i ra, saa ra ku'va takaa iin iku chee ña xixi, saa kaa ña ndakava, ra ndikita ña ini tiañu'u, ra iin ña'ñu kuvi tiañu'u ra nduu ni̱i̱ xa ña.
66008009	Ra ndixi'i tu ku'va iin sava kiti ri ñú'u ini tiañu'u, ra ndi'i tu xa'a iin sava itun tu xika nuu tiañu'u va.
66008010	Saa ra te tivi ra tatun Ndioxi ra uni kan itun tu ni'i ra, ra saa kee iin kimi chee ndivi ndakava ri iin ña'ñu nuu ña yuuvi nuu kana tiakuii, ta kuu nuu kana itia na'nu xi'in nuu kana tiakuii vali; ra iin ndichi ndichi ñù'ù sata ri ña ^xixi ri.
66008011	Ra ti Iva ke nani kimi kan, ra iin sava kuvi tiakuii ra nduu iva xa ri, ra tiaa ni kua'a kuvi yuvi ndixi'i xa ra, ña nduu iva ra.
66008012	Ra saa tivi ra tatun Ndioxi ra kumi kan itun tu ni'i ra, saa ra nini'i kue'e va iin ña'ñu ñu'ù xi'in yoo, ra saa tu kimi va; ra saa tu kii nduvi xi'in ñuú va, ra nindayë'e ka iin sava ká'ñu xi'in ñuú.
66008013	Ra saa xini yu ^ndachi iin ra tatun Ndioxi ^xika ra ma'ñu ndivi, ra ndiee ka vi ka'an ra ^kachi ra saa: ―Nda'vi ni ndo'o, nda'vi ni ndo'o, nda'vi ni ndo'o, na ndee nuu ñu'ú, te na tivi na tatun Ndioxi, na uni, na kumani ka tivi itun tu ni'i na ―^kachi ra.
66009001	Ra te tivi ra tatun Ndioxi ra u'un kan itun tu nii ra, saa ra xini yu kee iin kimi ndivi ra ndakava ri nuu ñu'u, ra taxi Ndioxi yave ña ndakuña yu'u yavi chee ñà'a ña kunu ni nda'a ri.
66009002	Ra ta ndakuña kimi kan yu'u yavi chee ñà'a ña kunu ni kan, ra saa ndakoyo i'ma yavi kan, ra iin ta íin i'ma ña ^kee yavi xitun chee, saa íin ña ndakoyo, ra iin kuñaa nuu ñu'ù xa ña, ra saa tu ndivi va.
66009003	Ra tiañu i'ma kan ndakoyo tika ri na'nu ni, ra iin ndasi níí ri nuu ñu'ú, ra ndaki'in ri ndiee ta ku'va iyoo tisu'ma.
66009004	Ra saa xa'ndia Ndioxi chiñu nuu ri ña na sandï'i ri xa'a ndia ndia iku kuii ña iyoo nuu ñu'ú, xi'in itia kuii, xi'in itun kuii na'nu, chi takua yuvi na köo tuni Ndioxi yoso tiaan va kuvi na na sando'o ri.
66009005	Ra saa taxi tu Ndioxi ndiayu nda'a ri ña na sando'o ri na yuvi, ra u'un níí yoo ke sando'o ri na; ndi su na kä'ni ri na. Ra iin ta ndo'o na ta kani tisu'ma na saa ke ndo'o na sa ri.
66009006	Ra kii ña kuu ña yo'o, ra kuni yuvi ña kuvi na, ndi su küvi na; ra nii na nduku ni va na ña kuvi na, ndi su kutiaku va na. Saa chi süvi kii kuvi na ke chi kunu tu mii va ña xa'ni ndii nuu na.
66009007	Ra tika kan, ra ta ku'va íin kuayu, ri xa̱ iyoo nduvi ku'un nuu kuachi, saa íin ri; ra ñu'u ri iin ña'a ra ta íin corona kàà ña oro, saa íin ña. Ra nuu ri, ra ta íin kuvi nuu yuvi, saa íin nuu ri.
66009008	Ra ixi xini ri, ra ta íin ixi xini na si'i, saa íin ña; ra nù'ù ri, ra ta íin nù'ù ndika'a saa íin ña.
66009009	Ra ña'a ña ndixi ri, ra ta íin kàà ña ndiee ni, saa íin ña; ra iin nini'i kuu nda'yu ndixin ri, iin takuu yu'u carro tu kañu'u kuayu ri kua'an nuu kuachi, saa kuu yu'u ña.
66009010	Ra su'ma ri, ra iyoo ìñu̱ nuu ña, ra ta íin su'ma tisu'ma, saa íin ña; ra iyoo ndiee ña ña sando'o ña yuvi u'un níí yoo.
66009011	Ra ra kuu rey ra ^xa'ndia chiñu nuu tika kan kuvi ra tatun ra ndikaa yavi chee ña'a ña kunu ni kan. Ra Abadón ke nani ra tu'un hebreo, ra tu'un griego ke nani ra Apoleón. Ra tu'un yo'o kachi ña saa, Ra sandi'i xa'a yuvi.
66009012	Ña yo'o kuvi tundo'o ñà'a, ña nuu, ña xa ndiya'a, ra vaxi ka va inka uvi ña.
66009013	Ra te tivi ra tatun Ndioxi ra i̱ñu̱ kan itun tu ni'i ra, saa ra xini so'o yu tachi iin yuvi tiañu kumi saa ndiki altar, ña oro, ña ndichi nuu Ndioxi.
66009014	Ra ndika'an ña kachi ña saa xi'in ra tatun Ndioxi ra i̱ñu̱ kan: ―Ndaxí kumi saa na tatun, na nu'ni yu'u itia ka'nu ra nani Eufrates ―kachi tachi kan xi'in ra.
66009015	Saa ra ndaxi ra kumi saa na tatun kan, ña ka'ni na iin ta'vi na ndee nuu ña yuuvi yoo, chi na tatun yo'o kuvi na xava'a Ndioxi ña xa na koo nduvi na hora yo'o, xi'in kii yo'o, xi'in yoo yo'o, xi'in kuiya yo'o.
66009016	Ra saa xini so'o yu ña vaxi uvi ciento millón ndia soldado, ndia yoso kuayu ña ka'ni ndia na yuvi yo'o.
66009017	Ra su'va ke iin kuayu kan xi'in ndia yoso ri xini yu: ^ni'nu ndia ña'a ña isa'vi ndia, ra saa tu kuayu kan va, ra iin kua'a ñù'ù ña, ra kuu tu ña iin mii ñù'ù kuii va, ra kuu tu ña iin mii ñù'ù kuaan va. Ra xini kuayu kan, ra ta iin xini ndika'a, saa íin ña; ra kee ñù'ù yu'u ri, xi'in i'ma, xi'in ñu'ú ka'ndi ña kuu ñu'ú kuaan.
66009018	Ra iin ta'vi na yuvi yo'o ndixi'i xi'in ñù'ù, xi'in i'ma, xi'in ñu'ú ka'ndi ña kee yu'u kuayu kan.
66009019	Saa chi ndiee kuayu kan, ña sando'o ri yuvi, ra iyoo ña chi yu'u ri, ra iyoo tu ña chi nu su'ma va ri; ra su'ma ri, ra iyoo xini ña, ra ta ku'va íin xini koo, saa íin ña, ra sando'o ni ri na yuuvi yo'o xi'in ña.
66009020	Ra yuvi na nindoo, na ndixï'i xi'in tundo'o yo'o, ra nii ndo'o ni va na, ndi su ndixïin na ña ndakoo na ña vä'a ña ^xa na, ra nii nindäkoo tu na ña kañu'u na ti ndiva'a, xi'in ña kuu na'na, ña kuu oro, xi'in ña kuu plata, xi'in ña kuu kàà, xi'in ña kuu yuu, xi'in ña kuu itun, ña'a ña iyoo tinuu ra xïni ña, ra nii xïni tu so'o va ña, ra nii küvi tu kaka va ña.
66009021	Ra nii nindandïko tu ini na ña ^xa'ni na yuvi, xi'in ña ^xa tasi na, ña xa tu'va na, xi'in ña ^xika na ña yuuvi ña iyoo ni tani na, xi'in ña xakui'na na.
66010001	Ra saa xini yu inka tuku ra tatun Ndioxi, ra ndaku ni, ra kee ra ndivi vaxi nuu ra, ra iin ndixi níí ra viko, ra íin iin chilanki xini ra, ra iin ta ku'va ye'e ñu'ù saa ye'e nuu ra; ra xa'a ra, ra iin ta xa ñù'ù te iin ndukuiin ndukuiin ña, ña xixi ña, saa íin xa'a ra.
66010002	Ra ^ni'i ra iin tutu lo'o ra nuña nuu ña, ra te xiku ndichi ra, ra xani ra xa'a kua'a ra nuu tiañu'u, ra xa'a ichin ra xani ra nuu ñu'ú.
66010003	Ra ndiee ka vi ninda'yu ra, iin ta ku'va nda'yu iin ndika'a te ndukue'e ri, saa kuu ninda'yu ra. Ra te ndi'i ninda'yu ra, saa tiaku ndika'an uxa tachi ña ndasun ní ka'an, ta ku'va kuu te nda'yu savi.
66010004	Ra te ndi'i ndika'an uxa saa tachi ña ndasun ni ka'an kan, ra saa kuni yu tiaa yu ña ndika'an ña, ra saa tu'va xini so'o yu iin tachi chi ndivi, ra ndika'an ña xi'in yu kachi ña saa: ―Taxi va'a tu'un ña ndika'an uxa saa tachi, ña ndiee ni ndika'an yo'o, ra tiäa kun ña ―kachi ña xi'in yu.
66010005	Ra ra tatun Ndioxi ra xini yu xani ndichi iin xa'a nuu tiañu'u kan, xi'in nuu ñu'u, ra ndoni'i ra nda'a kua'a ra chi ndivi.
66010006	Ra china'a ra Ndioxi ra tiaku iin ndisaa kii, iin ndisaa tiempo, Ndioxi ra xava'a ndivi xi'in ña'a ña iyoo nuu ña, ra xava'a ñu'ú xi'in takundi'i ña'a ña iyoo nuu ña, ra xava'a tiañu'u xi'in takundi'i ña'a ña iyoo ini ra, ra ndika'an ra kachi ra saa: ―Köo ka kii ña kundiatu Ndioxi ña saxinu ra ña ndika'an ra,
66010007	chi te na xa'a ra tatun Ndioxi ra uxa kan, ña tivi ra, itun tu tivi ra, saa ra ndikun saxinu va Ndioxi nuu chiñu ra, ña iyoo se̱'è, ta ku'va kachi ra xi'in na ndika'an tu'un ra, na ndixika chiñu nuu ra xina'a ―kachi ra tatun Ndioxi kan.
66010008	Saa ndika'an tuku tachi, ña xa ndika'an xini so'o yu te yachi xi'in yu, ña kee chi ndivi, ra kachi ña saa: ―Kua'an ki'in tutu lo'o, ña nuña, ña ^ni'i ra tatun Ndioxi ra ndichi nuu tiañu'u xi'in nuu ñu'ú kaa ―kachi ña xi'in yu.
66010009	Ra saa ndixa'an yu ndika'an yu xi'in ra tatun Ndioxi kan, ña na taxi ra tutu lo'o kan nda'a yu, ra saa taxi ndixa va ra ña, ra ndika'an ra xi'in yu kachi ra saa: ―Ki'in ña ra kaxi kun ña, ra iin ta vixi ñuñu saa kuu vixi yu'u kun xi'in ña, ndi su chi ini kun ra ña kuu iva va kuvi ña xi'in ña ―kachi ra xi'in yu.
66010010	Ra saa ki'in yu tutu lo'o kan nda'a ra tatun Ndioxi kan, ra xaxi yu ña, ra vixi ka vi kuu yu'u yu xi'in ña, iin ta ku'va vixi ñuñu iin saa vixi ña, ndi su te nduxinu ña tixi yu, ra iin kuu iva tixi yu xi'in ña.
66010011	Ra saa ndika'an tuku ra xi'in yu kachi ra saa: ―Xiniñu'u na ndatu'un tuku va kun xa'a ña sa Ndioxi xi'in takundi'i yuvi, xi'in na ka'an ndia ndia ka nuu tu'un, xi'in na kuna'nu, xi'in takundi'i na ndee ñuu na'nu ―kachi ra xi'in yu.
66011001	Ra saa taxi iin na iin ndo̱o̱ ñu'u ndaa yu, ra ta kaa iin itun tu ki'in ku'va na ña'a, saa kaa nu, ra ndika'an na xi'in yu kachi na saa: ―Kua'an ra ki'in kun ku'va ve'e ñu'u Ndioxi, xi'in nuu altar yii, ra ka'vi kun yuvi na ñú'u ndasaka'nu Ndioxi ini ve'e ñu'u ñaa.
66011002	Ra na ndoo va chi nuu ke'e ve'e ñu'u ñaa, chi xa nda'a na yuvi, na xïni Ndioxi va nindoo ña, ña sayakua na ña uvi xiko uvi yoo. Ña kan ke chü'un ku'va ka kun ña.
66011003	Ra ti'ví yu uvi tiaa ndia ndakuiin xa'a chiñu yu, ra ka'an ndoso ndia tu'un yu iin mil uvi ciento uni xiko kii, ra kundixi ndia tikoto ña tumi, ña kue'e ní, xa'a ña kuni yu ña na ndiko ini na yuvi xa'a kuachi ña xá na.
66011004	Ra uvi saa ndia yo'o kuvi uvi saa itun kuii, tu va'a, tu nani olivo, ra kuu tu ndia uvi saa kàà ña ndita ñù'ù nuu, ña tuun nuu Ndioxi ra ka'nu ra xava'a ñu'ú va.
66011005	Ra tu ndia na kuni sa ña u'vi xi'in ndia, saa ra kee ñu'ù yu'u ndia ña ka'mi ña na; ra su'va ke kuvi takundi'i va na kuni sandi'i xa'a ndia.
66011006	Ra ndia yo'o, ra iyoo ndiee ndia ña ndasi ndia ndivi, ra küun ka savi kii ña kaka ndia ka'an ndoso ndia tu'un yu, ra iyoo tu ndiee ndia ña ndasa ndia tiakuii ni̱i̱ va, ra sando'o ndia na yuuvi, xi'in ndia ndia ka nuu tundo'o ñà'a ndixaa ka mii ichi kuni va ndia.
66011007	Ra te xa na sandi'i ndia ña ka'an ndoso ndia tu'un yu, ra saa kanata iin kiti ñà'a yu'u yavi chee ñà'a ña kunu ni kan, ra kanita'an ri xi'in ndia, ra kuchuun va ri ña ka'ni ri ndia.
66011008	Ra kundee iki kuñu ndia ya'ya ka'nu, ña ndikaa ma'ñu ñuu chee ka'nu kan, nuu takaa na Iva yo Jesucristo nda'a cruz; ñuu ña ^ka'an na kuu “Sodoma” a “Egipto” va tu.
66011009	Ra uni kii sava ke kundee iki kuñu ndia, ra kuni takundi'i yuvi na ndee iinii kuvi ñuu ña, xi'in ndia ndia ka nuu yuvi, xi'in na ^ka'an ndia ndia ka tu'un, xi'in na ndee iinii kuvi ñuu na'nu, ra ndüxin na ndia.
66011010	Ra takundi'i yuvi na ndee nuu ñu'ú, ra tiaa ni kusii ini na ña kuvi ndia, ra xa'a na kakin na viko ña kusii ní ini na, ra xa'a na sani'i na ña'a ta'an na, saa chi uvi saa ndia ndika'an ndoso tu'un Ndioxi, ra tiaa ni sando'o ndia na ndee nuu ñu'ú tuvi na.
66011011	Ndi su te na xinu uni kii sava, saa ra sandatiaku va Ndioxi ndia, ra ndakoo tuku va ndia, ra takundi'i yuvi na kuni, ra tiaa ni yu'vi na.
66011012	Ra saa ndiee ka vi tiaku ka'an iin tachi, chi ndivi xi'in ndia, kachi ña saa: ―¡Na ndaa ndo chi yo'o! ―kachi ña. Ra saa nandaa ndia chi ndivi xi'in viko, ra kuni takundi'i va na sáa̱ ini xini ña'a.
66011013	Ra mii hora kan, ra ndiee ka vi taan, ra xi'in ña ndiee ni taan kan ra ndi'i va xa'a iin ta'vi lo'o ñuu na, ra kuvi uxa mil yuvi. Ra na ndoo, küvi, ra yu'vi ka vi na, ra xa'a na ndasaka'nu na Ndioxi, ra ndu'u ndivi.
66011014	Yo'o ke na kundaa ini ndo, chi ña yo'o kuvi tundo'o ña uvi ña kuu, ra xa kuyachin tuku va tundo'o ña uni vaxi ña ―kachi na xi'in yu.
66011015	Ra te tivi ra tatun Ndioxi ra uxa kan itun tu ni'i ra, saa ra iin nini'i tiaku ka'an na chi ndivi, ra kachi na saa: Iinii saa nuu ^xa'ndia na yuuvi chiñu, ra xa kuenda Iva yo Ndioxi va nduu ña xi'in Jesucristo, ra ka'ndia ra chiñu nuu iinii saa ña yuuvi iin ndisaa kii, iin ndisaa tiempo, ndia ndikaa ndiku'un, ^kachi na.
66011016	Ra ndia xikua'a ndia oko kumi, ndia ndee tiayu tu ndita yachin nuu ndu'u Ndioxi, ra ndakusiti ndia, ra ndiakua nditiandiaa nuu ndia ndia nuu ñu'ú, ra ^ndasaka'nu ka vi ndia Ndioxi,
66011017	kachi ndia saa: Ndataxi ni ndi tixa'vi nda'a kun, Tata Ndioxi, ra kuu mii takundi'i ndiee, chi yo'o kuvi ra iyoo vichin, ra yo'o kuvi tu ra xa iyoo te yachi va, ra yo'o kuvi tu ra kixi kii ña vaxi va, ra kuu mii kun ndiee, ña ka'ndia kun chiñu nuu iinii saa ña yuuvi.
66011018	Ra na ndee nuu iinii saa ña yuuvi, ra sáa̱ ni ini na xini na yo'o, ndi vichin ke ndixaa kii ña ndukue'e kun xi'in va na. Ra sandaku kun kuachi xi'in takundi'i na ndixi'i, ra taxi kun ña va'a nda'a na ndika'an ndoso tu'un kun, xi'in na yii na ndikun yo'o, xi'in na xato'o kivi kun, xi'in na kuu mii chiñu na'nu, xi'in na nda'vi na ndikun; ra sandi'i kun xa'a na ^sandi'i xa'a ña yuuvi, ^kachi ndia.
66011019	Ra saa ndanuña ve'e ñu'u Ndioxi ña ndichi ndivi, ra ini ve'e ñu'u kan tuvi íin xatun yii nuu ñú'u tutu yii ña kuu ndiayu Ndioxi ña kindoo ra xi'in na. Ra saa xa'a koyo taxa, ra iin nini'i kuu, ra iin ka'ndi kuu kani savi, ra ndiee ka vi nditaan, ra ku̱u̱n ní tu nduu ñí'i va.
66012001	Ra saa xini yu ^kuu iin ña chee ni nuu ndivi, ra su'va ke iyoo ña: Iin ña si'i ra ndixi ña ñu'ù, ra ndikaa yoo tixi xa'a ña, ra iin xinu nduu uxi uvi kimi xini ña, ra ndaña'a ri ña kuu ri iin corona.
66012002	Ra ña ñú'u se'e va kuvi ña, ra ndiee ka vi ^nda'yu ña, ña xa'a xa'ndia ña ini ña, saa chi ña xa ^kuni kaku va kuvi se'e ña.
66012003	Ra inka tuku va ña chee ni xini yu ^kuu nuu ndivi, ra su'va ke iyoo ña: Iin ko̱o̱ ñà'a chee kuvi ri kanata, ra ri kua'a kuvi ri, ra uxa kuvi xini ri, ra iin iin corona ñu'u ña, ra iyoo tu uxi ndiki va ri.
66012004	Ra xi'in su'ma ri kañu'u ri iin ti'vi lo'o kimi, ri ndee nuu ndivi, ra sakoyo ri ri ndia nuu ñu'ú. Ra saa xikundichi ri nuu ña si'i ña xa ^numi kaku se'e kan, ña ^ndiatu ri kaxi ri se'e ña te na kaku su'va ña.
66012005	Ra saa kaku se'e ña'a kan, ra tiaa lo'o kuvi ra kaku, ra ra kan kuvi ra kuu ra kuchee ka'ndia chiñu nuu iinii saa ña yuuvi, ra ndaku ni ka'ndia ra chiñu xi'in iin itun kàà tu kuni'i ra. Ra saa ndaki'in va na ra lo'o se'e ña'a kan nda'a ña ra kua'an ra chi ndivi nuu íin tiayu ka'nu tu ndu'u Ndioxi xa'ndia ra chiñu.
66012006	Ra saa xinu ña'a kan kua'an ña iin iku yuu nuu tise'e ña, nuu xa xanduvi Ndioxi koo ña, ra ikan ke kondiaa na ña iin mil uvi ciento uni xiko kii.
66012007	Ra te ndi'i kuu ña yo'o, saa ndixiyo iin kuachi chee chi ndivi: Ra ra tatun Ndioxi ra nani Miguel xi'in na tatun Ndioxi na ^ita'an xi'in ra, ra ^kanita'an na xi'in koo ñà'a chee kan, xi'in na tatun ri, na ^ita'an xi'in ri.
66012008	Ra ko̱o̱ ñà'a kan xi'in na ^ita'an xi'in ri, ra ndikuchüun ri chi ndi'i va xa'a ri, ra ninï'i ka ri nuu koo ri ndivi xi'in na ^ita'an xi'in ri.
66012009	Ra su'va ke ndo'o ko̱o̱ ñà'a, ri kuu ko̱o̱ yata ni, ri kuu timia'a, ri ^sanda'vi iinii saa ña yuuvi, chi sakutia'a ra tatun Ndioxi kan ri nuu ndivi ra sako'ni ra ri ndia nuu ñu'ú, ra ndia na tatun ñà'a na ita'an xi'in ri kuvi na ndikoyo xi'in ri.
66012010	Ra saa xini so'o yu ña ndiee ka vi ndika'an iin tachi chi ndivi kachi ña saa: ―Vichin ke ndixaa kii ña ^sakaku Iva yo Ndioxi na ñuu ra, ra ^ndaña'a ra ndiee ra ña kuu ra Rey ra ka'nu, ra ^xa'ndia tu Jesús, ra ndikaxin va ra chiñu nuu takundi'i na yuuvi. Saa chi vichin ra xa ndakava va ri ña'a ri ixiko ta'an xi'in na ñani yo nuu Ndioxi ñuu ka'ñu.
66012011	Ndi su na ñani yo, ra xa xakanaa va na nuu ko̱o̱ ñà'a kan, xi'in ni̱i̱ Jesucristo ra kuu ndikachi lo'o, ra xakanaa ni tu na xi'in ña ndika'an na ña ^ndikun na Jesús va; saa chi ndiyü'vi na ña kuvi na, chin ndataxi va na mii na ña ndixi'i na.
66012012	¡Ña kan ke na kusii ni ini ndivi, ra saa tu ndo'o na ndee ndivi va! ¡Ra ndo'o, na ndee nuu ñu'ú, xi'in nuu tiañu'u, ra nda'vi ni ndo! Saa chi timia'a ri ^ndakava nuu ñu'ú nuu ndee ndo ñáa̱, ra sáa̱ ni ini ri, saa chi ^kundaa ini ri ña salo'o ni va kii iyoo ri ―kachi tachi kan xi'in yu.
66012013	Ra te ndakava ko̱o̱ ñà'a kan nuu ñu'u, saa ra xa'a ri ^táxí ri ña'á, ña kaku tiaa lo'o se'e kan.
66012014	Ndi su ña'á kan, ra ta̱xi va Ndioxi uvi ndixin ña na'nu ni nda'a ña, ra ta íin ndixin tasu saa íin ña, ña va'a na ndachi ña ku'un ña iku yuu, ña koo xika ña nuu koo ñà'a kan, ra ikan ke sakuxi Ndioxi ña'á kan, uni kuiya sava.
66012015	Saa ra ko̱o̱ ñà'a kan, ra chi yu'u ri tava ri iin itia chee ka'nú, ña na tani ña'a kan, ra ndi'i xa'a ña kuni ri.
66012016	Ndi su chindiee ta'an va ñu'ú xi'in ñà'a kan, saa chi ndakuña ña yu'u ña, ra iin xi'i yaa va ña itia chee, ra kee yu'u ko̱o̱ ñà'a kan.
66012017	Saa ra tiaa ni ndisaa ko̱o̱ ñà'a kan, xi'in ña'a kan, ra saa ndaki'in ri kua'an ri ña kanita'an ri xi'in takundi'i na kúú ndise'e ña, na ^kandixa chiñu ña xa'ndia Ndioxi, xi'in na ^ndikun tu'un Jesús.
66013001	Ra saa xikundichi yu nuu yuti yu'u tiañu'u kan, ra xini yu kanata iin kiti chee ñà'a nuu tiañu'u kan, ra iyoo uxa xini ri, ra uxi ku ndiki ri, ra iin iin corona ñu'u uxi saa ndiki kan; ra ^yoso tu'un ña ^kaña'a xi'in Ndioxi ta iin iin xini ri.
66013002	Ra kiti ña'a ri xini yu kan, ra takaa kuvi iin kuiin saa kaa ri, ra xa'a ri, ra ta íin kuvi xa'a kiti ri nani oso saa íin ña, ra yu'u ri, ra ta kaa kuvi yu'u ndika'a saa kaa ña, ra taxi ko̱o̱ ñà'a ri kuu timia'a kan ndiee nda'a ri, ra taxi tu ri tiayu nuu ndu'u ri xa'ndia ri chiñu va nda'a ri, ra taxi tu ri ndiayu ña kuu mii va ri nda'a ri.
66013003	Ra saa xini yu iin xini ri, ra tiaa ní iyo kaa ña, ña takue'e ña, chi ñä'a ka ña, ña nduva'a ña, ndi su nduva'a va ña. Ra tiaa ni ndakanda ini takundi'i yuvi na ndee nuu ñu'ú, ra saa ndakundikun takundi'i va na kiti chee ña'a kan.
66013004	Ra ^ndasaka'nu ní na ko̱o̱ ñà'a kan, chi taxi ri ndiayu nda'a kiti ña'a ri kanata nuu tiañu'u kan, ra ^ndasaka'nu ni tu na kiti chee ña'a kan va, ra ndika'an na kachi na saa: ―¿Yoo vi kuvi na kuchuun sa ña ^xa kiti chee ña'a yo'o, ra yoo vi kuvi na ^kuchuun tu kata'an xi'in ri? ―kachi na.
66013005	Ra ndaki'in tu ri ndiayu ña kaña'a ri xa'a Ndioxi, ra ka'an tu ri ña kuu ri ndioxi va, ra ndaki'in ri ndiayu ña ka'ndia ri chiñu, uvi xiko uvi yoo.
66013006	Ra saa xa'a ri kaña'a ri xa'a Ndioxi, xi'in xa'a nuu iyoo ra, ra saa tu xa'a na ndee ndivi va.
66013007	Ra ndaki'in tu ri ndiayu ña kanita'an ri xi'in na yii na kuu ñuu Ndioxi, ra ndiakua ña kuchuun ri xi'in na kuvi ña, ra ndaki'in tu ri ndiayu ña ka'ndia ri chiñu nuu takundi'i va nuu na yuvi, xi'in nuu takundi'i ñuu, xi'in nuu na ka'an ndia ndia ka nuu tu'un, xi'in nuu takundi'i ñuu na'nu ña iyoo nuu ña yuuvi.
66013008	Ra ndasaka'nu takundi'i va na ndee nuu ñu'ú kiti ña'a kan; ra na ndasaka'nu kiti ñà'a kan kuvi yuvi na ndikä'yu kivi nuu tutu, ña ndika'yu ta sakan chituni Ndioxi ña yuuvi; ña ka'an ña kutiaku na xi'in Ndioxi, ña kuu kuenda ra kuu ndikachi lo'o, ra ndisoko na.
66013009	Ra na ^xini so'o, ra na kuni ka so'o va na.
66013010	Chi na ndikaxin Ndioxi ku'un ve'e kàà, ra ve'e kàà ke xiniñu'u ku'un va na; ra na ndikaxin Ndioxi kuvi xi'in ichi, ra xi'in ichi ke xiniñu'u kuvi va na. Ra yo'o ke ^ndaña'a na mii na ña kuu na na ñuu Ndioxi, ra ndinuni ni tu kandixa va na ra.
66013011	Ra te ndi'i, saa xini yu kanata inka tuku kiti chee ña'a nuu ñu'ú. Ra iyoo uvi ndiki ri, ra takaa ndiki ndikachi lo'o saa kaa ña, ndi su iin ta ka'an ko̱o̱ ñà'a kan, ra iin saa ka'an tu ri yo'o va.
66013012	Ra iin ta iyoo ndiee kiti chee ñà'a, ri inuu kanata nuu tiañu'u kan, ke iyoo tu ndiee ri yo'o va, ra ^xachiñu tu ri nuu va ri, ra ^xa'ndia ri chiñu nuu takundi'i yuvi na ndee nuu ñu'ú, ña na ndasaka'nu na kiti chee ñà'a ri inuu kanata kan, ri ñà'a takue'e xi̱ni̱ ra nduva'a va ña.
66013013	Ra tiaa ni kua'a ña iyo ^xa ri, saa chi ^kee ñù'ù chi ndivi, ra ^koyo ña nuu ñu'ú, ra ^xíní takundi'i yuvi ña ^xa ri.
66013014	Ra sanda'vi ri takundi'i yuvi na ndee nuu ñu'ú, xi'in ndiee ña taxi kiti chee ñà'a kan nda'a ri ña iyo ni xa ri, ra xa'ndia ri chiñu nuu na ndee nuu ñu'ú, ña na sava'a na iin na'na kiti chee ñà'a, ri nditia'ndia xini xi'in ichi, ndi su ndixï'i ri.
66013015	Ra kiti ña'a ri uvi, ri kanata nuu ñu'ú, ra ndaki'in ri ndiayu ña sandaka'an ri na'na kiti chee ña'a ri inuu kanata nuu tiañu'u, ña va'a na ndaka'an ña, ra ka'ni ña takundi'i yuvi na xïin kañu'u ña.
66013016	Ra xa'ndia ri chiñu nuu takundi'i yuvi, na vali xi'in na na'nu, na kuika, xi'in na nda'vi, na xika ndika, xi'in na xachiñu nda'vi nuu yuvi ndi su köo ya'vi na, ña na ñani tuni chi nda'a kua'a na, a tiaan va tu na.
66013017	Ra ndia nii na küvi sata, ra nii küvi tu xiko va na, tu köo tuni ri, a kivi ri, a numero ña kúú kivi ri, ndu'u nda'a kua'a na, a tiaan va tu na.
66013018	Ra yo'o ke xiniñu'u ní va ña xini tuni nuu yuvi, ra na iyoo ña xini tuni ra na nanduku na ni ke kuni kachi numero kiti chee ña'a kan, chi numero iin yuvi va kuvi ña, ra i̱ñu̱ ciento uni xiko i̱ñu̱ kuvi ña.
66014001	Ra te ndi'i, saa xini yu ndichi ra kuu ndikachi lo'o xini iku chee ña nani Sión, ra ndita iin ciento uvi xiko kumi mil yuvi xi'in ra, ra ndu'u kivi ra xi'in kivi Iva ra tiaan na.
66014002	Ra saa xini so'o yu iin tachi chi ndivi, ra iin nini'i kuu iin ta kuu yu'u iin itia chee iin saa kuu, a iin ta kuu tu ta ndiee ni kani savi iin saa kuu, ra tachi ña xini so'o yu kan, ra ta kuu ta ^saka'a kua'a ni yuvi arpa, saa kuu.
66014003	Ra ^xita na iin yaa yii, ña xaa nuu Ndioxi, ra ndu'u tiayu ka'nu kan nuu ndita kumi saa ña tiaku kan xi'in oko kumi saa ndia xikua'a kan, ra ndia nii na kuchüun kutu'va kata yaa yii kan, chi takua na iin ciento uvi xiko kumi mil, na ndikaku, na kee tiañu na yuvi kuachi na ndee nuu ñu'u va kuvi na va'a xita ña.
66014004	Ra na yo'o, ra na ndixayäkua mii xi'in na si'i kuvi na; ra ^ndikun na sata ndikachi lo'o xika na ndia ndia ka mii nuu kua'an va ri. Ra xa'a na yo'o ke cha'vi ndikachi lo'o yo'o mii ri, ña kan ke va'a nduu na ta ku'va iyoo kui'i nuu ña ^soko na nuu Ndioxi xi'in nuu Jesucristo ra kuu ndikachi lo'o.
66014005	Ra ndia nii tu'un ndixavä'a ini na ndatu'un na, ra ndia nii lo'o tu yakua na köo nuu Ndioxi va.
66014006	Ra saa xini yu inka tuku ra tatun Ndioxi, ra ^ndachi ra ^xika ra nuu ndivi, ra ^ni'i ra tu'un Ndioxi ña kuëe ndi'i xa'a. Ra ka'an ndoso ra ña nuu takundi'i yuvi na ndee nuu ñu'ú: na ndee ñuu na'nu, xi'in nuu takundi'i yuvi, xi'in nuu na ka'an ndia ndia ka nuu tu'un, xi'in nuu na ndee takundi'i ñuu.
66014007	Ra ndiee ka vi ^ka'an ra kachi ra saa: ―Yu'vi ini ndo kuni ndo Ndioxi ra ndasaka'nu ndo kivi ra, chi vichin ke xa ndixaa kii ña sandaku ra kuachi xi'in na yuuvi, ra na ndasaka'nu ndo ra, chi ra yo'o kuvi ra xava'a ndivi, xi'in ñu'ú, xi'in tiañu'u, xi'in nuu kana tiakuii ―^kachi ra tatun kan.
66014008	Ra saa ^ndíku̱n inka tuku ra tatun Ndioxi, ra uvi, ra ^ka'an ra kachi saa: ―Xa ndakava va ñuu chee ka'nu Babilonia, ra xa ndi'i va xa'a ña, saa chi ña kan kuvi ña sanda'vi takundi'i ñuu na'nu ña na kundikun ña inka ndioxi ña kuu yuu xi'in itun ―^kachi ra.
66014009	Ra saa ^ndíku̱n inka tuku ra tatun Ndioxi ra uni, ra ndiee ka vi ka'an ra kachi ra saa: ―Tu ndia iin na, na kañu'u kiti chee ñà'a ri kanata nuu tiañu'u, xi'in na'na ri, ra taxi na ñani tuni ri nda'a na, a tiaan na,
66014010	saa ra ni'i tu na kan va tundo'o ka'nu ña taxi Ndioxi, saa chi sáa̱ ni ra xi'in na, ra sando'o ra na xi'in ñù'ù ña ndikavanuu ñu'ú ka'ndi xi'in, ra kuni takundi'i na tatun Ndioxi xi'in ra kuu ndikachi lo'o tundo'o ña ndo'o na.
66014011	Ra i'ma ña ^kana nuu ndo'ni na, ra iin ndisaa kii, iin ndisaa tiempo ke kana va ña, ra nii ñuu nii ka'ñu ndakindiëe vi na xa'a ña kañu'u na kiti chee ñà'a kan, xi'in na'na ri, xi'in xa'a ña ndiñani tuni ri na.
66014012	¡Ra xa'a ña kan ke ndaku ni na koo ini na yii, na ^kandixa ndiayu Ndioxi, ra ^ndikun na Jesús, ña va'a na ndö'o na ta'an tundo'o ña'a yo'o! ―kachi ra tatun Ndioxi kan.
66014013	Ra saa xini so'o yu ndika'an iin tachi xi'in yu chi ndivi kachi ña saa: ―Tiaa ña ka'an yu xi'in kun yo'o: “Chi vichin, ra iin saa ndia kii ña vaxi, ra tiaa ni va'a kee yuvi na kuvi xa'a ña ndikun na Jesucristo”, ―kachi ña. Ra saa ndika'an ka Tachi Yii kachi ña saa: ―Saa iyoo va ña, chi vichin ke ndakindiee na, ra sachïñu ka na, ra ndaki'in va na ya'vi na ndivi xa'a chiñu ña xa na nuu Ndioxi ―kachi ña.
66014014	Te ndi'i, ra saa ndakuto'ni yu, ra xini yu iin viko yaa, ra nuu viko yaa kan ndu'u iin tiaa, ra takaa kuvi se'e iin tiaa va kaa ra, ra ñú'u ra iin corona ña oro, ra ni'i ra iin ichi ndiakua ña ndi̱kó ni yu'u.
66014015	Saa kanata inka tuku ra tatun Ndioxi ini ve'e ñu'u, ra ndiee ka vi ndika'an ra xi'in ra ndu'u nuu viko yaa kan kachi ra saa: ―Xa va'a va, na xa'a kun sakee kun xi'in ichi ndiakua kun, chi xa ndixaa va tiempo ña ndakaya ña'a tata ña iyoo nuu ñu'ú, saa chi xa ndixinu va ña ―kachi ra.
66014016	Ra saa saya'a ra ndu'u nuu viko yaa kan, ichi ndiakua ña ^ni'i ra nuu ñu'u, ra ndakaya ndi'i va ra ña'a tata ña iyoo nuu ñu'u.
66014017	Ra saa kanata inka tuku ra tatun Ndioxi ini ve'e ñu'u ña ndichi ndivi, ra ^ni'i tu ra kan va iin i̱chi̱ ndiakua ña ndi̱kó ni yu'u.
66014018	Saa kanata inka tuku ra tatun Ndioxi nuu altar yii, ra ra kan kuvi ra iyoo ndiayu nda'a xa'a ñù'ù ña xíxî, ra ndiee ka vi ndika'an ra xi'in ra ^ni'i ichi ndiakua ña ndi̱kó ni yu'u kan kachi ra saa: ―Xa va'a xa'a kun ña ka'ndia kun uva ri iyoo nuu ñu'ú, chi xa ndichichi ni va ri ―kachi ra.
66014019	Ra saa saya'a ra tatun Ndioxi kan, ichi ndiakua ña ni'i ra nuu ñu'u, ra xa'ndia ra ta ndoko, ta ndoko uva kan, ra saa taan ra ri ini ña'a chee nuu kuañu na ri, ña ku'ni na ri, ra ña yo'o ke ndaña'a, ña sáa̱ ní ini Ndioxi.
66014020	Ra saa ndiku'ni uva ini ña'a nuu xa ku'ni na ri, ña íin yachin nuu ñuu ka'nu, nuu iyoo te'e uva kan, ra ini ña'a nuu ku'ni na uva kan ndakoyo ni̱i̱. Ra tiaa ni sukun ndaa ña chi ku'va ndia nuu ndikaa kàà ña tiin yu'u iin kuayu ke xindokoo ña; ra uni ciento kilómetro ke ndakaa ni̱i̱ kan ndixa'an ña.
66015001	Ra saa xini yu inka tuku ña iyo ni kuu nuu ndivi, ra uxa kuvi ndia tatun Ndioxi xini yu ndita, ra ni'i ndia uxa nuu tundo'o ña kixi; ra yo'o ke ^xinu nuu ña ndukue'e ni ini Ndioxi xini ra na yuuvi.
66015002	Ra saa xini tu yu iin ña'a ña ye'e ni, ra ta kaa kuvi tiañu'u ra ndikavanuu ñù'ù xi'in, saa kaa ña; ra yachi kan ndita na ^ni'i arpa tun taxi Ndioxi, ra na yo'o kuvi na kuchuun xakanaa nuu kiti chee ña'a xi'in na'na ri, ra nii tuni ri ndiñäni nda'a na, a tiaan na.
66015003	Ra ^xita na yaa xaa ña xita ra Moisés ra xachiñu nuu Ndioxi, ña ndasaka'nu na ra kuu ndikachi lo'o, ra kachi na saa xita na: Kua'a ni ña nduvi, xi'in ña ndichi xava'a kun Tata Ndioxi, ra kuu mii takundi'i ndiee, ra chiñu ña xa kun, ra ña ndaa ni va kuvi ña, ra ndaku ni iyoo ña, ra yo'o kuvi rey ra xa'ndia chiñu nuu takundi'i na yii.
66015004	Ra takundi'i yuvi ra ^xato'o va na yo'o, Tata Ndioxi, ra ^ndasaka'nu na yo'o, saa chi indaa yo'o va kuvi ra yii. Ra takundi'i na kee ñuu na'nu, ra nuu yo'o ke kixi va na ña ndasaka'nu na yo'o, saa chi ^xini na ña kuu kun ra ndakú ^kachi na ^xita na.
66015005	Ra ta ndi'i kuu ña yo'o, ra saa ndakuto'ni yu, ra xini yu ndanuña ve'e ñu'u yii ña ndichi ndivi nuu ndikaa tutu yii ña kuu ndiayu ña kindoo Ndioxi xi'in na.
66015006	Ra ini ve'e ñu'u kan kee uxa ndia tatun Ndioxi, ra ^ni'i ndia uxa nuu tundo'o ñà'a. Ra ^ndixi ndia tikoto yaa ña taxa, ra isa'vi ndika ndia xi'in ñi̱i̱ ña oro.
66015007	Ra saa taxi iin ña kumi ña tiaku, ña ndee nuu Ndioxi, iin iin copa ña oro nda'a uxa saa ndia tatun Ndioxi kan, ra iin chitu ndaa ña xi'in tundo'o ña taxi Ndioxi, ra tiaku iin ndisaa kii, iin ndisaa tiempo.
66015008	Ra iin chitu ndaa ini ve'e ñu'u kan xi'in i'ma, xa'a ña ka'nu ni Ndioxi, xi'in xa'a ndiee ra. Ra ndia nii yuvi ndiküvi ki'vi ini ve'e ñu'u kan, chi täan kuu uxa saa tundo'o ña ni'i uxa saa ndia tatun Ndioxi kan.
66016001	Ra saa xini so'o yu ña ndiee ka vi ndika'an iin tachi ndia ini ve'e ñu'u kan, xi'in uxa saa ndia tatun Ndioxi kan, kachi ña saa: ―Kua'an ndo ra kosondiee ndo uxa saa copa ña ndo'ni tundo'o ñà'a, ña ^taxi Ndioxi nuu ña yuuvi ―kachi ña.
66016002	Ra saa ndixa'an ra tatun Ndioxi, ra nuu kan, ra kosondiee ra copa ña ^ni'i ra nuu ñu'ú, saa ra takundi'i yuvi na ndiñani tuni kiti chee ñà'a kan, xi'in na ndasaka'nu na'na ri, ra ki'in kue'e ñà'a na, ña kuu kue'e tia'yu, ra ^ku'vi ni na xi'in ña.
66016003	Ra saa kosondiee ra tatun Ndioxi, ra uvi kan, copa ña ^ni'i ra, nuu tiañu'u. Saa ra nduu ra ni̱i̱ va, ra iin ta íin ni̱i̱ na ndixi'i na xa'ni ta'an saa nduu ra, ra ndixi'i takundi'i va kiti ri ñú'u ka'a tiañu'u kan.
66016004	Ra saa kosondiee ra tatun Ndioxi, ra uni kan, copa ña ^ni'i ra, nuu itia, xi'in takundi'i nuu kana tiakuii, ra nduu ndi'i ra ni̱i̱ va.
66016005	Ra saa xini so'o yu ña ndika'an ra tatun Ndioxi ra kosondiee copa nuu tiakuii kan, ra kachi ra saa: ―Ra va'a kuvi yo'o Tata, ra yo'o kuvi ra xa tiaku ta yachi, ra tiaku kun vichin va, ra ra yii kuvi kun, saa chi xayukun kun kuachi xi'in na yuuvi
66016006	xa'a ña xa'ni na na yii, na ^ndikun yo'o, xi'in ña xa'ni na, na ndika'an ndoso tu'un kun te yachi, ra vichin ke ko'o na nii sa tu yo'o va, chi saa ke xiniñu'u koo va na xa'a ña xa na ―kachi ra.
66016007	Ra saa xini so'o yu ndika'an inka tuku ra tatun Ndioxi, ndia nuu altar yii kan kachi ra saa: ―Ña ndixa ni kuvi va ña, Tata Ndioxi, ra kuu mii takundi'i ndiee, saa chi tundo'o ña ^taxi kun ra ña ndaku ni va kuvi ña, chi mii ña ndaa va ^xa kun xi'in na xa'a kuachi na ―kachi ra.
66016008	Ra saa kosondiee ra tatun Ndioxi, ra kumi kan, copa ña ^ni'i ra sata ñu'ù, ra ndaki'in ña ndiayu ña ndiee ni ka'mi ña yuvi xi'in ka'ni ña.
66016009	Ra sandi̱i ni ña takundi'i yuvi xi'in ka'ni ña; ra ni saa chi ndixïin na ña nandiko ini na, ra kandixa na Ndioxi, chi na ndiee ka ndikaña'a va kuvi na xa'a Ndioxi, ra taxi tundo'o kan.
66016010	Ra saa kosondiee ra tatun Ndioxi, ra u'un kan, copa ña ^ni'i ra nuu iin tiayu ndu'u kiti chee ña'a kan, ra saa kuñaa iinii kuvi nuu xa'ndia ri chiñu. Ra iin ndiakua ndakaxi yuvi na ndee kan yaa na, ña tixu'vi ní na.
66016011	Ra nii saa chi nindäkoo na chiñu yakua ña ^xa na, chi na ndiee ka ndikaña'a va kuvi na xa'a Ndioxi ra iyoo ndivi, xa'a tundo'o ña ^ndo'o na, xi'in ña ^tixu'vi ni na.
66016012	Ra saa kosondiee ra tatun Ndioxi, ra i̱ñu̱ kan, copa ña ^ni'i ra nuu itia ka'nu ra nani Eufrates, saa ra ndachi va itia kan, ña va'a xa na koo nduvi ichi kan, ña va'a yá'a na rey na kee chi nuu ^kanata ñu'u.
66016013	Ra saa xini yu ndakoyo uni tachi ñà'a, ra iin ña kanata yu'u ko̱o̱ ñà'a ri ku timia'a kan, ra iin ña kanata yu'u kiti chee ñà'a ri kanata nuu tiañu'u, ra iin tu ña kanata yu'u tiaa ra ^ka'an ndoso tu'un va ri, ra ta íin sa'va saa íin ña;
66016014	ra tachi ñà'a kan, ra ^xa ña ña ndichi, xi'in ña xitu'un, ra kee ña kua'an ña nuu takundi'i na kuu rey na iyoo nuu iinii saa ña yuuvi, ña ndachuta'an ña na, ra kanita'an na xi'in Ndioxi ra kuu mii takundi'i ndiee, te na xaa kii ka'nu ña sayukun ra kuachi xi'in na yuuvi.
66016015	Ña kan ke kuenda ni na koo ndo, chi kundäa ini ndo ama ke ndiko yu, chi ta ku'va ^xa iin ra kui'na va ke sa yu te na ndiko yu. Ra va'a ni kee yuvi na ndito, ra xa iyoo nduvi na xi'in tikoto ña kundixi na ña va'a na käka yala na, ra kukä'an nuu na.
66016016	Ra saa ndachuta'an uni saa tachi ñà'a kan takundi'i na rey, iin nuu nani Armagedón, ra tu'un hebreo kuvi tu'un yo'o.
66016017	Ra saa kosondiee ra tatun Ndioxi, ra uxa kan, copa ña ^ni'i ra sata tachi, ra saa ndiee ka vi ndika'an iin tachi ini ve'e ñu'u ña ndichi ndivi, nuu íin tiayu ndu'u Ndioxi, kachi ña saa: ―Xa ndixinu ndi'i va chiñu ―kachi ña.
66016018	Saa ra xa'a koyo taxa, ra iin nini'i kuu, ra iin ka'ndi kuu kani savi, ra ndiee ka vi xa'a taan, ra iin kisi ninu ña ñu'ú, ra ndia nii kii ke tä'an táa̱n ta ku'va ^kuu yo'o.
66016019	Ra ñuu chee ka'nu Babilonia ra uni nindata ña, ra takundi'i ñuu na'nu ña iyoo nuu ña yuuvi, ra ndi'i yaa va xa'a ña. Ra taxi Ndioxi tundo'o ña'a nda'a ñuu chee ka'nu Babilonia kan, saa chi ñú'u va ini ra xa'a chiñu ki'vi ña xa na nuu ra.
66016020	Ra takundi'i iku vali ña ñú'u ni'ni ini tiañu'u, xi'in xiki na'nu ra nindoñu'u ndi'i va ña.
66016021	Ra saa xa'a ndikoyo nduu ñí'i ña kee chi ndivi sata na yuuvi yo'o, ra ku'va uvi xiko kilo yá'a ke vee ña, ra saa xa'a na kaña'a na xa'a Ndioxi, xa'a ña ^taxi ra tundo'o ña'a yo'o nda'a na.
66017001	Ra saa kuyachi iin ndia tatun Ndioxi, ndia uxa ndia xini'i iin iin copa kan, ra ndika'an ra xi'in yu kachi ra saa: ―Na'a yo'o ra ña̱'a̱ yu tundo'o ka'nu, ña ndo'o ña'á ña koko, ña ^nduu nuu tiakuii, nuu kun.
66017002	Chi xi'in ña'á yo'o ke ndiki'vi takundi'i ndia rey ndia ndee nuu ña yuuvi, ra xa yakua ndia mii ndia xi'in ña, ra saa xa tu takundi'i na yuuvi va, chi xa yakua na mii na xi'in chiñu yakua ña ^xa ña ―kachi ra xi'in yu.
66017003	Ra saa xaa Tachi Yii sata yu, ra ndaki'in ra tatun Ndioxi kan yu'u, ra ndixa'an yu xi'in ra iin iku yuu, ra ikan xini yu iin ña'á, ra yoso ña iin kiti chee ñà'a, ra ri kuá'á kuvi ri, ra iyoo uxa xini ri, ra uxi ku ndiki ri, ra iinii saa sata ri ndika'yu tu'un ña kaña'a xa'a Ndioxi.
66017004	Ra ña'á kan, ra ^ndixi ña tikoto ña ndí'i tuun, ra kuá'á va tu ña, ra iin ^ndasa savi níí ña mii ña xi'in oro, xi'in yuu nduvi ña ya'vi ni, xi'in yuu ña nani perla, ra ^ni'i ña iin copa ña oro, ra iin ^chitu ndaa ña xi'in ña ndiva'a ña yakua ña xa ña, ña ^xa yakua ña mii ña xi'in kua'a ni tiaa.
66017005	Ra tiaan ña'á kan ndika'yu iin tu'un, ña u'vi ni kundaa ini na yuvi xi'in: “Ra ña'á chee kan kuvi ñuu Babilonia, ña kuu si'i takundi'i na si'i, na koko xi'in takundi'i ña yakua, ña iyoo nuu ña yuuvi.”
66017006	Ra saa ndakuni yu ña'á kan, ra xa ña ndixini va kuvi ña xi'in ni̱i̱ na yii na kuu ñuu Ndioxi, xi'in ni̱i̱ na ndixi'i xa'a ña ndikun na Jesús. Ra te xini yu ña'á kan, ra ndakanda ka vi ini yu.
66017007	Ra saa ndika'an ra tatun Ndioxi kan xi'in yu kachi ra saa: ―¿Nichuun ^ndakanda ni ini kun? Ndï'i ini kun chi yu'u va kuvi ra ndatu'un xi'in kun, ra kundaa va ini kun ni ke kuni kachi ña, ña kaa ña'á kaa saa, ra saa tu kiti chee ñà'a ri ndu'u ña sata va, ri iyoo uxa xini ra iyoo tu uxi ndiki va ri.
66017008	Ra na kundaa ini kun chi kiti chee ñà'a ri xini kun kaa kuvi ri ndixiyo te yachi, ra köo ka ri iyoo vichin; ndi su kanata va tu ri yu'u yavi chee ñà'a ña kunu ni nuu ndikaa ri kan. Ra takundi'i yuvi na ndöso kivi nuu tutu Ndioxi ña ka'an ña kutiaku na, ña ndika'yu ndia te kivi chituni Ndioxi ña yuuvi, ra te na kuni na kiti chee ñà'a ri ndixiyo, ra köo ka ri vichin, ra ndatiaku va tu ri, ra ndakanda ni ini na, ndi su te na ndi'i, ndia saa ra ndi'i va'a xa'a va ri.
66017009	’Ra ña kundaa ini na yuvi xi'in ña yo'o, ra xiniñu'u ni va na ña xinituni: Chi uxa saa xini kiti chee ñà'a kan kuvi uxa xiki na'nu nuu ndu'u ña'á kan;
66017010	ra kuvi kuu tu ña uxa ndia rey va. Ra ndia rey ndia uxa kan, ra xa ndikoyo va u'un ndia, ndi su ta'an xa'ndia va iin ra chiñu vichin, ra kúni̱ ka va tu xaa inka ra ña ka'ndia ra chiñu, ra te na xaa ra kan, ra lo'o ni va tiempo ke ka'ndia ra chiñu.
66017011	Ra kiti chee ñà'a ri xitiaku, ra köo ka ri vichin, ra ra kan kuvi ra kuu rey ra una va, ra kuu tu ra iin ndia rey ndia uxa kan va, ra lo'o ní va tiempo ka'ndia ra chiñu, ndia saa ra ndi'i va'a xa'a va ra.
66017012	’Ra uxi saa ndiki kiti chee ñà'a, ri xini kun kan, kuvi ndia kuu uxi rey, ndia tä'an xa'a ka'ndia chiñu, ra te xa na xa'a ndia ña ka'ndia ndia chiñu xi'in kiti chee ña'a kan, ra lo'o ni va tiempo ke ka'ndia ndia chiñu xi'in ri.
66017013	Ra ndia rey ndia uxi kan, ra iin nduu yu'u va ndia, ra taxi ndia ndiee xi'in ndiayu ña kuu mii ndia nda'a kiti chee ñà'a kan.
66017014	Ra saa xa'a ndia kanita'an ndia xi'in Jesucristo ra kuu ndikachi lo'o; ndi su Jesucristo ra kuu ndikachi lo'o, ra kuchuun va ra ña sakanaa ra nuu ndia rey kan xi'in nuu kiti chee ñà'a kan, saa chi Jesucristo ra kuu ndikachi lo'o yo'o kuvi ra kuu rey ra kuchee nuu takundi'i va na rey, ra ra yo'o kuvi tu ra kuchee nuu takundi'i na kuna'nu va. Ra na ita'an xi'in ra kuvi yuvi na kana ra, na ndikaxin ra, na ndinuni ni ini ndikun sata ra ―kachi ra tatun Ndioxi kan xi'in yu.
66017015	Ra saa ndika'an ka ra tatun Ndioxi kan xi'in yu kachi ra saa: ―Tiakuii ra xini kun, ndu'u ña'á koko nuu kan, kuvi takundi'i ñuu, xi'in takundi'i yuvi, xi'in takundi'i ñuu chee na'nu ña iyoo nuu ña yuuvi, xi'in takundi'i yuvi na ka'an ndia ndia ka nuu tu'un.
66017016	Ra uxi saa ndiki kan xi'in mii kiti chee ñà'a kan, ra kundasi ta'an va ri xi'in ña koko kan, ra kindiaa ndi'i va ri ñà'à ña kuu mii ña nda'a ña, ra iin ku yala va ña sa ri; ra kaxi ri kuñu ña, ra ka'mi ri ña xi'in ñù'ù.
66017017	Ra mii Ndioxi va kuvi ra taxi ndiayu, ña va'a ndakuta'an yu'u uxi saa ndia rey kan ra ndataxi ndia ndiayu nda'a kiti chee ñà'a kan ña ka'ndia ri chiñu nuu ndia, ña va'a na xínu nuu ña kuni Ndioxi, chi saa ke kuni ra koo va.
66017018	Ra ña'á ña xini kun kan kuvi ñuu chee ka'nu, ra ^xa'ndia ña chiñu nuu takundi'i na kuu rey na iyoo nuu ña yuuvi ―kachi ra tatun Ndioxi kan xi'in yu.
66018001	Ra te ndi'i kuu ña yo'o, ra saa xini yu inka tuku ra tatun Ndioxi, ra kee ra ndivi vaxi nuu ra, ra iyoo ni ndiee ra, ra iin ndiakua ndaye'e nuu ñu'ú xi'in ndiee ra.
66018002	Ra ndiee ka vi ndika'an ra kachi ra saa: ―Xa ndi'i va xa'a ñuu chee ka'nu Babilonia, xa ndi'i va xa'a ña; ra vichin ra xa ve'e nuu iyoo ña ndiva'a va nduu ña, ra nduu tu ña kava nuu ndo'ni takundi'i nuu tachi ndiva'a va, ra nduu tu ña chi'yo nuu ndo'ni takundi'i nuu saa ñà'a, ri kini ni íin va.
66018003	Saa chi ñuu Babilonia yo'o, ra sakua'a ña takundi'i ñuu na'nu, ña iyoo nuu ña yuuvi ña sa ña chiñu yakua ña xa ña, takuu ña xindikun ña ndioxi ña kuu yuu xi'in itun; ra saa sakua'a tu ña takundi'i na rey va; ra takundi'i na ixiko ra ndiakua ndukuika na xa ña xi'in takundi'i ña sa̱ví ña sata ña nuu na ―kachi ra tatun Ndioxi kan.
66018004	Ra te ndi'i, saa xini so'o yu ndika'an inka tuku tachi yuvi chi ndivi, kachi ña saa: ―Takundi'i ndo'o, na ñuu yu, ra ndakoyo ndo ñuu Babilonia xaan, ra saa ke na sä ndo kuachi ña ^xa ña; ra saa ke ndö'o ndo tundo'o ña xaa sata ña.
66018005	Saa chi takundi'i kuachi ña xa ña, ra xa ndixaa ndi'i va ña ndia ndivi, ra Ndioxi ku ra sayukun kuachi xi'in ña xa'a chiñu yakua ña xa ña.
66018006	Ra ta xa ñuu Babilonia xaan xi'in inka ñuu ke na sa tu ndo'o va xi'in ña; ra ndiakua na ndachinuu ka va ndo siki ña sa ndo xi'in ña; ra tu ñuu Babilonia xaan ra xa ña iin chiñu ki'vi xi'in ndo, ra vichin na sa tu ndo'o inka chiñu ña ki'vi va'a ka va xi'in ña,
66018007	chi xa ni̱nù ni ña xi'in mii ña, ra xini sii ni tu ña koo takundi'i ña sa̱ví va nuu ña. ¡Ra xa'a ña kan ke na sando'o ni ndo ña vichin! Saa chi ^xani ini ña ka'an ña saa: “Yo'o, ra va'a ni va ^ndu'u yu ña kuu yu reina, ra ^xa'ndia yu chiñu ra nii süvi tu ña ndindukuaan kuvi yu, ra ndia nii tu kii ndö'o ini va yu”, ^kachi ña.
66018008	Ra xa'a chiñu kini ña ^xa ña ke kama ni va xaa takundi'i tundo'o nuu ña: ra ndi'i xa'a ña sa kue'e, ra kusuchi ni tu ini va ña, ra ka'un ni tu ini va ña, ra koko tu ña xi'in ñù'ù va, saa chi Tata yo Ndioxi, Ra Ka'nu kuvi ra ndika'an ña sayukun ra kuachi xi'in ña ―kachi ña.
66018009	Ra takundi'i na kuna'nu, na iyoo nuu ñu'ú, na xa chiñu yakua xi'in ña, ra kusii ni tu ini na xi'in ña'a ña sa̱ví ña ndixiyo nuu va ña, ra te xa na kuni na koko ña ra kusuchi ni ini na xa'a ña ra kuaku ni va tu na.
66018010	Ra xa'a ña yu'vi na kuna'nu kan koko na xi'in ñuu Babilonia ke kuita xika va na, ra ka'an na kachi na saa: ―¡Nda'vi ni ñuu chee ka'nu Babilonia, nda'vi ni ña! Chi ndaku ni ndixiyo ña, ra iin kama su'va va ndi'i xa'a ña xa Ndioxi ―kachi na.
66018011	Ra na ndixiko ñà'à nuu ñuu chee ka'nu kan ra kusuchi ni ini na xa'a ña, saa chi köo ka na sata ñà'à nuu na.
66018012	Saa chi ñuu Babilonia kuvi ña sata takundi'i yuu ya'vi ña kuu oro, xi'in plata, xi'in yuu nduvi ni, xi'in yuu yaa ña ya'vi ni, xi'in tikoto va'a ña ya'vi ni, xi'in takundi'i itun tu nduvi ni xa'an tami, xi'in takundi'i itun tu va'a ni túxi, ra va'a xava'a na ndia ndia ka ñà'à xi'in nu, xi'in takundi'i nuu itun tu nduvi ni, xi'in kaa ña nani bronce, xi'in kaa ña nani hierro, xi'in yuu ña nduvi ni ña nani marmol,
66018013	ra saa tu ndakua itun ña nani canela va, xi'in takundi'i ña'a ña nduvi ni xa'an, xi'in xuxa va'a, xi'in ndutia xa'an tami, xi'in takundi'i xuxa ña nduvi ni xa'an, xi'in vino, xi'in aceite, xi'in harina ña va'a, xi'in trigo, xi'in takundi'i nuu kiti, takuu sindiki, xi'in ndikachi, xi'in kuayu, xi'in itun tu tivi xa'a kañu'u kiti, ra ndia yuvi na xachiñu nda'vi va kuvi na ndasata ña.
66018014	Ra ka̱'a̱n yuvi kan kachi na saa xi'in ñuu Babilonia: ―Nda'vi ni kun saa chi takundi'i ñà'à ña kutoo ni kun, ra köo ka ña; chi vichin ra xa nindoñu'u takundi'i va ña sa̱ví ña ndixiyo nuu kun, xi'in ña kuika; ra ndia nii ka kii köo ka ña nuu kun ―kachi na.
66018015	Ra takundi'i yuvi na ndixiko ña'a nuu ña, ra ndukuika na xa ña, ra ndia xika xika va kuita na, xa'a ña iyu'vi na nuu tundo'o ña ^ndo'o ña. Ra kusuchi ni ini na xa'a ña ra kuaku ni na.
66018016	Ra ka̱'a̱n na kachi na saa: ―Nda'vi ni ñuu chee ka'nu, ña xindixi tikoto ña va'a ni, tikoto ña sa̱ví ña nduvi ni, ra ndasasavi ni tu ña mii ña xi'in oro, xi'in yuu yaa ña nduvi ni xi'in yuu ña ya'vi ni.
66018017	Ra nda'vi ni ña chi iin kama su'va va ndi'i xa'a takundi'i ña kuika ña ndixiyo nuu ña ―kachi na. Ra na xindiso chiñu kava barca, xi'in na ndixika xi'in nu, xi'in na xindiaa nu, xi'in na xindo'ni xachiñu nuu tiañu'u, ra ndia xika xika va xikundita na,
66018018	ña ixto'ni na ña ndakundichi i'ma ña xixi ñuu ka'nu kan, saa ra iin koko'o ninda'yu na kachi na saa: ―Ndia nii ñuu ndikuchüun kita'an xi'in ñuu chee yo'o ―^kachi na.
66018019	Saa ra sandaa na yaka xini na, ra xa'a na nda'yu na, ra xaku na, ra kusuchi ka vi ini na kachi na saa: ―Nda'vi ni ñuu chee yo'o, chi ña yo'o ke ndasakuika takundi'i na iyoo barca tu xika nuu tiañu'u xi'in ña kuika ña ndixiyo nuu ña, ra vichin ra iin kama su'va va ndi'i xa'a ña nindoñu'u ña ―^kachi na.
66018020	Ra na kusii ni ini ndo'o na iyoo ndivi, xi'in ndo'o na yii na kuu ñuu Ndioxi, ra saa tu ndo'o ndia xita'an xi'in Jesús va, ra saa tu ndo'o ndia ndika'an ndoso tu'un Ndioxi va, saa chi Ndioxi kuvi ra xandaku kuachi xi'in ñuu chee yo'o xa'a ña xa ndiva'a ni ña xi'in ndo.
66018021	Ra saa ki'in iin ra tatun Ndioxi, ra ndaku ni, iin yuu katia chee, ra sako'ni ra ña nuu tiañu'u, ra ndika'an ra kachi ra saa: ―Iin ta ku'va ndakava yuu chee yo'o ini tiañu'u, ra iin ku'va saa ke kuu tu ndi'i xa'a yo'o va ñuu chee ka'nu Babilonia, ra ndia nii ka kii küni na yo'o.
66018022	Ra ndia nii ka tu kii sakä'a na arpa, ra nii tiyoo tïvi ka na, ra nii na tivi xi'in na xita, ra tïvi ka na yaa ya'ya ka'nu ña kuu mii kun, ra ndia nii ka tu na xachiñu ndia ndia ka chiñu, köo ka, ra nii yuu ka̱tia̱ ña ndiko ña'a kä'a ka tu yu'u va.
66018023	Ra ndia nii ñù'ù ka ndatüun ya'ya kun, ra nii viko tanda'a köo ka. Saa chi saa ke koo va kun kuni Ndioxi, saa chi na ndixiko ña'a nuu kun kuvi na ndaku ni ndixiyo, ra sakua'a na takundi'i' yuvi na ndee nuu ñu'ú xi'in ña tasi, xi'in ña kini, ña sakua'a na nuu kun.
66018024	Saa chi yo'o ñuu Babilonia kuvi ña kuu mii kuachi ña xa'ni kun na ndika'an ndoso tu'un Ndioxi xina'a, xi'in na yii na kuu ñuu Ndioxi, ra saa tu na kua'a na xa'ni kun, iinii saa kuvi ña yuuvi va ―kachi ra tatun Ndioxi kan xi'in ñuu Babilonia.
66019001	Te ndi'i kuu ña yo'o, ra saa xini so'o yu ndiee ka vi ka'an iin ti'vi chee yuvi chi ndivi kachi na saa: ¡Ra ka'nu ni kuvi Iva yo Ndioxi! ¡Saa chi sakaku ra yoo! Ra takundi'i ña to'o, xi'in ña ka'nu, xi'in ndiee, ra kuenda mii Iva yo Ndioxi va kuvi ña.
66019002	Saa chi iin ta iyoo mii kuachi na, saa iyoo ña xa Ndioxi xi'in va na, saa chi taxi ra tundo'o nda'a ñuu chee ka'nu ña ^kuu ña'á koko, ña xa yakua ña yuuvi xi'in chiñu yakua ña xa ña, ra Ndioxi va kuvi ra sandi'i xa'a ña, xa'a ña xa'ni ña na xachiñu nuu ra, ^kachi na.
66019003	Ra saa ndika'an tuku na kachi na saa: ―¡Ra ka'nu ni kuu Iva yo Ndioxi! Saa chi iin ndisaa kii iin ndisaa tiempo ke ^kana va i'ma, ña ^xixi ña ―kachi na.
66019004	Ra oko kumi saa ndia xikua'a kan, xi'in kumi saa ña tiaku kan, ra ndakusiti na ra ndiakua nditiandiaa nuu na ndia nuu ñu'ú, ña ^ndasaka'nu na Ndioxi ra ndu'u nuu tiayu ka'nu kan, ra ka'an na kachi na saa: ―¡Saa iyoo va ña! ¡Ra ka'nu kuvi Ndioxi! ―^kachi na.
66019005	Ra saa xini so'o yu ndika'an iin tachi ndia nuu íin tiayu ka'nu kan, ^kachi ña saa: Takundi'i ndo'o na ^xachiñu nuu Iva yo Ndioxi, ra saa tu ndo'o na ^xato'o ña'a va, xi'in ndo'o, na ku mii chiñu na'nu, ra saa tu ndo'o na nda'vi va, ra ná ndasaka'nu ndo Ndioxi, kachi ña.
66019006	Ra saa xini so'o yu ña ní'i yu'u iin tachi ra iin ta ku'va kuu yu'u iin ti'vi chee yuvi ke kuu, ra iin ta ku'va kuu tu ña ni'i yu'u iin nami chee va tu ke kuu; ra iin ta ku'va kuu ta koyo taxa va tu ke kuu, ra ^kachi ña saa: ¡Ra ka'nu kuvi Iva yo Ndioxi, ra kuu mii takundi'i ndiee, saa chi ndaki'in ra ña ka'ndia ra chiñu!
66019007	Ra na kusii ni ini yo, ra sii ni na koo yo, ra na ndasaka'nu yo Iva yo Ndioxi, saa chi xa ndixaa va kii, ña koo viko tanda'a ra kuu ndikachi lo'o, xi'in ña kuu yasi'i ra, na kuu ve'e ñu'u ra, saa chi xa iyoo nduvi va na.
66019008	Ra taxi Ndioxi ndiayu nda'a na ve'e ñu'u ña ná ndakundixi na tikoto ña va'a ni, ña yaa, ña ye'e, ra tikoto va'a ña yaa yo'o kuvi chiñu va'a, ña ^xa na yii, na kuu ñuu Ndioxi, kachi tachi kan.
66019009	Ra saa ndika'an ra tatun Ndioxi kan xi'in yu kachi ra saa: ―Tiaa tu'un yo'o: “Va'a ni kee yuvi na ^kana Ndioxi ku'un kuxini nuu iyoo viko, ña ^tanda'a ra ku ndikachi lo'o”, kachi ra. Ra saa ndika'an ka ra, kachi ra saa: ―Ña yo'o ku tu'un Ndioxi, ña ndixa ―kachi ra.
66019010	Ra saa ndakusiti yu xa'a ra, ña ndasaka'nu yu ra, ra saa ndika'an ra xi'in yu kachi ra saa: ―Xä kun saa chi ta iyoo yo'o ña xachiñu kun nuu Ndioxi, xi'in ta ku'va iyoo takundi'i na ñani kun na ^ndikun ndinuni tu'un Jesús, saa ke iyoo tu yu'u va. Ra na ndasaka'nu kun Ndioxi va. ―kachi ra. Saa chi tu'un ña ndika'an ndoso Jesús ke ndataxi tu ndiee nda'a na ka'an ndoso tu'un Ndioxi vichin va.
66019011	Ra saa xini yu ^nuña ndivi, ra kanata iin kuayu yaa, ra ^yoso iin tiaa ri, ra nani ra iin tiaa ra ndaa, ra ndixa; ra ndaku ni ^xayukun ra kuachi xi'in yuvi, ra te kanita'an ra xi'in yuvi ra niña mii ña ndaku va ^xa ra.
66019012	Ra iin ta ku'va ^ndakundichi yaa ñù'ù saa kaa tinuu ra; ra tiaa ni kua'a corona ñú'u ra, ra iyoo iin kivi ra, ña iyoo se'é, ra ndia nii na kundäa ini ni ke kuni kachi ña, chi takua indaa mii va ra kuvi ra kundaa ini ni ke kuni kachi ña.
66019013	Ra ^ndixi ra iin tikoto ña chichi ni̱i̱, ra kivi ra kuvi ña kuu Tu'un Ndioxi.
66019014	Ra ^ndikun iin tia'ndia chee na soldado ndivi sata ra, ra ^ndixi na tikoto yaa ña va'a ni, ra ndia ni lo'o yakua ña köo, ra ^yoso na kuayu yaa.
66019015	Ra yu'u ra ^kanata iin ichi ña ndi̱kó, ra xi'in ña kan ke sandi'i ra xa'a ñuu ña ndo'ni nuu ña yuuvi, ra ndaku ni ka'ndia ra chiñu nuu na xi'in itun kaa, tu ^ni'i ra; ra kuañu ra na ta ku'va ^xa na, ta ku'ni na uva; saa chi ña yo'o kuvi tundo'o ndiee ña ^taxi Ndioxi ra kuu mii takundi'i ndiee nda'a na.
66019016	Ra nuu tikoto ña ^ndixi ra, xi'in si'in ra ke ndika'yu tu'un ña ka'an kachi saa: “Rey ra kuchee nuu takundi'i na kuu rey kuvi ra, Ra kuu tu ra Iva takundi'i na kuna'nu va”, ^kachi ña.
66019017	Ra saa xini yu iin ra tatun Ndioxi, ra ^ndichi ra nuu ñu'ù, ra ndiee ka vi ndika'an ra xi'in takundi'i sàà, ri ^ndachi xika nuu ndivi kachi ra saa: ―Ndakuta'an ndo, ra kixi ndo kuxini ndo ña'a ña xavii Ndioxi,
66019018	ña kuu kuñu na ku rey, xi'in na kuna'nu ^xa'ndia chiñu nuu na soldado, xi'in na ndaku, ra saa tu kuñu kuayu xi'in na ^yoso va ri, ra kaxi tu ndo kuñu takundi'i yuvi na ^xika ndika va, xi'in na ^xachiñu nda'vi, xi'in na ku mii chiñu na'nu, xi'in na nda'vi ―kachi ra.
66019019	Ra saa xini yu kiti chee ñà'a kan, xi'in na ku rey nuu ñu'ú, xi'in iin tia'ndia chee na soldado na, ña ndakuta'an na ra kanita'an na xi'in ra yoso kuayu yaa kan, xi'in na soldado ra, na ndikun sata ra.
66019020	Ra saa saka ku'un va na kiti chee ñà'a kan, xi'in ra maña ra ka'an ndoso tu'un ri, ra xa ña xitu'un nuu ri xi'in ndiayu ri, ra sanda'vi ra kua'a ni yuvi na xa ndiñani tuni kiti chee ña'a kan, ña na kañu'u na na'na ri. Ra saa sako'ni tiaku va ra yoso kuayu yaa kan kiti chee ña'a kan xi'in ra ka'an ndoso tu'un ri nuu mini ñu'ù ña ^xixi xi'in ñu'ú ka'ndi.
66019021	Ra na soldado, na ^ndikun sata kiti chee ñà'a kan ra ndixi'i ndi'i va na xa ichi ña ndi̱kó yu'u, ña ^kanata yu'u ra yoso kuayu yaa kan. Ra saa ndakuta'an takundi'i sàà, ra xaxi ri kuñu na ndiakua nditiandiaa ini ri.
66020001	Ra saa xini yu iin ra tatun Ndioxi, ra kee ra ndivi vaxi nuu ra, ra ^ni'i ra yave ña ndakuña yu'u yavi chee ñà'a ña kunu ni kan, ra ^ni'i tu ra iin yo'o kàà chee va.
66020002	Ra saa tiin ra dragón ri kuu koo yata, ri kuu timia'a, ri ñà'a, ra chiku'ni ra ri mil kuiya.
66020003	Ra sako'ni ra ri ini yavi chee ñà'a ña kunu ni kan, ra ndasi kutu va'a ra yu'u ña, ña va'a na kanäta ri ña sanda'vi ri yuvi nuu ña yuuvi, ra ndia te na xinu mil kuiya vi ke, saña ndika ri ndia'vi kii.
66020004	Ra te ndi'i, saa xini yu ndita tiayu na'nu tu ^ndee na, na ndaki'in ndiayu ña ^sayuku na kuachi. Ra saa xini tu yu na xa'ni na xa'a ña tuun ni xindikun na Jesucristo, xi'in xa'a ña kandixa na tu'un Ndioxi; ra nii ndikañü'u na kiti chee ñà'a kan, ra nii na'na ri, ra nii tuni ri ndiñäni tiaan na xi'in nii nda'a na; ra ndatiaku va na xini yu, ra ndaki'in na ña ka'ndia na chiñu xi'in Jesús mil kuiya.
66020005	Ndi su na ndii, na ndixïin kandixa Ndioxi, ra nindatiäku vi na kan, chi ndia te na xinu mil kuiya vi ke ndatiaku na.
66020006	Ra va'a ni va kee yuvi na ndatiaku ña nuu, saa chi na yii va kuvi na. Ra te na xaa kii ña ndakuvi tuku na yuvi, ra kuchüun ka ña ndii kan ña ndaka'ni ña na yo'o, saa chi xa sutu Ndioxi xi'in Cristo va nduu na, ra ka'ndia na chiñu xi'in ra mil kuiya.
66020007	Ra te na xinu mil kuiya, saa ra saña ndika va timia'a chi kanata va ri ve'e kaa nuu ndikaa ri.
66020008	Ra te xa na kanata ri, ra xa'a ri kaka ri ña sanda'vi ri takundi'i ñuu ña ndo'ni nuu ña yuuvi, takuu ñuu Gog, xi'in ñuu Magog. Ra ndachuta'an ri na soldado na iyoo nuu iinii saa ña yuuvi, ra kua'a ni nduu na, iin ta ku'va kuu yuti yu'u tiañu'u saa kuu na, ña kani ta'an na xi'in Ndioxi.
66020009	Ra saa ndakoyo na soldado iinii kuvi ña yuuvi ra ndixaa na, ra iin xinunduu na ñuu yii, ña ^ku'vi ni ini Ndioxi xini ra. Ra saa ti'vi Ndioxi ñù'ù ña kee ndivi ra xa'mi ndi'i va ña na soldado kan.
66020010	Ra timia'a, ri sanda'vi ta'an xi'in na kan, ra tiin Ndioxi ri, ra sako'ni ra ri nuu mini ñu'u ña ^xixi xi'in ñu'ú ka'ndi, nuu xa ndikaa kiti chee ñà'a kan xi'in ra ndika'an ndoso tu'un ri. Ra ikan ke ndo'o ni kiti chee ña'a kan xi'in ra ndika'an ndoso tu'un ri xi'in timia'a kan. Ra ñuú, ka'ñu ke ku'un va ri, chi ndia ndixaa kii, ndia ndixaa tiempo ke ku'un va ri nuu mini ñu'u ña koko ri.
66020011	Ra saa xini yu iin tiayu ka'nu, tu yaa, ra Ndioxi va kuvi ra ndu'u nuu nu, ra ñu'ú xi'in ndivi, ra ndindoñu'u ndi'i va ña, ra ndia nii nuu ndixiyo ka ña ke, ndixïi ña'a ka vi.
66020012	Ra saa xini yu na ndii: na kuu mii chiñu na'nu xi'in na nda'vi, ra ndita na nuu Ndioxi. Ra saa ndanuña kua'a ni libro, ra ^ndanuña tu libro nuu ^ndoso kivi na kutiaku xi'in Ndioxi va. Ra saa xandaku Ndioxi kuachi xi'in na ndii kan, ra ta ku'va iyoo mii chiñu ña xa na kachi libro kan ke, iyoo ña xa ra xi'in va na.
66020013	Ra ndataxi ndi'i tu tiañu'u va na ndii na ndo'ni ka'a ra, ra saa tu ña ndii va, chi ndataxi tu ña kan va na ndii, na ndo'ni nda'a ña; ra saa tu yavi nuu ñu'u na ndii va, chi ndataxi tu ña kan va na ndii na ñu'u nda'a ña. Ra ta ku'va iyoo mii chiñu, ña xa na, saa ke iyoo ña xandaku Ndioxi xi'in va na.
66020014	Ra saa sako'ni Ndioxi ña xa'ni, xi'in nuu ñú'u na ndii nuu mini ñù'ù. Ra mini ñù'ù kan ku nuu ndakuvi uvi na ndii.
66020015	Ra yuvi na köo kivi nuu libro ña ka'an ña kutiaku na xi'in Ndioxi, ra ko'ni tu ra na kan va nuu mini ñù'ù.
66021001	Te ndi'i saa xini yu iin ndivi xaa, xi'in ñu'ú xaa, saa chi ndivi kaa xi'in ñu'ú yo'o ra ndi'i va xa'a ña, ra saa tu tiañu'u va chi köo ka ra ndikaa.
66021002	Ra yu'u, ra Juan, kuvi ra xini ñuu yii ña kuu Jerusalén ña xaa, ra chi ndivi nuu ndu'u Ndioxi ke kee ña vaxi nuu ña, ra ta kaa iin ña'á ña xa ndasanduvi xi'in mii, ña tanda'a ña xi'in ra kuu yii ña, saa kaa ñuu kan xini yu.
66021003	Ra saa xini so'o yu ña ndiee ka vi ndika'an iin tachi, chi ndivi kachi ña saa: ―Ve'e ñu'u Ndioxi ra xa tiañu na yuvi va ndichi ña, ra koo ra xi'in na, ra na ñuu ra kuu na, ra mii ra kuvi ra kuu Ndioxi va na.
66021004	Ra mii Ndioxi va kuvi ra ndaku'va tiakuii nuu na, ña xaku na, ra küvi ka na, ra nii kuäku ka na, ra nii köo ka ña suchi ini, ra nii kï'in ka tu kue'e va na; saa chi takundi'i ña'a ña xa ndixiyo te yachi, ra xa ndi'i va xa'a ña ―kachi tachi kan.
66021005	Ra saa ndika'an ra ndu'u nuu tiayu ka'nu kan xi'in yu kachi ra saa: ―Vichin ra xa ndasa xaa yu takundi'i va ña'a ―kachi ra. Saa ndika'an ka ra xi'in yu kachi ra saa: ―Tiaa tu'un yo'o, chi tu'un ña ndaa, ña ndixa ni kuvi ña ―kachi ra.
66021006	Ra saa ndika'an ka ra xi'in yu, kachi ra saa: ―Xa ndixinu nuu takundi'i va ña. Yu'u kuvi ra nuu, ra yu'u kuvi tu ra ndia nuu ndi'i va, ra yu'u kuvi ra kii xa'a, ra yu'u kuvi tu ra ndia kii ndi'i va. Ra na íchi̱ ini, ra ndia mii nuu kana tiakuii va'a, ra ^taxi ña kutiaku na ke taxi yu ko'o na ra, ra köo ya'vi ra.
66021007	Ra na kuchuun sakanaa, ra ni'i na takundi'i ña'a yo'o sa yu, ra kuu yu Ndioxi na, ra na kan kuu se'e yu.
66021008	Ndi su na iyo, na uvi ini, na xïin kandixa yu'u, xi'in na kini na ^xa chiñu yakua, xi'in na ^xa'ni, xi'in na kí'vi xi'in ndia ndia ka na si'i, xi'in na tu'va na kuu na saka, xi'in na ^kañu'u ndioxi ña ku na'na, xi'in takundi'i na kuendo ni, ra takundi'i na ^xa chiñu ki'vi yo'o kuvi na ku'un nuu mini ñù'ù ña ndikavanuu ñu'ú ka'ndi xi'in, ra yo'o ke ndakuvi na ichi ña uvi ―kachi ra xi'in yu.
66021009	Ra saa kixi iin ndia tatun Ndioxi ndia uxa kan, ndia xini'i uxa copa nuu xiñu'u uxa nuu tundo'o ñà'a ña kixi xa Ndioxi, ra ndika'an ra xi'in yu kachi ra saa: ―Na'a yo'o, ra ña̱'a̱ yu ña si'i ña tanda'a xi'in ra kuu ndikachi lo'o nuu kun ―kachi ra.
66021010	Saa ndixa'an nima yu xi'in ra tatun Ndioxi kan iin xiki chee sukun, ra ndiña'a ra ñuu yii ña kuu Jerusalén nuu yu. Ra chi ndivi nuu ndu'u Ndioxi ke kee ña vaxi nuu ña.
66021011	Ra iin ^yeye'e kaa ña xi'in ndiee Ndioxi, ra iin ta kaa iin yuu ña nduvi ni saa kaa ña, ra iin ta taxa yuu ña nani jaspe saa taxa ña.
66021012	Ra ndikaa iin korra yuu chee sukun nuu ñuu kan, ra iyoo uxi uvi ye'e korra kan. Ra ndita iin iin ndia tatun Ndioxi uxi uvi saa ye'e kan; ra ndoso tu kivi uxi uvi saa ndia se'e ra Israel va ta iin ta iin ye'e kan.
66021013	Ra iyoo uni ye'e ña chi nuu kanata ñu'ù, ra iyoo tu uni ye'e ña chi nuu kita ñu'ù va, ra iyoo tu uni ye'e ña chi xitia kua'a va ña, ra iyoo tu uni ye'e ña chi xitia ichin va ña.
66021014	Ra ndo'ni uxi uvi yuu na'nu xa'a korra yuu kan, ra ndoso tu kivi uxi uvi saa ndia xindikun sata Jesús, ra kuu ndikachi lo'o va, sata ta iin ta iin yuu kan.
66021015	Ra ra tatun Ndioxi ra ndika'an xi'in yu kan, ra ^ni'i ra iin ndo̱o̱ ñu'u tu oro, ña chu'un ku'va ra iinii saa ñuu chee kan, xi'in ye'e ña, ra saa tu korra yuu kan va.
66021016	Ñuu chee kan, ra kumi kuvi tutun ña, ra iin kuvi va nuu kani ña xi'in nuu ndika ña ra saa tu nuu sukun va ña. Ra saa ki'in ku'va ra tatun Ndioxi kan ña, xi'in ndo̱o̱ ñu'u tu ni'i ra, ra uvi mil uvi ciento kilómetro kuvi ña.
66021017	Ra saa ki'in ku'va tu ra korra yuu ña ndikaa nuu ñuu kan va: Ra uni xiko u'un metro kuvi ña chi nuu sukun ña, ra ta'an ku'va ña chu'un na yuuvi yo'o va ke, ki'in ku'va ra tatun Ndioxi kan ña.
66021018	Ra korra kan ra yuu va'a ña nani jaspe ke kuva'a ña, ra mii ñuu kan ra niña oro va ke kuva'a ña, ra iin ndiakua ta ye'e yuu tata, saa ye'e ña.
66021019	Ra sa̱ví ka vi íin yuu ña ndo'ni xa'a korra yuu kan, chi niña yuu ña nduvi ní ke kuva'a ña: ra yuu ña nuu nani jaspe, ra yuu ña uvi nani zafiro, ra yuu ña uni nani ágata, ra yuu ña kumi nani esmeralda;
66021020	ra yuu ña u'un nani ónice, ra yuu ña i̱ñu̱ nani cornalina, ra yuu ña uxa nani crisólito, ra yuu ña una nani berilo, ra yuu ña ìi̱n nani topacio, ra yuu ña uxi nani crisopraso, ra yuu ña uxi iin nani jacinto, ra yuu ña uxi uvi nani amatista.
66021021	Ra uxi uvi saa ye'e kan, ra iin iin yuu ña nani perla ke kuva'a ta mii tu'un ta mii tu'un ña. Ra ya'ya ka'nu ña ndikaa ma'ñu ñuu chee kan, ra ña oro niña kuvi ña, ra iin ta ye'e yuu tata saa ye'e ña.
66021022	Ra köo ve'e ñu'u ndichi ñuu kan ndixini yu, saa chi Tata yo Ndioxi ra kuu mii takundi'i ndiee va kuvi ra kuu ve'e ñu'u ñuu kan xi'in Jesucristo ra ku ndikachi lo'o va.
66021023	Ra ñuu kan ra xiniñü'u ka ña, ña kutuun ñu'ù nuu ña, ra ni yoo xiniñü'u ka ña kuye'e nuu ña, saa chi ndiee Ndioxi ra ka'nu va ke ye'e nuu ña, ra tuun tu Jesucristo ra kuu ndikachi lo'o va nuu ña.
66021024	Ra takundi'i yuvi na iyoo nuu ña yuuvi, na ndikaku, ra ñù'ù ña tuun ñuu kan va ke kuye'e nuu na kaka na, ra takundi'i na kuu rey nuu ña yuuvi, ra ndataxi ndi'i va na ña kuika ña ku mii na, nda'a ñuu kan.
66021025	Ra ye'e ñuu kan ra ndia nii kii ke ndäsi vi ña, ra nii ñuú ke köo ka vi ikan.
66021026	Ra ndataxi na takundi'i ña kuika xi'in ña nduvi ña iyoo nuu ña yuuvi nda'a ñuu kan.
66021027	Ra ñuu kan, ra kï'vi ndia nii ña yakua, ra nii na ndikun na'na ña kuu ndioxi ndii, ra nii na ndatu'un ni kuendo, kï'vi. Chi takua na yoso kivi nuu tutu ña ka'an ña kutiaku na, ña kuu kuenda Jesucristo ra ku ndikachi lo'o va kuvi na ki'vi koo ikan.
66022001	Te ndi'i ra saa ndiña'a ra tutun Ndioxi kan iin itia ra kuíí ní nuu yu, ra ra yo'o kuvi ra taxi ña kutiaku yuvi. Ra va'a ni ra chi iin ndiakua ye'e ni'ni ra, ra nuu íin tiayu ka'nu nuu ndu'u Ndioxi xi'in nuu ndu'u ra kuu ndikachi lo'o ke kana ra.
66022002	Ra yá'a ra kua'an ra ma'ñu ya'ya ka'nu ñuu chee kan, ra uvi saa xiyo yu'u itia kan ndita itun kuii tu taxi ña kutiaku yuvi, ra uxi uvi ichi ke ^kuun kui'i nda'a nu iin kuiya, saa chi ta yoo, ta yoo va ke kuun kui'i kan nda'a nu, ra xi'in iku nda'a nu ke ^kutatan takundi'i na yuuvi.
66022003	Ra ñuu kan, ra köo ka ña'a ña tavi chi'ña. Saa chi mii Ndioxi va kuvi ra ka'ndia chiñu nuu na xi'in ra kuu ndikachi lo'o, ra na ^xachiñu nuu ra, ra ikan ke ndasaka'nu ni ka va na ra.
66022004	Ra kuni nuu va na Ndioxi, ra kundu'u kivi ra tiaan na.
66022005	Ikan ra köo ka ñuú, ra na kundee ikan ra kuniñü'u ka na ña kutuun ñù'ù nuu na, ra nii ñu'ù ña ndu'u ndivi kuniñü'u ka na kuye'e nuu na, saa chi mii va Iva yo Ndioxi kuvi ra kuye'e nuu na, ra ka'ndia na chiñu xi'in ra ndiaa ndikaa ndiku'un.
66022006	Ra saa ndika'an ra tatun Ndioxi kan xi'in yu kachi ra saa: ―Tu'un yo'o ra ña ndixa ní va kuvi ña, ra na kundiaa ní ini yo ña. Ra Iva yo Ndioxi, ra taxi ña xinituni nda'a na ndika'an ndoso tu'un ra xina'a kuvi ra ti'vi tatun ra, ña ña̱'a̱ ra takundi'i ña xa ndinumi ni kuu nuu takundi'i na xachiñu nuu ra ―kachi ra.
66022007	Ra su'va ke ^kachi Iva yo Jesús ndika'an ra: ―¡Na kundaa ini ndo chi kama ni va ndiko yu kixi yu! ¡Ra va'a ni va kee yuvi na ^kandixa tu'un yii ña ka'an Ndioxi, ña vaxi nuu tutu yo'o! ―kachi ra.
66022008	Yu'u, ra Juan, kuvi ra xini, ra xini tu so'o va yu, takundi'i ña yo'o, ra te ndi'i xini yu ña xi'in ña xini so'o yu ña, ra saa ndakusiti yu xa'a ra tatun Ndioxi ra ndiña'a ña nuu yu, ña ndasaka'nu yu ra.
66022009	Ra saa ndika'an ra xi'in yu kachi ra saa: ―Xä kun saa, chi na ndasaka'nu kun Ndioxi va; saa chi ta iyoo yo'o ña xachiñu kun nuu Ndioxi, xi'in na ndika'an ndoso tu'un ra, xi'in takundi'i na ^kandixa tu'un ra ña vaxi nuu tutu yo'o, ra ndasaka'nu na ra, saa ke iyoo tu yu'u va ―kachi ra tatun Ndioxi kan xi'in yu.
66022010	Ra saa ndika'an ka ra xi'in yu kachi ra saa: ―Chikäa se'é kun tu'un yii ña ka'an Ndioxi ña vaxi nuu tutu yo'o, saa chi xa ninumi ni va kuu ña ka'an ña.
66022011	Ra yuvi na ^xa chiñu ki'vi, ra na sa ka na chiñu ki'vi va, ra na ^xa chiñu yakua, ra na sa yakua ka na mii va na; ra na ^xa ña va'a, ra na sa ka na ña va'a va, ra na yii, ra na sa yii va'a ka va na ―kachi ra tatun Ndioxi kan xi'in yu.
66022012	Ra saa ndika'an ka Jesús kachi ra saa: ―Kuenda ni koo ndo chi kama ni va ndiko yu kixi yu, ra ndataxi yu ya'vi ta iin ta iin yuvi nda'a na, ta ku'va iyoo mii chiñu ña ^xa va na.
66022013	Yu'u kuvi ra nuu, ra yu'u kuvi tu ra ndia nuu ndi'i va, ra yu'u kuvi ra kii xa'a, ra yu'u kuvi tu ra ndia kii ndi'i va ―kachi ra.
66022014	Ra yuvi na ^ndakatia tikoto, ra va'a ni kee na, saa chi ni'i na ndiayu ña kaxi na kui'i ña iyoo nda'a itun kuii tu taxi ña kutiaku na, ra kuvi tu ki'vi na ye'e ñuu yii kan va.
66022015	Ndi su chi ke'e va tu kindoo yuvi na kuu tina, xi'in na tu'va na kuu na saka, xi'in tiaa ndia ^xa siki yasi'i, a na si'i na ^xa siki yii va tu, xi'in na xa'ni ndii, xi'in na kañu'u ndioxi ña kuu na'na, xi'in takundi'i na kutoo ní sanda'vi yuvi ra ^xa na chiñu ki'vi.
66022016	Ra saa ndika'an ka Jesús kachi ra saa: ―Yu'u, ra kuu Jesús kuvi ra ti'vi iin ra tatun yu xaa ra nuu takundi'i na ve'e ñu'u, ña ndatu'un ra xi'in na xa'a ña kuu. Ra yu'u kuvi ra kuu ndise'e ra rey David, ra kuu tu yu Kimi ri ye'e ní, ri kanata te tuvi va ―kachi ra.
66022017	Ra Tachi Yii Ndioxi xi'in na ve'e ñu'u na kuu yasi'i ra kuu ndikachi lo'o, ra su'va ke kachi na kana na: ―Na'a ndo ―kachi na. Ra yuvi na ^xini so'o, ra na kana tu na kan va yuvi ña kixi na, ra na íchi̱ ini ña kuni ko'o na tiakuii, ra na kixi na, ra ko'o na tiakuii ra taxi ña kutiaku na, ra ko'o uun va na ra, chi köo ya'vi ra.
66022018	Ra takundi'i yuvi na ^xini so'o tu'un yii ña ka'an Ndioxi, ña ndika'yu nuu tutu yo'o, ra ka'an yu xi'in na ña kuenda ni na koo na, saa chi tu ndia iin na, na ndachinuu siki tu'un yo'o, saa ra ni'i na tundo'o xa'a va ña sa Ndioxi, tundo'o ña xa ka'an mii tutu yo'o xa'a ke ni'i va na.
66022019	Ra tu ndia tu na, na kindiaa ta'an tu'un yii ña ka'an Ndioxi, ña ndika'yu nuu tutu yo'o, saa ra, saa sa tu Ndioxi xi'in va na, saa chi täxi ra ña koo kivi na nuu tutu ña ka'an ña kutiaku na xi'in ra, ra nii ñuu yii kan täxi ra ki'vi na koo na, xa ta ku'va kachi mii tutu yo'o va.
66022020	Jesús ra ^ndakani xa'a tu'un yo'o, ña kuu ña ña ndixa, kuvi ra ka'an kachi saa: ―Ña ndixa kuvi va ña, kama ni va ndiko yu ―kachi ra. Saa iyoo ña. ¡Na'a, Tata Jesús!
66022021	Ra mii Tata yo Jesucristo na taxi ña va'a kuta'vi takundi'i ndo. Amén.
