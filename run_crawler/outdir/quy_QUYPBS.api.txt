40001001	Abrahampawan Davidpa mirayninmanta kaq Jesucristopa abuelonkunam kaykuna:
40001002	Abrahanmi karqa Isaacpa taytan, Isaacñataq Jacobpa taytan, Jacobpas karqa Judapawan wawqenkunapa taytanmi.
40001003	Juda sutiyoq runam karqa Farespapiwan Zarapa taytan, mamanñataqmi karqa Tamar. Faresmi karqa Esrompa taytan, Esromñataqmi Arampa taytan.
40001004	Aranmi karqa Aminadabpa taytan, Aminadabñataq Naasonpa taytan, Naasonpas karqa Salmonpa taytanmi.
40001005	Salmonmi karqa Boozpa taytan, Rahabñataqmi karqa maman. Boozmi karqa Obedpa taytan, Rutñataqmi karqa maman. Obedmi karqa Isaipa taytan.
40001006	Isaimi karqa Rey Davidpa taytan, Davidñataqmi karqa Salomonpa taytan, Salomonpa mamanqa karqa wañukuq Uriaspa warminmi.
40001007	Salomonmi karqa Roboampa taytan, Roboamñataq Abiaspa taytan, Abiasñataqmi karqa Asapa taytan.
40001008	Asam karqa Josafatpa taytan, Josafatñataq Jorampa taytan, Joramñataqmi karqa Uziaspa taytan.
40001009	Uziasmi karqa Jotampa taytan, Jotamñataq Acazpa taytan, Acazñataqmi karqa Ezequiaspa taytan.
40001010	Ezequiasmi karqa Manasespa taytan, Manasesñataq Amonpa taytan, Amonñataqmi karqa Josiaspa taytan.
40001011	Josiasmi karqa Jeconiaspapiwan wawqenkunapa taytan Israel runakuna Babiloniaman preso pusasqa kasqanku tiempopi.
40001012	Chay tiempomantañataqmi Jeconias karqa Salatielpa taytan, Salatielñataq Zorobabelpa taytan.
40001013	Zorobabelmi karqa Abiudpa taytan, Abiudñataq Eliaquimpa taytan, Eliaquimñataqmi karqa Azorpa taytan.
40001014	Azormi karqa Sadocpa taytan, Sadocñataq Aquimpa taytan, Aquimñataqmi karqa Eliudpa taytan.
40001015	Eliudmi karqa Eleazarpa taytan, Eleazarñataq Matanpa taytan, Matanñataqmi karqa Jacobpa taytan.
40001016	Mariapa qosan Joseypa taytanmi karqa Jacob, Mariañataqmi karqa Cristowan sutichasqa Jesuspa maman.
40001017	Chaynaqariki Abrahanmanta Davidkama llapallan miraykunaqa karqa chunka tawayoq miraykunam, Davidmanta Israel runakuna Babiloniaman preso pusasqa kasqanku tiempomantañataqmi karqa chunka tawayoq miraykuna, chayna chunka tawayoq miraytaqmi karqa Babiloniaman Israel runakuna preso pusasqa kasqanku tiempomanta Cristo nacenankamapas.
40001018	Jesucristopa nacekusqanqa kaynam karqa: Mariam Joseywan casarakunanpaq rimapayasqaña karqa, manaraq kuska kachkaptinkum Maria wiksayakururqa Chuya Espiritupa atiyninwan.
40001019	Joseymi justo runa kasqanrayku Mariata juicioman churayta mana munarqachu, aswanqa upallallam rakikuruyta munarqa.
40001020	Chaynata piensachkaptinmi mosqoyninpi rikuriykurqa Señorpa angelnin hinaspam nirqa: —Davidpa miraynin Josey, ama manchakuychu Mariawan casarakuyta, payqa wiksayakurun Chuya Espiritupa atiyninwanmi.
40001021	Qari wawatam wachakunqa, paytam sutichanki Jesuswan, paymi runankunata salvanqa huchankumanta.
40001022	Tukuy kaykunam pasakurqa Diosmanta willakuqpa kayna nisqan cumplikunanpaq:
40001023	Doncellam wiksayakuruspan wachakunqa qari wawata. “Emanuel” nispam sutichanqaku chay wawata Kayqa: “Diosmi ñoqanchikwan” ninanmi.
40001024	Puñusqanmanta rikcharispanmi Josey rurarqa angelpa kamachisqanta hina hinaspam Mariawan casarakurqa.
40001025	Ichaqa manam kuskachu puñurqaku wawan wachakunankama, wachakuruptinñam suticharqa Jesuswan.
40002001	Herodes rey kachkaptinmi Jesus nacerqa Judea law Belen llaqtapi. Hinaptinmi yachayniyoq runakuna Jerusalenman chayaramurqaku intipa qespimunan lawmanta.
40002002	Hinaspam tapukurqaku: —¿Maypitaq kachkan judiokunapa reynin nacemuq? Intipa qespimunan lawpim luceronta rikuramuniku chaymi hamuniku adoraqnin —nispa.
40002003	Chayta Rey Herodes yacharuspanmi hukmanyarurqa Jerusalenpi llapallan runakunapiwan.
40002004	Hinaptinmi Rey Herodes qayachirqa llapallan sacerdotepa jefenkunatawan Diospa leynin yachachiqkunata hinaspam tapurqa maypim Cristo nacenanmanta.
40002005	Paykunam nirqaku: —Judea law Belen llaqtapim, Diosmanta willakuqmi kaynata qellqarqa:
40002006	Judeapi kaq yaw Belen llaqta, manapunim taksallaqa kawaqchu Judeapi gobiernaq llaqtakunamantaqa, qanmantam lloqsimunqa huk kamachikuq. Paymi Israel runaykunata michinqa.
40002007	Chaymi Herodes upallalla qayarachimurqa yachaqkunata hinaspam allinta tapurqa haykapim lucero rikurisqanmanta.
40002008	Paykunata Belenman kachaspanmi nirqa: —Allinta maskamuychik, wawata tariruspaykichikñataqmi willaykachimuwankichik ñoqapas rispay adoraykamunaypaq —nispa.
40002009	Reypa nisqanman hinam paykuna pasarqaku. Ñanta richkaptinkuñataqmi intipa qespimunan lawpi rikumusqanku lucero rikuriykamuspan, ñawpaqninkuta rirqa wawapa maymi kasqanpi sayanankama.
40002010	Lucerota rikuruspankum yachaqkuna ancha-anchata kusikurqaku.
40002011	Wasiman yaykuykuspankuñataqmi rikuykurqaku wawatawan maman Mariata hinaspam qonqorakuykuspanku wawata adorarqaku, baulchankuta kichaykuspankutaqmi qorqaku apasqanku qorita, inciensota hinaspa miski asnaq mirrata.
40002012	Diosmi mosqoyninkupi willarqa: —Amañam kutinkichikñachu Rey Herodesmanqa —nispa. Chaymi kutikurqaku huklaw ñannintaña.
40002013	Yachaqkuna ripukuptinmi Señorpa angelnin rikuriykurqa Joseyman mosqoyninpi hinaspam nirqa: —Hatarispayki mamantinta wawata ayqechiy Egipto nacionman hinaspa chaypi kamuy qamkunaman willamunaykama. Herodesmi maskachkan wawata wañuchinanpaq —nispa.
40002014	Joseymi puñusqanmanta hatariruspan wawata mamantinta pusarikuspan chay tuta pasarqa Egipto nacionman.
40002015	Chaypim kamurqaku Herodes wañunankama. Kaykunam pasakurqa Señormanta willakuqpa: —Churiytam Egipto nacionmanta qayamurqani —nisqan cumplikunanpaq.
40002016	Herodesmi yachaqkunapa engañarusqanta yacharuspan llumpaysuta piñakururqa hinaspam soldadonkunawan wañurachirqa Belen llaqtapi hinaspa muyuriqninpi kaq qari wawakunata, iskay watayoqmanta uraymanmi wañurachirqa yachaqkunapa tapukusqan tiempoman hina.
40002017	Chaynapim cumplikurqa Diosmanta willakuq Jeremiaspa qellqasqan, paymi nirqa:
40002018	Rama llaqtapim uyarikurqa, puraminti llakikuywan waqasqanmi uyarikurqa. Raquelmi wawankunamanta waqarqa. Consuelasqa kaytapas manaña munaspanmi waqarqa, wawankuna manaña kasqanraykum waqarqa.
40002019	Herodes wañuruptinmi Señorpa angelnin Joseyman Egipto nacionpi mosqoyninpi rikuriykurqa hinaspam nirqa:
40002020	—Hatariy hinaspa mamantinta wawata pusarikuspa riy Israel nacionnikiman, wañurunñam wawa wañuchiy munaqkunaqa —nispa.
40002021	Rikchariruspanmi Josey pusarqa wawata mamantinta Israel nacionninman.
40002022	Joseymi yacharurqa Arquelaoña Judea lawpiqa taytan Herodespa rantinpi gobiernasqanta, chayraykum manchakuspan chaymanqa mana rirqachu, mosqoyninpi Dios willaptinñam pasaqa Galilea lawmanqa.
40002023	Chayman chayaruspanñataqmi rirqa Nazaret llaqtapi yachananpaq. Chaynam karqa Diosmanta willakuqkunapa “Nazaret llaqtayoqwanmi sutichanqaku” nisqanku cumplikunanpaq.
40003001	Chay punchawkunapim Bautizaq Juan rirqa Judea law purunman kaynata willakustin:
40003002	—Wanakuychik huchaykichikmanta, Diospa munaychakunanmi hichparamunña —nispa.
40003003	Diosmanta willakuq Isaiasmi Juanmanta kaynata qellqarqa: Huk runam purunpi qaparispa rimachkan: “Señorpa hamunan ñanta allichaychik. Paypa purinankunata derechaychik.”
40003004	Juanpa pachanmi karqa camellopa pelonmanta rurasqa, weqaw watakunñataqmi karqa qaramanta, mikunanñataqmi karqa aqarway urukunapiwan purun abejapa miskin.
40003005	Runakunam Jerusalenmanta rirqaku pay uyariq, rirqakutaqmi lliw Judea lawmantapas hinaspa Jordan Mayupa lliw muyuriqninkunamantapas.
40003006	Huchankuta reqsikuspa willakuptinkum Juan bautizarqa Jordan Mayupi.
40003007	Achkallaña fariseokunapiwan saduceokuna bautizasqanman riptinmi Juan nirqa: —¡Culebrapa miraynin kaqlla runakuna! ¿Pitaq willasurqankichik hamuq castigomanta ayqenaykichikpaq?
40003008	Huchaykichikmanta wanakuspayá qawachikuychik vidaykichik tikrasqa kasqanta.
40003009	Amayá niychikchu: “Ñoqaykuqa kaniku Abrahampa mirayninmi” nispaqa. Diosqa kay rumikunamantapas Abrahampa miraynintaqa hatarirachinmanmi.
40003010	Hachaqa listoñam kachkan sachakunata sapinmanta kuchunapaq. Mana allin ruruq llapallan sachaqa kuchuspam ninaman wischuna.
40003011	Huchaykichikmanta wanakuptikichikmi yakuwan bautizaykichik, qepay hamuqmi ichaqa Chuya Espirituwan bautizasunkichik ninawan hina. Qepay hamuqqa ñoqamanta aswan atiyniyoqmi chaymi ñoqaqa usutallantapas mana apaq hinachu kani.
40003012	Paymi trigo wayrachiq hina runakunata juzganqa, wayrachinan palaqa makinpiñam kachkan pajamanta trigota chuyananpaq, trigota taqeman apaykuspanmi pajatañataq kañanqa mana amachay atina ninapi.
40003013	Jesusmi rirqa Galilea lawmanta Jordan Mayuman chaypi Juanwan bautizachikunanpaq.
40003014	Juanñataqmi mana munaspan nirqa: —Ñoqam qampa bautizanaykiqa kani ¿hinaptinchu qamraq hamuwanki bautizanaypaq? —nispa.
40003015	Chaymi Jesusñataq nirqa: —Ama harkakuwaychu, Diospa munasqanmi tukuy ima rurananchik —nispa. Chayñam Juan bautizarqa.
40003016	Jesusmi bautizarachikuspan yakumanta lloqsimurqa hinaptinmi hanaq pacha qonqayta kicharikuykuptin Jesus rikururqa Diospa Espiritunta paloma hina payman uraykamuchkaqta.
40003017	Hinaptinmi hanaq pachamanta nimurqa: —Paymi kuyasqay Churiy. Payraykum kusisqa kachkani —nispa.
40004001	Hinaptinmi Jesusta Espiritu pusarurqa purunman diablo payta tentananpaq.
40004002	Chaypim karqa tawa chunka punchaw tawa chunka tuta mana mikusqa, chaymantañam yarqarurqa.
40004003	Hinaptinmi Jesusta tentananpaq diablo asuykuspan nirqa: —Diospa Churin kaspaykiqa kay rumikunatayá kamachiy tantayarunanpaq —nispa.
40004004	Hinaptinmi Jesus nirqa: —Bibliam nin: “Runaqa kawsanqa manam mikuyllawanchu aswanqa Diospa llapa rimasqankunawanmi” nispa.
40004005	Hinaptinmi diablo pusarurqa Jerusalen chuya llaqtaman hinaspam templopa hawanpi sayaykachispan
40004006	nirqa: —Diospa Churin kaspaykiqa kaymanta pawaykuy. Bibliam nin: “Qamraykum Dios kamachinqa angleninkunata. Paykunam hapisunki rumiman chakikita mana takarunaykipaq.”
40004007	Jesusñataqmi nirqa: —Bibliapiqa nichkantaqmi: “Amam pruebamanqa churankichu Señor Diosnikitaqa” nispa.
40004008	Yapatawanmi diablo pusarurqa alto-alto orqopa puntanman hinaspam qawachirqa kay pachapi llapallan nacionkunata, qawachirqataqmi chay nacionkunapa sumaq kaynintapas.
40004009	Hinaspam nirqa: —Tukuy kaykunatam qosqayki qonqorakuykuspa adorawaptikiqa —nispa.
40004010	Hinaptinmi Jesus nirqa: —Pasaway kaymanta Satanas, Bibliam nin: “Señor Diosllaykitam adoranki, payllatataqmi servinkipas” —nispa.
40004011	Chaymi Jesusta diablo saqerurqa, angelkuna hamuruspanmi payta yanaparqa.
40004012	Juan carcelpi kasqanta Jesus yacharuspanmi pasakurqa Galilea lawman.
40004013	Nazaret llaqtamanta lloqsiruspanñataqmi qochapa patan Capernaum llaqtapi yacharqa, chay llaqtaqa kachkan Zabulon hinaspa Neftaliy lawpim.
40004014	Pasakurqaqa Diosmanta willakuq Isaiaspa qellqasqan cumplikunanpaqmi,
40004015	paymi nirqa: Jordan Mayupa waklawninpi, lamar qochapa hichpan ñanpi, Zabulonpapiwan Neftaliypa allpanpim, Dios mana reqsiq runakunapa Galilea allpanpim kayna sucedekunqa:
40004016	Tutayaypi kawsaqkunam hatun achkiyta rikururqa, llumpay tutayaypi yachaqkunamanmi achikyaykamurqa.
40004017	Chaymantam Jesus qallarirqa willakuyta: —Wanakuychik huchaykichikmanta, Diospa munaychakunanmi hichparamunña —nispa.
40004018	Galilea qochapa patanta richkaspam Jesus rikururqa Pedrowan sutichasqa Simonta wawqen Andrestawan, paykunam challwiru kasqankurayku challwachkarqaku atarrayawan.
40004019	Paykunatam Jesus nirqa: —Qatiwaychik, challwachkaq hina runakunataña huñunaykichikpaqmi atiyta qosqaykichik —nispa.
40004020	Chaynata niykuptillanmi atarrayankuta saqeruspa Jesuswan pasarqaku.
40004021	Waklawniqpiñataqmi Jesus rikururqa Zebedeopa churin Jacobota hinaspa Juanta. Chay iskay wawqekunam taytan Zebedeopiwan botepi mallankuta allichachkarqaku chaymi Jesus paykunata qayarqa.
40004022	Hinaptinmi chaylla botetawan taytankuta saqeruspa Jesustaña qatikurqaku.
40004023	Jesusmi purirqa lliw Galilea law llaqtakunapi, huñunakunanku wasikunapi Diospa munaychakusqanmanta allin noticiata willakustin hinaspa tukuy rikchaq onqoyniyoqkunata sanoyachistin.
40004024	Jesusmanta Siria lawpi llapallan kaqkuna yacharuspankum apamurqaku tukuy rikchaq onqoywan, nanaywan kaqkunata, demoniopa ñakarichisqankunata, wañuy mañayoqkunata hinaspa suchukunata, paykunatam Jesus sanoyachirqa.
40004025	Achkallaña runakunam qatirqa Galilea lawmanta, Decapolis lawmanta, Jerusalen llaqtamanta, Judea lawmanta chaynataq Jordan Mayupa waklawninmantapas.
40005001	Jesusmi llapa runakunata qawaykuspan rirqa orqopa waqtaman hinaptinmi chaypi tiyaykuptin puriqmasinkuna asuykurqa.
40005002	Hinaptinmi Jesus yachachiyta qallaykurqa kaynata:
40005003	—Mayna kusisqam “Diostam necesitani” niqkunaqa, paykunapamiki Diospa munaychakusqanqa.
40005004	—Mayna kusisqam llakisqakunaqa, paykunataqariki Diosmi consuelanqa.
40005005	—Mayna kusisqam llampu sonqoyoqkunaqa, paykunaqariki herenciapaqmi kay pachata chaskinqa.
40005006	—Mayna kusisqam yarqachikuchkaq hina hinaspa yakunayachikuchkaq hina Diospa munasqan ruray munaqkunaqa, paykunaqa saksaykuchkaq hinam kanqaku.
40005007	—Mayna kusisqam llakipayakuqkunaqa, paykunapas llakipayasqam kanqaku.
40005008	—Mayna kusisqam limpio sonqoyoqkunaqa, paykunaqariki Diostam rikunqa.
40005009	—Mayna kusisqam amachakuqkunaqa, paykunaqariki Diospa churinwan sutichasqam kanqaku.
40005010	—Mayna kusisqam Diospa munasqanman hina rurasqankumanta ñakarichisqakunaqa, paykunapamriki Diospa munaychaykusqanqa.
40005011	—Mayna kusisqam kankichik ñoqarayku runakuna kamispa ñakarichisuptikichikqa hinaspa contraykichikpi llullakuspa tukuy imatapas nisuptikichikqa.
40005012	Anchatayá kusikuychik, hatun premiotam chaskinkichik hanaq pachapi. Chaynatam ñakarichirqaku qamkunamanta ñawpaq kaq Diosmanta willakuqkunatapas.
40005013	—Qamkunaqa kay pachapi runakunapaqmi kachi hina kankichik. Kachi qamyayaruspaqa ¿imapaqtaq valenman? Manam imapaqpas servinñachu aswanqa wischusqa kaptin runakuna sarutyanallanpaqñam.
40005014	—Qamkunaqa runakunapaqmi achkiy hina kankichik, orqopa puntanpi llaqtaqa manam pakasqachu.
40005015	Mecherotaqa ratachina manam cajonpa ukunman churarunapaqchu, aswanqa altomanmi churana wasipi llapallan kaqkunata achkinanpaq.
40005016	Chaynayá qamkunapas achkichkaq mechero hina kaychik runakunapa qayllanpi chaynapi allin rurasqaykichikta qawaspanku hanaq pachapi kaq Taytaykichikta paykunapas alabanankupaq.
40005017	—Creeychik: Manam ñoqaqa hamurqani Moisespa qellqasqan ley chinkachinaypaqchu nitaq Diosmanta willakuqkunapa yachachisqankunata chinkachinaypaqchu aswanqa cumplinaypaqmi.
40005018	Cheqaptapunim nikichik: Cielowan kay pacha kanankamaqa leypaqa huk letrachallanpas nitaq huk puntochallanpas manam qechusqachu kanqa lliw cumplikunankama.
40005019	Kay leypi taksallan kaq kamachikuyllatapas mana kasukuqkunaqa hinaspa runamasinmanpas chayna yachachiqkunaqa wakinkunamanta mana valeqmi kanqa Diospa munaychakusqanpi. Allinta kasukuspa yachachiqkunam ichaqa Diospa munachakusqanpi allin reqsisqa kanqa.
40005020	Nikichikmi, sichum Diospa leynin yachachiqkunamantapas hinaspa fariseokunamantapas aswan allinta mana ruraspaykichikqa manam yaykunkichikchu Diospa munaychakusqanman.
40005021	—Uyarirqankichikmi ñawpa runakunaman kayna ñisqankuta: “Amam pitapas wañuchinkichu, pipas wañuchiqqa wañunanpaq juzgasqam kanqa” nispa.
40005022	Nikichikmi, pipas wawqenpaq piñakuqqa juzgasqam kanqa, wawqen insultaqñataqmi cortepi juzgasqa kanqa, wawqenta mana valeq upallamanta kamiqñataqmi kachkan wiñaypaq ninawan castigasqa kananpaqña.
40005023	—Chaynaqa sichum ofrendaykita apamunki templopi altarman hinaspañataq yuyariruwaq runamasiki imamantapas piñachisqaykita,
40005024	chayna kaptinqa ofrendaykita altarpa ñawpaqninpi saqeykuspayá kutirispa paywan allinyanakamuy hinaspañayá qoy ofrendaykitaqa.
40005025	—Quejakuqnikiwan rispaqa ñanllapiraqyá allinyanakuruy chaynapi juezman ama entregasunaykipaq, guardiaman juez entregaykusuptikiqa carcelmanmi aparusunkiman.
40005026	Cheqaptapunim niki: Chaymantaqa manam lloqsimunkichu debekusqaykita pasaypaq paganaykikama.
40005027	—Uyarirqankichikmi “Amam hukwanqa pierdekunkichu” niyta.
40005028	Ñoqam ichaqa nikichik: Pipas warmita munapayaspan qawaqqa sonqonpim hukwan pierdekuy huchata rurarunña.
40005029	—Chaynaqa, sichu alleq ñawiki huchallichisuptikiqa horqoruspayá wischuruy, cuerpoykipa huknin partellan chinkaruyninmi allinqa enteron cuerpontin wiñaypaq castigoman wischusqa kanaykimantaqa.
40005030	Sichu alleq makiki huchallichisuptikiqa qoruruspayá wischuruy, cuerpoykipa huknin partellan chinkaruyninmi allinqa enteron cuerpontin wiñaypaq castigoman wischusqa kanaykimantaqa.
40005031	—Ñawpaqtam nirqakutaq: “Pipas warminmanta rakikuqqa qochun rakikusqanmanta papelta” nispa.
40005032	Ñoqam ichaqa nikichik: Huk qariwan mana tupakuchkaptin warminmanta rakikuqqa chay warmin huchallikunanpaqmi saqerun, chay wischusqa warmiwan casarakuqpas huchallikuntaqmi.
40005033	—Uyarirqankichiktaqmi ñawpa runakunaman kayna nisqankutapas: “Amam yanqamantaqa jurankichu, cumplinkipunim Señorpa qayllanpi juraspa prometesqaykitaqa” niqta.
40005034	Ñoqam ichaqa nikichik: Amam jurankichikchu imaraykupas, amam jurankichikchu hanaq pacharaykupas, hanaq pachaqa gobiernaspa Diospa tiyananmi.
40005035	Amataqmi jurankichikchu kay pacharaykupas, kay pachaqa paypa sarunanmi, nitaq Jerusalenraykupas, Jerusalenqa hatu-hatun Reypa llaqtanmi.
40005036	Amataqmi jurankichu umaykiraykupas, qamqa manam huk chukchallatapas yuraqyachiyta nitaq yanayachiyta atiwaqchu.
40005037	Cheqap kaptinqa rimankichikqa “arí” nispam, mana cheqap kaptinñataqmi ninkichik “manam” nispa, imatapas kayna rimayman yapaptikiqa diablomantam.
40005038	—Uyarirqankichiktaqmi: “Runaqa pagachun ñawinwanyá hukninpa ñawinmanta, kirunwan hukninpa kirunmanta” nispa nisqankuta.
40005039	Ñoqam ichaqa ñikichik: Amayá harkakuychikchu mana allin runataqa, sichu pipas huknin uyaykipi laqyarusuptikiqa qawachiytaqyá huklawnin uyaykitapas.
40005040	Pipas quejakususpayki camisayki qechuyta munasuptikiqa qoykuyá ponchoykitapas.
40005041	Pipas huk hora puriyta carganta qepichisuptikiqa iskay hora puriytayá aparapuy.
40005042	Mañakuqnikimanqa qoykuyá, amataqyá negaychu prestakusuqnikitaqa.
40005043	—Uyarirqankichiktaqmi: “Kuyankim amistadnikita, enemigoykitañataqmi cheqninki” nispa nisqankuta.
40005044	Ñoqam ichaqa nikichik: Kuyaychik enemigoykichikkunata, mañapuychiktaq ñakarichisuqnikichikkunapaqpas.
40005045	Chaynapim qamkunaqa kankichik hanaq pachapi kaq Taytapa churinkuna, paymi intitapas qespichimun allin otaq mana allin runakunapaqpas, paytaqmi parachimun justo runakunapaqpas chaynataq mana justo runakunapaqpas.
40005046	Sichum kuyaqllaykichikta kuyaspaqa ¿ima premiotataq chaskiwaqchik? impuesto cobraq huchasapakunapas chaynataqa ruranmi.
40005047	Kuyanakuq puralla rimaykanakuspaqa ¿ima allintataq rurachkankichik? Mana judio kaqkunapas chaynataqa ruranmi.
40005048	Qamkunaqa hanaq pachapi kaq Taytaykichik hina alli-allin qespisqayá kaychik.
40006001	—Amayá allintaqa ruraychik runa qawanallanpaqchu, chayna kaptinqa hanaq pachapi Taytaykichikqa manam premiota qosunkichikchu.
40006002	Wakchakunata yanapaspaykiqa amayá corneta tocachkaq hinaqa willakachakuychu llapa runakunamanqa, iskay uyakunallam chaynataqa ruranku huñunakuna wasikunapipas chaynataq callekunapipas, chaynataqa ruranku runakunapa alabasqan kanankupaqmi, cheqaptapunim nikichik: Chaywanqa ñam chaskirunkuña premionkuta.
40006003	Limosnata qoptikiqa amayá pipas yachachunchu, nitaq kuyasqaykipas.
40006004	Pipapas mana yachasqallanta qoptikiqa tukuy ima yachaq Taytaykim premioykita qosunki lliwpa yachasqanta.
40006005	—Diosta mañakuspaykichikqa amam iskay uyakuna hinachu sayaykuspa manakunkichik huñunakuna wasikunapi hinaspa callepa esquinankunapi, chaynataqa ruranku runakuna qawanallanpaqmi. Cheqaptapunim nikichik: Chaywanqa ñam chaskirunkuña premionkuta.
40006006	Mañakuspaykiqa cuartoykiman yaykuykuspayá punkuta wichqaykuspa mañakuy mana rikuy atina Taytaykiman hinaptinqa runapa mana rikusqan qawaq Taytaykim premioykita qosunki.
40006007	—Mañakuspaykiqa amam mana judio kaqkuna hinachu hina nisqallaykita kutirispa-kutirispa rimanki, paykunam piensan llumpayta rimasqankurayku Dios uyarisqanta.
40006008	Amamá paykuna hinaqa kankichikchu, manaraqpas mañakuchkaptikichikmi Dios Taytaykichikqa yachanña imam necesitasqaykichikta.
40006009	Qamkunaqa kaynatayá mañakuychik: Hanaq pachapi Taytayku, sutiki yupaychasqa kachun,
40006010	munaychakusqayki hamuchun. Munasqaykiyá rurasqa kachun kay pachapipas hanaq pachapi hina.
40006011	Sapa punchaw mikunaykutayá kunan qowayku.
40006012	Ñoqaykupa huchaykutayá pampachawayku, ñoqaykupas mana allin rurawaqniykuta pampachasqaykuman hina.
40006013	Amayá kachaykuwaykuchu pruebamanqa, aswanqa librawaykuyá diablomanta. [Qamqa wiñaypaqmi munaychaku, hatun atiynikimantam wiña-wiñaypaq alabasqa kanki. Amen.]
40006014	—Huchallikusuqnikichik runakunata pampachaptikichikqa qamkunatapas hanaq pachapi kaq Taytaykichikmi pampachasunkichik.
40006015	Runamasikichikkunata mana pampachaptikichikqa Taytaykichikpas manam pampachasunkichikchu mana allin rurasqaykichikkunamanta.
40006016	—Ayunaspaykichikqa amam iskay uyakuna hinachu llaki uyantin kankichik, chaynaqa kanku runakuna ayunasqankuta yachananpaqmi. Cheqaptapunim nikichik, chaywanqa ñam chaskirunkuña premionkuta.
40006017	Ichaqa qam ayunaspaykiqa uyaykita upakuspayá sumaqta ñaqchakuy
40006018	chaynapi ayunasqaykita runakuna mana musyananpaq, chaynata ruraptikiqa tukuy ima yachaq Taytaykim premioykita qosunki lliwpa yachasqanta.
40006019	—Kay pachapiqa amayá qori-qollqetaqa huñukuychikchu, chaykunaqa puyurachikuqllam hinaspa ismuruqllam, suwapapas wasita yaykuruspa suwarunallanmi.
40006020	Qori-qollqetaqa huñukuychik hanaq pachapiyá. Chaypiqa manam puyurachikunmanchu nitaq ismurunmanchu, suwapas manam yaykunqachu nitaq apakunqachu.
40006021	Tukuy kapuqnikichikpa kasqanpim sonqoykichikpas kanqa.
40006022	—Ñawiqa cuerponchikpa achkiynin hinam. Ñawiki allinta qawakuptinqa tukuy vidaykim kachkan achkiyniyoq.
40006023	Ñawiki mana allinta qawakuptinmi ichaqa vidaykiqa kachkan pasaypaq tutayayllapi. Achkisuqniki tutayay hinalla kaptinqa ¡mayna tutayayraq kachkan vidaykiqa!
40006024	—Manam pipas servinmanchu iskay patrontaqa, huknintach cheqninman, huknintañataqcha kuyanman, hukninman ratakuruspachá huknintañataq desprecianman. Manam seviwaqchikchu Diostawan qollqetaqa.
40006025	—Chaynaqa ñoqam nikichik, amayá afanakuychikchu mikunaykichikmantaqa, tomanaykichikmantaqa hinaspa pachakunaykichikmantaqa. Mikuymantapas astawanqa valen vidaykichikmi, cuerpoykichiktaqmi pachamantapas astawanqa valen.
40006026	Qawariychik alton pawaq urpikunata. Paykunaqa manam tarpunkuchu nitaq cosechankuchu, manataqmi taqemanpas imatapas huñunkuchu. Ichaqa hanaq pachapi kaq Taytanchikmi mikuchin. ¡Qamkunaqa urpikunamantapas aswan valeqmi kankichik!
40006027	¿Mayqannikichiktaq afanakuspapas huk kuchusta wiñaruwaqchik?
40006028	—¿Imanasqataq afanakunkichik pachaykichikmanta? Qawariychik purun waytakunapa wiñasqanta. Manam llamkankuchu nitaq puchkankuchu.
40006029	Ichaqa nikichikmi, Rey Salomonpas sumaqllawan pachakuq kachkaspapas manam huknin wayta hinallapas pachakurqachu.
40006030	Yaw pisi iñiyniyoq runakuna, purun waytakunaqa kunan sayachkaspapas paqarinqa hornopim kañarachikun, waytakunatapas Dios pachachichkaspanqa ¿manachum qamkunatapas pachachisunkichik?
40006031	Chaynaqa amayá afanakuychikchu: “¿Imataraq mikusun? ¿Imataraq tomasun? ¿Imawanraq pachakusun?” nispaykichikqa.
40006032	Dios mana adoraqkunam tukuy chaykunamantaqa afanakunku, qamkunapaqariki kachkanmi hanaq pachapi kaq Taytaykichik. Paymi yachan tukuy imapas pisipususqaykichikta.
40006033	Puntataqa maskaychik Diospa munaychakusqantawan paypa munasqan allin ruraytayá hinaptinqa qosunkichikmi tukuy ima pisipusuqnikichikta.
40006034	Amayá afanakuychikchu hamuq punchawmantaqa. Qepa punchawkunaqa achka afanakuykunatam apamunqa, sapa punchawpaq sasachakuykunaqa amañayá hatunyachunchu.
40007001	—Amayá runamasikichiktaqa kamiychikchu chaynapi Dios mana juzgasunaykichikpaq.
40007002	Mana allin rimasqaykichikman hinam Diospas juzgasunkichik. Imaynam rurasqaykichikman hinataqmi Diospas qankunawan ruranqa.
40007003	Wawqekipa ñawinpi qopata rikuruchkaspaqa ¿imanasqamá manaqa rikunkichu ñawikipi kaspitaqa?
40007004	Ñawikipi kaspi kachkaptinqa ¿imaynataq niwaq wawqekitaqa: “Ñawikipi qopata horqorusqayki” nispaqa?
40007005	¡Allin tukuq runa! Puntataqa ñawikipi kaspitaraqyá horqokuruy chaynapi allinta qawaspa runamasikipa ñawinmanta qopata horqonaykipaq.
40007006	—Diospa kaqninkunataqa amam qonkichikchu allqokunaman, yanqam kutiriykuspa llikiparusunkichikman. Perlaskunatapas amataqmi qonkichikchu kuchikunamanqa, yanqam sarutyarunman.
40007007	—Mañakuptikichikqa Diosmi qosunkichik. Maskaychik, tarinkichikmi, qayaychik, kichasunkichikmi.
40007008	Mañakuqqa chaskinmi, maskaqqa tarinmi, qayakuqqa kichaykachikunmi.
40007009	—Churikichikmanqa ¿yaqachum rumita qoykuwaqchik tantata mañakusuptikichik
40007010	otaq culebrata challwata mañakusuptikichik?
40007011	Qamkunaqa mana allin runakuna kachkaspam churikichikmanqa allin kaqkunata qonkichik ¿chaychu mañakuqkunamanqa hanaq pachapi kaq Taytaykichik mana qosunkichikman allin kaqkunata?
40007012	—Chaynaqa runamasikichik qamkunapaq allin kaqkuna rurananta munaspaqa qamkunapas paykunapaqyá allin kaqkunata ruraychik. Chaynatam Biblia kamachiwanchik.
40007013	—Kichki punkuntayá yaykuychikqa, hatun punkunta hinaspa hatun ñannintaqa richkanku infiernomanmi, chaynintaqa achkallañam richkanku.
40007014	Kichki punkunta hinaspa kichki ñannintaqa richkanku wiñay kawsaymanmi, aschallam chaynintaqa richkanku.
40007015	—Cuidakuychik “Diosmantam willakuchkani” niq llulla runakunamanta. Paykunaqa oveja hina rikchayniyoq hamuspapas sonqonkupiqa kachkan suwa atoqkuna hinam.
40007016	Qamkunaqa sachata hinam rurunpi reqsinkichik. Manam uvastaqa pallachwanchu itanamantaqa nitaqmi higostapas pallachwanchu cardo-santomantaqa.
40007017	Allin sachaqa allintam rurun, mana allin sacham ichaqa rurun mana allinllata.
40007018	Allin sachaqa manam mana allintaqa rurunmanchu nitaqmi mana valeq sachapas rurunmanchu allin rurutaqa.
40007019	Chusu ruruyoq mana valeq sachakunataqa yantaspam kañana.
40007020	Chaynaqa rurunpimá pitapas reqsinkichik.
40007021	—Manam: “¡Señorlláy, Señorlláy!” nispa llapallan niwaqniykunachu Diospa munaychakusqanmanqa yaykunqa aswanqa hanaq pachapi kaq Taytaypa munasqan ruraqllam.
40007022	Juicio punchaw chayaramuptinqa achkallañam niwanqaku: “Señorlláy, Señorlláy, ñoqaykuqa qamraykum willakurqaniku, qamraykum demoniokunata qarqorqaniku, qamraykutaqmi achka milagrokunatapas rurarqaniku” nispa.
40007023	Hinaptinmi nisaq: “Manam reqsikichikchu. ¡Qayllaymanta asuychik mana allin ruraqkuna!” nispa.
40007024	—Nisqaykunata uyarispan ruraqqa taqra rumipa hawanpi wasichakuq allin yachayniyoq runamanmi rikchakun.
40007025	Para chayaramuptinmi lloqlla huntaramurqa, nisyu wayram pukumurqa wasiman ichaqa manam tuñirqachu taqra rumipi cimientasqa kasqanrayku.
40007026	Nisqayta uyarichkaspan mana kasukuqmi ichaqa rikchakun aqopa hawanpi wasichakuq mana umayoq runaman.
40007027	Para chayaramuptinmi lloqlla huntaramurqa, nisyu wayram pukumurqa wasiman chaymi tuñirurqa pasaypaqta.
40007028	Rimayta Jesus tukuruptinmi runakuna admirasqallaña karqaku yachachikuyninkunawan.
40007029	Atiywanmi yachachirqa, manam Diospa leynin yachachiqkuna hinallachu.
40008001	Orqopa waqtanmanta Jesus uraykamuptinmi achka runakuna qatimurqaku.
40008002	Hinaptinmi Jesusman asuykurqa leprawan onqoq runa hinaspam qonqorakuykuspan nirqa: —Señorlláy, munaspaykiqa allinyaykachillawayá —nispa.
40008003	Hinaptinmi Jesus llapchaykuspan nirqa: —Arí, munanim, allinyayña —nispa. Hinaptinmi chaypunilla chay lepra onqoynin chinkarurqa.
40008004	Chaymi Jesus nirqa: —Amam pimanpas willankichu aswanqa riyá sacerdoteman chaynapi paywan qawachikamunaykipaq. Sanoña kasqaykita yachanankupaqmi ofrendata qonki Moisespa kamachisqanman hina —nispa.
40008005	Capernaum llaqtaman Jesus chayaruptinmi soldadokunapa capitannin asuykuspan kaynata ruegakurqa:
40008006	—Señorlláy, sirvienteymi suchuyaruspan wasiypi llumpayta ñakarichkan —nispa.
40008007	Chaymi Jesus nirqa: —Rispayá allinyarachimusaq —nispa.
40008008	Hinaptinmi capitanñataq nirqa: —Señorlláy, pipaman hinaraqtaq wasiymanqa yaykuykuwaq, rimariykuptillaykim sirvienteyqa allinyarunqa.
40008009	Ñoqapas kamachiwaqniykunatam kasukuni, soldadoykunapas kamachiptiyqa kasuwantaqmi. Hukninta: “Riy” niptinmi rin, huknintañataq: “Hamuy” niptiymi hamun, sirvienteypas: “Kayta ruray” niptiyqa rurantaqmi.
40008010	Chayna nisqanwan Jesus admirakuspam qatiqninkunata nirqa: —Cheqaptapunim nikichik, Israel runakunapipas manam kayna iñiyniyoq runataqa tarirqanichu.
40008011	Nikichiktaqmi, achkaqmi hamunqaku tukuy hinastinmanta hinaspam Abrahanwan, Isaacwan hinaspa Jacobwan mikunankupaq tiyaykunqaku Diospa munaychakusqanpi.
40008012	Hinaptinmi “Diospa munaychakusqanpaqñam kani” niqkunapas tutayaypa kasqanman wischusqa kaspanku chaypi waqanqaku hinaspa kirunkuta kirichichichinqaku.
40008013	Capitantañataqmi Jesus nirqa: —Kutikuyña, iñisqaykiman hinayá rurasqa kachun —nispa. Chay sirvientenmi chay horalla sanoyarurqa.
40008014	Pedropa wasinta Jesus rispanmi chaypi tariykurqa Pedropa suegran camapi calenturawan kachkaqta.
40008015	Chaymi makinta llapchaykuptillan calentura chinkarurqa hinaptinmi hatariruspan paykunata atienderqa.
40008016	Tutayaruptinmi Jesusman pusamurqaku demoniokunapa ñakarichisqan achka runakunata hinaptinmi rimarispallan chay demoniokunata qarqorqa, sanoyachirqataqmi onqoqkunatapas.
40008017	Chaynapim cumplikurqa Diosmanta willakuq Isaiaspa kayna nisqan: “Paymi nanayninchikwan ñakarirqa onqoyninchikkunatapas apaspa.”
40008018	Jesusmi achkallaña runakuna muyuriqninpi kasqanta qawaykuspa, kamachirqa discipulonkunata lamar qochapa chimpanman pasanankupaq.
40008019	Hinaptinmi Jesusman asuykuspa Diospa leynin yachachiq nirqa: —Yachachikuq, maytaña riptikipas qatisqaykim —nispa.
40008020	Jesusñataqmi nirqa: —Kanmi atoqkunapa uchkun, kantaqmi alton pawaq urpikunapapas qesan, Diosmanta Hamuq Runapaqmi ichaqa mana kapuwanchu maypim puñuykunaypas —nispa.
40008021	Huknin puriqmasinñataqmi nirqa: —Señorlláy, qanwanmi risaq ichaqa dejaykuwayraq taytay wañukuptin pamparamunaykama —nispa.
40008022	Chaymi Jesusñataq nirqa: —Qatiwaypuni, Diospaq wañusqakunayá wañuqkunataqa pampachunku —nispa.
40008023	Jesus boteman yaykuruptinmi discipulonkunapas qatirqaku.
40008024	Richkaptinkum qochapi nisyu-nisyu wayrawan olakuna hatariramuspan botetapas yaqaña taparurqa, Jesusñataqmi puñuchkarqa.
40008025	Hinaptinmi discipulonkuna asuykuspa rikchachirqaku: —¡Señorlláy, salvawayku, chinkaykuchkanchikñam! —nispa.
40008026	Chaymi payñataq nirqa: —¿Imanasqataq manchakunkichik, pisi iñiyniyoq runakuna? —nispa. Hatariykuspataqmi qaqcharqa wayratawan lamar qochata hinaptinmi lliw hawkayarurqa.
40008027	Runakunañataqmi admirakurqaku: —¿Ima runataq kayqa? Paytaqa wayrapas, lamar qochapas kasuqmi kasqa —nispa.
40008028	Lamar qochapa waklawnin Gadara llaqtaman Jesus chayaruptinmi panteonmanta iskay runakuna payman hamurqa, iskayninkum karqa demoniopa ñakarichisqan manchakuypaq runakuna chaymi mana pipas chay ñannintaqa pasayta atiqkuchu.
40008029	Paykunam qaparirqaku: —¿Imatataq ñoqaykuwan munanki Diospa Churin Jesus? ¿Manaraq tiempopichu hamurqanki ñakarichiqniyku? —nispa.
40008030	Waklawneqpim mikuchkarqa achkallaña kuchikuna.
40008031	Chaymi demoniokuna ruegakurqa Jesusta: —Qarqowaspaykikuqa dejaykuwaykuyá wak kuchikunaman yaykunaykupaq —nispa.
40008032	Hinaptinmi Jesus nirqa: —Pasaychikyá —nispan. Chaymi demoniokunaqa runakunamanta lloqsiruspa kuchikunaman ustururqa. Chay llapallan kuchikunam waqtanta kallpaspa qochaman wichiykuspa wañururqaku.
40008033	Kuchi michiqkunañataqmi llaqtaman ayqekuspanku willakurqaku demoniopa ñakarichisqan runakunawan imam pasakusqanta.
40008034	Chaymi chay llaqtapi yachaq llapallan runakuna hamurqaku Jesusman hinaspankum ruegakurqaku llaqtankumanta huklawman pasakunanpaq.
40009001	Jesusmi boteman yaykuykuspan pasarqa lamar qochapa chimpanman hinaspam chayarurqa kikinpa llaqtanman.
40009002	Chaypi kachkaptinmi wantumurqaku suchu runata chakanapi, chaymi Jesus paykunapa iñiyninta qawaykuspa chay suchuta nirqa: —Kallpanchakuy tayta, huchaykikunatam pampachayki —nispa.
40009003	Diospa leynin yachachiqkunamantam wakiqnin piensarqaku: “Kay runaqa Diostam piñachichkan” nispa.
40009004	Chaymi piensasqankuta Jesus yachaspan nirqa: —¿Imanasqataq mana allinkunata piensankichik?
40009005	¿Mayqan nisqaytaq facil kanman: “Huchaykikunatam pampachayki” nisqaychu icha: “Hatarispayki puriy” nisqaychu?
40009006	Kunanmi yachankichik Diosmanta Hamuq Runaqa huchakunata pampachanaypaq kay pachapi atiyniyoq kasqayta. Chaynata niruspanmi suchuta nirqa: —Hatarispayki puñunaykita aparikuspa wasikiman ripukuy —nispa.
40009007	Hinaptinmi suchu runaqa hatarispa wasinman ripukurqa.
40009008	Chayta qawaykuspankum runakuna mancharikurqaku hinaspam Diosta alabarqaku sanoyachinanpaq runakunaman atiy qosqanmanta.
40009009	Chaymanta pasaspanmi Jesus rikururqa Mateo sutiyoq runata impuesto cobrananpi tiyachkaqta, paytam nirqa: —Qatiway —nispa. Hinaptinmi Mateo hatarispa paywan rirqa.
40009010	Mateopa wasinpi Jesus mikuchkaptinmi hamurqa impuesto cobraq achka runakuna hinaspa huchasapakuna, paykunam mesapi tiyaykurqaku Jesuswan hinaspa discipulonkunawan.
40009011	Chayta fariseokuna qawaykuspam Jesuspa discipulonkunata tapurqaku: —¿Imanasqamá yachachisuqnikichikqa mikuchkan impuesto cobraqkunawanqa hinaspa huchasapakunawanqa? —nispa.
40009012	Chayta uyariruspanmi Jesus nirqa: —Sano runakunaqa manam necesitankuchu medico hampinanta ichaqa onqoqkunallam.
40009013	Yachamuychik Bibliapi Diospa kayna nisqanta: “Animalkuna wañuchipuwanaykichikmantapas aswanqa munani kuyapayakuq kanaykichiktam” nispa. Ñoqaqa hamurqani manam justo runakuna qayaqchu aswanqa huchasapakuna qayaqmi.
40009014	Bautizaq Juanpa discipulonkuna asuykuspam Jesusta tapurqaku: —Fariseokunapiwan ñoqaykuqa sapa kutim ayunaniku. ¿Imanasqataq discipuloykikunaqa mana ayunankuchu? —nispa.
40009015	Chaymi Jesusñataq nirqa: —¿Yaqachum casamientoman riq runakuna llakikunmanku paykunawan novio kachkaptin? Novio paykunawan kanankamaqa manam ayunanmankuchu, hamuq punchawkunapim ichaqa novio chinkaruptin ayunanqaku.
40009016	—Mawka pachataqa manam pipas remiendanmanchu mosoq latapawanqa. Chay mosoq latapaqa chintiruspam mawka pachata astawan llikirunman.
40009017	Manataqmi pipas manaraq poqosqa vinotaqa mawka odrekunamanqa churanmanchu. Chay vino poqoruspanmi mawka odreta toqyarachinman, hinaptinmi vinopas usunman, odrepas mana valeqñam kanman. Chaymi mana poqosqa vinotaqa mosoq odrepi churana chaynapi odre mana toqyarunanpaq nitaq vinopas usunanpaq.
40009018	Jesus chaykunata nichkaptinmi judiokunapa huknin kamachikuq Jesuspa qayllanpi qonqorakuykuspan nirqa: —Warmi churillaymi kunachallan wañukun, rispaykiyá payta hapiykapamuway kawsarinanpaq —nispa.
40009019	Jesusmi paywan pasarqa discipulonkunapiwan kuska.
40009020	Hinaptinmi Jesusman chunka iskayniyoq wataña flujowan onqoq warmi asuykuspan qepanmanta pachanpa patanta llapchaykurqa,
40009021	paymi piensarqa “Pachallantapas llapchaykuspayqa allinyarusaqmi” nispa.
40009022	Chaymi Jesus muyuriykuspan payta qawarqa hinaspam nirqa: —Kallpanchakuy mamáy, iñisqaykiraykum allinyarunki —nispa. Hinaptinmi chaylla allinyarurqa.
40009023	Chay kamachikuqpa wasinta Jesus chayaruptinmi qena tocaqkunapas listollaña kachkasqaku pampamunankupaq, chaynataqmi runakunapas qaparkachachkasqaku.
40009024	Chaymi Jesus nirqa: —Lloqsiychik kaymanta, sipasqa manam wañusqachu kachkan aswanqa puñuchkanmi —nispa. Hinaptinmi runakuna asipayarqaku Jesusta.
40009025	Runakunata hawaman lloqsirachispanñataqmi Jesus asuykurqa sipasman, makinmanta aysariykuptinmi hatarirurqa.
40009026	Chaymi llapallan llaqtakunapi chay pasakusqanmanta lliw yacharurqaku.
40009027	Chaymanta Jesus pasaptinmi iskay ñawsakuna qatirqa qayaykachakustin: —Davidpa mirayninmanta hatun kamachikuq, llakipayariykullawayku —nispa.
40009028	Wasiman Jesus yaykuruptinmi chay ñawsakuna asuykurqa hinaptinmi Jesus tapurqa: —¿Creenkichikchu munasqaykichik rurarunayta? —nispa. Chaymi nirqaku: —Arí, taytáy —nispa.
40009029	Hinaptinmi ñawinkuta Jesus llapchaykuspan nirqa: —Iñisqaykichikman hinayá rurasqa kachun —nispa.
40009030	Chaymi qawarikuruptinku Jesus avisarqa paykunata: —Amam pimanpas willankichikchu —nispa.
40009031	Aswanqa paykuna lloqsiruspam tukuy chay llaqtakunapi willakururqaku Jesuspa rurasqanmanta.
40009032	Ñawsamanta sanoyaq runakuna lloqsichkaptinñataqmi Jesusman pusaramurqaku demoniopa ñakarichisqan mana rimaq runata.
40009033	Demoniota Jesus qarqoruptinñataqmi chay runa rimarirurqa. Runakunañataqmi admirakurqaku: —Kaynataqa manam haykapipas rikurqanikuchu Israel nacionpiqa —nispa.
40009034	Fariseokunañataqmi nirqaku: —Kay runaqa demoniokunataqa qarqon demoniokuna kamachiqpa atiyninwanmi —nispa.
40009035	Jesusmi purirqa llapallam llaqtakunapi hinaspa llaqtachakunapipas huñunakunanku wasikunapi Diospa munaychakusqanmanta yachachistin, allin noticiakunata willakustin chaynataq tukuy onqoqkunata hinaspa nanayniyoqkunata sanoyachistin.
40009036	Runakunata qawaykuspanmi llakipayarikurqa wischusqa, cheqesqa hinaspa mana michiqniyoq ovejakuna hina kasqankumanta.
40009037	Chaymi discipulonkunata nirqa: —Achkallañam kachkan cosechanapaqqa, cosechaqkunam ichaqa aslla.
40009038	Chaynaqa mañakuychikyá chakrayoqta cosechaqkunata kachananpaq.
40010001	Chaymantam Jesus qayarqa chunka iskaynintin discipulonkunata hinaspam atiyta qorqa demoniokunata qarqonankupaq chaynataq imaymana rikchaq onqoyniyoqkunatapas hinaspa nanayniyoqkunatapas allinyachinankupaq.
40010002	Chay chunka iskaynintin apostolkunaqa kaykunam: punta qayasqan Simon, paypa huknin sutinmi Pedro, wawqen Andres, Zebedeopa churin Jacobowan Juan,
40010003	Felipe, Bartolome, Tomas, impuesto cobraq Mateo, Alfeopa churin Jacobo, Tadeo,
40010004	cananista partidomanta kaq Simon hinaspa Jesus traicionaq Judas Iscariote.
40010005	Kay chunka iskayniyoq discipulonkunatam Jesus kacharqa kaynata kamachispan: —Amam rinkichikchu mana judio runakunapa llaqtanmanqa, amataqmi yaykunkichikchu Samaria runakunapa llaqtanmanpas.
40010006	Puntataqa riychik chinkasqa ovejakuna hina Israelpa miraynin runakunamanyá.
40010007	Rispayá willakamuychik: “Diospa munaychakunanmi hichparamunña” nispa.
40010008	Onqoqkunatayá allinyachimuychik, wañuqkunatayá kawsarichimuychik, leprawan onqoqkunatayá allinyachimuychik, qarqomuychiktaqyá demoniokunatapas. Qamkunaqa mana imallawanmi chaskirqankichik kay atiyta, mana imallapaqtaqya qamkunapas qomuychik.
40010009	—Illaspaykichikqa amam apankichikchu imayrikuq qollqetapas
40010010	nitaq qoqawtapas nitaq mudakunapaq camisatapas, usutatapas nitaq iskay tawnatapas. Llamkasqaykichikmantaqa chaskinaykichikmi mikunaykichikta.
40010011	—Maylaw llaqtamanpas otaq llaqtachamanpas chayaspaykichikqa maskaychikyá allin runa kaqta hinaspayá chaypi samaychik lloqsinaykichikkama.
40010012	Wasiman yaykuspaqa: “Hawkalla kaychik” nispam rimaykunkichik.
40010013	Wasipi kaqkuna allin runa kaptinqa, paykunapaqyá mañakuychik hawka kayta, chay wasipi runakuna mana allin kaptinqa, manam chaynachu kanqa.
40010014	Pipas mana chaskisuptikikchikqa hinaspa mana uyarisuptikichikqa chay wasimantayá otaq chay llaqtamantayá lloqsiychik, taspiychikyá usutaykichikpi allpatapas.
40010015	Cheqaptapunim nikichik, juicio punchawpiqa chay llaqtam aswan castigasqa kanqa Sodoma hinaspa Gomorra llaqtakunamantapas.
40010016	Atoqkunapa kasqanman ovejakunata kachachkaq hinam qamkunata kachachkaykichik, chaynaqa culebra hina sacreyá kaychik ichaqa paloma hina mana imanakuq.
40010017	Cuidakuychikyá, runakunam juzgadoman entregasuspaykichik maqasunkichik huñunakuna wasikunapi.
40010018	Ñoqaraykum apasunkichik gobiernaqkunaman hinaspa reykunaman. Chaynapim paykunaman ñoqamanta willakunkichik, willakunkichiktaqmi mana judio kaq runakunamanpas.
40010019	Autoridadkunaman apasuptikichikqa amam llakikunkichikchu imaynam otaq imam rimanaykichikmantaqa, Diosmi yachachisunkichik chay ratopi imam rimanaykichiktaqa.
40010020	Manam kikillaykichikmantachu rimankichikqa, ichaqa Taytaykichikpa Espiritunmi rimachisunkichik.
40010021	—Runakunam wawqenta traicionanqa wañunanpaq taytapas churintam traicionanqa, chaynataqmi churi-wawakunapas tayta-mamanpa contranpi hatarispa wañuchinqaku.
40010022	Ñoqaraykum llapallan runakuna cheqnisunkichik ichaqa kay pachapa tukupayninkama ñoqapi takyaqtam Diosqa salvanqa.
40010023	Huk llaqtapi cheqnisqa kaspaqa huklaw llaqtamanñayá ayqekuychik. Cheqaptapunim nikichik, Diosmanta Hamuq Runaqa kutimusaq manaraqpas Israel llaqtakunapi puriyta tukuchkaptikichikmi.
40010024	—Manam pipas yachachiqninmanta aswan allin reqsisqaqa kanmanchu nitaq sirvientepas patronninmantaqa.
40010025	Allinmi kanman discipulopaq yachachiqnin hina kaynin, chaynataq sirvientepas patronnin hina kaynin. Kay taytaykichiktapas Beelzebuwan sutichawachkaspankuqa aswanraqchiki qamkunataqa.
40010026	—Chaynaqa amayá manchakuychikchu runakunataqa. Imapas pakasqa kaqkunaqa qawachisqam kanqa chaynataqmi mana yachasqa kaqkunapas yachasqataq kanqa.
40010027	Qamkunaman tutayaypi hina willasqaytaqa runakunamanyá achkiypi hina willakuychik, upallalla nisqaytañataqyá willakuychik wasipa altosninmanta hina.
40010028	Amayá manchakuychikchu runa wañuchiqkunataqa, manam almantaqa wañuchinmankuchu, manchakuychikqa almantin cuerpontinta wiñaypaq castigoman wischuqtayá.
40010029	—¿Manachum iskay pichinchurruchakunatapas rantikunku as qollqellapaq? Chaywanpas manam mayqanpas wañunmanchu Dios Taytaykichik mana munaptinqa.
40010030	Qamkunapaqa chukchaykichikpas llapallanmi yupasqa kachkan.
40010031	Chaynaqa amayá manchakuychikchu, qamkunaqa pichinchurruchakunamantapas aswan valeqmi kankichik.
40010032	—Runakunapa qayllanpi mana penqakuspa ñoqamanta willakuqtaqa ñoqapas hanaq pacha Taytaypa qayllanpim willakusaq ñoqapa kasqanta.
40010033	Runakunapa qayllanpi negaqniytaqa ñoqapas negasaqmi hanaq pachapi kaq Taytaypa qayllanpi.
40010034	—Ama creeychikchu ñoqa kay pachaman hamusqaywan hawkalla kanaykichikta, aswanqa ñoqaraykum peleanqaku.
40010035	Hamuniqa qaripas taytanpa contranpi kananpaqmi, warmi wawapas mamanpa contranpi kananpaqmi chaynataq llumchuypas suegranpa contranpi kananpaqmi.
40010036	Chaynaqariki cheqniqninqa kanqa wasinpi kaqkunallam.
40010037	—Pipas mama-taytanta ñoqamanta aswan kuyaqqa manam ñoqapaq hinachu, pipas churi-wawanta ñoqamanta aswan kuyaqqa manataqmi ñoqapaq hinachu.
40010038	Pipas ñoqarayku ñakaristin qatiwaqniyqa ñoqapaq hinam.
40010039	Pipas vidallan kuyaqqa pierderunqam, pipas ñoqarayku wañuqmi ichaqa kawsanqa.
40010040	—Pipas qamkunata chaskiqnikichikqa ñoqatam chaskiwan, pipas ñoqata chaskiwaqñataqmi kachamuwaqniy Taytayta chaskin.
40010041	Sichum pipas Diosmanta willakuqta chaskiykunqa paymanta willakuq kasqanrayku hinaspaqa kikin Diosmantam chay willakuqpa chaskinan premionta chaskinqa. Sichum pipas allin runata chaskiykunqa allin runa kasqanrayku hinaspaqa kikin Diosmantam chay allin runapa chaskinan premionta chaskinqa.
40010042	Qatiqniy kasqanrayku mayqan humilde iñiqniykunamanpas chiri yakullapas qoykuqqa premiontam chaskinqa.
40011001	Jesusmi chunka iskayniyoq discipulonkunaman kamachiyta tukuruspan pasarqa paykunapa llaqtankunapi yachachinanpaq hinaspa Diosmanta willakunanpaq.
40011002	Juanñataqmi carcelpi kachkaspa Cristopa rurasqankunata yacharuspan qatiqninkunamanta iskayta kacharqa
40011003	Jesusta kaynata tapumunankupaq: —¿Qamchu kanki Diosmanta hamuq icha huktachu suyasaqku? —nispa.
40011004	Chaymi Jesusñataq nirqa: —Kutispa Juanman willamuychik qawasqaykichiktawan uyarisqaykichikta.
40011005	Willamuychikyá: “Ñawsakunam qawakuchkanña, suchukunam purichkanña, leprawan onqoqkunam sanoyachkanña, mana uyarikuqkunam uyarikuchkanña, wañusqakunam kawsarichkanña chaynataqmi wakchakunapas allin noticiata uyarichkanña” nispa.
40011006	¡Mayna kusisqam ñoqamanta mana iskayrayaqkunaqa!
40011007	Paykuna pasakuptinmi runakunaman Juanmanta Jesus tapurqa: —¿Ima qamuwaqtaq rirqankichik purunta? ¿Wayrapa aytinyachisqan soqosta qawaqchu?
40011008	¿Pi qawaqtaq rirqankichik? ¿Allin pachawan pachasqa runata qawaqchu? Allin pachawan churakuqqa reykunapa wasillanpim kachkan.
40011009	Aswanqa ¿pi qawaqtaq rirqankichik? ¿Diosmanta willakuq runa qawaqchum? Arí, payqa Diosmanta willakuqkunamantapas aswan reqsisqaraqmi.
40011010	Diosqa Juanmantam Bibliapi willakurqaña kaynata: “Ñoqam kachamusaq hamunaykipaq allichapusuqniki willakuqniyta” nispa.
40011011	Cheqaptapunim Bautizaq Juantaqa mana pipas igualanchu. Chaywanpas Diospa munaychakusqanpi kaq humildellapas Juanmantaqa aswan reqsisqaraqmi.
40011012	—Bautizaq Juanpa hamusqanmantapunim Diospa munaychakusqanta atacachkanku, chayqa paykunapa makinpiñam kachkan.
40011013	Diosmanta llapallan willakuqkunam Moisespa qellqasqankunapiwan rimarqa Juan hamunankama Diospa munaychakunanmanta.
40011014	Qamkuna creeyta munaptikichikqa, Juanmi chay suyasqaykichik Elias.
40011015	Uyariwaqniykunaqa kasukuychikyá.
40011016	—¿Pimantaq tupachiyman kunan tiempo runakunata? Paykunaqa rikchakun plazakunapi pukllaspa amigochankunawan qayaykachanakuq warmakunamanmi.
40011017	Paykunam ninakunku: “Tocanikum qenata ichaqa manam tusunkichikchu, takinikum aya takita ichaqa manam waqankichikchu” nispa.
40011018	Bautizaq Juanmi aslla mikuq karqa, manataqmi vinotapas tomaqchu ichaqa paymantam ninku: “Payqa demonioyoqmi” nispa.
40011019	Diosmanta Hamuq Runa mikuptiyñataqmi hinaspa vinota tomaptiyñataqmi niwanku: “Qamqa mikuysapa vino upyakuqmi kanki hinaspapas qamqa kanki impuesto cobraqkunapa hinaspa huchasapakunapa amistadninmi” nispa. Diospa munasqan yachaqkunam ichaqa yachayniyoq kasqaykuta qawachikuniku rurasqaykuwan.
40011020	Llaqtakunapi achkallaña milagrokuna rurasqanwan runakuna mana wanakuptinmi Jesus nirqa:
40011021	—¡Imaynaraq kanki Corazin llaqta! ¡Imaynaraq kanki Betsaida llaqta! Sichum Tiro llaqtapi hinaspa Sidon llaqtapi qamkunawan rurasqayta hina milagrokunata rurayman karqa hinaptinqa unayñach sinchita llakikuspanku huchankumanta wanakunmanku karqa.
40011022	Chayraykum juicio punchawpiqa Tiropi chaynataq Sidonpi yachaqkunamantapas aswanraq castigasqa kankichik.
40011023	Capernaum llaqta, ¿creenkichum hanaq pachaman hoqarisqa kayta? Uraykachisqam kanki uku pachakama. Sodoma llaqtapi kay milagrokuna rurasqayta ruraptiyqa chay llaqtam kunankama kanman karqa.
40011024	Chayraykum juicio punchawpiqa Sodomapi chaynataq Gomorrapi yachaqkunamantapas aswanraq castigasqa kanki.
40011025	Chay tiempopi Jesus mañakuspanmi Taytanta nirqa: —Hanaq pachapipas kay pachapipas munaychakuq Taytáy, kay yachaykunatam pakaykurqanki yachayniyoqkunamantawan entiendeqkunamanta hinaspam qawaykachinki pisi yachayniyoqkunamanña chayraykum alabayki.
40011026	Arí, Taytáy, qanmi munarqanki chaynata.
40011027	—Taytaymi qoykuwarqa tukuy imakunata. Ñoqa Churitaqa manam pipas reqsiwanchu aswanqa Taytallaymi, manataqmi Taytaytaqa pipas reqsinchu aswanqa ñoqa Churillanmi, Churipa reqsichisqallantaqmi reqsin Taytataqa.
40011028	Hamuychik ñoqaman llapallan pisipasqakuna hinaspa qepichkaq hina ñakariqkuna, ñoqam samachisqaykichik.
40011029	Llasawaqniy yugoyta apaspayá ñoqamanta yachaychik, ñoqaqa kani llampu sonqo humillakuqmi, chaynata ruraspaqa tarinkichikmi samayta.
40011030	Yugoyqa facil apayllam, qepiypas sampallataqmi.
40012001	Jesusmi samana punchawpi richkarqa tarpusqa chakrapa ukunta. Discipulonkunañataqmi yarqarachikuspa trigopa espigan rachuyta qallaykuspa mikurqaku.
40012002	Fariseokunañataqmi chayta qawaykuspanku Jesusta nirqaku: —Discipuloykikunaqa rurachkanku samana punchawpi leypa harkakusqan ruraykunatam —nispa.
40012003	Chaymi payñataq nirqa: —¿Manachum leerqankichik puriqmasinkunapiwan yarqaymanta kaspa Davidpa imam rurasqanta?
40012004	Davidmi Diospa wasinman yaykuruspa sacerdotekunallapa mikunan Diospa tantankunata mikururqa, mikuykachirqataqmi puriqmasinkunamanpas.
40012005	Moisespa qellqasqanpiqa ¿manachum leerqankichik? Sacerdotekunam templopi samana punchawpi llamkaspa mana samarqakuchu ichaqa chaywanqa manam huchallikurqakuchu.
40012006	Ñoqam nikichik, kaypiqa kachkan templomantapas aswan respetanaraqmi.
40012007	Bibliam nin: “Animalkuna wañuchipuwanaykichikmantapas aswanqa munani kuyapayakuq kanaykichiktam” nispa. Kayta entiendespaykichikqa manam culpawaqchikchu mana huchayoqkunata.
40012008	Diosmanta Hamuq Runaqa munaychakunim samana punchawpipas.
40012009	Jesus chaymanta pasaspanñataqmi yaykururqa huñunakunanku wasiman.
40012010	Chaypim kachkarqa chakisqa makiyoq runa hinaptinmi Jesusta imallamantapas acusanankupaq tapurqaku: —¿Diospa leyninqa permitinchu samana punchawpi onqoq sanoyachiyta? —nispa.
40012011	Chaymi Jesusñataq nirqa: —¿Mayqannikichiktaq ovejaykichik uchkuman samana punchawpi wichiykuptinqa mana horqowaqchikchu?
40012012	¡Runakunaqa ancha valorniyoqmi ovejakunamantapas! Chaynaqa leyqa permitinmi samana punchawpi allin ruraytaqa.
40012013	Chaymantam chay runata nirqa: —Haywariy makikita —nispa. Haywariykuptillanmi makin sanoyarurqa huknin makin hina.
40012014	Chaymi fariseokuna lloqsiruspanku tanteanakurqaku Jesusta wañurachinankupaq.
40012015	Jesusñataqmi chayta yachakuruspan pasakurqa chaymanta, achkallaña runakuna qatiptinmi sanoyachirqa lliw onqoqkunata.
40012016	Paykunatam nirqa: —Amam pimanpas willakunkichikchu pim kasqaytaqa —nispa.
40012017	Chaynataqa nirqa Diosmanta willakuq Isaiaspa nisqan cumplikunanpaqmi. Paywanmi Dios kaynata nichirqa:
40012018	Paymi serviqniy, paytam ñoqaqa akllakurqani, paytam kuyani, payraykum kusisqa kachkani. Espirituywanmi paytaqa huntaykusaq, nacionkunamanmi allin arreglomanta willachisaq.
40012019	Manam peleanqachu. Manam qaparinqachu. Manam pipas callekunapi qayakusqantapas uyarinqachu.
40012020	Allin arreglota ruraspa munaychakunankamam, mana pakinqachu qewisqa soqosllatapas. Manam wañuchinqachu tumpalla rupaq mecherotapas.
40012021	Paypi confiankuspam suyanqaku nacionkunapas.
40012022	Chaymantam Jesusman aparamurqaku demonioyoq mana rimaq ñawsa runata. Jesus sanoyarachiptinmi chay runaqa qawarikuruspan rimarqa.
40012023	Llapa runakunañataqmi admirakuspa nirqaku: —¿Kaychu kanman Davidpa mirayninmanta hatun kamachikuq? —nispa.
40012024	Fariseokunañataqmi chayta uyariruspanku nirqaku: —Kay runaqa demoniokunataqa qarqon demoniokuna kamachiq Beelzebupa atiyninwanmi —nispa.
40012025	Piensasqankuta yacharuspanmi Jesus nirqa: —Mayqan nacionpas chaqwallapi rakinasqa kaspaqa purmanqam, llaqtapas otaq familiapas rakinasqa kaspaqa manataqmi takyanchu.
40012026	Satanas kikillanta qarqokuptinqa ¿imaynataq munaychakusqanqa takyanman?
40012027	Nisqaykichikpi hina Beelzebupa atiyninwan demoniokunata qarqoptiyqa ¿pipa atiyninwantaq qatiqnikichikqa demoniokunata qarqon? Chaynaqa paykunam juzgasunkichik.
40012028	Ñoqaqa demoniokunataqa qarqoni Diospa Espiritunwanmi, chaynaqa Diospa munaychakusqanqa chayaramusunkichikñam.
40012029	—Kallpasapa runapa wasinmantaqa manam pipas suwakuyta atinmanchu manaraq puntata payta chaqnaruspaqa. Chayraqmi ichaqa imankunatapas wasinmanta apakunman.
40012030	—Pipas mana favorniypi kaqqa contraypim kachkan, cosechapi ñoqawan mana huñuqñataqmi usuchichkan.
40012031	—Chayraykum ñoqa nikichik: Diosqa pampachanqam llapallan huchallikuqninkunata chaynataq kamiqninkunatapas, Chuya Espirituta kamiqkunatam ichaqa mana haykapipas pampachanqachu.
40012032	Pipas Diosmanta Hamuq Runapa contraypi rimaqqa pampachasqam kanqa, Chuya Espirituqa contranpi rimaqmi ichaqa mana pampachasqachu kanqa kay tiempopipas nitaq hamuq tiempopipas.
40012033	—Allin sachaqa allintam rurun, mana allin sachañataqmi mana allinllata rurun, sachaqa rurunpim reqsichikun.
40012034	¡Culebrapa castankuna! ¿Imaynamá allintaqa imatapas niwaqchik mana allin runa kachkaspaykichikqa? Runaqa riman sonqonpi huntallaña kaqkunamantam.
40012035	Allin runaqa sonqonpi kaq allin kapuqninkunamanta horqospanmi allinllata riman, mana allin runañataqmi mana allinllata riman mana allinkuna sonqonpi kasqanrayku.
40012036	Nikichikmi, juicio punchawpim llapallaykichik cuentata qonkichik tukuy mana allinkuna parlasqaykichikmanta.
40012037	Rimasqaykiman hinam Dios juzgasunki inocente kanaykipaqpas otaq culpasqa kanaykipaqpas.
40012038	Chaymantam wakin fariseokunapiwan Diospa leynin yachachiqkuna Jesusta nirqaku: —Yachachikuq, milagrotayá qawachiwayku chaynapi Diosmanta kasqaykita yachanaykupaq —nispa.
40012039	Chaymi Jesusñataq nirqa: —Yaw mana kasukuq mana allin casta runakuna, qamkunaqa milagrotaraqmi mañawachkankichik. Manam qawachisqaykichikchu milagrotaqa, qawaspaqa-qawachisqaykichik Diosmanta willakuq Jonasta imam pasasqallantam.
40012040	Imaynam Jonas hatun challwapa wiksanpi karqa kimsa punchaw kimsa tutan, chaynam Diosmanta Hamuq Runapas kasaq allpapa ukunpi kimsa punchaw kimsa tutan.
40012041	Ninive llaqtapi runakunam kawsarimunqaku kay runakunapiwan kuska juicio punchawpi hinaspam kay runakunata acusanqa. Paykunaqa huchankumantam wanakurqaku Jonaspa willakusqanwan, Jonasmantapas aswan allin willakuqmi kaypiqa kachkani.
40012042	Saba nacionniyoq reinapas juicio punchawpi kaypi kaq runakunapiwan kawsarimuspanmi paykunata acusanqa. Payqa hamurqa karu-karu llaqtamantaraqmi Rey Salomonpa yachaynin uyariq. Salomonmantapas aswan yachayniyoqmi kaypiqa kachkani.
40012043	—Runamanta demonio lloqsiruspaqa qochqakunapim samananpaq maskastin purin, mana tarispanñataqmi
40012044	nin: “Lloqsimusqay runamanyá kutikusaq” nispa. Kutirispanñataqmi chay runapa sonqonta tariykun chunnichkaqta, sumaq allichasqata hinaspa sumaq pichasqata.
40012045	Kutirispanmi pusaramun kikinmantapas peornin qanchis demoniokunataraq chaynapi chay runaman yaykuspa yachanankupaq. Chaymi chay runaqa rikurirun ñawpaq kasqanmantapas astawan peorña. Chaynam pasarunqa kay mana allin runakunatapas.
40012046	Runakunata Jesus rimapayachkaptinraqmi mamanpiwan wawqenkuna chayaramurqaku hinaspam hawallapi sayaykurqaku Jesuswan parlayta munaspanku.
40012047	Chaymi huk kaqnin willarqa Jesusman: —Mamaykipiwan wawqekikunam sayachkanku hawapi qanwan parlaykuyta munaspa —nispa.
40012048	Hinaptinmi Jesusñataq chay willaqninman nirqa: —¿Pitaq mamayqa, pitaq wawqeykunaqa? —nispa.
40012049	Chaymantañataqmi discipulonkunaman makinta haywarispa nirqa: —Paykunam mamaywan wawqe-paniykunaqa.
40012050	Pipas hanaq pachapi Taytaypa munasqan ruraqmi wawqeyqa, paniyqa hinaspa mamayqa —nispa.
40013001	Chay punchawmi Jesus wasimanta lloqsiruspan tiyaykurqa lamar qochapa patanpi.
40013002	Achkallaña runakuna kaptinmi boteman yaykuspan tiyaykurqa, lliw runakunañataqmi qocha patallanpi karqaku.
40013003	Chaymi Jesus achka yachachikuykunata rimarirqa kayna rikchanachiykunawan: —Huk runam rirqa tarpukuq.
40013004	Muhuta maqchiptinmi wakin wichirqa ñanman, chaytam kullkukuna hamuruspan mikururqa.
40013005	Wakinñataqmi wichiykurqa ranraman hinaptinmi chay muhu chaylla wiñaramurqa as allpallapi kasqanrayku.
40013006	Ichaqa inti rupariykamuptinmi mana sumaq sapichakusqa kasqanrayku chakirurqa.
40013007	Wakin muhuñataqmi wichiykurqa kichka-kichka ukuman hinaptinmi kichkakuna wiñaruspa muhu wiñaqta eqoyarachirqa.
40013008	Wakinñataqmi allin allpaman wichiykusqanrayku wiñaruspan rururqa, wakinmi huk muhullamanta rururqa pachakta, wakinñataq soqta chunkata, wakinñataq kimsa chunkata.
40013009	—Uyariwaqniykunaqa kasukuychikyá.
40013010	Hinaptinmi discipulonkuna Jesusman asuykuspa tapurqaku: —¿Imanasqataq runakunataqa rikchanachispa yachachinki? —nispa.
40013011	Chaymi payñataq nirqa: —Qamkunamanmi Diospa munaychakusqanmanta ñawpaq mana yachasqaykichikkunata yachachikichik, wakin runakunamanmi ichaqa mana chaynatachu yachachini.
40013012	Kapuqniyoqmanqa achkataraqmi yapasaq, aslla kapuqniyoqmantam ichaqa aslla kapuqnintapas qechurusaq.
40013013	Chaymi paykunamanqa rikchanachispa rimapayani. Qawakuchkaspapas manam rikunkuchu, uyarichkaspapas manataqmi entiendenkuchu.
40013014	Chayraykum paykunapiqa cumplikun Diosmanta willakuq Isaiaspa nisqan. Paymi nirqa: “Uyarispapas manam entiendenkichikchu, qawakuspapas manam cuentata qokunkichikchu.
40013015	Kay runakunapa sonqonqa rumiyarunmi. Paykunaqa rikurirun sasa uyarikuqmi. Qemchikurunkum mana rikukunankupaq. Upa tukurunkum mana uyarinankupaq chaynapi tukuy sonqonkuwan mana entiendenankupaq, chaynapi mana kutirikamuwanankupaq chaynapi mana sanoyachinaypaq”
40013016	—Mayna kusisqam kankichik kaykuna qawaqkunaqa hinaspa uyariqkunaqa.
40013017	Cheqaptapunim nikichik, Diosmanta willakuq achka runakunam justo kaq runakunapiwan rikusqaykichikta rikuyta munarqaku ichaqa manam rikurqakuchu, uyarisqaykichiktapas uyariytam munarqaku ichaqa manam uyarirqakuchu.
40013018	—Yachaychikyá tarpuqwan rikchanachisqaypa imam ninanta:
40013019	Diospa munaychakusqanmanta willakuyta uyarichkaspan mana entiendeqqa ñanman wichiykuq muhumanmi rikchakun, mana allin hamuruspanmi tarpusqa muhuta qechurun sonqonmanta.
40013020	Wakin runañataqmi rikchakun ranraman wichiykuq muhuman. Diospa palabranta uyarispam kusisqallaña chaskin.
40013021	Aswanqa mana sapichasqa kasqanraykum mana unaytachu kawsan. Ñakarispa hinaspa Diospa palabranrayku cheqnisqa kasqanwan hukmanyaruspam chaylla urmarun.
40013022	Wakin runañataqmi rikchakun kichka-kichka ukuman wichiykuq muhuman. Diospa palabranta uyarichkaspanpas kay pachapi kaqkunamanta sinchita preocupakuspanmi kusikuytapas tarin llapa kapuqninkunallapi chaynapim payqa kikillanta engañakun. Tukuy kaykuna runapa sonqonman yaykuruptinmi Diospa palabranqa mana yanapanñachu.
40013023	Wakin runakunam ichaqa rikchakun allin allpaman wichiykuq muhuman, paykunaqa Diospa palabranta uyarispam entiendenku, paykunaqa rikchakun allin cosecha qespiqmanmi. Wakinmi chulla granollamanta pachak ruruq hina, wakinñataq soqta chunka ruruq hina, wakinñataq kimsa chunka ruruq hina.
40013024	Jesusmi huk rikchanachiytawan nirqa: —Diospa munaychakusqa rikchakun chakranpi allin muhu tarpuqmanmi.
40013025	Ichaqa puñuchkaptinkum trigo tarpusqanman enemigon chaqchuykurqa cebadillata hinaspam pasakurqa.
40013026	Trigo wiñaramuspan ruruyta qallariptinmi cebadillapas rikurirurqa.
40013027	Hinaptinmi runakuna patronninman willamurqaku: —Señorllayku, chakrapiqariki tarpuchirqanki allin muhutam ¿maymantamá wiñaramun kay cebadillaqa? —nispa.
40013028	Chaymi payñataq nirqa: —Enemigoymi kaytaqa rurarun —nispa. Hinaptinmi runankunañataq tapurqaku: —¿Munankichu cebadilla qoraramunaykuta? —nispa.
40013029	Chaymi payñataq nirqa: —Ama, yanqañataqmi trigontinta chutaramuwaqchik.
40013030	Kuskayá wiñachun cosechakama, chaypiñam llamkaqkunata kamachisaq cebadillata puntata ruturuspa watasqata ramillan-ramillan kañanankupaq hinaspa trigotañataq taqeyman waqaychanankupaq.
40013031	Jesusmi huk rikchanachiytawan nirqa: —Diospa munaychakusqanqa rikchakun huk runapa tarpusqan mostaza muhumanmi.
40013032	Mostazaqa llapallan muhumantapas uchuychallam, wiñaruspam ichaqa wakin qorakunatapas masyarunraq, monteyaruptinmi silguerokunapas kallmankunapi qesachakun.
40013033	Jesusmi huk rikchanachiytawan nirqa: —Diospa munaychakusqanqa rikchakun huk warmi kimsa tupu harinata chapuruptin poqorachiq qonchumanmi.
40013034	Jesusmi tukuy kaykunata runakunaman nirqa rikchanachiykunawan, mana rikchanachispaqa manam imatapas rimarqachu.
40013035	Chaynapim Diosmanta willakuqpa qellqasqan cumplikurqa, paymi nirqa: Rikchanachiykunawanmi rimarisaq Kay pachata Dios unanchasqanmantapuni pakasqa kaqkunatam yachachisaq.
40013036	Runakunata aviaruspanmi Jesus wasiman yaykurqa, hinaptinmi discipulonkuna payman asuykuspa nirqaku: —Entiendeykachiwaykuyá chakrapi wiñaruq cebadillawan rikchanachisqaykita —nispa.
40013037	Chaymi payñataq nirqa: —Chay allin muhu tarpuqqa Diosmanta Hamuq Runam.
40013038	Chakraqa kay pacham, allin muhuñataqmi Diospa munaychakusqanpaq kaqkuna, cebadillañataqmi mana allinpaq kaqkuna.
40013039	Chay cebadilla tarpuq enemigoqa diablom, cosechaqa kay pachapa puchukayninmi, cosechaqkunañataqmi angelkuna.
40013040	Paykunapas kanqa cebadillata huñuspa ninapi kañasqanku hinam kay pachapa puchukayninpi.
40013041	Diosmanta Hamuq Runam angelniykunata kachamusaq munaychakusqaymanta llapa pantachikuqkunatawan mana allin ruraqkunata huñuchispa
40013042	rupachkaq hornoman wischuchinaypaq. Chaypim waqayllawanña kirunkutapas kirichichichinqaku.
40013043	Mana huchallikuqkunam ichaqa Dios Taytankupa munaychakusqanpi inti hina kancharinqaku. Uyariwaqniykunaqa kasukuychikyá.
40013044	—Diospa munaychakusqanqa rikchakun chakrapi pampasqa pakamanmi. Chaytam runa tariruspa aswanraq pakapaykun, kusisqallaña pasaspanmi tukuy kapuqninta rantikaramuspan rantirun chay chakrata.
40013045	—Diospa munaychakusqanqa rikchakun sumaq perlaskuna maskaq negociantemanmi.
40013046	Paymi ancha precioyoq perlasta tariruspan rirqa tukuy kapuqnin rantikuq hinaspam rantirurqa chay perlasta.
40013047	—Diospa munaychakusqanqa rikchakun tukuy rikchaq challwa hapiq mallamanmi.
40013048	Mallaman challwakuna huntaruptinmi lamar qochapa patanman aysanku hinaspam tiyaykuspa akllanku challwata, allinnintam hinanku canastaman, mana valeqtañataqmi wischunku.
40013049	Chaynam kanqa kay pachapa puchukayninpipas, angelkuna hamuspam mana allin runakunata justo runakunamanta rakinqa.
40013050	Mana allin runakunataqa wischunqa rupachkaq hornomanmi. Chaypim waqayllawanña kirunkutapas kirichichichinqaku.
40013051	Jesusmi tapurqa: —¿Entiendenkichikchu kaykunata? —nispa. Hinaptinmi paykunañataq nirqaku: —Arí, taytáy —nispa.
40013052	Chaymi Jesusñataq yapatawan nirqa: —Diospa leynin yachachiqkunaqa Diospa munaychakusqanmantam sumaqllataña yachanku chaymi paykunaqa rikchakun tukuy kapuqninmanta mawkapas otaq mosoqpas horqomuq wasiyoqman.
40013053	Jesusmi kay rikchanachiykunata rimaruspan pasakurqa chaymanta.
40013054	Nazaret llaqtanman chayaruspanñataqmi yachachirqa huñunakunanku wasipi hinaptinmi runakuna admirakuspa nirqaku: —¿Imaynanpi yachayniyoq kaspamá kay runaqa tukuy milagrokunataqa ruran?
40013055	Kayqariki carpinteropa churinmi hinaspa Mariapa wawanmi, wawqenkunañataqmi Jacobo, Josey, Simon hinaspa Judas.
40013056	Llapallan paninkunapas ¿manachum llaqtamasinchik? ¿Imaynanpimá tukuy kaykunataqa ruran? —nispa.
40013057	Chayna piñasqa kaptinkum Jesus nirqa: —Diosmanta willakuqtaqa manam allintachu chaskinku ayllunkunapas nitaq llaqtamasinkunapas, huklaw llaqtakunapim ichaqa allin chaskisqa —nispa.
40013058	Chaymi llaqtanpiqa as milagrollata rurarqa, mana paypi creesqankurayku.
40014001	Chay tiempopim Rey Herodes gobiernachkaspan Jesusmanta noticiata uyarirurqa.
40014002	Chaymi serviqninkunata nirqa: —Payqa Bautizaq Juanmi, kawsariramuspanmi kaynaña atiyniyoqqa —nispa.
40014003	Herodesmi ñawpaqtaraq Juanta hapirachimuspan carcelman pusachirqa, chaypim cadenarachirqa Herodiasrayku. Herodiasqa Rey Herodespa wawqen Felipepa warminmi karqa.
40014004	Chayraykum Herodesta Juan nirqa: —Diospa leyninman hinaqa manam allinchu paywan casarakusqaykiqa —nispa.
40014005	Chaymi Herodesqa Juan wañurachiyta munarqa aswanqa manchakurqam runakunata, paykunam Juantaqa Diosmanta willakuqpaq hapirqaku.
40014006	Herodespa santon chayaramuptinmi Herodiaspa warmi wawan tusurqa llapallanpa qayllanpi chaymi llumpayta gustarurqa Herodesta.
40014007	Chaymi juramentowan prometekurqa imapas mañakusqanta qonanpaq.
40014008	Chaymi sipasñataq mamanpa umachasqan kaspa Herodesta nirqa: —Qoykuway platopi Bautizaq Juanpa umanta —nispa.
40014009	Chaymi reyqa llakikururqa ichaqa juramentasqanrayku hinaspa convidasqankunapas uyarisqanraykum kamachirqa qonankupaq.
40014010	Juanpa umanta carcelpi qorumunankupaq kamaykachiptinmi
40014011	platopi apamuspanku haywaykurqaku sipasman, payñataqmi aparurqa mamanman.
40014012	Hinaptinmi Juanpa discipulonkuna riruspa cuerponta aparqaku pampaq, chaymantam rirqaku Jesusman willaq.
40014013	Jesusmi Juanpa wañukusqanta yacharuspan sapallan botepi pasakurqa mana runapa kasqanman. Runakunañataqmi risqanta yacharuspanku llaqtankumanta lloqsispa qatirqaku chakillawan.
40014014	Botemanta Jesus lloqsiruspanmi chay achkallaña runakunata qawaykuspa llakipayarikurqa hinaspam sanoyachirqa paykuna ukupi kaq onqoqkunata.
40014015	Tutaykuchkaptinñam Jesuspa discipulonkuna payman asuykuspa nirqaku: —Ñam llumpay tardeña, kaypiqa manataqmi wasipas kanchu. Pasakuchunkuñayá hichpa llaqtachakunaman rispa mikuyta rantimunankupaq —nispa.
40014016	Chaymi Jesusñataq nirqa: —Manam rinmankuchu, qamkunayá mikuykachiychik —nispa.
40014017	Chaymi discipulonkunañataq nirqa: —Pichqa tantawan iskay challwa kankasqallam kaypiqa kachkan —nispa.
40014018	Hinaptinmi Jesusñataq nirqa: —Apamuwaychik —nispa.
40014019	Runakunata pastopi tiyanankupaq kamachispanmi hapiykurqa pichqan tantakunatawan iskaynin challwakunata hinaspam hanaq pachata qawarispan Diosman graciasta qorqa, tantakunata pakiykuspanmi discipulonkunaman qorqa, paykunañataqmi runakunaman aypurqa.
40014020	Llapallankum mikurqaku saksanankukama, chaymantam puchuq tantakunata huñurqaku chunka iskayniyoq canasta huntata.
40014021	Mikuqkunam karqaku pichqa waranqa qarikuna ichaqa manam warmikunatawan wawakunataqa yuparqakuchu.
40014022	Jesusmi discipulonkunata boteman yaykuchirqa puntaspa qochata chimpachkanankupaq, chaynapi llapa runakunata pay avianankama.
40014023	Aviaruspanñataqmi Jesus sapallan rirqa orqo lawman Diosta mañakunanpaq. Tutayaramuptinmi Jesus sapallan kachkarqa.
40014024	Discipulonkunañataqmi botepi richkarqa karutaña, hatun olakunañataqmi boteta nisyullataña laqyarqa paykuna lawman llumpayta wayramuptin.
40014025	Hinaptinmi yaqa gallo waqaytaña Jesus paykunaman asuykurqa yaku hawanta puristin.
40014026	Discipulonkunañataqmi yaku hawanta puriqta rikuruspanku mancharisqallaña qaparirqaku: —¡Wakqa manchachikum! —nispanku.
40014027	Hinaptinmi chaypunilla Jesus nirqa: —¡Qarinchakuychik! Ñoqam kani, ama manchakuychikchu —nispa.
40014028	Hinaptinmi Pedroñataq nirqa: —Señorlláy, qam kaspaykiqa kamachimuwayá yakupa hawanta qanman hamunaypaq —nispa.
40014029	Chaymi Jesus nirqa: —Hamuy —nispa. Chaymi Pedro uraykurqa botemanta hinaspam puriyta qallaykurqa yaku hawanta Jesuspa ladonman rinanpaq.
40014030	Aswanqa sinchi wayrawan mancharikuruspanmi chinkaykuyta qallarispan qaparirqa: —¡Señorlláy, salvaykuway! —nispa.
40014031	Chaymi Pedrota makinmanta hapiruspan Jesus nirqa: —¡Pisi confianzayoq runa! ¿Imanasqataq iskayrayarqanki? —nispa.
40014032	Paykuna boteman seqaruptinmi wayra tanirurqa.
40014033	Chaymi botepi kaqkuna paypa ñawpaqninpi qonqarakuykuspa nirqaku: —Cheqaptapunim qamqa kasqanki Diospa Churin —nispa.
40014034	Qochata chimparuspankum chayarurqaku Genesaret lawman.
40014035	Hinaptinmi chay sitiopi llapallan runakuna Jesusta reqsiruspanku willanakururqaku llapallan muyuriqnin llaqtakunapi chaymi payman apamurqaku llapallan onqoqkunata.
40014036	Hinaspam ruegakurqaku pachanpa patallantapas hapiykunankupaq chaymi llapallan hapiykuqkunaqa allinyarurqaku.
40015001	Jerusalenmanta hamuspankum Diospa leynin yachachiqkunawan fariseokuna Jesusman asuykuspa tapurqaku:
40015002	—¿Imanasqataq discipuloykikunaqa ñawpa abuelonchikkunapa costumbrentaqa mana kasunkuchu? Mikunankupaqmi makinkuta mana mayllakunkuchu —nispa.
40015003	Chaymi Jesusñataq nirqa: —Qamkunapas ¿imanasqataq mana kasunkichikchu Diospa kamachikuyninta ñawpaq costumbrekunalla ruranaykichikrayku?
40015004	Diosmi nirqa: “Tayta-mamaykita respetay, pipas tayta-mamanta ñakaqqa wañunqam” nispa.
40015005	Aswanqa qamkunam ninkichik: “Huk runaqa tayta-mamanman ninmanmi ‘Taytáy, mamáy, manam yanapaykimanchu, qamkunaman qonaytam Diosman qoykuni’ nispa.”
40015006	Pipas chayna niqqa manañam tayta-mamanta yanapanñachu, chaynata yachachispam Diospa kamachikuyninta yanqachankichik costumbrekichikkunallata ruraspaykichik.
40015007	¡Iskay uyakuna! Allintam Diosmanta willakuq Isaias qamkunamanta kaynata qellqarqa:
40015008	“Simillanwanmi yupaychawan kay runakunaqa, ñoqamanta karupim kachkan sonqonkuqa.
40015009	Paykunaqa adorawankupas yanqapaqmi, yachachisqankupas runapa kamachisqallanmi.”
40015010	Runakunata qayaspanmi Jesus nirqa: —Uyariwaspaykichikyá kaykunata entiendeychik.
40015011	Manam imapas mikusqanchu runataqa huchallichin, runataqa huchallichin mana allinta piensaspa rimasqanmi.
40015012	Chaymi discipulonkuna Jesusman asuykuspa nirqaku: —¿Yachankichum nisqaykiwan fariseokuna piñakurusqanta? —nispa.
40015013	Chaymi payñataq nirqa: —Hanaq pacha Taytaypa mana tarpusqan plantaqa sapinmanta pilasqam kanqa.
40015014	Asurikuychik paykunamanta. Paykunaqa kachkan ñawsam hinaspapas ñawsamasin pusaqkunam. Ñawsapura pusanakuspaqa iskayninkum uchkuman wichiykunqaku.
40015015	Chaymi Pedroñataq nirqa: —Entiendeykachiwayku chay rikchanachiy rimasqaykita —nispa.
40015016	Chaymi Jesus nirqa: —¿Qamkunapas manachum entiendenkichik?
40015017	¿Manachu entiendenkichik runapa mikusqanqa wiksaman yaykuspa chaymanta lloqsisqanta?
40015018	Mana allin rimaymi ichaqa sonqonmanta lloqsispa huchallichin runata.
40015019	Sonqonmanta lloqsiptinmi runaqa huchallikun tukuy mana allinkunata piensaspa, wañuchispa, hukwan pierdekuspa, huchapakuspa, suwakuspa, runamasinta tumpaspa hinaspa kamispa. Makita mana mayllakuspa mikuyqa manam pitapas huchallichinchu.
40015021	Chaymanta Jesus pasakuspanmi Tiro hinaspa Sidon lawman rirqa.
40015022	Hinaptinmi chaypi yachaq cananea warmi hamurqa Jesusman qayaykachakustin: —¡Davidpa mirayninmanta hatun kamachikuq, kuyapayariykullaway! Wawallaytam demonio llumpayta ñakarichichkan —nispa.
40015023	Jesusñataqmi mana imatapas nirqachu. Chaymi discipulonkuna Jesusman asuykuspa ruegarqaku: —Qepanchiktam wak warmi hamuchkan qayaykachakustin, mañakusqantayá ruraykuy pasakunanpaq —nispa.
40015024	Chaymi Jesus nirqa: —Taytayqa kachamuwan Israel casta chinkasqa ovejakunallamanmi —nispa.
40015025	Warmiñataqmi asuykuspan qonqorakuykurqa ñawpaqninpi: —¡Taytáy, yanapaykullaway! —nispa.
40015026	Jesusñataqmi nirqa: —Manam allinchu warmakunamanta tantanta qechuruspa allqokunaman wischuykuyqa —nispa.
40015027	Hinaptinmi chay warmiñataq nirqa: —Arí chaynam taytáy, ichaqariki allqokunapas dueñonpa mesanmanta wichiqtaqa mikunmi —nispa.
40015028	Chaymi Jesus nirqa: —Mamáy ¡qamqa mayna iñiyniyoqmi kasqanki! Munasqaykiman hinayá rurasqa kachun —nispa. Hinaptinmi chaypunilla wawan allinyarurqa.
40015029	Chaymanta Jesus lloqsispanmi Galilea qocha patanta pasarqa, orqoman seqaruspanmi chaypi tiyaykurqa.
40015030	Payman achkallaña hamuqkunam pusamurqaku wistukunata, mana valeq brazoyoqkunata, ñawsakunata, mana rimaqkunata chaynataq wakin onqoqkunatapas, Jesusman asuykachiptinkum sanoyachirqa.
40015031	Chaymi runakuna admirakurqaku mana rimaqkuna rimaptin, mana valeq brazoyoqkuna sanoyaptin, wistukuna puriptin hinaspa ñawsakuna qawarikuptin. Chayraykum Israel nacionpa Diosninta alabarqaku.
40015032	Discipulonkunata qayaspanmi Jesus nirqa: —Kay runakunamantam llakipayarikuni, ñam kimsa punchawña ñoqawan kachkanku, manam mikunankupaqqa imapas kanchu. Mana mikusqataqa manam wasinkumanqa kutichiymanchu, yanqam ñanpi desmayarunmanku —nispa.
40015033	Chaymi discipulonkunañataq nirqa: —Kay achka runakunaman mikuchinanchikpaq haypaqtaqa ¿maypitaq tarichwan tantata wasipas mana kachkaptinqa?
40015034	Hinaptinmi Jesus paykunata tapurqa: —¿Haykataq tantaykichik kachkan? —nispa. Chaymi paykunañataq nirqaku: —Qanchisllam as challwa kankasqapiwan —nispa.
40015035	Chaymi Jesus kamachirqa llapa runakunata pampapi tiyaykunankupaq.
40015036	Qanchisnintin tantatawan kankasqa challwakunata hapiykuspam Diosman graciasta qorqa, chaymantam partiruspan discipulonkunaman qorqa, paykunañataqmi runakunaman aypurqa.
40015037	Llapallankum mikurqaku saksanankukama hinaptinmi puchuqtapas huñumurqaku qanchis canasta huntataraq.
40015038	Mikuqkunam karqa tawa waranqa qarikuna, manam warmikunatawan wawakunataqa yuparqakuchu.
40015039	Runakunata Jesus abyaruspanmi pasarqa Magadan lawman.
40016001	Fariseokunapiwan saduceokunam Jesusman rirqaku pruebaman churayta munaspanku, paykunam Jesusta mañakurqaku hanaq pachamanta kaq milagrota qawachinanpaq.
40016002	Chaymi payñataq nirqa: —Tarden antaqamuptinmi qamkunaqa ninkichik: “Allin tiempom kanqa” nispa.
40016003	Tempranon antaqaspa puyullaña kaptinñataqmi “Paranqam” ninkichik. ¡Iskay uyakuna! Qamkunaqa cielopi kaqkunata qawaspam imaynam tiempo kananta yachankichik, kunan tiempokunapi sucedekuqkunamantañataqmi mana cuentata qokunkichikchu.
40016004	Yaw mana kasukuq mana allin casta runakuna, qamkunaqa milagrotaraqmi mañawachkankichik. Manam qawachisqaykichikchu milagrotaqa, qawaspaqa-qawachisqaykichik Diosmanta willakuq Jonasta imam pasasqallantam. Jesus chaynata niruspanmi paykunata saqeruspa pasakurqa.
40016005	Jesuspa discipulonkunam lamar-qochapa waklaw chimpanman chayaruspanku yuyarirurqaku tanta mana apasqankuta.
40016006	Chaymi Jesus nirqa: —Fariseokunapa hinaspa saduceokunapa qonchunmanta cuidakuychik —nispa.
40016007	Chaymi discipulonkunañataq ninakurqaku: —Tantata mana apamuptinchikmi chaynataqa nichkan —nispa.
40016008	Jesusñataqmi musyaruspan nirqa: —Yaw pisi iñiyniyoqkuna ¿imanasqataq rimachkankichik: “Manam tantanchik kanchu” nispaqa?
40016009	¿Manaraqchu yachankichik ni yuyankichik pichqa tantata pichqa waranqa qarikunapaq haypachisqayta? ¿Hayka canastatataq puchuqninkunata huñurqankichik?
40016010	¿Manataqchu yuyankichik qanchis tantata tawa waranqa runapaq mirachisqaytapas? ¿Hayka canasta huntatataq puchunta hoqarirqankichik?
40016011	“Fariseokunapa hinaspa saduceokunapa qonchunmanta cuidakuychik” nispaqa manam tantamantachu rimarqani. ¿Imanasqamá manaqa entienderqankichikchu? —nispa.
40016012	Chayñam entienderqaku Jesusqa mana tantamanta nisqanta aswanqa fariseokunapa hinaspa saduceokunapa yachachikuyninmanta cuidakunankupaq nisqanta.
40016013	Jesusmi Felipepa gobiernasqan Cesarea lawman chayaruspan tapurqa discipulonkunata: —¿Diosmanta hamuq Runamantaqa pim kasqaytataq runakuna rimanku? —nispa.
40016014	Chaymi paykunañataq nirqaku: —Wakin runakunam nin Bautizaq Juan kasqaykita, wakinñataqmi nin Elias kasqaykita, wakinñataqmi nin Jeremias otaq Diosmanta willakuq huk kaqnin kasqaykita —nispa.
40016015	Chaymi Jesusñataq ñirqa: —Qamkunaqa ¿pim kasqaytataq ninkichik? —nispa.
40016016	Hinaptinmi Simon Pedroñataq nirqa: —Qamqa kanki kawsaq Diospa Churin Cristom —nispa.
40016017	Chaymi Jesusñataq nirqa: —Jonaspa churin Simon, qamqa mayna kusisqam kanki, kaytaqa yachachisurqanki manam runachu aswanqa hanaq pachapi kaq Taytaymi.
40016018	Chaymi ñoqapas niki, qamqa kanki Pedrom, kay hatun rumipa hawanpim iñiqniykunata hatarichisaq, paykunataqa manam wañuypa atiyninpas venceyta atinqachu.
40016019	Ñoqam qosqayki Diospa munaychakusqanman yaykunapaq llavekunata, kay pachapi watasqaykim hanaq pachapipas watasqa kanqa, kay pachapi kacharisqaykiñataqmi hanaq pachapipas kacharisqa kanqa —nispa.
40016020	Chaynata niruspanmi discipulonkunata kamachirqa: —Amam pimanpas Cristo kasqaytaqa willankichikchu —nispa.
40016021	Chay horamantapunim discipulonkunaman Jesus willakurqa Jerusalenman riptin judiokunapa kamachiqninkuna, sacerdotekunapa jefenkuna hinaspa Diospa leynin yachachiqkuna ñakarichinanmanta. Willakurqataqmi wañurachiptinku kimsa punchawninman kawsarimunanmantapas.
40016022	Chaymi Pedro huklawchaman pusaruspan Jesusta anyarqa: —Diospas amayá munachunchu chaykuna pasasunaykitaqa —nispa.
40016023	Hinaptinmi Jesusñataq muyuriykuspan Pedrota nirqa: —¡Satanas, asuy ñawpaqniymanta! Qamqa pantachiwaypim richkanki, piensasqaykiqa manam Diospa piensasqan hinachu aswanqa runakunallapam —nispa.
40016024	Chaymantam discipulonkunata nirqa: —Pipas qatiwayta munaspaqa amaña kikillanpaq kawsaspayá ñakaristinpas qatiwachun.
40016025	Pipas kay pachapi vidallan cuidakuqqa wiñaypaqmi pierderunqa, pipas ñoqarayku wañuqmi ichaqa kawsanqa.
40016026	Runaqa ¿imatataq horqokunman lliw kay pachapi kaqkunata ganaruspan vidantañataq pierderuspaqa? Runaqa ¿haykatataq paganman vidanta salvananpaq?
40016027	Diosmanta hamuq Runam Taytaypa hatunchasqan angelniykunapiwan kutimuspay sapakamaman rurasqankuman hina qopusaq.
40016028	Cheqaptapunim nikichik, kaypi kaqmantam wakinkuna mana wañunqakuchu chay punchawpi Diosmanta Hamuq Runata munaychakunaypaq hamuchkaqta rikuwanankukama.
40017001	Soqta punchaw pasaruptinmi Jesus pusarqa Pedrota, Jacobota hinaspa Jacobopa wawqen Juanta, paykunallawanmi rirqa orqoman.
40017002	Paykuna qawachkaptinmi Jesuspa rikchaynin tikrakururqa. Uyanmi inti hina kancharirqa, pachanñataqmi achkiy hina yuraqyarurqa.
40017003	Hinaptinmi discipulonkuna rikururqaku Moisestawan Eliasta Jesuswan parlachkaqta.
40017004	Chaymi Pedroñataq Jesusta nirqa: —Señor ¡allinpaqchá kaypiqa kachkaniku! Munaptikiqa rurarusaqkuyá kimsa ramadata, hukta qampaq, hukta Moisespaq, huktañataq Eliaspaq —nispa.
40017005	Pedro rimachkaptinmi kancharichkaq puyu paykunata tapaykurqa hinaptinmi puyumanta nimurqa kaynata: —Paymi kuyasqay Churiy, payraykum kusisqa kachkani. Payta uyariychik —nispa.
40017006	Discipulonkunañataqmi chayta uyariruspanku qonqorakuykurqaku llumpay mancharisqallaña.
40017007	Hinaptinmi paykunata llapchaykuspan Jesus nirqa: —Hatariychik, ama manchakuychikchu —nispa.
40017008	Muyuriqninkuta qawarispankuñataqmi manaña pitapas rikurqakuchu aswanqa Jesusllatañam.
40017009	Orqomanta uraykamuchkaptinkuñam Jesus paykunata kamachirqa: —Chay qawasqaykichiktaqa amaraqmi pimanpas willankichikraqchu Diosmanta Hamuq Runa kawsarimunaykama —nispa.
40017010	Hinaptinmi discipulonkunañataq Jesusta tapurqa: —Diospa leynin yachachiqkunaqa ¿imanasqataq ninku: “Cristomanta ñawpaqtaqa Eliasmi hamunqa” nispa?
40017011	Chaymi Jesusñataq nirqa: —Arí, cheqaptam Eliasqa puntamunan karqa tukuy imata allichananpaq.
40017012	Ichaqa Eliasqa ñam hamurunña, judiokunañataqmi mana reqsirqakuchu, aswanmi payta tukuy munasqankuta rurarqaku, chaynam Diosmanta Hamuq Runapas paykunapa makinpi ñakarisaq —nispa.
40017013	Chaymi discipulonkuna cuentata qokururqaku Jesusqa Bautizaq Juanmanta rimasqanta.
40017014	Achka runakunapa kasqanman chayaruptinkum Jesusman asuykurqa huk runa, paymi qonqorakuykuspa nirqa:
40017015	—Señorlláy, kuyapayariykuy churillayta, wañuy maña hapiptinmi llumpa-llumpayta ñakarin, ninamanwan yakumanmi wischuykarin.
40017016	Discipuloykikunaman apamuptiymi mana sanoyachiyta atirqakuchu.
40017017	Chaymi Jesusñataq nirqa: —Mana allin ruraqkunapa castan yaw mana creeq runakuna ¿haykapikamataq qamkunawan kasaq? ¿Haykapikamataq aguantasqaykichik? Apamuychik chay warmata —nispa.
40017018	Chaynata niruspam qaqcharurqa demoniota hinaptinmi chaypunilla warmamanta lloqsiruptin sanoyarurqa.
40017019	Chaymantam discipulonkuna Jesusman asuykuspa sapallankupi tapurqa: —¿Imanasqataq ñoqaykuqa demoniota mana qarqoyta atirqanikuchu? —nispa.
40017020	Chaymi Jesusñataq nirqa: —Pisi iniyniyoq kasqaykichikraykum. Cheqaptapunim nikichik, huk mostazapa muhun hinallapas iñiynikichik kaptinqa niwaqchikmi kay orqota: “Suchuy kaymanta waklawman” nispa hinaptinqa pasanmanmi. Manam imapas sasaqa kanmanchu iñiptikichikqa. [
40017021	Kayna rikchaq demoniotaqa ayunowan mañakuspallam qarqowaqchik.]
40017022	Galileapi kachkaptinkum Jesus nirqa: —Diosmanta Hamuq Runataqa runakunamanmi qoykuwanqaku
40017023	wañuchiwanankupaq ichaqa kimsa punchawmantam kawsarimusaq —nispa. Kay nisqanwanmi discipulonkuna sinchita llakikururqa.
40017024	Capernaum llaqtaman chayaruptinkum Pedroman asuykamurqa templopaq impuesto cobraqkuna hinaspam tapurqaku: —¿Manachum yachachiqnikichikqa pagan templopaq impuestota? —nispa.
40017025	Chaymi Pedroñataq nirqa: —Pay paganmi —nispa. Pedro wasiman yaykuruptinmi puntata parlapayaspa Jesus tapuykurqa: —¿Imaninkitaq Simon? Kay pachapi reykunaqa ¿pikunamantataq cobran impuestota? ¿churinkunamantachu icha sapaq runakunamantachu? —nispa.
40017026	Hinaptinmi Pedroñataq nirqa: —Sapaq runakunamantam —nispa. Jesusñataqmi nirqa: —Chaynaqa churinkunaqa manam pagananchu.
40017027	Chaywanpas ama pitapas piñachinanchikpaqmi qochata riruspa anzuelota wischumunki. Punta challwa hapisqaykipa siminpim tarinki qollqeta, chaytam iskayninchikpaq pagaykamunki —nispa.
40018001	Chay ratom discipulonkuna Jesusman asuykuspa tapurqaku: —Diospa munaychakusqanpiqa ¿pitaq aswan reqsisqa kanman? —nispa.
40018002	Chaymi huk warmachata qayaykuspan chawpinkupi sayaykachirqa
40018003	hinaspam paykunata nirqa: —Warmakuna hina mana kaspaykichikqa cheqaptapunim mana yaykunkichikchu Diospa munaychakusqanman.
40018004	Chaynaqa kay warma hina humillakuqmi Diospa munaychakusqanpiqa aswan allin reqsisqa kanqa.
40018005	Pipas ñoqapa sutiypi kay warmata hina kuyakuywan chaskiqqa ñoqatam chaskiwan.
40018006	—Ñoqapi iñiq kay taksachakunamanta hukninta pipas huchallichiqpaqqa allinchá kanman molino rumita kunkanman wataruptinku lamar qochaman wischusqa kaynin.
40018007	¡Mayna llakikuypaqmi pipapas huchallichisqan runakunaqa! Kay pachapi huchallichiqkunaqa kanqapunim ichaqa ¡imaynaraq kanqa huchaman urmachiq runaqa!
40018008	—Chaynaqa makiki otaq chakiki huchallichisuptikiqa qoruruspayá wischuruy, allinraqmi kanman huknin makillañapas otaq qoru chakillañapas wiñaypaq kawsakuynikiqa chaynapi iskaynin makintin otaq iskaynin chakintin wiñaypaq rawrachkaq ninaman ama wischusqa kanaykipaq.
40018009	Sichu ñawiki huchallichisuptikiqa, allinnikipaqchá horqoruwaq, allinraqmi kanman huknin ñawillañapas wiñaypaq kawsakuynikiqa chaynapi iskay ñawintin rawrachkaq wiñay castigoman ama wischusqa kanaykipaq.
40018010	—Kayna uchuychakunataqa amam hukllatapas despreciankichikchu. Hanaq pachapiqa paykuna cuidaq angelkunam tukuy tiempo Taytaypa qayllanpi kachkan. [
40018011	Diosmanta Hamuq Runaqa chinkasqakuna salvaqmi hamurqani.]
40018012	—Qamkunaqa ¿imaniwaqchiktaq? Pachak ovejayoq runapa huknin ovejan chullaruptinqa ¿manachum isqon chunka isqonniyoq ovejata saqeykuspan tarimunankama orqokunapi maskamunqa?
40018013	Payqariki isqon chunka isqonniyoq mana chullaruq ovejakunamantapas mastaqa kusikunqa tarisqan kaqwanmi.
40018014	Hanaq pachapi kaq Taytaykichikpas manam munanchu hukllanpas kay uchuychakuna chinkananta.
40018015	—Runamasiki huchallikusuptikiqa sapanpiyá faltanmanta anyaykuy. Reqsikuptinqa paywanmi kaq allinyanakurunki.
40018016	Mana kasusuptikiqa huk testigota otaq iskayta pusay chaynapi iskay otaq kimsa testigowan asunto pruebanaykichikpaq.
40018017	Paykunatapas mana kasuptinqa huñunakusqaykichikpiyá niykuy llapallanman, paykunatapas mana kasuptinqa Diosta mana kasuqpaqñayá otaq impuesto cobraq hina huchasapapaqñayá hapiychik.
40018018	—Cheqaptapunim nikichik, kay pachapi watasqaykichikqa hanaq pachapipas watasqam kanqa, kay pachapi kacharisqaykichikpas hanaq pachapim kacharisqa kanqa.
40018019	—Nikichiktaqmi, sichum kay pachapi iskayllapas huk sonqolla imatapas Diosta mañakuptikichikqa hanaq pachapi Taytaymi qamkunapaq ruranqa.
40018020	Maypipas iskayllapas otaq kimsallapas ñoqarayku huñunakuptinqa paykunapa chawpinpim kachkani.
40018021	Hinaptinmi Pedroñataq Jesusman asuykuspan nirqa: —Señorlláy ¿hayka kutikamataq wawqey huchallikuwaptinqa pampachasaq? ¿qanchis kutikamachu? —nispa.
40018022	Chaymi Jesusmiñataq nirqa: —Manam qanchiskamallachu aswanqa qanchis chunka qanchiskamam —nispa.
40018023	—Chayraykum Diospa munaychakusqanqa rikchakun sirvientekunamanta cuenta mañaq reyman.
40018024	Cuenta mañayta qallarichkaptinmi payman pusamurqaku achka-achka waranqa debeqnin runata.
40018025	Mana pagayta atiptinmi patronnin kamachikurqa chay debeqnintaqa tukuy imatinta, warmintinta, churintinta rantikamunankupaq chaynapi debesqanta pagananpaq.
40018026	Chaymi sirvienten patronninpa ñawpaqninpi qonqorakuykuspa ruegakurqa: “Taytalláy, pacienciaykullaway, lliwtam qopullasqayki” nispa.
40018027	Hinaptinmi patronnin llakipayarikuspan debesqanmanta pampachaykurqa hinaspam kachaykurqa.
40018028	—Kay sirvienteñataqmi lloqsiruspan tuparurqa pachaklla debeqnin sirvientemasinwan hinaspam kunkamanta hapiruspan seqorqa: “Qopuway debewasqaykita” nispa.
40018029	Chaymi sirvientemasinqa ñawpaqninpi qonqorakuykuspan ruegakurqa: “Pacienciaykullaway, lliwtam qopullasqayki” nispa.
40018030	Payñataqmi mana munaspan carcelman hinarachirqa debesqanta qopunankama.
40018031	Kayta qawaspankum sirvientemasinkuna sinchita llakikururqaku hinaspam rirqaku tukuy pasasqanmanta patronninkuman willaq.
40018032	Chaymi patronnin qayarachimuspan nirqa: “¡Mana allin runa! Ruegawaptikim pampacharqayki lliw debewasqaykita.
40018033	Qampas llakipayarikuwaqchá karqa sirvientemasikimanta qanmantapas llakipayarikusqayman hina” nispa.
40018034	Patronnin piñakuruspanmi kamachikurqa lliw debesqanta pagapunankama castiganankupaq.
40018035	—Chaynatam rurasunkichik hanaq pachapi kaq Taytaypas tukuy sonqoykichikwan runamasikichikta mana pampachaptikichikqa.
40019001	Jesusmi kaykunata niruspan Galileamanta pasakurqa Judea lawman, rirqataqmi Jordan Mayupa waklawninmanpas.
40019002	Achkallaña runakuna qatiptinmi chaypi sanoyachirqa onqoqkunata.
40019003	Chaymi fariseokuna Jesusman asuykuspa pantarachinankupaq tapurqaku: —¿Diospa leyninpi permitinchu casado runa imamantapas tumpaykuspa warminmanta rakikuyta? —nispa.
40019004	Chaymi payñataq nirqa: —¿Manachu Bibliapi leerqankichik kay pachapa qallariyninpi qaritawan warmita unanchaqpa nisqanta?
40019005	Paymi nirqa: “Qarim tayta-mamanta saqespa hukllawakunqa warminmanña chaymi iskayninku huk runa hinallaña kanqaku” nispa.
40019006	Chaynaqa manam iskayñachu kanqaku aswanqa hukllañam. Chayraykum runaqa mana rakinmanchu Diospa kuskanchasqantaqa.
40019007	Chaymi tapurqaku: —Hinaptinqa ¿imanasqataq Moisesqa permitirqa papelta ruraykuspa qariqa warminmanta rakikunanpaq? —nispa.
40019008	Chaymi Jesusñataq nirqa: —Rumi sonqo kasqaykichikraykum Moisesqa permitirqa papelta qoykuspa warmikichikmanta rakikuytaqa, qallariyninpiqa manam chaynachu karqa.
40019009	Ñoqam ichaqa nikichik, huk qariwan mana pierdekuchkaptin yanqamanta warminta wischuspan hukwan casarakuqqa hukwan pierdekuy huchapim kachkan —nispa.
40019010	Hinaptinmi discipulonkuna nirqaku: —Casado runa warminwan chayna kaptinqa manam valenchu casarakuy —nispanku.
40019011	Chaymi Jesusñataq nirqa: —Manam llapallan runachu sapallanqa kanman aswanqa chaypaq kaqkunallam.
40019012	Arí, kanmi nacesqanmantapuni chaypaq kaqkuna, wakinqa kachkan runapa capasqanmi, wakinñataqmi mana casarakunkuchu Diosta servinankurayku. Pipas chaynata kawsay atiqqa nisqayman hinayá rurachun —nispa.
40019013	Jesusmanmi pusamurqaku iskay-kimsa wawakunata chaynapi paykunata hapiykuspa Diosta mañapunanpaq. Discipulonkunañataqmi pusamuqkunata qaqcharqa.
40019014	Hinaptinmi Jesus nirqa: —Ama harkaychikchu wawakuna ñoqaman hamunanta, kay wawakuna hina kaqkunapaqmi Diospa munaychakusqanqa —nispa.
40019015	Chaynata niruspanmi wawakunapa hawanman makinta churaykuspan pasakurqa.
40019016	Huk runam Jesusman asuykuspan tapurqa: —Yachachikuq ¿ima allintataq rurasaq wiñay kawsanaypaq? —nispa.
40019017	Chaymi payñataq nirqa: —¿Imanasqataq allin kaqmanta tapuwanki? Diosllam allinqa. Wiñay kawsayta munaspaykiqa kasukuy Diospa kamachikuyninkunata —nispa.
40019018	Hinaptinmi chay runañataq nirqa: —¿Mayqan kamachikuykunata? —nispa. Hinaptinmi Jesusñataq nirqa: —Amam pitapas wañuchinkichu, amam hukwanqa pierdekunkichu, amam suwakunkichu, amam pimantapas llullakunata rimankichu,
40019019	tayta-mamaykita respetay, kuyankitaqmi runamasikitapas kikikita hina —nispa.
40019020	Hinaptinmi chay runañataq nirqa: —Lliwtam kasukurqani. ¿Imaraqtaq faltawan? —nispa.
40019021	Chaymi Jesus nirqa: —Cabal runa kayta munaspaykiqa tukuy imaykita rantikamuspa chay qollqeta wakchakunaman qomuy, chaynapim kapuqnikikunaqa hanaq pachapi kanqa, chaymanta kutimuspañam ñoqawan rinki —nispa.
40019022	Chayta uyariykuspanmi llakisqa kutikurqa achka kapuqniyoq kasqanrayku.
40019023	Hinaptinmi Jesus nirqa discipulonkunata: —Cheqaptapunim nikichik, apuqa llumpay sasatam Diospa munaychakusqanman yaykunqa.
40019024	Apu runa Diospa munaychakusqanman yaykunanmantaqa camelloch yaqapas agujapa rinrinta usturunman —nispa.
40019025	Kayta uyariykuspankum discipulonkuna aswanraq admiraykuspa tapukurqaku: —¿Hinaptinqa pitaq salvakuytaqa atinman? —nispa.
40019026	Jesusñataqmi paykunata qawarispan nirqa: —Runakunaqa manam atinmanchu, Diospaqmi ichaqa tukuy imapas atinallan.
40019027	Hinaptinmi Pedroñataq nirqa: —Taytáy, ñoqaykuqa tukuy imata saqeruspam qanwan purichkaniku ¿imataq ñoqaykupaqqa kanqa? —nispa.
40019028	Chaymi Jesusñataq nirqa: —Cheqaptapunim nikichik, tukuy imapas mosoqyanan tiempopi Diosmanta hamuq Runa achkirichkaq tiyanaypi tiyaykuptiymi qatiqniykunapas tiyaykunkichik chunka iskayniyoq hatun tiyanakunapi hinaspam juzgankichik chunka iskayniyoq Israel ayllukunata.
40019029	Pipas wasinkunata, wawqe-paninkunata otaq turi-ñañankunata, tayta-mamankunata, churi-wawankunata, chakrankunata ñoqarayku saqeqqa pachak kuti mastam chaskinqa, chaskinqataqmi wiñaypaq kawsaytapas.
40019030	Ichaqa ancha reqsisqa kaqkunamantam achkaq kanqaku pisi reqsisqaña, pisi reqsisqa kaqkunamantañataqmi achkaq ancha reqsisqaña kanqaku.
40020001	—Diospa munaychakusqanqa rikchakun uvas chakranpaq llamkaqkunata contrataq tutapay lloqsiq haciendayoqmanmi.
40020002	Jornalninta pagananpaq llamkaqkunawan tanteanakuruspam paykunata kacharqa chakrapi llamkamunankupaq.
40020003	Chunka horapaq huk hora faltachkaptinmi plazata rispan wakin llamkaqkunatapas rikururqa sayachkaqta
40020004	chaymi paykunatapas nirqa: “Qamkunapas riychikyá uvas chakraypi llamkamuq, imam kaqtam pagapusqaykichik” nispa. Chaymi pasarqaku.
40020005	Hina chaynallatam rurarqa yaqa chawpi punchawta kutispanpas chaynataq las tresta kutispanpas.
40020006	Tardenpas yaqa inti seqaykuytaña rispanmi plazapi tarirurqa hukkunata yanqa sayakuchkaqta hinaspam nirqa: “¿Imanasqataq qamkunaqa tukuy punchaw yanqa kaypi kachkankichik?” nispa.
40020007	Chaymi paykunañataq nirqa: “Mana pipas contratawaptinkum” nispa. Haciendayoqñataqmi nirqa: “Qamkunapas chakraytayá riychik llamkaq, imam kaqtam pagasqaykichik” nispa.
40020008	Tutaykuruptinmi caporalninta chay dueñon nirqa: “Qayamuy llamkaqkunata hinaspa pagapuy qepa yaykumuqkunamanta qallarispa punta yaykumuqkunapi tukunaykikama” nispa.
40020009	Chaymi yaqa inti seqaykuqtaña yaykumuqkunapas wakinwan igualta jornalninta chaskirqaku.
40020010	Punta yaykumuqkunañataqmi piensarqaku mas chaskiyta ichaqa paykunapas huk jornallankam chaskirqaku.
40020011	Chaymi chaskiruspanku chakrayoqta reclamarqaku:
40020012	“Kay qepa yaykumuqkunaqa huk horallam llamkarqaku ichaqa paykunamanmi pagaykunki ñoqaykuman igualta, ñoqaykuqa tukuy punchawmi rupaypi llamkarqaniku” nispa.
40020013	Chaymi patronñataq hukninta nirqa: “Yaw tayta, ñoqaqa pagachkayki rimasqanchikman hinam. ¿Manachum ñoqaqa huk jornalpaq contratarqayki?
40020014	Chaynaqa kay pagoykita apaspayá pasakuy, ñoqaqa munani kay qepa yaykumuqkunamanpas qanman hina pagaytam.
40020015	¿Manachum qollqeywanqa munasqayta rurakuyman? ¿Icha envidiakunkichu allin runa kasqaywan?” nispa.
40020016	Chay rikchanachiyta tukuykuspam Jesus nirqa: —Punta kaqkunamantam achkaq qepanqaku, qepa kaqkunañataqmi puntanqaku. Achkam qayasqakunaqa kachkan, akllasqakunañataqmi aslla.
40020017	Jerusalenman Jesus richkaspanmi chunka iskayniyoq discipulonkunata huklawman pusaspan nirqa:
40020018	—Jerusalen llaqtamanmi richkanchik, chaypim Diosmanta Hamuq Runa entregasqa kasaq sacerdotekunapa jefenkunamanwan Diospa leynin yachachiqkunaman, paykunam wañunaypaq sentenciawaspanku
40020019	mana castanchik kaq runakunaman entregawanqaku, burlakuwaspankum azotewanqaku, chaymantam cruzpi chakatawanqaku aswanqa kimsa punchawmantam kawsarimusaq —nispa.
40020020	Chaymantam Jesusman asuykurqa Zebedeopa warmin iskaynin wawankunapiwan hinaspam Jesuspa ñawpaqninpi qonqorakuykurqa favorninta mañakunanpaq.
40020021	Jesusmi tapurqa: —¿Imatataq munanki? —nispa. Chaymi payñataq nirqa: —Munaychakuspaykiqa kamachiyá kay iskaynin wawaykuna huknin alleq lawnikipi hukninñataq ichoq lawnikipi tiyanankupaq —nispa.
40020022	Chaymi Jesus nirqa: —Manam yachankichikchu imam mañakusqaykichiktaqa. Nisqaypi hinam ñoqaqa ñakarisaq. ¿Atiwaqchikchu ñoqa hina ñakariyta? —nispa. Hinaptinmi paykunañataq nirqa: —Arí, atisaqkum —nispa.
40020023	Jesusñataqmi nirqa: —Arí, cheqaptapunim qamkunaqa ñoqa hina ñakarinkichik, aswanqa alleq lawniypi otaq ichoq lawniypi tiyaykuyqa manam ñoqallamantachu, chayqa kachkan Taytaypa akllasqankunapaqmi.
40020024	Kayta uyariruspankum wakin chunkantin discipulonkuna piñakururqaku chay iskaynin wawqekunapa contranpi.
40020025	Chaymi Jesus paykunata qayaykuspan nirqa: —Yachasqaykichikpi hinapas nacionkuna gobiernaqkunam runakunapi munaychakunku hinaspam kamachispanku kasuchikunku.
40020026	Qamkunayá ichaqa ama chaynachu kaychik, qamkunamanta pipas kamachikuyta munaspaqa wakintayá servichun.
40020027	Mayqannikichikpas allin reqsisqa kayta munaspaqa, qamkuna ukupi sirvienteyá kachun.
40020028	Diosmanta hamuq Runapas manam servichikunaypaqchu hamurqani aswanqa servinaypaqmi hinaspa achka runakunapa rantinpi wañunaypaqmi.
40020029	Jerico llaqtamanta lloqsimuchkaptinkum achkallaña runakuna Jesusta qatirqa.
40020030	Hinaptinmi ñanpa patanpi tiyaq iskay ñawsakuna Jesus pasasqanta uyariruspanku qayaykachakurqaku: —Davidpa mirayninmanta hatun kamachikuq Señorllayku, llakipayariykullawaykuyá —nispa.
40020031	Chaymi runakuna qaqcharqa upallanankupaq. Paykunañataqmi astawanraq qayaykachakurqaku: —Davidpa mirayninmanta hatun kamachikuq Señorllayku, llakipayariykullawaykuyá —nispa.
40020032	Hinaptinmi Jesus sayaykuspa qayarqa iskayninkuta hinaspam tapurqa: —¿Imatataq munankichik qamkunapaq ruranayta? —nispa.
40020033	Chaymi paykunañataq nirqa: —Taytáy, qawarikuytam munaniku —nispa.
40020034	Hinaptinmi Jesus paykunata llakipayarispan ñawinkuta llapchaykurqa hinaptinmi chaypunilla qawarikuruspa Jesusta qatirqaku.
40021001	Jerusalen llaqtaman hichparamuspankum chayarurqaku Olivos Moqopa hichpanpi kaq Betfage llaqtachaman. Jesusmi iskay discipulonkunata kachaspan
40021002	nirqa: —Riychik wak chimpa llaqtachata, wakpim tarimunkichik wawayoq watasqa asnota. Paskaramuspa aysaramuychik.
40021003	Pipas imatapas nisuptikichikqa: “Señormi necesitachkan, chayllam kutichipamusunki” ninkichikmi.
40021004	Chayqa pasakurqa Diosmanta willakuqpa qellqasqan cumplikunanpaqmi.
40021005	Paymi qellqarqa kaynata: Niychik Sion llaqtapi yachaqkunata: “Reynikichikqa qamkunamanmi hamuchkan, asnopi silladam humildella hamuchkan. Carga asnopa wawanpim hamuchkan” nispa.
40021006	Hinaptinmi discipulonkuna rispanku Jesuspa kamachisqanman hina rurarqaku.
40021007	Aysamurqakum asnota wawantinta chaymi pachankuwan caronaruptinku Jesus sillakuykurqa.
40021008	Hinaptinmi achkallaña runakuna ñanman pachankuta mastarqaku. Wakinñataqmi sachapa kallmankunata kuchuspa churarqaku chayninta Jesus pasananpaq.
40021009	Ñawpaqnin riqwan qepan riq runakunañataqmi qaparirqaku: —¡Rey Davidpa mirayninqa yupaychasqayá kachun! ¡Señorpa sutinpi hamuqqa hatunchasqayá kachun! ¡Hanaq pachapi kaqkunayá Diosta yupaychachunku! —nispa.
40021010	Jesus Jerusalenman chayaruptinñataqmi llapallan chaypi kaqkuna alborotaspanku: —¿Pitaq kayqa kanman? —nispa tapunakurqaku.
40021011	Runakunam nirqa: —Payqariki Galilea law Nazaret llaqtamanta kaq Diosmanta willakuq Jesusmi —nispa.
40021012	Chaymantam Jesus yaykurqa temploman hinaspam qarqorqa chaypi rantikuqkunatawan rantiqkunata. Wikaparurqam qollqe cambiananku mesakunatapas chaynataq paloma rantikuqkunapa sillankunatapas.
40021013	Hinaspam nirqa: —Bibliapim Dios nichkan: “Temployqa Mañakuwananku Wasiwan sutichasqam kanqa.” Qamkunam ichaqa suwakunapa machayninta hinaña rurarusqankichik —nispa.
40021014	Templopiraq kachkaptinmi Jesusman asuykamurqa ñawsakunapiwan wistukuna hinaptinmi pay sanoyachirqa.
40021015	Sacerdotekunapa jefenkunapiwan Diospa leynin yachachiqkunam Jesuspa rurasqan milagrokunata rikurqaku hinaspam uyarirqakutaq: “Rey Davidpa mirayninqa yupaychasqayá kachun” nispa warmakunapa qayaykachakusqantapas chaymi piñakuruspa
40021016	Jesusta nirqaku: —¿Uyarichkankichu kaykunapa nisqanta? —nispa. Hinaptinmi Jesusñataq nirqa: —Arí, uyarichkanim. ¿Manachu Bibliapi leerqankichik: “Llapa wawakunapiwan ñuñuqraq wawakunawanmi alabaykachikunki” niqta?
40021017	Chaymi paykunata saqeruspan Jerusalenmanta Betaniaman pasakurqa hinaspam chaypi puñupakurqa.
40021018	Tutapayta Jerusalenman Jesus kutimuchkaspam yarqarachikurqa.
40021019	Ñanpa patanpi higos sachata rikuruspanñataqmi asuykurqa pallananpaq. Ichaqa manam tarirqachu rurunta, chayqa kasqa llaqeyoqllam. Chayraykum chay higos sachata nirqa: —¡Kunanmantaqa manañam haykapipas rurunkiñachu! —nispa. Hinaptinmi sacha chakirurqa.
40021020	Kayta qawaykuspankum discipulonkuna admirakururqaku. Hinaspankum Jesusta tapurqaku: —¿Imanasqataq kay sachaqa chaypunilla chakirun? —nispa.
40021021	Chaymi Jesusñataq nirqa: —Cheqaptapunim nikichik, mana iskayrayaspa iñiynikichik kaptinqa manam kay higos sachawan rurasqayta hinallachu rurawaqchik aswanqa kay orqotapas niwaqchikmi: “Chaymanta suchuspa lamar qochaman wischukuy” nispa, hinaptinqa chaynam kanman.
40021022	Confianzawan Diosta mañakuspaykichikqa tukuy mañakusqaykichiktam chaskinkichik.
40021023	Temploman yaykuruspa Jesus yachachichkaptinmi payman asuykurqa sacerdotekunapa jefenkunapiwan judiokunapa kamachiqninkuna hinaspam tapurqaku: —¿Ima derechoykiwantaq chaykunataqa rurachkanki? ¿Pitaq autorizasurqanki? —nispa.
40021024	Chaymi Jesusñataq nirqa: —Ñoqapas tapusqaykichikyá, kay tapusqayta contestawaptikichikqa ñoqapas nisqaykichikmi ima derechoywanmi kaykuna rurasqaytapas.
40021025	¿Pitaq bautizananpaq Juanta kachamurqa, Dioschu icha runakunachu? —nispa. Chaynata Jesus tapuptinmi kikinkupura tanteanakurqaku: —Sichum “Diosmi kachamurqa” niptinchikqa “¿Imanasqataq manaqa creerqankichikchu?” niwasunchiki.
40021026	Manataqmi nichwanchu: “Runakunallam kachamurqa” nispaqa, chaynata niptinchikqa llapa runakunachiki imanaruwasunpas, Bautizaq Juantaqa hapinku Diosmanta willakuqpaqmi —nispa.
40021027	Chaymi Jesusta nirqaku: —Manam yachanikuchu —nispa. Hinaptinmi Jesusñataq nirqa: —Manam ñoqapas nisqaykichikchu ima derechoywanmi kaykuna rurasqaytapas.
40021028	—¿Imaninkichiktaq? Huk runapam karqa iskay churinkuna. Paymi huknin churinta nirqa: “Churilláy, riyá uvas chakranchikpi llamkamuq” nispa.
40021029	Hinaptinmi churinñataq nirqa: “Manam riymanchu” nispa. Ichaqa mana kasukusqanmanta wanakuspanmi ratonman llamkaq pasarqa.
40021030	Huknin churinmanpas chay tayta asuykuspanmi hina chaynallata nirqa hinaptinmi chay churinñataq nirqa: “Arí taytáy, risaqmi” nispa. Ichaqa manam rirqachu.
40021031	¿Mayqantaq taytanpa munasqanta rurarqa? Hinaptinmi chay runakunañataq nirqaku: —Punta kaqmi —nispa. Chaymi Jesusñataq nirqa: —Cheqaptaqa impuesto cobraqkunawan chuchumikakunaraqmi qamkunamanta puntataqa Diospa munaychakusqanman yaykuchkanku.
40021032	Bautizaq Juanmi hamurqa allin kawsakuymanta yachachisunaykichikpaq hinaptinmi mana creerqankichikchu, impuesto cobraqkunapiwan chuchumikakunam ichaqa creerqaku. Qamkunam ichaqa qawachkaspapas creenaykichikpaq mana wanakurqankichikchu.
40021033	—Uyariychikyá huk tupanachisqaytawan: Huk runam chakranpi uvasta plantaruspan muyuriqninta perqarachirqa, huk pozotataqmi rurachirqa uvaspa rurunta sarunankupaq hinaspam markayoq chukllata rurarachirqa chaymanta cuidanankupaq. Chaykunata rurarachispam chakranta llamkaqkunaman arriendakuruspa illarurqa.
40021034	Cosecha tiempo chayaramuptinmi runankunata chay chakrayoq kacharqa arriendaqninkunamanta tupaqninta mañamunankupaq.
40021035	Ichaqa chay arriendaqkunam hapirurqaku chay runankunata hinaspam hukninta maqaparurqaku, huknintañataqmi wañurachirqaku, huknintañataqmi rumiwan chamqaparurqaku.
40021036	Hinaptinmi chay chakrayoqqa huktawan runankunata kacharqa, ñawpaq kachamusqanmantapas achkataraq. Ichaqa chay llamkaqkunam wakinkunata hina rurarqaku.
40021037	—Qepatañataqmi churintaña kacharqa: “Churiytaqa respetanqakuch” nispa.
40021038	Ichaqa chay llamkaqkunam payta rikuruspanku ninakurqaku: “Paymi herenciataqa chaskinqa, chaynaqa wañurachisunyá ñoqanchikña dueño kananchikpaq” nispa.
40021039	Chaymi chakramanta horqoruspanku wañurachirqaku.
40021040	—Chaynaqa chakrayoq kutiramuspaqa ¿imatataq ruranqa llamkaqkunataqa?
40021041	Chaymi uyariqninkunañataq Jesusta nirqaku: —Chay mana allin runakunataqa mana llakipayaspam wañurachinqa hinaspam huk llamkaqkunamanña chakranta arriendakunqa chaynapi tiempollanpi payman tupaqnin cosechata qonankupaq —nispa.
40021042	Hinaptinmi Jesus nirqa: ¿Manachum Bibliapi leerqankichik: “Wasi perqaqkunapa wischupakusqanku rumiqa cimientopi esquinan hapiq rumiñam rikurirurqa. Kaytaqa rurarun Señor Diosmi, kay qawasqanchikqa admirakuypaqmi” nispa nisqanta?
40021043	Chaymi nikichik, Diospa munaychakusqanmanqa manam yaykunkichikñachu, chaymanqa yaykunqaku paypa munasqanman hina kawsaqkunañam.
40021044	Chay rumiman wichiqmi pakipasqa kanqa. Rumipa hapisqankunañataqmi ñutusqa kanqa.
40021045	Sacerdotekunapa jefenkunapiwan fariseokunañataqmi Jesuspa rikchanachisqanta uyariruspanku musyakururqaku paykunamanta rimasqanta.
40021046	Hinaptinmi hapiruyta munarqaku ichaqa runakunata manchakuspankum mana chaynatachu rurarqaku, runakunaqa Jesustam hapirqaku Diosmanta willakuqpaq.
40022001	Jesusmi huktawan rimarispan rikchanachiykunawan paykunata nirqa:
40022002	—Diospa munaychakusqanqa rikchakun churinta casarachiq reymanmi.
40022003	Paymi sirvientenkunata kacharqa convidoman qayachisqankunata pusamunankupaq, qayachimusqankunam ichaqa manam hamuyta munarqakuchu.
40022004	Wakin sirvientenkunataña kachaspanmi chay convidasqankunata nichimurqa: “Mikuyqa listoñam kachkan, ñam nakarachiniña wira toroykunatapas hinaspa wira animalniykunatapas, chaynaqa hamuychikñayá casamientoman” nispa.
40022005	Convidasqankunañataqmi mana kasukuspa pasakurqaku, huknin chakranman, hukninñataq negocionman.
40022006	Wakinñataqmi sirvientekunata hapiruspanku maqaparuspa wañurachirqaku.
40022007	Chaymi reyqa llumpayta piñakuruspan soldadonkunata kacharqa chay wañuchiqkunata wañuchimunankupaq chaynataq llaqtankutapas kañamunankupaq.
40022008	Hinaspam sirvientenkunata nirqa: “Tukuy imam listoña kachkan casamientopaq, convidasqaykunam ichaqa mana kay fiestapas hinachu karqaku.
40022009	Chaynaqa hatun esquinakunaman rispayá casamientopaq qayamuychik llapallan tarimusqaykichikta” nispa.
40022010	Chaymi paypa sirvientenkuna rispa pusamurqaku llapallan tarisqankuta, pusamurqakumá allin runakunatapas chaynataq mana allin runakunatapas. Chaymi wasiman huntaykurqaku.
40022011	—Convidasqankunata qawaykuq rey yaykuykuspanmi chaypi rikururqa huk runata casamientopaq hina mana pachasqata.
40022012	Chaymi nirqa: “Tayta ¿imanasqataq casamientopaq hina mana pachasqachu yaykumurqanki?” nispa. Hinaptinmi chay runañataq mana imatapas nirqachu.
40022013	Chaymi reyñataq mesaman serviqkunata nirqa: “Chakinkunatawan makinkunata wataspa wischumuychik tutayaypa kasqanman. Chaypim waqanqaku, mana ima rurakuyta atispanmi kiruntapas kirichichichinqa” nispa.
40022014	Chaynaqa, achkam qayasqakunaqa kachkan, akllasqakunañataqmi aslla.
40022015	Fariseokunam pasaspa parlaramurqaku Jesusta imapas rimasqanwan pantarachinankupaq.
40022016	Hinaspam fariseomasinkutawan Herodespa qatiqninkunata kacharqaku Jesusta kaynata nimunankupaq: —Yachachikuq, yachanikum qamqa cheqap rimaq kasqaykita, yachanikutaqmi runapa rimasqantapas mana kasuspa Diospa munasqanman hina kawsakuyta cheqap yachachisqaykitapas, qamqariki manam runapa hawallantachu qawanki.
40022017	¿Imaninkitaq, allinchu Rey Cesarman impuesto pagay icha manachu?
40022018	Jesusñataqmi mana allin piensasqankuta yachaspan nirqa: —¡Iskay uyakuna! ¿Imanasqataq pantachiwaypi richkankichik?
40022019	Qawachiwaychik impuesto paganaykichik qollqeta —nispa. Hinaptinmi haywaykurqaku qollqeta.
40022020	Qawaykuspanmi Jesus tapurqa: —¿Pipa uyantaq hinaspa pipa sutintaq kay qollqepiqa kachkan? —nispa.
40022021	Chaymi paykunañataq nirqaku: —Rey Cesarpam —nispa. Hinaptinmi Jesusñataq nirqa: —Rey Cesarpa kaqtaqa paymanyá qoychik, Diosmanñataq paypa kaqta —nispa.
40022022	Kayta uyarispankum admirasqallaña pasakurqaku.
40022023	Chay punchawñataqmi Jesusman hamurqaku wakin saduceokuna. Kay runakunam creenku: Wañuqkunaqa manam kawsarinchu, nispa. Paykunam Jesusta nirqaku:
40022024	—Yachachikuq, Moisesmi nirqa: “Casado runa mana churiyoq wañuruptinqa wawqenmi casaranqa viudata chaynapi wañukuqpa miraynin kananpaq” nispa.
40022025	Kaypim qanchis wawqentin qarikuna karqa. Mayor kaq casarakuspanmi wañuruspan warminta mana wawayoqta saqerurqa,
40022026	chaynallam pasakurqa sullka kaqwanpas kimsa kaqwanpas qatinasninpi qanchis kutikama.
40022027	Hinaptinmi qepankuta warmipas wañururqa.
40022028	Chaynaqa wañuqkuna kawsarimuptinqa ¿mayqanpa warmintaq kanqa qanchisnintin paywan casarakuchkaptinqa? —nispa.
40022029	Chaymi Jesusñataq nirqa: —Qamkunaqa pantaypim kachkankichik, Bibliapa nisqantapas chaynataq Diospa atiynintapas mana reqsisqaykichikrayku.
40022030	Llapa runakuna kawsarimuspankuqa manam casarakunqakuchu, manataqmi casarachinakunqakuchu, paykunaqa kanqa hanaq pachapi angelkuna hinañam.
40022031	Wañuqkunapa kawsarimunanmantaqa ¿manachu leerqankichik Diospa nisusqaykichikta?
40022032	Paymi nirqa: “Ñoqaqa kani Abrahampa, Isaacpa hinaspa Jacobpa Diosninmi” nispa. Chaynaqa Diosqa manam wañusqakunapa Diosninchu ichaqa kawsaqkunapa Diosninmi —nispa.
40022033	Runakuna chayta uyariruspam admirakurqaku yachachisqanwan.
40022034	Saduceokunata Jesus upallarachiptinmi chayta qawaykuspa fariseokuna hukllaman huñunakururqaku.
40022035	Hinaptinmi paykunawan kuska kaq leykuna yachaq runa pruebananpaq Jesusta tapurqa:
40022036	—Yachachikuq, Diospa kamachikuyninkunamantaqa ¿mayqantaq hatunnin kamachikuy? —nispa.
40022037	Chaymi Jesusñataq nirqa: —“Señor Diosnikitam kuyanki tukuy sonqoykiwan, tukuy vidaykiwan hinaspa tukuy yuyaynikiwan” nispa.
40022038	Kaymi punta kaq hatun kamachikuy.
40022039	Qatiqninñataqmi nin: “Kuyankim runamasikita kikikita hina” nispa.
40022040	Kay iskaynin kamachikuykunapim Moisespa leyninpas chaynataq Diosmanta willakuqkunapa qellqasqanpas hukllawakun.
40022041	Fariseokuna huñunasqa kachkaptinraqmi paykunata Jesus tapurqa:
40022042	—¿Imaninkichiktaq Cristomanta? ¿Pipa miraynintaq? —nispa. Chaymi paykunañataq nirqaku: —Davidpa mirayninmi —nispa.
40022043	Hinaptinmi Jesusñataq nirqa: —¿Imaynanpitaq Davidqa Chuya Espiritupa yachachisqan, Cristota Señorwan suticharqa? Davidmi nirqa:
40022044	“Señor Diosmi Señorniyta nirqa: ‘Enemigoykikunata vencenaykamayá alleqniypi tiyaykuy, Enemigoykikunata saruchinaykamayá alleqniypi tiyaykuy’ nispa.”
40022045	¿Imaynataq Cristoqa Davidpa mirayninqa kanman Davidpuni “Señorniy” nispa Cristomanta rimachkaptinqa?
40022046	Hinaptinmi pipas mana ima contestaytapas atirqachu. Chay punchawmantapunim penqakuruspa manaña tapurqakuchu.
40023001	Jesusmi nirqa runakunatawan discipulonkunata:
40023002	—Diospa leynin yachachiqkunapiwan fariseokunam derechoyoq kanku Moisespa leynin yachachinankupaq.
40023003	Chaynaqa kasukuspayá ruraychik paykunapa tukuy nisqanta. Ichaqa amam rurankichikchu paykunapa imam rurasqantaqa, paykunaqa manam yachachisqankuman hinachu ruranku.
40023004	Paykunaqa sasa kaqkunatam runakunaman kamachin llasaq qepita qepichichkaq hina ichaqa manam dedo puntallankuwanpas yanapaykunkuchu.
40023005	Llapa imatam ruranku runakuna qawanallanpaq. Filacterio sutiyoq cajachakunatam hatunllataña churakunku. Santo tukuspam capankupa cantonkunapipas hatun watukunatapas warkukurunku.
40023006	Convidokunapipas hinaspa huñunakunanku wasipipas ñawpaqllapi tiyaytam munanku.
40023007	Munankutaqmi plazakunapi hatun respetowan runakuna rimaykunantapas chaynataq “yachachikuq” nispa ninankutapas.
40023008	—Qamkunayá ichaqa yachachikuqwanqa ama sutichachikuychikchu. Hukllam yachachiqnikichikqa kani, qamkunaqa wawqentillanmi kankichik.
40023009	Amataqyá pitapas kay pachapiqa taytawanqa sutichaychikchu, hukllam Taytaykichikqa, payqariki hanaq pachapim kachkan.
40023010	Amataqyá maestrowanpas sutichachikuychikchu. Ñoqa Cristollam maestroykichikqa kani.
40023011	Qamkuna ukupi aswan reqsisqaqa kanqa wakinkuna serviqmi.
40023012	Pipas hatunchakuqqa humillasqam kanqa, pipas humillakuqñataqmi hatunchasqa kanqa.
40023013	—¡Imaynaraq kankichik iskay uya fariseokuna hinaspa Diospa leynin yachachiqkuna! Qamkunaqa Diospa munaychakusqanman yaykuqkunatam harkaypaq-harkachkankichik. Qamkunapas manam yaykunkichikchu nitaqmi munaqkunatapas yaykuchinkichikchu. [
40023014	—¡Imaynaraq kankichik iskay uya fariseokuna hinaspa Diospa leynin yachachiqkuna! Qamkunaqa viudakunapa imallankunatapas qechuruspam allin runa tukusparaq una-unayta Diosta mañakunkichik. Chayraykum qamkunaqa llumpay castigasqaraq kankichik.]
40023015	—¡Imaynaraq kankichik iskay uya fariseokuna hinaspa Diospa leynin yachachiqkuna! Qamkunaqa tukuy hinastinpim purinkichik runakunata religionnikichikman iñichinaykichikpaq. Iñirachispaykichikñataqmi tikrarunkichik qamkunamantapas aswan wiña-wiñay castigasqa kananpaqraq.
40023016	—¡Imaynaraq kankichik runakunata pusaq ñawsakuna! Qamkunam ninkichik: “Templorayku juramentayqa manam imananchu. Chay templopi qorirayku juraspam ichaqa cumplinanchik” nispa.
40023017	¡Mana yuyayniyoq ñawsakuna! ¿Mayqantaq aswan valorniyoq, qorichu icha Diospaq qorita sapaqchaq templochu?
40023018	Ninkichiktaqmi: “Altarrayku jurayqa manam imananchu, altarpa hawanpi ofrendarayku juraspam ichaqa cumplinanchik” nispa.
40023019	¡Mana yachayniyoq ñawsakuna! ¿Mayqantaq aswan valorniyoq, ofrendachu icha Diospaq ofrendata sapaqchaq altarchu?
40023020	Pipas altarrayku juramentaqqa manam altarllamantachu juramentachkan aswanqa altarpa hawanpi kaqkunamantawanmi.
40023021	Pipas templorayku juraqqa manam chayllamantachu jurachkan aswanqa chaypi kaq Diosmantawanmi.
40023022	Chaynataqmi hanaq pacharayku juraqpas jurachkan Diospa tiyananmantawan chaypi tiyaq Diosmanta.
40023023	—¡Imaynaraq kankichik iskay uya fariseokuna hinaspa Diospa leynin yachachiqkuna! Qamkunam diezmota qonkichik yerba buenamanta, anismanta hinaspa cominomanta aswanqa qonqarunkichikmi allin rurayta, kuyapayakuyta hinaspa iñiyniyoq kayta. Kay hatun kamachikuykunataqa kasukunaykichikmi diezmo qoytapas ama qonqaruspa.
40023024	¡Runakunata pusaq ñawsakuna! ¡Qamkunaqa tomanaykichikman wichiykuq chuspichatapas suysunkichikmi, camello animaltam ichaqa enterollanta millpurunkichik!
40023025	—¡Imaynaraq kankichik iskay uya fariseokuna hinaspa Diospa leynin yachachiqkuna! Qamkunaqa vasotawan platotam hawallanta mayllankichik, sonqoykichikmi ichaqa huntasqa kachkan suwakuy munaywan hinaspa mana allin ruray munaywan.
40023026	¡Ñawsa fariseo! Vasotaqa ukuntaraqyá mayllay puntata chaynapi hawanpas mayllasqa kananpaq.
40023027	—¡Imaynaraq kankichik iskay uya fariseokuna hinaspa Diospa leynin yachachiqkuna! Sepultura blanqueasqa hinam hawaykichikqa sumaqllaña kachkan, ukuykichikmi ichaqa wañusqakunapa tullunwan hinaspa qachakunawan huntasqa kachkan.
40023028	Hawallaykichikpim runakunapaq allin ruraqman rikchakunkichik, sonqoykichikpim ichaqa iskay uya mana allin ruraq kankichik.
40023029	—¡Imaynaraq kankichik iskay uya fariseokuna hinaspa Diospa leynin yachachiqkuna! Qamkunaqa Diosmanta willakuqkunapaqmi hatun sepulturakunata perqapunkichik, adornankichiktaqmi allin ruraq runakunapa sepulturankunatapas
40023030	hinaspam ninkichik: “Abueloykupa tiemponpi kawsaspaqa manach paykunawan kuskaqa wañuchiymankuchu karqa Diosmanta willakuqkunataqa” nispa.
40023031	Chaynata nispaykichikmi reqsichikunkichik Diosmanta willakuqkunata wañuchiq runakunapa miraynin kasqaykichikta.
40023032	¡Tukupaychikyá abueloykichikkunapa qallarisqanta!
40023033	—¡Culebrakuna! ¡Maqta urupa castankuna! ¿Imaynataq lluptiwaqchik infiernopi wiñaypaq castigomantaqa?
40023034	Chayraykum kachamusqaykichik Diosmanta willakuqkunata, yuyayniyoqkunata hinaspa Diospa leynin yachachiqkunata, wakintam chakataspa wañuchinkichik, wakintañataqmi huñunakunaykichik wasikunapi azotenkichik hinaspam llaqtan-llaqtan qatikachankichik.
40023035	Chaynapim qamkunaman chayasunkichik llapallan justo runakunapa yawarnin, culpasqaqa kankichik allin ruraq Abelpa wañusqanmanta Berequiaspa churin Zacarias wañusqankamam. Zacariasqa wañuchisqa karqa altarmanta santuarioman riqpa chawpinpim.
40023036	Cheqaptapunim nikichik, chay llapallan castigoqa kunan tiempopi kawsaq miraymanmi chayamusunkichik.
40023037	—¡Jerusalen, Jerusalen! ¡Qamqa Diosmanta willakuqkunatam wañuchinki! ¡Qanman kachamusqa runakunatam rumiwan chamqapanki! ¡Rapran ukupi chiwchinkunata wallpa huñuykuq hinam achka kutita munarqani runaykikuna huñuykuyta ichaqa manam munarqankichu!
40023038	Chayraykum wasikichikpas chunninqaña.
40023039	Manañam rikuwankichikñachu: “Señorpa sutinpi hamuqqa hatunchasqayá kachun” niwanaykichikkama.
40024001	Templomanta lloqsiruspa Jesus richkaptinmi discipulonkuna asuykuspa chay templopa sumaqllaña perqankunata qawachirqaku.
40024002	Chaymi Jesus nirqa: —¿Kaykunatachu qawachkankichik? Cheqaptapunim nikichik, manam chulla rumipas perqasqaqa puchunqachu, lliwmi tuñichisqa kanqa —nispa.
40024003	Olivos Moqopiña Jesus tiyachkaptinmi discipulonkuna sapanpi tapuykurqaku: —Niykuwaykuyá ¿haykapitaq kay nisqaykikunaqa kanqa? ¿Imaynataq yachasaqku kutimunaykimantaqa hinaspa kay pacha puchukananmantaqa? —nispa.
40024004	Hinaptinmi Jesusñataq nirqa: —Allinta qawakuychik, yanqataq pipas pantachisunkichikman.
40024005	Achkaqmi hamunqaku ñoqapa sutiypi: “Ñoqam kani Cristo” nispa. Chaynata rimaspankum achka runakunata pantachinqaku.
40024006	Qamkunam uyarinkichik guerrakunamanta hinaspa guerrakuna kananmanta, aswanqa amam manchakunkichikchu. Chaykunaqa sucedekunqam ichaqa kay tiempoqa manam tukunqaraqchu.
40024007	Huk nacionmi peleanqa huklaw nacionwan chaynataq huk gobiernopas huklaw gobiernowan, kanqam muchuykuna chaynataq kaypi-chaypi terremotokunapas.
40024008	Lliw kaykunaqa ñakariykunapa qallariyllanraqmi.
40024009	—Hinaptinmi ñakarinaykichikpaq entregasqa kaspa wañuchisqa kankichik, ñoqaraykum llapa runakuna cheqnisunkichik.
40024010	Chay tiempopiqa achka runakunam iñiyninkumanta penqakunqaku hinaspam cheqninakuspa traicionanakunqaku.
40024011	Achkallañam rikurimunqa Diosmanta willakuq tukuqkuna hinaspam pantachinqaku achkaqta.
40024012	Tukuy mana allin ruraqkuna llumpayta miraruptinmi achkaqpa kuyakuyninpas chiriyarunqa.
40024013	Ichaqa kay pachapa tukupayninkama ñoqapi takyaqtam Diosqa salvanqa.
40024014	Diospa munaychakusqanmanta kay allin noticiam willakusqa kanqa enterollan kay pachapi chaynapi llapallan nacionpi runakuna yachananpaq, chayñam kay tiempoqa tukunqa.
40024015	—Diosmanta willakuq Danielmi qellqarqa purmachiq millakuypaq kaqmanta. Pipas kay leeqqa entiendechun. Templopi chayta rikuspaykichikqa,
40024016	Judea lawpi kaqkunaqa orqokunamanyá ayqechunku.
40024017	Wasipa hawanpi kaqpas amañayá uraykamuchunchu imanpas horqoq.
40024018	Chakrapi kaqpas amañayá pachan hoqariqqa kutichunchu.
40024019	¡Imaynaraq kanqaku chay punchawkunapi wiksayoq otaq ñuñuq wawayoq warmikunaqa!
40024020	Diostayá mañakuychik ayqenaykichik punchawqa ama para tiempopi nitaq samana punchawpi kananpaq.
40024021	Chay punchawkunaqa llumpa-llumpay ñakariy punchawkunam kanqa, manam chaynaqa Dios kay pachata unanchasqanmantapunipas kunankama karqachu, manataqmi chaynaqa kanqachu qepa punchawkunapipas.
40024022	Sichum Dios mana asllayachinmanchu chay punchawkunata hinaptinqa, manach pipas librakunmanchu wañuymanta. Aswanqa akllasqankunaraykum asllayachinqa chay punchawkunata.
40024023	—Sichum pipas nisunkichik: “Qawaychik, kaypim kachkan Cristo” otaq “Wakpim kachkan Cristo” nispa hinaptinqa, amam paykunata creenkichikchu.
40024024	Rikurimunqam Cristo tukuq runakuna hinaspa Diosmanta willakuq tukuqkuna llapa runakunata engañananpaq. Admirakuypaq milagrokunatapas rurasparaqmi Diospa akllasqan runakunatapas engañaypi rinqaku.
40024025	Qamkunamanqa nichkaykichik manaraq kaykuna pasakuchkaptinmi.
40024026	“Purunpim kachkasqa” nisuptikichikqa amam lloqsinkichikchu qawaq otaq “Kaypim-wakpim kachkan” niptinkuqa amam creenkichikchu.
40024027	Imaynam llipyay kancharin intipa qespimunan lawmanta intipa seqaykunan lawkama, chaynam hamusaq Diosmanta Hamuq Runapas.
40024028	Maypim ayapa kasqanpim ullachkukuna huñunakunqa.
40024029	—Chay punchawkunapi ñakariy pasaruptillanmi inti tutayarunqa, killapas manañam achkinqachu, lucerokunam wichirimunqa, cielokunapi tukuy ima kaqkunapas katkatatanqam.
40024030	Hinaptinmi Diosmanta Hamuq Runapa señalniy puyupi rikuriykamunqa chaymi kay pachapi llapa castakuna qaparkachaspa waqanqaku hinaspam rikuwanqaku puyupi tukuy atiyniywan hinaspa kanchariyniywan hamuchkaqta.
40024031	Angelniykunatam kamachisaq trompetata nisyuta tocastin akllasqaykunata lliw nacionkunamanta hinaspa tukuy hinastinmanta huñumunankupaq.
40024032	—Higos sachawan rikchanachisqaytayá yachaychik: kallmankuna llullullaraq kaspa ikllimuptinmi, yachankichik poqoy hichpamusqanta.
40024033	Chaynaqa llapa nisqaykuna sucedekuptinmi yachankichik tukupay tiempoqa hichpallaña kasqanta.
40024034	Cheqaptapunim nikichik, tukuy kaykunaqa cumplikunqa manaraqpas kay miray runakuna chinkachkaptinmi.
40024035	Cielopi kaqkunapas chaynataq kay pachapas chinkanqam, nisqaykunam ichaqa mana chinkanqachu.
40024036	—Ichaqa manam pipas yachanchu ima punchawmi otaq imay horam kutimunaytaqa, hanaq pachapi angelkunapas manam yachanchu nitaqmi Diospa Churinpas yachanichu aswanqa Taytallaymi.
40024037	—Imaynam Noeypa tiemponpi sucedekurqa chaynam sucedekunqa Diosmanta Hamuq Runa kutimuptiypas.
40024038	Chay tiempopim manaraq sinchi para chayamuchkaptin runakuna mikurqaku, upyarqaku, casarakurqaku hinaspa casarachinakurqaku Noey buqueman yaykunankama.
40024039	Manam musyakurqakuchu sinchi para chayamuspan llapallanta chinkarachinankama. Chaynam kanqa Diosmanta Hamuq Runa kutimuptiypas.
40024040	Chay tiempopim iskay runakuna kachkanqa chakrapi, hukninmi apasqa kanqa, hukninñataqmi saqesqa kanqa.
40024041	Iskay warmikunam huk marayllapi kutakuchkanqaku, hukninmi apasqa kanqa, hukninñataqmi saqesqa kanqa.
40024042	—Qawan-qawanllayá kaychik, manam yachankichikchu ima punchawmi Señornikichik kutimunaytaqa.
40024043	Yachaychikyá kayta, sichum wasiyoq yachanman imay hora suwa hamunanta hinaspaqa manach puñunmanchu chaynapi wasin mana suwasqa kananpaq.
40024044	Chaynaqa qamkunapas listollayá kaychik, Diosmanta Hamuq Runaqa kutiramusaq mana piensasqaykichik horam.
40024045	—Qamkunaqa allin yuyayniyoq confianza sirviente hinayá kaychik, paytam wasinpi patronnin churarqa sirvientemasinkunata imam horapi mikuchinanpaq.
40024046	Ancha kusisqam chay runaqa sichum patronnin kutimuspa chayna rurachkaqta tariykamuptinqa.
40024047	Cheqaptapunim nikichik, patronninqa churaykunqa tukuy kapuqninkunapiña nanachikunanpaqmi.
40024048	Ichaqa sichu mana allin sirviente kaspa ninman: “Patronniyqa unamunqaraqmi” nispa,
40024049	hinaspañataq sirvientemasinkunata maqayta qallarispa sinkakunawan mikuspa upyakunman.
40024050	Chayna runapaqa patronninmi kutiramunqa mana suyasqan punchawpi hinaspa mana yachasqan horapi.
40024051	Hinaspam sinchita castiganqa iskay uyakunatawan kuskata, chaypiqa kanqa llumpay waqayllañam hinaspa kiru kirichichichiyllañam.
40025001	—Diospa munaychakusqanqa rikchakun chunka doncellakunamanmi. Paykunam mecheronkuta aparikuspa novio taripaq lloqsirqaku.
40025002	Pichqa doncellakunam karqa mana umayoqkuna, wakin pichqañataqmi karqa allin yuyayniyoq warmikuna.
40025003	Mana umayoq kaqkunam mecheronkuta apaspanku mana aparqakuchu achkikuna aceiteta.
40025004	Allin yuyayniyoq warmikunañataqmi aysakuchankupi aparqaku aceiteta mecherotawan.
40025005	Novio manaña chayamuptinmi llapallanta puñuy aysaykuptin puñururqaku.
40025006	Hinaptinmi chawpi tutata huk kaqnin qayarikurqa: “Novioqa hamuchkanñam, lloqsiychik taripaq” nispa.
40025007	Chaymi llapallan doncellakuna hatariruspanku mecheronkuta alistarqaku.
40025008	Hinaptinmi mana umayoq sipaskuna allin yuyayniyoq sipaskunata nirqaku: “Qoykuwayku aceiteta, mecheroykum wañuruchkanña” nispa.
40025009	Chaymi allin yuyayniyoqkuna nirqaku: “Qamkunaman qoykuptiykuqqa yanqam llapanchikpaq pisirunman, chaynaqa rantikuqkunamantayá rantiramuychik” nispa.
40025010	Rantimunankukamam novio chayaramurqa chaymi listo kaq doncellakuna paywan yaykururqaku casamientoman hinaptinmi punku wichqakururqa.
40025011	Wakin doncellakunapas chayaramuspanmi nirqaku: “¡Señor, señor, kichaykamuwayku!” nispa.
40025012	Payñataqmi nirqa: “Qamkunataqa manapunim reqsikichikchu” nispa.
40025013	Chay rikchanachiyta tukuruspam uyariqninkunata Jesus nirqa: —Rikchan-rikchanllayá kaychik, manam yachankichikchu ima punchawmi otaq imay horam kutimunaytapas —nispa.
40025014	—Diospa munaychakusqanqa rikchakun illananpaq sirvientenkunaman qollqen saqeykuq apumanmi.
40025015	Punta kaqmanmi qorqa pichqa wayqa qollqeta, hukninmanñataq iskay wayqa qollqeta, hukninmanñataq huk wayqallata. Sapakamaman atisqanman hina qoykuspanmi illarurqa.
40025016	Pichqa wayqa chaskiq sirvientem chay qollqewan negociaspan ganarurqa pichqa wayqatawan.
40025017	Chaynataqmi iskay wayqa chaskiqpas ganarurqa iskay wayqatawan.
40025018	Huk wayqa chaskiqñataqmi allpata toqoruspan chaypi pakarurqa patronninpa qollqenta.
40025019	—Chay sirvientekunapa patronnin kutiramuspanñataqmi paykunamanta cuentata mañarqa.
40025020	Pichqa wayqa qollqe chaskiqmi pichqa wayqatawan apamuspa nirqa: “Señor, pichqa wayqa qollqetam qowarqanki, kay pichqa wayqatawanmi ganaramuni” nispa.
40025021	Patronninmi nirqa: “Qamqa confianza allin sirvientem kasqanki, kay asllawanpas confianza kasqaykimantam achkataraq confiasqayki, chaynaqa ñoqawanyá kusikuy” nispa.
40025022	Iskay wayqa qollqe chaskiqpas chayamuspanmi nirqa: “Señor, iskay wayqatam qowarqanki, kay iskay wayqatawanmi ganaramuni” nispa.
40025023	Patronninmi nirqa: “Qamqa confianza allin sirvientem kasqanki, kay asllawanpas confianza kasqaykimantam achkataraq confiasqayki, chaynaqa ñoqawanyá kusikuy” nispa.
40025024	Ichaqa huk wayqa qollqe chaskiqñataqmi chayamuspan nirqa: “Señor, piña runa kaspayki mana tarpusqaykita cosechakuruq chaynataq mana wayrachisqaykita huñukuruq kasqaykita yachaspaymi
40025025	manchakuspay qollqekitaqa pakarurqani allpa ukupi, kayqayá qollqekiqa hina kaqlla” nispa.
40025026	Chaymi patronninñataq nirqa: “Qella, mana allin sirviente, mana tarpusqay cosechaq hinaspa mana wayrachisqay huñukuq kasqayta yachachkaspaykiqa
40025027	qollqeytam churawaq karqa bancoman hinaptinmi kutimuspay mirayniyoqta chaskikuyman karqa” nispan.
40025028	Paymi runankunata kamachirqa: “Qechuychik chay qollqeta hinaspa qoychik chunka wayqa qollqeyoqman.
40025029	Kapuqniyoqkunaqa achkataraqmi chaskinqa, mana kapuqniyoqkunamantam ichaqa aslla kapuqninpas qechusqa kanqa.
40025030	Chay mana valeq sirvientetaqa wischuramuychik tutayaypa kasqanmanyá, chaypi waqaspanmi kirunta kirichichichinqa.”
40025031	—Diosmanta Hamuq Runa angelniykunawan hamuspay suma-sumaq tiyanaypi tiyaykuptiymi,
40025032	llapallan nacionkunamanta runakuna huñunakamunqa ñawpaqniyman hinaptinmi michiq rakichkaq hina rakisaq cabrakunamanta ovejakunata.
40025033	Ovejakunatam rakisaq alleqniy lawman, cabrakunatañataq ichoqniy lawman.
40025034	Ñoqa Reymi alleqniypi kaqkunata nisaq: “Hamuychik Taytaypa favorecesqankuna, hinaspayá kay pacha unanchasqa kasqanmantapuni qamkunapaq alistasqa munaychakunaykichikta chaskiychik.
40025035	Yarqaymanta kaptiymi mikuykachiwarqankichik, yakumanta kaptiymi yakuta qoykuwarqankichik, forastero kaptiymi samaykachiwarqankichik.
40025036	Pachay mana kaptinmi pachaykachiwarqankichik, onqoruptiymi yanapaykuwarqankichik, preso kaptiytaqmi watukuykuwarqankichik.”
40025037	Hinaptinmi allin ruraqkuna niwanqaku: “Señorlláy ¿haykapitaq yarqaymanta qawarqaykiku hinaspa mikuykachirqaykiku? ¿Haykapitaq yakunayasqata rikuspayku yakuta qoykurqaykiku?
40025038	¿Haykapitaq puriqta rikuspayku samaykachirqaykiku? ¿Haykapitaq mana pachayoqta rikuspayku pachaykachirqaykiku?
40025039	¿Haykapitaq onqoqta otaq carcelpi rikuspayku watukaykamurqaykiku?”
40025040	Hinaptinmi ñoqa Reyñataq nisaq: “Cheqaptapunipas huk kaqnin humilde wawqeykunapaq ruraspaykichikqa ñoqapaqmi rurarqankichik” nispay.
40025041	—Ichoqniypi kaqkunatañataqmi nisaq: “Yaw Diospa ñakasqankuna, qamkunaqa pasawaychik diablopaqwan angelninkunapaq alistasqa wiña-wiñaypaq rupaymanyá.
40025042	Yarqaymanta kaptiymi mana mikuykachiwarqankichikchu, yakumanta kaptiypas manam qoykuwarqankichikchu.
40025043	Forastero kaptiypas manam samaykachiwarqankichikchu, pachay mana kaptinpas manam pachaykachiwarqankichikchu, onqoptiypas hinaspa carcelpi kaptiypas manam watukuykuwarqankichikchu” nispay.
40025044	Hinaptinmi paykunañataq niwanqaku: “Señor ¿haykapitaq rikurqaykiku yarqaymanta, yakunayasqata, forasterota, mana pachayoqta, onqosqata otaq carcelpi kaqta hinaspa mana yanaparqaykikuchu?”
40025045	Chaymi ñoqañataq nisaq: “Cheqaptapunipas kay humilde runakunata mana yanapaykuspaykichikqa ñoqapaqpas manam rurarqankichikchu” nispa.
40025046	Paykunaqa wiña-wiñaypaq castigomanmi rinqaku, allin ruraqkunañataqmi rinqa wiña-wiñaypaq kawsakuq.
40026001	Kaykunata rimayta tukuruspanmi discipulonkunata Jesus nirqa:
40026002	—Yachasqaykichikpi hinam iskay punchawmanta Pascua Fiesta kanqa, Diosmanta Hamuq Runaqa chakatasqam kasaq —nispa.
40026003	Llapa sacerdotekunapa jefenkunam judiokunapa kamachiqninkunapiwan huñunakururqaku sacerdotekunapa jefen Caifaspa palacionpa pationpi.
40026004	Chaypim rimanakurqaku engañowan Jesusta hapiruspa wañurachinankupaq.
40026005	Ichaqa nirqakum: —Fiestapiqa ama hapisunchu runakuna ama alborotanankupaq —nispa.
40026006	Jesusmi kachkarqa Betania llaqtachapi lepra onqoymanta sanoyaq Simonpa wasinpi.
40026007	Hinaptinmi Jesusman asuykamurqa huk warmi. Paymi niñu rumimanta puyñuchapi miski asnaq aceiteta aparamurqa, chayqa achka qollqepa chaninmi karqa hinaspam talliykurqa Jesuspa umanman mesapi tiyachkaptin.
40026008	Chayta Jesuspa discipulonkuna rikuruspam piñasqallaña ninakurqaku: —¿Imanasqataq waktaqa usuchichkan?
40026009	Achka qollqeman rantikuruspan wakchakunata yanapachwan karqa —nispa.
40026010	Chay rimasqankuta Jesus musyaruspanmi nirqa: —¿Imanasqataq kay warmita llakichinkichik? Payqa allintam rurarun ñoqapaq.
40026011	Wakcha runakunaqa qamkunawanmi haykapikamapas kanqa, ñoqam ichaqa mana tukuy tiempochu qamkunawan kasaq.
40026012	Kay miski asnaq aceiteta cuerpoyman tallispanqa pampakunaypaqmi alistawachkan.
40026013	Cheqaptapunim nikichik, maypipas kay pachapi ñoqamanta allin noticiakuna willakusqa kaptinmi kay warmipa rurasqantapas yuyarinankupaq willakunqaku.
40026014	Chunka iskayniyoq discipulokunapa hukninmi karqa Judas Iscariote, paymi sacerdotekunapa jefenkunawan parlaq rispan
40026015	nirqa: —¿Haykatataq qowankichikman Jesusta entregaykuptiy? —nispa. Chaymi prometerqaku kimsa chunka qollqeta paganankupaq.
40026016	Chay ratomantapunim Judas maskarqa tiempota paykunaman Jesusta entregananpaq.
40026017	Mana Qonchuyoq Mikunanku Fiestapa qallariyninpim discipulonkuna Jesusman asuykuspa nirqaku: —¿Maypitaq alistamusaqku Pascua mikuyta cenananchikpaq? —nispa.
40026018	Chaymi payñataq nirqa: —Riychik llaqtata nisqay runaman hinaspa nimuychik: “Yachachikuqmi nin: ‘ripukunaymi chayaykamuchkanña, wasikipim Pascua mikuyta cenasaq discipuloykunawan’ nispa.”
40026019	Chaymi discipulonkuna Jesuspa kamachisqanta hina ruraspanku pascua mikuyta prepararqaku.
40026020	Tutaykaramuptinmi Jesus tiyaykurqa mesaman chunka iskayniyoq discipulonkunapiwan.
40026021	Mikuchkaptinkum Jesus nirqa: —Cheqaptapunim huk kaqnikichik traicionawanqa —nispa.
40026022	Chaymi sinchi llakisqallaña sapakama tapurqaku: —¿Ñoqachu kani Señorlláy? —nispa.
40026023	Hinaptinmi Jesusñataq nirqa: —Ñoqawan kuska makinwan medianoman tanta challpuqmi.
40026024	Diosmanta Hamuq Runataqa Bibliapa nisqanman hinam sucedewachkan ichaqa ¡imaynaraq kanqa traicionawaqniy runaqa, amapas payqa nacenmanchu karqa! —nispa.
40026025	Hinaptinmi traicionaqnin Judas nirqa: —Yachachikuq ¿icha ñoqachu kani? —nispa. Chaymi Jesusñataq nirqa: —Arí, qanmi kanki —nispa.
40026026	Mikuchkaptinkum Jesus tantata hapiykuspan Diosman graciasta qorqa hinaspam pakiykuspan discipulonkunaman aypurqa: —Chaskispa mikuychik, kaymi cuerpoy —nispa.
40026027	Vasotapas hapiykuspanmi Diosman graciasta qorqa hinaspam paykunaman haywarqa: —Llapaykichik tomaychik.
40026028	Kaymi contrato rurasqaypa yawarniy. Chaqchusqam kanqa achka runakunapa huchankunata pampachanaypaq.
40026029	Kunanmantaqa manañam uvaspa rurunmanta tomasaqñachu maypacham Taytaypa munaychakusqanpiña qamkunawan mosoq vinota tomanaykama —nispa.
40026030	Yupaychanapaq takita takiruspankum Olivos Moqoman pasakurqaku.
40026031	Hinaptinmi Jesus nirqa: —Kunan tutam llapallaykichik penqakuwankichik, Bibliam nin: “Michiqtam wañurachisaq hinaptinmi kanchantin ovejakuna cheqerunqaku” nispa.
40026032	Aswanqa ñoqa kawsariramuspaymi qamkunamanta puntataraq Galilea lawman risaq.
40026033	Chaymi Pedro nirqa: —Llapallanku qanmanta penqakuptinkupas ñoqaqa manam penqakusaqchu —nispa.
40026034	Chaymi Jesus nirqa: —Cheqaptapunim niki, kunan tutam manaraqpas gallo waqachkaptin kimsa kutikama negawanki —nispa.
40026035	Pedroñataqmi nirqa: —Qanwan kuska wañunay kaptinpas manapunim negasqaykichu —nispa. Chaynallatam llapallan discipulonkunapas nirqaku.
40026036	Getsemani huertaman chayaruptinkum Jesus nirqa: —Kayllapi tiyachkaychik wakman rispa mañakamunaykama —nispa.
40026037	Pedrotawan Zebedeopa iskaynin churinkunata pusarikuspanmi ancha-anchallataña llakirikurqa.
40026038	Chaymantam paykunata nirqa: —Sonqoymi ancha llakisqa kachkan wañukunaypaq hinaña, kaypi kaspayá rikchaysiwaychik —nispa.
40026039	Waklawneqman pasaspanmi pampakama kurkukuykuspan Diosta mañakurqa: —Taytáy, atina kaptinqa ñoqamantayá asurichiy kay ñakariyta, ichaqa amayá ñoqapa munasqaychu kachun aswanqa qampa munasqaykiyá —nispa.
40026040	Discipulonkunapa kasqanman kutispanñataqmi puñukuchkaqta tariykurqa chaymi Pedrota nirqa: —¿Manachum rikchaysiwayta atirqankichik huk horallapas?
40026041	Rikchaspayá Diosta mañakuychik ama tentasqa kanaykichikpaq. Allin rurayta munaptikichikpas cuerpoqa mana kallpayoqmi kachkan —nispa.
40026042	Kasqallan rispanmi mañakurqa kaynata: —Taytalláy, ñakarinay mana qechuy atina kaptinqa qampa munasqaykiyá kachun —nispa.
40026043	Kutimuspanmi discipulonkunata huktawan puñuchkaqta tariykurqa puñuypa llumpay aysaykusqanmi kachkarqaku.
40026044	Chaymi paykunata saqeykuspan huktawan pasarqa kimsa kutipiña hina chaynallata mañakuq.
40026045	Chaymanta kutiramuspanmi discipulonkunata nirqa: —Kunanqa puñukuspayá samakuychikña, ñam hora chayaramunña, Diosmanta Hamuq Runaqa huchasapakunapa makinman entregasqañam kasaq.
40026046	Hatariychik, hakuña. Hamuchkanñam traicionawaqniy —nispa.
40026047	Jesus chaynata rimachkaptinraqmi Judas chayaramurqa. Payqa chunka iskaynintin discipulonkunapa hukninmi karqa, paywanmi achkallaña runakuna hamurqa espadayoq hinaspa kaspi aptarisqa. Chay runakunaqa karqa sacerdotekunapa hinaspa kamachiqkunapa kachamusqanmi.
40026048	Chay traicionaq Judasmi runakunawan kaynata yachachinakuspa hamurqa: —Ñoqapa muchaykusqaymi kanqa, paytam hapinkichik —nispa.
40026049	Chaylla Jesusman asuykuspanmi: —Yachachiqlláy ¡imaynataq kachkanki! —nispan muchaykurqa.
40026050	Chaymi Jesusñataq nirqa: —Yaw amigo ¿imamantaq hamuchkanki? —nispa. Chaymi runakuna asuykuspa Jesusta presocharurqaku.
40026051	Hinaptinmi Jesuspa huknin puriqmasin espadanta horqoykuspan sacerdotekunapa jefenpa runanpa rinrinta qorururqa.
40026052	Hinaptinmi Jesus nirqa: —Kutiykachiy espadaykita maymi kasqanman, espadawan llapa peleaqkunaqa espadawantaqmi wañunqa.
40026053	¿Manachum yachanki sichum Taytayta mañakuptiyqa wara-waranqa angelkuna kachamuwananta?
40026054	Aswanqa chayna kaptinqa manachiki Bibliapa nisqankunaqa cumplikunmanchu kayna kananmantaqa —nispa.
40026055	Hinaspanmi chay ratopi llapa runakunata nirqa: —¿Suwatapas hapiq hinachum hamurqankichik espadayoq hinaspa kaspiyoq presochawanaykichikpaq? Sapa punchawmi ñoqaqa qamkunawan karqani templopi yachachispay ichaqa manam presochawarqankichikchu.
40026056	Aswanqa kaykunaqa pasakun Diosmanta willakuqkunapa qellqasqan cumplikunanpaqmi —nispa. Hinaptinmi lliw discipulonkuna Jesusta sapallanta saqeruspa ayqekurqaku.
40026057	Presocharuqninkunam Jesusta pusarqaku sacerdotekunapa jefen Caifaspa wasinman. Chaypim huñunakurqaku Diospa leynin yachachiqkuna hinaspa kamachiqkuna.
40026058	Pedroñataqmi qatirqa karu qepallanta chay sacerdotekunapa jefenpa wasinpa pationkama. Chaypim guardiakunawan tiyaykurqa imam pasasqan qawananpaq.
40026059	Sacerdotekunapa jefenkunam cortepi kaqkunapiwan Jesuspa contranpi llulla rimaykunata maskarqaku wañurachinankupaq.
40026060	Ichaqa manam ima pruebatapas tarirqakuchu achka runakuna paypa contranpi llullakunata nichkaptinkupas. Qepatañam hamurqa iskay llulla testigokuna,
40026061	paykunam nirqaku: —Kay runam nirqa: “Ñoqaqa templota tuñirachispam kimsa punchawllapi kaqllamanta hatarirachiyman” nispa.
40026062	Hinaptinmi sacedotekunapa jefen sayarispan Jesusta nirqa: —¿Manachu imallatapas rimarinki? ¿Imatataq rimachkanku qampa contraykipiqa? —nispa.
40026063	Chaymi Jesus upallalla kaptin sacerdotekunapa jefen nirqa: —Kawsaq Diosraykum tapuyki. Niwayku: ¿Qamchu kanki Diospa Churin Cristo? —nispa.
40026064	Hinaptinmi Jesusñataq nirqa: —Arí, qampa nisqaykiman hinam. Diosmanta Hamuq Runatam rikuwankichik atiyniyoq Diospa alleqninpi tiyachkaqta hinaspa alto puyupi hamuchkaqta —nispa.
40026065	Hinaptinmi sacerdotekunapa jefen rabiawan pachanta llikipaspan nirqa: —Kay runaqa Diostam insultachkan. ¿Imapaqñataq testigokunataqa munanchik? Qamkunapas uyarirunkichikñam payqa Dios tukusqanta.
40026066	¿Imaninkichiktaq? —nispa. Chaymi paykunañataq nirqa: —¡Wañuchun! —nispa.
40026067	Chaymi Jesuspa uyanman toqaspanku takarqaku, wakinñataqmi uyanpi laqechuspanku
40026068	nirqaku: —¡Cristolláy! Musyakuy ¿pitaq maqasuchkanki? —nispa.
40026069	Hawa patiopi Pedro tiyachkaptinmi huk criada asuykuspan nirqa: —Qampas Galilea lawmanta kaq Jesuswanmi purirqanki —nispa.
40026070	Pedroñataqmi llapallanpa qayllanpi negakurqa: —Imamantachá rimapayawachkankipas —nispa.
40026071	Pedro punkumanña richkaptinmi huk criadañataq rikuruspan nirqa chaypi kaqkunaman: —Kay runapas Nazaret llaqtayoq Jesuswanmi purichkarqa —nispa.
40026072	Payñataqmi kaqllamanta negakurqa juramentasparaq: —Manam reqsinichu chay runataqa —nispa.
40026073	Ratollanmanmi chaypi runakuna Pedroman asuykuspa nirqaku: —Cheqaptapunim qampas paykunamanta kaq kanki, chayqaya rimasqaykipas suti reqsiylla —nispa.
40026074	Pedroñataqmi ñakaspanraq juramentarqa: —Manam chay runataqa reqsinichu —nispa. Rimayta tukuruptillanmi gallo waqaramurqa.
40026075	Chaymi Pedro yuyarirurqa: “Manaraq gallo waqachkaptinmi kimsa kutikama negawanki” nispa Jesuspa nisqanta. Chaymi hawaman lloqsiruspan aminankama waqakurqa.
40027001	Achikyaramuptinmi sacerdotekunapa llapallan jefenkuna judiokunapa kamachiqninkunawan tanteanakurqaku Jesusta wañurachinankupaq.
40027002	Chaymi chaqnasqata pusaspanku prefecto Pilatoman entregaykurqaku.
40027003	Traicionaq Judasñataqmi Jesusqa wañunanpaq sentenciasqa kasqanta qawaykuspan ñakakurqa chaymi chay kimsa chunka qollqeta kutiykachipurqa sacerdotekunapa jefenkunaman hinaspa kamachikuqkunaman.
40027004	Paykunatam nirqa: —Huchallikurunim mana huchayoq runata wañuchinaykichikpaq qamkunaman rantikuruspay —nispa. Chaymi paykunañataq nirqaku: —¿Imataq qokuwanku ñoqaykutaqa? ¡Chayqa qampa asuntoykim! —nispa.
40027005	Chaymi Judasñataq templopi qollqeta choqaruspan pasaspan warkukaramurqa.
40027006	Sacerdotekunapa jefenkunañataqmi qollqeta hoqarimuspanku nirqaku: —Kay qollqetaqa manam ofrendakunamanqa hukllawachwanchu, kayqa yawarpa chaninmi —nispa.
40027007	Hinaspam tanteanakuruspanku chay qollqewan rantirurqaku manka ruraqpa allpanta forasterokunata pampanankupaq.
40027008	Chaymi kay libro qellqasqa kasqan punchawkama chay allpata sutichanku Yawar Chakrawan.
40027009	Chaynapim cumplikurqa Diosmanta willakuq Jeremiaspa nisqan, paymi nirqa: —Israel runakunapa precio churasqan kimsa chunka qollqetam hapirqaku
40027010	hinaspam chaywan rantirqaku manka ruraqpa allpanta, chaynataqa rurarqaku Señorpa kamachiwasqanman hinam —nispa.
40027011	Pilatopa qayllanpi Jesus sayaykuptinmi tapurqa: —¿Qamchu kanki judiokunapa Reynin? —nispa. Chaymi Jesusñataq nirqa: —Arí, qampa nisqaykiman hinam —nispa.
40027012	Sacerdotekunapa jefenkunapiwan kamachikuqkunam Jesusta acusarqaku chaymi Jesusñataq mana imatapas nirqachu.
40027013	Chaymi Pilato nirqa: —¿Manachu uyarinki tukuy ima contraykipi nisqankuta? —nispa.
40027014	Jesus mana imatapas niptinmi prefectoñataq llumpayta admirakurqa.
40027015	Pascua Fiestapim watan-watan Pilato kachariq llapa runakunapa munasqan huk presota.
40027016	Chay tiempopim lliwpa reqsisqan Barrabas carcelpi kachkarqa.
40027017	Llapa runakuna huñunasqa kachkaptinmi Pilato tapurqa: —¿Mayqantataq munankichik kacharinayta? ¿Barrabastachu icha Cristowan sutichasqa Jesustachu? —nispa.
40027018	Chaynataqa tapurqa Jesustaqa envidiallamanta entregasqankuta yachaspanmi.
40027019	Pilato cortepi kachkaptinmi warmin willachimurqa: —Amam imanankipaschu chay allin ruraq runataqa. Chisim mosqoyniypi llumpaysuta ñakarirqani paypa causanpi —nispa.
40027020	Sacerdotekunapa jefenkunapiwan kamachikuqkunañataqmi yacharachirqa runakunata Barrabasta mañakunankupaq chaynapi Jesusñataq wañuchisqa kananpaq.
40027021	Prefecto Pilatom yapatawan tapurqa: —¿Mayqannintataq kacharinayta munankichik? —nispa. Chaymi paykunañataq nirqaku: —Barrabasta —nispa.
40027022	Pilatoñataqmi tapurqa: —Hinaptinqa ¿imatataq rurasaq Cristowan sutichasqa Jesustaqa? —nispa. Chaymi llapallanku nirqaku: —¡Chakatasqa kachun! —nispa.
40027023	Hinaptinmi Pilato nirqa: —¿Ima mana allintañataq payqa rurarurqa? —nispa. Chaymi paykunañataq aswanraq qaparirqaku: —¡Chakatasqa kachun! —nispa.
40027024	Hatun chaqwata qawaykuspanmi Pilato mana ima ruraytapas atirqachu. Chaymi yakuta aparachimuspan runakuna qawachkaptin makinta mayllakururqa hinaspam nirqa: —Manam huchayoqchu kasaq kay runapa wañusqanmantaqa, qamkunañayá imaynapas kakuychik —nispa.
40027025	Hinaptinmi llapallan runakunañataq nirqaku: —¡Paypa wañusqanmantaqa ñoqaykum huchayoq kasaqku mirayniykupiwan! —nispa.
40027026	Barrabasta Pilato kachaykachispanmi Jesustañataq azoteykachispa entregaykurqa chakatasqa kananpaq.
40027027	Prefectopa soldadonkunam Jesusta palacioman pusaruspanku llapa tropata huñururqaku.
40027028	Chaypi llatanaruspankum hinarachirqaku grosella pachawan.
40027029	Umanmanñataqmi churachirqaku kichkamanta simpasqa coronata. Alleq makinmanñataqmi hapichirqaku soqosta hinaspam ñawpaqninpi qonqorakuspanku burlakurqaku: —¡Kawsachun Judiokunapa Reynin! —nispa.
40027030	Toqasparaqmi umanpi chay soqoswan waqtarqaku.
40027031	Chaynata asipayaruspankum horqorurqaku chay grosella pachata hinaspankum kikinpa pachanwan churarachispanku pusarqaku chakatanankupaq.
40027032	Chaymanta lloqsichkaspam tuparurqaku Cirene llaqtayoq Simonwan, payta hapiruspankum hombrochirqaku Jesuspa cruzninta.
40027033	Chaynapim chayarurqaku Golgota Moqoman. Golgotaqa calavera ninanmi.
40027034	Chaypim Jesusman tomachirqaku hayaqwan chaqrusqa vinota. Jesusñataqmi malliykuspan mana tomayta munarqachu.
40027035	Chakataruspankum Jesuspa pachankunatañataq soldadokuna sortearqaku mayqanninmanpas tuparunanpaq.
40027036	Hinaspam tiyaykuspanku Jesusta cuidarqaku.
40027037	Cruzpa umanpiñataqmi qellqarqaku imamantam wañuchisqankumanta, chay qellqasqankum nirqa: “JUDIOKUNAPA REYNIN JESUS” nispa.
40027038	Jesustawan kuskatam chakatarqaku iskay suwakunata, hukninta alleq lawninpi, huknintañataq ichoq lawninpi.
40027039	Chaynin pasaqkunañataqmi umankutapas aywisparaq kamirqaku:
40027040	—Qamqariki nirqanki: “Templota tuñirachispaymi kimsa punchawllapi hatarirachisaq” nispam, chaynaqa Diospa Churin kaspaykiqa kikillayki librakuspayá cruzmanta uraykamuy —nispa.
40027041	Sacerdotekunapa jefenkunapas, Diospa leynin yachachiqkunapas chaynataq judiokuna kamachiqkunapas Jesustam burlakurqaku kaynata:
40027042	—Wakinkunatam librarqa ichaqa kikinqa manam librakuyta atinchu. Israelpa Reynin kaspaqa uraykamuchunyá cruzmanta, chaymi iñisunchik.
40027043	Diospim confiakurqa, Diosyá kunan salvachun cheqapta kuyaspaqa “Diospa Churinmi kani” nichkaptinqa.
40027044	Kamirqakutaqmi Jesuswan kuska chakatasqa suwakunapas.
40027045	Kay pacham tutayarurqa chawpi punchawmanta las treskama.
40027046	Yaqa las trestam Jesus qaparirqa: —¡Elí, Elí! ¿Lama Sabactani? —nispa. Kayqa: “Diosnilláy, Diosnilláy ¿imanasqataq sapallaytaqa saqerullawanki?” ninanmi.
40027047	Chaypi wakin kaqkunañataqmi uyariruspanku nirqaku: —Kay runaqa Diosmanta willakuq Eliastam qayakuchkan —nispanku.
40027048	Chaymi hukninñataq kallpaykurqa esponjawan hinaspam vinagreman challpuykuspan soqoswan Jesusman haypaspa soqochirqa.
40027049	Wakinñataqmi nirqa: —Suyaychik, qawasunchik Elias hamunqachus libraqnin —nispa.
40027050	Huktawan Jesus qaparispam espiritunta Taytanman qospan wañukurqa.
40027051	Chay ratollapim templopi santuario rakiq rakta tela altomanta urayman iskayman llikikururqa. Allpapas kuyurirurqam, qaqakunapas raqrarurqam.
40027052	Achka sepulturakuna kicharikuruptinmi Diospi iñiqkunapa cuerponkuna kawsariramurqa.
40027053	Kaykunam sepulturankumanta lloqsiramurqaku Jesuspa kawsarimusqanpa qepanta hinaspam yaykurqaku Jerusalen llaqtaman, chaytaqa achka runakunam rikurqaku.
40027054	Jesusta cuidaq capitanñataqmi wakin soldadokunapiwan temblorta hinaspa tukuy imakuna pasasqanta qawaykuspa mancharikururqaku hinaspam nirqaku: —Cheqaptapunim payqa Diospa Churin kasqa —nispa.
40027055	Chaypim kachkarqaku achka warmikuna karullamanta qawaspanku. Paykunam Jesusta yanapastin qatimurqaku Galilea lawmanta.
40027056	Paykunawanmi kachkarqa Magdala llaqtayoq Mariapas chaynataq Jacobopapiwan Joseypa maman Mariapas chaynataq Zebedeopa warminpas.
40027057	Tutaykuchkaptinñam Arimatea llaqtayoq Josey sutiyoq apu runa hamurqa. Paypas karqa Jesuspa discipulonmi.
40027058	Paymi rirqa Pilatomanta Jesuspa cuerponta mañaq. Hinaptinmi Pilato kamachirqa Jesuspa cuerponta qonankupaq.
40027059	Chaymi Joseyqa Jesuspa cuerponta mosoq sabanaswan wankuykurqa.
40027060	Hinaspam qaqapi kikinpaq toqochisqan mosoq sepulturaman churarqa, punkuntañataqmi taparqa hatun rumita tanqamuspan hinaspam ripukurqa.
40027061	Chaypitaqmi kachkarqa Magdala llaqtayoq Mariawan huknin Mariapas sepulturapa chimpanpi tiyaspanku.
40027062	Paqarinnintin samana punchaw tutaykuqtam sacerdotekunapa jefenkunapiwan fariseokuna Pilatoman rispanku
40027063	nirqaku: —Señor Prefecto, yuyachkanikum, chay llulla runaqa kawsachkasparaqmi nirqa: “Wañuspayqa kimsa punchawmantam kawsariramusaq” nispa.
40027064	Chaynaqa kamachiyá kimsa punchawkama sepultura seguranankupaq, yanqañataq discipulonkuna cuerponta tuta suwaruspanku runakunaman ninmanku: “Wañusqanmantam kawsarirun” nispanku, hinaptinmi chay llullaqa ñawpaq llullakusqanmantapas aswanraq karunman.
40027065	Chaymi pilatoñataq nirqa: —Chayqayá soldadokunaqa. Rispaykichikyá yachasqaykichikman hina seguramuychik —nispa.
40027066	Chaymi pasaspanku sepulturata allinta seguramurqaku, punkupa tapaqnin rumita sellaykuspankum cuidaq soldadokunata chaypi saqeykurqaku.
40028001	Samana punchaw pasaruptinmi domingo achikyaqman Magdala llaqtayoq Maria huknin Mariapiwan rirqaku sepultura qawaq.
40028002	Señorpa angelnin hanaq pachamanta uraykamuptinmi hatun temblor karurqa. Paymi sepultunanman asuykuspan rumita asurirachirqa hinaspam chaypa hawanpi tiyaykurqa.
40028003	Paypa rikchayninmi karqa llipyay hina achkirichkaq, pachanñataq riti hina yuraq-yuraq.
40028004	Soldadokuna qawaykuspankum manchakuymanta katkatatarqaku hinaspam wañusqa hinaña rikurirurqaku.
40028005	Warmikunatam ichaqa chay angel nirqa: —Ama manchakuychikchu. Qamkunaqariki maskachkankichik chakatarusqanku Jesustam.
40028006	Manam kaypiñachu, payqariki nisqanman hinam kawsarirunña. Qawamuychik churasqanku sitiota.
40028007	Utqaymanyá nimuychik discipulonkunaman: “Jesusqa kawsarirunmi, Galileamanmi ñawpachkan, chaypim tupankichik” nispa. Chayllam ninay karqa.
40028008	Chaymi warmikuna utqayman pasarqaku sepulturamanta manchakuspankupas hatun kusikuywan hinaspam kallparqaku Jesuspa discipulonkunaman willaq.
40028009	Hinaptinmi Jesus paykunawan tuparuspan rimaykurqa. Chaymi paykunañataq asuykuspa Jesuspa chakinta abrazakuykuspa adorarqaku.
40028010	Chaymi pay nirqa: —Ama manchakuychikchu, wawqeykunamanyá willamuychik Galilea lawman rinankupaq, chaypiñam tupasaqku —nispa.
40028011	Warmikuna richkaptinmi wakin soldadokuna rirqaku llaqtaman hinaspam sacerdotekunapa jefenkunaman willamurqaku tukuy ima pasasqanta.
40028012	Chay jefekunañataqmi rirqaku judio kamachikuqkunawan tanteanakuq. Achka qollqeta soldadokunaman pagaruspankum
40028013	nirqaku: —Qamkunam ninkichik: “Tuta puñuchkaptiykum, discipulonkuna hamuruspa Jesuspa cuerponta suwarusqaku” nispa.
40028014	Sichu prefecto chayta yacharunqa hinaptinqa ñoqaykum convencechisaqku chaynapim mana sasachakunkichikchu —nispa.
40028015	Soldadokunam qollqeta chaskiruspanku paykunapa yachachisqanta hinalla rurarqaku. Chaynatam judiokuna willakunku kunan punchawkama.
40028016	Chaynapim chunka hukniyoq discipulonkuna rirqaku Jesuspa kamachisqan Galilea lawpi moqoman.
40028017	Hinaptinmi Jesusta rikuykuspanku adorarqaku, wakinkunañataqmi iskayrayarqaku.
40028018	Chaymi Jesus paykunaman asuykuspan nirqa: —Diosmi qowarqa tukuy atiyta hanaq pachapipas kay pachapipas.
40028019	Chaynaqa llapallan nacionpi runakunaman rispayá willamuychik qatiqniykunaña kanankupaq hinaspayá bautizamuychik Taytapa, Churipa hinaspa Chuya Espiritupa sutinpi.
40028020	Yachachimuychikyá qamkunaman tukuy ima kamachisqayta kasukunankupaq. Sapa punchawmi ñoqaqa qamkunawan kasaq kay pacha puchukanankama.
41001001	Kunanmi qallariyninmanta willasqaykichik Diospa Churin Jesucristomanta allin noticiakunata.
41001002	Diosmanta willakuq Isaiasmi qellqarqa Jesusman Diospa kayna nisqanta: Qanmanta puntatam kachasaq willakuqta. Paymi ñanta allichanqa hamunaykipaq.
41001003	Paymi purunpi qaparispa rimachkan: “Señorpa hamunan ñanta allichaychik, purinankunata derechaychik” nispa.
41001004	Juanmi runakunata purunpi bautizaspan kaynata nirqa: —Huchaykichikmanta wanakuspayá bautizachikuychik chaynapi Dios pampachasunaykichikpaq —nispa.
41001005	Judea lawmantam Jerusalen llaqtamantawan lliw runakuna rirqaku payta uyariq hinaspam huchankuta reqsikuspanku willakurqaku chaymi Juan bautizarqa Jordan Mayupi.
41001006	Juanpa pachanmi karqa camellopa pelonmanta rurasqa, weqaw watakunanñataqmi karqa qaramanta. Paypa mikunanmi karqa aqarway uruchakunapiwan purun abejapa miskin.
41001007	Runakunamanmi willarqa: —Ñoqamanta qepatam hamunqa ñoqamanta aswan atiyniyoq. Ñoqaqa kurkuykuspa usutanpa watullantapas manam paskaq hinachu kani.
41001008	Ñoqaqa yakullawanmi bautizarqaykichik, paymi ichaqa Chuya Espirituwan bautizasunkichik.
41001009	Chay punchawkunapim Jesus lloqsirqa Galilea lawpi Nazaret llaqtamanta hinaptinmi Jesusta Juan bautizarqa Jordan Mayupi.
41001010	Yakumanta lloqsimuchkaspanmi Jesus qonqayta rikururqa hanaq pacha kicharikuchkaqta hinaspa Diospa Espiritunta paloma hina payman uraykamuchkaqta.
41001011	Hinaptinmi hanaq pachamanta nimurqa: —Qanmi kanki kuyasqay Churiy, qamraykum kusisqa kachkani —nispa.
41001012	Chaymantam Diospa Espiritun Jesusta purunman pusarurqa
41001013	purun animalkunapa kasqanman, chaypim karqa tawa chunka punchaw hinaptinmi Satanas payta tentarqa, angelkunañataqmi hamurqaku yanapaqnin.
41001014	Juanta carcelaruptinkum Jesus Galilea lawman rirqa Diospa munaychakusqanmanta allin noticiakunata willakustin, paymi nirqa:
41001015	—Tiempom chayaramunña. Diospa munaychakunan tiempom hichparamunña. Huchaykichikmanta wanakuspaykichikyá chaskikuychik Diospa allin noticianta —nispa.
41001016	Galilea Qochapa patanpi purichkaspanmi Jesus rikururqa Simonta wawqen Andrestawan. Paykunam challwiru kaspanku challwachkarqaku atarrayawan.
41001017	Chaymi paykunata nirqa: —Qatiwaychik, challwachkaq hina runakunata huñunaykichikpaqmi atiyta qosqaykichik —nispa.
41001018	Niykuptillanmi atarrayankuta saqeruspa Jesuswan pasarqaku.
41001019	Chaymanta pasarispanñataqmi Jesus rikururqa Zebedeopa churinkunata otaq Jacobotawan Juanta botepi mallanku allichachkaqta
41001020	chaymi paykunatapas nirqa: —Qatiwaychik —nispa. Chaymi taytan Zebedeota yanapaqninkunatawan botepi saqeruspanku Jesuswan pasarqaku.
41001021	Capernaum llaqtaman chayaruptinkum samana punchawpi Jesus yaykurqa huñunakunanku wasiman hinaspam yachachirqa.
41001022	Runakunañataqmi Jesuspa nisqanwan admirakurqaku Diospa leynin yachachiqkunamantapas atiywanraq yachachisqanrayku.
41001023	Chaypim karqa demonioyoq runa. Paymi kaynata qaparirqa:
41001024	—Nazaret llaqtayoq Jesus ¿imatataq munanki ñoqaykuwan? ¿Ñakarichiwanaykikupaqchum hamurqanki? Ñoqaqa reqsikim pim kasqaykita, qamqa Diosmanta hamuq mana huchayoqmi kanki —nispa.
41001025	Jesusñataqmi demoniota qaqchaspan nirqa: —¡Upallay hinaspa lloqsiy kay runamanta! —nispa.
41001026	Chaymi runata demonio taspiparuspan qaparistin lloqsirurqa.
41001027	Lliw runakunañataqmi admirasqallaña ninakurqaku: —¿Imataq kayqa? ¿Imatataq yachachiwanchik kaywanqa? ¡Mayna atiyniyoqñamá kay runaqa demoniokunapas kasunanpaqqa! —nispa.
41001028	Chayllam Jesusmanta yacharurqaku tukuy Galilea lawpi kaqkuna.
41001029	Huñunakunanku wasimanta lloqsiruspam Jesus rirqa Jacobowan hinaspa Juanwan Simonpa hinaspa Andrespa wasinta.
41001030	Chaypim Simonpa suegran camapi calenturawan kachkarqa hinaptinmi Jesusman willarqaku onqosqanmanta.
41001031	Chaymi Jesus asuykuspan makinmanta hatarirachirqa hinaptinmi chaylla calenturan chinkaruptin paykunata atienderqa.
41001032	Inti seqaykuruptinñam Jesusman pusamurqaku llapa onqoqkunata demoniopa ñakarichisqankunatawan.
41001033	Llaqtapi lliw runakunañataqmi wasi punkuman huñunakaramurqaku.
41001034	Chaymi Jesus imaymana rikchaq onqoyniyoq runakunata sanoyachirqa, wakin runakunamantam demoniokunata qarqorqa. Ichaqa manam dejarqachu demoniokuna paymanta rimananta pim kasqanta yachasqankurayku.
41001035	Paqarinnintin punchawtam manaraq achikyamuchkaptin llaqtamanta Jesus lloqsirqa chunniqman rispa Diosta mañakamunanpaq.
41001036	Chaymi Simon puriqmasinkunapiwan Jesusta maskaq rirqaku.
41001037	Tariruspankuñataqmi nirqaku: —Llapa runakunam maskasuchkanki —nispa.
41001038	Chaymi Jesusñataq nirqa: —Hakuchik hichpapi llaqtachakunaman, chaykunapipas willakamunaypaqmi hamurqani kay pachamanqa —nispa.
41001039	Jesusmi puriq tukuy Galilea lawpi huñunakunanku wasikunapi willakustin chaynataq demoniokunatapas runakunamanta qarqostin.
41001040	Leprawan onqoq runam Jesusman asuykuspan qonqorakuykuspa nirqa: —Munaspaykiqa allinyaykachillawayá —nispa.
41001041	Chaymi Jesus paymanta llakipayarikuspa llapchaykurqa: —Arí, munanim, allinyayña —nispa.
41001042	Chaynata rimaruptillanmi onqoynin chinkaruptin allinyarurqa.
41001043	Jesusñataqmi chay runata pasakunanpaq kachkaptinña sinchita avisaspa nirqa:
41001044	—Amam pimanpas willankichu, Moisespa kamachikusqanman hinayá sacerdotewan qawachikamuy sanoña kasqaykita hinaspayá ofrendata Diosman qomuy chaymi sanoña kasqaykitapas llapallanku yachanqa —nispa.
41001045	Payñataqmi pasaspan willakuyta qallaykurqa llapa runaman Jesuspa sanoyachisqanmanta chaymi Jesusqa maylaw llaqtamanpas mana rikuchikuspallaña yaykuq, payqa chunniqllantañam puriq. Chaywanpas tukuy hinastinmantam runakuna Jesusman hamurqaku.
41002001	Iskay kimsa punchaw purimusqanmantam Jesus kutirqa Capernaum llaqtaman. Chaymi wasipiña kasqanta yacharuspanku
41002002	llapa runakuna huñunakaramurqaku punkupas manaña yaykuy atinankukama. Jesusñataqmi Diosmanta yachachirqa.
41002003	Chaymanmi tawa runakuna chakanapi apamurqaku suchu runata.
41002004	Huntallaña kasqanraykum Jesuspa kasqankama mana chayayta atispanku wasipa hawanmanña seqarurqaku hinaspam Jesuspa kasqan law wasipa qatanta uchkuruspanku chayninta suchuta uraykachirqaku.
41002005	Chay apamuqkunapa confiakusqankuta Jesus yacharuspanmi suchuta nirqa: —Yaw Tayta, pampachaykim huchaykikunata —nispa.
41002006	Chaypitaqmi tiyachkarqaku Diospa leynin wakin yachachiqkunapas, paykunam piensachkarqaku:
41002007	—¿Imanasqataq kay runaqa chaynata riman? Diostam piñachichkan dios tukuspan, Diosllam huchayoqkunata pampachaqqa —nispa.
41002008	Jesus paykunapa piensasqankuta yachaspanmi nirqa: —¿Imanasqataq piensankichik chaynakunata?
41002009	¿Mayqan nisqaytaq facil kanman: Suchuta “Huchaykikunatam pampachayki” nisqaychu icha “Hatarispayki puñunaykita hoqarispa puriy” nisqaychu?
41002010	Kunanmi yachankichik Diosmanta Hamuq Runaqa huchakunata pampachanaypaq kay pachapi atiyniyoq kasqayta. Chaynata niruspanmi suchuta nirqa:
41002011	—Qamtam niki, hatariy, puñunaykita hoqarispa wasikiman ripukuy —nispa.
41002012	Suchum chaylla hatariruspan puñunanta hoqariruspan pasakurqa lliw runakuna qawachkaptin. Llapallan runakunam admirakuspa Diosta alabarqaku: —Manam haykapipas kaynataqa rikurqanchikchu —nispa.
41002013	Chaymantam huktawan Jesus rirqa qochapa patanman, payman llapa runakuna asuykuptinkum yachachirqa.
41002014	Chaymanta rispanñataqmi Jesus rikururqa Alfeopa churin Leviyta impuesto cobrananpi tiyachkaqta, Jesusmi payta nirqa: —Qatiway —nispa. Chaymi Leviy hatarispan Jesuswan rirqa.
41002015	Leviypa wasinpim Jesus mikuchkarqa, impuesto cobraq runakunapas wakin huchasapa runakunapiwanmi Jesuswan hinaspa discipulonkunawan mikuchkarqa. Achkallañamá paytaqa qatiqku.
41002016	Hinaptinmi ley yachachiq fariseokuna rikururqaku Jesusta paykunawan mikuchkaqta. Paykunam Jesuspa discipulonkunata tapurqaku: —¿Imanasqataq payqa mikuchkan impuesto cobraqkunawanqa hinaspa huchasapa runakunawanqa? —nispa.
41002017	Jesus chayta uyariruspanmi nirqa: —Sano runakunaqa manam necesitanchu medico hampinanta, ichaqa onqoqkunallam. Ñoqaqa hamurqani manam justo runakuna qayaqchu aswanqa huchasapakuna qayaqmi.
41002018	Bautizaq Juanpa discipulonkuna fariseokunapa discipulonkunawan huk punchaw ayunachkaptinkum Jesusman runakuna asuykuspanku tapurqaku: —Juanpa discipulonkunapas chaynataq fariseokunapa discipulonkunapas ayunankum. ¿Imanasqataq discipuloykikunaqa mana ayunankuchu?
41002019	Chaymi Jesusñataq nirqa: —¿Yaqachum casamientoman riq runakuna ayunanmanku paykunawan novio kachkaptin? Chaypi novio kanankamaqa manam ayunanmankuchu.
41002020	Hamuq punchawkunapim ichaqa novio chinkaruptin ayunanqaku.
41002021	—Mawka pachataqa manam pipas siranmanchu mosoq latapawanqa. Chay mosoq latapaqa chintiruspam mawka pachata astawan llikirunman.
41002022	Chaynataqmi mana pipas churanmanchu manaraq poqosqa vinotaqa mawka odrepiqa, chay vino poqoruspanqa mawka odretam toqyarachinman hinaptinmi vinopas usunman, odrepas mana valeqñam kanman. Manaraq poqosqa vinotaqa mosoq odrepim churana.
41002023	Samana punchawmi Jesus richkarqa tarpusqa chakrapa ukunta, discipulonkunañataqmi ristin trigo rachuyta qallaykurqaku.
41002024	Fariseokunañataqmi Jesusta nirqaku: —¿Imanasqataq discipuloykikunaqa rurachkanku samana punchawpi leypa harkakusqanta?
41002025	Payñataqmi nirqa: —¿Manachum leerqankichik puriqmasinkunapiwan yarqaymanta kaspa Davidpa imam rurasqanta?
41002026	Sacerdotekunapa jefen Abiatar kachkaptinmi David yaykurqa Diospa wasinman hinaspam chay sacerdotekunallapa mikunan Diospa tantankunata mikururqa, qoykurqataqmi puriqmasinkunamanpas.
41002027	—Manam Diosqa runataqa unancharqa samana punchawraykuchu, chay punchawtaqa Diosqa akllarqa runapa allinninpaqmi.
41002028	Chayraykum Diosmanta Hamuq Runaqa munaychakuni samana punchawpipas.
41003001	Jesusmi yapamanta yaykurqa huñunakunanku wasiman, chaypim kachkarqa chakisqa makiyoq runa.
41003002	Fariseokunañataqmi wateqachkarqaku Jesusta samana punchawpi sanoyachiptinqa chaymanta acusanankupaq.
41003003	Jesusmi chakisqa makiyoq runata nirqa: —Hatarispayki kay chawpipi sayay —nispa.
41003004	Hinaspam runakunata tapurqa: —¿Imatataq ley permitiwanchik samana punchawpi rurananchikpaq? ¿Runapa allinninpaq ruraytachu icha mana allinninpaq ruraytachu? ¿Runa kawsachiytachu icha wañurachiytachu? —nispa. Paykunañataqmi upallalla karqaku.
41003005	Hinaptinmi Jesus muyuriqninpi kaqkunata qawarirqa piñakuywan. Rumi sonqo kasqankumanta llakikuspanmi, chay runata nirqa: —Haywariy makikita —nispa. Haywariykuptillanmi makin sanoyarurqa.
41003006	Chaymi fariseokuna lloqsimuspanku Herodespa partidonkunawan tanteanakurqaku: —¿Imaynatataq Jesusta wañurachichwanchik? —nispanku.
41003007	Jesusñataqmi discipulonkunapiwan qochapa patanman pasakurqa hinaptinmi achka runakuna Jesusta qatirqaku Galilea lawmanta.
41003008	Jesuspa tukuy imakuna rurasqanta yacharuspankum rirqaku qawaq Judea lawmanta, Jerusalen llaqtamanta, Idumea lawmanta, Jordan Mayupa waklawninmanta. Rirqakutaqmi Tiro hinaspa Sidon llaqtakunapa muyuriqninmantapas.
41003009	Achkallaña runakuna chaypi kasqanraykum mana ñitirachikunanpaq discipulonkunata Jesus kamachirqa huk boteta alistanankupaq.
41003010	Jesus achka runata sanoyarachisqanraykum llapa onqosqa runakuna payta llapchaykunankupaq ñitinakustin asuykurqaku.
41003011	Demonioyoqkunañataqmi Jesusta rikuruspanku ñawpaqninpi qonqorakuykurqaku hinaspam qaparirqaku: —Qamqa kanki Diospa Churinmi —nispanku.
41003012	Jesusñataqmi paykunata sinchita kamachirqa: —Amam pimanpas willankichikchu pim kasqaytaqa —nispa.
41003013	Jesus orqo lawman rispanmi qayarqa akllasqankunallata chaymi paykuna Jesusman asuykurqaku.
41003014	Akllarqam chunka iskayniyoq qarikunata paywan kuska purinankupaq hinaspa Diospa munaychakusqanmanta willakamunankupaq.
41003015	Kay akllasqankunamanmi atiyta qorqa demoniokunata qarqonankupaq.
41003016	Chay chunka iskayniyoq discipulonkunam karqa: Simon, paytam suticharqa Pedrowan,
41003017	Zebedeopa churin Jacobowan Juan, paykunatam suticharqa Boanergeswan piñakuqllaña kasqankurayku.
41003018	Wakinñataqmi karqa Andres, Felipe, Bartolome, Mateo, Tomas, Alfeopa churin Jacobo, Tadeo, cananista partidomanta kaq Simon
41003019	hinaspa Judas Iscariote, paymi qepata Jesusta traicionarurqa.
41003020	Jesusmi discipulonkunawan kutimurqa wasiman hinaptinmi huktawan achkallaña runakuna huñunakaramurqa chaymi paykunaqa manaña mikuytapas atirqakuchu.
41003021	Jesuspa ayllunkunam chaypi kasqanta yacharuspanku hamurqaku pusanankupaq: “Locoyarunmi” nispa runakuna rimaptinku.
41003022	Diospa leynin yachachiqkunapas Jerusalen llaqtamanta hamuspankum nirqaku: —Kay runaqa demoniokuna kamachiq Beelzebupa huntasqanmi kachkan chaymi qarqon demoniokunata —nispanku.
41003023	Chaymi Jesus paykunata qayaspan nirqa: —Kikintaqa Satanasqa manam qarqokunmanchu —nispa. Entiendenankupaqmi rikchanachirqa:
41003024	—Sichu huk nacionpi runakuna chaqwallapi kawsaptinkuqa chayllam chay nacion tukurunman.
41003025	Manataqmi rakinakusqa familiapas takyanmanchu.
41003026	Chaynataqmi Satanaspas kikinpa contranpi hatarispaqa manaña takyanmanchu, chayllam tukurunman.
41003027	—Kallpasapa runapa wasinmantaqa manam pipas suwakuyta atinmanchu manaraq payta chaqnaruspaqa. Chaqnaruspam ichaqa imankunatapas chay suwaqa apakunman.
41003028	—Cheqaptam nikichik: Diosqa pampachanqam runakunapa tukuy huchantapas chaynataq kikinta kamisqankutapas.
41003029	Chuya Espiritu kamiqkunatam ichaqa mana haykapipas pampachanqachu, paykunaqa wiñaypaq huchayoqmi kanqaku.
41003030	Chaytam Jesus nirqa runakunaman “Jesusqa demonioyoqmi” nispa rimasqankurayku.
41003031	Jesuspa kasqanmanmi chayarurqaku mamanwan wawqenkuna, hawallapi sayaykuspam payta qayachirqaku.
41003032	Jesuspa muyuriqninpi tiyaqkunam nirqaku: —Mamaykim wawqekikunapiwan qanmanta tapukuspanku hawapi kachkanku —nispa.
41003033	Jesusmi nirqa: —¿Pitaq mamay, pitaq wawqeykuna? —nispa.
41003034	Muyuriqninpi tiyaqkunata qawarispanmi nirqa: —Kay runakunam mamaywan wawqe-paniykunaqa.
41003035	Pipas Diospa munasqan ruraqmi wawqeyqa, paniyqa hinaspa mamayqa.
41004001	Qochapa patanpi Jesus huktawan yachachiyta qallariptinmi llapa runa chayman huñunakururqa. Achkallaña runakuna kaptinmi, Jesus qocha ukupi boteman yaykuspan tiyaykurqa, llapa runañataqmi qocha patallanpi karqa.
41004002	Chaymi Jesus rikchanachiykunawan achkallataña yachachirqa:
41004003	—Uyariychik: Huk runam rirqa tarpukuq.
41004004	Muhuta maqchiptinmi wakin wichirqa ñanman hinaptinmi kullkukuna mikururqa.
41004005	Wakinñataqmi wichiykurqa mana ancha allpayoq ranraman hinaptinmi chay muhu chaylla wiñaramurqa as allpallapi kasqanrayku.
41004006	Inti rupamuptinñataqmi mana sumaq sapichakusqa kasqanrayku chakirurqa.
41004007	Wakin muhuñataqmi wichiykurqa kichka-kichka ukuman hinaptinmi kichkakuna wiñaruspa muhu wiñaqta eqoyarachirqa chaymi manaña rururqachu.
41004008	Wakinñataqmi allin allpaman wichiykurqa chaymi wiñamuspan rururqa, wakinmi huk muhullamanta rururqa kimsa chunkata, wakinñataq soqta chunkata, wakinñataq pachakta.
41004009	—¡Uyariwaqniykunaqa kasukuychikyá!
41004010	Jesus sapallanña kachkaptinmi hichpanpi kaqkuna discipulonkunapiwan Jesusta tapurqaku: —¿Imaninantaq chay rimasqayki rikchanachiykunaqa? —nispa.
41004011	Jesusñataqmi paykunata nirqa: —Qamkunamanmi Diospa munaychakusqanmanta ñawpaq mana yachasqaykichikkunata yachachikichik, wakin runakunamanmi ichaqa lliwta yachachini rikchanachiykunallawan
41004012	chaynapi qawakuspapas mana rikukunankupaq, uyarispapas mana entiendenankupaq, Diosman mana kutirikunankupaq chaynataq huchankumantapas mana pampachasqa kanankupaq —nispa.
41004013	Jesusmi nirqa: —¿Manachu qamkunapas entiendenkichik kay rikchanachisqayta? Hinaptinqa ¿imaynamá entiendewaqchik wakintaqa?
41004014	Chay tarpuq runaqa Diospa palabran willakuqmi.
41004015	Wakin runakunaqa rikchakun ñanman muhu wichiqmanmi. Diospa palabranta uyariruptinkum Satanas chaylla hamuruspan horqorun sonqonpi tarpusqa Diospa palabranta.
41004016	Wakin runakunañataqmi rikchakun ranraman wichiykuq muhuman, Diospa palabranta uyarispankum kusisqallaña chaskinku,
41004017	aswanqa mana sapichasqa kasqanraykum mana unaytachu kawsanku. Ñakarispa hinaspa Diospa palabranrayku cheqnisqa kasqankuwan hukmanyaruspam chaylla urmarunku.
41004018	Wakin runakunañataqmi rikchakun kichka-kichka ukuman wichiykuq muhuman, paykunam Diospa palabranta uyarinku,
41004019	aswanqa kay pachapi kaqkunamanta sinchita preocupakuspam kusikuyta tarinku llapa kapuqninkunallapi, engañasqa kaspankum aswan-aswanraq lliw imakunatapas munanku. Tukuy kaykuna runapa sonqonman yaykuruptinmi Diospa palabranqa mana yanapanñachu.
41004020	Wakin runakunam ichaqa allin allpaman muhu wichiq hina, Diospa palabranta uyarispankum kasukunku hinaspam allin cosecha qoq hina kanku, wakinmi chulla granollamanta kimsa chunka ruruq hina, wakinñataqmi soqta chunka ruruq hina, wakinñataqmi pachak ruruq hina.
41004021	Jesusmi paykunata nirqa: —¿Yaqachum ratachkaq mecherota churarunmanku cajon ukuman otaq kawitu ukuman? Manam, chaytaqa alto patakmanmi churana sumaqta kanchananpaq.
41004022	Pakasqa kaqkunawan upallalla rimasqakunaqa qawachisqam kanqa.
41004023	Uyariwaqniykunaqa kasukuychikyá.
41004024	—Uyarisqaykichikpiyá yuyaymanaychik. Runakunapaq imam rurasqaykichikman hinam Diospas aswanraq qamkunapaq ruranqa.
41004025	Kapuqniyoqmanqa aswanraqmi yapasaq, aslla kapuqniyoqmantam ichaqa aslla kapuqnintapas qechurusaq.
41004026	Jesusmi nirqa: —Diospa munaychakusqanqa kaynam: Huk runam chakrapi tarpusqanmanta
41004027	samakuq ripukun. Chaymi punchawkuna pasan. Chay tarpusqan muhuñataqmi wiñamun, tarpuqmi ichaqa mana yachanchu imaynam wiñasqanta,
41004028	chaytaqa allpam kikillanmanta wiñachimun. Ñawin puntata wiñamuspanmi hatunyaspan espigamun.
41004029	Chaymi poqoruptinñataq rutunaña, chaynataqa rurana cosecha chayaramusqanraykum.
41004030	Huktawanmi Jesus nirqa: —¿Imawantaq tupachichwan Diospa munaychakusqanta? ¿Imaynataq chayqa kanman?
41004031	Chayqa kanman allpapi tarpusqa mostaza hinam, chay muhuqariki wakin muhukunamantapas taksacharaqmi,
41004032	wiñaruspanmi ichaqa lliw qorakunamantapas aswan hatunraq, alton pawaq urpitukunapas chaypim llantukun.
41004033	Chayna rikchanachiykunawanmi runakunata Jesus yachachirqa entiendey atinankukamalla.
41004034	Mana rikchanachispaqa manamá imatapas rimarqachu, discipulonkunamanmi ichaqa entiendechirqa lliw rimasqankunata.
41004035	Tutaykuqtañam discipulonkunata Jesus nirqa: —Qochatayá chimpasun waklawman —nispa.
41004036	Llapa runakunata saqeruptinkuñam discipulonkuna hina botepi kachkaqta Jesusta aparqaku, paykunawantaqmi huk botekunapas rirqa.
41004037	Sinchillataña wayramuptinmi yakupas nisyu-nisyuta hoqarikururqa chaymi botemanpas yaqaña huntarurqa.
41004038	Jesusñataqmi qepa lawpi sawnakuykuspan puñukuchkarqa. Rikchachispankum payta nirqaku: —Yachachikuq ¿manachu imapas qokusunki? ¡Chinkaykuchkanchikñam! —nispa.
41004039	Jesus hatarimuspanmi wayrata qaqcharqa. Qochatañataqmi: —Hawkayayña —nirqa. Chaymi wayra pasaruptin tukuy imapas hawkayarurqa.
41004040	Jesusmi discipulonkunata nirqa: —¿Imanasqataq kaynatañaqa mancharikunkichik? ¿Manachu Diospi confiakunkichik? —nispa.
41004041	Paykunañataqmi llumpay mancharisqallaña kikinkupura ninakurqaku: —¿Pimá kay runaqa wayrapas yakupas kasunanpaqqa? —nispa.
41005001	Qochata chimparuspankum Gerasa llaqtaman chayarurqaku.
41005002	Jesus botemanta lloqsiruptinmi demoniokunapa ñakarichisqan runa payman hamurqa panteonmanta.
41005003	Chay runaqa yacharqa panteonpim paytaqa manam pipas chaqnayta atiqkuchu fierro cadenakunawanpas.
41005004	Achka kutipim chakintawan makinta watarqaku fierro cadenawan, ichaqa imatapas hinam tipiparuq chaymi pipas mana harkayta atirqachu.
41005005	Payqa panteonkunapi hinaspa orqokunapim tuta punchaw puriq qaparkachastin hinaspa rumikunawan takakustin.
41005006	Jesusta karullamantaraq rikuruspanmi kallpaspa qonqorakuykurqa.
41005007	Hinaptinmi Jesus nirqa: —Yaw demonio ¡kay runamanta lloqsiy! —nispa. Chaymi demonioñataq ñirqa: —Hanaq pachapi kaq Diospa Churin Jesus ¿imatataq munanki ñoqawan? Diospa sutinpim mañakuyki, amayá ñakarichiwaychu —nispa.
41005009	Jesusmi tapurqa: —¿Imataq sutiki? —nispa. Chaymi payñataq nirqa: —Sutiyqa legionmi achkallaña kasqaykurayku —nispa.
41005010	Jesustam llumpayta ruegakurqa: —Amayá llumpay karumanqa qarqoruwaykuchu —nispa.
41005011	Orqopa waqtanpim achka-achka kuchikuna mikuchkarqa.
41005012	Chaymi Jesusta demoniokuna ruegakurqa: —Kuchikunaman yaykunaykupaqyá kachaykuwayku —nispa.
41005013	Jesus “arí” niykuptinmi demoniokunaqa runamanta lloqsiruspa kuchikunaman ustururqa. Chaypim kachkarqa yaqa iskay waranqa kuchikuna. Chay llapallan kuchikunam waqtanta kallpaspa qochaman wichiykuspa heqeparurqaku.
41005014	Hinaptinmi kuchi michiqkuna ayqekuspanku llaqtapipas hinaspa chakrakunapipas willakurqaku chay pasakusqanmanta, chaymi runakuna kallpamurqaku chay pasakusqan qawaq.
41005015	Jesuspa kasqanman chayaramuspankum rikururqaku demoniokunapa ñawpaq ñakarichisqan runata, payqa tiyakuchkasqa pachasqañam hinaspa yuyayninman kutisqañam, chaynata qawaykuspankum mancharikururqaku.
41005016	Rikuqkunañataqmi paykunaman willarqaku demoniopa ñakarichisqan runataqa imam pasarusqanmanta chaynataq kuchikunamantapas.
41005017	Chay llaqtayoq runakunam Jesusta ruegarqaku llaqtankumanta pasakunanpaq.
41005018	Jesus botepiña kachkaptinmi chay demoniopa ñawpaq ñakarichisqan runa ruegarqa: —Qanwan riytam munani —nispa.
41005019	Jesusñataqmi mana munaspan nirqa: —Wasikiman rispayki aylluykikunaman willamuy llakipayasuspayki Señor Diospa imam rurasqanmanta —nispa.
41005020	Chay runam pasaspan Decapolis sutiyoq chunkantin llaqtakunapi willakurqa paytaqa imaynatam Jesus sanoyarachisqanmanta, lliw uyariqninkunañataqmi admirakurqaku.
41005021	Jesus botepi kutiramuspan qochapa patanpiña kachkaptinmi llapa runakuna huñunakaramurqaku chayraykum, payqa hinallapi karqa.
41005022	Hinaptinmi Jairo sutiyoq runa Jesuspa kasqanman hamuspa qonqorakuykurqa, payqa karqa huñunakunanku wasipi kamachikuqmi.
41005023	Paymá Jesusta ruegakurqa: —Warmi churiymi wañuruchkanña, hakuchik wasiyman payta hapiykuptiki sanoyaruspan kawsananpaq —nispa.
41005024	Jairowan Jesus pasaptinmi achkallaña runakuna qatispa payta ñitirqa.
41005025	Paykunawanmi kachkarqa onqoq warmi, payqa yaqa chunka iskayniyoq watañam flujowan ñakarichkarqa.
41005026	Achka medicokunawanmi hampichikurqa sanoyananpaq ichaqa tukuy imantam yanqapaq gastarqa, chaywanpas payqa ñakarispanmi peorchakuchkarqa.
41005027	Kay warmim Jesusmanta uyariruspan paypa qepanman asuykurqa runakunapa chawpinta, paymi piensarqa: —Pachallantapas hapiykuspayqa sanoyarusaqmi —nispa. Jesuspa pachanta hapiykuptinmi.
41005029	Flujon chaylla taniruptin sanoyarurqa.
41005030	Jesusñataqmi musyarurqa huk kaqninta atiyninwan sanoyarachisqanta chaymi qepanta qawarispa tapurqa: —¿Pitaq pachayta llapchaykaramun? —nispa.
41005031	Jesuspa discipulonkunañataqmi nirqa: —Qawachkankitaq kaynaña runa ñitisusqaykitaqa. ¿Chaychu ninkiraq: “¿Pitaq llapchaykaramuwan?” nispa?
41005032	Chaymi Jesus muyuriqninta qawarqa llapchaykuqninta reqsinanpaq.
41005033	Sanoyarusqanta yachakuruspanmi chay warmi manchakuywan katkatatastin qonqorakuykuspan willakurqa imam pasakusqanta.
41005034	Jesusñataqmi chay warmita nirqa: —Mamáy, iñisqaykiraykum allinyarunki, kunanqa hawkallaña pasakuy, manañam kay onqoywanqa ñakarinkiñachu —nispa.
41005035	Jesus rimachkaptinraqmi Jairopa wasinmanta hamurqaku payman willaq: —Churikiqa wañukunñam ¿imapaqñataq yachachikuqtaqa pusanki? —nispa.
41005036	Jesusñataqmi mana caso-preciotapas churaspan Jairota nirqa: —Ama llakikuychu, confiakuy ñoqapi —nispa.
41005037	Mana pipas qatinanta munaspanmi Jesusqa pusarqa Pedrotawan Jacobollata, pusarqataqmi Jacobopa wawqen Juantapas.
41005038	Chay kamachikuq Jairopa wasinman chayaruspanmi Jesusqa rikurqa lliw runakunata waqayllawanña qaparkachachkaqta,
41005039	yaykuspanmi paykunata nirqa: —¿Imanasqataq kayna waqayllawanñaqa qaparkachachkankichik? Warmaqa manam wañusqachu kachkan aswanqa puñuchkanmi —nispa.
41005040	Chaymi asipayarqaku Jesusta. Hinaptinmi Jesusqa lliw runakunata lloqsirachispan yaykurqa warmapa kasqanman, chaymanqa yaykurqa warmapa tayta-mamallanwanmi hinaspa chay pusasqankunallawanmi.
41005041	Sipaschapa makinta Jesus hapiykuspanmi arameo idiomapi nirqa: —Talita cumi —nispa. Chayqa: “Sipascha, qamtam niki ¡Hatariy!” nispa ninanmi.
41005042	Sipascha chaylla hatariramuspanmi puriyta qallaykurqa. Payqa chunka iskayniyoq watanpiñam karqa. Chaypi kaqkunañataqmi admirakuspanku sasa-sasata creerqaku.
41005043	Chaymi Jesus paykunata kamachirqa ama pimanpas willakunankupaq, kamachirqataqmi sipaschaman mikuchinankupaqpas.
41006001	Jesus chaymanta pasakuspanmi llaqtanman kutirqa discipulonkunapiwan kuska.
41006002	Samana punchaw chayaramuptinmi payqa huñunakunanku wasiman yaykuspan yachachiyta qallaykurqa chaymi llapa runakuna admirakuspanku kaynata nirqaku: —¿Kay runaqa maypitaq yacharqa kaykunataqa? ¿Imaynataq chaskirqa kay yachaytaqa? ¿Imaynataq milagrokunataqa ruran?
41006003	¿Manachum payqa Mariapa wawan carpintero? Kay llaqtanchikpim yachan paypa wawqen Jacobopas, Joseypas, Judaspas, Simonpas chaynataq paninkunapas —nispa. Chaynata nispamá Jesuspaq piñakururqaku.
41006004	Jesusñataqmi nirqa: —Diosmanta willakuqkunataqa manam ayllunkunapas nitaq llaqtamasinkunapas allintaqa chaskinkuchu, huklaw llaqtakunapim ichaqa allin chaskisqa —nispa.
41006005	Chayraykum Jesusqa iskay-kimsa milagrokunallata ruraspan as runakunallata sanoyachirqa umankuman makinta churaykuspan.
41006006	Llaqtamasinkuna mana creeptinkum Jesusqa hukmanyarurqa. Hichpan llaqtakunapim Jesus yachachistin purimurqa.
41006007	Chunka iskayniyoq discipulonkunata qayaykuspanmi iska-iskaymanta kacharqa, paykunamanmi atiyta qorqa demoniokunata runakunamanta qarqomunankupaq.
41006008	Paykunatam kamachirqa: —Illaspaykichikqa amayá imatapas apaychikchu ni qoqawtapas ni tantatapas ni qollqetapas, apaspaqa-apaychik tawnallatayá,
41006009	hinakuychikpas usutallawanyá, pachakuychikpas huk muda pachallawantaqyá.
41006010	—Wasiman yaykuspaykichikqa chayllapiyá samakuychik chay llaqtamanta lloqsinaykichikkama.
41006011	May llaqtapipas mana chaskisuptikichikqa hinaspa mana uyarisuptikichikqa chaymantayá lloqsiychik, usutaykichikpi allpatapas taspiychikyá chaynapi mana kasukuq kasqankuta yachanankupaq.
41006012	Chaynata niruptinmi discipulonkunaqa lloqsispanku runakunaman willamurqaku: —Huchaykichikmanta wanakuychik —nispa.
41006013	Paykunaqa demoniokunatapas runakunamantam qarqomurqaku hinaspam aceitewan untaspa onqoqkunatapas sanoyachirqaku.
41006014	Tukuy kaykunatam Rey Herodes uyarirqa Jesusmanta runakuna rimasqanrayku. Wakin runakunam nirqaku: —Bautizaq Juanmi kawsariramuspan kaynaña atiyniyoqqa —nispa.
41006015	Wakinñataqmi nirqaku: —Diosmanta willakuq Eliasmi kayqa —nispa. Hukkunañataqmi nirqaku: —Payqa Diosmanta willakuqmi, payqariki ñawpaq tiempopi hina Diosmanta willakuqmi.
41006016	Herodes chayta uyariruspanmi nirqa: —Juanmi payqa, kunkan qorochisqay runam kawsariramusqa —nispa.
41006017	Herodesmi ñawpaqtaraq Juanta hapirachimuspan carcelman pusachirqa, chaypim cadenarachirqa Herodiasrayku. Herodiasqa karqa Rey Herodespa wawqen Felipepa warminmi ichaqa Herodesmi paywan casarakururqa.
41006018	Chayraykum Herodesta Juan nirqa: —Diospa leyninman hinaqa manam allinchu wawqekipa warminwan casarakusqaykiqa —nispa.
41006019	Herodiasqa Juanta cheqniruspanmi wañurachiyta munarqa ichaqa manam atirqachu.
41006020	Rey Herodesmi yacharqa Juanqa Diosllapaqña kawsaq kasqanta hinaspa justo kasqanta chaymi payta manchakuspan warmin Herodiasmanta waqaycharqa mana imatapas rurarunanpaq. Juanpa nisqanwan iskayrayachkaspapas Rey Herodesqa ganaswanmi uyarirqa.
41006021	Ichaqa huk punchawmi Herodias munasqanta tarirurqa. Rey Herodespa santon chayaramuptinmi convidopaq qayachirqa soldadokunapa kamachiqninkunata hinaspa gobiernaqkunata, qayachirqataqmi Galilea lawpi allin reqsisqa runakunatapas.
41006022	Convidopi kachkaptinkum Herodiaspa warmi wawan yaykuruspan tusurqa, Rey Herodestawan mikuqmasinkunata chay sipaspa tususqan llumpayta gustaruptinmi Rey Herodes sipasta nirqa: —Mañakuwaptikiqa imam munasqaykitam qosqayki —nispa.
41006023	Juramentaspantaqmi nirqa: —Imam mañakuwasqaykitam qosqayki, qoykuykimanmi gobiernasqay llaqtakunapa partentapas —nispa.
41006024	Chaymi sipasqa lloqsiramuspan mamanta tapurqa: —Mamáy ¿imatataq mañasaq? —nispa. Mamanñataqmi nirqa: —Bautizaq Juanpa umanta mañay —nispa.
41006025	Sipasmi chaylla reypa kasqanman yaykuspan nirqa: —Kunachallan qoway huk platopi Bautizaq Juanpa umanta —nispa.
41006026	Chaymi Rey Herodes llumpayta llakirikururqa, convidoman qayachisqankunapas juramentasqanta uyarisqankuraykum manaña negayta atirqachu.
41006027	Chayllam soldadonta kamachirqa: —Juanpa umanta aparamuy —nispa. Chaymi soldado carcelman pasaspa Juanpa umanta qoruramuspan
41006028	aparamurqa platopi, sipasman haywaykuptinmi payñataq mamanman qoykurqa.
41006029	Chayta Juanpa discipulonkuna yacharuspankum hamurqaku paypa cuerponta apaspa pampamunankupaq.
41006030	Jesuspa kachasqankuna iska-iskay risqankumanta kutiramuspankum paywan huñunakurqaku, paykunam willarqaku tukuy ima ruramusqankuta hinaspa yachachimusqankuta.
41006031	Jesusñataqmi nirqa: —Hakuchik chunniqman chaypi samarimunaykichikpaq —nispa. Manañam mikunankupaqpas tiempo karqachu hukña-hukña runakuna hamusqanrayku.
41006032	Chaymi Jesusqa discipulonkunallawan chunniqman pasakurqa huk botepi.
41006033	Risqankuta rikuruspankum achka runakuna reqsirurqaku, llaqtakunamanta kallpaspankum paykunamantapas puntataraq chayarurqaku.
41006034	Botemanta Jesus lloqsiruspanmi chay achkallaña runakunata qawaykuspa llakipayarikurqa paykunamanta mana michiqniyoq ovejakuna hina kaptinku chaymi willarqa achka yachachikuykunata.
41006035	Yaqa inti seqaykuytañam Jesuspa discipulonkuna asuykuspanku nirqaku: —Ñam llumpay tardeña, Kaypiqa manam wasipas kanchu.
41006036	Ripukuchunkuñayá, Kaypiqa manam imapas mikunankupaq kanchu, hichpa llaqtachakunaman hinaspa chakrakunaman rispankuyá imallatapas rantichunku —nispa.
41006037	Jesusñataqmi nirqa: —Qamkunayá mikuykachiychik —nispa. Chaymi paykunañataq nirqa: —¿Ñoqaykuchu risaqku iskay pachak jornalpa chanin qollqewan tanta rantiq hinaspachum paykunaman mikuchisaqchu? —nispa.
41006038	Jesusñataqmi tapurqa: —¿Haykataq tantaykichik kachkan? Maskamuychik —nispa. Tariruspankum Jesusta nirqaku: —Pichqa tantawan, iskay challwa kankasqallam —nispa.
41006039	Chaymi discipulonkunata Jesus kamachirqa llapa runakunata rakispanku pastopi tiyachinankupaq.
41006040	Llapa runakunam tiyarqaku pachakman hinaspa pichqa chunkaman rakinasqa.
41006041	Hinaptinmi Jesus chay pichqa tantatawan iskay challwa kankasqata hapiykurqa hinaspam cielota qawarispan Diosman graciasta qorqa. Tantakunata pakiykuspanmi discipulonkunaman qorqa runakunaman aypunankupaq, aypuchirqataqmi challwakunatapas.
41006042	Llapallankum mikurqaku saksanankukama.
41006043	Tantapa hinaspa challwapa puchuqnintam huñururqaku chunka iskayniyoq canasta huntataraq.
41006044	Yuyayniyoq qarikunallata yupaptinkum chay mikuqkunaqa karqa pichqa waranqa.
41006045	Chaymantam Jesusqa discipulonkunata boteman yaykuchirqa puntaspanku qochata chimpanankupaq chaynapi llapa runakunata avianankama Betsaida llaqtaman rinankupaq.
41006046	Llapa runakuna pasakuptinkuñam Jesusqa orqo lawman rirqa Diosta mañakunanpaq.
41006047	Tutayaramuptinmi boteqa qochapa chawpintaña richkarqa, Jesusñataqmi qocha patallanpiraq sapallan kachkarqa.
41006048	Discipulonkunatam rikururqa ñakariyllawanña yaku qachisqankuta, paykunaqa ñakarichkarqaku contrankupi llumpayta wayramuptinmi. Yaqa gallo waqaytañam Jesus paykunaman asuykurqa yaku hawanta puristin puntarunanpaq hina.
41006049	Discipulonkunañataqmi yaku hawanta puriqta rikuruspanku manchachikupaq hapispanku qaparirqaku.
41006050	Llapallanku mancharikuptinkum Jesusñataq nirqa: —¡Qarinchakuychik! Ñoqam kani, ama manchakuychikchu —nispa.
41006051	Boteman Jesus seqaruptinmi wayra tanirurqa. Discipulonkunañataqmi admirasqallaña qawanakurqaku.
41006052	Sonqonku rumiyaruptinmi paykunaqa mana entienderqakuchu tantakunata mirachisqanwan Jesuspa imam yachachisqanta.
41006053	Qochata chimparuspankum Genesaret lawman chayarurqaku, chaypim boteta watarqaku.
41006054	Botemanta chayraq lloqsichkaptinkum runakuna Jesusta reqsirurqaku.
41006055	Rikuqninkuna tukuy hinastinman kallpaspankum Jesuspa kasqanman llapa onqoqkunata chakanakunapi apamurqaku.
41006056	Llaqtakunamanwan chakrakunaman Jesus riptinmi ñankunaman onqoqkunata apamuqku hinaspam payta ruegakurqaku pachanpa patallantapas hapiykunankupaq chaymi llapallan hapiykuqninkunaqa sanoyarurqaku.
41007001	Jerusalenmanta hamuspankum fariseokuna Diospa leynin yachachiqkunapiwan Jesusman asuykurqaku.
41007002	Paykunam rikururqaku Jesuspa wakin discipulonkunata makinkuta mana mayllakuspa mikuchkaqta chaymi paykunamanta rimarqaku.
41007003	Fariseokunawan wakin judiokunaqa ñawpaq abuelonkupa costumbrenta qatispankum mana imatapas mikunkuchu manaraq allinta makinkuta mayllakuchkaspaqa.
41007004	Mercadomanta kutimuspankupas manataqmi mikunkuchu manaraq puntata mayllakuchkaspankuqa. Paykunaqa qatinkutaqmi ñawpaq wakin costumbrekunatapas: Aywinkum vasokunata, jarrokunata, fierro mankakunata hinaspa catrekunata.
41007005	Fariseokunam Diospa leynin yachachiqkunapiwan Jesusta tapurqaku: —¿Imanasqataq discipuloykikunaqa mikunku mana makinkuta mayllakuspanku? Paykunaqa abuelonchikkunapa costumbrentam mana kasukuchkankuchu —nispa.
41007006	Chaymi Jesusñataq nirqa: —¡Iskay uyakuna! Allintam Diospa nisqanta ñawpaqtaraq Isaias qamkunamanta qellqarqa: “Simillanwanmi yupaychawan kay runakunaqa. Ñoqamanta karupim kachkan sonqonkuqa.
41007007	Paykunaqa adorawankupas yanqapaqmi, yachachisqankupas runapa kamachisqallanmi.”
41007008	—Qamkunaqa Diospa kamachikuyninkunata qonqaruspaykichikmi runakunapa costumbrenkunaman hinalla rurankichik.
41007009	—Qamkunaqa Diospa kamachikuyninkunata mana kasuspam costumbrekichikkunallata qatinkichik.
41007010	Moisesmi kaynata yachachirqa: “Tayta-mamaykita respetay, pipas tayta-mamanta ñakaqqa wañunqam” nispa.
41007011	Aswanqa qamkunam ninkichik: “Huk runaqa tayta-mamanman ninmanmi: ‘Taytáy, mamáy, manam yanapaykimanchu. Qamkunaman qonaytam Diosman qoykuni Corban sutiyoq regalota’ nispa.”
41007012	Chaynata nispam yachachinkichik manaña tayta-mamaykichikta yanapanaykichikpaq.
41007013	Ñawpaq costumbrekunata cumplinaykichikraykum Diospa kamachisqankunata yanqachankichik, chaynallatam rurankichik wakin costumbrekunatapas.
41007014	Chaymi Jesus mosoqmanta runakunata qayaykuspan kaynata yachachirqa: —Llapallaykichik uyarispayá kaykunata entiendeychik:
41007015	Manam imapas mikusqanchu runataqa huchallichin, runataqa huchallichin sonqonmanta lloqsimuqmi. [
41007016	Uyariwaqniykunaqa kasukuychikyá.]
41007017	Runakunamanta karunchakuruspan wasimanña Jesus yaykuruptinmi discipulonkuna tapurqa: —¿Imaninantaq chay yachachisqaykiqa? —nispa.
41007018	Hinaptinmi Jesusñataq nirqa: —¿Qamkunapas manachu entiendenkichik? ¿Manachu yachankichik runapa mikusqanqa mana huchallichisqanta?
41007019	Imam mikusqanqa manam runapa sonqonmanchu yaykun, chayqa wiksanman yaykuspanmi cuerponmanta lloqsin. Chaynata nispanmi Jesusqa yachachirqa llapa mikuykuna allin kasqanta.
41007020	Payqa nirqataqmi: —Sonqonmanta lloqsiptinmi runaqa huchallikun. Tukuy mana allinkunata piensaspa, suwakuspa, runata wañuchispa,
41007022	hukwan pierdekuspa, runakunapa imankunatapas munapayaspa, mana allinkunata ruraspa, engañaspa, qanra vidapi purispa, envidiakuspa, kamispa, runa-tukuspa hinaspa loco hina ruraspa.
41007023	Kay imaymana huchakuna runapa sonqonmanta lloqsimuqmi runataqa huchallichin.
41007024	Jesusmi llaqtanmanta lloqsiruspan Tiro lawman rirqa. Chaypi kasqanta mana pipas yachananta munaspam huk wasiman yaykururqa, chaywanpas llapa runakunaqa yacharurqakum chaypi kasqanta.
41007025	Chaypim kachkarqa demoniopa ñakarichisqan warmi warma, paypa mamanmi Jesuspa chayaramusqanta uyariruspan chaypunilla hamurqa hinaspam Jesuspa chakinman qonqorakuykurqa.
41007026	Chay warmiqa manam judiochu karqa aswanqa Siria hinaspa Fenecia nacionniyoq runakunapa castanmi. Chay warmim Jesusta ruegakurqa: —Wawallaymantayá demoniota qarqoruy —nispa.
41007027	Chaymi Jesusñataq nirqa: —Suyaykuy, puntataqa warmakunaraqyá saksaruchun, manam allinchu warmakunamanta tantata qechuruspa allqokunaman wischuykuyqa —nispa.
41007028	Hinaptinmi warmiñataq nirqa: —Arí chaynam taytáy, aswanqa mesapa ukunpi kaq allqokunapas mikunmi warmakunapa wichichisqanta —nispa.
41007029	Chaymi Jesusñataq nirqa: —Allintam rimarunki, ripukuyña, demonioqa ñam wawaykimanta lloqsirunña —nispa.
41007030	Wasinman chay warmi chayaruspanmi wawanta camapi tariykurqa sanotaña hinaspa demoniopa mana ñakarichisqantaña.
41007031	Tiro lawmanta lloqsispam Jesus Sidon llaqtanta hinaspa Decapolis lawninta rispa Galilea qochaman chayarqa.
41007032	Chaypim payman aparamurqaku sasa rimaq mana uyarikuq runata hinaspam ruegakurqaku: —Kay runamanyá makikita churaykuy sanoyarunanpaq —nispa.
41007033	Jesusmi chay runata sapallanta huklawman pusarurqa, dedonkunata chay runapa rinrinkunaman hinaruspanmi toqayninwan qallunman tupaykachirqa.
41007034	Altoman qawarispanmi sonqonpi llakirikuspan nirqa: —¡Efata! —nispa. Chayqa “¡Kicharikuy!” ninanmi.
41007035	Chaypunillam chay runapa rinrinkuna kicharikururqa, qallunpas paskarikuruptinmi allintaña rimarqa.
41007036	Jesusmi chaypi kaqkunata kamachirqa: —Kay rurasqaytaqa amam pimanpas willakunkichikchu —nispa. Chaynata Jesus kamachichkaptinpas aswanraqmi willakurqaku.
41007037	Chaymi runakuna admirakuspanku nirqaku: —Jesusqa tukuy allintam ruran, mana uyariqkunatam uyarichin, rimachintaqmi mana rimaqkunatapas —nispanku.
41008001	Chay punchawkunapim kaqlla huñunakurqaku achkallaña runakuna. Paykunapa mikunankupaq mana imapas kaptinmi Jesus discipulonkunata qayaspan kaynata nirqa:
41008002	—Kay runakunamantam llakipayarikuni, ñam kimsa punchawña ñoqawan kachkanku, manam mikunankupaqqa imapas kanchu,
41008003	mana mikusqata wasinkuman kutichiptiyqa ripuchkaspachá hukmanyarunqaku, wakinkuqa karumantaraqmi hamurqakupas.
41008004	Discipulonkunañataqmi nirqaku: —Kay chunniqpiqa ¿ima tantawantaq saksachichwan kaynaña runataqa? —nispa.
41008005	Jesusmi paykunata tapurqa: —¿Haykataq tantaykichik kachkan? —nispa. Chaymi paykunañataq nirqaku: —Qanchisllam —nispa.
41008006	Jesusmi kamachirqa llapa runakunata pampapi tiyaykunankupaq, chay qanchisnintin tantakunata hapiykuspanmi Diosman graciasta qorqa hinaspam pakiykuspan discipulonkunaman haywarqa aypunankupaq chaymi paykunañataq runakunaman aypurqaku.
41008007	Paykunapaqa karqataqmi iskay-kimsa kankasqa challwachankupas chaymi Diosman graciasta qospa chaykunatapas Jesus aypuchirqa.
41008008	Llapallankum mikurqaku saksanankukama hinaptinmi puchunkunatapas huñumurqaku qanchis canasta huntataraq.
41008009	Mikuqkunam karqaku yaqa tawa waranqa runakuna, mikuruptinkuñam Jesus runakunata wasinkuman kutichirqa.
41008010	Chaymantañataqmi discipulonkunawan boteman seqaruspa Dalmanuta llaqta lawman pasakurqaku.
41008011	Fariseokunam hamuspanku Jesuswan atipanakuyta qallaykurqaku. Pruebaman churayta munaspankum Jesusta mañarqaku cielomanta kaq milagrota qawachinanpaq.
41008012	Jesusñataqmi sonqonpi llakirikuspa llapallanta nirqa: —¿Imanasqataq kay runakunaqa mañawanku milagro qawachinayta? Cheqaptam nikichik, manam imatapas rurasaqchu qawanaykichikpaqqa.
41008013	Chaynata Jesus niruspanmi chay runakunata saqeruspan boteman huktawan seqarurqa hinaspam pasakurqa qochapa huklaw patanman.
41008014	Discipulonkunam tanta apayta qonqarurqaku, botenkupiqa karqa huk tantallam.
41008015	Jesusmi discipulonkunata nirqa: —Uyariychik, fariseokunapa hinaspa Rey Herodespa qonchunmantayá cuidakuychik —nispa.
41008016	Chaymi discipulonkuna ninakurqaku: —Tantanchik mana kaptinmi nichkan chaynataqa —nispa.
41008017	Jesusñataqmi musyaruspan nirqa: —¿Imanasqataq rimachkankichik: “Manam tantanchik kanchu” nispa? ¿Manaraqchu yachankichik ni entiendenkichik? ¿Sonqoykichikpas rumiyasqaraqchu kachkan?
41008018	¿Mana rikukuqchum kankichik, mana uyariqchum kankichik? ¿Manachum yuyankichik
41008019	chay pichqa tantata pakispa pichqa waranqa qarikunapaq haypachisqayta? ¿Hayka canastatataq puchuqninta huñurqankichik? Chaymi paykunañataq nirqaku: —Chunka iskayniyoq canastatam —nispa.
41008020	—Qanchis tantamanta tawa waranqa runapaq mirachiptiyqa ¿hayka canasta huntatataq puchuqninta hoqarirqankichik? Chaymi paykunañataq nirqaku: —Qanchis canastatam —nispa.
41008021	Chaymi Jesus nirqa: —¿Chaynaqa manaraqchum entiendenkichik? Ñoqaqariki manam tantamantachu rimachkani aswanqa Rey Herodespa hinaspa fariseokunapa yachachisqanmantam.
41008022	Betsaida llaqtaman chayaruptinkum ñawsa runata Jesusman pusamurqaku, “Llapchaykuy sanoyananpaq” nispanku.
41008023	Chaymi ñawsata Jesus makinmanta pusarurqa llaqtapa cantonman hinaspam toqayninwan ñawinta llusiykuspa hinaspa makinta umanman churaykuspan tapurqa: —¿Yaqachum rikukunki? —nispa.
41008024	Ñawsañataqmi qawaykacharikuspan nirqa: —Rikuchkanim runakunata sachakunata hina, ichaqa purichkaqta —nispa.
41008025	Chaymi Jesus huktawan makinta churarqa paypa ñawinman hinaptinmi chay runaqa Jesuspa nisqanman hina sumaqta qawarikururqa, sanoyaruspanmi allintaña rikurqa llapa imakunatapas.
41008026	Wasinman ripunanpaq chay runata kachaspanmi Jesus nirqa: —Ama llaqtamanqa yaykuyñachu —nispa.
41008027	Chaymantam Jesusqa discipulonkunapiwan rirqa Rey Felipepa gobiernasqan Cesarea llaqta lawman. Ñanpiña kachkaptinkum Jesus tapurqa discipulonkunata: —¿Pi kasqaytataq runakunaqa ñoqamanta rimanku? —nispa.
41008028	Chaymi paykunañataq nirqaku: —Wakin runakunam nin Bautizaq Juan kasqaykita, wakinñataqmi nin Elias kasqaykita, wakinñataqmi nin Diosmanta willakuq huk kaqnin kasqaykita —nispa.
41008029	Chaymi Jesus tapurqa paykunata: —Qamkunaqa ¿pim kasqaytataq ninkichik? —nispa. Hinaptinmi Pedro nirqa: —Qamqa Cristom kanki —nispa.
41008030	Jesusmi paykunata avisarqa ama pimanpas paymanta willakunankupaq.
41008031	Chaymantam Jesus willakuyta qallarirqa kaynata: —Diosmanta Hamuq Runam llumpayta ñakarisaq. Judiokunapa kamachiqninkunam, sacerdotepa jefenkunam Diospa leynin yachachiqkunapiwan cheqniwaspa wañuchiwanqaku aswanqa kimsa punchawmantam kawsarimusaq.
41008032	Chaykunataqa nirqa mana imatapas pakaspanmi. Chay nisqanmantam Pedro huklawchaman pusarispan Jesusta anyarqa.
41008033	Jesusñataqmi discipulonkunaman muyuriykamuspan Pedrota qaqchaparqa: —¡Satanas, Asuy ñawpaqniymanta! Piensasqaykiqa manam Diospa piensasqan hinachu aswanqa runakunallapam —nispa.
41008034	Hinaspanmi discipulonkunatawan runakunata qayaykuspan nirqa: —Pipas qatiwayta munaspaqa amaña kikillanpaq kawsaspayá ñakaristinpas qatiwachun.
41008035	Pipas vidallan cuidakuqqa wiñaypaqmi pierderunqa. Pipas ñoqarayku otaq Diosmanta allin noticiarayku wañuspanqa wiñaypaqmi salvakunqa.
41008036	Runaqa ¿imatataq horqokunman lliw kay pachapi kaqkunata ganaruspan vidantañataq pierderuspaqa?
41008037	Runaqa ¿haykatataq paganman vidanta salvananpaq?
41008038	Kay mana kasukuq huchasapa runakunapa qayllanpi pipas ñoqamantawan rimasqaykunamanta penqakuptinqa Diosmanta Hamuq Runapas paymantam penqakusaq. Chaynataqa rurasaq angelkunapiwan Dios Taytaypa hatunchasqan kutimuspaymi.
41009001	Cheqaptam nikichik, kaypi kaqkunamantam wakinkuna mana wañunqachu atiywan Diospa munaychakusqan hamuqta rikunankukama.
41009002	Soqta punchaw pasaruptinmi Jesus pusarqa Pedrota, Jacobota hinaspa Juanta, paykunallawanmi rirqa orqoman. Chaypim paykuna qawachkaptinku Jesuspa rikchaynin tikrakururqa,
41009003	pachanmi rikurirurqa riti hina yuraq-yuraq kancharichkaq, manam pipas kay pachapi maynataña taqsaspapas chayna yuraq-yuraqtaqa lloqsichinmanchu.
41009004	Paykunam rikururqa Eliastawan Moisesta Jesuswan parlachkaqta.
41009005	Pedroñataqmi Jesusta nirqa: —¡Yachachikuq, allinpaqchá kaypiqa kachkaniku! Rurarusaqkuyá kimsa ramadata, hukta qampaq, hukta Moisespaq, huktañataq Eliaspaq —nispa.
41009006	Ancha mancharisqa kasqankuraykum Pedro chaynata rimarurqa mana musyakustin.
41009007	Chaymi puyu uraykamuspa paykunata tapaykurqa hinaptinmi puyumanta nimurqa: —Paymi kuyasqay Churiy, payta uyariychik —nispa.
41009008	Qonqayta muyuriqninkuta qawarispañataqmi manaña pitapas rikurqakuchu aswanqa Jesusllatañam.
41009009	Orqomanta uraykamuchkaptinkuñam Jesus paykunata kamachirqa: —Chay qawasqaykichiktaqa amaraqmi pimanpas willankichikraqchu Diosmanta Hamuq Runa kawsarimunaykama —nispa.
41009010	Chaymi paykunaqa mana pimanpas willakurqakuchu hinaspam kikinkupuralla tapunakurqaku: —¿Imataq wañuymanta kawsarimuyqa? —nispa.
41009011	Chaymi Jesusta tapurqaku: —Diospa leynin yachachiqkunaqa ¿imanasqataq ninku: “Cristomanta ñawpaqtaqa Eliasmi hamunqa” nispa?
41009012	Hinaptinmi Jesusñataq nirqa: —Arí Eliasmi puntamunan karqa tukuy imata allichananpaq. ¿Manachum Diosmanta Hamuq Runamantaqa Biblia nin: “Ñakarispanmi pasaypaq despreciasqa kanqa” nispa?
41009013	Ichaqa ñoqam nikichik, Eliasqa ñam hamurunña chaymi payta tukuy munasqankuta rurarqaku paymanta qellqasqaman hina.
41009014	Wakin discipulonkunapa kasqanman chayaruspankum rikururqaku paykunawan achkallaña runakunata, chaypitaqmi kachkasqa Diospa leynin yachachiqkunapas Jesuspa discipulonkunawan atipanakuspanku.
41009015	Chaypi kaqkunañataqmi Jesusta qonqayta rikuruspanku admirasqallaña kallpaykurqaku rimaykunankupaq.
41009016	Chaymi discipulonkunata Jesus tapurqa: —¿Imamantataq tapunakuchkarqankichik paykunawan? —nispa.
41009017	Huk runañataqmi nirqa: —Yachachikuq, qanmanmi pusamurqani kay qari churiyta, paymi mana rimayta atinchu demoniopa huntasqan kaspa.
41009018	Maypiña kaptinpas demoniom munarispanqa pampakunaman wischun chaymi pusoqollataña aqtuspan kiruntapas kirichichichin, chaynapim payqa llumpaytaña eqoyachkan. Ñam discipuloykikunata nirqaniña demoniota qarqonankupaq ichaqa manam atirqakuchu.
41009019	Jesusmi nirqa: —Mana creey atiq runakuna ¿haykapikamataq qamkunawan kasaq? ¿Haykapikamataq aguantasqaykichik? Apamuychik chay warmata —nispa.
41009020	Chayman pusaramuptinkum Jesusta demonio rikuruspan chay warmata ataquewan hapirachirqa. Chaymi warmaqa pampaman wichiykuspan katkatataspan pusoqollataña aqturqa.
41009021	Jesusñataqmi chay warmapa taytanta tapurqa: —¿Hayka watañataq churikiqa kaynata hapichikun? —nispa. Chaymi payñataq nirqa: —Warmacha kasqanmantaraqmi.
41009022	Kay demonioqa achka kutipiñam ninamanpas yakumanpas wischuykuq wañurachinanpaq. Ima ruraytapas atispaykiqa llakipayarikuspayá yanapaykullawayku —nispa.
41009023	Jesusñataqmi nirqa: —Creeptikiqa munasqaykitam rurasaq, creeqkunapaqqa manam imapas sasachu —nispa.
41009024	Hinaptinmi chay warmapa taytanñataq qaparispan nirqa: —¡Creenim, yanapaykuway aswanraq creenaypaq! —nispa.
41009025	Runakuna aswanraq huñunakamusqanta Jesus rikuspanmi qaqcharqa chay demoniota: —Upayachispa mana rimachiq demonio, kamachikim, kay warmamanta lloqsiy, amañayá paymanqa kutiykuyñachu —nispa.
41009026	Chaymi demonio qaparispan huktawan chay warmata ataquewan hapirachirqa hinaspam lloqsiruspan warmata wañusqata hina saqerurqa, runakunañataqmi “wañurunmi” nirqaku.
41009027	Chaymi Jesus makinmanta hapiykuspa aysariruptin warmaqa sayarirurqa.
41009028	Jesus wasiman yaykuruptinmi discipulonkuna sapaqpi tapurqaku: —¿Imanasqataq ñoqaykuqa mana atirqanikuchu chay demonio qarqoyta? —nispa.
41009029	Chaymi Jesusñataq nirqa: —Kayna demoniotaqa Diosta mañakuspallam qarqonkichik —nispa.
41009030	Chaymanta lloqsispankum Galilea lawninta pasarqaku, Jesusmi mana munarqachu ni pi yachanantapas.
41009031	Discipulonkunallata yachachispanmi nirqa: —Diosmanta Hamuq Runaqa traicionasqam kasaq, wañuchiwaptinkum kimsa punchawmanta kawsarimusaq —nispa.
41009032	Discipulonkunam ichaqa mana entienderqakuchu chay nisqanta, manchakurqakutaqmi tapuykuytapas.
41009033	Capernaum llaqtaman chayaruspanku wasipiña kachkaptinkum Jesus discipulonkunata tapurqa: —¿Imamantataq atipanakurqankichik hamuptinchik? —nispa.
41009034	Paykunam ichaqa upallalla karqaku, ñanpi kikinkupura pim aswan reqsisqa kasqankumanta rimasqankurayku.
41009035	Chaymi Jesus tiyaykuspan chunka iskaynintin discipulonkunata qayaykuspan nirqa: —Pipas allin reqsisqa kayta munaspaqa criado hina kaspayá llapanta servichun —nispa.
41009036	Chaymi huk warmachata chawpinkuman sayaykachirqa, payta marqakuykuspam discipulonkunata nirqa:
41009037	—Pipas sutiypi kayna warmachata kuyakuywan chaskiykuqqa ñoqatam chaskiwan, chaskiwanqa manam ñoqallatataqchu aswanqa kachamuqniy Taytaytawanmi —nispa.
41009038	Juanmi Jesusta nirqa: —Yachachikuq, huk runatam rikuramurqaniku qampa sutikipi demoniokunata qarqochkaqta. Hinaptinmi michakamurqaniku ñoqanchikwan mana purisqanrayku —nispa.
41009039	Jesusñataqmi nirqa: —Ama michakuychikchu, pipas ñoqapa sutiypi milagrota rurachkaspaqa manam contraypiqa rimanmanchu.
41009040	Pipas mana contranchikpi kaspaqa favorninchikpim kachkan.
41009041	Ñoqapa sutiypi Cristopa kasqaykichikrayku pipas huk vaso yakullatapas qoykususpaykichikqa cheqaptapunim premionta chaskinqa.
41009042	—Ñoqapi iñiq kay taksachakunamanta hukninta pipas huchallichiqpaqqa allinchá kanman molino rumita kunkanman wataruptinku lamar qochaman wischusqa kaynin.
41009043	Sichu makiki huchallichisunki hinaptinqa allinnikipaqchá makikita qoruruwaq, allinraqmi kanman huknin makiyoqllaña wiñaypaq kawsakuynikiqa chaynapi iskay makintin infiernoman mana yaykunaykipaq, chaypiqa ninapas mana amachay atinam kachkan. [
41009044	Chaypiqa manamá aycha urupas nitaq ninapas wañunchu.]
41009045	Sichu chakiki huchallichisunki hinaptinqa allinnikipaqchá chakikita qoruruwaq, allinraqmi kanman qoru chakillaña wiñaypaq kawsakuynikiqa chaynapi iskay chakintin, infiernoman mana wischusqa kanaykipaq. [
41009046	Chaypiqa manamá aycha urupas nitaq ninapas wañunchu.]
41009047	Sichu ñawiki huchallichisunki hinaptinqa, allinnikipaqchá horqoruwaq, allinraqmi kanman chullan ñawillaña wiñaypaq kawsakuynikiqa chaynapi iskay ñawintin infiernoman mana wischusqa kanaykipaq.
41009048	Chaypiqa manamá aycha urupas nitaq ninapas wañunchu.
41009049	—Lliwmi kachichasqa kanqa ninawan.
41009050	Kachiqa allinmi, ichaqa chulluruspanqa ¿imapaqtaq valenman? Kikikichikpuni kachichasqa hina kaychik hinaspataq kawsaychik hawkalla wakinkunawan.
41010001	Jesusmi Capernaum llaqtamanta lloqsispan rirqa Judea lawman rirqataqmi Jordan Mayupa waklawninmanpas. Chaypim llapa runakuna kaqlla huñunakuyta qallaykurqaku hinaptinmi Jesus yachachirqa hina rurananman hina.
41010002	Chaymi wakin fariseokuna Jesusman asuykurqaku tapukuykunawan pantarachinankupaq, paykunam tapurqaku: —¿Diosqa leyninpi permitinchu casado runa warminmanta rakikunanta? —nispa.
41010003	Payñataqmi tapurqa: —¿Imatataq Moisesqa kamachisurqankichik? —nispa.
41010004	Paykunam contestarqa: —Moisesqa permitirqam papelta ruraykuspa warminmanta rakikunanpaq.
41010005	Jesusñataqmi nirqa: —Chaynataqa kamachirqa rumi sonqo kaptikichikmi.
41010006	Qallariyninpi “Dios llapa imata unanchaspanqa qaritawan warmitam rurarqa.
41010007	Chayraykum qariqa tayta-mamanta saqespa hukllawakunqa warminmanña
41010008	chaymi iskayninku huk runa hinallaña kanqaku.” Chaynaqa manam kanku iskayñachu aswanqa hukllañam.
41010009	Chayraykum runaqa mana rakinmanchu Diospa kuskanchasqantaqa —nispa.
41010010	Wasipiña kachkaptinkum Jesuspa discipulonkuna huktawan tapurqaku chay rimasqankumanta.
41010011	Jesusmi paykunata nirqa: —Warminmanta rakikuruspan huk warmiwan casarakuq runaqa huchallikunmi punta kaq warminpa contranpi.
41010012	Warmipas huchallikuntaqmi qosanmanta rakikuruspan huk qariwan casarakuspanqa.
41010013	Wawakunatam pusamurqaku Jesus llachpaykunanpaq. Discipulonkunañataqmi qaqcharqa chay wawakuna pusamuqkunata.
41010014	Jesusmi harkakusqankuta rikururqa chaymi piñakuspan nirqa: —Ama harkaychikchu wawakuna ñoqaman hamunanta, kay wawakuna hina kaqkunapaqmi Diospa munaychakusqanqa.
41010015	Cheqaptam nikichik, pipas wawakuna hina Diospa munaychakusqanta mana chaskispaqa manapunim chaymanqa yaykunqachu.
41010016	Kaynata nispanmi Jesus wawakunata marqariykurqa, paykunapa hawanman makinta churaykuspanmi paykunata bendecirqa.
41010017	Jesus richkaptinmi hamurqa huk runa kallpastin, paymi qonqorakuykuspan nirqa: —Allin yachachikuq ¿imatataq rurasaq wiñay kawsanaypaq? —nispa.
41010018	Jesusmi nirqa: —¿Imanasqataq “allin yachachikuq” niwanki? Diosllam allinqa.
41010019	Qamqa yachankim Diospa kamachikuyninkunata. Chay kamachikuykunam nin: “Amam hukwanqa pierdekunkichu, amam pitapas wañuchinkichu, amam suwakunkichu, amam pimantapas llullataqa rimankichu, amam engañankichu, tayta-mamaykita respetay” nispa.
41010020	Hinaptinmi chay runañataq nirqa: —Yachachikuq, warma kasqaymantaraqmi chaykunataqa kasukurqani —nispa.
41010021	Hinaptinmi Jesus kuyakuywan qawarispan payta nirqa: —Chaywanpas kayraqmi faltasunki, rispaykiyá rantikaramuy tukuy kapuqnikita, hinaspayá chay qollqeta wakchakunaman qoykariy chaynapim hanaq pachapi kapuqnikikuna kanqa, chaymanta kutimuspañam ñoqawan rinki.
41010022	Runam chayta uyariruspan achka kapuqniyoq kasqanrayku llumpayta hukmanyaruspan llakisqallaña pasakurqa.
41010023	Jesusñataqmi muyuriqninpi runakunata qawarispan discipulonkunata nirqa: —Mayna sasatam apu runakunaqa yaykunqa Diospa munaychakusqanmanqa —nispa.
41010024	Discipulonkunam kayta uyariruspanku admirakurqaku. Chaymi Jesus huktawan nirqa: —Kuyasqay qarikuna ¡mayna-mayna sasatam qori-qollqenkupi hapipakuq runakunaqa Diospa munaychakusqanman yaykunqaku!
41010025	Apu runa Diospa munaychakusqanman yaykunanmantaqa camelloch yaqapas agujapa rinrinta usturunman —nispa.
41010026	Kayta uyariruspankum discipulokuna aswanraq admirakuspa tapunakurqaku: —Hinaptinqa ¿pitaq salvakuytaqa atinman? —nispa.
41010027	Jesusñataqmi paykunata qawarispan nirqa: —Runakunaqa manam atinmanchu, Diosllam atinmanqa. Diospaqa tukuymi atinallan —nispa.
41010028	Hinaptinmi Pedroñataq nirqa: —Ñoqaykuqa tukuy imata saqeruspam qanwan purichkaniku —nispa.
41010029	Hinaptinmi Jesusñataq nirqa: —Cheqaptapunim nikichik, pipas ñoqarayku hinaspa Diosmanta allin noticiarayku saqenqa wasinta, wawqe-paninkunata, turi-ñañankunata otaq tayta-mamanta, warminta, churinkunata, chakrankunata
41010030	hinaspaqa chaskinqam kay tiempopi pachak kuti masta wasikunata, wawqekunata, panikunata, turi-ñañakunata, tayta-mamakunata, churikunata hinaspa chakrakunata, chaskinqamá cheqnisqaña kaspapas, hamuq tiempopiñataqmi wiñaypaq kawsanqa.
41010031	Ichaqa ancha reqsisqa kaqkunamantam achkaq kanqaku pisi reqsisqaña, pisi reqsisqa kaqkunamantañataqmi achkaq ancha reqsisqaña kanqaku.
41010032	Jerusalenman riptinkum Jesus discipulonkunapa puntanta rirqa. Chaymi admirakurqaku mana manchakuspan riptin, paykunañataqmi mancharisqallaña qatirqaku. Chayraykum Jesus chunka iskaynintin discipulonkunata huklawman qayaykuspa imam pasananmanta willayta qallaykurqa:
41010033	—Jerusalen llaqtamanmi richkanchik, chaypim Diosmanta Hamuq Runa entregasqa kasaq sacerdotekunapa jefenkunamanwan Diospa leynin yachachiqkunaman, paykunam wañunaypaq sentenciawaspanku mana castanchik kaq runakunaman entregawanqaku.
41010034	Burlakuwaspankum azotewanqaku hinaspa toqapayawanqaku chaymantam wañurachiwanqaku aswanqa kimsa punchawmantam kawsarimusaq.
41010035	Zebedeopa churin Jacobowan Juanmi Jesusman asuykuspanku nirqaku: —Yachachikuq, anri niykuwayku kay mañakusqaykuta —nispa.
41010036	Chaymi Jesus tapurqa: —¿Imatataq munankichik qamkunapaq ruranayta? —nispa.
41010037	Hinaptinmi paykunañataq nirqaku: —Munaychakuspaykiqa tiyaykachiwaykuyá hukniykuta alleq lawnikipi, hukniykutañataq ichoq lawnikipi —nispa.
41010038	Chaymi Jesusñataq nirqa: —Manam yachankichikchu imam mañakusqaykichiktaqa. Nisqaypi hinam ñoqaqa ñakarisaq. ¿Atiwaqchikchu ñoqa hina ñakariyta? ¿Atiwaqchikchu ñoqa hina wañuyta? —nispa.
41010039	Chaymi paykunañataq nirqa: —Arí, atisaqkum —nispa. Jesusñataqmi nirqa: —Arí, cheqaptapunim qamkunaqa ñoqa hina ñakarinkichik hinaspa ñoqa hina wañunkichik.
41010040	Aswanqa alleq lawniypi otaq ichoq lawniypi tiyaykuyqa manam ñoqallamantachu, chayqa kachkan akllasqakunapaqmi —nispa.
41010041	Wakin chunkantin discipulonkunam chayta uyariruspanku Jacobopa hinaspa Juanpa contranpi piñakururqaku.
41010042	Jesusñataqmi paykunata qayaykuspan nirqa: —Yachasqaykichikpi hinapas nacionkuna gobiernaqkunam runakunapi munaychakunku hinaspam kamachispanku kasuchikunku.
41010043	Qamkunayá ichaqa ama chaynachu kaychik, qamkunamanta pipas kamachikuyta munaspaqa wakinkunatayá servichun.
41010044	Qamkunamanta pipas allin reqsisqa kayta munaspaqa llapanpa sirvientenyá kachun.
41010045	Diosmanta Hamuq Runaqa manam servichikunaypaqchu hamurqani aswanqa servinaypaqmi hinaspa achka runakunapa rantinpi wañunaypaqmi.
41010046	Chaymantam Jerico llaqtaman chayarurqaku. Chay llaqtamanta discipulonkunawan hinaspa achka runakunawan Jesus lloqsichkaptinmi ñanpa patanpi tiyachkasqa limosna mañakuq ñawsa runa. Payqa karqa Bartimeom otaq Timeopa churinmi.
41010047	Chay ñawsam Nazaretmanta kaq Jesuspa hamusqanta uyariruspan qayaykachakurqa: —¡Davidpa mirayninmanta hatun kamachikuq Jesus, llakipayariykullawayá! —nispa.
41010048	Chaymi runakuna ñawsata qaqcharqaku: —¡Upallay! —nispa. Payñataqmi aswanraq qaparirqa: —¡Davidpa mirayninmanta hatun kamachikuq, llakipayariykullawayá! —nispa.
41010049	Jesusñataqmi sayaykuspan nirqa: —Qayaramuychik —nispa. Paykunam ñawsata qayamuspanku nirqaku: —Kallpanchakuspayki hatariy, qayamusuchkankim —nispa.
41010050	Chay ñawsañataqmi capanta wikutispan kallpaylla Jesusman asuykurqa.
41010051	Jesusmi tapurqa: —¿Imatataq munanki qampaq ruranayta? —nispa. Chaymi ñawsañataq nirqa: —Yachachikuq, qawarikuytam munani —nispa.
41010052	Chaymi Jesusñataq nirqa: —Pasakuyña, iñiynikim sanoyarachisunki —nispa. Chaylla qawarikuruspanmi Jesuswanña rirqa.
41011001	Jerusalen llaqtaman hichparamuspankum chayarurqaku Olivos Moqoman. Chay lawpim kachkan Betfage llaqtachawan Betania llaqtacha. Jesusmi iskay discipulonkunata kachaspan
41011002	nirqa: —Riychik wak chimpa llaqtachata, chayman chayaruspaykichikmi tarinkichik manaraq pipapas sillakusqan watasqa malta asnota, paskaramuspayá aysaramuychik.
41011003	Pipas: “¿Imapaqtaq paskachkankichik?” nispa tapusuptikichikqa qamkunam ninkichik: “Señormi necesitachkan, chayllam kutichipamusunki” nispa.
41011004	Paykunam pasaspanku tarirurqaku asnota ñanpa patan wasipa punkunpi watasqata hinaspam paskarqaku.
41011005	Wakin chaypi kaqkunañataqmi nirqaku: —¿Imatataq rurachkankichik? ¿Imapaqtaq paskachkankichik asnota? —nispa.
41011006	Paykunañataqmi nirqaku Jesuspa nisqanman hina, chaymi manaña harkakuptinku asnota aysamurqaku.
41011007	Jesusman asnota aysaramuspankum pachankuwan caronarqaku chaymi Jesusñataq sillakuykurqa.
41011008	Hinaptinmi achka runakuna ñanman pachankunata mastarqaku, wakinñataqmi sachapa kallmankunata kuchuspanku ñanman churarqaku chayninta Jesus pasananpaq.
41011009	Puntapas qepapas riqkunañataqmi Jesusmanta qayaykachakurqaku: —¡Yupaychasunchik! ¡Alabasqayá kachun Señorpa sutinpi hamuqqa!
41011010	¡Hatunchasqayá kachun ñawpa abuelonchik David hina gobiernananpaq hamuqqa! ¡Hanaq pachapi kaqkunayá Diosta yupaychachunku! —nispa.
41011011	Jesusmi Jerusalen llaqtaman chayaruspan temploman yaykurqa, chaymi tardeña kaptin lliwta qawarispalla Betania llaqtachaman pasakurqa chunka iskaynintin discipulonkunapiwan.
41011012	Paqarinnintinñataqmi lloqsirqaku Betaniamanta chaymi Jesus yarqarachikuspan
41011013	karumantaraq rikururqa llaqesapallaña higos sachata. Chaymi rirqa qawaq “Ichapas ruruchkan” nispan, aswanqa manam rurusqachu mana tiempon kasqanrayku, chayqa llaqeyoqllam kasqa.
41011014	Chay higos sachatam nirqa: —Kunanmantaqa manañam pipas ruruykitaqa mikunqañachu —nispa. Chay nisqantam discipulonkuna uyarirurqa.
41011015	Chaymantam chayarqaku Jerusalen llaqtaman, temploman Jesus yaykuruspanmi qallaykurqa qarqoyta chaypi llapa rantiqkunatawan rantikuqkunata, wikaparqam qollqe cambiananku mesakunatapas chaynataq paloma rantikuqkunapa sillankunatapas.
41011016	Manataqmi dejarqachu templopa pationpi imakuna apakachanankutapas.
41011017	Chaypim Jesus yachachirqa: —¿Manachum Bibliapi Dios nichkan: “Temployqa mañakuwananku wasiwan sutichasqam kanqa. Llapallan runakunapa mañakamuwananku wasim kanqa” nispa? Qamkunam ichaqa suwakunapa machayninta hinaña rurarusqankichik.
41011018	Jesuspa nisqantam uyarirurqaku sacerdotekunapa jefenkunawan Diospa leynin yachachiqkuna, Jesusta manchakuspankum maskarqaku imayna formapipas wañurachinankupaq llapa runakuna Jesuspa yachachisqanta uyarispa admirakuptinku.
41011019	Ichaqa Jesusmi discipulonkunawan llaqtamanta pasakurqa tutayaruptinña.
41011020	Paqarinnintin richkaspankuñataqmi chay higos sachata rikururqaku sapinmantapuni chakisqataña.
41011021	Chaymi Pedro yuyariruspan Jesusta nirqa: —Yachachikuq qaway, qayna punchaw “amaña ruruychu” nispa nisqayki higos sachaqa chakirusqañam.
41011022	Chaymi Jesusñataq nirqa: —Diospi confiakuychik.
41011023	Cheqaptapunim pipas sonqonpi mana iskayrayaspa kay orqota ninman: “Chaymanta suchuspa lamar-qochaman wischukuy” nispa, chay nisqan cumplikunanta creeptinqa nisqanpi hinam kanqa.
41011024	Chaymi nikichik: Diosmanta lliw mañakusqaykichikta chaskirusqaykichikpaqña creespaqa chaskinkichikpunim.
41011025	Ichapas Diosta mañakuchkaspa qonqayta yuyariruwaqchik piwanpas piñanasqa kasqaykichikta, chayna kaptinqa tukuy sonqoykichikwanyá pampachaychik, chaynapi hanaq pachapi Dios Taytaykichikpas huchaykichikta pampachasunaykichikpaq. [
41011026	Qamkuna mana pampachaptikichikqa hanaq pachapi kaq Dios Taytaykichikpas manam pampachasunkichikchu.]
41011027	Jerusalenman huktawan kutiramuptinkum Jesus templopi purichkarqa. Chaymi payman asuykurqaku sacerdotekunapa jefenkuna, Diospa leynin yachachiqkuna hinaspa judiokunapa kamachiqninkuna.
41011028	Paykunam Jesusta tapurqaku: —¿Ima derechoykiwantaq chaykunataqa rurachkanki? ¿pitaq autorizasurqanki? —nispa.
41011029	Chaymi Jesusñataq nirqa: —Ñoqapas tapusqaykichikyá, kay tapusqayta contestawaptikichikqa ñoqapas nisqaykichikmi ima derechoywanmi kaykuna rurasqayta.
41011030	Niwaychikyá: ¿Pitaq bautizananpaq Juantaqa kachamurqa, Dioschu icha runakunachu? —nispa.
41011031	Chaynata Jesus tapuptinmi kikinkupura tanteanakurqaku: —Sichum “Diosmi kachamurqa” niptinchikqa “¿Imanasqataq manaqa creerqankichikchu?” niwasunchiki.
41011032	Manataqmi nichwanchu “Runakunallam kachamurqa” nispaqa. Manamá contestayta atirqakuchu llapa runakunata manchakusqankurayku, manchakurqakuqa Bautizaq Juanta cheqaptapuni Diosmanta willakuq kasqanpaq runakuna hapiptinkum.
41011033	Chaymi Jesusta nirqaku: —Manam yachanikuchu —nispa. Jesusñataqmi nirqa: —Manataqmi ñoqapas nisqaykichikchu ima derechoywanmi kaykuna rurasqaytaqa —nispa.
41012001	Rikchanachiykunawan yachachispanmi Jesus nirqa: —Huk runam chakranpi uvasta plantaruspa muyuriqninta perqarachirqa, huk pozotataqmi rurachirqa uvaspa rurunta sarunankupaq, hinaspam markayoq chukllata rurachirqa chaymanta cuidanankupaq. Chaykunata rurarachispam chakranta llamkaqkunaman arriendakuruspa illarurqa.
41012002	Cosecha tiempo chayaramuptinmi runanta chay dueño kacharqa arriendaqninkunamanta tupaqninta mañamunanpaq.
41012003	Paykunañataqmi chay runata hapiruspanku maqaparurqaku hinaspam kutirichirqaku mana imayoqta.
41012004	Dueñoñataqmi huknin runantaña kacharqa, paytam umanta pakiruspanku penqaypaqta rurarqaku.
41012005	Huk runatawanraq kachaptinmi paytañataq wañurachirqaku. Chaywanpas huktawan-huktawanraqmi kacharqa, paykunatam wakinta maqaparurqaku, wakintañataqmi wañurachirqaku.
41012006	—Chay dueñopaqa kuyasqan sapallan churillanñam puchururqa, paytam kacharqa: “Churiytaqa respetanqakuch” nispa.
41012007	Ichaqa llamkaqkunam payta rikuruspanku ninakurqaku: “Paymi chaskinqa herenciataqa, paytaqa wañurachisunya ñoqanchikña dueño kananchikpaq” nispa.
41012008	Chaymi wañurachispanku cuerponta chakramanta wischururqaku.
41012009	Chaynaqa ¿imatataq ruranqa chakrayoqqa? Payqa kutiramuspanmi llamkaqkunata wañuchispa chakranta hukkunamanña arriendakurunqa.
41012010	¡Manachum Bibliapi leerqankichik: “Wasi perqaqkunapa wischupakusqanku rumiqa cimientopi esquinan hapiq rumiñam rikurirurqa.
41012011	Kaytaqa rurarun Señor Diosmi. Kay qawasqanchikqa ñoqanchikpaqqa ima admirakuypaqmi” nispa nisqanta.
41012012	Hinaptinmi tapuqnin runakuna musyakururqaku Jesuspa rikchanachisqanqa paykunapa contranpi kasqanta chaymi hapiruyta munarqaku ichaqa llapa runakunata manchakuspankum mana ima rurayta atispa pasakurqaku.
41012013	Jesusmanmi kachamurqaku wakin fariseokunatawan Rey Herodespa wakin qatiqninkunata chaynapi Jesus imamantapas mana allinta rimaruptin acusanankupaq.
41012014	Paykuna hamuspankum Jesusta nirqaku: —Yachachikuq, yachanikum qamqa runakunata mana manchakuspayki cheqap rimasqaykita. Qamqariki manam runapa hawallantachu qawanki, cheqaptam yachachinki Diospa munasqanman hina kawsananchikpaq. ¿Allinchu Rey Cesarman impuesto pagay icha manachu? ¿Pagachwanchu icha manachu? —nispa.
41012015	Jesusmi paykunaqa iskay uya kasqankuta yachaspan nirqa: —¿Imanasqataq pantachiwaypi richkankichik? Qollqeta apamuwaychik qawanaypaq —nispa.
41012016	Aparamuptinkum Jesus paykunata tapurqa: —¿Pipa uyantaq hinaspa pipa sutintaq kay qollqepiqa kachkan? —nispa. Chaymi paykunañataq nirqa: —Rey Cesarpam —nispa.
41012017	Hinaptinmi Jesusñataq nirqa: —Rey Cesarpa kaqtaqa paymanyá qoychik, Diosmanñataq paypa kaqta —nispa. Jesuspa chayna nisqanwanmi llumpayllataña admirakurqaku.
41012018	Chaymantam Jesusman hamurqaku wakin saduceokuna. Paykunaqa manam creenkuchu wañuqkunapa kawsarimunanmanta chaymi Jesusta nirqaku:
41012019	—Yachachikuq, Moisespa qellqasqanpim niwachkanchik: “Casado runa mana wawayoqta warminta dejaruspa wañuruptinqa wawqenmi viudawan casarakunqa, hinaptinmi churinpas wañukuqpa churin hinaña kanqa chaynapi wañukuqpa miraynin kananpaq” nispa.
41012020	Qanchis wawqentin qarikunam karqa. Piwi kaq casarakuspanmi wañuruspan warminta mana wawayoqta saqerurqa.
41012021	Chaymantam sullkan casarakururqa chay warmiwan, paypas mana churiyoqmi wañukurqa. Casarakurqataqmi, kimsa kaq qatiqninwanpas.
41012022	Chaynapim qanchisnintinpuni casarakururqaku chay warmillawan. Hinaptinmi mana mayqanninpapas churinku karqachu.
41012023	Chaymantam warmipas qepankuta wañururqa. Chay qanchisnintinwan casarakuchkaptinqa wañuqkuna kawsarimuptinqa ¿mayqanninpamá warminqa kanqa?
41012024	Chaymi Jesusñataq nirqa: —Qamkunaqa pantaypim kachkankichik Bibliapa nisqantapas chaynataq Diospa atiynintapas mana reqsispaykichik.
41012025	Llapa runakuna kawsarimuspankuqa manam casarakunqakuchu manataqmi casarachinakunqakuchu ichaqa hanaq pachapi angelkuna hinañam kanqaku.
41012026	Wañuqkuna kawsarimunanmantaqa ¿manachum leerqankichik Moisespa libronpi rupachkaq tankar kichkamanta Diospa rimapayasqanta? Paymi nirqa: “Ñoqaqa kani Abrahampa, Isaacpa hinaspa Jacobpa Diosninmi” nispa.
41012027	Diosqa manam wañusqakunapa Diosninchu ichaqa kawsaqkunapa Diosninmi. Chaynaqa qamkunaqa llumpay pantaypim kachkankichik.
41012028	Jesusmanmi asuykurqa Diospa leynin yachachiq runa. Paymi uyarirqa tapuqninkunaman Jesuspa allin contestasqanta chaymi Jesusta tapurqa: —Yachachikuq ¿Diospa kamachikuyninkunamantaqa mayqantaq hatunnin kamachikuy? —nispa.
41012029	Chaymi Jesusñataq nirqa: —Tukuymanta kasukuna kamachikuyqa kaymi: “Israel runakuna, uyariychik: Señor Diosninchikqa chullallam.
41012030	Señor Diosnikitam kuyanki tukuy sonqoykiwan, tukuy vidaykiwan, tukuy yuyaynikiwan hinaspa tukuy kallpaykiwan” nispa.
41012031	Kay kaqlla qatiqninñataqmi nin: “Kuyankim runamasikita kikikita hina” nispa. Kaykunam llapallan kamachikuykunamanta aswan hatun kamachikuykuna.
41012032	Chaymi Diospa leynin yachachiq runa Jesusta nirqa: —Yachachikuq, allintam nirunki. Cheqaptam Diosqa chullalla, manataqmi huk Diosqa kanchu paymantaqa.
41012033	Allinpunim tukuy sonqonchikwan, tukuy yuyayninchikwan hinaspa tukuy kallpanchikwan Diosta kuyayqa, allintaqmi runamasinchikta kikinchikta hina kuyaypas. Chay ruraymá aswan allinqa Diospaq animalkunata lliw kañanamantapas chaynataq wakin ofrecena kaqkunamantapas —nispa.
41012034	Yachaywan rimaruptinmi Jesus nirqa: —Manam llumpayñachu faltasunki Diospa munaychakusqanman yaykunaykipaq —nispa. Tapukuyninkuwan Jesusta mana wichichiyta atiptinkum mayqanninkupas manaña ima tapuytapas munarqakuchu.
41012035	Templopi Jesus yachachispanmi nirqa: —¿Imaynanpitaq Diospa leynin yachachiqkunaqa “Cristoqa Davidpa mirayninmi” nispa ninku?
41012036	Kikin Davidmi Chuya Espiritupa sonqochasqan nirqa: “Señor Diosmi Señorniyta nirqa: ‘Enemigoykikunata vencenaykamayá alleqniypi tiyaykuy. Enemigoykikunata saruchinaykamayá alleqniypi tiyaykuy’ nispa.”
41012037	¿Imaynataq Cristoqa Davidpa mirayninqa kanman Davidpuni “Señorniy” nispa Cristomanta rimachkaptinqa? Llapa runakunañataqmi Jesusta ganasllawanña uyarirqaku.
41012038	Jesusqa yachachispanmi nirqataq: —Amayá qatipakuychikchu Diospa leynin yachachiq runakunataqa, paykunaqa qoysu pachawan puriytam gustanku, plazakunapipas respetollawanña rimaykunankutam munanku,
41012039	huñunakunanku wasikunapipas hinaspa convidokunapipas ñawpaqllapi tiyaytam munanku.
41012040	Viudakunapa imallantapas qechuruspam allin runa tukuspa una-unayta Diosta mañakunku, chayraykum paykunaqa wakinmantapas aswan castigasqaraq kanqaku.
41012041	Jesusmi templopi tiyachkarqa ofrendakuna churananku baulpa chimpanpi, payqa qawachkarqa runakunapa qollqe churasqantam.
41012042	Huk wakcha viuda chayaramuspanmi baulman hinaykurqa iskay qollqechata.
41012043	Chaymi discipulonkunata qayaykuspan Jesus nirqa: —Cheqaptapunim nikichik, wak wakcha viudam llapa apukunapa churasqanmantapas aswan achkataqa churaykun.
41012044	Apukunaqa puchuq qollqellankutam churarqa, wak viudam ichaqa wakcha kayninpi mantienekunanpaq kaqta llapallanta qoykun.
41013001	Templomanta lloqsichkaptinmi huknin discipulon Jesusta nirqa: —Yachachikuq ¡qaway kay hatu-hatun rumikunata, qaway hatu-hatun kay templota!
41013002	Chaymi Jesus nirqa: —Arí, qawapaykuychik allinta, manam chulla rumipas perqasqaqa puchunqachu, lliwmi tuñichisqa kanqa.
41013003	Chaymantam rirqaku Olivos Moqoman, chay moqoqa templopa waklaw chimpanpim kachkan. Jesus chaypi tiyachkaptinmi Pedro, Jacobo, Juan hinaspa Andres sapanpi tapurqaku:
41013004	—Yachachikuq willaykuwaykuyá ¿haykapitaq kay nisqaykikunaqa kanqa? ¿Imaynamá yachasaqku tukuy chaykuna cumplikunataqa?
41013005	Hinaptinmi Jesusñataq nirqa: —Allinta qawakuychik yanqataq pipas pantachisunkichikman.
41013006	Achkaqmi hamunqaku ñoqapa sutiypi “Ñoqam kani Cristo” nispa, chaynata rimaspankum achka runata pantachinqaku.
41013007	—Ichaqa guerrakunamanta otaq guerrakuna kananmanta parlaqta uyarispaykichikqa amam manchakunkichikchu, chaykunaqa sucedekunqam ichaqa manaraqmi kay tiempoqa tukunqaraqchu.
41013008	Huk nacionmi peleanqa huklaw nacionwan, kanqataqmi kaypi-wakpi terremotokunapas chaynataq muchuykunapas, kaykunaqa ñakariykunapa qallariyllanraqmi.
41013009	—Qamkunaqa kikikichikyá cuidakuychik, qamkunaqa juzgadokunaman entregasqam kankichik hinaspam huñunakuna wasikunapi maqasqa kankichik. Gobiernaqkunapa, reykunapa ñawpaqninmanmi ñoqarayku pusasunkichik chaynapim paykunamanpas willankichik ñoqamanta.
41013010	Manaraq kay tiempo tukuchkaptinmi ñoqamanta allin noticia lliw nacionkunapi willakusqa kanqa.
41013011	Autoridadkunaman apasuptikichikqa amam llakikunkichikchu imam rimanaykichikmantaqa, Diosmi yachachisunkichik chay ratopi imam rimanaykichiktaqa, manam kikillaykichikmantachu rimankichikqa. Chuya Espiritum yachachisunkichik imam rimanaykichikta.
41013012	—Runakunam wawqenkuta traicionanqa wañuchinanpaq, taytapas churintam traicionanqa, chaynataqmi wawa-churinkunapas tayta-mamankupa contranpi hatarispa wañuchinqaku.
41013013	Ñoqaraykum llapa runakuna cheqnisunkichik, ichaqa kay pachapa tukupayninkama ñoqapi takyaqtam Diosqa salvanqa.
41013014	—Diosmanta willakuq Danielmi qellqarqa purmachiq millakuypaq kaqmanta. Pipas kay leeqqa entiendechun. Templopi chayta rikuspaykichikqa Judeapi kaqkunayá ayqeychik orqokunaman.
41013015	Wasipa hawanpi kaqpas amañayá wasinmanqa imapas horqoq yaykuchunchu.
41013016	Chakrapi kaqpas amaña pachan hoqariqqa kutichunchu.
41013017	¡Imaynaraq kanqaku chay punchawkunapi wiksayoq otaq ñuñuq wawayoq warmikunaqa!
41013018	Diostayá mañakuychik kaykunaqa para tiempopi ama kananpaq.
41013019	Chay punchawkunapiqa llumpa-llumpay ñakariykunam kanqa, chayna ñakariyqa manam karqachu Dios kay pachata unanchasqanmantapunipas, manañataqmi kanqachu haykapipas.
41013020	Sichum Dios mana asllayachinmanchu chay punchawkunata hinaptinqa, manach pipas librakunmanchu wañuymanta. Aswanqa akllasqankunaraykum asllayachinqa chay punchawkunata.
41013021	—Sichum pipas nisunkichik: “Qawaychik, kaypim kachkan Cristo” otaq “Wakpim kachkan Cristo” nispa, hinaptinqa amam paykunata creenkichikchu.
41013022	Rikurimunqam Cristo tukuq runakuna hinaspa Diosmanta willakuq tukuqkuna chaynapi admirakuypaq milagrokunata ruraspa llapa runakunata engañanankupaq, engañaypim rinqaku Diospa akllasqan runakunatapas.
41013023	Cuidakuychikyá, qamkunamanqa lliwtam willaykuykichikña manaraq pasakuchkaptin.
41013024	Jesusmi nirqa: —Chay punchawkunapi ñakariy tiempo pasaruptinmi inti tutayarunqa, killapas manañam achkinqachu,
41013025	lucerokunam wichimunqa, cielokunapi tukuy ima kaqkunapas katkatatanqam.
41013026	Chaymi llapachallan runakuna Diosmanta Hamuq Runata rikuwanqaku puyupi tukuy atiyniywan hinaspa kanchariyniywan hamuchkaqta.
41013027	Angelniykunatam kamachisaq kay pachapi kaq llapallan nacionkunamanta may karupiña kaptinkupas akllasqaykunata huñumunankupaq.
41013028	—Higos sachawan rikchanachisqaytayá yachaychik: Kallmankuna llullullaraq kaspa ikllirimuptinmi yachankichik poqoy hichpamusqanta.
41013029	Chaynaqa llapa nisqaykuna sucedekuptinmi yachankichik tukupay tiempoqa hichpallaña kasqanta.
41013030	Cheqaptapunim nikichik, tukuy kaykunaqa cumplikunqa manaraqpas kay miray runakuna chinkachkaptinmi.
41013031	Cielopi kaqkunapas chaynataq kay pachapas chinkanqam, nisqaykunam ichaqa mana chinkanqachu.
41013032	—Ichaqa manam pipas yachanchu ima punchawmi otaq imay horam kutimunaytaqa, hanaq pachapi angelkunapas manam yachanchu nitaqmi Diospa Churinpas yachanichu aswanqa Taytallaymi.
41013033	—Chaynaqa qamkunayá cuidakuychik, Diosta mañakustinyá listolla suyawaychik haykapi kutimunaytapas mana yachasqaykichikrayku.
41013034	Huk runa karuman illaruq hinam kanqa. Manaraq illaruchkaspanmi runankunata kamachin wasinmanta nanachikunanpaq hinaspam sapakamaman imam rurananta qon. Punkupi cuidaqtapas kamachinmi rikchan-rikchanlla kananpaq.
41013035	Chaynayá qamkunapas wasiyoqpa imay horam kutimunanta mana yachachkaspaqa listolla kaychik. Ichapas kutiramunqa tutaykuqta otaq chawpi tutata otaq gallo waqayta otaq achikyamuqta.
41013036	Yanqañataq qonqaymanta chayaramuspay mana suyawachkaqta tariramuykichikman.
41013037	Qamkunaman willasqaytaqa llapallanmanmi nini, chaynaqa listollayá suyawaychik.
41014001	Iskay punchawllañam faltarqa Pascua Fiestapaq, chay punchawpim mana qonchuyoq tantata mikunku. Sacerdotekunapa jefenkunam Diospa leynin yachachiqkunapiwan tantearqaku engañowan Jesusta hapiruspa wañurachinankupaq.
41014002	Chaymi nirqaku: —Fiestapiqa ama hapisunchu runakuna ama alborotanankupaq —nispa.
41014003	Jesusmi kachkarqa Betania llaqtachapi lepra onqoymanta sanoyaq Simonpa wasinpi. Chaypi mikuchkaptinkum chayaramurqa huk warmi. Paymi niño-rumimanta puyñuchapi nardo waytamanta rurasqa miski asnaq aceiteta aparamurqa, chayqa achka qollqepa chaninmi karqa. Chay puyñuchata pakiruspanmi talliykurqa Jesuspa umanman.
41014004	Chaypi wakin kaqkunañataqmi piñakuruspanku ninakurqa: —¿Imanasqataq kay achka qollqepa chanin miski asnaq aceitetaqa usurachin?
41014005	Wakchakunata yanapanapaqmi rantikurunmanku karqa huk wata jornalpa chanin qollqepi —nispa. Chay warmita qaqchapaptinkum
41014006	Jesusñataq nirqa: —Upallaychik. ¿Imanasqataq llakichinkichik kay warmita? Payqa allintam rurarun ñoqapaq.
41014007	Wakcha runakunaqa qamkunawanmi haykapikamapas kanqa, munarisqaykichik horam paykunataqa yanapawaqchik, ñoqam ichaqa mana tukuy tiempochu qamkunawan kasaq.
41014008	Kay warmiqa tukuy atisqantam rurarun, kay miski asnaq aceitewan talliwaspanqa pampakunay punchawpaqmi cuerpoyta alistachkan.
41014009	Cheqaptapunim nikichik, kay pachapi tukuy hinastinpi Diosmanta allin noticiata willakuptinkum kay warmipa rurasqantapas yuyarinqaku.
41014010	Chunka iskayniyoq discipulokunapa hukninmi karqa Judas Iscariote, paymi sacerdotekunapa jefenkunawan parlaq rirqa paykunaman Jesusta entregananpaq.
41014011	Paykunam Judaspa nisqanta uyariruspanku kusisqallaña qollqeta paganankupaq prometerqaku. Chaymantapunim Judasqa tiempota maskarqa Jesusta traicionananpaq.
41014012	Punta kaq punchawpim mana qonchuyoq tantata hinaspa pascua carnerota wañuchispanku mikunanku fiestapi Jesusta discipulonkuna tapurqaku: —¿Maypitaq alistamusaqku Pascua mikuyta cenananchikpaq? —nispa.
41014013	Chaymi iskay discipulonta kamachirqa: —Llaqtaman rispaykichikmi puyñupi yaku apachkaq runawan tupankichik, paytam qatinkichik,
41014014	runapa yaykusqan wasipa dueñontam ninkichik: “Yachachikuqmi nin: ¿Mayqan cuartopitaq pascua mikuyta cenasaq discipuloykunawan?” nispa.
41014015	Chaymi qawachisunkichik hatun cuartota wasipa altosninpi ña allichasqataña, chaypim mikunanchikpaq preparamunkichik.
41014016	Iskayninku llaqtaman chayaruspankum lliwta tarirqaku Jesuspa nisqanman hina, chaypim pascua mikuyta prepararqaku.
41014017	Tutaykamuchkaptinñam Jesus chayaramurqa chunka iskayniyoq discipulonkunapiwan.
41014018	Mesapiña mikuchkaptinkum Jesus nirqa: —Cheqaptam nikichik, kaypi ñoqawan mikuqmantam huk kaqnikichik traicionawanqa —nispa.
41014019	Chaymi paykuna llakikuspanku sapakama tapukurqaku: —¿Ñoqachu? —nispanku.
41014020	Hinaptinmi Jesusñataq nirqa: —Qamkunamanta ñoqawan kuska medianoman tanta challpuqmi.
41014021	Diosmanta Hamuq Runataqa Bibliapa nisqanman hinam sucedewachkan ichaqa ¡imaynaraq kanqa traicionawaqniy runaqa, amapas payqa nacenmanchu karqa!
41014022	Mikuchkaptinkum Jesus tantata hapiykuspan Diosman graciasta qorqa, chayta pakiykuspanmi paykunaman aypurqa: —Chaskiychik. Kaymi cuerpoy —nispa.
41014023	Vasotapas hoqarispanmi Diosman graciasta qorqa hinaspam paykunaman haywarqa vasomanta tomanankupaq hinaptinmi llapallanku vasomanta tomaykurqaku.
41014024	Chaymi Jesus nirqa: —Kaymi yawarniy, kay mosoq contrato cheqapyachiq yawarniytam chaqchusaq achka runakunapaq.
41014025	Cheqaptapunim nikichik, manañam uvaspa rurunmantaqa tomasaqñachu Diospa munaychakusqanpiña mosoq vinota tomanaykama —nispa.
41014026	Yupaychanapaq takita takiruspankum Olivos Moqoman pasakurqaku.
41014027	Chaypim Jesus nirqa: —Llapallaykichikmi ñoqamanta penqakuwankichik, Bibliam nin: “Michiqtam wañurachisaq hinaptinmi ovejakuna cheqerunqaku” nispa.
41014028	Aswanqa kawsariramuspaymi qamkunamanta puntataraq Galilea lawman risaq —nispa.
41014029	Hinaptinmi Pedro nirqa: —Llapallanku qanmanta penqakuptinkupas ñoqaqa manam penqakusaqchu —nispa.
41014030	Chaymi Jesus nirqa: —Cheqaptam niki, kunan tutapunim manaraqpas gallo iskay kutita waqachkaptin kimsa kutikama negawanki —nispa.
41014031	Pedroñataqmi atipakuspan nirqa: —Qanwan kuska wañunay kaptinpas manapunim negasqaykichu —nispa. Chaynallatam llapallan discipulonkunapas nirqaku.
41014032	Getsemani huertaman chayaruptinkum Jesus nirqa discipulonkunata: —Kayllapi tiyachkaychik Taytayta mañakamunaykama —nispa.
41014033	Pedrotawan Jacobota hinaspa Juanta pusarikuspanmi pensamientopa intusqan llumpa-llumpayta llakirikurqa.
41014034	Hinaspam paykunata nirqa: —Sonqoymi ancha llakisqa kachkan wañukunaypaq hinaña, kayllapiyá kachkaychik rikchaspa —nispa.
41014035	Waklawneqman riruspanmi qonqoranpa pampakama kumuykuspan Taytanta mañakurqa, pay munaptinqa chay ñakarinan hora ama chayamunanpaq.
41014036	Mañakuspanmi nirqa: —Taytalláy, qamqa lliwtam imatapas atinki, kay ñakarinaymantayá libraykuway, ichaqa amayá ñoqapa munasqaychu kachun aswanqa qampa munasqaykiyá —nispa.
41014037	Discipulonkunapa kasqanman kutispanmi puñuchkaqta tariykurqa, chaymi Simon Pedrota nirqa: —Simon ¿puñuchkankichu? ¿Manachum huk horallapas rikchayta atirqanki?
41014038	Rikchaspayá Diosta mañakuychik ama tentasqa kanaykichikpaq. Allin rurayta munaptikichikpas cuerpoqa mana kallpayoqmi kachkan —nispa.
41014039	Jesusmi huktawan rispan mañakurqa hina kaqllata.
41014040	Kutimuspanmi discipulonkunata huktawan puñuchkaqta tariykurqa. Paykunata puñuy llumpayta aysaykuptinmi penqakuspanku manaña ima niytapas atirqakuchu.
41014041	Kimsa kaq kutita mañakamuspanmi paykunaman kutimuspan nirqa: —Kunanqa puñukuspayá samakuychikña. Diosmanta Hamuq Runapa horaymi chayaramunña huchasapa runakunapa makinman churasqa kanaypaq.
41014042	Hatariychik, hakuña, hamuchkanñam traicionawaqniy —nispa.
41014043	Jesus rimachkaptinraqmi Judas chayaramurqa, payqa chunka iskayniyoq discipulonkunapa hukninmi karqa. Paywanmi hamurqaku achkallaña runakuna espadakunata hinaspa kaspikunata aptarikuspanku. Paykunaqa hamurqaku sacerdotekunapa, Diospa leynin yachachiqkunapa hinaspa kamachiqkunapa kachamusqanmi.
41014044	Traicionaq Judasmi kaynata yachachinakuspa hamurqa: —Ñoqapa muchaykusqaymi kanqa, paytam ama kacharispa apankichik —nispa.
41014045	Judasmi chayaramuspallan Jesusman asuykuspan: —Yachachikuq —nispa muchaykurqa.
41014046	Hinaptinmi hamuq runakuna Jesusta hapiruspan presocharurqaku.
41014047	Jesuswan chaypi huk kaqmi espadanta horqoruspan sacerdotekunapa jefenpa runanpa rinrinta qorururqa.
41014048	Hinaptinmi Jesus chay runakunata nirqa: —¿Suwatapas hapiq hinachum hamurqankichik espadayoq hinaspa kaspiyoq presochawanaykichikpaq?
41014049	Sapa punchawmi ñoqaqa qamkunawan karqani templopi yachachispay ichaqa manam presochawarqankichikchu. Aswanqa kaykunaqa pasakun Bibliapa nisqan cumplikunanpaqmi.
41014050	Hinaptinmi lliw discipulonkuna Jesusta sapallanta saqeruspa ayqekurqaku.
41014051	Huk mozom sabanasllawan wankikuykuspa Jesusta qatirqa hinaptinmi hapirurqaku.
41014052	Ichaqa paymi sabanasta saqeruspan qalalla lluptikurqa.
41014053	Jesustam pusarurqaku sacerdotekunapa jefenpa wasinman, chaypim huñunakururqaku sacerdotekunapa llapa jefenkuna, judio kamachikuqkuna hinaspa Diospa leynin yachachiqkuna.
41014054	Pedroñataqmi qatirqa karu qepallanta chay sacerdotekunapa jefenpa wasinpa pationkama. Chaypim guardiakunawan kuska tiyaykurqa ninapi qonikuspan.
41014055	Sacerdotekunapa jefenkunam cortepi kaqkunapiwan Jesuspa contranpi imatapas maskarqaku wañurachinankupaq ichaqa manam imatapas tarirqakuchu.
41014056	Achka runakunam paypa contranpi llullakuspa rimarqaku ichaqa paykunapa rimasqanqa manam tuparqachu.
41014057	Wakinkunam sayarispanku yanqamanta Jesusta acusarqaku kaynata:
41014058	Paymi nirqa: “Ñoqam tuñirachisaq runakunapa rurasqan kay templota hinaspaymi runapa mana rurasqanta huktawan kimsa punchawllapi hatarirachisaq” nispa.
41014059	Chaynata rimachkaptinkupas manam tuparqachu nisqankuqa.
41014060	Hinaptinmi sacerdotekunapa jefen chawpinkupi sayarispa Jesusta tapurqa: —¿Manachu imallatapas rimarinki? ¿Imatataq rimachkanku qampa contraykipiqa? —nispa.
41014061	Jesusmi ichaqa mana imatapas rimarispan upallalla karqa. Hinaptinmi chay jefe huktawan tapurqa: —¿Qamchu kanki yupaychasqayku Diospa Churin Cristo? —nispa.
41014062	Chaymi Jesusñataq nirqa: —Arí, ñoqam kani, Diosmanta Hamuq Runatam rikuwankichik atiyniyoq Diospa alleqninpi tiyachkaqta hinaspa cielomanta puyukunawan hamuchkaqta.
41014063	Hinaptinmi chay sacerdotekunapa jefen llumpay piñasqallaña pachankunatapas llikispan nirqa: —¿Imapaqñataq testigokunataqa munanchik?
41014064	Qamkunapas uyarirunkichikñam payqa Dios tukusqanta ¿ima ninkichiktaq? —nispa. Chaymi llapallanku sentenciarqaku wañunanpaq.
41014065	Hinaptinmi wakinku qallaykurqaku toqapayta, uyanta taparuspankum takaspanku nirqaku: —Musyakuy ¿pitaq takasuchkanki? —nispa. Guardiakunañataqmi uyanpi maqarqaku.
41014066	Uray patiopi Pedro kachkaptinmi sacerdotekunapa jefenpa criadan hamurqa hinaspanmi Pedrota rikururqa ninapi qonikuchkaqta.
41014067	Qawarayasqanmantam nirqa: —Qampas Nazaretmanta kaq Jesuswanmi purirqanki —nispa.
41014068	Pedroñataqmi nirqa: —Paytaqa manam reqsinichu. Imamantachá rimapayawachkankipas —nispa. Chaynata nispan hawa punkuman lloqsiruptinmi gallo waqaramurqa.
41014069	Huktawan qawarispanmi chaypi kaqkunaman chay criada nirqa: —Kay runaqa Jesuspa puriqmasinmi —nispa.
41014070	Ichaqa Pedrom huktawan negakurqa. Ratollanmanmi chaypi kaqkunapas Pedrota nirqaku: —Cheqaptapunim qampas paykunamanta kaq kanki Galilea lawmanta kasqaykirayku —nispa.
41014071	Chaymi Pedro ñakaspan juramentarqa: —Manam reqsinichu chay rimasqaykichik runataqa —nispa.
41014072	Chay ratollapi iskay kaq kutitaña gallo waqaramuptinmi Pedro yuyarirurqa: “Manaraqpas gallo iskay kutita waqachkaptinmi kimsa kutikama negawanki” nispa Jesuspa nisqanta. Chayta yuyariruspanmi waqakuyta qallaykurqa.
41015001	Achikyaruptinmi sacerdotekunapa jefenkuna huñunakurqa kamachikuqkunawan, Diospa leynin yachachiqkunawan hinaspa cortepi llapallan kaqkunawan, paykunam Jesusta aparqaku chaqnasqata prefecto Pilatoman.
41015002	Chaymi Jesusta Pilato tapurqa: —¿Qamchu kanki judiokunapa reynin? —nispa. Hinaptinmi Jesusñataq nirqa: —Arí, qampa nisqaykiman hinam —nispa.
41015003	Sacerdotekunapa jefenkunam Jesusta tukuy imamanta acusarqaku.
41015004	Chaymi Pilato huktawan tapurqa Jesusta: —¿Manachu imallatapas rimarinki? Uyariy tukuy ima acusasusqaykita —nispa.
41015005	Jesusqa mana imallatapas rimariptinmi Pilatoñataq admirakurqa.
41015006	Pascua Fiestapim watan-watan Pilato huk presota kachariq llapa runakunapa mañakusqanta.
41015007	Carcelpim kachkarqa huk preso Barrabas sutiyoq, paymi wakin runakunapiwan chaqwata ruraspa runakunata wañurachirqa.
41015008	Llapa runakuna hamuspankum Pilatota mañakurqaku costumbrenman hina huk presota kacharinanpaq.
41015009	Chaymi Pilato tapurqa: —¿Munankichikchu reynikichik kacharinayta? —nispa.
41015010	Chaynataqa tapurqa sacerdotekunapa jefenkuna Jesusta envidiallamanta payman entregasqankuta musyaspanmi.
41015011	Ichaqa sacerdotekunapa jefenkunam runakunata alborotachirqa Pilatomanta Barrabasta mañanankupaq yachachispanku.
41015012	Chaymi runakunata Pilato tapurqa: —Hinaptinqa ¿imatataq rurasaq “judiokunapa reynin” nisqaykichik Jesustaqa? —nispa.
41015013	Paykunam huktawan qaparirqaku: —Wañunanpaq ¡chakatay! —nispa.
41015014	Chaymi Pilato nirqa: —¿Ima mana allintañataq payqa rurarurqa? —nispa. Ichaqa runakunam astawanraq qaparirqaku: —¡Qañunanpaq chakatay! —nispa.
41015015	Pilatom llapa runakuna agradayta munaspan Barrabasta carcelmanta kachaykachirqa Jesustañataqmi azoteykachispan chakataspa wañuchinankupaq entregaykurqa.
41015016	Chaymi soldadokuna palaciopa pationman pusaruspanku llapa tropata huñururqaku.
41015017	Morado pachawan hinarachispankum umanmanñataq churarurqaku kichkamanta simpasqa coronata.
41015018	Hinaspam asipayaspanku nirqaku: —Kawsachun Judiokunapa Reynin —nispa.
41015019	Soqoswan umanpi waqtapaspankum toqaparqaku, qonqorakuspankutaqmi adoraq tukurqaku.
41015020	Chaynata asipayaruspankum horqorurqaku chay morado pachata hinaspankum kikinpa pachanwan churarachispanku pusarqaku chakatanankupaq.
41015021	Cirene llaqtayoq Simonmi chakramanta hamuchkarqa, payqa karqa Alejandropa hinaspa Rufopa taytanmi. Simon chayninta pasachkaptinmi soldadokuna hapiruspa Jesuspa cruzninta hombrochirqa.
41015022	Jesustam pusarqaku Golgota Moqoman, Golgotaqa calavera ninanmi.
41015023	Hinaspankum qorqaku mirra hampiwan chaqrusqa vinota, Jesusmi ichaqa mana tomarqachu.
41015024	Chaymantam Jesusta chakatarqaku wañunanpaq. Jesuspa pachanpaqñataqmi soldadokuna sortearqaku mayqanninmanpas tuparunanpaq.
41015025	Las nuevetam Jesusta chakatarurqaku.
41015026	Imamantam wañuchisqankutam letreropi qellqarqaku: “JUDIOKUNAPA REYNIN” niqta.
41015027	Jesustawan kuskatam chakatarqaku iskay suwakunata, huknintam chakatarqaku alleq lawninpi, huknintañataq ichoq lawninpi. [
41015028	Chaynapim Bibliapa nisqan cumplikurqa, Bibliam nin: —Mana kasukuq runakunaman hukllawasqam karqa —nispa.]
41015029	Chaynin pasaqkunam umankutapas aywispa kamirqaku: —¡Ha! Qamqariki templotapas tuñichispam kimsa punchawllapi hatarichinki,
41015030	chaynaqa kikillayki librakuspaykiyá uraykamuy chay cruzmanta —nispa.
41015031	Sacerdotekunapa jefenkunapas chaynataq Diospa leynin yachachiqkunapas Jesusmanta asikuspam ninakurqaku: —Wakinkunatam librarqa ichaqa kikinqa manam librakuyta atinchu.
41015032	Israelpa reynin Cristo kaspaqa kunanyá cruzmanta uraykamuchun. Chaynata ruraptinqa paymanmi iñisunchik —nispa. Jesuswan kuska chakatasqa kaqkunapas paytam kamirqaku.
41015033	Chawpi punchawña kachkaptinmi kay pacha tutayarurqa las treskama
41015034	hinaptinmi chay horata Jesus qaparirqa: —Eloi, Eloi ¿lama sabactani? Chaynata nispanqa nichkarqa: “Diosnilláy, Diosnilláy ¿imanasqataq sapallaytaqa saqerullawanki?” nispanmi.
41015035	Chaypi wakin kaqkuna chayta uyarispankum nirqaku: —Uyariychik Diosmanta willakuq Eliastam qayakuchkan —nispa.
41015036	Hukninñataqmi kallpaykurqa esponjaman hinaspam vinagreman challpuykuspan soqoswan Jesusman haywarqa, soqoykachispanmi nirqa: —Qawasunchikyá Elias hamunqachus uraykachinanpaq —nispa.
41015037	Hinaptinmi Jesus qaparispan wañukurqa.
41015038	Templopi santuario rakinaq rakta tela altomanta urayman iskayman llikikururqa.
41015039	Soldadokunapa capitanninmi Jesuspa chimpanpi sayachkarqa. Paymi imaynam Jesuspa wañusqanta qawaspan nirqa: —Cheqaptapunim kay runaqa Diospa Churin kasqa —nispa.
41015040	Chaypitaqmi kachkarqa wakin warmikunapas karullamanta qawaspanku. Paykunawanmi kachkarqa: Magdala llaqtayoq Maria, sullka kaq Jacobopa hinaspa Joseypa maman Maria hinaspa Salomey.
41015041	Chay warmikunam Galilea lawpi puriptin Jesusta qatirqaku yanapastin. Chaypitaqmi kachkarqa Jerusalenman Jesuswan riq achka warmikunapas.
41015042	Chaykunaqa sucedekurqa samana punchawpaq preparakunanku viernespim. Manaraq inti seqaykuchkaptinmi
41015043	Arimatea llaqtayoq Josey kallpanchakuspan yaykurqa Pilatopa kasqanman Jesuspa cuerponta mañaq. Joseyqa karqa judiokunapa cortenpi reqsisqa runam. Paypas suyachkarqam Diospa munaychakunanta.
41015044	Pilatoñataqmi ña Jesus wañurusqanta uyariruspan admirakurqa chaymi soldadokunapa capitanninta qayaspa tapurqa: —¿Cheqaptachum wañurunña? —nispa.
41015045	Jesus wañurusqantaña capitan willaykuptinmi Jesuspa cuerponta Joseyman Pilato qoykachirqa.
41015046	Joseymi fino sabanasta rantiramuspan cruzmanta Jesuspa cuerponta uraykachispa chaywan wankukurqa. Qaqapi toqosqa sepulturaman churaykuspanmi hatun rumita tanqaramuspa punkunta taparurqa.
41015047	Maypim pampasqankutam qawarqaku Magdala llaqtayoq Maria hinaspa Joseypa maman Maria.
41016001	Samana punchaw pasaruptinmi Magdala llaqtayoq Maria, Jacobopa maman Mariawan hinaspa Salomeypiwan rantirqaku miski asnaq hampita, chaytaqa rantirqaku Jesuspa cuerponta untamunankupaqmi.
41016002	Domingo punchawtam inti qespiramuptillan chayarurqaku sepulturaman
41016003	kaynata ninakuspanku: —¿Pitaq sepulturapa punkunpi rumitaqa tanqapuwasun? —nispa.
41016004	Ichaqa chay sepultura tapaq hatun rumitam huklawpiña rikururqaku.
41016005	Sepulturaman yaykuruspankum rikururqaku huk joventa yuraq qoysu pachayoqta alleq lawpi tiyachkaqta, payta rikuruspankum mancharikurqaku.
41016006	Ichaqa paymi nirqa: —Ama mancharikuychikchu, qamkunaqa chakatarusqanku Nazaretmanta kaq Jesustam maskachkankichik, payqa kawsarirunñam, manam kaypiñachu. Qawaychik churasqanku sitiota.
41016007	Rispaykichikyá willamuychik Pedromanwan wakin discipulonkunaman, Jesusqa ñawpachkan Galilea lawmanmi, chaypim tupankichik paypa nisusqaykichikman hina —nispa.
41016008	Hinaptinmi warmikuna kallparqaku sepulturamanta manchakuymanta katkatatastin. Manam pimanpas imatapas nirqakuchu manchakusqankurayku. [
41016009	Domingo punchawtam Jesus kawsariruspan Magdala llaqtayoq Mariaman puntata rikuriykurqa, ñawpaqtaraqmi Jesus paymanta qanchis demoniokunata qarqorqa.
41016010	Maria pasaspanmi Jesuspa puriqmasinkunata tariykurqa llakimanta waqachkaqta, chaymi paykunaman willarqa Jesuspa kawsarirusqanmanta.
41016011	Paykunam ichaqa Mariapa willakusqanta uyarichkaspankupas mana creerqakuchu.
41016012	Iskay discipulonkuna chakraman richkaptinmi Jesus rikuriykurqa huk rikchayniyoq.
41016013	Paykunapas pasaspankum wakin discipulonkunaman willamurqaku Jesuswan tuparamusqankumanta, ichaqa manam paykunatapas creerqakuchu.
41016014	Chaymantam Jesus rikuriykurqa chunka hukniyoq discipulonkunaman mesapi mikunankupaq tiyachkaptinku. Paykunatam mana creesqankumanta hinaspa rumi sonqo kasqankumanta qaqcharqa. Paykunaqariki manam creerqakuchu Jesuspa kawsarimusqan rikuqkunapa willakusqanta.
41016015	Chaymi paykunata Jesus nirqa: —Tukuy hinastinman rispayá llapa runakunaman kay allin noticiata willakamuychik.
41016016	Pipas iñispa bautizakuqmi salvasqa kanqa, mana iñiqñataqmi castigopaq sentenciasqa kanqa.
41016017	Ñoqapi iñiqkunam kaykunata ruranqa: Sutiypim demoniokunapa ñakarichisqankunata sanoyachinqaku, mana yachasqanku idiomakunatam rimanqaku,
41016018	culebrakunata hapiruptinkupas otaq imataña venenoyoqta tomaruptinkupas manam imananqachu, onqoqkunaman makinkuta churaptinkum sanoyanqaku.
41016019	Señor Jesusmi chaykunata discipulonkunaman rimaruspan hanaq pachaman hoqarikururqa hinaspam Diospa alleqninpi tiyaykurqa.
41016020	Chaymi discipulonkuna rispanku tukuy hinastinpi Jesusmanta willakurqaku. Kikin Señormi paykunata yanaparqa willakusqankuta milagrokunawan valechispan.]
42001001	Ancha kuyasqay Teofilo, qallariyninmanta rikuq allin noticia willakuqkunam willakurqaku ñoqayku ukupi imakunam pasakusqanmanta. Chay imam pasakusqanmantaqa achkaqñam qatinasninpi qellqaypi rirqaku. Ñoqapas qallariyninmanta sumaqta yachaykuspaymi qellqamuyki
42001004	chaynapi uyarisqaykikunaqa cheqap kasqanta astawanraq yachaykunaykipaq.
42001005	Judea lawpi Herodes rey kachkaptinmi sacerdote karqa Abiaspa castanmanta Zacarias. Warmin Elisabetñataqmi karqa sacerdote Aaronpa mirayninmanta kaq.
42001006	Warmi-qarim paykunaqa Diospa qayllanpi allin ruraq karqaku, Señorpa lliw kamachikuyninkunatam leyninkunatawan kasukuqku.
42001007	Paykunaqa mana churi-wawayoqmi karqaku Elisabet mana wachakuq kasqanrayku. Yuyaqkamañam paykunaqa karqaku.
42001008	Huk punchawmi sacerdotekunapa rurananman hina Zacariasman tuparurqa Templopi serviy.
42001009	Sacerdotekuna sortearuptinmi Zacariasman tuparurqa Señorpa templonpi santuarioman yaykuspan incienso kañay.
42001010	Inciensota kañanankamañataqmi hawapi runakuna Diosta mañakuchkarqaku.
42001011	Paymanmi rikuriykurqa Señorpa angelnin incienso kañananku altarpa alleq lawninpi sayaykuspa.
42001012	Zacariasñataqmi mancharikuruspan mana imanakuytapas atirqachu.
42001013	Chaymi angelñataq nirqa: —Ama manchakuychu Zacarias. Mañakusqaykitam Dios uyariykun, warmiki Elisabetmi wachakunqa qari wawata, paytam Juanwan sutichanki.
42001014	Qamqa ancha-anchatam kusikunki. Paypa nacesqanwanqa achkaqtaqmi kusikunqaku.
42001015	Payqa Diospa qayllanpipas reqsisqam kanqa. Amam vinotaqa nitaq ima poqosqa aqatapas mallinqachu. Nacesqanmantapunim payqa Chuya Espiritupa huntasqan kanqa.
42001016	Israelpa mirayninkunatam achkallataña Señor Diosninkuman kutirichinqa.
42001017	Señorpa ñawpaqnintam rinqa Elias hina Diospa Espiritunwan chaynataq atiyninwan ruraspa chaynapi tayta-mamakunata churi-wawankunawan allinyachinanpaq hinaspa mana kasukuqkunatapas kasukuyman churananpaq. Runakunapa sonqontam alistanqa Señorta chaskinankupaq.
42001018	Hinaptinmi Zacariasñataq angelta tapurqa: —¿Nisqaykikuna cheqap kasqantaqa imaynatataq yachasaq? Ñoqaykuqa llumpay yuyaqñam kaniku —nispa.
42001019	Chaymi angelñataq nirqa: —Diospa qayllanpi servikuq Gabrielmi ñoqaqa kani, paymi kachamuwarqa allin noticiata qanman willanaypaq.
42001020	Nisqaykunata mana creesqaykiraykum kunanmanta mana rimaq kanki churiki nacemunankama. Chay punchawpim kay nisqaykuna cumplikunqa.
42001021	Runakunañataqmi extrañasqallaña hawa lawpi suyarqaku santuariomanta manaña lloqsirimuptin.
42001022	Unaymantaña lloqsiramuspan paykunata mana rimapayaptinmi musyarurqaku santuariopi revelacion chaskiramusqanmanta. Manaña rimayta atispanmi señasllawanña paykunata entiendechirqa.
42001023	Templopi servikuynin tukuruptinmi wasinmanña kutikurqa.
42001024	Chay punchawkuna pasaruptillanmi warmin Elisabet wiksayakuruspan manaña wasinmanta lloqsirqachu pichqa killakama, paymi nirqa:
42001025	—Kunanmi Señor kuyakuyninpi kaynata ruraruwan chaynapi runakuna manaña despreciawananpaq —nispa.
42001026	Elisabet soqta killa wiksayakusqan hawañam Dios kacharqa angel Gabrielta Galilea lawpi Nazaret llaqtaman
42001027	Chaynapi Maria sutiyoq doncella sipasta watukamunanpaq. Paymi Joseywan casarakunanpaq rimanakusqaña karqa. Joseyqa Rey Davidpa mirayninmanta kaqmi karqa.
42001028	Mariapa wasinman angel yaykuykuspanmi nirqa: —Rimaykullayki Diospa favorecesqan Maria, Señormi qanwan kachkan —nispa.
42001029	Angelpa rimaykusqanta uyariykuspanmi mana imanakuytapas atispan sonqollanpi tapukurqa chay rimaykusqanmanta.
42001030	Angelñataqmi niykurqa: —Ama manchakuychu Maria, Diospa favorecesqanmi karunki.
42001031	Wiksayakuspaykim wachakunki qari wawata, paytam sutichanki Jesuswan.
42001032	Ancha reqsisqa kaspanmi hanaq pachapi Diospa Churinwan sutichasqa kanqa. Señor Diospunim rey kananpaq churanqa ñawpaq abuelon Davidta hina.
42001033	Israel naciontam wiñaypaq gobiernanqa, gobiernonqa manam tukunqachu —nispa.
42001034	Hinaptinmi Mariañataq tapurqa: —Manaraq qariwan kachkaspayqa ¿imaynataq wawayoqqa kayman? —nispa.
42001035	Chaymi angelñataq nirqa: —Chuya Espiritu qanman hamuptinmi hanaq pachapi Diospa atiynin puyu hina pampaykusunki. Chayraykum Diospa sapaqchasqan naceq wawapas sutichasqa kanqa Diospa Churinwan.
42001036	Qolloq nisqanku aylluyki Elisabetpas yuyaqña kachkaspapas soqta killañam qari wawata wiksayakurun.
42001037	Diospaqqa manam imapas sasaqa kanchu —nispa.
42001038	Mariañataqmi nirqa: —Nisqaykipi hinayá ñoqawan rurasqa kachun. Señorpa sirvientallanmi ñoqaqa kani —nispa. Hinaptinmi angel pasakurqa.
42001039	Mariañataqmi chay punchawkunallapi chaylla rirqa Judea lawpa orqonpi kaq llaqtaman.
42001040	Zacariaspa wasinman yaykuykuspanmi Elizabetta rimaykurqa.
42001041	Rimaykusqanta uyariruptillanmi Elizabetpa wiksanpi wawa kuyurirurqa. Elizabetman Chuya Espiritu huntaykuptinmi
42001042	kusikuymanta qaparispa Mariata nirqa: —Wakin warmikunamanta astawan favorecesqam qamqa kanki. Diospa favorecesqantaqmi wachakunayki wawapas.
42001043	¿Pitaq ñoqaqa karqani Señorniypa maman kachkaspayki watukamuwanaykipaqqa?
42001044	Rimaykuwasqaykita uyariruptillaymi wiksaypi wawa kusikuymanta kuyurirurqa.
42001045	Creesqaykiraykum qamqa ancha kusisqa kanki. Señormi nisqankunata ruranqa —nispa.
42001046	Mariañataqmi nirqa: Ukuymantam Señorta alabani.
42001047	Sonqoypas Salvaqniy Diosraykum anchallataña kusikuchkan,
42001048	kay humilde sirvientam nanachikuwasqanmanta. Kunanmantaqa runakunach ñoqamanta ninqa: “Mayna kusisqam payqa” nispa,
42001049	chaynataqa ninqaku atiyniyoq Dios admirakuypaq kaqkunata rurapuwasqanraykum. Chuyay-chuyaymi payqa.
42001050	Payqa wiñaypaqmi kuyapayan respetaqninkunataqa.
42001051	Atiyninwanmi admirakuypaq kaqkunata rurarqa. Orgulloso runakunatam yanqaman churarurqa.
42001052	Munaychakuqkunatam gobiernasqankumanta wischururqa. Humillakuqkunatañataqmi hatuncharqa.
42001053	Yarqaymanta kaqkunatam saksaykachirqa. Apukunatañataqmi mana imayoqta kutirichirqa.
42001054	Llakipayakuyninta mana qonqaruspanmi serviqnin Israel runakunata yanaparqa,
42001055	Chaynataqa rurarqa ñawpaq abuelonchik Abrahanman prometesqanman hinam hinaspa mirayninkunamanpas wiñaypaq prometesqanman hinam.
42001056	Mariam Elizabetwan yaqa kimsa killa karispan wasinman kutikurqa.
42001057	Wachakunan tiempo cumplikuruptinmi Elisabet wachakururqa qari wawanta.
42001058	Elisabetta Señor Dios favorecesqanta yacharuspankum vecinonkunawan ayllunkuna kusikurqaku.
42001059	Pusaq punchawninpi wawata señalachispankum taytan Zacariaspa sutinwan sutichayta munarqaku.
42001060	Hinaptinmi chay wawapa maman nirqa: —Juanmi sutinqa kanqa —nispa.
42001061	Chaymi payta nirqaku: —Aylluykikunapiqa manam pipas Juan sutiyoqqa kanchu —nispa.
42001062	Wawata sutichananpaq taytanta señaschaspa tapuptinkuñataqmi
42001063	pizarrachata mañaykuspan qellqarqa “Juanmi sutinqa” niqta. Chaymi llapallanku admirakurqaku.
42001064	Chay ratollapim Zacariaspas rimariruspan Diosta alabarqa.
42001065	Chaykuna pasakusqanwanmi vecinonkuna llumpay mancharisqallaña karqaku. Judea law orqokunapi kaqkunapas lliwmi willanakururqaku.
42001066	Chaykunata llapallan uyariqkunapas sonqollankupim yuyaymanarqaku: —¿Imaraq kay wawaqa kanqa? —nispa. Chay wawataqa Señormá favorecerqa.
42001067	Juanpa taytan Zacariasman Chuya Espiritu huntaykuptinmi rimarirqa:
42001068	Israelpa Diosnin Señorqa alabasqayá kachun. Payqa hamurqa runankunata salvaykunanpaqmi.
42001069	Atiyniyoq Salvaqninchiktam hatarirachin serviqnin Davidpa mirayninmanta.
42001070	Payqa hatarirachin payllapaqña sapaqchasqankunawan ñawpaqmantaraq willachisqanpi hinam,
42001071	payqa hatarirachin enemigonchikkunamanta salvawananchikpaqmi hinaspa llapallan cheqniqninchikkunamantawan salvawananchikpaqmi.
42001072	Chaynataqa rurachkan ñawpa abuelonchikkunata llakipayarikuspanmi hinaspa paykunapa contrato rurasqanta yuyarispanmi.
42001073	Ñawpa abuelonchik Abrahanmanmi juraspan Dios prometerqa
42001074	enemigonchikkunamanta libraykuwananchikpaq chaynapi mana manchakuspa payta servinanchikpaq,
42001075	Diosllapaqña kawsaspa, paypa qayllanpi allinta ruraspa sapa punchaw kawsananchikpaq.
42001076	Yaw wawa, qamñataqmi hanaq pachapi kaq Diosmanta willakuqwan sutichasqa kanki. Señorpa ñawpaqnintam rinki paypa hamunan ñanta allichanaykipaq.
42001077	Rinkiqa runankunaman salvasqa kanankumanta willakunaykipaqmi chaynapi huchankumanta pampachasqa kanankupaq.
42001078	Diosninchikmi kuyapayawaspanchik hinaspa llakipayawaspanchik hanaq pachamanta qoykuwanchik mosoq punchawpi kanchariyta
42001079	chaynapi tutayaypi kaqkunatawan, sinchi tutayaypi yachaqkunata kanchariykunanpaq, chaynapitaq ñoqanchiktapas hawkallata kawsachiwananchikpaq.
42001080	Juan wiñaptinmi yuyayninpas huntarqa, chunniqpim yacharqa Israel runakunaman reqsichikunankama.
42002001	Chay punchawkunapim Rey Cesar Augusto kamachikurqa llapallan llaqtakunapi runakuna yupasqa kanankupaq.
42002002	Kay punta kaq censoqa karqa Siria lawpi Cirenio prefecto kachkaptinmi.
42002003	Chayraykum sapakama rirqaku nacesqanku llaqtaman padronachikunankupaq.
42002004	Chaymi Davidpa castanmanta kasqanrayku Josey rirqa Galilea lawpi Nazaret llaqtamanta Judea lawpi Belen llaqtakama. Davidqa Belen llaqtayoqmi karqa.
42002005	Joseyqa rirqa padronachikunankupaqmi warmin kananpaq rimapayasqaña Mariapiwan. Mariaqa wiksayoqñam kachkarqa.
42002006	Belenpi kachkaptinkum Mariapa wachakunan punchaw chayaramuptin
42002007	wachakururqa piwi qari wawanta. Samakuna wasipi mana campo kaptinñataqmi pañalkunawan maytuykuspan animalman qarana artesapi siriykachirqa.
42002008	Chay Belen llaqtapa hichpan purunpim karqa michiqkuna. Paykunam ovejankuta tuta cuidachkarqaku.
42002009	Paykunamanmi qonqaymanta Señorpa angelnin rikuriykurqa muyuriqninkuta kancharistin. Michiqkuna anchallataña mancharikuruptinmi
42002010	paykunata angel nirqa: —Ama manchakuychikchu, llapa runa kusikunaykichikpaqmi allin noticiata apamuchkaykichik.
42002011	Salvaqnikichikmi nacerapusunkichik Davidpa llaqtanpi. Payqariki Cristo Señormi.
42002012	Sutillam qellpusqa wawachata tariykunkichik animalman qarana artesapi siriykachisqata.
42002013	Angel rimayta tukuruptillanmi achkallaña angelkuna hanaq pachamanta rikuriykamurqa hinaspam Diosta alabaspa takirqaku:
42002014	¡Diosyá hanaq pachapi alabasqa kachun! Kay pachapipas Diospa favorecesqan runakunapaqyá hawkayay kachun.
42002015	Angelkuna hanaq pachaman kutikuptinkum michiqkuna ninakurqa: —Belen llaqtaman rispanchikyá yachamusunchik Señorpa imam willachiwasqanchikmanta.
42002016	Chaylla pasaspankum tariykurqaku Mariatawan Joseyta chaynataq uywaman qarana artesapi siriykachisqa wawatapas.
42002017	Qawaykuspankum willakurqaku wawamanta angelpa tukuy nisqanta.
42002018	Chaymi llapa uyariqkuna admirakurqaku michiqkunapa willakusqankuwan.
42002019	Mariañataqmi chaykunata sonqollanpi hatallispa yuyaymanarqa.
42002020	Michiqkunam uyarisqankuman hina tukuy ima pasakusqanta yachaykuspanku hinaspa qawaykuspanku kutikurqaku Diosta alabastin hinaspa hatunchastin.
42002021	Pusaq punchawninmanmi wawata señalaspanku Jesuswan suticharqaku. Chay sutitaqa angelmi Mariaman willarqa manaraqpas wiksayakuchkaptin.
42002022	Moisespa kamachisqanman hina wachakuqkunapa limpiakunan punchawkuna cumplikuruptinmi wawata Jerusalen llaqtaman aparqaku Señorman presentanankupaq.
42002023	Señorpa leyninpim nichkan: “Punta naceq llapallan qari wawaqa Señorpaq sapaqchasqam kanqa” nispa.
42002024	Rispankum animalta wañuchispanku Señorta adorarqaku. Paypa leyninpim iskay qoqñukuna otaq iskay mallqo palomakuna wañuchinankumanta nichkan.
42002025	Jerusalen llaqtapim yacharqa Simeon sutiyoq runa, payqa Diosta adoraq kaspanmi allin ruraq karqa. Payqa Israel nacion librasqa kanantam suyachkarqa. Payqa Chuya Espiritupa huntasqan runam karqa.
42002026	Paymanmi Chuya Espiritu revelarqa Señorpa kachamusqan Cristota rikuykuspaña wañukunanpaq.
42002027	Chuya Espiritupa kallpanchasqanmi temploman rirqa. Chaymanmi Jesuspa tayta-maman wawata aparqaku leyman hina paypaq ruranankupaq.
42002028	Hinaptinmi wawata Simeon marqarikuykuspan Diosta alabarqa:
42002029	Señorlláy, kunanqa hawkallayá wañukusaqña. Serviqnikiman prometewasqaykim cumplikurunña.
42002030	Salvaqniyku kachamusqaykitam rikuykuniña.
42002031	Paytam llapa runakunapa qayllanpi churaykunki.
42002032	Payqa kancharinqam mana Israel castamanta kaqkunatapas. Payraykutaqmi hatunchasqa kanqa Israel runaykikunapas.
42002033	Wawa Jesusmanta Simeonpa tukuy nisqankunata uyariykuspam tayta-maman admirasqallaña karqaku.
42002034	Diospa bendicionninta Simeon mañakuspanmi Jesuspa maman Mariata nirqa: —Kay wawam Israel runakunapaq kanqa wakin urmananpaq wakinñataq sayarinanpaq. Diospa munasqanta qawachiptinmi paypa contranpi rimanqaku.
42002035	Chaynapim achkaq runapa piensasqan yachasqa kanqa. Tukuy kaykunam espadapa tuksisqan hina sonqoykita nanachinqa.
42002036	Chaypitaqmi kachkarqa Aserpa mirayninmanta kaq Fanuelpa churin ancha yuyaqña Anapas, payqa karqa Diosmanta willakuqmi. Sipas kayninpi casarakuspanmi qanchis watalla qosanwan karqa.
42002037	Pusaq chunka tawayoq wataña viuda kaspanmi templomanta mana lloqsiqchu, tuta punchaw Señorta servispanmi ayunaq hinaspa mañakuq.
42002038	Anapas chay horallapa rikuriykamuspanmi Diosta alabaspan wawa Jesusmanta willakuyta qallaykurqa Jerusalenpi libre kanankupaq llapallan suyaqkunaman.
42002039	Señorpa leyninpi kamachisqankunata cumpliruspankum kutikurqaku Galilea lawpi Nazaret llaqtankuman.
42002040	Chaypi wawa wiñaptinmi kallpanpas chaynataq yachayninpas huntarqa. Diosmi paytaqa anchallataña favorecerqa.
42002041	Jerusalenpi Pascua Fiestamanmi watan-watan tayta-maman riqku.
42002042	Chunka iskayniyoq watanpiña Jesus kaptinmi costumbrenkuman hina fiestaman Jerusalenta rirqaku.
42002043	Fiesta tukuyta kutichkaptinkuñam tayta-mamanpa mana yachasqanta warma Jesusqa qeparurqa Jerusalenpi.
42002044	Kutiqmasinkunawan risqanta creespankum huk punchaw puriytaña rispanku tapukurqaku ayllunkunatawan reqsisqankunata.
42002045	Mana tarispankuñataqmi Jerusalen llaqtaman kutirirqaku chaypi maskanankupaq.
42002046	Kimsa punchawmantañam templopi tarirurqaku Diospa leynin yachachiqkunata uyarispan hinaspa tapuspan paykunawan tiyachkaqta.
42002047	Llapa uyariqninkunam admirakurqaku yachasqanwan hinaspa contestasqanwan.
42002048	Tayta-maman qawaykuspanmi admirakurqaku. Chaymi maman nirqa: —Wawalláy ¿imanasqamá kaytaqa rurawankiku? Taytaykiwan ñoqam llakisqallaña maskamuchkaykiku —nispa.
42002049	Chaymi Jesusñataq nirqa: —¿Imanasqataq maskawarqankichik? ¿Manachu yacharqankichik Taytaypa asuntonkunapi kanayta? —nispa.
42002050	Chayna nisqantaqa manamá entienderqakuchu.
42002051	Nazaretman paykunawan kutispanmi chaypi yacharqa paykunata kasukuspan. Mamanñataqmi tukuy chaykunataqa sonqollanpi yuyaymanarqa.
42002052	Jesusñataqmi yuyayninpipas hinaspa sayayninpipas wiñarqa Diostapas chaynataq runakunatapas agradastin.
42003001	Rey Tiberio Cesar chunka pichqayoq wataña gobiernachkaptinmi prefectokuna hina karqa Judea lawpi Poncio Pilato, Galilea lawpi Herodes, Iturea hinaspa Traconite lawpi Herodespa wawqen Felipe, Abilinia lawpiñataq Lisanias.
42003002	Anaspiwan Caifasñataqmi karqa sacerdotekunapa jefenkuna, chay punchawkunapim Zacariaspa churin Juanta purunpi kachkaptin Dios kamachirqa willakunanpaq.
42003003	Juanmi Jordan Mayupa muyuriqninkunaman rispan runakunaman willarqa: —Huchaykichikmanta wanakuspayá bautizachikuychik chaynapi Dios pampachasunaykichikpaq —nispa.
42003004	Kaykunaqa sucedekurqa Diosmanta willakuq Isaiaspa qellqasqanpi hinam. Paymi qellqarqa: Huk runam purunpi qaparispa rimachkan: “Señorpa hamunan ñanta allichaychik. Paypa purinanta derechaychik.
42003005	Llapa wayqokunam huntachisqa kanqa. Orqokunawan moqokunam pampayachisqa kanqa. Qewi-qewi ñankunam derechasqa kanqa. Ranra ñankunapas limpiasqataqmi kanqa.
42003006	Lliwmi rikunqa Diosmanta hamuq salvaqninchikta.”
42003007	Bautizachikunankupaq riq runakunatam Juan nirqa: —Culebrapa miraynin kaqlla runakuna ¿pitaq willasurqankichik hamuq castigomanta ayqenaykichikpaq?
42003008	Huchaykichikmanta wanakuspaykichik qawachikuychik vidaykichik tikrasqa kasqanta. Amayá niychikchu: “Ñoqaykuqa kaniku Abrahampa mirayninmi” nispaqa. ¡Dios munaspanqa kay rumikunamantapas Abrahampa miraynintaqa hatarichinmanmi!
42003009	Hachaqa listoñam kachkan sachakunata sapinmanta kuchunapaq. Mana allin ruruq sachataqa kuchuspam ninaman wischuna.
42003010	—Chaynaqa ¿imatataq rurasaqku? —nispa runakuna tapuptinmi
42003011	Juanñataq nirqa: —Camisaykichik iskay kaptinqa huknintayá qoykuychik mana camisayoqman. Mikuynikichik kaptinpas chaynatayá ruraychik —nispa.
42003012	Bautizachikuy munaq impuesto cobraqkunapas tapukurqakum: —Yachachikuq, ñoqaykuqa ¿imatataq rurasaqku? —nispa.
42003013	Juanmi nirqa: —Leypa kamachisqallantayá cobraychik —nispa.
42003014	Soldadokunapas tapuptinmi nirqa: —Amayá pitapas manchachispaqa nitaq yanqamanta tumpaspaqa imantapas qechuychikchu. Pagasusqaykichikwanyá contentakuychik —nispa.
42003015	Runakunam piensarqaku Bautizaq Juanqa Cristo kasqanta chaymi nirqaku: —¿Paychuch Cristo kanman? —nispa.
42003016	Chaymi llapallankuman Juan nirqa: —Ñoqaqa yakullawanmi bautizaykichik, qepay hamuqmi ichaqa Chuya Espirituwan bautizasunkichik ninawan hina. Payqa ancha atiyniyoqmi chaymi usutanpa watullantapas mana paskaq hinachu kani.
42003017	Paymi trigo wayrachiq hina runakunata juzganqa, wayrachinan palaqa makinpiñam kachkan pajamanta trigota chuyananpaq, trigonta taqeman apaykuspanmi pajantañataq kañanqa mana amachay atina ninapi —nispa.
42003018	Juanqa chayna palabrakunawan kallpanchaspanmá runakunaman allin noticiata willarqa.
42003019	Rey Herodestapas qaqcharqam wawqen Felipepa warmin Herodiaswan casarakusqanmanta hinaspa tukuy mana allin rurasqankunamanta.
42003020	Herodesqa aswanraqmi mana allinta rurarqa Juanta carcelarachispa.
42003021	Juan runakunata bautizachkaptinmi Jesuspas paywan bautizachikurqa. Chay ratopi Jesus mañakuchkaptinmi hanaq pacha kicharikuykuptin
42003022	Chuya Espiritu sutillata paloma hina Jesuspa hawanman tiyaykurqa. Hinaptinmi hanaq pachamanta nimurqa: —Qanmi kanki kuyasqay Churiy, qamraykum kusisqa kachkani —nispa.
42003023	Runakunaman yachachiyta Jesus qallaykuspanmi yaqa kimsa chunka watanpiña karqa. Joseypa churin kasqantam creerqaku. Joseyqa Eliypa churinmi karqa.
42003024	Eliyñataq Matatpa, Matatñataq Leviypa, Leviyñataq Melquipa, Melquiñataq Janapa, Janañataq Joseypa,
42003025	Joseyñataq Matatiaspa, Matatiasñataq Amospa, Amosñataq Nahumpa, Nahumñataq Eslipa, Esliñataq Naqaypa.
42003026	Nagayñataq Maatpa, Maatñataq Matatiaspa, Matatiasñataq Semeipa, Semeiñataq Joseypa, Joseyñataq Judapa,
42003027	Judañataq Joanapa, Joanañataq Resapa, Resañataq Zorobabelpa, Zorobabelñataq Salatielpa, Salatielñataq Neripa,
42003028	Neriñataq Melquipa, Melquiñataq Adipa, Adiñataq Cosampa, Cosamñataq Elmadampa, Elmadamñataq Erpa,
42003029	Erñataq Josueypa, Josueyñataq Eliezerpa, Eliezerñataq Jorimpa, Jorimñataq Matatpa,
42003030	Matatñataq Leviypa, Leviyñataq Simeonpa, Simeonñataq Judapa, Judañataq Joseypa, Joseyñataq Jonanpa, Jonanñataq Eliaquimpa,
42003031	Eliaquimñataq Meleapa, Meleañataq Mainanpa, Mainanñataq Matatapa, Matatañataq Natanpa,
42003032	Natanñataq Davidpa, Davidñataq Isaipa, Isaiñataq Obedpa, Obedñataq Boozpa, Boozñataq Salapa, Salañataq Naasonpa,
42003033	Naasonñataq Aminadabpa, Aminadabñataq Arampa, Aramñataq Esrompa, Esromñataq Farespa, Faresñataq Judapa.
42003034	Judañataq Jacobpa, Jacobñataq Isaacpa, Isaacñataq Abrahampa, Abrahamñataq Tareypa, Tareyñataq Nacorpa,
42003035	Nacorñataq Serugpa, Serugñataq Ragaupa, Ragauñataq Pelegpa, Pelegñataq Heberpa, Heberñataq Salapa,
42003036	Salañataq Cainanpa, Cainanñataq Arfaxadpa, Arfaxadñataq Sempa, Semñataq Noeypa, Noeyñataq Lamecpa,
42003037	Lamecñataq Matusalenpa, Matusalenñataq Enocpa, Enocñataq Jaredpa, Jaredñataq Mahalaleelpa, Mahalaleelñataq Cainanpa,
42003038	Cainanñataq Enospa, Enosñataq Setpa, Setñataq Adanpa, Adanñataq Diospa unanchasqan.
42004001	Chuya Espiritupa huntasqan Jordan Mayumanta Jesus kutichkaptinmi payta Chuya Espiritu pusarurqa purunman.
42004002	Chaypim tawa chunka punchawpuni diablopa tentasqan karqa, chay punchawkuna mana imatapas mallisqanraykum chaymantañam yarqachikurqa.
42004003	Chaymi diablo nirqa: —Diospa Churin kaspaykiqa kay rumitayá kamachiy tantayarunanpaq —nispa.
42004004	Hinaptinmi Jesus nirqa: —Bibliam nin: “Runaqa kawsanqa manam mikuyllawanchu” nispa.
42004005	Chaymi alto orqoman diablo pusaruspan ratochalla qawariykachirqa kay pachapi llapallan nacionkunata.
42004006	Hinaspam nirqa: —Ñoqam qosqayki atiyta kay nacionkunata gobiernanaykipaq chaynataq sumaqllaña kaynintapas. Ñoqam chaskirqani kay atiytaqa, munasqaymantaqmi pimanpas ñoqaqa qoyman.
42004007	Tukuy kaykunaqa qampam kanqa ñawpaqniypi qonqorakuptikiqa —nispa.
42004008	Chaymi Jesusñataq nirqa: —Bibliam nin: “Señor Diosllaykitam adoranki, payllatataqmi servinkipas” nispa.
42004009	Jerusalenman diablo pusaruspanñataqmi templopa hawanpi sayaykachispan nirqa: —Diospa Churin kaspaykiqa kaymanta pawaykuy.
42004010	Bibliam nin: “Qamraykum Dios kamachinqa angelninkunata waqaychaykusunaykipaq.
42004011	Paykunam hapisunki rumiman chakikita mana takakunaykipaq” nispa.
42004012	Jesusñataqmi nirqa: —Bibliam nin: “Amam pruebaman churankichu Señor Diosnikitaqa” nispa.
42004013	Chaykunawan tentaruspanmi diablo asurikurqa huk punchawkama.
42004014	Chuya Espiritupa kallpanchasqan Galilea lawman Jesus kutiruptinmi lliw llaqtakunapi paymanta rimarqaku.
42004015	Huñunakunanku wasipi yachachiptinmi llapallanku alabaqku.
42004016	Yachasqan Nazaret llaqtaman Jesus kutiruspanmi samana punchawpi costumbrenman hina huñunakunanku wasiman yaykuykurqa. Bibliata leenanpaq sayariykuptinmi
42004017	Diosmanta willakuq Isaiaspa libronta qoykurqaku chaymi kichaykuspa leerqa:
42004018	Señor Diospa Espiritunmi ñoqapi kachkan. Paymi aceitewan talliwaspan sapaqchawarqa. Wakchakunaman allin noticiata willanaypaqmi sapaqchawarqa. Presochasqa kaqkunaman willaspay libranaypaqmi kachamuwarqa. Ñawsakunata qawarichinaypaqmi kachamuwarqa. Ñakarichisqakunata libranaypaqmi kachamuwarqa
42004019	chaynapi Señor Diospa agradonpaq watamanta willakunaypaq.
42004020	Librota wichqaykuspan dirigeqman haywaykuspanñataqmi tiyaykurqa. Huñunakuqkuna qawarayaptinmi
42004021	paykunata nirqa: —Uyarisqaykichikpi hinapas kunanmi kay palabrakuna cumplikurun —nispa.
42004022	Sumaqllaña nisqankunata uyarispankum llapallanku admirasqallaña Jesusmanta allinta rimaspanku ninakurqaku: —¿Payqa manachum Joseypa churin? —nispanku.
42004023	Hinaptinmi Jesusñataq nirqa: —Nisqankupi hinapas ichapas niwankichikman: “Yaw hampiq, kikikiraq hampikaramuy, Capernaum llaqtapi rurasqaykita hinayá kay llaqtapipas ruray” nispa.
42004024	—Cheqaptapunim nikichik, llaqtanpiqa manam allin chaskisqachu Diosmanta willakuq runaqa.
42004025	Diosmanta willakuq Eliaspa punchawninkunapim mana paraptin muchuy karqa kimsa wata parten. Chay watakunapi achkallaña viudakuna Israel nacionpi kachkaptinpas,
42004026	manamá paykunamanchu Eliasqa kachasqa karqa, payqa kachasqa karqa Sidon law Sarepta llaqtapi yachaq viudallamanmi.
42004027	Eliseopa tiemponpi achkallaña leprawan onqoqkuna Israel nacionpi kachkaptinpas, manam paykunachu sanoyachisqaqa karqaku aswanqa Siria nacionmanta kaq Naamanllam.
42004028	Chayta uyariruspankum huñunakunanku wasipi lliw runakuna anchallataña rabiarurqaku.
42004029	Hatariruspankum Jesusta aysarurqaku llaqtapa hawa lawninpi qaqa patankama chaymanta tanqaykunankupaq.
42004030	Payñataqmi chawpinkumanta pasakurqa.
42004031	Galilea lawpi Capernaum llaqtaman chayaruspanmi huñunakunanku wasipi yachachirqa samana punchawpi.
42004032	Atiywan rimasqanta uyarispankum runakuna admirakurqaku.
42004033	Huñunakunanku wasipim kachkarqa demonioyoq runa, paymi qaparispan nirqa:
42004034	—Yaw Nazaret llaqtayoq Jesus ¿imatataq munanki ñoqaykuwan? ¿Ñakarichiwanaykikupaqchu hamurqanki? Ñoqaqa yachanim pim kasqaykita, qamqa Diosmanta hamuspa mana huchayoqmi kanki.
42004035	Jesusñataqmi demoniota qaqchaspan nirqa: —Upallay hinaspa lloqsiy kay runamanta —nispa. Chaymi demonioñataq runakunapa chawpinman chay runata wikutiruspan mana imanaspalla lloqsirurqa.
42004036	Runakunañataqmi admirakuspanku ninakurqa: —¿Imataq kayqa? ¡Munayninwan hinaspa atiyninwan kamachiptinmi demoniokunapas lloqsin! —nispa.
42004037	Hinaptinmi Capernaumpa muyuriqnin llaqtakunapi paymanta anchallataña rimaqku.
42004038	Jesusmi huñunakunanku wasimanta lloqsispan Simonpa wasinman rirqa. Chayman yaykuykuptinmi Simonpa suegran sinchi calenturawan kachkasqa chaymi Jesusta ruegakurqaku.
42004039	Jesus asuykuspanmi calenturata qaqcharurqa hinaptinmi calentura chinkarurqa. Chaypunilla hatariruspanmi paykunata servirqa.
42004040	Inti seqaykuytaña tukuy rikchaq onqoyniyoqkunata Jesusman pusaramuptinkum makinta sapakamaman churaykuspan sanoyarachirqa.
42004041	Achkaqmantam demoniokunapas qaparillawanña lloqsirqa: —Qamqa kanki Diospa Churinmi —nispanku. Jesusmi ichaqa demoniokunata qaqchaspa mana dejarqachu paymanta rimanankuta, paykunaqa yacharqam payqa Cristo kasqanta.
42004042	Achikyaramuptinmi chunniqman Jesus pasakurqa hinaptinmi runakuna maskaspanku tarirurqaku. Hinallapi kananpaq harkayta munaptinkum
42004043	paykunata Jesus nirqa: —Diospa munaychakusqanmanta allin noticiataqa wakin llaqtakunapipas willakunaymi, chaypaqmi ñoqataqa kachamuwarqa —nispa.
42004044	Chaymi Jesusqa judiokunapa huñunakunan wasikunapi willakustin purirqa.
42005001	Genesaret otaq Galilea Qochapa patanpi Jesus kachkaptinmi paytapas kichkichanankukama runakuna huñunakaramurqa Diospa palabranta uyarinankupaq.
42005002	Jesusmi iskay botekunata qochapa patanpi rikururqa. Challwirukunam botenkumanta lloqsispa mallankuta mayllachkarqaku.
42005003	Jesusmi Simon Pedropa botenman yaykuykuspan payta ruegakurqa uku lawman tanqariykunanpaq chaymi botepi tiyaykuspan runakunata yachachirqa.
42005004	Rimayta tukuruspanñataqmi Simonta nirqa: —Uku lawman boteta yaykuchispa mallaykichikkunawan challwamuychik —nispa.
42005005	Chaymi Simonñataq nirqa: —Señor, tukuy tutam challwarqaniku, manam chullallatapas hapirqanikuchu ichaqa nisqaykiman hinayá mallata wischumusaq —nispa.
42005006	Chaynata ruraspam achkallataña hapirurqaku mallankupas tipirinankama.
42005007	Chaymi paykunata yanapananpaq huknin botepi challwaqmasinkunataña qayakurqaku hinaptinmi paykuna asuykuptinña iskaynin boteman huntachirqaku yaqaña chinkaykunankama.
42005008	Chayta Simon Pedro qawaykuspanmi Jesuspa ñawpaqninpi qonqorakuykuspa nirqa: —Señor, asurikuy, ñoqaqa huchasapa runam kallani —nispa.
42005009	Payqa chaypi llapallan kaqkunapiwanmi admirasqallaña kachkarqaku challwata hapirusqankuwan.
42005010	Admirakurqataqmi Zebedeopa churin Juanwan Jacobopas. Paykunapas karqa Simonpa challwaqmasinkunam. Chaymi Simonta Jesus nirqa: —Ama manchakuychu, kunanmantaqa runakunatañam challwamunki —nispa.
42005011	Qochapa patanman botekunata chayarachispankum chaypi tukuy imankuta saqeruspa Jesuswan pasakurqaku.
42005012	Huk llaqtapi Jesus kachkaptinmi leprawan onqoq runa payta rikuruspan ñawpaqninpi qonqoranpa kumukuykurqa: —Señorlláy, munaspaykiqa allinyaykachillawayá —nispan.
42005013	Hinaptinmi Jesus llachpaykuspan nirqa: —Arí, munanim, allinyayña —nispa. Hinaptinmi chaypunilla chay lepra onqoynin chinkarurqa.
42005014	Chaymi Jesus nirqa: —Amam pimanpas willakunkichu, aswanqa riyá sacerdoteman chaynapi paywan qawachikamunaykipaq. Sanoña kasqaykita yachanankupaqmi ofrendata qonki Moisespa kamachisqanman hina.
42005015	Jesusmanta aswan-aswan rimaptinkum payta uyarinankupaq hinaspa allinyachisqa kanankupaq achkallaña runakuna huñunakamurqaku.
42005016	Jesusñataqmi chunniqkunaman asurikuspan chaypi Diosta mañakuq.
42005017	Huk kutipi Jesus yachachichkaptinmi chaypi tiyachkarqaku fariseokunawan Diospa leynin yachachiqkuna, paykunaqa hamururqaku Galilea lawpi hinaspa Judea lawpi llapallan llaqtachakunamantawan Jerusalenmantam, chaypim Señorpa atiynin Jesuswan karqa onqoqkunata sanoyachinanpaq.
42005018	Suchu runata chakanapi wantumuqkunam Jesuspa kasqan wasiman chayarachimuspanku paypa ñawpaqninman apaykuyta munarqaku.
42005019	Ichaqa runakuna ñitinakuptinmi mana apaykuyta atispanku wasipa hawanmanña seqarurqaku. Chayta toqoruspam chakanapi uraykachirqaku Jesuspa ñawpaqninman.
42005020	Chaymi Jesus paykunapa iñiyninta qawaykuspa chay suchuta nirqa: —Yaw tayta, huchaykikunatam pampachayki —nispa.
42005021	Diospa leynin yachachiqkunam fariseokunapiwan piensachkarqaku: “¿Pitaq payqa, kaykunata rimaspan Diosta piñachinanpaqqa? Diosllam huchayoqkunata pampachaqqa” nispa.
42005022	Chayna piensasqankuta Jesus yachaspanmi nirqa: —¿Imanasqataq piensankichik chaynakunata?
42005023	¿Mayqan nisqaytaq facil kanman: Suchuta “huchaykikunatam pampachayki” nisqaychu icha: “Hatarispayki puriyña” nisqaychu?
42005024	Kunanmi yachankichik Diosmanta Hamuq Runaqa huchakunata pampachanaypaq kay pachapi atiyniyoq kasqayta. Chaynata niruspanmi suchuta nirqa: —Qamtam niki, hatariy, puñunaykita hoqarispayki wasikiman ripukuy —nispa.
42005025	Suchu llapankupa qayllanpi chaylla hatariruspanmi puñunanta hoqarispan Diosta alabastin ripukurqa wasinman.
42005026	Chaypi kaqkunapas admirasqallañam Diosta alabarqaku hinaspam ancha mancharisqallaña nirqaku: —Mana haykapipas rikusqanchikkunatam kunanqa rikuykunchik —nispanku.
42005027	Chaymanta Jesus pasakuspanmi Leviy sutiyoq impuesto cobraqta tariykurqa cobrananpi tiyachkaqta, paytam nirqa: —Qatiway —nispa.
42005028	Chaymi Leviy tukuy imantapas saqeruspan paywan rirqa.
42005029	Paymi Jesuspaq hatun convidota wasinpi rurarqa. Mesapim mikurqaku achkallaña impuesto cobraqkuna, paykunawantaqmi mikuchkarqa wakin runakunapas.
42005030	Diospa leynin yachachiqkunam fariseokunapiwan Jesuspa discipulonkunapa contranpi rimaspanku nirqaku: —¿Imanasqataq qamkunaqa mikuchkankichik hinaspa upyachkankichik impuesto cobraqkunapiwan huchasapakunawanqa? —nispa.
42005031	Chaymi Jesusñataq nirqa: —Sano runakunaqa manam necesitankuchu medico hampinanta ichaqa onqoqkunallam.
42005032	Ñoqaqa hamurqani manam justo runakuna qayaqchu aswanqa wanakunankupaq huchasapakuna qayaqmi —nispa.
42005033	Jesustam nirqaku: —Bautizaq Juanpa chaynataq fariseokunapa discipulonkunaqa anchallataña ayunaspam Diosta mañakunku. ¿Imanasqataq discipuloykikunaqa mikuyllapi hinaspa upyayllapi kakuchkanku? —nispa.
42005034	Hinaptinmi Jesusñataq nirqa: —¿Yaqachum casamientoman riq runakunata ayunachiwaqchik paykunawanraq novio kachkaptinqa?
42005035	Hamuq punchawkunapim ichaqa novio chinkaruptin ayunanqaku —nispa.
42005036	Paykunamanqa nirqataqmi kay rikchanachiytapas: —Manam pipas mosoq pachata llikispanqa mawka pachataqa remiendanmanchu. Chaynata ruraspanqa yanqapaqmi llikinman mosoq pachataqa, mawka pachaman serasqanpas manam tupanmanchu.
42005037	Manataqmi pipas churanmanchu manaraq poqosqa vinotaqa mawka odrekunapiqa, chay vino poqoruspanqa mawka odrekunatam toqyarachinman hinaptinmi vinopas usunman, odrekunapas mana valeqñam kanman.
42005038	Manaraq poqosqa vinotaqa mosoq odrekunapim churana.
42005039	Pipas poqosqa vinota mallichkaspan, mosoq vinota malliykuqqa “Poqosqa vinom aswan allinqa” ninqam.
42006001	Jesusmi samana punchawpi tarpusqa chakrapa ukunta richkarqa hinaptinmi discipulonkunañataq espigakunata rachuspanku makinkupi qaqoykuspa mikurqaku.
42006002	Fariseokunañataqmi nirqaku: —¿Imanasqataq qamkunaqa samana punchawpi leypa harkakusqantaqa rurachkankichik? —nispa.
42006003	Chaymi Jesusñataq nirqa: —¿Manachum leerqankichik puriqmasinkunapiwan yarqaymanta kaspa Davidpa imam rurasqanta?
42006004	Davidmi Diospa wasinman yaykuykuspan Diospa tantankunata horqoykamuspan mikururqa, qoykurqataqmi puriqmasinkunamanpas, chaykunaqa karqa sacerdotekunallapa mikunanmi.
42006005	Diosmanta Hamuq Runaqa munaychakunim samana punchawpipas.
42006006	Huk kutipipas samana punchawpim huñunakunanku wasiman yaykuspa Jesus yachachichkarqa, chaypim kachkarqa alleq makin mana kuyuchiq runa.
42006007	Diospa leynin yachachiqkunam fariseokunapiwan wateqachkarqaku samana punchawpi pitapas Jesus sanoyarachiptinqa chaymansumllalla acusanankupaq.
42006008	Chayna piensasqankuta Jesus yachaspanmi chakisqa makiyoq runata nirqa: —Hatarispayki llapanpa chawpinpi sayay —nispa. Llapanpa chawpinpi sayaykuptinmi
42006009	chaypi kaqkunata Jesus nirqa: —Tapusqaykichikyá: ¿Imatataq ley permitiwanchik samana punchawpi rurananchikpaq? ¿Runapa allinninpaq ruraytachu icha mana allinninpaq ruraytachu? ¿Runa kawsachiytachu icha wañurachiytachu? —nispa.
42006010	Chaymi muyuriqninpi runakunata qawarispan onqoqta kamachirqa: —Makikita haywariy —nispa. Haywariykuptillanmi makin sanoyarurqa.
42006011	Qawaqninkunañataqmi rabiaspanku Jesuspa contranpi imatapas rurarunankupaq rimanakurqaku.
42006012	Chay punchawkunapim Taytanta mañakunanpaq Jesus rirqa orqoman, chaypim tukuylla tuta mañakurqa.
42006013	Achikyaramuptinñataqmi qatiqninkunata huñuykuspa paykunamanta chunka iskayniyoqta akllarqa. Paykunatam suticharqa apostolwan.
42006014	Paykunam karqa: Pedrowan sutichasqa Simon, Pedropa wawqen Andres, Jacobo, Juan, Felipe, Bartolome,
42006015	Mateo, Tomas, Alfeopa churin Jacobo, cananista partidomanta kaq Simon,
42006016	Jacobopa wawqen Judas hinaspa Judas Iscariote. Kay Judasmi Jesusta traicionarqa.
42006017	Discipulonkunawan Jesus orqomanta kutimuspanmi pampapi sayaykurqa. Chaypim achka qatiqninkuna achkallaña runakunapiwan huñunakururqaku Judea lawmanta, Jerusalen llaqtamanta hinaspa Tiro llaqtamantawan Sidon llaqtamanta, chay iskay llaqtakunaqa kachkan lamar qochapa patanpim. Hamurqakuqa Jesuspa yachachisqanta uyarinankupaqmi hinaspa onqoyninkumanta allinyanankupaqmi.
42006018	Demoniokunapa ñakarichisqan runakunapas sanoyarqakum.
42006019	Atiyninwan onqoqkunata sanoyachiptinmi llapa runakunañataq llachpaykuypi karqaku.
42006020	Discipulonkunata qawarispanmi Jesus nirqa: —Mayna kusisqam wakchakunaqa kankichik, qamkunapamiki Diospa munaychakusqanqa.
42006021	—Mayna kusisqam kankichik kunan yarqaymanta kaqkunaqa, qamkunaqa saksachisqam kankichik. —Mayna kusisqam kankichik kunan waqaqkunaqa, chaymantañam asirikunkichik.
42006022	—Mayna kusisqam kankichik Diosmanta Hamuq Runarayku cheqnisuptikichikqa, qamkunamanta rakikuptinkuqa hinaspa tratasuspaykichik ñakasuptikichikqa.
42006023	Chaynata rurasuptikichikqa kusikunkichikmá. Kusikuymantayá pawaykachaychik, hatun premiotam chaskinkichik hanaq pachapi. Ñakarichisuqnikichikkunapa abuelonkunapas chaynatam rurarqa Diosmanta willakuqkunata.
42006024	—Yaw apukuna, qamkunaqa ¡imaynaraq kankichik! Qamkunaqa apu kaynikichikwanmi kusikurunkichikña.
42006025	—Yaw kunan saksasqa kaqkuna, qamkunaqa ¡imaynaraq kankichik! Yarqaymantam qamkunapas kankichik. —Yaw kunan asikuqkuna, qamkunaqa ¡imaynaraq kankichik! Llakikuymantam waqankichik.
42006026	—Llapallan runakuna qamkunamanta allinllata rimaptinqa ¡imaynaraq kankichik! chayna alabasuqnikichikpa abuelonkunapas chayna allinllatañam rimaqku Diosmanta willakuq tukuqkunamanta.
42006027	Jesusmi nirqa: —Qamkunatam nikichik: Enemigoykichikkunata kuyaspayá allintataq ruraychik cheqnisuqnikichik runakunapaqpas.
42006028	Ñakasuqnikichik runakunapaqpas Diospa bendicionnintayá mañapuychik, mañapuychiktaqyá insultasuqnikichik runakunapaqpas.
42006029	Sichu pipas huknin uyaykipi laqyarusuptikiqa qawachiytaqyá huklawnin uyaykitapas. Pipas ponchoykita qechurusuptikiqa amayá harkakuychu camisaykitapas apananta.
42006030	Mañakuqnikimanqa qoykuyá, imaykitapas apakuptinqa amañayá mañaychu.
42006031	Runamasikichik qamkunapaq allin kaqkuna rurananta munaspaqa qamkunapas paykunapaqyá allin kaqkunata ruraychik.
42006032	—¿Ima graciataq kuyasuqnikichikkunalla kuyaynikichikqa? Huchasapakunapas chaytaqa ruranmi.
42006033	¿Ima graciataq favorecesuqnikichikkunallata kuyaynikichikqa? Huchasapakunapas chaytaqa ruranmi.
42006034	¿Ima graciataq imapas qosunaykichikraykulla qoynikichikqa? Huchasapakunapas chaytaqa ruranmi.
42006035	Enemigoykichikkunata kuyaspayá paykunapaq allinta ruraychik. Qoychikpas amataqyá imapas chaskirunaykichikraykullachu. Nisqayman hina ruraspaykichikqa hanaq pachapi kaq Diospa churinmi kankichik, paymantam hatun premiota chaskinkichik. Payqa kuyapayanmi mana reqsikuqninkunatapas chaynataq huchasapakunatapas.
42006036	Dios Taytanchik hinayá kuyapayakuq kaychik.
42006037	—Amayá runamasikichiktaqa kamiychikchu chaynapi Dios mana juzgasunaykichikpaq. Amayá pitapas culpaychikchu chaynapi Dios mana culpasunaykichikpaq. Runamasikichiktaqa pampachaychikyá Diospas pampachasunaykichikpaq.
42006038	Qoychikyá runamasikichikman chaynapi Dios qosunaykichikpaq. Qoptikichikqa chanin tupupim ñiti-ñitirispa hinaspa taspi-taspirispa llimparichkaqta kutichipusunkichik. Runakunawan imapas rurasqaykichikman hinam Diospas qamkunawan ruranqa.
42006039	Chaynata niruspanmi kay rikchanachiyta nirqa: —¿Ñawsa runaqa yaqachum ñawsamasinta pusanman? ¿Manachum iskayninku uchkuman urmaykunqaku?
42006040	Manam pipas yachachiqninmanta aswan allin reqsisqaqa kanmanchu. Chaywanpas astawan yachaspanqa yachachiqnin hinam kanqa.
42006041	—Wawqekipa ñawinpi qopata rikuruchkaspaqa ¿imanasqamá manaqa rikunkichu ñawikipi kaspitaqa?
42006042	Ñawikipi kaspi kachkaptinqa ¿imaynataq niwaq wawqekitaqa: “Wawqéy ñawikipi qopata horqorusqayki” nispa? ¡Allin tukuq runa! Puntataqa ñawikipi kaspitaraqyá horqokuruy chaynapi allinta qawaspa runamasikipa ñawinmanta qopata horqonaykipaq.
42006043	—Allin sachaqa manam mana allintaqa rurunmanchu nitaqmi mana allin sachapas allin rurutaqa rurunmanchu.
42006044	Sachaqa rurunpim reqsichikun. Kichkayoq sachaqa manam higostaqa rurunmanchu, tankar kichkapas manataqmi uvastaqa rurunmanchu.
42006045	Allin runaqa allin sonqoyoq kaspanmi allinta riman, mana allin runañataqmi mana allin sonqoyoq kaspan mana allinta riman. Runaqa riman sonqonpi llimpariqmantam.
42006046	—“Señorlláy, Señorlláy” niwachkaspaykichikqa ¿imanasqataq kamachisqaykunataqa mana rurankichikchu?
42006047	Ñoqaman hamuspan llapallan kasuwaqniy runakunataqa tupanachiyman
42006048	taqra rumita tarinankama aspispan taqrapa hawanpi wasi hatarichiqmanmi, lloqlla chayaramuspanpas chay wasitaqa manam tuñichinchu allin rurasqa kasqanrayku.
42006049	Nisqayta uyarichkaspan mana ruraqñataqmi rikchakun mana cimentasqa allpapa hawallanpi wasin hatarichiqman. Lloqlla chayaramuspanmi chaylla wasita tuñirachirqa hinaspa purmarachirqa.
42007001	Runakunaman willayta tukuruspanmi Jesus chayarurqa Capernaum llaqtaman.
42007002	Chaypim capitanpa ancha kuyasqan sirviente onqoruspa wañuy patanpiña kachkarqa.
42007003	Jesusmanta rimasqankuta chay capitan uyariruspanmi judiokunapa kamachiqninkunata kacharqa chaynapi ruegakamuptinku hamuspan onqoq sirviententa sanoyaykachinanpaq.
42007004	Jesusta tariruspankum anchallataña ruegakuspanku nirqaku: —Yanapaykunaykipaq hinam payqa.
42007005	Payqa nacionninchikta anchata kuyaspanmi huñunakuna wasitapas rurachipuwarqaku —nispa.
42007006	Chaymi Jesus paykunawan rirqa. Wasinman chayaykuchkaptinkuñataqmi chay capitanqa amistadninkunawan nichimurqa: —Señorlláy, amañayá hamuyñachu, pipaman hinaraqtaq wasiymanqa yaykuykuwaq.
42007007	Chayraykum kikiypunipas mana taripaykamurqaykichu. Rimariykuptillaykim sirvienteyqa allinyarunqa.
42007008	Ñoqapas kamachiwaqniykunatam kasuni, soldadoykunapas kamachiptiyqa kasuwantaqmi. Hukninta: “Riy” niptiymi rin, huknintañataq: “Hamuy” niptiymi hamun, sirvienteypas: “Kayta ruray” niptiyqa rurantaqmi.
42007009	Chayna nisqanwan Jesus admirakuspam qatiqninkunata qawarispan nirqa: —Israel runakunapipas manam kayna iñiyniyoq runataqa tarirqanichu —nispa.
42007010	Chaymi Jesusman taripaqkuna wasiman kutirispanku sirvientetaqa sanotaña tariykurqaku.
42007011	Chaymantam Jesus pasarqa discipulonkunawan hinaspa achkallaña runakunawan Nain sutiyoq llaqtaman.
42007012	Llaqtapa punkunman chayaykuchkaptinkuñataqmi pampaq apachkasqaku viudapa sapallan qari wawanta. Llaqta runakunapas achkallañam viudawan richkasqa.
42007013	Viudata Señor qawarispanmi llakiparikuspa nirqa: —Ama waqaychu —nispa.
42007014	Chakanaman asuykuspa llachpaykuptinmi wantuqkuna sayarurqaku chaymi ayata Jesus nirqa: —Yaw joven, qamtam niki: ¡Hatariy! —nispa.
42007015	Chaymi tiyariruspan parlakuytaña qallaykurqa chaymi joventaqa mamanmanña qorqa.
42007016	Llapallan chaypi kaqkunañataqmi Diosta mancharisqallaña alabaspanku nirqaku: —Ancha reqsisqa willakuqmi ñoqanchik ukupi rikurirun. Diosmi runankunata watukaykamuwanchik —nispa.
42007017	Jesuspa kaykuna rurasqanmantam willakurqaku enteron Judea lawpi hinaspa llapallan llaqtachakunapi.
42007018	Jesuspa tukuy rurasqankunata Bautizaq Juanpa discipulonkuna yacharuspanmi Juanman willarqaku. Juanñataqmi iskay discipulonkunata qayaykuspan
42007019	Jesusta tapuchimurqa: —¿Qamchu kanki Diosmanta Hamuq icha huktachu suyasaqku? —nispa.
42007020	Chaymi Jesuswan tuparuspanku nirqaku: —Bautizaq Juanmi kachamuwanku: “¿Qamchu kanki Diosmanta Hamuq icha huktachu suyasaqku?” nispa.
42007021	Chay ratollapim Jesus sanoyachirqa tukuy rikchaq onqoyniyoqkunata, ñakariqkunata, demonioyoqkunata hinaspa ñawsakunata.
42007022	Jesusmi Juanpa kachamusqankunata nirqa: —Kutispa Juanman willamuychik qawasqaykichiktawan uyarisqaykichikta. Willamuychikyá: “Ñawsakunam qawakuchkanña, suchukunam purichkanña, leprawan onqoqkunam sanoyachkanña, mana uyarikuqkunam uyarikuchkankuña, wañusqakunam kawsarichkanña, wakchakunapas allin noticiatam uyarichkankuña” nispa.
42007023	Mayna kusisqam ñoqamanta mana iskayrayaqkunaqa.
42007024	Juanpa kachamusqankuna kutiriptinmi Juanmanta rimaspa runakunata Jesus tapurqa: —¿Ima qawamuqtaq qamkunaqa rirqankichik purunta? ¿Wayrapa aytinyachisqan soqosta qawaqchu?
42007025	¿Pi qawaqtaq rirqankichik? ¿Allin pachawan pachasqa runata qawaqchu? Allin pachawan churakuq fiestakunapi kakuqkunaqa reykunapa wasillanpim kachkan.
42007026	Aswanqa ¿Pi qawaqtaq rirqankichik? ¿Diosmanta willakuq runa qawaqchum? Arí, payqa Diosmanta willakuqkunamantapas aswan reqsisqaraqmi.
42007027	Diosqa Juanmantam Bibliapi willakurqaña kaynata: “Ñoqam kachamusaq hamunaykipaq allichapusuqniki willakuqniyta” nispa.
42007028	Cheqaptapunim Bautizaq Juantaqa mana pipas igualanchu. Chaywanpas Diospa munaychakusqanpi kaq humildellapas Juanmantaqa aswan reqsisqaraqmi.
42007029	Llapa runakunawan impuesto cobraqkunam Jesuspa nisqanta uyarispanku yacharqaku Diosqa allin ruraq kasqanta. Chayraykum Juanwan bautizachikurqaku.
42007030	Fariseokunañataqmi Diospa leynin yachachiqkunapiwan paykunapaq Diospa imam munasqanta wischupakuspanku Juanwan mana bautizachikurqakuchu.
42007031	Señorqa nirqataqmi: —¿Pimantaq tupachiyman kunan tiempo runakunata? ¿Imawantaq rikchanachiyman?
42007032	Paykunaqa rikchakun plazakunapi pukllaspan qayaykachanakuq warmakunamanmi. Paykunam ninakunku: “Tocanikum qenata ichaqa manam tusunkichikchu, takinikum aya takita ichaqa manam waqankichikchu” nispa.
42007033	Bautizaq Juanmi aslla mikuq karqa, manataqmi vinotapas tomaqchu ichaqa paymantam ninkichik: “Payqa demonioyoqmi” nispa.
42007034	Diosmanta Hamuq Runa mikuptiyñataqmi hinaspa vinota tomaptiyñataqmi niwankichik: “Qamqa kanki mikuysapa, vino upyakuqmi hinaspa impuesto cobraqkunapa, huchasapakunapa amistadninmi” nispa.
42007035	Diospa munasqan llapallan yachaqkunam ichaqa yachayniyoq kasqaykuta qawachikuniku rurasqaykuwan.
42007036	Huk kaqnin fariseom Jesusta convidarqa wasinpi mikuykamunanpaq chaymi rispan mesapi tiyaykurqa.
42007037	Llaqtapi kaq huchasapa warmiñataqmi chay wasipi Jesus kasqanta yacharuspan niñu rumi pomopi miski asnaq aceiteta apamurqa.
42007038	Jesuspa tiyasqanpi qonqorakuykuspanmi chakinta weqenwan mayllarqa hinaspam chukchanwanñataq chakichirqa. Chakinkunata muchaspanmi miski asnaq aceitewan untarqa.
42007039	Convidaqnin fariseoñataqmi qawarispan piensachkarqa: “Diosmanta willakuq kaspanqa yachanmanmi llachpaqnin warmiqa huchasapa kasqanta.
42007040	Chaymi Jesusñataq nirqa: —Ninaymi kachkan Simon —nispa. Chaymi Simonñataq nirqa: —Niwayá yachachiqlláy —nispa.
42007041	Hinaptinmi Jesusñataq nirqa: —Qollqe prestaq runatam iskay runakuna debekurqa. Hukninmi debekurqa pichqa pachakta, hukninñataqmi debekurqa pichqa chunkallata.
42007042	Kutichipunankupaq manaña kaptinñataqmi paykunataqa pampachaykurqaña. ¿Mayqannintaq pampachaqnintaqa aswanraq kuyanqa? —nispa.
42007043	Chaymi Simonñataq nirqa: —Tanteayniymantaqa mastaqa kuyanman pichqa pachak qollqe debeqninmi —nispa. Hinaptinmi Jesusñataq nirqa: —Allintam rimarunki —nispa.
42007044	Warmita qawarispanñataqmi Simonta niykurqa: —Qaway kay warmita. Wasikiman yaykuykamuptiymi chakiyta mayllakunaypaq yakuta mana qoykuwarqankichu, kay warmim ichaqa weqenkunawan chakiykunata mayllaykun hinaspam chukchanwanraq chakiykachinpas.
42007045	Manam muchaykuwarqankichu, kay warmim ichaqa yaykuykamusqanmantapuni chakiykunata muchapayachkan.
42007046	Umaymanmi aceiteta mana tallirqankichu, kay warmim ichaqa miski asnaq aceitewanraq chakiykunaman untaykun.
42007047	Chaymi niki, achka-achka huchankunam pampachasqa, chayraykum payqa llumpayta kuyawan. Pipas pisilla huchanmanta pampachasqam ichaqa pisillatataq kuyakunpas.
42007048	Chaynata niruspanmi warmitañataq nirqa: —Huchaykikunaqa pampachasqañam —nispa.
42007049	Mikuqmasinkunañataqmi ninakurqaku: —¿Pitaq kay runaqa huchakunatapas pampachananpaqqa?
42007050	Jesusñataqmi warmita nirqa: —Iñiynikim salvarusunki, hawkaña pasakuy —nispa.
42008001	Jesusmi discipulonkunapiwan llaqtakunapi chaynataq llaqtachakunapipas Diospa munaychakunanmanta willakustin purirqa.
42008002	Demoniokunamanta hinaspa onqoykunamantawan sanoyachisqan warmikunapas paywantaqmi rirqa. Paykunamantam karqa qanchis demoniokunamanta sanoyachisqan Magdala llaqtayoq Maria,
42008003	Herodespa mayordomon Chuzapa warmin Juana hinaspa Susana, paywantaqmi rirqa achkallaña sapaq warmikunapas. Paykunam Jesustawan discipulonkunata kapuqninkuwan yanaparqaku.
42008004	Llaqtakunamanta achkallaña runakuna Jesuspa kasqanman huñunakuruptinmi rikchanachispan nirqa:
42008005	—Huk runam rirqa tarpukuq. Muhu maqchisqan ñanman wichiqkunatam sarutyarurqaku, chaytam kullkukuna hamuruspan mikururqa.
42008006	As allpayoq rumiman wichiqñataqmi wiñaruspanpas chaki allpapi kaspan chakirurqa.
42008007	Wakin muhuñataqmi wichiykurqa kichka-kichka ukuman chaymi kichkakunawan kuska wiñamurqa, chayraykum eqoyarurqa. Wakin muhuñataqmi wichiykurqa
42008008	allin allpaman chaymi wiñamuspan sapa muhumanta pachakta rururqa. Chaynata nispanmi qapariq hina nirqa: —Uyariwaqniykunaqa kasukuychikyá —nispa.
42008009	Discipulonkunam tapurqaku rikchanachisqanpa imam ninanmanta
42008010	chaymi Jesusñataq nirqa: —Qamkunamanmi Diospa munaychakusqanmanta ñawpaq mana yachasqaykichikkunata yachachikichik. Wakin runakunatam ichaqa rimapayani rikchanachiykunallawan chaynapi qawakuspapas mana rikukunankupaq, uyarispapas mana entiendenankupaq —nispa.
42008011	—Rikchanachisqaypa imam ninanqa kaymi: Muhuqa Diospa palabranmi.
42008012	Ñanman wichiq muhuñataqmi rikchakun Diospa palabran uyariq runakunaman. Paykunapa sonqonmantam diablo horqorun uyarisqankuta chaynapi mana creenankupaq hinaspa mana salvakunankupaq.
42008013	As allpayoq rumiman wichiq muhuñataqmi rikchakun Diospa palabranta kusisqallaña uyarispa chaskiqkunamam, paykunaqa chay rumi hawanpi wiñaq muhu hinam mana ancha sapiyoq kachkanku. Pisi tiempollapaq creeruspankum sasachakuy punchawkuna chayaramuptinqa urmarunku.
42008014	Kichkakunapa kasqanman wichiq muhuñataqmi rikchakun uyariylla-uyariqkunaman, paykunaqa pasakuspankum qeqeparunku tukuy ima afanakusqankupi, qori-qollqenkupi hinaspa kay pachapi kaq kusikuykunapi, chaynapim paykunaqa mana ruruyoq planta hina kanku.
42008015	Allin allpaman wichiq muhuñataqmi rikchakun, cheqap sonqowan Diospa palabranta uyarispa mana qonqaq runakunaman, paykunaqa allimanta sumaq ruruq planta hinam kanku.
42008016	—Mecherota ratachiq runaqa manam ratarachin imawanpas pakcharunanpaqchu nitaqmi kawitupa ukunman churarunanpaqchu. Chaytaqa patakmanmi churanan wasiman yaykuqkuna rikunankupaq.
42008017	Pakasqa kaqkunaqa qawachisqam kanqa chaynataqmi upallalla rimasqakunapas yachasqa kanqa.
42008018	—Chaynaqa sumaqtayá uyariychik: Kapuqniyoqmanqa aswanraqmi yapasaq, aslla kapuqniyoqmantam ichaqa piensasqallanpi kapuqnintapas qechurusaq.
42008019	Jesuspa mamanmi wawqenkunapiwan maskaspanku tupaykuyta munarqaku, aswanqa manam atirqakuchu runakuna achkallaña kasqanrayku.
42008020	Chaymi huk kaqninña Jesusman willaykurqa: —Mamaykim wawqekikunapiwan hawapi sayachkanku qanwan tupaykuyta munaspanku —nispa.
42008021	Hinaptinmi Jesusñataq nirqa: —Diospa palabranta uyarispa kasukuqkunam mamaywan wawqeykunaqa —nispa.
42008022	Huk kutipi discipulonkunawan boteman yaykuykuptinkum Jesus nirqa: —Hakuchik waklaw chimpaman —nispa.
42008023	Richkaptinkum Jesus puñururqa, hinaptinmi sinchi wayrawan hatun olakuna hatariramurqa, botemanpas yaku huntaypaq-huntaptinmi yaqaña chinkaykuchkarqaku.
42008024	Hinaptinmi Jesusman asuykuspanku rikchachirqaku: —¡Señor, Señor, chinkaykuchkanchikñam! —nispa. Payñataqmi sayariykuspan wayratawan qochapa olankunata qaqcharqa hinaptinmi hawkayarurqaña.
42008025	Chaymantam paykunata nirqa: —¿Maytaq iñiynikichikqa? —nispa. Paykunañataqmi mancharisqallaña hinaspa admirasqallaña kaspanku nirqaku: —¿Pimá kay runaqa kamachiptin wayrapas yakupas kasukunanpaqqa? —nispanku.
42008026	Galilea lawmantam Gerasa lawman chayarurqaku, chayqa kachkan Galilea qochapa chimpanpim.
42008027	Botemanta Jesus lloqsiykuptinmi llaqtamanta lloqsimuq demonioyoq runa paywan tuparurqa. Unayñam qalalla karqa, wasipi manaña yachaspanmi panteonllapiña yachakuq.
42008028	Jesusta rikuykuspanmi qaparirqa hinaspam ñawpaqninpi qonqorakuykuspan nirqa: —Hanaq pachapi kaq Diospa Churin Jesus ¿imatataq ñoqawan munanki? Ruegakuykim ama ñakarichiwanaykipaq —nispa.
42008029	Paymanta demonio lloqsinanpaq Jesus kamachiptinmi chaynataqa qaparirqa. Paytaqa unayñam demonio munaychakurqa. Runakuna makinkunamantawan chakinkunamanta cadenaptinkupas tipiparuspanmi demoniopa kallpanchasqan chunniqman ayqekuq.
42008030	Jesusmi payta tapurqa: —¿Imataq sutiki? —nispa. Hinaptinmi payñataq nirqa. —Legionmi —nispa. Chaynataqa nirqa achkallaña demoniokuna paypi kasqanraykum.
42008031	Paykunam Jesusta ruegakurqaku: —Amayá uku pachamanqa wischuykuwaykuchu —nispa.
42008032	Hichpanku orqopa waqtanpim achka-achka kuchikuna mikuchkarqa. Chaymi demoniokunañataq Jesusta ruegakurqaku chay animalkunaman yaykurunankupaq. Jesus “arí” niykuptinmi
42008033	demoniokunaqa runamanta lloqsiruspa kuchikunaman ustururqa. Chay kuchikunam waqtanta kallpaspa hinaspa qochaman wichiykuspa heqeparurqaku.
42008034	Kuchi michiqkunañataqmi chayta rikuruspanku ayqekurqaku hinaspam llaqtapipas hinaspa chakrakunapipas willakurqaku chay pasasqanmanta.
42008035	Qawamunankupaq riqkunam chayarurqaku Jesuspa kasqanman hinaspam tariykurqaku sanoyaruq runata pachasqataña hinaspa yuyayninpiña Jesuspa qayllanpi tiyachkaqta, chayta qawaykuspam mancharikurqaku.
42008036	Rikuqkunam paykunaman willarqaku demoniokunapa ñakarichisqan runaqa imaynam sanoyachisqa kasqanmanta.
42008037	Hinaptinmi Gerasa lawpi kaq lliw runakunañataq manchakuspanku Jesusta ruegakurqaku paykunapa kasqanmanta pasakunanpaq. Chaymi Jesusqa boteman yaykuykuspan pasakurqa.
42008038	Manaraq richkaptinmi chay sanoyaq runa Jesusta ruegarqa qatinanpaq ichaqa Jesusmi mana munaspan aviarurqa:
42008039	—Aylluykikunaman kutispayá Diospa tukuy ima rurapususqaykimanta willakamuy —nispa. Rispanmi llaqtapi lliw runakunaman willakurqa Jesuspa tukuy ima paypaq rurasqanmanta.
42008040	Qochapa waklawninman Jesus kutiruptinmi llapallan runakuna kusikuywan chaskiykurqaku.
42008041	Huñunakunanku wasipi Jairo sutiyoq kamachikuqmi hamuspan Jesuspa ñawpaqninpi qonqorakuykurqa hinaspam ruegakurqa wasinman rinanpaq.
42008042	Yaqa chunka iskayniyoq watanpi kaq sapallan warmi churinmi wañuy patanpiña kachkarqa. Riptinkum achkallaña runakuna Jesusta ñitirqa.
42008043	Chay runakuna ukupim kachkarqa chunka iskayniyoq wataña flujowan onqoq warmi, kapuqninkunata rantikuspan medicokunawan hampichikuspapas manam sanoyarqachu.
42008044	Jesuspa qepanta rispanmi pachanpa patanta llapchaykuspallan sanoyarurqa flujo onqoyninmanta.
42008045	Chaymi Jesus tapurqa: —¿Pitaq llapchaykaramuwan? —nispa. Llapallanku negakuptinñataqmi Pedro nirqa: —Señor, runakunam tanqanakuspan ñitimusuchkanki —nispa.
42008046	Hinaptinmi Jesusñataq nirqa: —Huk kaqnin llapchaykamuwaspan atiyniywan sanoyarusqantam musyaruni —nispa.
42008047	Warmiñataqmi musyarachikusqanta yacharuspan katkatatastin Jesuspa ñawpaqninpi qonqorakuykurqa, llapa runapa qayllanpim willakurqa imaynanpim llapchaykuspallan sanoyarusqanmanta.
42008048	Chaymi Jesusñataq nirqa: —Mamáy, iñisqaykiraykum allinyarunki, hawkañayá pasakuy —nispa.
42008049	Jesus rimachkaptinraqmi Jairopa wasinmanta huk kaqnin hamuruspan nirqa: —Churikiqa wañukunñam. Amañayá yachachikuqtaqa pusaychu —nispa.
42008050	Chayta uyariruspanmi Jesusñataq nirqa: —Ama llakikuychu, ñoqapi confiakuptikiqa churikiqa sanoyanqam —nispa.
42008051	Jairopa wasinman chayaruspanñataqmi mana munarqachu paywan kuska yaykunanta, yaykuspaqa yaykuchirqa Pedrotawan Juanllatam hinaspa Jacobotawan warmapa tayta-mamallantam.
42008052	Wañukuqmanta llapallanku qapa-qaparispa waqaptinkuñataqmi Jesus nirqa: —Ama waqaychikchu. Warmaqa manam wañusqachu kachkan aswanqa puñuchkanmi —nispa.
42008053	Ichaqa paykunam wañusqaña kasqanta yachaspanku Jesusta asipayarqaku.
42008054	Chaymi Jesusñataq warmata makinmanta aysarispan nirqa: —Warma, hatariy —nispa.
42008055	Wañuqpa espiritun kutiykuptinmi chaylla sayarirurqa. Hinaptinmi chaypi kaqkunata Jesus kamachirqa mikuyta qonankupaq.
42008056	Tayta-maman admirasqallaña kaptinñataqmi paykunata Jesus kamachirqa chaytaqa pimanpas ama willakunankupaq.
42009001	Chunka iskayniyoq akllasqankunata qayaykuspanmi, runakunamanta demoniokunata qarqomunankupaq hinaspa onqoqkunata sanoyachimunankupaq atiyta qoykurqa.
42009002	Paykunatam kacharqa Diospa munaychakusqanmanta willakamunankupaq hinaspa onqoqkunata sanoyachimunankupaq.
42009003	Paykunatam nirqa: —Illaspaykichikqa amam apankichikchu tawnatapas, qoqawtapas, qollqetapas nitaq mudanaykichiktapas.
42009004	Wasiman yaykuspaykichikqa chayllapim samakunkichik chay llaqtamanta lloqsinaykichikkama.
42009005	Maypipas mana chaskisuptikichikqa chay llaqtanmantayá lloqsiychik, usutaykichikpi allpatapas taspiychikyá chaypi kaqkuna mana kasukuq kasqankuta yachanankupaq.
42009006	Rispankumá llapallan llaqtachakunapi Diosmanta allin noticiata willakuspanku onqoqkunatapas sanoyachirqaku.
42009007	Herodes gobiernachkaspanmi Jesuspa tukuy ima rurasqanmanta yacharuspan hukmanyarurqa. Wakinmi nirqa: —Bautizaq Juanmi kawsariramun —nispa.
42009008	Wakinñataqmi nirqa: —Eliasmi rikuriramun otaq Diosmanta huk kaqnin willakuqmi kawsariramun —nispa.
42009009	Herodesñataqmi nirqa: —Juantaqa ñoqam kunkanta qorurachirqani, chaynaqa kaykuna ruraqqa ¿pitaq kanman? —nispa. Chaymi reqsiykuyta munarqa.
42009010	Apostolkuna kutiruspankum willakurqaku tukuy imapas ruramusqankumanta. Chaymi Jesus paykunallata pusarikuspan Betsaida llaqtaman pasakurqa.
42009011	Runakunañataqmi risqanta yacharuspanku qatirqaku. Jesusmi paykunata chaskiykuspan Diospa munaychakusqanmanta yachachirqa, sanoyachirqataqmi onqoqkunatapas.
42009012	Tardeykuptinñataqmi chunka iskayniyoq discipulonkuna payman asuykuspanku nirqaku: —Manam kaypiqa wasi kanchu. Runakunaqa pasakuchunñayá llaqtachakunamanwan muyuriqninpi chakrakunaman, chaypi samakuspa mikuyta maskanankupaq —nispa.
42009013	Chaymi Jesusñataq nirqa: —Qamkunayá mikuykachiychik —nispa. Hinaptinmi paykunañataq nirqaku: —Pichqa tantawan iskay challwa kankasqallam kaypiqa kachkan. ¿Icha mikuyta rantimuqchu risaqku kay llapa runapaq? —nispa.
42009014	Chaypiqa yuyayniyoq qarikunallam yaqa pichqa waranqa karqaku. Jesusmi discipulonkunata kamachirqa runakunata pichqa chunkatakama tiyachinankupaq.
42009015	Kamachisqanman hina ruraptinkum llapallanku tiyaykurqaku.
42009016	Chaymi pichqan tantakunatawan iskaynin challwakunata Jesus hapiykuspan hanaq pachata qawarispan Diosman graciasta qorqa, tantakunata pakiykuspanmi discipulonkunaman qorqa runakunaman aypunanpaq.
42009017	Llapallankum mikurqaku saksanankukama. Chaymantam puchuqta huñurqaku chunka iskayniyoq canasta huntata.
42009018	Sapaqpi Diosta Jesus mañakuptinmi discipulonkunapas chaypi kachkarqa. Paykunatam Jesus tapurqa: —¿Pim kasqaytataq runakunaqa ñoqamanta rimanku? —nispa.
42009019	Chaymi paykunañataq nirqaku: —Wakin runakunam nin Bautizaq Juan kasqaykita, wakinñataqmi nin Elias kasqaykita, wakinñataqmi nin: “Ñawpaq tiempopi willakuqmi huk kaqnin kawsariramun” nispa.
42009020	Chaymi Jesusñataq nirqa: —Qamkunaqa ¿pim kasqaytataq ninkichik? —nispa. Hinaptinmi Pedroñataq nirqa: —Qamqa kanki Diosmanta hamuq Cristom —nispa.
42009021	Chayraykum paykunata avisaspa kamachirqa ama pimanpas willakunankupaq.
42009022	Paykunatam nirqa: —Diosmanta Hamuq Runataqa judiokunapa kamachiqninkunam sacerdotekunapa jefenkunapiwan hinaspa Diospa leynin yachachiqkunapiwan ñakarichispa qepanchakuwanqaku, wañuchiwaptinkum kimsa punchawmanta kawsarimusaq —nispa.
42009023	Chaymantam llapanta nirqa: —Pipas qatiwayta munaspaqa, amaña kikillanpaq kawsaspayá sapa punchaw ñakaristinpas qatiwachun.
42009024	Pipas vidallan cuidakuqqa pierderunqam, pipas ñoqarayku wañuqmi ichaqa salvakunqa.
42009025	Runaqa ¿imatataq horqokunman lliw kay pachapi kaqkunata ganaruspan vidantañataq pierderuspaqa?
42009026	—Diosmanta Hamuq Runa kanchariyniywan hinaspa Taytaypa chaynataq chuya angelkunapa kanchariyninwan kutimuspaymi penqakusaq ñoqamanta penqakuqkunamanta, penqakusaqtaqmi rimasqaykunamanta penqakuqkunamantapas.
42009027	Nikichikmi, wakin kaypi kaqkunamantam wakinkuna mana wañunqachu Diospa munaychakusqanta rikunankukama.
42009028	Chay rimarisqanmanta pusaq punchaw pasaruptinmi Jesus rirqa orqoman Diosta mañakuq, Pedrota, Juanta hinaspa Jacobota pusarikuspan.
42009029	Mañakuchkaptinmi uyanpa rikchaynin tikrakururqa, pachankunapas yuraqyaruspam llipipipirqa.
42009030	Iskay runakuna rikuriykuspanmi paywan parlarqa. Paykunaqa karqa Moiseswan Eliasmi.
42009031	Achkirichkaq rikuriykuspam rimarqaku Jerusalenpi Jesuspa wañunanmanta.
42009032	Pedroñataqmi wakinkunapiwan puñuywan aysachikuchkaspankupas rikchaspa qawarqaku Jesuspa hinaspa parlaqmasinkunapa achkiriyninta.
42009033	Chay iskay runakuna pasakuchkaptinñam rimasqantapas mana musqakustin Jesusta Pedro nirqa: —Yachachikuq ¡allinpaqchá kaypiqa kachkaniku! Rurarusaqkuyá kimsa ramadata, hukta qampaq, hukta Moisespaq, huktañataq Eliaspaq —nispa.
42009034	Rimachkaptinraqmi puyu rikuriykamuspa paykunata tapaykurqa chaymi mancharikururqaku.
42009035	Puyu ukumantañataqmi nimurqa: —Paymi akllasqay Churiy, paytayá uyariychik —nispa.
42009036	Upallaruptillanmi Jesusllataña qawarirqaku, sonqollankupi chay rikusqankuta hatallispankum chay punchawkunapiqa mana pimanpas willakurqakuchu.
42009037	Orqomanta paqarinnintinta uraykamuptinkuñataqmi achka-achka runa paykunaman taripaykurqaku.
42009038	Paykunamanta lloqsiykuspanmi huknin runa qaparirqa: —Yachachikuq, ruegakuykim kay sapallan churiyta qawaykunaykipaq.
42009039	Payta demonio hapiruspanmi qonqaymanta qaparkachachin, taspispanmi posoqollataña aqtuchin. Eqoyarachispanñam sasa-sasata kacharinpas.
42009040	Discipuloykikunata ruegakuptiypas manam qarqoyta atirqakuchu —nispa.
42009041	Chaymi Jesusñataq nirqa: —Mana allin ruraqkunapa castan mana creeq runakuna ¿haykapikamataq qamkunawan kasaq kaykuna aguantanaypaq? Asuykachimuway chay churikita —nispa.
42009042	Warma asuykuchkaptinmi demonio wikaparuspan puramenteta chutaykachachirqa. Demoniota Jesus qaqcharuptinmi warma sanoyarurqa, chayñam taytanman qoykurqa.
42009043	Chaymi Diospa hatun atiyninmanta llapallan runakuna admirakurqaku. Tukuy rurasqankunamanta llapallan runakuna admirasqallaña kachkaptinkum discipulonkunata Jesus nirqa:
42009044	—Allintayá uyariychik: Diosmanta Hamuq Runataqa runakunamanmi qoykuwanqaku —nispa.
42009045	Discipulonkunam ichaqa mana entienderqakuchu pakasqa hina kasqanrayku, manchakurqakutaqmi tapukuytapas.
42009046	Jesuspa discipulokunam atipanakurqaku mayqanninmi aswan reqsisqa kanankumanta.
42009047	Paykunapa atipanakusqanta Jesus yacharuspanñataqmi warmachata ñawpaqninpi sayaykachispan nirqa:
42009048	—Kay warmachata ñoqapa sutiypi pipas chaskiqqa ñoqatam chaskiwan, pipas ñoqata chaskiwaqniyñataqmi kachamuwaqniy Taytayta chaskin. Qamkunamanta mayqannikichikpas aswan humillakuqmi aswan reqsisqaqa kanqa.
42009049	Juanñataqmi nirqa: —Señor, huk runatam rikuramurqaniku qampa sutikipi demoniokunata qarqochkaqta hinaptinmi michakamurqaniku puriqmasinchik mana kasqanrayku.
42009050	Jesusñataqmi nirqa: —Ama michakuychikchu, pipas mana contraykichikpi kaspaqa favornikichikpim kachkan —nispa.
42009051	Hanaq pachaman kutinan tiempoña kaptinmi valorchakuykuspa Jerusalenman Jesus pasarqa.
42009052	Ichaqa ñawpachirqam willakuqkunata. Paykunam Samaria lawpi huk llaqtachaman chayaruspanku Jesusta samachinankupaq wasita maskarqaku.
42009053	Chay llaqtachapi runakunam ichaqa mana samaykachirqakuchu Jerusalenman risqanta qawarispanku.
42009054	Discipulon Jacobopiwan Juanñataqmi uyariruspa nirqaku: —Señorllayku, munaptikiqa cielomantayá ninata uraykarachimusun kay runakunata ruparunanpaq —nispa.
42009055	Jesusñataqmi paykunata qaqchaspan
42009056	paykunawan huklaw llaqtachaman pasakurqa.
42009057	Ñanta richkaptinkum huk runa niykurqa: —Maytaña riptikipas qatikusqaykim —nispa.
42009058	Jesusñataqmi nirqa: —Kanmi atoqkunapa uchkun, kantaqmi alton pawaq urpikunapapas qesan, Diosmanta Hamuq Runapaqmi ichaqa mana kapuwanchu maypim puñuykunaypas —nispa.
42009059	Huk runatapas nirqam: —Qatiway —nispa. Chaymi payñataq nirqa: —Señorlláy, qanwanmi risaq ichaqa dejaykuwayraq taytay wañukuptin pamparamunaykama —nispa.
42009060	Chaymi Jesusñataq nirqa: —Diospaq wañusqakunayá wañuqkunataqa pampachunku. Qamyá ichaqa Diospa munaychakusqanmanta willakamuy —nispa.
42009061	Huk runapas nirqataqmi: —Señor, ñoqapas qatisqaykim ichaqa wasiypi kaqkunamantaraqyá despedikaykamusaq —nispa.
42009062	Hinaptinmi Jesusñataq nirqa: —Takllawan yapuchkaspan qepan qawariq runaqa manam Diospa munaychakusqanpaq hinachu.
42010001	Señorqa akllaykurqataqmi qanchis chunka iskayniyoq runakunatapas, paykunatam ñawpachirqa maymi rinan llaqtakunaman hinaspa llaqtachakunaman.
42010002	Paykunatam nirqa: —Achkallañam kachkan cosechanapaqqa, cosechaqkunam ichaqa aslla, chaynaqa mañakuychikyá chakrayoqta cosechaqkunata kachananpaq.
42010003	Riychikyá, atoqkunapa kasqanman carnerokunata kachachkaq hinam qamkunata kachachkaykichik.
42010004	Amayá apaychikchu qollqetaqa, wayqataqa hinaspa mudana usutataqa, ñanpiqa amataqmi pitapas rimaykunkichikchu.
42010005	Chayasqaykichik wasiman yaykuspaqa: “Hawkayay kachun kay wasipi” nispam rimakuykunkichikmi.
42010006	Wasipi kaqkuna allin runa kaptinqa chay rimaykusqaykichik takyanqa, mana chayna kaptinmi ichaqa rimaykusqaykichikpas mana takyanqachu.
42010007	Yaykusqaykichik wasillapim kankichik, imam qosusqallaykichiktam mikunkichikpas hinaspa tomankichikpas. Llamkaqqa pagontam chaskinan. Amamá wasin-wasinqa purinkichikchu.
42010008	Chayasqaykichik llaqtapi chaskisuptikichikqa qosusqaykichiktam mikunkichik.
42010009	Chaypi onqoqkunata sanoyachispam willakunkichik: “Diospa munaychakusqanqa hichpallaykichikpiñam kachkan” nispa.
42010010	Chayasqaykichik llaqtapi mana chaskisuptikichikñataqmi callenta rispa ninkichik:
42010011	“Usutaykupi kaq kay llaqtapa allpantam contraykichikpi taspiniku. Chaywanpas yachaychikyá, Diospa munaychakusqanqa hichpallaykichikpiñam kachkan” nispa.
42010012	Nikichikmi, juicio punchawpiqa Sodoma llaqtamantapas aswan castigasqaraqmi kanqa chay llaqtaqa.
42010013	—¡Imaynaraq kanki Corazín llaqta! ¡Imaynaraq kanki Betsaida llaqta! Sichum Tiro llaqtapi hinaspa Sidón llaqtapi qamkunawan rurasqayta hina milagrokunata rurayman karqa hinaptinqa unayñach sinchita llakikuspanku huchankumanta wanakunmanku karqa.
42010014	Chayraykum juicio punchawpiqa Tiropi chaynataq Sidonpi yachaqkunamantapas aswanraq castigasqa kankichik.
42010015	Capernaum llaqta ¿creenkichum hanaq pachaman hoqarisqa kayta? Uraykachisqam kanki uku pachakama.
42010016	—Qamkunata kasuq runaqa ñoqatam kasuwan. Qamkunata despreciaqqa ñoqatam despreciawan. Despreciawaqniyñataqmi kachamuwaqniyta desprecian.
42010017	Qanchis chunka iskayniyoq runakunam kusisqallaña kutiramuspa willakurqaku: —Señor, sutikipiqa demoniokunapas kasuwankum —nispa.
42010018	Chaymi Señorñataq nirqa: —Arí, Satanastam rikurqani rayo hina cielomanta wichimuqta.
42010019	Atiytam qoykichik culebrakunata hinaspa atoq-atoqkunata sarunaykichikpaq chaynataq enemigopa atiynin vencenaykichikpaqpas, manam imapas imanasunkichikchu.
42010020	Amayá kusikuychikqa demoniokuna kasususqaykichikmantachu aswanqa hanaq pachapi sutikichik qellqasqa kasqanmantayá.
42010021	Chay ratollapim Chuya Espiritupa yanapakuyninwan kusikuspan Jesus nirqa: —Hanaq pachapipas kay pachapipas munaychakuq Taytáy, kay yachaykunatam pakaykurqanki yachayniyoqkunamantawan entiendeqkunamanta hinaspam qawaykachinki pisi yachayniyoqkunamanña, chayraykum alabayki. Arí, Taytáy, qanmi munarqanki chaynata.
42010022	—Taytaymi qoykuwarqa tukuy imakunata. Ñoqa Churitaqa manam pipas reqsiwanchu aswanqa Taytallaymi. Manataqmi Taytaytaqa pipas reqsinchu aswanqa ñoqa Churillanmi, Churipa reqsichisqallantaqmi reqsin Taytataqa.
42010023	Discipulonkunaman asuykuspanmi paykunallaman nirqa: —Mayna kusisqam kay qawasqaykichikta qawaqkunaqa.
42010024	Diosmanta achkaq willakuqkunam reykunapiwan rikusqaykichikta rikuyta munarqaku, ichaqa manam rikurqakuchu, uyarisqaykichiktapas uyariytam munarqaku ichaqa manam uyarirqakuchu.
42010025	Diospa leynin yachachiq runam Jesusta pruebananpaq sayariykuspa tapurqa: —Yachachikuq ¿imata ruraspaytaq wiñay kawsayta haypayman? —nispa.
42010026	Chaymi Jesusñataq nirqa: —¿Ima nichkantaq leypiqa? ¿Ima niqtataq leenki? —nispa.
42010027	Hinaptinmi chay runañataq nirqa: —“Señor Diosnikitam kuyanki tukuy sonqoykiwan, tukuy vidaykiwan, tukuy kallpaykiwan hinaspa tukuy yuyaynikiwan, kuyankitaqmi runamasikitapas kikikita hina” nispa.
42010028	Chaymi Jesusñataq nirqa: —Allintam nirunki, chaynatayá ruray hinaspaqa wiñaypaqmi kawsanki —nispa.
42010029	Payñataqmi pim runamasin kasqanta mana reqsiq tukuspan yapatawan tapurqa: —¿Pitaq runamasiyqa? —nispa.
42010030	Chaymi Jesusñataq nirqa: —Huk kutipim Jerusalenmanta Jerico llaqtaman huk runa richkarqa. Paytam suwakuna saltearuspa pachallantapas llatanarurqaku, maqaparuspam wañunayachkaqtaña saqerurqaku.
42010031	Chay ñanninta huk sacerdote richkaspanmi chay runata rikururqa aswanqa qawariykuspallanmi karullanta pasarurqa.
42010032	Leviy casta runapas chay sitioman chayaruspanmi qawariykuspallan karullanta pasarurqa.
42010033	Chaynintataqmi rikchkarqa Samaria lawmanta kaq runapas, paymi ichaqa asuykuspan llakipayarikurqa.
42010034	Asuykuspanmi aceitewan hinaspa vinowan heridankunata hampiykurqa. Sillakunan animalman churkuykuspanmi samakuna wasiman aparqa hinaspam chaypi atienderqa.
42010035	Paqarinnintin pasakunanpaq kaspanñataqmi onqoqta atiendeykunanpaq wasiyoqman iskay jornalpa chanin qollqeta qoykurqa hinaspam ruegakurqa: “Atiendeykapullawankimá, mastapas gastaptikiqa kutimuspaymi pagapullasqayki” nispa.
42010036	Chaynata Jesus niruspanmi chay tapuqninta nirqa: —¿Chay kimsan runamantaqa mayqannintaq salteasqapa runamasinqa? —nispa.
42010037	Hinaptinmi Diospa leynin yachachiq runañataq nirqa: —Salteasqa runamanta kuyapayarikuqmi —nispa. Chaymi Jesusñataq nirqa: —Qampas chaynatayá ruramuy —nispa.
42010038	Richkaspankum huk llaqtachaman chayarurqaku, chay llaqtapim Marta sutiyoq warmi wasinpi samaykachirqa.
42010039	Martapa ñañan Mariañataqmi Jesuspa ñawpaqninpi tiyaykurqa rimasqanta uyarinanpaq.
42010040	Martañataqmi tukuy ima ruraypa atipasqan kaspa Jesusman asuykuspa nirqa: —Señor ¿manachum imapas qokusunki sapallay ruraqta ñañay qawakuwaptin? Niyá yanapawananpaq —nispa.
42010041	Chaymi Señorñataq nirqa: —Marta, Marta, tukuy imapa atipasqanmi muspaypi hinaña kachkanki tukuy imawan.
42010042	Hukllam ruranaykiqa kachkan, chay allin kaqtam ñañayki Mariaqa akllakuykun, chaytaqa manam pipas qechunqachu.
42011001	Huk sitiopim Jesus mañakuchkarqa chaymi tukuykuptin huknin discipulon nirqa: —Señor, Bautizaq Juanqa yachachirqam discipulonkunata imaynam Dios mañakuyta, chaynaqa ñoqaykutapas yachaykachiwaykuyá —nispa.
42011002	Chaymi Jesusñataq nirqa: —Diosta mañakuspaqa kaynatam ninkichik: “Taytayku, sutiki yupaychasqa kachun, munaychakusqayki hamuchun.
42011003	Sapa punchaw mikunaykutayá qowayku.
42011004	Ñoqaykupa huchaykutayá pampachawayku, ñoqaykupas mana allin rurawaqniykutam pampachaniku. Amayá kachaykuwaykuchu pruebamanqa.”
42011005	Jesusqa nirqataqmi: —Huk kaqnikichikpa amistadnikichik kaptinqa manachum chawpi tutaña kaptinpas rispaykichik ruegakuwaqchik: “Vecino, ama hina kaspaykiyá kimsa tantata prestaykullaway.
42011006	Amistadniy wasiyman samakaramuptinmi mikuykachinaypaq imallaypas mana kanchu” nispa.
42011007	Hinaptin amistadnikiñataq ukumanta nimunman: “¡Ama churmichawaychu! Punkuqa segurasqañam, warmachaykunapas ñoqawanmi puñuchkanña. Manam hatarimuymanchu mañawasqaykita qoqnikiqa” nispa.
42011008	Chaynaqa amistadnin kasqanrayku manaña qospanpas, punkuta takapayaspan mañakusqanraykuchá hatarispan tukuy ima mañakusqanta qoykunqa.
42011009	Chaymi nikichik: Mañakuptikichikqa Diosqa qosunkichikmi. Maskaychik, tarinkichikmi, qayaychik, kichasunkichikmi.
42011010	Mañakuqqa chaskinmi, maskaqqa tarinmi, qayakuqqa kichaykachikunmi.
42011011	—Churikichikmanqa ¿yaqachum culebrata qoykuwaqchik challwata mañakusuptikichik
42011012	otaq atoq-atoqta runtuta mañakusuptikichik?
42011013	Qamkunaqa mana allin runakuna kachkaspam churikichikmanqa allin kaqkunata qonkichik ¿chaychu mañakuqkunamanqa hanaq pachapi kaq Taytaykichik mana qosunkichikman Chuya Espirituta?
42011014	Huk kutipim Jesus huk runamanta qarqorurqa mana rimachiq demoniota, lloqsiruptillanmi runañataq rimarirurqa, chayta rikuqninkunam admirasqallaña karqaku.
42011015	Wakinmi nirqaku: —Kay runaqa demoniokunataqa qarqon demoniokuna kamachiq Beelzebupa atiyninwanmi —nispa.
42011016	Wakinñataqmi Jesusta pruebaman churayta munaspanku mañarqaku cielomanta milagrota qawachinanpaq.
42011017	Chaymi paykunapa piensasqanta yachaspan Jesus nirqa: —Mayqan nacionpas chaqwallapi rakinasqa kaspaqa purmanqam, familiapas rakinasqa kaspaqa manataqmi takyanchu.
42011018	Satanas kikinpa contrallanpi kaptinqa ¿imaynataq munaychakusqanqa takyanman? Chaynataqa nichkaykichik: Demoniokunapa jefen Beelzebupa atiyninwanmi demoniokunataqa qarqonki, nispa niwasqaykichikraykum.
42011019	Nisqaykichikpi hina Beelzebupa atiyninwan demoniokunata qarqoptiyqa ¿pipa atiyninwantaq qatiqnikichikqa demoniokunata qarqon? Chaynaqa paykunam juzgasunkichik.
42011020	Ñoqaqa demoniokunataqa qarqoni Diospa atiyninwanmi, chaynaqa Diospa munaychakusqanqa chayaramusunkichikñam.
42011021	—Tukuy rikchaq armayoq kallpasapa runa wasinpi imankunatapas waqaychaptinqa tukuy imanqa allin waqaychasqam kachkan.
42011022	Ichaqa paymanta aswanraq kallpasapa runa rikuriramuspanqa venceruspanmi armankunatapas qechurunman hinaspam imankunatapas aypukurunman.
42011023	—Pipas mana favorniypi kaqqa contraypim kachkan. Cosechapi ñoqawan mana huñuqñataqmi usuchichkan.
42011024	—Runamanta demonio lloqsiruspaqa qochqakunapim samananpaq maskastin purin, mana tarispanñataqmi nin: “Lloqsimusqay runamanyá kutikusaq” nispa.
42011025	Kutirispanñataqmi chay runapa sonqonta tariykun sumaq allichasqata, sumaq pichasqata.
42011026	Kutirispanmi pusaramun kikinmantapas peornin qanchis demoniokunataraq chaynapi chay runaman yaykuspa yachanankupaq. Chaymi chay runaqa rikurirun ñawpaq kasqanmantapas astawan peorña.
42011027	Jesus chaynata rimachkaptinraqmi runakuna ukumanta huk warmi qaparimurqa: —¡Mayna kusisqaraq wachakusuqniki hinaspa ñuñusuqniki warmiqa! —nispa.
42011028	Chaymi Jesusñataq nirqa: —Aswan kusisqaraqmi Diospa palabranta uyarispa kasukuqkunaqa —nispa.
42011029	Jesuspa muyuriqninman runakuna qeminakamuptinmi paykunata nirqa: —Mana allin casta runakunallam milagro qawachinaytaqa mañakunku. Manam qawachisqaykichikchu milagrotaqa, qawaspaqa-qawachisqaykichik Diosmanta willakuq Jonasta imam pasasqallantam.
42011030	Ninive llaqtapi runakunapaqmi Jonasqa señal hina karqa, chaynam Diosmanta Hamuq Runapas, señal kani.
42011031	Saba nacionniyoq reinapas juicio punchawpi kaypi kaq runakunapiwan kawsarimuspanmi paykunata acusanqa. Payqa hamurqa karu-karu llaqtamantaraqmi Rey Salomonpa yachaynin uyariq. Salomonmantapas aswan mas yachayniyoqmi kaypiqa kachkani.
42011032	Ninive llaqtapi runakunam kawsarimunqaku kay runakunapiwan kuska juicio punchawpi hinaspam kay runakunata acusanqa. Paykunaqa huchankumantam wanakurqaku Jonaspa willakusqanwan, Jonasmantapas aswan allin willakuqmi kaypiqa kachkan.
42011033	—Mecherotaqa ratachina manam pakarunapaqchu nitaq cajonpa ukunman churarunapaqchu aswanqa altomanmi churana wasiman yaykuqkuna rikunankupaq.
42011034	Ñawiqa cueponchikpa achkiynin hinam. Ñawiki allinta qawakuptinqa vidaykim kachkan achkiyniyoq. Ñawiki mana allinta qawakuptinmi ichaqa vidaykiqa kachkan pasaypaq tutayayllapi.
42011035	Qampi achkiy kaqtaqa amayá tutayarachiychu.
42011036	Chaynaqa qampi achkiy kaptin mana imaniraq tutayayniyoq kaspaykiqa tukuy imatam sutillata rikunki imaynam mecherowan rikusqaykita hina.
42011037	Rimayta Jesus tukuruptillanmi huk fariseo runa convidarqa wasinpi mikuykunanpaq chaymi rispan mikunanpaq tiyaykurqa.
42011038	Paykunapa costumbrenman hina Jesus makinta mana mayllakuptinmi convidaqnin extrañasqallaña qawarayarqa.
42011039	Chaymi Señorñataq nirqa: —Yaw fariseokuna, qamkunaqa vasotawan platotam hawallanta mayllankichik, sonqoykichikmi huntasqa kachkan suwakuy munaywan hinaspa mana allin ruray munaywan.
42011040	¡Mana yachayniyoqkuna! ¿Manachum hawantawan ukuntaqa Diospuni rurarqa?
42011041	Kapusuqnikichikmantayá qoychik limosnata chaynapi tukuy imapas limpio kapusunaykichikpaq.
42011042	—¡Imaynaraq kankichik fariseokuna! Qamkunam diezmota qonkichik yerba buenamanta, rudamanta hinaspa tukuy rikchaq yuyukunamanta. Aswanqa qonqarunkichikmi allin ruraytawan Diospa kuyapayakuynintaqa. Kaykunataqa kasukunaykichikmi diezmo qoytapas ama qonqaspa.
42011043	—¡Imaynaraq kankichik fariseokuna! Qamkunaqa huñunakuna wasipipas ñawpaqllapi tiyaytam munankichik, munankichiktaqmi plazakunapi hatun respetowan rimaykusunaykichiktapas.
42011044	—¡Imaynaraq kankichik! ¡Qamkunaqa kachkankichik mana rikuriq sepulturakuna hinam! Runakunam hawanta purin ukunpi kaqkunata mana yachastin.
42011045	Hinaptinmi Diospa leynin yachachiqkunamanta huk kaqnin nirqa: —Yachachikuq, chaynata rimaspaykiqa ñoqaykutapas insultawachkankikum —nispa.
42011046	Chaymi Jesusñataq nirqa: —Qamkunapas ¡imaynaraq kankichik Diospa leynin yachachiqkuna! Runakunamanmi mana apay atinanku llasaq qepita churkuchkankichik, qamkunam ichaqa llachpayllapas mana llachpaykunkichikchu.
42011047	—¡Imaynaraq kankichik! Qamkunaqa abueloykichikkunapa wañuchisqan willakuqkunapa sepulturankunatam rurankichik.
42011048	Yachankichikmi abueloykichikkunapa chay rurasqankunataqa, chayraykum paykunapa ruraqmasin kankichik. Paykunam Diosmanta willakuqkunata wañuchirqaku, qamkunañataqmi sepulturanta rurankichik.
42011049	—Chayraykum Diosqa yachayninpi nirqaña: “Ñoqamanta willakuqkunatawan apostolkunata kachamuptiymi wakinta wañuchispa wakintañataq ñakarichinkichik” nispa.
42011050	Kay uyariwaqniy runakunamantam Dios cuentata mañanqa qallariyninmantapuni llapallan willakuqkunata wañuchisqankumanta,
42011051	Abel wañuchisqankumanta Zacarias wañuchisqankukama. Zacariastam wañurachirqaku altarmanta santuarioman rinapi. Paykunapa yawarninmantamá Dios cuentata mañasunkichik.
42011052	—¡Imaynaraq kankichik Diospa leynin yachachiqkuna! Qamkunaqa reqsinkichikmi runakunaman imam yachachinaykichikta, qamkunam ichaqa mana yachayta munankichikchu, yachay munaqkunatañataqmi harkakunkichik.
42011053	Chaymanta Jesus lloqsiruptinmi Diospa leynin yachachiqkunawan fariseokunapas piñakuruspanku tapupayarqaku
42011054	imapipas pantarachispanku chaymansumlla acusanankupaq.
42012001	Waranqantin-waranqantin runakuna tanqanakustin Jesuspa kasqanman huñunakaramuptinmi puntataqa discipulonkunata nirqa: —Cuidakuychik fariseokunapa qonchunmanta otaq iskay uya kayninkumanta.
42012002	Imapas pakasqa kaqkunaqa qawachisqam kanqa, chaynataqmi mana yachasqa kaqkunapas yachasqataq kanqa.
42012003	Tutayaypi rimasqaykichikpas punchawpi uyarisqam kanqa, wasi ukupi upallalla rimasqaykichikñataqmi wasipa altosninmanta willakusqa kanqa.
42012004	—Kuyasqallaykuna, amayá manchakuychikchu runa wañuchiqkunataqa, almankutaqa manam imananmankuchu.
42012005	Ñoqam ichaqa nikichik pim manchakunaykichikta. Manchakuychikqa wañurachispa wiñay castigoman wischuykuqtayá.
42012006	—¿Manachum pichqa pichinchurruchakunatapas rantikunku as qollqellapaq? Chaywanpas Diosqa mayqantapas manam qonqarunchu.
42012007	Qamkunapaqa chukchaykichikpas llapallanmi yupasqa kachkan. Chaynaqa amayá manchakuychikchu, qamkunaqa pichinchurruchakunamantapas aswan valeqmi kankichik.
42012008	—Uyariwaychik, runakunapa qayllanpi ñoqamanta willakuqtaqa, Diosmanta Hamuq Runapas Diospa angelninkunapa qayllanpim willakusaq ñoqapa kasqanta.
42012009	Runakunapa qayllanpi negaqniytaqa ñoqapas negasaqmi Diospa angelninkunapa qayllanpi.
42012010	—Pipas Diosmanta Hamuq Runapa contraypi rimaqqa pampachasqam kanqa, Chuya Espiritupa contranpi rimaqmi ichaqa mana pampachasqachu kanqa.
42012011	—Huñunakuna wasikunaman, juzgadokunaman hinaspa autoridadkunaman pusasuptikichikqa, amam llakikunkichikchu imam otaq imaynam rimanaykichikmantaqa.
42012012	Chay ratopi imam rimanaykichikmantaqa Chuya Espiritum yachachisunkichik.
42012013	Jesustam runakuna ukumanta huk kaqnin nirqa: —Yachachikuq, wawqeytayá niykapuway herenciata ñoqawan rakinakunanpaq —nispa.
42012014	Chaymi Jesusñataq nirqa: —Yaw runa ¿pitaq ñoqata churawarqa qamkunapa jueznikichik otaq partiqnikichik kanaypaq?
42012015	Chaynata niruspanmi nirqataq: —Cuidakuychikyá qollqella kuyaruymanta. Runaqa manam tukuy imayoq karunallanpaqchu kawsanan.
42012016	—Kay rikchanachiytayá nisqaykichik: Huk apu runam chakranmanta sinchillataña cosecharurqa
42012017	chaymi tantearqa: “¿Maypiñataq churasaq kay cosechasqaytaqa?”
42012018	Kaynatayá rurasaq, kawsaykuna waqaychanay wasita paskaruspayá aswan hatuntaña rurarusaq trigoytawan tukuy imaykunata chaypiña waqaychanaypaq.
42012019	Hinaspam kikillayta nikusaq: Achkallañam tukuy imaykunapas unay watakunapaq kapuwachkan. Kunanqa samakuspayá mikukusaq, upyakusaq hinaspa kusikusaq, nispa.
42012020	Ichaqa Diosmi payta nirqa: “Mana yuyayniyoq runa, kunan tutapunim wañurunki. Chaynaqa waqaychasqaykiqa ¿pipaqtaq kanqa?” nispa.
42012021	—Chaynam pasarunqa kikillanpaq maskaq runataqa, Diospa qayllanpiqa kachkan pasaypaq mana imayoqmi.
42012022	Jesusmi discipulonkunata nirqa: —Ñoqam nikichik, amayá afanakuychikchu mikunaykichikmantaqa hinaspa pachakunaykichikmantaqa.
42012023	Mikuymantapas astawanqa valen vidaykichikmi cuerpoykichiktaqmi pachamantapas astawanqa valen.
42012024	Qawariychik ullachkukunata. Paykunaqa manam tarpunkuchu nitaq cosechankuchu, manataqmi trojenkupas nitaq taqenkupas kantaqchu. Chaywanpas paykunataqa Diosmi mikuchin. Qamkunaqa alton pawaq urpikunamantapas aswan valeqmi kankichik.
42012025	¿Mayqannikichiktaq afanakuspaqa huk kuchusta wiñaruwaqchik?
42012026	Chayllatapas mana rurayta atichkaspapas ¡wakin kaqkunamantaqa imapaqtaq llakikunkichik!
42012027	—Qawariychik waytakunapa wiñasqanta, manam llamkankuchu nitaq puchkankuchu. Ichaqa nikichikmi, Rey Salomonpas sumaqllawan pachakuq kachkaspapas manam huknin wayta hinallapas pachakurqachu.
42012028	Yaw pisi iñiyniyoq runakuna, purunpi waytakunaqa kunan sayachkaspapas paqarinqa hornopim kañarachikun, waytakunatapas Dios pachachichkaspanqa ¿manachum qamkunatapas pachachisunkichik?
42012029	Qamkunaqa amayá llakikuychikchu: “Imataraq mikusun, imataraq tomasun” nispaqa. Amataqyá ancha llakisqallañaqa puriychikchu.
42012030	Tukuy hinastinpi Dios mana adoraqkunam tukuy chaykunamantaqa afanakun. Qamkunapaqa kachkanmi Taytaykichik, paymi yachan tukuy imapas pisipususqaykichiktaqa.
42012031	Maskaychikqa Diospa munaychakusqantayá hinaptinqa qosunkichikmi tukuy ima pisipusuqnikichikta.
42012032	—Ovejaykuna, amayá manchakuychikchu, aslla kaptikichikpas Dios Taytaykichikmi munaychakusqanta qoykusunkichik.
42012033	Kapuqnikichikta rantikuspayá mana imayoqkunaman qoychik. Chaynata ruraspaqa hanaq pachapim mana mawkayaq wayqaman mana tukuq kapuqnikichikta huntachichkankichik. Chaypiqa manam pipas asuykunchu suwananpaq, manataqmi puyupas kanchu tukunanpaq.
42012034	Tukuy kapuqnikichikpa kasqanpim sonqoykichikpas kanqa.
42012035	—Listollayá kaychik mecheroykichiktapas ratachispa.
42012036	Casamientomanta patronninku kutimunanta suyaq runakuna hinayá qamkunapas kaychik chaynapi chayaramuspan punkuta takamuptin chaylla kichanaykichikpaq.
42012037	Mayna kusisqam rikchachkaqta patronninpa tariykamusqan sirvientekunaqa. Cheqaptapunim nikichik, patronninku allichakuykuspanmi paykunata mesapi tiyaykachispan kikinpuni servinqa.
42012038	Chawpi tutataña otaq achikyaqtaña patron kutimuspan suyaqnin sirvientenkunata tariykuptinqa ancha kusisqam kanqaku.
42012039	Yachaychikyá kayta, sichum wasiyoq yachanman imay hora suwa hamunanta hinaspaqa manachá suwachikunmanchu.
42012040	Chaynaqa qamkunapas listollayá kaychik. Diosmanta Hamuq Runaqa kutiramusaq mana piensasqaykichik horam.
42012041	Pedrom tapukurqa: —Señor, kay rikchanachiy nisqaykiqa ¿ñoqallaykupaqchu icha llapallan runakunapaqwanchu? —nispa.
42012042	Chaymi Señorñataq nirqa: —Qamkunaqa allin yuyayniyoq confianza mayordomo hinayá kaychik, paytam wasinpi patronnin churarqa sirvientenmasinkunata imam horapi mikuchinanpaq.
42012043	Ancha kusisqam chay runaqa sichum patronnin kutimuspa chayna rurachkaqta tariykamuptinqa.
42012044	Cheqaptapunim nikichik, patronninqa churaykunqa tukuy kapuqninkunapiña nanachikunanpaqmi.
42012045	Ichaqa sichu mana allin sirviente kaspa ninman: “Patronniyqa unamunqaraqmi” nispa hinaspañataq sirvientemasinkunata maqayta qallarispa mikukunman upyakunman hinaspa sinkakunman.
42012046	Chayna runapaqa patronninmi kutiramunqa mana suyasqan punchawpi hinaspa mana yachasqan horapi. Sinchitam castiganqa mana iñiyniyoqkunatawan kuskata.
42012047	—Patronninpa munasqanta yachachkaspan mana alistakuq hinaspa mana kasukuq sirvienteqa sinchi castigasqam kanqa.
42012048	Patronninpa munasqanta mana yachachkaspan imapipas faltakuruq sirvienteqa pisilla castigasqam kanqa. Achka chaskiqkunaqa achka mañasqam kanqaku. Achka confiasqa runamantaqa achkatataqmi mañana.
42012049	—Ñoqaqa ninatam kay pachaman apamurqani, chaynaqa maynatam munayman rupachkanantaña.
42012050	Ñakarinayraqmi kachkan. Chaymi hukmanyasqa kachkani cumplikunankama.
42012051	¿Creenkichikchu hamusqaywanqa hawkalla kanaykichikta? Ñoqaqa rakinakuytam apamurqani.
42012052	Kunanmantapunim wasipi pichqa kaqkuna rakinasqa kanqaku. Kimsam iskaypa contranpi kanqa, iskayñataqmi kimsapa contranpi.
42012053	Taytam qari churinwan contranakunqa. Mamam warmi wawanwan contranakunqa chaynataqmi suegrapas llumchuyninwan contranakunqa.
42012054	Jesusmi runakunata nirqa: —Intipa seqaykunan lawmanta puyu rikurimuptinmi “paramunqam” ninkichik, hinaptinmi chayman hina paramun.
42012055	Qechwa lawmanta wayramuptinñataqmi “rupamunqam” ninkichik, hinaptinmi chayman hina rupamun.
42012056	¡Iskay uyakuna! Cielopipas chaynataq kay pachapipas kaqkunata qawaspam imaynam tiempo kananta yachankichik, kunan tiempopi pasakusqanmantam ichaqa mana cuentata qokunkichikchu.
42012057	—Kikillaykichikqa ¿manachu allin arregloman hina allichawaqchik?
42012058	Quejakusuqnikiwan rispaqa ñanllapiraqyá allinyanakuruy chaynapi juezman ama entregasunaykipaq, guardiaman juez entregasuptikiqa carcelmanmi aparusunkiman.
42012059	Chaymantaqa manam lloqsinkichu debekusqaykita pasaypaq paganaykikama.
42013001	Chay punchawkunapim wakin runakuna Jesusman willarqaku: —Galilea lawmanta kaqkunam animalkunata wañuchichkarqaku Diospaq ofrecenankupaq hinaptinmi Pilatopa kamachisqan runakuna paykunata wañurachirqa —nispa.
42013002	Chaymi Jesusñataq nirqa: —¿Creenkichikchu Galilea lawpi wakin runakunamantapas astawan huchasapa kasqankurayku chayna wañuchisqa kasqankuta?
42013003	Nikichikmi manam chaynachu. Huchaykichikmanta mana wanakuspaqa qamkunapas chaynam wañunkichik.
42013004	¿Siloe llaqtachapi torrem tuñiykuspan chunka pusaqniyoq runakunata wañurachirqa? ¿Creenkichikchu Jerusalenpi runakunamantapas paykunaqa aswan huchasapa kasqankuta?
42013005	Nikichikmi manam chaynachu. Huchaykichikmanta mana wanakuspaqa qamkunapas chaynam wañunkichik.
42013006	Jesusmi rikchanachispan nirqa: —Huk runapa uvas huertanpim higos sacha karqa. Rurunta maskaptinñataqmi mana karqachu.
42013007	Chaymi huerta cuidaqta nirqa: “Kimsa watañam kay sachapa rurun maskasqay ichaqa manam kanchu. Kuchuruyña amaña kichkichakunanpaq” nispa.
42013008	Hinaptinmi chay cuidaqñataq nirqa: “Señor, kay watatawanraqyá dejaykuy. Muyuriqninta aspiruspaymi wanuta hinarusaq.
42013009	Icharaqpas rurunman, mana chayqa kuchurachinkiñachiki.”
42013010	Samana punchawpim huñunakunanku wasipi Jesus yachachichkarqa.
42013011	Chaypim kachkarqa chunka pusaqniyoq wataña onqoq warmi. Kurkunpalla puriqta demonio ruraruptinmi derecho puriytaqa mana atirqachu.
42013012	Payta Jesus rikuruspanmi qayaykuspa nirqa: —Mamáy, sanoñam kanki —nispa.
42013013	Makinta hawanman churaykuptillanmi derechakuruspan Diosta alabarqa.
42013014	Huñunakunanku wasipi jefeñataqmi samana punchawpi Jesus sanoyarachiptin runakunata nirqa: —Soqta punchawmi llamkanapaq punchawkunaqa. Chay punchawkunapi hamuptikichikyá sanoyachisunkichik, ichaqa ama samana punchawpichu —nispa.
42013015	Hinaptinmi Señorñataq contestarqa: —Iskay uya runakuna, qamkunapas samana punchawpim buesnikichikta otaq asnoykichikta paskaspa yakuman pusankichik.
42013016	Abrahampa mirayninmanta kaq kay warmitam chunka pusaqniyoq wataña Satanas ñakarichirqa. Chaychu samana punchawña kachkaptinpas mana sanoyaykachiyman.
42013017	Chaynata niptinmi lliw enemigonkuna penqaypi rikurirurqaku. Runakunañataqmi admirakuypaq tukuy rurasqankunata qawaspanku anchallataña kusikurqaku.
42013018	Jesusmi nirqa: —¿Imaynataq Diospa munaychakusqanqa? ¿imawantaq tupanachiyman?
42013019	Diospa munaychakusqanqa rikchakun huk runapa tarpusqan mostaza muhumanmi, montearunankama wiñaruptinmi silguerokunapas kallmankunapi qesachakun.
42013020	Jesusmi huk rikchanachiytawan nirqa: —¿Imawantaq tupanachiyman Diospa munaychakusqantaqa?
42013021	Rikchakunqa huk warmi kimsa tupu harinata chapuruptin poqorachiq qonchumanmi.
42013022	Jerusalenman Jesus rispanmi llaqtakunapi hinaspa llaqtachakunapi yachachirqa.
42013023	Chaymi huk kaqnin tapurqa: —Señor ¿asllachum salvakunqaku? —nispa. Chaymi payñataq nirqa:
42013024	—Achkaqmi yaykuyta munanqaku aswanqa manam atinqakuchu, chaynaqa kichki punkun yaykuytayá procuraychik.
42013025	Punkuta wasiyoq wichqaruptinmi hawamanta takaspa: “Señor, kichaykamullawayku” ninkichik chaymi payñataq nimusunkichik: “Manam reqsikichikchu, maylawmanta kaqchá kankichikpas” nispa.
42013026	Hinaptinmi qamkunañataq ninkichik: “Señor, qanwanmi mikurqanikupas, upyarqanikupas, plazaykupitaqmi yachachirqankipas” nispa.
42013027	Hinaptinmi payñataq nimusunkichik: “Manam reqsikichikchu, maylawmanta kaqchá kakunkichikpas, qayllaymanta asuychik mana allin ruraqkuna” nispa.
42013028	Hawaman qarqoramusuptikichikmi Abrahamta, Isaacta, Jacobta hinaspa willakuqkunata Diospa munaychakusqanpi qawarispa waqankichik. Mana ima rurayta atispam kiruykichiktapas kirichichichinkichik.
42013029	Diospa munaychakusqanpi tiyaspa mikunankupaqmi hamunqaku tukuy hinastinmanta.
42013030	Qepa kaqkunam puntanqaku, punta kaqkunañataqmi qepanqaku.
42013031	Fariseokunapas chay horallapim Jesusman chayaruspanku nirqaku: —Herodesmi wañurachisunaykipaq munapayasuchkanki, pasakuy kaymanta —nispa.
42013032	Chaymi Jesusñataq nirqa: —Rispaykichik chay atoqta nimuychik: “Kay punchawkunapiraqmi demoniokunata qarqospay onqoqkunata sanoyachisaq. Kay-kay punchawkunañataqmi ruranayta tukusaq.”
42013033	Kay punchawkunapiqa rinaypunim maymi rinayta. Diosmanta willakuqqa manam wañunmanchu Jerusalenmanta hawapiqa.
42013034	—¡Jerusalen, Jerusalen! ¡Qamqa Diosmanta willakuqkunatam wañuchinki! ¡Qanman kachamusqa runakunatam rumiwan chamqapanki! Rapran ukupi chiwchinkunata wallpa huñuykuq hinam achka kutita munarqani runaykikuna huñuykuyta ichaqa manam munarqankichu.
42013035	Chayraykum wasikichik chunninqa. Nikichikmá, manañam rikuwankichikñachu: “Alabasqayá kachun Señorpa sutinpi hamuqqa” nispa niwanaykichikkama.
42014001	Samana punchawpim fariseokunapa jefenpa wasinman Jesus yaykuykurqa chaypi mikunanpaq, hinaptinmi chaypi kaq fariseokuna wateqachkarqaku.
42014002	Punkipakusqa runa Jesusman asuykuptinmi
42014003	Diospa leynin yachachiqkunatawan fariseokunata tapurqa: —¿Leyqa permitinchu samana punchawpi sanoyachinata? —nispa.
42014004	Paykuna mana imatapas rimariptinmi onqoqta sanoyarachispan pasakunanpaq kamachirqa.
42014005	Hinaptinmi chaypi kaqkunata Jesus nirqa: —Churikichikpas otaq bueyesnikichikpas uchkuman urmaykuptinqa ¿manachum chaypunilla horqoruwaqchik samana punchaw kachkaptinpas? —nispa.
42014006	Manam pipas imaniytapas atirqachu.
42014007	Puntapi asientokuna akllasqankuta qawarispanmi rikchanachispan Jesus nirqa:
42014008	—Pipas casarachikuspan convidasuptikiqa amayá punta asientokunapiqa tiyaruychu. Pipas qanmanta astawan reqsisqa kaq yaykuramuptinmi
42014009	convidasuqniki nisunkiman: “Anchuriy, paymi kaypiqa tiyanqa” nispa hinaptin qamñataq qepa lawpi penqakuywan tiyawaq.
42014010	Convidasqa kaspaykiqa qepa lawpiyá tiyaykuy chaynapi convidasuqniki yaykuykamuspan: “Taytáy, hamuy kay ñawpaqpi tiyaykuy” nisunaykipaq. Chayna kaptinqa llapa convidasqapa qayllanpim ancha honrasqa kanki.
42014011	Pipas hatunchakuqqa humillasqam kanqa, pipas humillakuqñataqmi hatunchasqa kanqa.
42014012	Nirqataqmi convidaqnin fariseo runatapas: —Almuerzopaq otaq cenaypaq convidota ruraspaykiqa, amayá qayaykuy amistadllaykitachu otaq wawqellaykitachu otaq ayllullaykitachu otaq apu vecinollaykitachu, chaynata ruraptikiqa paykunapas convidasuspaykim kutirachisunkiman.
42014013	Convidota ruraspaykiqa qayaykuy wakchakunatawan suchukunatayá hinaspa wistukunatawan ñawsakunata.
42014014	Chaynata ruraptikiqa allin ruraqkuna kawsarimuptinmi Diosña kutichipusunki, mana kutichiy atiqkuna convidasqaykimanta chaymi ancha kusisqa kanki.
42014015	Jesuspa rimasqanta paywan-mikuq runa uyariruspanmi Jesusta nirqa: —Mayna kusisqam Diospa munaychakusqanpi mikuqkunaqa —nispa.
42014016	Hinaptinmi Jesusñataq nirqa: —Huk runam hatun convidota ruraspan achkaqman willachimurqa.
42014017	Mikuy hora chayaramuptinmi convidasqankunata runanwan qayachimurqa: “Hamuychikña, lliwñam alistasqa kachkan” nispa.
42014018	Ichaqa llapallankum disculpakuyta qallaykurqaku. Punta kaqmi nirqa: “Disculpaykuway, rantisqay chakra qawaqraqmi rinay kachkan” nispa.
42014019	Hukninñataqmi nirqa: “Disculpaykuway, pichqa pares yunta rantisqay pruebaqraqmi richkani” nispa.
42014020	Hukninñataqmi nirqa: “Chayraqmi casarakuruni, chayraykum mana riymanchu” nispa.
42014021	Convidasqakunata qayamuq runa kutiruspanmi patronninman willamurqa chaymi payñataq anchallataña piñakuspan yapatawan runanta kamachirqa: “Kallpaspayki plazakunamantawan callekunamanta pusaramuy wakchakunata, suchukunata, ñawsakunata hinaspa wistukunata” nispa.
42014022	Hinaptinmi runanñataq nirqa: “Señor, kamachiwasqaykiman hina ruraruptiypas campoqa kachkanraqmi” nispa.
42014023	Chaymi patronninñataq nirqa: “Rispaykiyá ñankunamantawan chakrakunamanta obligamuy wasiyman huntamunankupaq.
42014024	Yachaychikyá, punta qayachimusqay runakunaqa manam mikunqakuchu convidoytaqa.”
42014025	Achkallaña runakuna Jesuswan riptinmi paykuna lawman muyuriykuspan nirqa:
42014026	—Pipas qatiwaqniyqa ñoqatam kuyawanan taytanmantapas, mamanmantapas, warminmantapas mastaqa chaynataq churinkunamantapas, wawqenkunamantapas, paninkunamantapas hinaspa kikinpa vidanmantapas mastaqa. Mana chayna kaspaqa manam puriqmasiychu kanman.
42014027	Pipas ñoqarayku ñakaristin qatiwaqniyqa ñoqapaq hinam.
42014028	Pipas torre hatarichiyta munaspaqa qespichinankama gastananpaqmi puntataqa tanteanqa.
42014029	Mana chayqa cimientaruspallan sayaruptinmi runakunapas asipayaspan ninman:
42014030	“Kay runaqa torre hatarichiyta qallaykuspallanmi mana qespichinchu” nispa.
42014031	Chaynataqmi chunka waranqa soldadoyoq reypas, iskay chunka waranqa soldadoyoq reypa contranpi rinanpaqqa sumaqtaraq tanteanqa.
42014032	Mana atiq hina kaspanqa karullataraq enemigon hamuchkaptinmi comisionta kachanqa mana peleaspalla hawkayayman yaykunankupaq.
42014033	Chaynaqa mayqannikichikmantapas kapuqninta tukuy ñoqarayku mana saqeqqa, manam discipuloyqa kananchu.
42014034	—Kachiqa allinmi ichaqa qamyayaruspanqa ¿imapaqtaq valenman?
42014035	Chakrapaqpas nitaq wanupaqpas manañam valenñachu aswanqa wischunallapaqñam. Uyariwaqniykunaqa kasukuychikyá.
42015001	Jesusta uyarinankupaq impuesto cobraqkunawan huchasapakuna asuykuptinmi
42015002	fariseokunawan Diospa leynin yachachiqkuna nirqaku: —Kay runaqa huchasapakunawan juntanakuspanmi paykunawan mikun —nispa.
42015003	Chaymi Jesusñataq kay rikchanachiyta rimarirqa:
42015004	—Huk kaqnikichikpa pachak ovejanmanta huknin chinkaruptinqa ¿manachum isqon chunka isqonniyoqta chunniqpi saqeykuspa tarimunankama maskamunqa?
42015005	Tariramuspanñataqmi kusisqallaña hombrorikamunqa.
42015006	Wasinman chayaruspanñataqmi amistadninkunatawan vecinonkunata huñuruspa ninqa: “Kusiysiwaychik chinkasqa ovejaytam tariramuni” nispa.
42015007	Chaynam kanqa hanaq pachapipas, isqon chunka isqonniyoq mana wanakuq justokunamantapas mastaqa kusikunqaku huchankunamanta wanakuqmantam.
42015008	—Huk warmipam chunka qollqen kapurqa. Hukninta chinkarachispanqa ¿manachum achkitapas rataykachisparaq wasinta pichaspan tarirunankama maskanqa?
42015009	Tariruspanqa amistadninkunatawan vecinankunata huñuruspanmi ninqa: “Kusiysiwaychik, chinkarachisqay qollqetam tariruni” nispa.
42015010	Chaynatam Diospa angelninkunapas kusikun huchanmanta wanakuqmantaqa.
42015011	Jesusmi nirqa: —Huk runapam iskay churinkuna karqa.
42015012	Sullka kaqmi taytanta nirqa: “Taytáy, herencia saqewanaykitaqa qoykuwayña” nispa. Chaymi taytanñataq qoykarirqa.
42015013	Chay punchawkunallapim chay sullka kaq churinqa lliw kapuqninta aparikuspan karu llaqtaman ripukurqa. Chaypim mana allin kawsayman qokuruspan kapuqninta tukururqa.
42015014	Mana imayoqña kachkaptinmi chay kasqan llaqtapi huk hatun muchuy karurqa. Yarqaymanta kaspanmi
42015015	huk kaqnin wasiyoqtaña ruegakurqa imallapipas llamkachinanpaq. Wasiyoqñataqmi chakraman aviarurqa kuchikuna michimunanpaq.
42015016	Yarqaymanta kaspanmi kuchikunapa mikusqan algarrobotaña mikuykuyta munarqa ichaqa manam pipas chayllatapas qoykurqachu.
42015017	Huk punchawmi yuyaymanaspan piensarurqa: “Taytaypaq llamkaqkunaqa allin mikusqam kachkanku, ñoqañataqmi kaypi yarqaymantapas wañuruchkaniña.
42015018	Taytayman kutispayá nimusaq: ‘Taytáy, huchallikurunim Diospa contranpi hinaspa qampa contraykipi.
42015019	Manañam churiymi niwanaykipaq hinañachu kallani, huk kaqnin llamkapusuqnikita hinallañayá chaskiykullaway’ nispay.”
42015020	Hatarispanmá Taytanpa kasqanman kutirqa. —Karumantaraq taytan rikuruspanmi kuyapayakuywan kallpaylla taripaykurqa hinaspam abrazanakuykuspan muchaykurqa.
42015021	Hinaptinmi churinñataq nirqa: “Taytáy, huchallikurunim Diospa contranpi hinaspa qampa contraykipi. Manañam ‘churiymi’ niwanaykipaq hinañachu kallani” nispa.
42015022	Taytanñataqmi sirvientenkunata kamachirqa: “Sumaqnin pachawan pachachiychik, dedonmanpas anillota churaspayá usutaykachiychik.
42015023	Nakaychikyá wiran torotapas kusikuymanta mikunanchikpaq.
42015024	Kay churiyqa wañusqam karqa, kunanmi ichaqa kawsariramun, chinkarusqanmantam rikuriramun” nispa. Chaymi kusikuyllawanña fiesta rurayta qallarirqaku.
42015025	—Mayor churinñataqmi chakrapi llamkamusqanmanta wasiman chayaramuspan musicatawan tusuqkunata uyarirurqa.
42015026	Runanta qayaykuspanmi tapurqa imaraykum chaypiqa fiesta kasqanmanta.
42015027	Hinaptinmi runanñataq nirqa: “Wawqeki rikuriramuptinmi taytayki wiran torota nakarachin hinaspam fiestata rurachichkan sanollata hinaspa allinllata chaskiykusqanmanta” nispa.
42015028	Mayor wawqenñataqmi piñakuspan yaykuytapas mana munarqachu. Chaymi taytanña lloqsiykuspan ruegarqa yaykunanpaq.
42015029	Ichaqa taytantam nirqa: “Kaychika watañam tukuypi kasukuspay serviki ichaqa manam qoykuwarqankichu cabrachallatapas amistadniykunawan kusirikunaypaq.
42015030	Chuchumika warmikunawan kapuqniki tukuramuq churiki kutiramuptinmi ichaqa wiran animaltaraq nakarachipunki.”
42015031	Taytanñataqmi nirqa: “Churilláy, vida pasaqmasiymi qamqa kanki. Qampaqmi tukuy imaypas.
42015032	Wañusqanmanta kawsariramuq hinaspa chinkasqanmanta rikuriramuq wawqekimantaqa kusikuspam fiestata rurananchik” nispa.
42016001	Jesusmi discipulonkunata nirqa: —Apu runapam karqa mayordomon. Paypa contranpi mana allin rimaykunata uyarispanmi
42016002	qayaykuspa tapurqa: “Mana allin rimaykunatam qanmanta uyarini. Cuentata qoway llamkasqaykimanta, manañam mayordomoyqa kawaqñachu” nispa.
42016003	Chaymi mayordomoñataq piensarqa: “¿Imanaykusaqtaq patronniy manaña llamkanayta munaptinqa? Chakrapi llamkaytaqa manam atiymanchu, limosna mañakuytapas penqakunitaqmi.
42016004	Mayordomo kayniymanta wischuruwaptin amistadniykuna wasinpi chaskiykuwanankupaqmi tantearuni imam rurayta.”
42016005	Patronnin debeqkunata qayaykuspanmi hukninta nirqa: “¿Haykataq debekunki patronniyta?” nispa.
42016006	Hinaptinmi chay tapusqan runañataq nirqa: “Pachak barril aceitem” Chaymi mayordomoñataq nirqa: “Kayqa contrato rurasqayki papel. Kunallan pichqa chunkallamantaña mosoq documentota ruraykuway” nispa.
42016007	Nirqataqmi huknin debekuqnintapas: “¿Haykataq patronniyta debekunki?” nispa. Hinaptinmi payñataq nirqa: “Pachak tupu trigom” nispa. Chaymi paytapas nirqa: “Kayqa papelniki. Pusaq chunkallamantaña documentota ruraykuway” nispa.
42016008	Mana allin ruraq mayordomopa sacre kaywan rurasqantam patronnin alabarqa. —Runamasinkunawan imapas ruraypiqa Diospa churinkunamantapas aswan sacreqa kay tiempopi kawsaq runakunam.
42016009	—Chaymi nikichik: Mana allinkunapi gastanapaq qollqekichikwan amistadta ganaychik chaynapi qollqekichik manaña kaptinpas hanaq pachapi chaskisunaykichikpaq.
42016010	—Pisillapas confiana runaqa achkapipas confianapaqmi. Pisillatapas yanqacharuq runaqa, achka confiaykusqatapas yanqacharunqam.
42016011	Mana allinkunallapi gastana qollqepi mana confiana kaptikichikqa ¿pitaq confiasunkichikman cheqap kaqtaqa?
42016012	Runapa qollqenta gastakuruptikichikqa ¿kikikichikpa kaqtaqa pitaq qosunkichikman?
42016013	—Manam pipas servinmanchu iskay patrontaqa, huknintach cheqninman, huknintañataqcha kuyanman, hukninman ratakuspachá huknintañataq desprecianman. Manam serviwaqchikchu Diostawan qollqetaqa.
42016014	Qollqella kuyaq fariseokuna Jesusta uyarispanku burlakuptinkum
42016015	paykunata nirqa: —Qamkunaqa runa qawasunallaykichikpaqmi allin ruraq tukunkichik. Diosmi ichaqa reqsisunkichik mana allin sonqoyoq kasqaykichikta. Runakunapaq sumaqllaña rikchakusqanpas Diospaqqa millakuypaqmi.
42016016	—Moisespa qellqasqan leywan Diosmanta willakuqkunapa yachachisqanqa Bautizaq Juanpa willakuy qallarisqankamallam karqa. Chaymantapunim Diospa munaychakusqanmanta willakuchkanku hinaptinmi llapallanku yaykuypi atipakuchkanku.
42016017	—Cielowan kay pachach facilta chinkarunman leypa puntochallanpas chinkarunanmantaqa.
42016018	—Warminmanta rakikuruspan huk warmiwan casarakuq runaqa huchallikunmi. Huchallikuntaqmi qosanpa saqesqan warmiwan casarakuq runapas.
42016019	Jesusmi nirqa: —Huk apu runam grosella pachawan hinaspa linomanta fino pachakunawan churakuq hinaspam sapa punchaw ruraq admirakuypaq convidota.
42016020	Karqataqmi limosna mañakuq Lazaro sutiyoq runapas, apupa punkunpim heridasapallaña wischurayaq.
42016021	Paymi apupa mesanmanta wichimuqkunallawanpas saksaykuyta munaq. Heridankunatapas allqokunallañam asuykuspa llaqwaykuq.
42016022	Chayna kachkaspa limosna mañakuq runa wañukuptinmi almanta angelkuna aparurqa Abrahampa kasqanman. Aputapas wañukuptinmi pamparurqaku.
42016023	—Chay apu runam wañusqakunapa kasqanpi ñakarispan karumanta rikururqa Lazarota Abrahanwan kachkaqta.
42016024	Chaymi qaparirqa: “Taytáy Abraham, kuyapayariykullawaspaykiyá Lazarota kachamuway dedollanpipas yakuta apamuspan qallullaytapas nuyuykachinanpaq, ñoqaqariki kay ninapim ñakarichkani” nispa.
42016025	Abrahamñataqmi nimurqa: “Yuyariy churilláy, ñawpaq vidaykipiqa tukuy imayoqmi karqanki, Lazarom ichaqa muchuyllapi karqa. Kunanmi ichaqa hawkaña kaypi tarikuchkan, qamñataqmi chaypi ñakarichkanki.
42016026	Manataqmi kaylawmantaqa munaspankupas qamkuna lawmanqa pipas chimpamunmanchu nitaqmi ñoqayku lawmanpas pipas hamunmanchu uku-uku wayqo rakiwasqanchikrayku” nispa.
42016027	Chaymi apuñataq nirqa: “Chaynaqa taytáy Abraham, ruegakusqaykiyá taytaypa wasinpi kaqkunaman willachimunaykipaq.
42016028	Kachkanraqmi pichqa wawqeykuna, paykunaqa amañayá kaypi ñakariqqa hamuchunchu” nispa.
42016029	Hinaptinmi Abrahanñataq nirqa: “Chaypaqmi Moisespa hinaspa Diosmanta willakuqkunapa qellqasqanta hatallinku, chaytayá kasukuchunku.”
42016030	Hinaptinmi chay apuñataq nirqa: “Taytáy Abraham, manam kasukunmankuchu. Aswanqa wañuqkunamanta pillapas kutiruptinqa wanakunqakum” nispa.
42016031	Chaymi Abrahanñataq nirqa: “Moisespa hinaspa Diosmanta willakuqkunapa nisqankunata mana kasukuspankuqa manam creenmankuchu wañuqkunamanta huk kaqnin kawsarimuptinpas.”
42017001	Discipulonkunatam Jesus nirqa: —Huchallichiqkunaqa kanqapunim. Ichaqa ¡imaynaraq kanqa huchaman urmachiq runaqa!
42017002	Ñoqapi iñiq kay taksachakunamanta hukninta pipas huchallachiqpaqqa allinchá kanman molino rumita kunkanman wataruptinku lamar qochaman wischusqa kaynin.
42017003	Chaynaqa cuidakuychikyá. —Runamasiki huchallikusuptikiqa faltanmantayá anyaykuy. Faltanta reqsikuptinqa pampachaykuyá.
42017004	Huk punchawllapi qanchis kutita huchallikusuptikipas qanchis kutitam pampachanki huchanta reqsikuptinqa.
42017005	Señortam apostolninkuna mañakurqaku: —Yanapaykuwayku astawan iñiyniyoq kanaykupaq —nispa.
42017006	Hinaptinmi Señorñataq nirqa: —Mostazapa muhun hinallapas iñiynikichik kaptinqa niwaqchikmi kay purun higos sachata: “Sapikimanta pilakuspa lamar qochapiña sapichakuy” nispa hinaptinqa kasusunkichikmanmi.
42017007	—Yapusqanmanta otaq animal michimusqanmanta sirvientekichik kutiramuptinqa ¿yaqachum niwaqchik: “Mesapi tiyaykuspa mikukuy” nispa?
42017008	Manam, aswanqa niwaqchikqa: “Cenayta preparapamuway, servimuwaptiki mikuruptiy tomaruptiyñam qampas mikunki hinaspa tomanki” nispam.
42017009	Tanteayniymantaqa kamachisqallan rurasqanmantaqa manam patronqa runantaqa agradecekunmanchu.
42017010	Qamkunapas tukuy kamachisusqaykichikta ruraruspayá niychik: “Mana imapaq valeqmi kanchik, deberllanchiktam rurarunchik” nispa.
42017011	Jerusalenman Jesus rispanmi, Galilea lawpa hinaspa Samaria lawpa colindanta pasarqa.
42017012	Chaypi huknin llaqtachaman chayaruptinmi leprawan chunka onqoqkuna taripaykurqaku. Karullapi sayaykuspankum
42017013	qayakurqaku: —Señor Jesus, kuyapayariykullawayku —nispa.
42017014	Paykunata Jesus qawarispanmi nirqa: —Sacerdotekunawan qawachikamuychik —nispa. Richkaspankuñataqmi sanoyarurqaku.
42017015	Chaymi paykunamanta huknin sanoyarusqanta qawakuykuspan kutirirqa qaparillawanña Diosta alabastin.
42017016	Jesuspa chakinman qonqoranpa kumuykuspanmi graciasta qorqa. Payqa karqa Samaria lawmanta kaqmi.
42017017	Jesusmi nirqa: —¿Manachum chunka onqoqta sanoyachirqaniqa? ¿Maytaq wakin isqonqa?
42017018	¿Kay forastero runallachum kutimurqa Diosta alabananpaq?
42017019	Chaynata niruspanmi chay runata nirqa: —Hatarispayki pasakuy, iñiynikim sanoyarachisunki —nispa.
42017020	Diospa munaychakusqanqa haykapim chayamunanmanta fariseokuna tapuptinmi paykunata Jesus nirqa: —Diospa munaychakusqanqa manam suti riqsiyllachu hamunqa.
42017021	Manam ninqakuchu: “Kaypim kachkan” otaq “wakpim kachkan” nispaqa. Diospa munaychakusqanqa ñam qamkuna ukupiña kachkan —nispa.
42017022	Chaymantañataqmi discipulonkunata nirqa: —Hamuq punchawkunapim Diosmanta Hamuqpa kutimusqay punchawta rikuykuyta munankichik ichaqa manam rikunkichikchu.
42017023	“Kaypim kachkan” otaq “Wakpim kachkan” nisuptikichikqa amam qatinkichikchu.
42017024	Imaynam llipyay tukuy hinastinman kancharin, chaynam Diosmanta Hamuq Runapa Punchawniypas kanqa.
42017025	Ichaqa puntataqa anchataraqmi ñakarinay hinaspam uyariwaqniy runakunapa negasqan kanay.
42017026	Imaynam Noeypa tiemponpi sucedekurqa, chaynam sucedekunqa Diosmanta Hamuq Runa kutimuptiypas.
42017027	Noepa tiemponpim mikurqaku, upyarqaku, casarakurqaku hinaspa casarachinakurqaku Noey buqueman yaykunankama chaymi paykunataqa sinchi para chayaramuspa lliwta chinkarachirqa.
42017028	Lotpa punchawninkunapipas chaynam pasakurqa. Runakunam mikurqaku, upyarqaku, rantikurqaku, tarpurqaku, wasikunata hatarichirqaku.
42017029	Sodoma llaqtamanta Lotpa lloqsisqan punchawmi ichaqa cielomanta rupachkaq azufre paraykamuspan llapallan runata chinkarachirqa.
42017030	Chaynam kanqa Diosmanta Hamuq Runa rikuriykamuptiypas.
42017031	—Chay punchawpiqa wasinpa hawanpi kaqpas amañayá uraykamuchunchu imanpas horqoqqa. Chakrapi kaqpas amañayá qepamanqa qawarichunchu.
42017032	Yuyaychikyá Lotpa warmintaqa imam sucedesqanta.
42017033	Pipas vidallan cuidakuqqa pierderunqam, vidan pierderuqmi ichaqa waqaychanqa.
42017034	—Chay tutapim iskay runakuna camapi kachkanqaku, hukninmi apasqa kanqa, hukninñataq saqesqa.
42017035	Iskay warmikunam kutakuchkanqaku. Hukninmi apasqa kanqa, hukninñataq saqesqa. [
42017036	Iskay runakunam chakrapi kachkanqaku, hukninmi apasqa kanqa hukninñataq saqesqa.]
42017037	Chaymi uyariqninkuna Jesusta tapurqaku: —Señor ¿maypitaq chaykunaqa sucedekunqa? —nispa. Hinaptinmi Jesusñataq nirqa: —Maypim ayapa kasqanpim ullachkukuna huñunakunqa —nispa.
42018001	Mana pisipaspa tukuy tiempopi Diosta mañakunamantam rikchanachispan Jesus nirqa:
42018002	—Huk llaqtapim karqa Diosta mana manchakuq hinaspa runakunatapas mana respetaq juez.
42018003	Chay llaqtapi yachaq viudam payman rispa ruegakuq: “Contraypi kaq runamanta justiciaykullaway” nispa.
42018004	Unayña viuda ripayaptinmi arreglo rurayta mana munachkaspanpas, tantearikuruspa nirqa: “Diosta mana manchakuspaypas hinaspa runakunata mana respetachkaspaypas
42018005	hamupayawasqanraykuyá arreglota ruraykapusaq mana chayqa, kutinyamuspanmi umayta nanachiwanman” nispa.
42018006	Uyariychikyá chay mana allin juezpa nisqanta.
42018007	Chaynaqa ¿manachum Diosqa akllasqankunapa tuta punchaw qayakuyninta uyariykuspan allin arreglota ruranqa?
42018008	Nikichikmi, cheqaptapunipas payqa chayllam allin arreglota ruranqa. Diosmanta Hamuq Runa yapatawan kay pachaman kutimuspayqa ¿tarimusaqraqchuch iñiyniyoq runakunata?
42018009	Justo runakuna kasqankupaq hapikuspanku runamasinku despreciaqkunatam Jesus rikchanachispan nirqa:
42018010	—Iskay runakunam rirqaku temploman Diosta mañakunankupaq. Hukninmi karqa fariseokunamanta hukninñataq impuesto cobraqkunamanta.
42018011	Fariseom sayaykuspan kikillanpaq kaynata mañakurqa: “Graciastam qoyki Diosnilláy. Ñoqaqa manam kani pimantapas qollqen qechuqchu nitaq mana allin ruraqchu nitaq hukwan pierdekuqchu nitaq wak impuesto cobraq runa hinachu.
42018012	Ñoqaqa semanapim iskay kutita ayunani, ganasqaykunamantapas chunkamantam hukninta qomuyki” nispa.
42018013	Impuesto cobraqñataqmi karuneqpiraq sayaykuspa altotapas mana qawarispan qasqonta takakuspan nirqa: “Dioslláy, huchasapam kallani, kuyapayariykullawayá” nispa.
42018014	Chaynaqa fariseomantapas huchanmanta pampachasqaqa wasintaqa kutikurqa impuesto cobraqmi. Pipas hatunchakuqqa humillasqam kanqa, pipas humillakuqñataqmi hatunchasqa kanqa.
42018015	Wawakunatam pusamurqaku Jesus llachpaykunanpaq. Discipulonkunañataqmi chayta qawaykuspa qaqcharqaku pusamuqkunata.
42018016	Jesusñataqmi paykunata qayaykuspan nirqa: —Ama harkaychikchu wawakuna ñoqaman hamunanta. Kay wawakuna hina kaqkunapaqmi Diospa munaychakusqanqa.
42018017	Cheqaptam nikichik, pipas wawakuna hina Diospa munaychakusqanta mana chaskispaqa manapunim chaymanqa yaykunqachu.
42018018	Allin reqsisqa huk runam Jesusta tapurqa: —Allin yachachikuq ¿imatataq rurasaq wiñay kawsanaypaq? —nispa.
42018019	Chaymi Jesusñataq nirqa: —¿Imanasqataq “allin yachachikuq” niwanki? Diosllam allinqa.
42018020	Qamqa yachankim Diospa kamachikuyninkunata, chay kamachikuykunam nin: “Amam hukwanqa pierdekunkichu, amam pitapas wañuchinkichu, amam suwakunkichu, amam pimantapas llullataqa rimankichu, tayta-mamaykita respetay” nispa.
42018021	Hinaptinmi chay runañataq nirqa: —Warma kasqaymantaraqmi chaykunataqa kasukurqani.
42018022	Chayta uyarispanmi Jesus nirqa: —Chaywanpas kayraqmi faltasunki, rispaykiyá rantikaramuy tukuy kapuqnikita hinaspayá chay qollqeta wakchakunaman qoykariy, chaynapim hanaq pachapi kapuqnikikuna kanqa, chaymanta kutimuspañam ñoqawan rinki.
42018023	Chay runam chaynata uyariruspan llakikururqa apullaña kasqanrayku.
42018024	Chayna ancha llakisqata Jesus qawarispanmi nirqa: —¡Mayna sasatam apu runakunaqa yaykunqa Diospa munaychakusqanmanqa!
42018025	Apu runa Diospa munaychakusqanman yaykunanmantaqa, camelloch yaqapas agujapa rinrinta usturunman —nispa.
42018026	Uyariqninkunañataqmi tapukurqaku: —Hinaptinqa ¿pitaq salvakuytaqa atinman? —nispa.
42018027	Chaymi Jesusñataq nirqa: —Runakunaqa manam atinmanchu, Diospaqmi ichaqa tukuy imapas atinallan —nispa.
42018028	Hinaptinmi Pedroñataq nirqa: —Ñoqaykuqa imaykutapas saqeruspam qanwan purichkaniku.
42018029	Hinaptinmi Jesusñataq nirqa: —Cheqaptapunim nikichik, pipas Diospa munaychakusqanrayku saqenqa wasinta, warminta, wawqe-paninkunata, turi-ñañankunata, tayta-mamanta, churinkunata
42018030	hinaspaqa kay pachapim chaskinqa llapa iman saqesqankunamantapas mastaraq, hamuq tiempopiñataqmi wiñaypaq kawsanqa.
42018031	Chunka iskayniyoq akllasqankunata huklawman sapaqchaykuspanmi Jesus nirqa: —Jerusalen llaqtamanmi richkanchik, chaypim Diosmanta Hamuq Runamanta willakuqkunapa tukuy ima qellqasqan cumplikunqa.
42018032	Mana castanchik runakunaman entregasqa kaptiymi burlakuwanqaku, kamiwaspankum toqawanqaku.
42018033	Azotewaspankum wañurachiwanqaku, ichaqa kimsa punchawmantam kawsarimusaq.
42018034	Discipulonkunañataqmi imayrikuqtapas mana entienderqakuchu. Chay rimasqanqa pakasqa hina kasqanraykum mana entienderqakuchu.
42018035	Jerico llaqtaman Jesus hichpaykuchkaptinmi ñanpa patanpi limosnata mañakuspan ñawsa tiyachkarqa.
42018036	Achkallaña runakuna pasasqanta uyarispanmi tapukurqa imam chayqa kasqanmanta.
42018037	Nazaretmanta kaq Jesus pasasqanta willaykuptinkum
42018038	qaparirqa: —Davidpa mirayninmanta hatun kamachikuq Jesus, llakipayariykullawayá —nispa.
42018039	Jesuspa ñawpaqnin riqkunam qaqcharqaku upallananpaq, payñataqmi aswanraq qaparirqa: —Davidpa mirayninmanta hatun kamachikuq Jesus, llakipayariykullaway —nispa.
42018040	Hinaptinmi Jesus sayaykuspa payta pusachimurqa. Hichpamuptinmi tapurqa:
42018041	—¿Imatataq munanki qampaq ruranayta? —nispa. Chaymi ñawsañataq nirqa: —Señor, qawarikuytam munani —nispa.
42018042	Chaymi Jesusñataq nirqa: —Qawarikuy. Iñiynikim sanoyarachisunki —nispa.
42018043	Chaypunilla qawarikuruspanmi Diosta alabastin Jesuswan pasakurqa. Llapa runakunapas Diostam alabarqaku admirakuypaq rurasqankunata qawaykuspanku.
42019001	Jerico llaqta ukunta Jesus pasachkaptinmi
42019002	impuesto cobraq runakunapa jefen Zaqueo sutiyoq apu runa
42019003	Jesus reqsiykuyta munarqa, ichaqa manam atirqachu achkallaña runakuna kasqanrayku, payqa taksalla sayayniyoqmi karqa.
42019004	Kallpaylla ñawparuspanmi purun higos sachaman seqarurqa chayninta Jesus pasaptin reqsiykunanpaq.
42019005	Chay sitioman Jesus chayaruspanmi payta qawarispan sutinmanta qayaykurqa: —Zaqueo, chaylla uraykamuy, wasikipim kunan samasaq —nispa.
42019006	Utqayman uraykamuspanmi kusisqallaña wasinman pusarqa.
42019007	Rikuqninkunañataqmi Jesuspa contranpi rimarqaku: —Huchasapa runapa wasinmanmi yaykurun samakunanpaq —nispa.
42019008	Zaqueoñataqmi Señorpa qayllanpi sayaykuspa nirqa: —Señor, kapuqniykunatam partenta wakchakunaman qosaq, engañaspay suwakusqaykunamanñataqmi tawa kuti mirayniyoqtaña kutichipusaq —nispa.
42019009	Chaymi Jesusñataq nirqa: —Runakunapa salvaqninmi kay wasiman chayaramuni, kay runapas Abrahampa mirayninmanta kaqmi.
42019010	Diosmanta Hamuq Runaqa chinkasqakunata maskaspay salvaqmi hamurqani.
42019011	Jerusalenman Jesus hichpachkaptinmi payta uyariqkuna piensarqaku Diospa munaychakusqanqa chay-chay punchawkunallapiña karunanmanta.
42019012	Chayraykum rikchanachispan paykunaman nirqa: —Reqsisqa ayllumanta kaq runam huklaw nacionta rirqa rey kananpaq nombramienton chaskiq.
42019013	Manaraq richkaspanmi chunkantin serviqninkunata qayaykuspan sapakamaman waranqa qollqeta qoykarirqa: “Kutimunaykamam kaywan negociachkankichik” nispa.
42019014	Illaruq runapa enemigonkunañataqmi paypa qepallanta comisionta pasachirqaku: “Manam munanikuchu chay runaqa reyniyku kananta” nispa.
42019015	Rey kananpaq nombrasqaña llaqtanman kutiruspanmi qollqe qosqan serviqninkunata qayachirqa chaynapi sapakamapa qollqe mirachisqanta yachananpaq.
42019016	Punta kaq hamuruspanmi nirqa: “Señor, qollqekiqa huk chunka waranqatawanmi mirarun” nispa.
42019017	Chaymi reyñataq nirqa: “Kusallañam, allin sirviente. Pisillapas saqesqaywan confianapaq kasqaykimantam chunka llaqtapa gobiernaqnin kanki” nispa.
42019018	Chaymantañataqmi huknin hamuq nirqa: “Señor, qollqekiqa pichqa waranqatawanmi mirarun” nispa.
42019019	Chaymi reyñataq nirqa: “Qampas pichqa llaqtatam gobiernanki” nispa.
42019020	Hukninñataqmi nirqa: “Señor, kayqa qollqeki. Kipuykuspaymi hinallata churapurqayki.
42019021	Manchakurqaykim qollqekitaqa mana kachariq kasqaykirayku, qamqariki mana churasqaykitam apakunki, cosechakuykunkipas mana tarpusqaykitataqmi” nispa.
42019022	Chaymi reyñataq nirqa: “¡Mana imapaq valeq sirviente! Simillaykim condenarusunki. Qollqeyta mana kachariq kachkaptiyqa, mana churasqayta apakuq kachkaptiyqa hinaspa mana tarpusqayta cosechakuykuq kachkaptiyqa,
42019023	qollqeytaqariki prestaqkunamanmi qoykuwaq karqa chaynapi mirayniyoqtaña chaskikunaypaq.”
42019024	Chaynata niruspanmi chaypi kaqkunata kamachirqa: “Chay runamanta qollqeta qechuspa chunka waranqa mirachiq runaman qoykuychik” nispa.
42019025	Hinaptinmi paykunañataq nirqaku: “Señor, payqa kachkan chunka waranqa qollqeyoqñam” nispa.
42019026	Chaymi reyñataq nirqa: “Kapuqniyoqqa astawanraqmi chaskinqa, mana kapuqniyoqkunamantam ichaqa aslla kapuqninpas qechusqa kanqa.
42019027	Rey kanaypaq mana munaq enemigoykunatapas pusamuspaykichikyá qayllaypi wañuchiychik.”
42019028	Chay rikchanachiyta tukuruspanmi paykunapa ñawpaqninta Jerusalen llaqtaman rirqa.
42019029	Olivos sutiyoq moqomanmi hichpaykurqa, chay lawpim kachkan Betfaqe llaqtachawan Betania llaqtacha. Chaymanta iskay discipulonkunata Jesus kachaspanmi nirqa:
42019030	—Riychik wak chimpa llaqtachata, chayaruspaykichikmi tarinkichik manaraq pipapas sillakusqan watasqa malta asnota, paskaramuspayá aysaramuychik.
42019031	Pipas: “¿Imapaqtaq paskankichik asnoyta?” nispa tapusuptikichikqa qamkunam ninkichik: “Señormi necesitachkan” nispa.
42019032	Rispankum Jesuspa nisqanta hinalla tariykurqaku.
42019033	Asnoyoqkunañataqmi paskasqankuta rikuruspanku nirqaku: —¿Imapaqtaq paskankichik asnoyta? —nispa.
42019034	Chaymi paykunañataq nirqaku: —Señormi necesitachkan —nispa.
42019035	Jesusman asnota aysaramuspankum pachankuwan caronarqaku chaymi Jesusñataq sillakuykurqa.
42019036	Riptinmi ñanman runakuna pachankuta mastarqaku.
42019037	Olivos Moqomanta uraykuchkaptinkum llapallan qatiqninkuna kusikuymanta qaparispa Diosta alabarqaku milagrokuna rikusqankumanta.
42019038	Paykunam nirqaku: —¡Alabasqayá kachun Señorpa sutinpi hamuq Reyqa! ¡Hawkayay kachun hanaq pachapi! ¡Alto-altopi kaqkunayá Diosta alabachunku! —nispa.
42019039	Wakin fariseokunañataqmi, runakuna ukumanta lloqsiykuspanku Jesusta nirqaku: —Yachachikuq, upallachiy kay discipuloykikunata —nispa.
42019040	Chaymi Jesusñataq nirqa: —Paykuna upallaruptinqa rumikunañach qaparinman —nispa.
42019041	Jerusalenman hichpaykuspanñataqmi llaqtata qawarispan waqarqa,
42019042	paymi nirqa: —¡Ima allinraq kanman kay punchawnikipi hawkayaynikipaq kaqta entiendeykuptikiqa! Kunanqariki qanmanta pakasqaraqmi kachkan.
42019043	Hamuchkanmi punchawkuna, enemigoykikuna muyuriqnikipi cercota hatarichiptinkum mana maynintapas lluptiyta atinkichu.
42019044	Pampamanmi wischurusunki chaypi yachaqkunatawan, perqaykipi rumikunapas manañam kanqachu, watukamusuqniki Diosta mana reqsikusqaykirayku.
42019045	Temploman Jesus yaykuykuspanmi, chaypi rantikuqkunata qarqoyta qallaykurqa, paykunatam
42019046	nirqa: —Bibliam nin: “Temployqa Mañakuwananku Wasiwan sutiychasqam kanqa” nispa. Aswanqa qamkunaqa suwakunapa machayninta hinam rurarusqankichik.
42019047	Sapa punchaw Templopi Jesus yachachiptinmi sacerdotekunapa jefenwan Diospa leynin yachachiqkuna hinaspa llaqtapi kamachikuqkuna wañurachiypi rirqaku.
42019048	Ichaqa manam imanaytapas atirqakuchu payta uyarinankupaq chaypi llapallan runakuna kasqankurayku.
42020001	Huk punchawmi runakunata templopi Jesus yachachispan allin noticiata willachkarqa, rimaptinmi sacerdotekunapa jefenwan Diospa leynin yachachiqkuna hinaspa judiokunapa kamachiqninkuna chayaruspa
42020002	tapurqaku: —Niwayku ¿ima derechoykiwantaq chaykunataqa rurachkanki? ¿Pitaq autorizasurqanki? —nispanku.
42020003	Chaymi Jesusñataq nirqa: —Ñoqapas tapusqaykichikyá:
42020004	¿Pitaq bautizananpaq Juantaqa kachamurqa Dioschu icha runakunachu? —nispa.
42020005	Chaynata Jesus tapuptinmi kikinpura tanteanakurqaku: —“Sichum Diosmi kachamurqa” niptinchikqa, “¿Imanasqataq manaqa creerqankichikchu?” niwasunchiki.
42020006	Manataqmi nichwanchu “Runakunallam kachamurqa” nispaqa, chaynata niptinchikqa llapa runakunam rumiwan chamqaparuwachwan, Juantaqariki hapinku Diosmanta willakuqpaqmi —nispa.
42020007	Chaymi Jesusta nirqaku: —Manam yachanikuchu pipa kachamusqantapas —nispa.
42020008	Hinaptinmi Jesusñataq nirqa: —Manataqmi ñoqapas nisqaykichikchu ima derechoywanmi kaykuna rurasqaytapas —nispa.
42020009	Jesusmi rikchanachispan runakunata nirqa: —Huk runam chakranpi uvasta plantarurqa hinaspam llamkaq runakunaman chakranta arriendakuruspan unaypaq illarurqa.
42020010	Uvas cosecha chayaramuptinmi runanta kacharqa llankaqkunamanta tupaqninta mañamunanpaq. Paykunañataqmi runanta maqaparuspanku mana imayoqta kutirichirqaku.
42020011	Yapatawanmi huknin runanta kacharqa, paytapas insultaspankum maqaparqaku hinaspam mana imayoqta kutirichirqaku.
42020012	Kimsa kaqpipas kacharqaraqmi huknin runanta, ichaqa paytapas maqaparuspankum chakranmanta wischururqaku.
42020013	—Chakrayoqmi tantearqa: “¿Imatañataq ruraykusaq? Chaynaqa, kuyasqay churiytañayá kachasaq, paytaqa respetanqakuch” nispa.
42020014	Ichaqa chay llamkaqkuna payta rikuruspankum ninakurqaku: “Paymi chaskinqa herenciataqa, paytaqa wañurachisunyá ñoqanchikña dueño kananchikpaq” nispa.
42020015	Chakramanta horqoruspam wañurachirqaku. Jesusmi paykunata tapurqa: —Chaynaqa ¿imatataq ruranqa chakrayoqqa?
42020016	Payqa kutiruspanmi llamkaqkunata wañurachispan chakranta hukkunamanña arriendakunqa. Jesuspa chayna nisqanta uyariruspankuñataqmi: —Amayá Diospas chaytaqa munachunchu —nirqaku.
42020017	Paykunata qawarispanmi Jesus tapurqa: —¿Ima ninantaq: “Wasi perqaqkunapa wischupakusqanku rumiqa, cimientopi esquinan hapiq rumiñam rikurirurqa” nispa Bibliapa nisqanqa?
42020018	Chay rumiman wichiqkunam pakipasqa kanqaku, rumipa hapisqankunañataqmi ñutusqa kanqaku.
42020019	Diospa leynin yachachiqkunapiwan sacerdotekunapa jefenkunam musyakururqaku Jesuspa rikchanachisqanqa paykunapa contranpi kasqanta. Chay ratollapi presocharuyta munaspapas manam atirqakuchu runakunata manchakusqankurayku.
42020020	Chaymi justo tukuq runakunataña kacharqaku imapipas pantarachimunankupaq chaynapi chaymansumlla acusaspa prefectoman entreganankupaq.
42020021	Paykunam Jesusta nirqaku: —Yachachikuq, yachanikum qamqa imam kaqllata rimaspayki yachachisqaykita. Pimanpas mana sayapakuspaykim cheqapllata yachachinki Diospa munasqanman hina kawsananchikpaq.
42020022	Niykuwaykuyá: ¿Allinchu Rey Cesarman impuesto pagayninchik icha manachu? —nispa.
42020023	Llullawan tapusqankuta musyaruspanmi Jesus nirqa:
42020024	—Qollqeta qawachiwaychik. Kay qollqepiqa ¿pipa uyanwan pipa sutintaq kachkan? —nispa. Hinaptinmi paykunañataq nirqaku: —Rey Cesarpam —nispa.
42020025	Chaymi Jesusñataq nirqa: —Rey Cesarpa kaqtaqa paymanyá qoychik, Diosmanñataq paypa kaqta —nispa.
42020026	Runakunapa qayllanpi mana pantaspa allinta contestaruptinmi admirasqallaña upallakururqaku.
42020027	Wañuqkunapa kawsarimuynin negaq wakin saduceokunam Jesusman asuykuspan tapurqaku:
42020028	—Yachachikuq, Moisespa qellqasqanpim niwachkanchik: “Casado runa mana churiyoq wañuruptinqa, wawqenmi viudawan casarakunqa hinaptinmi churinpas wañukuqpa churin hinaña kanqa chaynapi wañukuqpa miraynin kananpaq” nispa.
42020029	Huk kutipim qanchis wawqekuna karqa. Mayor kaq casarakuruspanmi mana churiyoq wañukurqa.
42020030	Chaymi viudawanqa wañukuqpa sullkanña casarakururqa, ichaqa paypas mana churiyoqmi wañukurqa.
42020031	Kimsa kaq wawqenpas viudawan casarakuruspanmi mana churiyoq wañukurqa. Chaynallatam rurarqa qanchisnintin sullkankunapas, ichaqa paykunapas mana churiyoqmi wañukurqa.
42020032	Chaymantam viudapas wañukurqa.
42020033	Chaynaqa wañuqkuna kawsarimuptinqa ¿mayqanpa warmintaq kanqa qanchisnintin paywan casarakuchkaptinqa? —nispa.
42020034	Chaymi Jesusñataq nirqa: —Kay pachapi runakunaqa casarakunkum, hinaspapas casarachinakunkum.
42020035	Hanaq pachaman chayaspa kawsarimunanpaq kaqkunaqa manañam casarakunkuchu nitaqmi casarachinakunkupaschu.
42020036	Kawsarimuspankuqa manam wañunqakuñachu, paykunaqa angelkuna hinaña kaspam Diospa churin kanqaku.
42020037	Wañuqkunapa kawsarimunanmantaqa Moisespas yachachirqam tankar kichkapi imam sucedekusqanwan. Señortam suticharqa Abrahampa Diosninwan, Isaacpa Diosninwan hinaspa Jacobpa Diosninwan.
42020038	Chaynaqa Diosqa manam wañusqakunapa Diosninchu ichaqa kawsaqkunapa Diosninmi, paypaqa llapallanmi kawsachkan.
42020039	Chaynata Jesus niruptinmi Diospa leynin yachachiqkunamanta wakinnin nirqa: —Yachachikuq, allintam rimarunki —nispa.
42020040	Chayraykum manchakururqakuña tapukuytapas.
42020041	Jesusmi paykunata tapurqa: —¿Imaynanpitaq ninku Cristoqa Davidpa miraynin kasqanta?
42020042	Davidmi Salmos libropi nichkan: “Señor Diosmi Señorniyta nirqa: ‘Enemigoykikunata vencenaykamayá alleqniypi tiyay. Enemigokikunata saruchinaykamayá alleqniypi tiyaykuy’ nispa.”
42020044	¿Imaynataq Cristoqa Davidpa mirayninqa kanman, Davidpuni “Señorniy” nispa Cristomanta rimachkaptinqa?
42020045	Llapa runakuna uyarichkaptinmi discipulonkunata Jesus nirqa:
42020046	—Cuidakuychik Diospa leynin yachachiqkunamanta, paykunaqa qoysu pachawan puriytam gustanku, plazakunapipas respetollawanña rimaykunatam munanku, huñunakunanku wasikunapipas hinaspa convidokunapipas ñawpaqllapi tiyaytam munanku.
42020047	Viudakunapa imallantapas qechuruspam allin runa tukuspa una-unayta Diosta mañakunku, chayraykum paykunaqa wakinmantapas aswan castigasqaraq kanqaku.
42021001	Jesusmi qawachkarqa ofrenda churananku baulman apukunapa ofrenda churasqanta.
42021002	Qawarirqataqmi iskay qollqechakuna churaq wakcha viudatapas.
42021003	Chaymi nirqa: —Cheqaptapunim nikichik, wak wakcha viudam llapallan apukunapa churasqanmantapas aswan achkataqa churaykun.
42021004	Apukunaqa puchuq qollqellankutam churarqa, wak viudam ichaqa wakcha kayninpi mantienekunanpaq kaqta llapallanta qoykun.
42021005	Kuyayllapaq rumikunawan hinaspa Diosman regalasqa sumaq adornokunawan allichasqa templomanta wakinkuna rimaptinkum Jesus nirqa:
42021006	—Kay qawasqaykichikkunatam hamuq punchawkunapi tuñichinqaku, manam chulla rumipas perqasqaqa puchunqachu.
42021007	Jesustam tapuykurqaku: —Yachachikuq ¿haykapitaq kay nisqaykikunaqa kanqa? ¿Ima señaltaq kanqa manaraq chaykuna pasakuchkaptinqa? —nispa.
42021008	Chaymi Jesusñataq nirqa: —Allinta qawakuychik, yanqataq pipas pantachisunkichikman. Achkaqmi hamunqaku ñoqapa sutiypi: “Ñoqam kani Cristo, ñam tiempoqa chayaramunña” nispa. Ichaqa amam paykunawanqa rinkichikchu.
42021009	Guerrakunamanta hinaspa chaqwakunamanta uyarispaykichikqa amam mancharikunkichikchu. Chaykunaqa puntatam sucedekunan ichaqa kay tiempoqa manam tukunqaraqchu.
42021010	—Huk nacionmi peleanqa huklaw nacionwan chaynataq huk gobiernopas huklaw gobiernowan.
42021011	Tukuy hinastinpim kanqa manchakuypaq terremotokuna, muchuykuna hinaspa onqoykuna. Cielokunapipas kanqam mancharikuypaq hatun señalkuna.
42021012	—Ichaqa manaraq chaykuna pasakuchkaptinqa presochasqa hinaspa ñakarichisqam kankichik. Huñunakunanku wasikunaman pusasqa kaspam carcelasqa kankichik. Ñoqaraykum juzgasqa kanaykichikpaq reykunaman hinaspa gobiernaqkunaman pusasqa kankichik.
42021013	Chaykunaqa sucedesunkichik ñoqamanta willakunaykichikpaqmi.
42021014	Amam yuyaymanankichikchu imam rimanaykichikmantaqa.
42021015	Enemigoykichikkunata upallachinaykichikpaqmi hinaspa mana imanasunaykichikpaqmi yachaywan rimanaykichikpaq palabrakunata qosqaykichik.
42021016	Wakinnikichiktam tayta-mamallaykichik, wawqellaykichik, ayllullaykichik hinaspa amistadllaykichik traicionarusunkichik chaymi wakinnikichikqa wañuchisqa kankichik.
42021017	Ñoqaraykum llapa runakuna cheqnisunkichik.
42021018	Chaywanpas umaykichikpi chullalla chukchaykichikpas manam chinkanqachu.
42021019	Pipas takyaqmi kawsayniyoqqa kanqa.
42021020	—Jerusalenpa muyuriqninpi tropakunata qawarispaqa, chay llaqta purmachinanku tiempo chayaramusqantam yachankichik.
42021021	Judea lawpi kaqkunaqa orqokunamanyá ayqechunku, Jerusalen llaqtapa chawpinpi kaqkunapas lloqsichunkuyá. Chakrapi kaqkunapas amañayá llaqtamanqa kutiykuchunkuchu.
42021022	Chay punchawkunaqa Diospa castiganan punchawkunam kanqa Bibliapi nisqankuna cumplikunanpaq.
42021023	¡Imaynaraq kanqaku chay punchawkunapi wiksayoq otaq ñuñuq wawayoq warmikunaqa! Dios kay llaqtakunata castigaptinmi llakikuyllaña kanqa.
42021024	Espadawanmi wañuchinqaku, llapallan nacionkunamanmi presochasqata pusanqaku. Mana judio kaq runakunañam Jerusalen llaqtataqa munaychakunqaku, chaynaqa kanqa mana judio runakunapa munaychakusqan tiempo tukunankamam.
42021025	—Señalkunam kanqa intipi, killapi hinaspa lucerokunapi. Kay pachapipas nacionnintin runakunam mana ima rurakuytapas atispanku mancharisqallaña kanqaku lamar qochapa hinaspa olakunapa qapariyninwan.
42021026	Runakunam wañuypa patanpi hinaña kanqaku mancharikuymanta kay pachapi tukuy imapa pasananta suyaspa, cielokunapi tukuy ima kaqkunapas katkatatanqam.
42021027	Hinaptinmi runakuna rikuwanqaku hatun atiyniywan hinaspa kanchariyniywan puyupi hamuchkaqta.
42021028	Chaykuna pasakuptinqa kallpanchakuspayá qawarikuychik, librasqa kanaykichikqa hichpamuchkanñam.
42021029	Chaynata niruspanmi kay rikchanachiyta nirqa: —Qawariychik higos sachatawan llapallan sachakunata.
42021030	Ikllirimuptinqa yachankichikñam poqoy hichpamusqanta.
42021031	Chaynam nisqaykuna sucedekuptinqa yachankichik Diospa munaychakunanqa hichpamusqantaña.
42021032	—Cheqaptapunim nikichik, tukuy kaykunaqa cumplikunqa manaraqpas kay miray runakuna chinkachkaptinmi.
42021033	Cielopi kaqkunapas chaynataq kay pachapas chinkarunqam, nisqaykunam ichaqa mana chinkanqachu.
42021034	—Allintayá qawakuychik, yanqañataqmi viciokunapi, machakuykunapi hinaspa kay pachapi imapas kaqkunapi afanakuchkaqta qonqayllamanta chay punchawkuna tariramusunkichikman.
42021035	Kay pachapi llapallan runakunataqa toqlla hinam qonqayllamanta hapiramunqa.
42021036	Listolla kaspayá tukuy tiempopi Diosta mañakuychik tukuy kaykuna hamuqmanta lluptinaykichikpaq chaynapi Diosmanta Hamuq Runapa qayllaypi kanaykichikpaqpas.
42021037	Jesusmi punchawpiqa templopi yachachiq, tutankunañataqmi Olivos Moqoman riq chaypi samananpaq.
42021038	Sapa tempranonñataqmi runakuna riqku temploman Jesuspa yachachisqanta uyarinankupaq.
42022001	Mana Qonchuyoq Tanta Mikunanku otaq Pascua Fiestam hichpamuchkarqaña.
42022002	Hinaptinmi sacerdotekunapa jefenkunawan Diospa leynin yachachiqkuna runakunata manchakuspanku imaynam Jesus wañurachiyta maskarqaku.
42022003	Chunka iskayniyoq discipulonkunamanta Iscariotewan sutichasqanku Judasman Satanas yaykuruptinmi
42022004	pay rirqa sacerdotekunapa jefenkunawan hinaspa templopi guardiakunawan parlaq, rirqaqa Jesusta imaynam traicionananpaq rimanakuqmi.
42022005	Chaymi kusisqallaña paganankupaq prometekurqaku.
42022006	Chaymi Judasñataq “allinmi” nispan runakunapa mana yachasqallanta maskarqa haykapim entregaykuyta.
42022007	Mana Qonchuyoq Tanta Mikunanku otaq Pascuapi Diospaq carnero wañuchinanku punchawpim
42022008	Pedrotawan Juanta Jesus kacharqa pascua mikuyta alistamunankupaq.
42022009	Maypim mikunankupaq tapuptinkuñataqmi
42022010	Jesus nirqa: —Llaqtaman yaykuchkaspam puyñupi yaku apachkaq runawan tupankichik, paytam qatinkichik yaykusqan wasikama.
42022011	Wasiyoqtam ninkichik: “Yachachikuqmi nimusunki: ‘¿Mayqan cuartopitaq Pascua mikuyta cenasaq discipuloykunawan?’ nispa.”
42022012	Chaymi qawachisunkichik hatun cuartota wasipa altosninpi ña allichasqataña, chaypiyá preparamuychik.
42022013	Rispankumá tariykurqaku Jesuspa nisqanman hina, chaypim Pascua mikuyta prepararqaku.
42022014	Horaña karuptinmi apostolninkunapiwan mikunanpaq tiyaykurqa.
42022015	Chaypim Jesus nirqa: —Manaraq ñakarichkaspaymi anchallataña munarqani qamkunawan kay pascua carnero mikuykuyta.
42022016	Nikichikmi: Manañam mikusaqchu Diospa munaychakusqanpi cumplikunankama —nispa.
42022017	Vinoyoq vasota hapiykuspanmi Diosman graciasta qoykuspan nirqa: —Kay vasomantayá sapakama tomaykuychik.
42022018	Nikichikmi: Kay vinotaqa manañam tomasaqñachu Diospa munaychakusqan chayamunankama —nispa.
42022019	Tantatapas hapiykuspanmi graciasta qorqa hinaspam parteykarispan nirqa: —Kaymi cuerpoy qamkunarayku entregasqa. Chaynatam qamkunapas rurankichik ñoqata yuyariwaspa —nispa.
42022020	Cenaruspankuñataqmi vinoyoq vasota hapiykuspan nirqa: —Kay vinoqa yawarniywan rurasqa mosoq contratom. Yawarniyqa qamkunarayku chaqchusqam.
42022021	Traicionawaqniy runapa makinmi ñoqapawan kuska kay mesapa hawanpi kachkan.
42022022	Diosmanta Hamuq Runaqa Diospa nisqanman hinam wañusaq ichaqa ¡imaynaraq kanqa traicionawaqniy runaqa! —nispa.
42022023	Apostolkunañataqmi tapunakuyta qallaykurqaku: —¿Mayqanninchiktaq chaytaqa rurachwan? —nispa.
42022024	Discipulonkunam atipanakurqaku mayqanninkum astawan reqsisqa kanankumanta.
42022025	Hinaptinmi Jesus nirqa: —Kay pachapi gobiernaqkunam runakunapi munaychakunku hinaptinmi munaychakusqan runakunañataq hapin allin ruraqpaq.
42022026	Qamkuna ukupiqa manam chaynachu kanqa. Qamkunamanta aswan yuyayniyoq kaqqa sullka kaq hinam kanqa, kamachikuqñataqmi servikuq hina kanqa.
42022027	¿Mesapi tiyaqchu icha mesaman serviqchu aswan reqsisqaqa kanman? Cheqaptapunipas mesapi tiyaqmi. Ñoqam ichaqa serviqnikichik hina qamkuna ukupi kachkani.
42022028	—Sasachakuypi kaptiypas qamkunaqa ñoqawanmi karqankichik.
42022029	Munaychakunaykichikpaqmi derechota qoykichik imaynam ñoqamanpas Taytay qowasqanman hina.
42022030	Munaychakuptiymi qamkunapas ñoqawan mikunkichik hinaspa tomankichik, juezkuna hina tiyaykuspam Israelpa chunka iskayniyoq ayllunkunata juzgankichik.
42022031	Señormi nirqa: —Simon, Simon, trigota hina suysusunaykichikpaqmi Satanas mañakurun.
42022032	Ichaqa ñoqam Diosta mañakurqani iñiyniki mana pisinanpaq. Kutirimuspaykim iñiqmasikikunata kallpanchanki takyanankupaq —nispa.
42022033	Chaymi Pedroñataq nirqa: —Señor, ñoqaqa listom kachkani qanwan kuska carcelman rinaypaqpas chaynataq qanwan kuska wañunaypaqpas —nispa.
42022034	Hinaptinmi Jesusñataq nirqa: —Pedro, kaytam niki: Kunanpunim manaraqpas gallo waqaramuchkaptin reqsiwasqaykita kimsa kutikama negakunki —nispa.
42022035	Discipulonkunatam Jesus nirqa: —Mana qollqeyoqta, mana wayqayoqta hinaspa mana usutayoqta allin noticiata willakuq kachaptiyqa ¿imapas pisisurqankichikchu? —nispa. Chaymi paykunañataq nirqaku: —Manam imapas pisiwarqakuchu —nispa.
42022036	Hinaptinmi Jesusñataq nirqa: —Kunanyá ichaqa qollqekichikpas chaynataq wayqaykichikpas kaptinqa apaychik. Espadaykichik mana kaptinqa pachaykichikta rantikuspayá rantiychik.
42022037	Nikichikmi, ñoqamanta Bibliapi qellqasqa kaqmi cumplikunan, chaypim nin: “Mana kasukuq runakunaman hukllawasqam karqa” nispa. Ñoqamanta qellqasqa kaqkunaqa cumplikunqam.
42022038	Chaynata Jesus niruptinmi paykunañataq nirqaku: —Señor, kayqa iskay espada —nispa. Jesusmi nirqa: —Chayllapaqñam —nispa.
42022039	Chaymanta lloqsiruspanmi hina rinan Olivos Moqoman Jesus pasakurqa, discipulonkunapas paywanmi rirqaku.
42022040	Chayaruspanmi discipulonkunata nirqa: —Diosta mañakuychik ama tentasqa kanaykichikpaq —nispa.
42022041	Hinaspam paykunapa tumpa waklawninman asuriruspan qonqorakuykuspan Diosta mañakurqa.
42022042	Chaymi Jesus nirqa: —Taytáy, munaspaykiqa kay ñakariymantayá libraykuway ichaqa amayá ñoqapa munasqaychu kachun aswanqa qampa munasqaykiyá —nispa. [
42022043	Hinaptinmi hanaq pachamanta angel rikuriykurqa kallpanchaykunanpaq.
42022044	Llumpay llakisqallaña kaspanmi tukuy kallpanwan Diosta mañakurqa. Chikachachaq yawar sutuq hinaraqmi sudorninpas pampaman suturqa.]
42022045	Mañakusqanmanta Jesus hatarispanmi discipulonkunaman asuykurqa, paykunatam tariykurqa llakimanta puñukuchkaqta.
42022046	Chaymi nirqa: —¿Imanasqataq puñukuchkankichik? Hatarispayá Diosta mañakuchik ama tentasqa kanaykichikpaq.
42022047	Jesus chaynata rimachkaptinraqmi Judas sutiyoq runapa pusasqan achkallaña runakuna rikuriykamurqa. Judasqa chunka iskaynintin discipulonkunapa hukninmi karqa. Jesusman asuykuspa muchaykuptinmi
42022048	Jesusñataq nirqa: —¿Judas, Diosmanta Hamuq Runatachum muchaykuspa traicionaruwanki? —nispa.
42022049	Chaykuna pasasqanta qawaspankum discipulonkuna nirqaku: —Yachachikuq ¿peleasaqkuchu espadaykuwan? —nispa.
42022050	Chaymi huknin discipulon sacerdotekunapa jefenpa runanpa alleq rinrinta qorururqa. Chaymi Jesusñataq:
42022051	—Dejaychik —nispan chay runapa rinrinta llapchaykuspan sanoyarachirqa.
42022052	Hinaspam sacerdotekunapa jefenkunata, templopi guardiakunapa jefenta hinaspa judiokunapa kamachiqninkunata nirqa: —¿Suwatapas hapiq hinachum hamurqankichik espadayoq hinaspa kaspiyoq?
42022053	Sapa punchawmi ñoqaqa qamkunawan karqani templopi, ichaqa manam presochawarqankichikchu. Ñam qamkunapa ruranaykichik horaña, kunanqa tutayaypi kamachikuqñam munaychakuchkan.
42022054	Jesusta presocharuspankum sacerdotekunapa jefenpa wasinman pusarqaku. Pedroñataqmi karu qepallanta qatirqa.
42022055	Patiopi ninata ratachispanku tiyaykuptinkum, Pedropas paykunawan kuska tiyaykurqa.
42022056	Ninapa achkiyninwan Pedrota tiyachkaqta huk sirvienta qawarispanmi nirqa: —Kay runaqa Jesuspa puriqmasinmi —nispa.
42022057	Chaymi Pedroñataq negakuspa nirqa: —Manam reqsinichu —nispa.
42022058	Tumpa unayneqmantam hukpas rikuruspan nirqa: —Qampas paykunamanta kaqmi kanki —nispa. Hinaptinmi Pedroñataq nirqa: —Manam ñoqachu kani tayta —nispa.
42022059	Huk horamanta hinañataqmi hukpas uyanpi niykurqa: —Cheqaptapunim kay runapas Jesuswan karqa, paypas Galilea lawmanta kaqmi —nispa.
42022060	Chaymi Pedroñataq nirqa: —Imatachá rimakunkipas tayta —nispa. Chaynata rimachkaptinraqmi gallo waqaramurqa.
42022061	Jesus muyuriykuspa Pedrota qawariykuptinmi Pedro yuyarirurqa Señorpa nisqanta, paymi nirqa: “Kunanpunim manaraqpas gallo waqaramuchkaptin reqsiwasqaykita kimsa kutikama negakunki” nispa.
42022062	Chaymi hawaman lloqsiruspan aminankama waqakurqa.
42022063	Jesusta cuidaq runakunam paymanta burlakurqaku hinaspa waqtarqaku.
42022064	Ñawin watasqata uyanpi takaspankum nirqaku: —Musyakuy ¿pitaq maqasuchkanki? —nispa.
42022065	Tukuyta nispankum insultarqaku.
42022066	Punchawña karuptinmi judiokunapa kamachiqninkunawan sacerdotekunapa jefenkuna hinaspa Diospa leynin yachachiqkuna huñunakuruspanku Jesusta pusarqaku corteman. Chaypim payta tapurqaku:
42022067	—Niwayku ¿qamchu kanki Cristo? —nispa. Chaymi Jesusñataq nirqa: —“Arí” niptiyqa manam creewaqchikchu.
42022068	Qamkunata tapuptiyqa manam contestawankichikchu.
42022069	Aswanqa, Diosmanta Hamuq Runam kunanmantapuni tukuy atiyniyoq Diospa alleqninpi tiyaykusaq.
42022070	Chaymi llapallanku nirqaku: —Chaynaqa ¿Diospa Churinchu kanki? —nispa. Hinaptinmi Jesusñataq nirqa: —Arí ñoqam kani qamkunapa nisqaykichikpi hina —nispa.
42022071	Chaymi paykunañataq nirqaku: —Kayqaya kikinpuni rimarun ¿imapaqñataq testigotaqa munanchik? —nispa.
42023001	Llapallankum Jesusta Pilatoman pasachirqaku.
42023002	Paykunam Jesusta acusaspa nirqaku: —Kay runaqa nacionniykupi runakunatam umachachkan impuestota Rey Cesarman amaña paganaykupaq. Payqa hapikuchkan Cristo otaq Rey kasqanpaqmi —nispa.
42023003	Chaymi Pilato tapurqa: —¿Qamchu kanki judiokunapa reynin? —nispa. Chaymi Jesusñataq nirqa: —Arí, qampa nisqaykiman hinam —nispa.
42023004	Hinaptinmi sacerdotekunapa jefenkunatawan runakunata Pilato nirqa: —Paypiqa manam imatapas tarinichu sentencianaypaq hinaqa —nispa.
42023005	Paykunañataqmi qaparirqaku: —Chay runaqa Galilea lawpipas chaynataq Judea lawpipas kayman chayamunankamaraqmi runakunata yachachichkan gobiernopa contranpi —nispa.
42023006	Galileamanta rimasqankuta uyariruspanmi Pilato tapurqa cheqapchus Jesusqa Galileamanta kasqanta.
42023007	Herodespa gobiernasqanmanta kasqanta yacharuspanñataqmi Herodesman pusachirqa. Payqa Galilea lawpi gobiernaq kachkaspanpas chay punchawkunapiqa Jerusalenpim kachkarqa.
42023008	Herodesmi Jesusta rikuykuspan anchallataña kusikurqa. Paymanta uyarispanmi unayña munarqa ima milagro rurasqanpas qawaykuyta.
42023009	Achka kutita tapupayaptinpas Jesusqa manam imatapas rimarirqachu.
42023010	Chaypitaqmi kachkarqa sacerdotekunapa jefenkunawan Diospa leynin yachachiqkunapas, paykunam Jesusta uyanpipuni acusachkarqaku.
42023011	Herodesmi soldadonkunapiwan Jesusta despreciarqaku, burlakuspam suma-sumaq pachawan churaykachispa Pilatoman kutirichirqa.
42023012	Herodeswan Pilato cheqninakusqa kachkaspankupas chay punchawpim amistarurqaku.
42023013	Pilatom huñurachimurqa sacerdotekunapa jefenkunata, judiokunapa kamachiqninkunata hinaspa wakin runakunata,
42023014	paykunatam nirqa: —Kay runatam pusamuwarqankichik: “Runakunatam hoqarin gobiernopa contranpi” nispaykichik. Aswanqa qayllaykichikpi tapuspaymi acusasqaykichikman hinaqa ima faltantapas mana tarinichu.
42023015	Mana huchayoq kasqanta yachaspanmi Herodespas kutirachimuwan. Qawasqaykichikpi hinapas manam imatapas rurarqachu wañunanpaq hinaqa.
42023016	Azotechispaymi kachaykusaq —nispa. [
42023017	Pascua Fiestapim watan-watan Pilato huk presota kacharinan karqa.]
42023018	Aswanqa llapallankum qaparirqaku: —Chay Jesusta wañuchispayki Barrabasta kachaykapuwayku —nispa.
42023019	Chay Barrabasmi gobiernopa contranpi runakunata hatarirachisqanmanta hinaspa runa wañuchisqanmanta carcelpi kachkarqa.
42023020	Jesusta kachaykuyta munaspanmi paykunata Pilato rimapayarqa.
42023021	Chaymi paykunañataq astawanraq qaparirqaku: —¡Chakataruy! ¡Chakataruy! —nispa.
42023022	Hinaptinmi Pilatoñataq kaywanqa kimsa kutitaña nirqa: —¿Ima mana allintañataq payqa rurarurqa? Wañunanpaq hinaqa manam ima faltantapas tarinichu. Azoterachispaymi kachaykusaq —nispa.
42023023	Chakatananpaq mañaspankum astawanraq qaparirqaku. Chaynapimá runakunapa mañakusqanman hina rurarqa.
42023024	Jesustamá wañunanpaq Pilato sentenciaykurqa.
42023025	Runakunapa mañakusqanku Barrabastam ichaqa kachaykachirqa. Paymá gobiernopa contranpi runakunata hatarichispan runatapas wañurachirqa. Jesustam ichaqa runakunaman entregaykurqa munasqankuta ruranankupaq.
42023026	Chakatanankupaq Jesusta pusaspankum chakramanta kutichkaptin Cirene llaqtayoq Simonta hapirurqaku, paymanña cruzninta hombrochiptinkum Jesuspa qepanta rirqa.
42023027	Paypa qepantam rirqa achkallaña runakuna, warmikunapas achkallañam rirqaku Jesusmanta qaparillawanña waqastin.
42023028	Paykunata qawarispanmi Jesus nirqa: —Jerusalen llaqtayoq warmikuna, amayá ñoqamantaqa waqaychikchu, waqaspaqa-waqaychik kikikichikmantawan wawaykichikkunamantayá.
42023029	Hamuq punchawkunapim ninqaku: “¡Mayna kusisqam mana wachakuqkunaqa hinaspa mana wawa ñuñuq señorakunaqa!” nispa.
42023030	Runakunam orqokunata ninqaku: “Tuñiykamuy” nispa, moqokunatañataqmi ninqaku: “Pakaykuwayku” nispa.
42023031	Kawsaq sachata kaynata ruraspankuqa ¿imananqakuraq chakisqa sachataqa?
42023032	Pusarqakutaqmi mana allin ruraq iskay runakunatapas Jesuswan kuskata wañuchinankupaq.
42023033	Calavera sutiyoq moqoman chayaruspankum chakatarqaku Jesusta, chakatarqakutaqmi mana allin ruraq iskaynin runakunatapas, huknintam chakatarqaku alleq lawninpi, huknintañataqmi chakatarqaku ichoq lawninpi. [
42023034	Chakatachkaptinkum Jesus nirqa: —Taytáy, pampachaykuy, manam yachankuchu imam rurasqankuta —nispa.] Soldadokunañataqmi Jesuspa pachanta sortearqaku mayqanmanpas tuparunanpaq.
42023035	Llapa runakunapas sayaykuspam qawachkarqaku imam pasakusqanta, judiokunapa kamachiqninkunapas burlakuspam nirqaku: —Wakin runakunatam librarqa, chaynaqa kikinyá librakuchun Diospa akllasqan cheqap Cristo kaspanqa —nispa.
42023036	Soldadokunapas asuykuspankum vinagreta mallichispanku burlakurqaku:
42023037	—Judiokunapa reynin kaspaykiqa, kikillaykiyá librakuy —nispanku.
42023038	Cruzninpa umanpim qellqasqa karqa: “KAYMI JUDIOKUNAPA REYNIN” niq.
42023039	Chaypi warkusqa mana allin ruraq runapas Jesustam kamirqa: —Cristo kaspaykiqa librakuspayá ñoqaykutapas librawayku —nispa.
42023040	Hukninñataqmi chay kamiq runata qaqcharqa: —¿Qampas wañunaykipaq sentenciasqa kachkaspaykichum Diosta mana manchakunki?
42023041	Mana allin rurasqanchikmantam ñoqanchikqa kaypi ñakarichkanchik, paymi ichaqa ñakarichkan mana imamanta.
42023042	Chaynata niruspanmi Jesusta niykurqa: —Jesus, munaychakusqaykiman chayamuspaykiqa yuyarillawankimá —nispa.
42023043	Chaymi Jesusñataq nirqa: —Cheqaptam niki, kunanpunim ñoqawan kanki paraisopi —nispa.
42023044	Kay pacham tutayarurqa yaqa chawpi punchawmanta las treskama.
42023045	Inti tutayaruptinmi templopi santuario rakiq rakta telapas llikikururqa.
42023046	Jesusñataqmi qaparirqa: —Taytáy, espirituytam qomuyki —nispa. Chaynata niruspanmi wañukurqa.
42023047	Soldadokunapa capitanninmi chay pasasqankunata qawaspan Diosta alabarqa: —Cheqaptapunim kay runaqa mana huchayoq kasqa —nispa.
42023048	Pasasqanta qawananpaq lliw huñunakuqkunam chayta qawaspanku qasqonkuta takakustin asurikurqaku.
42023049	Jesuspa reqsinakusqankunañataqmi Galilea lawmanta riq warmikunapiwan karullamanta qawachkarqaku.
42023050	Karqam judiokunapa cortenpi consejero Josey sutiyoq allin justo runa. Payqa karqa Judea lawpi kaq Arimatea llaqtayoqmi. Payqa manam hukllachu karqa cortepi tanteasqankuwanpas nitaq rurasqankuwanpas, paypas Diospa munaychakusqantam suyachkarqa.
42023052	Paymi rirqa Pilatoman Jesuspa cuerponta mañaq.
42023053	Cruzmanta uraykachispanmi fino sabanaswan wankuykurqa hinaspam pipapas manaraq pampakusqan qaqapi toqosqa sepulturaman churaykurqa.
42023054	Chaykunaqa sucedekurqa samana punchawpaq preparakunanku punchawpim otaq samana punchawpaq tumpallaña faltachkaptinmi.
42023055	Galilea lawmanta Jesuswan riq warmikunapas sepulturantaqa rikurqakum, rikurqakutaqmi imaynam cuerpon churasqankutapas.
42023056	Wasinkuman kutiruspankuñataqmi olorkunatawan miski asnaq hampita prepararqaku hinaspam leyman hina samana punchawpi samarqaku.
42024001	Chay warmikunam domingo tutapayta miski asnaq preparasqanku olorkunata aparikuspa sepulturaman rirqaku.
42024002	Sepultura punkupi rumitam tarirurqaku asurichisqataña
42024003	chaymi yaykuspanku Señor Jesuspa cuerpontaqa manaña tarirqakuchu.
42024004	Mana ima ruraytapas atichkaptinkum kancharichkaq pachayoq iskay runakuna paykunaman rikuriykurqa.
42024005	Mancharikuymanta pampakama kumukuykuptinkum chay runakuna nirqa: —¿Imanasqataq kawsakuqtaqa wañusqakuna ukupi maskachkankichik?
42024006	Payqa manam kaypiñachu kachkan, aswanqa kawsarirunmi. Yuyariychikyá, Galilea lawpi kachkaspanraqmi nisurqankichik:
42024007	“Diosmanta Hamuq Runataqa huchasapa runakunamanmi qoykuwanqaku chakatawanankupaq, ichaqa kimsa punchawmantam kawsarimusaq” nispa.
42024008	Hinaptinmi chayraq yuyarirurqaku Jesuspa chayna nisqanta.
42024009	Sepulturamanta kutiruspankuñataqmi willarqaku chunka hukniyoq apostolkunamanwan wakinkunaman tukuy chaykuna pasakusqanmanta.
42024010	Apostolkunaman willaqkunam karqa Magdala llaqtayoq Maria, Juana, Jacobopa maman Maria hinaspa wakin warmikuna.
42024011	Chayta uyariqninkunam cuentopaq hapispanku mana creerqakuchu chay warmikunapa willakusqanta.
42024012	Pedrom ichaqa sepulturaman kallparqa, kumuykuspan sepulturata qawaykuptinmi sabanasllaña chaypiqa kachkasqa. Chaynata qawaykuspanmi admirasqallaña kutirirqa.
42024013	Jerusalenmanta iskay legua masninpi tarikuq Emaus llaqtachamanmi chay domingo punchawpi richkarqaku Jesuspa iskay puriqmasinkuna.
42024014	Tukuy ima sucedekusqanmanta parlastinmi richkarqaku.
42024015	Rimaspa hinaspa tapunakuspa rimachkaptinkum paykunaman Jesus asuykuspan paykunawan rirqa.
42024016	Aswanqa manam pay kasqanta reqsirqakuchu telawan hina ñawinku harkachisqa kasqanrayku.
42024017	Jesusmi paykunata tapuykurqa: —¿Imamantataq puristin tapunakuchkankichik? —nispa. Chaymi llakisqallaña sayaykurqaku.
42024018	Hinaptinmi Cleofas sutiyoq runa payta nirqa: —Jerusalenpi llapallan runakunam yachanku kay punchawkunapi tukuy ima sucedekusqantaqa ¿hinaptinchum chaypi yachachkaspaykipas qamlla chaytaqa mana yachanki? —nispa.
42024019	Chaymi Jesusñataq nirqa: —¿Imataq pasakurqa? —nispa. Hinaptinmi paykunañataq nirqaku: —Rimachkanikuqa Diosmanta willakuq Jesus Nazarenomantam. Payqariki Diospa qayllanpipas chaynataq runakunapa qayllanpipas atiywanmi milagrokunata rurarqa chaynataq yachachirqapas.
42024020	Ichaqa sacerdotekunapa jefenkunam, kamachikuqkunapiwan wañunanpaq sentenciarurqaku hinaspam chakatarurqaku.
42024021	“Payqa Israel naciontachiki libranqa” nispaykum ñoqaykuqa suyachkarqaniku. Kunanwanqa kimsa punchawñam chaykunapa sucedekusqanqa.
42024022	Aswanqa admirasqataqmi kachkaniku. Ñoqaykuwan kaq warmikunam sepulturanman rirqaku.
42024023	Paykuna kutiramuspankum willawarqaku Jesuspa cuerpontaqa manaña tarimusqankumanta, paykunamansi angelkuna rikuriykuspa nisqa: “Jesusqa kawsachkanmi” nispa.
42024024	Hinaptinmi ñoqaykuwan kaqkunamanta wakinkuna sepulturaman rispanku warmikunapa nisqanta hinalla tariykamurqaku, Jesuspa cuerponpas manas chaypiñachu.
42024025	Chaymi Jesus paykunata nirqa: —Mana yuyayniyoq runakuna, qamkunaqa Diosmanta willakuqkunapa tukuy ima nisqankutapas sasallaña creeqmi kankichik.
42024026	¿Hanaq pachaman kutinanpaqqa manachum Cristoqa chaykunata ñakarinan karqa?
42024027	Moisespa qellqasqan librokunamanta qallarispam Diosmanta willakuqkunapa libronkunapi tukunankama kikinmanta rimaqta entiendechirqa.
42024028	Emaus llaqtachaman chayaruptinkum karutaraq richkaq hina ñanman churakuykuptin
42024029	paykunañataq harkarqaku: —Tardeñam, ñoqaykuwan kuskayá kaypi samakuy, tutaykamuchkanñam —nispa. Jesusmi paykunawan samananpaq yaykuykurqa.
42024030	Mesaman tiyaykuptinkuñataqmi tantata hapiykuspan graciasta qorqa. Pakiykuspanñataqmi paykunaman qoykarirqa.
42024031	Hinaptinmi chay ratollapi ñawinku mosoqmanta kicharikuruptin payqa Jesus kasqanta reqsirurqaku. Payñataqmi chinkarurqa qawachkaptinku.
42024032	Paykunañataqmi admirasqallaña ninakurqa: —¿Manachum sonqonchik ruparirqa ñanpi parlapayawaptinchik hinaspa Bibliamantapas entiendechiwaptinchik? —nispa.
42024033	Chay ratollapim Jerusalen llaqtaman kutirirqaku, chaypim tariykurqaku huñunasqata chunka hukniyoq discipulokunata compañaqninkunatawan.
42024034	Paykunam ninakuchkasqa: —Cheqaptapunim Señorqa kawsarirusqa. Pedromanpas rikuriykuñam —nispa.
42024035	Hinaptinmi Emaus llaqtamanta kutiqkunapas willakurqaku imam ñanpi pasakuqmanta hinaspa mesapi tantata pakiptin reqsirusqankumanta.
42024036	Chaykunamanta rimachkaptinkuraqmi chawpinkupi Jesus rikuriykuspan nirqa: —Hawkalla kaychik —nispa.
42024037	Hinaptinmi paykunañataq qonqaymanta mancharikururqaku alma kasqanta piensaspanku.
42024038	Chaymi Jesusñataq nirqa: —¿Imanasqataq mancharisqallaña kachkankichik? ¿Imanasqataq ñoqa kasqaymanta iskayrayachkankichik?
42024039	Qawaychik makiykunatawan chakiykunata. Munaspaykichikqa llachpaykuwaychik ñoqapuni kasqayta yachanaykichikpaq. Almaqa mana cuerpoyoqmi, mana tulluyoqmi, ñoqam ichaqa cuerpoyoq kachkani.
42024040	Chaynata nispanmi clavospa yaykusqan makinkunatawan chakinkunata paykunaman qawaykachirqa.
42024041	Kusikuymantawan admirakuymanta manaraq creeptinkum Jesus tapuykurqa: —¿Imallaykichikpas kachkanchu kaypi mikuykunaypaq? —nispa.
42024042	Hinaptinmi kankasqa challwapa partenta qoykuptinku
42024043	paykunapa qayllanpi mikuykurqa.
42024044	Paykunatam nirqa: —Kaykunaqa sucedekun Moisespa qellqasqankuna, Diosmanta willakuqkunapa qellqasqankuna hinaspa Salmos libropi qellqasqa kaqkuna cumplikunanpaqmi. Chaytaqa qamkunawan kachkaspayraqmi willarqaykichik.
42024045	Yuyayninkuta kichaykuptinmi chayraq entiendeykurqaku Bibliapa nisqanta.
42024046	Chaymi paykunata Jesus nirqa: —Qellqasqaman hinamá ñoqa Cristoqa ñakarispa hinaspa wañuspa kimsa punchawninman kawsarimunay karqa
42024047	chaynapi Jerusalenpipas hinaspa tukuy nacionkunapipas willakuptinku runakuna wanakuspa huchankumanta pampachasqa kanankupaq.
42024048	Chaynaqa, kaykunamantaqa qamkunam testigo kankichik.
42024049	Qamkunamanmi kachamusaq Taytapa prometesqan Chuya Espirituta. Kay Jerusalen llaqtapim suyaykunkichik hanaq pachamanta hamuqpa atiynin chaskinaykichikkama.
42024050	Chaynata rimaruspanmi Betaniaman paykunata pusarqa. Chaypim makinkunata hoqariykuspan paykunata bendecirqa.
42024051	Hinaspam altoman hoqarikuspa paykunamanta chinkarurqa hanaq pachaman apasqa kaspan.
42024052	Paykunañataqmi adoraspanku sinchi kusisqallaña Jerusalenman kutirirqaku.
42024053	Tukuy tiempom templopi kaspanku Diosta alabaqku.
43001001	Tukuy imapa qallariyninpiqa karqañam Simiqa, chay Simiqa karqa Dioswanmi, chay Simiqa Diosmi.
43001002	Tukuy imapa qallariyninpiqa Dioswanmi karqa.
43001003	Diosmi paynintakama unancharqa tukuy imakunatapas, mana paywan unanchaptinqa tukuy imakunapas manam kanmanchu karqa.
43001004	Kawsaymi paypi karqa, chay kawsaytaqmi achkiy karqa runakunapaq.
43001005	Achkiymi kanchan tutayayta, tutayayñataqmi mana atirqachu chay achkiy wañurachiyta.
43001006	Juan sutiyoq runatam Dios kachamurqa.
43001007	Paymi hamurqa testigo hina achkiymanta willakunanpaq chaynapi Juanpa nisqanwan runakuna iñinankupaq.
43001008	Juanqa manam chay achkiychu karqa, payqa achkiymanta willakunanpaq kachamusqallam karqa.
43001009	Cheqap achkiyqa llapa runakunatam achkirirqa kay pachaman hamuspa.
43001010	Achkiymi karqa kay pachapi, paywanmi Dios kay pachata rurarqa, runakunam ichaqa mana reqsirqachu.
43001011	Simim hamurqa kikinpa kaqman, castamasinkunañataqmi mana chaskirqachu.
43001012	Payta chaskispa iñiqkunamanmi ichaqa qorqa derechonta Diospa churinña kanankupaq.
43001013	Paykunaqa manam runapa churin hinachu kanku, manataqmi nacenkupas qaripa munasqanman hinachu aswanqa Diospa churinñam kanku.
43001014	Chay Simim runayaruspan yacharqa ñoqanchikwan Diospa cheqap kuyakuyninta qawachiwaspanchik. Qawarqanikum achkiynintapas, paymi qawachiwarqaku Taytapa sapallan Churin kasqanta.
43001015	Juanmi paymanta willakuspan qaparirqa: —Paymi chay “Qepaytam hamuchkan” nisqayqa, qepay hamuq kachkaspapas ñoqamantaqa atiyniyoqmi manaraqpas nacechkaptiy kasqanrayku —nispa.
43001016	Diospa churinmantam llapallanchik chaskichkanchik achka-achka favorninta.
43001017	Leytaqa Diosmi qorqa Moisesnintakama, cheqap favorninñataqmi hamuwanchik Jesucristontakama.
43001018	Manam pipas Diostaqa rikurqachu haykapipas, Taytapa sapallan Churillanmi paytaqa rikurqa. Paymi Dioswan kuska yachaspa willawanchik Diosmanta.
43001019	Judiokunam Jerusalenmanta kacharqa sacerdotekunata hinaspa Leviy casta runakunata: —¿Pitaq kanki? —nispa Juanta tapumunankupaq.
43001020	Juanmi willakurqa cheqapta: —Manam ñoqaqa Cristochu kani —nispa.
43001021	Hinaptinmi tapurqaku: —Chaynaqa ¿pitaq kanki icha Diosmanta willakuq Eliaschu? —nispa. Juanñataqmi nirqa: —Manam ñoqaqa Eliaschu kani —nispa. Chaymi paykunañataq ñirqaku: —Chaynaqa qamqariki kanki Moisespa nisqancha. Paymi nirqa: “Hamunqam Diosmanta willakuq” nispa. Chaymi Juanñataq nirqa: —Manam paychu kani —nispa.
43001022	Chaymantam nirqaku: —Chaynaqa ¿pitaq kanki? Kachamuwaqniykuman willamunaykupaqyá niwayku, kikikiqa ¿imanikunkitaq? —nispa.
43001023	Juanmi nirqa: —Ñoqaqa kani Diosmanta willakuq Isaiaspa nisqanpi hina: “Señorpa hamunan ñanta derechaychik” nispa purunpi qayakuqmi.
43001024	Juanta tapuqkunaqa karqa fariseokunapa kachamusqanmi.
43001025	Mosoqmantam paykuna tapurqa: —Mana Cristochu nitaq Eliaschu nitaq Moisespa nisqan Diosmanta willakuqchu kachkaspaykiqa ¿imanasqamá bautizankiqa?
43001026	Hinaptinmi Juanñataq nirqa: —Ñoqaqa bautizani yakullawanmi, qamkuna ukupi kaqtam ichaqa manaraq reqsinkichikraqchu.
43001027	Paymi chay “Qepaytam hamunqa” nisqayqa, paypataqa usutanpa watullantapas manam paskanaypaq hinachu kani.
43001028	Chaykunaqa sucedekurqa Jordan Mayupa waklawnin Betania lawpim, chaypim Juan bautizachkarqa.
43001029	Paqarinnintintam Juan rikururqa Jesus hamuqta chaymi nirqa: —Qawaychik, paymi Diosmanta Hamuq Carneroqa, wañuspami runakunapa huchanta pampachanqa.
43001030	Paymi chay “qepaytam hamuchkan” nisqayqa. Qepay hamuq kachkaspapas ñoqamantaqa atiyniyoqmi manaraqpas nacechkaptiy kasqanrayku.
43001031	Manam ñoqapas reqsirqanichu pay kasqantaqa, ichaqa yakuwanmi bautizani Israel casta runakuna Jesusta reqsinankupaq —nispa.
43001032	Juanqa nirqataqmi: —Ñoqam rikurqani Chuya Espiritu hanaq pachamanta paloma hina uraykamuspa Jesuspa hawanman tiyaykuqta.
43001033	Manamá paytaqa reqsirqanichu ichaqa yakupi bautizanaypaq kachamuwaqniymi niwarqa: “Qawankim Espiritu uraykamuspa runapa hawanman tiyaykuqta, paymi bautizanqa Chuya Espirituwan.”
43001034	Paytaqa ñam rikurqaniña chaymi willakuni payqa Diospa Churin kasqanta.
43001035	Bautizaq Juanmi paqarinnintinta sayachkarqa iskay discipulonkunawan.
43001036	Juanmi Jesusta richkaqta rikuruspa nirqa: —Qawaychik, paymi Diosmanta Hamuq Carneroqa —nispa.
43001037	Juanpa discipulonkunam chay nisqanta uyariruspanku Jesusta qatikurqaku.
43001038	Jesus qepanta qawariykuptinmi paykuna hamuchkasqa, paykunatam Jesus nirqa: —¿Imatataq munankichik? —nispa. Paykunañataqmi nirqa: —Yachachikuq ¿maypitaq yachanki? —nispa.
43001039	Chaymi Jesusñataq nirqa: —Hakuwá qawamuychik —nispa. Rispankum qawamurqaku Jesuspa maypim yachasqanta. Inti waqtaykuytaraqmi tuparqakuqa, chay horamantam paqarinnintinkama kuska karqaku.
43001040	Iskayninmanta Juanpa nisqanta uyarispa Jesusta qatikuqmi karqa Andres, payqa karqa Simon Pedropa wawqenmi.
43001041	Puntata wawqen Simonta Andres maskaramuspanmi nirqa: —Mesiastam tariramuniku —nispa. Mesiasqa Cristo ninanmi.
43001042	Andresmi pusarqa Simonta Jesuspa kasqanman chaymi Simonta qawaykuspan Jesus nirqa: —Juanpa churin Simon, kunanmantaqa Cefasñam sutiki kanqa —nispa. Chay sutiqa Pedro ninanmi.
43001043	Jesusmi paqarinnintinta Galilea lawman rinanpaq kachkaspa tuparurqa Felipewan, paytam nirqa: —Hakuchik —nispa.
43001044	Felipeqa karqa Betsaida llaqtayoqmi, llaqtamasintaqmi karqa Andreswan Pedropas.
43001045	Felipem Natanaelta maskamuspan nirqa: —Tariramunikum huk runata, paymantam Moisespas chaynataq Diosmanta willakuqkunapas qellqarqa. Payqariki Joseypa churin Nazaret llaqtayoq Jesusmi —nispa.
43001046	Chaymi Natanael nirqa: —Nazaret llaqtamantaqa yaqachum ima allinpas lloqsimunman —nispa. Felipeñataqmi nirqa: —Hakuwá qawamunki —nispa.
43001047	Jesusmi Natanaelta rikuruspan nirqa: —Kay hamuq runaqa cheqap Israel casta runam, payqa mana engañakuqmi —nispa.
43001048	Natanaelñataqmi nirqa: —¿Maypitaq reqsiwarqanki? —nispa. Chaymi Jesusñataq nirqa: —Manaraqpas Felipe willasuchkaptikim higos sachapa sikinpi rikurqayki —nispa.
43001049	Chaymi Natanael nirqa: —Yachachikuq, qamqa kanki Diospa Churinmi, qamqa kanki Israel runakunapa reyninmi —nispa.
43001050	Jesusmi nirqa: —¿“Higospa sikinpim rikurqayki” niptiychu creerunki? Chaymantapas aswan mas hatun ruraykunatam rikunki.
43001051	—Cheqaptapunim rikunkichik hanaq pachata kicharayaqta, Diosmanta Hamuq Runatapas Diospa angelninkunawan hanaq pachawan comunicaqtam rikuwankichik.
43002001	Kimsa punchaw pasaruptinmi Galilea law Cana llaqtapi karqa casamiento. Chaypim karqa Jesus chaynataq mamanpas.
43002002	Jesustam discipulonkunatawan qayachirqaku chay casamientoman.
43002003	Vino pisiruptinmi Jesusta maman nirqa: —Vinom pisirun —nispa.
43002004	Chaymi Jesus nirqa: —Mamay ¿imanasqataq niwanki chaynataqa? Manaraqmi tiempoy chayamunraqchu —nispa.
43002005	Chaymi serviqkunata Maria nirqa: —Ruraychik Jesuspa imam kamachisusqaykichikta —nispa.
43002006	Soqta urpukunam kachkarqa rumimanta rurasqa, chayna urpukunapim judiokuna yakuta waqaychaq chuyanchakunankupaq. Sapa urpumanmi yaku huntaq iskay-kimsa puyñu.
43002007	Chaymi serviqkunata Jesus nirqa: —Hillpuychik yakuta kay urpukunaman —nispa. Chaymi hillpurqaku huntanankama.
43002008	Chaymi Jesus nirqa: —Wisispa apaychik mayordomoman —nispa. Chaymi kamachisqanman hina aparqaku.
43002009	Yakumanta vinoyaruqta mayordomo malliykuspanmi mana yacharqachu ni maypi waqaychasqankutapas, serviqkunallam yacharqa chay vinoqa yakumanta kasqanta. Mayordomom noviota qayaykuspan nirqa:
43002010	—Llapa runaqa puntataqa servinku allinnin vinotam, llumpayta tomaruptinkuñam qamyantaqa qonku. Qamñataqmi allinninta waqaychasqanki qepapaqraq —nispa.
43002011	Kay punta kaq milagrotam Jesus rurarqa Galilea law Cana llaqtapi. Chaywanmi qawachikurqa atiyninta hinaptinmi discipulonkuna iñirqa payman.
43002012	Chaymantam rirqa Capernaum llaqtaman mamanwan, wawqenkunawan hinaspa discipulonkunawan, chaypim yacharqaku unayneq.
43002013	Judiokunapa Pascua Fiestanku hichpamuchkaptinmi Jesus rirqa Jerusalenman.
43002014	Templopim tarirurqa bueyeskuna, ovejakuna hinaspa palomakuna rantikuq runakunata chaynataq qollqe cambiaqkunatapas.
43002015	Chaymi Jesus waskamanta latigota rurakuykuspa templomanta lliwta qarqorurqa ovejantinta hinaspa bueyesnintinta. Qollqe cambiaq runakunapa qollqentapas tallirurqam hinaspam mesankutapas wikaparamurqa.
43002016	Palomakuna rantikuqkunatañataqmi nirqa: —¡Kaykunata horqowaychik kaymanta! ¡Taytaypa wasintaqa amayá qatu wasitaqa ruraychikchu! —nispa.
43002017	Hinaptinmi discipulonkuna yuyarirurqaku: —Sinchitam sientini Diospa wasinmantaqa —niq qellqasqata.
43002018	Judiokunañataqmi nirqa: —Kaykunata rurachkaspaykiqa ima milagrollatapas qawachiwaykuyá derechoyoq kasqaykita yachanaykupaq —nispa.
43002019	Chaymi Jesus nirqa: —Tuñirachiychik kay templota hinaptinmi kimsa punchawllapi hatarirachisaq —nispa.
43002020	Judiokunañataqmi nirqa: —Kay temploqa rurasqa karqa tawa chunka soqtayoq watapim ¿hinaptinchu qamqa kimsa punchawllapi hatarirachiwaq? —nispa.
43002021	Templomanta rimaspanqa Jesusqa nichkarqa kikinpa cuerponmantam.
43002022	Jesus wañukusqanmanta kawsarimuptinmi discipulonkuna yuyarirqaku chaynakuna nisqanta hinaspam creerqaku Bibliapi chaynataq Jesuspa nisqankunapipas.
43002023	Jerusalenpi kaspanmi Pascua Fiestapi rurarqa achkaq milagrokunata chaymi achka runakuna iñirqaku Jesusman.
43002024	Ichaqa manam confiakurqachu runakunapiqa llapankuta reqsisqanrayku.
43002025	Manataqmi pitapas necesitarqachu pi runamanta ima ninantapas, kikin Jesusmi reqsirqa sapakama runapa sonqontaqa.
43003001	Nicodemo sutiyoq fariseom karqa judiokuna kamachikuq.
43003002	Paymi tutallan Jesusman nirqa: —Yachachikuq, yachanikum yachachiwanaykikupaq Dios kachamususqaykita, manam pipas atinmanchu qam hina kay milagrokuna ruraytaqa Dios paywan mana kaptinqa —nispa.
43003003	Jesusmi nirqa: —Cheqaptapunim niki, pipas mana mosoqmanta nacespaqa manam rikunqachu Diospa munaychakusqanta —nispa.
43003004	Chaymi Nicodemo tapurqa: —¿Imaynataq runaqa machuña kachkaspaqa mosoqmantaqa nacemunman? ¿Icha atinmanchu mamanpa wiksanman kutiykuspa kasqallan nacemuyta? —nispa.
43003005	Jesusñataqmi nirqa: —Cheqaptapunim niki, yakumantawan Espiritumanta pipas mana naceqqa Diospa munaychakusqanmanqa manam yaykunmanchu.
43003006	Runamanta nacemuqqa hina runallam, Espiritumanta nacemuqñataqmi espirituña.
43003007	Amayá admirakuychu “Mosoqmantam nacenayki” nisqaywanqa.
43003008	Wayraqa maylawmantapas wayramunmi chaymi uyarinki qaparisqanta, ichaqa manam yachankichu maymanta hamusqantapas nitaq mayman risqantapas, chaynam Espiritumanta llapallan nacemuqkunaqa.
43003009	Chaymi Nicodemo mosoqmanta nirqa: —¿Imaynataqcha chaykunaqa kanman? —nispa.
43003010	Jesusñataqmi nirqa: —Qamqa kanki Israel casta runakuna yachachiqmi ¿hinachkaspachum kaykunata mana yachanki?
43003011	Cheqaptapunim rimaniku yachasqaykumanta, willakunikuñataqmi rikusqaykumanta hinaptinmi qamkuna mana creenkichikchu nisqaykuta.
43003012	Kay pachapi kaqkunallamanta niptiymi mana creenkichikchu, chaynaqa ¿imaynataq creewaqchik hanaq pachapi kaqkunamanta willaptiyqa?
43003013	—Manam pipas rirqachu hanaq pachataqa, ichaqa hanaq pachamanta uraykamuq Diosmanta Hamuq Runallam.
43003014	Chunniqpim broncemanta culebrata ruraspa Moises sayarichirqa, chaynam Diosmanta Hamuq Runapas chakatasqa kanqa
43003015	chaynapi pipas payman iñiqqa wiñay kawsananpaq.
43003016	—Diosqa ancha-anchatam kuyarqa runakunata, chaymi sapallan Churinta qomurqa pipas paypi iñiqqa manaña puchukaspa wiñay kawsananpaq.
43003017	Diosqa kay pachamanqa kachamurqa sapallan Churintaqa manam runakunata juzgananpaqchu aswanqa salvananpaqmi.
43003018	—Diospa Churinpi iñiqqa manam juzgasqachu kanqa, mana iñiqmi ichaqa juzgasqaña Diospa sapallan Churinpi mana iñisqanrayku.
43003019	Juzgasqaqa kachkanku, kay pachaman achkiy hamuptinpas tutayaytaraq gustarusqankuraykum. Tutayaytaqa gustarurqaku pakasqallapi tukuy ima rurasqanku mana allinlla kasqanraykum.
43003020	Llapa mana allin ruraqkunaqa cheqninmi achkiytaqa chay mana allin rurasqankuta mana rikuchikunankupaq.
43003021	Cheqapman hina ruraqkunam ichaqa asuykamunku achkiyman rurasqankunaqa Diospa yanapakuyninwan rurasqa kasqanta qawachikunanpaq.
43003022	Kaykunapa qepantam discipulonkunawan Jesus rirqa Judea lawman. Chaypi unayneq kaspanmi bautizarqa.
43003023	Juanpas bautizarqataqmi Salim llaqtapa hichpan Enon lawpi chaypi achka yaku kasqanrayku, runakunam chayman rispa bautizachikurqaku.
43003024	Chaykunaqa pasakurqa Juanta manaraq carcelachkaptinkum.
43003025	Juanpa discipulonkunam churanakurqaku judiokunawan chuyanchakuy costumbremanta.
43003026	Chaymi Juanman rispa nirqaku: —Yachachikuq, Jordan Mayupa waklawninpi chay kuska kaqmasiki runaqa bautizachkanmi, llapa runakunam payman richkan, paymantaqariki willawarqankikuñam —nispa.
43003027	Juanñataqmi nirqa: —Runaqa manam chaskinmanchu imatapas Dios mana qoptinqa.
43003028	Qamkunaqa uyarirqankichikñam: “Ñoqaqa manam Cristochu kani” nisqayta. Diosmi kachamuwarqa Cristopa puntanta.
43003029	Casamientopiqa, noviayoqqa noviollam. Noviopa amistadninñataqmi kusikun noviopa rimasqanta uyarispan, chaynam ñoqapas kunan kusikuni anchata.
43003030	Cristoqa aswan-aswan reqsisqam kanan, ñoqañataqmi aswan-aswan taksayanay.
43003031	Hanaq pachamanta Hamuqqa llapallanpi munaychakuqmi, kay pachamanta kaqqa kay pachapi kaqllam, rimanpas kay pachapi kaqkunallamantam. Hanaq pachamanta Hamuqmi ichaqa llapallanpi munaychakuq.
43003032	Willakunpas imam rikusqanmantawan imam uyarisqanmantam, ichaqa manam pipas chaskinchu paypa willakusqantaqa.
43003033	Pipas willakusqanta chaskiqmi ichaqa cheqappaqña hapin Diospa nisqanta.
43003034	Diospa kachamusqanqa willakun Diosllamantam, Diosmi paymanqa qon Espiritunta mana tupusqata.
43003035	Taytaqa Churinta kuyaspanmi tukuy imata qorqa payña kamachikunanpaq.
43003036	Churipi iñiqqa wiñay kawsayniyoqmi, paypi mana iñiqmi ichaqa mana wiñay kawsayniyoqchu, mana iñiqpaqqa Diospa sinchi piñakuyninmi kachkan.
43004001	Jesusmi yacharurqa fariseokunapa rimasqanta. Paykunam nirqa: —Juanmantaqa Jesustam aswan achka runakuna qatichkan chaymi masta bautizachkan —nispa.
43004002	Manam Jesuschu bautizarqaqa aswanqa discipulonkunam.
43004003	Chay rimasqankuta yacharuspanmi Judea lawmanta Jesus kutikurqa Galileaman.
43004004	Kutispanmi Samaria lawninta pasanan karqa.
43004005	Chaymi chayarurqa Sicar sutiyoq llaqtaman. Chaypim kachkarqa churin Joseyman qosqan Jacobpa chakran.
43004006	Chaypim karqa Jacobpa pozon. Jesusmi richkaspan pisiparuspan tiyaykurqa pozopa waqtanpi yaqa chawpi punchawta.
43004007	Samaria law warmi yaku horqoq hamuruptinmi Jesus nirqa: —Yakullayki mamáy —nispan.
43004008	Discipulonkunaqa manam chaypiñachu karqaku llaqtaman mikuy rantiq risqankurayku.
43004009	Chay Samaria law warmim Jesusta nirqa: —Judio kachkaspaykiqa ¿imanasqataq ñoqa samaritanataqa yakuta mañawanki? —nispa. Judiokunaqa manam rimanakuqkuchu Samariapi kaqkunawanqa.
43004010	Chaymi Jesus payta nirqa: —Sichum reqsiwaq Diospa qokuyninta chaynataq pim yaku mañakusuqnikita hinaspaqa ñoqatachá mañakuwankiman kawsachikuq yakuta hinaptinqa qoykimanmi —nispa.
43004011	Hinaptinmi chay warmiñataq ñirqa: —Señor, manataq imaykipas kanchu yaku horqonaykipaqqa, pozopas ukuraqtaq. ¿Maymantataq qowankiman chay kawsachikuq yakutaqa?
43004012	Ñawpa abueloyku Jacobmi saqewarqaku kay pozotaqa. Kay pozomantam tomaq kikinpas churinkunapas chaynataq animalninkunapas. ¿Icha paymantapas aswan munayniyoqchu qamqa kanki? —nispa.
43004013	Chaymi Jesusñataq nirqa: —Pipas kay yaku tomaqqa mosoqmantam yakunayachikunqa.
43004014	Ñoqapa yaku qosqay tomaqmi ichaqa haykapipas mana yakunayachikunqachu. Chay yaku qosqayqa toqyaq yaku hinam rikurinqa runapa ukunpi hinaspam qonqa wiñay kawsayta —nispa.
43004015	Chaymi warmiñataq nirqa: —Señor, qoykuwayá chay yakuta manaña yakunayachikunaypaq, chayna kaptinqa manañach hamusaqchu yaku horqoq —nispa.
43004016	Hinaptinmi Jesus nirqa: —Qosaykita qayamuspayá hamuychik kuska —nispa.
43004017	Chaymi warmiñataq nirqa: —Manam kanchu qosayqa —nispa. Chaymi Jesus nirqa: —Arí, allintam ninki “Manam kanchu qosayqa” nispayki.
43004018	Pichqañam karqa qosaykiqa, kunan kaqwanñataqmi uywanakuchkanki, arí chay nisqaykiqa cheqapmi.
43004019	Chaynata niptinmi warmiñataq ñirqa: —Señor, Diosmanta willakuqchusmi qamqa kasqanki.
43004020	Ñawpaq abueloykum Diosta yupaycharqa kay moqopi, judiokunañataqmi ninkichik Jerusalenpim yupaychanaqa —nispa.
43004021	Hinaptinmi Jesus nirqa: —Creeway mamáy, hamuq punchawpiqa Dios Taytataqa yupaychankichik manam kay moqopichu nitaq Jerusalenpichu.
43004022	Samaria law runakunaqa yupaychankichik mana yachastinmi, ñoqaykum ichaqa yupaychaniku reqsisqaykuta, salvakuqqa hamun judio casta runakunamantam.
43004023	Ichaqa hamuchkanmi punchaw, ñam chayamuchkanña, cheqap yupaychaqkunaqa Dios Taytatam cheqap espiritupi yupaychanqaku. Paymi chaynata munan llapa yupaychaqninkuna rurananta.
43004024	Diosqa Espiritum, chaymi yupaychaqninkunapas yupaychananku cheqap espiritupi.
43004025	Chaymi warmiñataq nirqa: —Yachanim Cristo nisqanku Mesias hamunanta, pay hamuspanmi lliwta willawanqaku —nispa.
43004026	Jesusmi nirqa: —Kay rimapayaqnikim Mesiasqa kani —nispa.
43004027	Chaynata rimachkaptinkum discipulonkuna chayaramurqaku hinaspam admirakurqaku warmiwan rimaqta qawaykuspanku, ichaqa manam mayqanninkupas nirqakuchu: “¿Imatataq tapuchkanki?” nispaqa otaq “¿imanasqataq warmiwanqa rimachkanki?” nispaqa.
43004028	Warmim puyñunta saqeruspan kutirirqa llaqtaman hinaspam willarqa runakunaman:
43004029	—Rispa qawamuychik, huk runam tukuy ima rurasqayta niykuwan, ichapas payqa Cristo —nispa.
43004030	Chaymi llaqtamanta runakuna rirqaku Jesuspa kasqanman.
43004031	Discipulonkunañataqmi ruegarqa Jesusta: —Mikuykuy —nispanku.
43004032	Jesusñataqmi nirqa: —Ñoqapaqa kachkanñam mikunayqa qamkunapa mana yachasqaykichik —nispa.
43004033	Discipulonkunañataqmi tapunakurqaku: —¿Pitaqcha aparamunman karqa mikuyta? —nispanku.
43004034	Jesusmi nirqa: —Chaytaqa rurachkani kachamuwaqniypa munasqanta ruraspaymi hinaspa kamachisqanta tukuspaymi.
43004035	Qamkunam ninkichik: “tawa killaraqmi faltachkan cosechapaq” nispa, ichaqa ñoqam nikichik, qawariychik tarpusqakunata, ñam kachkan poqosqaña cosechanapaq.
43004036	Cosechapi llamkaqkunapas chaskinqañam pagonta, paykunam huñunqaku wiñay kawsaypaq cosechata chaymi kusikunqa tarpuqpas chaynataq rutuqpas.
43004037	Runakunaqa cheqaptam ninku: “Tarpuqqa hukmi, hukñataqmi cosechaq” nispa.
43004038	Ñoqam kacharqaykichik mana llamkasqaykichik kaqta cosechanaykichikpaq, hukkunamá llamkarqaqa, qamkunañataqmi paykunapa llamkasqanta tukupankichik.
43004039	Chay Samaria law runakunam achkaq iñirqaku Jesusman: “Tukuy ima rurasqaytam niykuwan” nispa chay warmi nisqanrayku.
43004040	Samaria law runakuna hamuspanmi Jesusta ruegarqaku paykunawan qeparinanpaq, chaymi Jesus paykunawan karqa iskay punchaw.
43004041	Jesuspa rimasqanta uyarispankum aswan achkaraq iñirqaku.
43004042	Chay warmitam nirqaku: —Manam qampa nisqallaykiwanñachu iñinikuqa aswanqa kikiykuñam uyariykuniku hinaspam yachaniku payqa cheqaptapuni kay pachapi runakuna salvaq kasqanta.
43004043	Jesusmi Samaria lawpi iskay punchaw karuspan Galilea lawman rirqa.
43004044	Jesusmi niq: —Diosmanta willakuqtaqa kikinpa llaqtanpiqa manam allintaqa chaskinmankuchu —nispan.
43004045	Galilea lawman chayaruptinkum chaypi runakuna kusikuywan chaskirqaku. Jerusalen Pascua Fiestaman riqkunam rikumurqaku fiestapi Jesuspa tukuy imakunapas rurasqanta.
43004046	Jesusmi kutirqa Galilea lawpi kaq Cana llaqtaman, chay llaqtapim ñawpaqta yakuta vinoyarachirqa. Capernaum llaqtapim karqa reyta yanapaq runa, paypa churinmi onqorqa.
43004047	Chaymi Judea lawmanta Galileaman Jesuspa chayaramusqanta yacharuspan rirqa churin sanoyachinanpaq ruegakuq, chay onqoqqa ñam wañunayachkarqaña.
43004048	Jesusmi nirqa: —Qamkunaqa manam creewaqchikchu admirakuypaq milagrokunata mana rikuspaykichikqa —nispa.
43004049	Hinaptinmi reypa yanapaqninñataq nirqa: —Hakuchikyá manaraq churillay wañuruchkaptin —nispa.
43004050	Jesusmi nirqa: —Ripukuyñayá, churikiqa sanoyarunñam —nispa. Chay runam Jesuspa nisqanta creespan ripukurqa.
43004051	Wasinman hichpaykuchkaptinmi sirvientenkuna taripaykamuspan nirqa: —Churikiqa sanoyarunñam —nispa.
43004052	Chaymi tapurqa: —¿Imay horatataq sanoyarurqa? —nispa. Chaymi nirqaku: —Qayna punchaw doce waqtaytam calenturan chinkarurqa —nispa.
43004053	Chaymi taytan yuyarirurqa chay horatapuni Jesuspa nisqanta, paymi nirqa: “Churikiqa sanoyarunñam” nispa. Chaymi payqa llapallan aylluntin Jesusman iñikurqa.
43004054	Kay iskay kaq milagrotaqa rurarqa Judeamanta Galileaman Jesus rispanmi.
43005001	Chaykunapa qepantam karqa judiokunapa fiestan chaymi Jesus rirqa Jerusalenman.
43005002	Chay llaqtapim Oveja sutiyoq punkupa hichpanpi karqa pichqa portalniyoq estanque, hebreo idiomapi chaypa sutinqa Betesdam.
43005003	Chaypim kaqku achkaq onqoqkuna, ñawsakuna, wistukuna hinaspa suchukuna. [Paykunam suyaqku yaku kuyurinanta.]
43005004	Angelmi estanqueman uraykamuspan kuyuchiq yakuta, pipas chayman puntata yaykuqmi sanoyaq ima onqoymantapas.
43005005	Chaypim kachkarqa kimsa chunka pusaqniyoq wataña onqoq runa.
43005006	Unay wataña onqosqanta yachaspanmi Jesus nirqa: —¿Munankichu sanoyayta? —nispa.
43005007	Onqoqmi nirqa: —Señor, manam piyniypas kanchu qocha kuyuriptin yakuman wischuykuqniy. Yaykuy mana atinaykamam hukkuna puntata yaykurunku —nispa.
43005008	Chaymi Jesus nirqa: —Hatariy, camaykita hoqarispa puriy —nispa.
43005009	Chaynata niykuptinmi runa sanoyarurqa hinaspam camanta hoqariruspan purirqa. Chay punchawmi karqa samana punchaw.
43005010	Chaymi wakin judiokuna chay sanoyaruq runata nirqa: —Kunanqa samana punchawmi, camaykitaqa manam apawaqchu —nispanku.
43005011	Chaymi sanoyaruq runañataq nirqa: —Sanoyachiqniymi niwarqa: “Camaykita hoqarispa puriy” nispa.
43005012	Chaymi paykuna nirqa: —¿Pitaq nisurqanki: “Camaykita hoqarispa puriy” nispa?
43005013	Chay sanoyaruqqa manam yacharqachu pim sanoyachisqantapas. Jesusqa chinkarurqam chaypi achkallaña runa kaptin.
43005014	Jesusmi tumpa unaymanta chay runata tarirurqa templopi hinaspam nirqa: —Sanoyaruchkaspaykiqa amañayá mastaqa huchallikuyñachu, yanqañataq imapas aswanraq hamusunkiman —nispa.
43005015	Hinaptinmi chay runaqa chay judiokunaman willamurqa: —Jesusmi kasqa sanoyachiqniyqa —nispa.
43005016	Chaymi paykuna Jesusta perseguirqaku, samana punchawpi chaykuna rurasqanmanta.
43005017	Chaymi Jesus nirqa: —Taytayqa kunankamam llamkachkan llamkachkanitaqmi ñoqapas —nispa.
43005018	Judiokunaqa wañurachiytaqa munarqaku manam samana punchawpi imapas rurasqallanmantachu, aswanqa “Diosqa Taytaymi” nispa Dioswan igualakusqanraykum.
43005019	Jesusmi nirqa: —Cheqaptapunim nikichik, Churiqa ima ruraytapas sapallanqa manam atinmanchu, ruraspaqa ruran Taytapa rurasqanta qawaspallanmi, Taytapa tukuy rurasqantam Churipas ruran pay hina.
43005020	Dios Taytaqa kuyanmi Churita hinaspam qawachin tukuy ima rurasqanta, ichaqa qamkuna admirakunaykichikpaqmi aswan hatun kaqkunataraq qawachinqa.
43005021	Dios Taytam wañuqkunata kawsarichin, chaynam Churipas kawsarichin munasqankunata.
43005022	Taytaqa manam pitapas juzganchu, payqa Churinmanmi tukuy atiyta qoykurqa juzgananpaq
43005023	chaynapi Taytata yupaychasqankuta hina Churitapas llapallanku yupaychanankupaq. Churita pipas mana yupaychaqqa manam yupaychanchu kachamuqnin Taytatapas.
43005024	—Cheqaptapunim nikichik, pipas nisqaykunata uyariqqa hinaspa kachamuwaqniypi iñiqqa wiñay kawsayniyoqñam kachkan. Payqa manam castigasqachu kanqa, aswanqa wañuymantam kawsaymanña pasarun.
43005025	Cheqaptapunim nikichik, hamuchkanmi punchaw, ñam chayamuchkanña, wañuqkunam uyarinqa Diospa Churinpa qayasqanta, uyariqninkunaqa kawsanqam.
43005026	Dios Taytaqa kikinpi vidayoqmi, Churimanpas qoykurqam kikinpi vidayoq kananpaq.
43005027	Runakunata juzgananpaqmi atiytapas qoykurqa Diosmanta Hamuq kasqanrayku.
43005028	Kay nisqaymantaqa amayá admirakuychikchu, huk punchawmi Diospa Churinpa qayasqanta uyarispanku llapallan wañuqkuna kawsarimunqaku.
43005029	Allin ruraqkunaqa wiñay kawsanankupaqmi kawsarimunqaku, mana allin ruraqkunañataqmi kawsarimunqaku castigasqa kanankupaq.
43005030	—Kikillayqa manam imatapas ruraymanchu. Ñoqaqa uyarisqayman hinam justiciawan juzgani. Ñoqaqa rurani manam kikiypa munasqaytachu aswanqa kachamuwaqniypa munasqantam.
43005031	Kikillaymanta willakuptiyqa manachá cheqapchu kanman.
43005032	Hukmi ñoqamantaqa willakun, paypa willakusqanqa cheqapmi.
43005033	Qamkunam Juanta tapuchimurqankichik, chaymi payqa cheqapta willakurqa.
43005034	Ñoqaqa pruebataqa manam maskanichu runakunamantaqa, kaykunataqa nikichik qamkuna salvakunaykichikpaqmi.
43005035	Juanqa karqa lampara hina rataspa achkiqmi, chaymi munarqankichik chay achkiywan as tiempollapas kusikuyta.
43005036	Ñoqapa testigoyqa Juanpa nisqanmantapas aswan confiakunaraqmi. Taytaypa kamachiwasqantam ñoqaqa rurani, chay rurasqaykunam ñoqamanta willakun testigo hina, chay rurasqaykunawantaqmi yachanku Taytapa kachamuwasqantapas.
43005037	Kachamuwaqniy Dios Taytam ñoqamanta willakun. Qamkunaqa manam haykapipas uyarirqankichikchu Taytapa rimasqantaqa, manataqmi rikurqankichikchu rikchaynintapas.
43005038	Sonqoykichikpiqa manam paypa palabranpas kanchu ñoqapi mana iñisqaykichikrayku, ñoqataqariki paymi kachamuwarqa.
43005039	Wiñay kawsay tariyta munaspaqa Bibliatayá allinta estudiaychik. Bibliaqa ñoqamantam willakun testigo hina.
43005040	Wiñay kawsayniyoq kanaykichikpaq qayachkaptiypas manam ñoqaman hamuyta munankichikchu.
43005041	—Runakunapa alabawasqantaqa manam chaskinichu.
43005042	Qamkunataqa reqsikichikmi chaymi yachani Dios mana kuyasqaykichikta.
43005043	Ñoqaqa hamurqani Taytaypa sutinpim hinaptinmi mana chaskiwankichikchu, huk hamunman kikinpa sutillanpi hinaptinmi ichaqa chaskiwaqchik.
43005044	Kikikichikpuralla alabanakuchkaspaqa hinaspa Diospa alabasunaykichikta mana maskachkaspaqa ¿imaynataq iñiyta atiwaqchik?
43005045	Qamkunaqa amayá piensaychikchu Taytapa qayllanpi acusanaymantaqa, Moisesmi acusasunkichikqa payman hapipakusqaykichikrayku.
43005046	Moisespa nisqankunata creechkaspaqa ñoqapipas creewaqchikchá, Moisesqa ñoqamantam qellqarqa.
43005047	Moisespa qellqasqanpi mana creespaqa ¿imaynataq creewaqchik ñoqapa nisqaykunataqa?
43006001	Chaymantam Jesus rirqa Galilea Qochapa waklawninman, chay qochapa huknin sutinmi karqa Tiberias.
43006002	Jesustam qatirqaku achkallaña runakuna onqoqkuna sanoyachisqanta qawaspanku.
43006003	Jesusmi moqoman seqaruspa tiyaykurqa discipulonkunawan.
43006004	Ñam hichpamuchkarqaña judiokunapa Pascua Fiestan.
43006005	Jesusmi achkallaña runakuna payman hamusqanta qawarispan Felipeta nirqa: —¿Maypitaq rantichwan mikuyta kaynaña runapaqpa? —nispa.
43006006	Chaynataqa nirqa “Imaninqach Felipe” nispallanmi, Jesusqa ñam yacharqaña imam rurayta.
43006007	Chaymi Felipeñataq Jesusta nirqa: —Iskay pachak jornalpa chanin tantapas manach haypanmanchu sapakama asninkallaña mikuptinkupas —nispa.
43006008	Simon Pedropa wawqen Andresmi karqa huknin discipulon. Paymi nirqa:
43006009	—Kaypi kaq warmapam kachkan cebadamanta pichqa tantan, kapuchkantaqmi kankasqa iskay challwapas. Chaywanpas chaychallaqa manachá haypanmanchu kaynaña achka runamanqa.
43006010	Jesusmi nirqa: —Tiyachiychik llapa runakunata —nispa. Chay sitiopim karqa sumaqllaña pastokuna, chaypi tiyaqkunam karqa yaqa pichqa waranqa qarikuna.
43006011	Jesusmi tantata hapiykuspan graciasta qorqa hinaspam tiyaqkunaman munasqankuman hina aypuchirqa tantatawan challwata.
43006012	Saksaruptinkum nirqa discipulonkunata: —Hoqariychik puchuqkunata ama usunanpaq —nispa.
43006013	Chaymi huñurqaku chunka iskayniyoq canasta huntata pichqa cebada tantamanta puchuqta.
43006014	Jesuspa milagro rurasqanta qawaykuspankum llapa runakuna nirqa: —Payqa cheqappunim kay pachaman hamuq Diosmanta willakuq —nispa.
43006015	Jesusñataqmi musyarurqa rey kananpaq hapiruspa churaruy munasqankuta chaymi sapallan kutikurqa orqoman.
43006016	Inti seqaykuruptinñam Jesuspa discipulonkuna uraykamurqaku qochaman.
43006017	Boteman yaykuruspankum qochata pasayta qallarirqaku Capernaum llaqtaman chayanankupaq, tutaña kaptinpas Jesusqa manaraqmi kutimurqaraqchu orqomanta.
43006018	Sinchita wayramuptinmi qochapa olan hoqarikaramurqa.
43006019	Yaqa huk leguatañam botenkupi richkarqaku qachispanku, Jesustam rikururqaku yaku hawanta boteman hichpamuchkaqta chaymi mancharikururqaku.
43006020	Jesusñataqmi nirqa: —Ñoqam kani, ama manchakuychikchu —nispa.
43006021	Chaymi paykuna kusikuywan seqachirqaku boteman hinaspam chaylla chayarurqaku maymi risqankuman.
43006022	Paqarinnintintam qochapa waklawninpi kaqkuna cuentata qokururqaku chulla botellaña chaypiqa kasqanta, paykunaqa yacharqam Jesusqa discipulonkunawan botepi mana chimpasqanta.
43006023	Chaymanmi Tiberias llaqtamanta botekuna chayarurqa, chaypim qayna punchaw Jesus graciasta qospa tantata runakunaman mikuchirqa.
43006024	Runakunam Jesusta mana tarirqakuchu nitaq discipulonkunatapas, chaymi Jesusta maskamunakupaq botekunaman yaykuspa rirqaku Capernaum llaqtaman.
43006025	Runakuna chimparuspankum qochapa patanpi Jesusta tarirurqaku hinaspam nirqaku: —Yachachikuq ¿haykapitaq hamurqanki kaymanqa? —nispa.
43006026	Chaymi Jesusñataq nirqa: —Cheqaptapunim nikichik, qamkunaqa maskawachkankichik saksanaykichikkama mikurusqaykichikraykum, manam entiendenkichikchu milagrokuna rurasqaytaqa.
43006027	Amayá llamkaychikchu tukuruqlla mikuypaqqa, qamkunaqa llamkaychik wiñay kawsay qokuq mikuypaqyá. Chay mikuytaqa Diosmanta Hamuq Runam qosqaykichik, ñoqatam Dios Tayta chaypaq apruebawarqa —nispa.
43006028	Runakunam nirqaku: —¿Imatataq rurasaqku Diospa munasqanta ruranaykupaqqa? —nispa.
43006029	Chaymi Jesus nirqa: —Diospa munasqan rurayqa paypa kachamusqanpi iñiymi —nispa.
43006030	Hinaptinmi nirqaku: —¿Ima milagrotataq qowanki chayta qawaspayku qanman iñinaykupaq? ¿Imatataq ruranki?
43006031	Ñawpaq abueloykuqa chunniqpim mikurqaku Diospa apachimusqan mikuyta. Bibliam nin: “Diosmi cielomanta mikuyta qomurqa” nispa.
43006032	Chaymi Jesusñataq nirqa: —Cheqaptapunim nikichik, manam Moiseschu qosurqankichik chay mikuytaqa, Taytaymi cheqap mikuytaqa qosuchkankichik hanaq pachamanta.
43006033	Diospa tantanqa hanaq pachamanta uraykamuspam kawsachin kay pachapi runakunata —nispa.
43006034	Hinaptinmi chay runakunañataq ñirqaku: —Señor, tukuy tiempoyá qowayku chay tantataqa —nispa.
43006035	Chaymi Jesusñataq nirqa: —Ñoqam kani runakunaman kawsay qoq tanta, pipas ñoqaman hamuqqa manapunim yarqachikunqachu, pipas ñoqapi iñiqqa manataqmi haykapipas yakunayachikunqachu.
43006036	Ichaqa nisqaypi hinam rikuwachkaspaykichikpas mana iñiwankichikchu.
43006037	Taytapa qowasqanqa llapallanmi hamunqa ñoqaman, ñoqaman hamuqtaqa manam hawamanqa wischusaqchu.
43006038	Hanaq pachamantaqa hamurqani manam munasqallayta ruranaypaqchu aswanqa kachamuwaqniypa munasqanta ruranaypaqmi.
43006039	Kachamuwaqniypa munasqanqa kaymi: Paypa qowasqantaqa mayqannintapas manam chinkachisaqchu aswanqa kawsarichimusaqmi tukupay punchawpi.
43006040	Taytapa munasqanqa kaymi: Diospa Churinta rikuspa payman iñiqqa wiñay kawsayniyoqñam, chayna iñiqtaqa ñoqam kawsarichimusaq tukupay punchawpi.
43006041	“Ñoqam kani hanaq pachamanta uraykamuq tanta” nispa Jesuspa nisqanmantam paypa contranpi judiokuna rimanakurqaku:
43006042	—Payqa Joseypa churinmi, tayta-mamantaqa reqsinchikmi, chaynaqa payqa ¿imaynanpimá nichkan “hanaq pachamantam uraykamurqani” nispaqa?
43006043	Chaymi Jesus nirqa: —Amañayá wachachachaychikchu.
43006044	Manam pipas hamunmanchu ñoqamanqa kachamuwaqniy Taytay ñoqaman mana pusamuptinqa, chay hamuqtaqa ñoqam kawsarichisaq tukupay punchawpi.
43006045	Diosmanta willakuqkunapa qellqasqan libropim nichkan: “Diosmi yachachin llapallanta” nispa. Chaynaqa Taytata llapallan uyariqkunaqa hinaspa paymanta yachaqkunaqa hamunqa ñoqamanmi.
43006046	—Chaywanqa manam nichkani: “Taytatam huk kaqnin rikurun” nispachu. Diosmanta hamuqllam rikurqani Taytataqa.
43006047	Cheqaptapunim nikichik, ñoqaman iñiq runaqa wiñay kawsayniyoqñam.
43006048	Ñoqam kani kawsay qokuq tanta.
43006049	Abueloykichikkunam chunniqpi mikurqa Diospa apachimusqan mikuyta ichaqa wañukurqakum.
43006050	Ñoqaqa rimachkani hanaq pachamanta hamuq tantamantam, pipas chay tanta mikuqqa manam wañunqachu.
43006051	Ñoqapunim kani hanaq pachamanta hamuq kawsay qokuq tantaqa, pipas chay tanta mikuqqa wiñaypaqmi kawsanqa. Chay tanta qosqayqa kikiypa cuerpoymi. Chaytaqa qosaq runakuna kawsananpaqmi.
43006052	Chaynata Jesus niptinmi judiokuna atipanakuspa ninakurqaku: —¿Imaynataq payqa kikinpa cuerpontaqa mikuchiwachwan? —nispa.
43006053	Jesusmi nirqa: —Cheqaptapunim nikichik, Diosmanta Hamuq Runapa cuerpoyta mana mikuspaykichikqa chaynataq yawarniytapas mana tomaspaykichikqa manapunim kawsankichikchu.
43006054	Pipas cuerpoy mikuqqa chaynataq yawarniy tomaqqa wiñaypaqmi kawsanqa, kawsarichimusaqtaqmi tukupay punchawpipas.
43006055	Cuerpoyqa cheqap mikuymi, yawarniypas cheqap tomanam.
43006056	Cuerpoy mikuqqa hinaspa yawarniy tomaqqa hukllam kanqa ñoqawan.
43006057	Kachamuwaqniy Taytaqa kawsachkanmi, chaynam ñoqapas payrayku kawsani, ñoqapa cuerpoy mikuqpas ñoqaraykum kawsanqa.
43006058	Chaymá hanaq pachamanta hamuq tantamanta rimasqayqa, manam abueloykichikkunapa mikusqan tanta hinachu. Paykunaqa wañukurqakum, pipas kay tanta mikuqkunam ichaqa kawsanqaku wiñaypaq.
43006059	Kaykunataqa rimarirqa Capernaum llaqtapi kaq huñunakunanku wasipi yachachispanmi.
43006060	Kuska puriqmasinkunañataqmi achkaq nirqaku: —Kaykuna rimasqanqa sasam. ¿Pitaq kaytaqa chaskinman? —nispa.
43006061	Yanqakuna wachachachasqankuta Jesus musyaruspanmi paykunata tapurqa: —¿Kay nisqaykunawanchu hukmanyarunkichik?
43006062	Aswanqa ¿imaniwankichikya Diosmanta Hamuq Runata ñawpaq kasqayman kutiqta rikuwaspaykichikqa?
43006063	Espirituqa kawsay qokuqmi, aychaman hina kawsaymi ichaqa mana valenchu imapaqpas. Kay rimapayasqaykunaqa espiritumanta cheqap kasqanraykum kawsayta qokun.
43006064	Qamkunamantam ichaqa kachkanraq achkaq mana iñiy munaqkuna —nispa. Jesusqa ñawpaqmantaraqmi yacharqa pikunam payman mana iñinanta chaynataq pim traicionanantapas.
43006065	Chaymi nirqa: —Qamkunaman nisqaypi hinapas, manam pipas hamunmanchu ñoqamanqa Dios Tayta atiyta mana qoptinqa.
43006066	Chaymantapacham Jesuswan puriqkuna achkaq karunchakururqaku hinaspam paywanqa manaña purirqakuchu.
43006067	Hinaptinmi chunka iskayniyoq discipulonkunata Jesus nirqa: —¿Qamkunapas pasakuytachu munankichik? —nispa.
43006068	Hinaptinmi Simon Pedroñataq nirqa: —Señor ¿pimantaq riymanku? Qampa rimasqaykiqa wiñay kawsay qokuqmi.
43006069	Ñoqaykuqa ñam creenikuña hinaspam yachaniku Diosmanta Hamuqqa mana huchayoq kasqaykita —nispa.
43006070	Chaymi Jesusñataq nirqa: —¿Manachum ñoqaqa chunka iskayniyoqta akllakurqaykichik? Chaywanpas huk kaqnikichikmi kachkan contraypi kaq diablo.
43006071	Chaynataqa nirqa Simon Iscariotepa churin Judasmantam. Paymi traicionanan karqa chunka iskayniyoq discipulokunapa huknin kachkaspapas.
43007001	Chaykunapa qepantam Jesus purirqa Galilea lawpi, manañam Judea lawpi kaytaqa munarqachu kamachikuq judiokuna wañurachiyta munasqanrayku.
43007002	Judiokunapa Ramada Fiestan hichpamuptinmi
43007003	wawqenkuna nirqa: —Riyá Judea lawman puriqmasikikuna rurasqaykikunata qawanankupaq.
43007004	Manam pipas pakasqallapiqa imatapas ruranchu runakunapa reqsisqan kayta munaspaqa, kaykunata rurachkaspaqa llapa runapa rikusqantayá ruray —nispa.
43007005	Chaynataqa nirqaku Jesuspi mana creespankum.
43007006	Chaymi Jesus nirqa: —Ñoqapa tiempoyqa manaraqmi chayamunraqchu, qamkunapaqmi ichaqa ima tiempopas allinlla.
43007007	Qamkunataqa runakunapas manam cheqnisunkichikchu, ñoqatam ichaqa cheqniwanku tukuy rurasqanku mana allin kasqanta willasqayrayku.
43007008	Qamkunallayá fiestamanqa riychik, manaraqmi ñoqapa tiempoyqa chayamunraqchu —nispa.
43007009	Chaynata nispanmi hina Galilea lawllapi qeparurqa.
43007010	Wawqenkuna fiestaman pasaptinñam Jesuspas chayman rirqa pakakuspallan, manam pimanpas ancha rikurirqachu.
43007011	Judiokunam fiestapi maskaspanku nirqaku: —¿Maypitaqcha kachkan chay runaqa? —nispa.
43007012	Jesusmantam runakuna anchata rimarqa. Wakinninmi nirqa: —Allin runam payqa —nispa. Wakinñataqmi nirqa: —Manam payqa allinchu, runakunatam engañan —nispa.
43007013	Ichaqa manam pipas rimarqakuchu libretaqa kamachikuq judiokunata manchakusqankurayku.
43007014	Fiesta chawpiña kachkaptinmi temploman yaykuspan Jesus yachachiyta qallarirqa.
43007015	Judiokunam admirakuspa nirqaku: —¿Imaynataq kay runaqa tukuy imata yachan mana estudiachkaspaqa? —nispa.
43007016	Chaymi Jesus nirqa: —Kay yachachisqayqa manam ñoqallapachu aswanqa kachamuwaqniypam.
43007017	Pipas paypa munasqan ruray munaqqa yachanqam kay yachachisqayqa Diosmanta kasqanta hinaspa kikillaymanta mana rimasqayta.
43007018	Pipas kikillanmanta rimaqqa maskan kikin alabasqa kayllatam, aswanqa pipas kachamuqninta alabaspaqa payqa cheqaptam rimachkan, manamá llullakunchu.
43007019	—¿Manachu leytaqa Moises qosurqankichik? Chaytaqa manam mayqannikichikpas cumplinkichikchu. Chaynaqa ¿imanasqamá wañuchiwaypiqa kachkankichik?
43007020	Chaymi runakunañataq nirqa: —Qamqa demonioyoqmi kanki. ¿Pitaq wañuchiyta munasuchkanki? —nispa.
43007021	Jesusñataqmi nirqa: —Huk ruraytam rurarqani samana punchawpi hinaptinmi llapallaykichik admirasqallaña kachkankichik.
43007022	Moisesmi qosurqankichik kamachikuyta qari kaynikichikta señalachikunaykichikpaq. Kaykunaqa karqa ñawpaq abueloykichikmantaraqmi, manam Moisesllamantachu chaymi samana punchawpipas tuparamuptinqa wawata señalankichikpuni.
43007023	Moisespa kamachikuyninta cumplinaykichikraykum samana punchawpipas qamkunaqa señalankichik. Chaynaqa ¿imanasqamá piñakunkichik samana punchawpi huk runata sumaqta sanoyaykachiptiyqa?
43007024	Amayá juzgaychikchu qawarispallaqa, juzgaychikqa allin arregloman hinayá.
43007025	Jerusalenpi yachaq runakunam nirqa: —Payqa wañuchinankupaq maskasqanku runam.
43007026	Waqaya kunanqa libreña rimachkan, manañam pipas imatapas ninchu. Segurochá kamachikuqkunaqa yacharunkuña Cristo kasqanta.
43007027	Ñoqanchikmi ichaqa yachanchik maylaw runam kasqantapas, Cristo hamuptinmi ichaqa maymanta hamusqantapas mana yachasunchikchu.
43007028	Jesusmi templopi yachachichkaspan qayarikuq hina nirqa: —Ñoqataqa reqsiwankichikmi maylawmantam kasqaytapas, ñoqaqa manam kikillaymantachu hamurqani, ñoqataqa hukmi kachamuwan. Payqa cheqapmi, qamkunaqa manam reqsinkichikchu.
43007029	Ñoqam ichaqa reqsini paypa kasqanmanta hamuspay. Paymi ñoqataqa kachamuwarqa.
43007030	Chaynakunata niptinmi presocharuyta munarqaku ichaqa manam pipas hapiyta atirqachu manaraq tiempon chayamusqanrayku.
43007031	Achkaq runakunam payman iñirqaku hinaspam nirqaku: —Cristo hamuspanpas manachá kayna achkallaña milagrokunataqa ruranmanchu —nispa.
43007032	Fariseokunam runakunapa rimasqanta yacharuspanku sacerdotekunapa jefenkunapiwan tanteanakurqaku hinaspam guardiakunata kacharqaku Jesus presochamunankupaq.
43007033	Jesusñataqmi nirqa: —Pisi tiempollañam kasaq qamkunawan, ñam kutikusaqña kachamuwaqniyman.
43007034	Maskaspapas manam tariwankichikchu, ñoqapa kasqaymanqa manam chayayta atiwaqchikchu —nispa.
43007035	Hinaptinmi judiokuna kikinkupura tapunakurqaku: —Mana tariy atinapaqqa ¿maytaya kay runaqa rinqa? ¿Icha griegokunapa kasqanpi cheqesqa judiokunamanchu rinqa griegokuna yachachiq?
43007036	¿Imanichkantaq: “Maskaspapas manam tariwankichikchu, ñoqapa kasqaymanqa manam chayayta atiwaqchikchu” nispaqa?
43007037	Fiestapa tukunan punchawmi karqa hatun punchaw. Chaypim Jesus sayaykuspa qayarikuq hina nirqa: —Pipas yakunayachikuqqa ñoqaman hamuspayá tomachun.
43007038	Bibliam nin: “Iñiqpa sonqonmantam pawanqa kawsay qokuq yaku” nispa.
43007039	Jesusqa nichkarqa Chuya Espirituta llapa iñiqkuna chaskinanmantam. Jesus hanaq pachaman manaraq kutisqanraykum Espirituqa manaraq hamurqaraqchu.
43007040	Wakin runakunam Jesuspa rimasqanta uyarispanku nirqaku: —Cheqaptapunim kay runaqa Moisespa nisqan Diosmanta willakuq —nispa.
43007041	Wakinninñataqmi nirqaku: —Payqa Cristom —nispa. Wakinñataqmi nirqa: —¿Imaynataqsi Galilea lawmantaqa hamunman Cristoqa?
43007042	¿Manachu Bibliaqa nichkan: “Davidpa mirayninmantam Belen llaqtapi nacenqa Cristoqa” nispan?
43007043	Jesusraykum runakuna rakinakururqaku.
43007044	Wakinninmi Jesusta presochayta munarqaku ichaqa manam pipas hapiyta atirqachu.
43007045	Guardiakunam kutirqaku fariseokunapa hinaspa sacerdotekunapa jefenpa kasqanman, chaymi paykunata tapurqaku: —¿Imanasqataq manaqa pusamurqankichikchu? —nispa.
43007046	Chaymi guardiakunañataq nirqa: —Manam pipas pay hinaqa rimarqachu —nispa.
43007047	Fariseokunañataqmi nirqaku: —¿Qamkunapas engañarachikunkichikñachu?
43007048	¿Iñirqachu payman huk kaqnin kamachikuqllapas otaq huk kaqnin fariseollapas?
43007049	Kay runakunaqa Diospa leyninta mana yachaspam ñakasqa kachkanku —nispa.
43007050	Nicodemom karqa fariseokunapi huk kaqnin kamachikuq, paymi ñawpaqta Jesusman tutallan rirqa. Paymi nirqa:
43007051	—Leyninchikman hinaqa manam culpachwanchu runataqa puntata imam nisqanta manaraq uyarichkaspaqa nitaq imam rurasqanta manaraq yachachkaspaqa —nispa.
43007052	Chaymi paykunañataq nirqaku: —¿Qampas Galileapi kaqchu kanki? Bibliapi maskaspayá yachay, Galilea lawmantaqa manam haykapipas karqachu Diosmanta willakuqqa.
43007053	Wasinkuman runakuna sapakama ripukuptinmi
43008001	Jesus rirqa Olivos moqoman.
43008002	Tutapaytañataqmi temploman kutimurqa. Llapa runakuna payman asuykuptinmi tiyaykuspa yachachirqa.
43008003	Diospa leynin yachachiqkunam fariseokunapiwan tarirurqaku warmita hukwan pierdekuchkaqta chaymi llapa runapa chawpinman apaykuspanku
43008004	Jesusta nirqaku: —Yachachikuq, kay warmitam tariramuniku hukwan pierdekuchkaqta.
43008005	Moisespa qellqasqan Diospa leyninqa kamachikun kayna warmikunataqa rumiwan chamqapanapaqmi. ¿Qamqa imaninkitaq?
43008006	Chaynataqa nirqaku Jesusta pantarachispa chaykunawan acusanankupaqmi. Jesusñataqmi kurkuykuspan allpapi qellqarqa dedonwan.
43008007	Ichaqa tapupayaptinkum Jesus sayariykuspa nirqa: —Mayqannikichikpas mana huchayoq kaqyá puntata chamqaychik kay warmita.
43008008	Chaynata niruspanmi kasqallan kurkuykuspan qellqarqa allpapi.
43008009	Jesuspa nisqanta uyarispankum chulla-chullallamanta asurikurqaku machukunamanta qallaykuspa, chaymi Jesusllaña warmiwan qeparurqa.
43008010	Jesusmi sayariykuspan warmita nirqa: —¿Maytaq acusaqnikikunaqa? ¿Manachum pipas condenasunki? —nispa.
43008011	Warmiñataqmi nirqa: —Manam mayqanninpas Señor —nispa. Jesusñataqmi nirqa: —Ñoqapas manam sentenciaykichu, ripukuspayá amaña huchallikuyñachu —nispa.
43008012	Huktawanmi runakunata Jesus nirqa: —Ñoqam kani runakunapa achkiynin, pipas qatiwaqniyqa manam tutayaypichu purinqa, payqa kanqa kawsay qokuq achkiyoqmi —nispa.
43008013	Chaymi fariseokuna nirqa: —Qamqa favornillaykipim rimachkanku, chayqa manam cheqapchu —nispa.
43008014	Jesusñataqmi nirqa: —Favornillaypi rimaptiypas rimasqayqa cheqapmi, ñoqaqa yachanim maymantam hamusqaytapas chaynataq maymanmi risqaytapas, qamkunam ichaqa mana yachankichikchu maymantam hamusqaytapas nitaq maymanmi risqaytapas.
43008015	Qamkunaqa juzgankichik runakuna hinallam. Ñoqaqa manam pitapas juzganichu.
43008016	Juzgaptiyqa cheqapcha kanman. Ñoqaqa manam sapallaychu kachkani aswanqa kachamuwaqniy Taytaypiwanmi.
43008017	Leynikichikpim nichkan “Iskay testigopa nisqanmi creenaqa” nispa.
43008018	Kikiymi kani huknin testigo, kachamuwaqniy Taytayñataqmi huknin kaq testigo.
43008019	Hinaptinmi fariseokuna nirqaku: —¿Maypitaq kachkan taytaykiqa? —nispa. Chaymi Jesusñataq nirqa: —Qamkunaqa manam reqsiwankichikchu nitaqmi Taytaytapas reqsinkichikchu, ñoqata reqsiwaspaykichikqa Taytaytapas reqsiwaqchikmi —nispa.
43008020	Templopi yachachispanmi chaynataqa nirqa ofrenda chaskinankupa waqtanpi, manam pipas presochayta atirqachu manaraq tiempon chayamusqanrayku.
43008021	Huktawanmi Jesus nirqa: —Ñoqa pasakuptiymi qamkuna maskawankichik hinaspam huchaykichikpi wañunkichik. Ñoqapa kasqaymanqa qamkunaqa manam chayayta atiwaqchikchu —nispa.
43008022	Judiokunañataqmi nirqaku: —¿Kikillanchu wañurachikunqa? ¿Chaychu nin: “Ñoqapa kasqaymanqa qamkunaqa manam chayayta atiwaqchikchu” nispa?
43008023	Jesusmi nirqa: —Qamkunaqa kankichik kay pachallamantam, ñoqañataqmi kani hanaq pachamanta. Qamkunaqa kankichik kay pachapi kaqmi, ñoqam ichaqa mana kay pachapi kaqchu kani.
43008024	Chaymi nirqaykichik “Huchaykichikpim wañunkichik” nispa. Pim kasqayta mana creespaykichikqa huchaykichikpim wañunkichik.
43008025	Hinaptinmi tapurqaku: —Chaynaqa ¿pitaq qamqa kanki? —nispa. Jesusñataqmi nirqa: —Ñam nirqaykichikña puntamantaraq.
43008026	Achkam qamkunamanta ninay kachkan juzganaypaq. Kachamuwaqniyqa cheqapmi chaymi paymanta uyarisqayta runakunaman willani —nispa.
43008027	Paykunaqa manam entiendeyta atirqakuchu Taytanmanta nisqantaqa.
43008028	Chaymi Jesus nirqa: —Diosmanta Hamuq Runata chakataruwaspaykichikñam yachankichik pim kasqayta. Tukuy imatapas manam kikillaymantachu rurani, Taytaypa yachachiwasqallantam ñoqaqa willaykichik.
43008029	Kachamuwaqniyqa ñoqawanmi kachkan, Taytaqa manam sapallaytachu saqeruwan chaymi ñoqaqa paypa agradonpaq tukuy tiempo rurani —nispa.
43008030	Jesus chaynata niptinmi achkaq iñirqaku payman.
43008031	Jesusmi nirqa iñiqnin judiokunata: —Sichu qamkuna seguinkichik nisqaykunata hinaspaqa cheqap discipuloykunam kankichik.
43008032	Yachankichikmi cheqap kaqmanta, chay cheqapmi libreyachisunkichik —nispa.
43008033	Judiokunañataqmi nirqa: —Ñoqaykuqa Abrahampa castanmi kaniku, manam haykapipas nitaq mayqanniykupas sirvienteqa karqanikuchu. ¿Imaynanpitaq qamqa ninki: “Chay cheqapmi libreyachisunkichik” nispaqa?
43008034	Jesusñataqmi nirqa: —Cheqaptapunim nikichik, huchakuna ruraqqa huchapa sirvientenmi.
43008035	Sirvienteqa manam kanmanchu wasi familiaqa, churim ichaqa wasi familia.
43008036	Qamkunata Diospa Churin libreta kachariptiyqa cheqaptapunim libre kankichik.
43008037	Arí, Abrahampa castanmi kankichik, ichaqa wañurachiwaytam munankichik nisqaykunata mana chaskisqaykichikrayku.
43008038	Ñoqaqa rimani Taytaypa kasqanpi rikusqaykunatam, qamkunapas rurankichikqa taytaykichikpa nisusqaykichiktam —nispa.
43008039	Chaymi paykunañataq nirqa: —Taytaykuqa Abrahamllam —nispa. Jesusñataqmi nirqa: —Abrahampa miraynin kaspaqa paypa rurasqankunatachá rurawaqchik.
43008040	Wañurachiwaytam munachkankichik Diosmanta cheqap kaqta uyarispay qamkunaman willasqayrayku. Abrahamqa manam chaynatachu rurarqa.
43008041	Qamkunaqa rurankichik taytaykichikpa rurasqallantam —nispa. Hinaptinmi paykunañataq nirqa: —Ñoqaykuqa manam churyapakuychu kaniku, ñoqaykupa taytaykuqa Diosllam —nispa.
43008042	Jesusñataqmi nirqa: —Dios kanman taytaykichik hinaptinqa kuyawankichikmanchá. Diosmanta hamuspaymi kaypi kachkani. Ñoqaqa manam kikillaymantachu hamurqani aswanqa Taytam kachamuwarqa.
43008043	¿Imanasqamá manaqa entiendenkichikchu rimasqaykunataqa? Manam atinkichikchu kasukuyta rimasqay kasukuyta.
43008044	Qamkunapa taytaykichikqa diablom chaymi paypa munasqallanta rurankichik. Qallariyninmantapuni runa wañuchiqmi chay diabloqa, payqa llullalla rimaqmi mana cheqappi kasqanrayku. Llullata kuspanqa kikinmantam willakuchkan llulla kasqanrayku hinaspa llullakuqkunapa taytan kasqanrayku.
43008045	Ñoqam ichaqa cheqapta nikichik aswanqa manam creenkichikchu.
43008046	¿Mayqannikichiktaq huchayoq kasqayta pruebawankichikman? Cheqapta nichkaptiyqa ¿imanasqamá manaqa creewankichikchu?
43008047	Diospaq kaqkunaqa uyarinmi Diospa nisqankunata, qamkunam ichaqa mana uyarinkichikchu Diosmanta mana kasqaykichikrayku.
43008048	Judiokunam Jesusta nirqa: —Razontam nikiku “qamqa samaria law” runa kasqaykimanta hinaspa demonioyoq kasqaykimanta —nispa.
43008049	Jesusmi nirqa: —Manam kanchu demonioyqa, ñoqaqa hatunchani Taytaytam, qamkunam ichaqa penqayman churawankichik.
43008050	Manan munanichu alabawanaykichiktaqa, Diosmi ichaqa munan alabawanaykichikta, paymi tukuy imataqa juzganqa.
43008051	Cheqaptapunim nikichik, pipas nisqaykunata kasuspaqa manapunim wañunqachu —nispa.
43008052	Judiokunañataqmi nirqa: —Kunanmi ichaqa yachaniku demonioyoq kasqaykita. Abrahampas chaynataq Diosmanta willakuqkunapas wañurqam, qamñataqmi ninki: “Ñoqapa nisqaykuna kasukuqqa manapunim wañunqachu” nispa.
43008053	¿Icha qamqa mastachu kawsanki abuelonchik Abrahanmantapas? Payqa ñam wañukunña, wañukunñataqmi Diosmanta willakuqkunapas. ¿Pi kasqaykipaqtaq qamqa creekunki? —nispa.
43008054	Jesusmi nirqa: —Kikillaypa alabakusqayqa manam valenchu. Alabawaqniyqa Taytaymi, paytam qamkuna ninkichik “Diosniykum” nispa.
43008055	Paytaqa manam reqsinkichikchu. Ñoqam ichaqa reqsini. “Manam reqsinichu” nispayqa qamkuna hinachá llullakuyman. Ñoqaqa reqsinim, chayraykum ñoqaqa kasukuni paypa nisqankunata.
43008056	Abueloykichik Abrahamqa kusikurqam hamunay tiempota qawaspan. Rikuykuspamá kusikurqa.
43008057	Judiokunañataqmi nirqa: —Manaraqtaq pichqa chunka watayoqpasraqchu kankiqa hinaspaqa ¿imaynataq Abrahamtaqa rikuwaq karqa? —nispa.
43008058	Hinaptinmi Jesusñataq nirqa: —Cheqaptapunim nikichik, manaraqpas Abraham kachkaptinqa ñam karqaniña —nispa.
43008059	Chaynata niptinmi rumiwan choqaparuyta munarqaku, Jesusñataqmi pakakuruspa templomanta lloqsikaramurqa.
43009001	Richkaspanmi Jesus rikururqa nacekusqanmantapuni ñawsa runata.
43009002	Hinaptinmi discipulonkuna tapurqa: —Yachachikuq ¿imanasqataq wak runaqa nacerqa ñawsa? ¿Tayta-mamanpa huchanmantachu icha kikinpa huchanmantachu? —nispa.
43009003	Jesusñataqmi nirqa: —Manam kikinpa huchanmantachu nitaq tayta-mamanpa huchanmantachu, kayqa karqa Diospa rurasqankuna qawanankupaqmi.
43009004	Punchawraq kachkaptinqa llamkanaymi kachamuwaqniypa rurasqankunapi, tutayaramuptinmi ichaqa manaña atiymanñachu llamkayta.
43009005	Kay pachapiraq kanaykamaqa runakunatam achkisaq.
43009006	Chaynata nispanmi allpaman toqaykuspan mituta rurarurqa hinaspam ñawsapa ñawinman llusiykuspan
43009007	nirqa: —Rispayki mayllakaramuy Siloe estanquepi —nispa. Siloeqa “kachasqa” ninanmi. Chay runam rispan mayllakaramurqa hinaspam kutimurqa qawakustinña.
43009008	Vecinonkunawan limosnero kasqan rikuqkunam nirqaku: —¿Kayqa tiyaykuspa limosna mañakuqchús? —nispa.
43009009	Chaymi wakinñataq nirqaku: —Arí, paypunim —nispa. Wakinninñataqmi nirqaku: —Manam paychu, rikchayllam-rikchakun —nispanku. Hinaptinmi Kikinña nirqa: —Arí, ñoqam kani —nispa.
43009010	Hinaptinmi tapurqaku: —¿Imaynamá qawarikururqankiqa? —nispa.
43009011	Payñataqmi willakurqa: —Jesus sutiyoq runam mituta ruraykuspan ñawiyman llusiykuwarqa hinaspam niwarqa: “Siloe estanqueman rispayki mayllakaramuy” nispan. Rispaymi mayllakamurqani hinaspam qawarikururqani —nispa.
43009012	Chaymi Paykunañataq nirqaku: —¿Maypitaq kachkan chay runaqa? —nispa. Hinaptinmi chay runañataq nirqa: —Manam yachanichu —nispa.
43009013	Chay qawarikuq runatam fariseokunaman pusarqaku.
43009014	Paytaqa Jesusmi sanoyarachirqa samana punchawpi mituta ruraykuspan.
43009015	Fariseokunam tapurqa chay runata ñawsa kachkaspaqa imaynam sanoyarusqanmanta. Paymi willakurqa: —Mituta ruraykuspam ñawiyman llusiykuwarqa hinaptinmi mayllakuruspay qawarikururqani —nispa.
43009016	Wakinnin fariseokunañataqmi nirqa: —Chay sanoyarachisuqniki runaqa manam Diosmantachu samana punchawpi mana samasqanrayku —nispa. Wakinninñataqmi nirqaku: —Huchasapa runaqa ¿imaynataq ruranman milagrokunataqa? —nispanku. Chaynapim runakuna kikinkupura mana acuerdochu karqaku.
43009017	Mosoqmantam tapurqaku chay ñawpaq kaq ñawsata: —Qamqa ¿imaninkitaq ñawiki qawarichisuqniki runamantaqa? —nispa. Hinaptinmi payñataq nirqa: —Payqa Diosmanta willakuqmi —nispa.
43009018	Judiokunañataqmi mana creerqachu ñawsa kaspan kunanñataq qawarikurusqanta chaymi qayachimurqaku tayta-mamanta
43009019	hinaspam tapurqaku: —¿Kay runapa tayta-mamanchum kankichik, paychum nacesqanmantapuni ñawsa nisqaykichik? ¿Imaynataq kunanqa qawakuchkanña? —nispa.
43009020	Paykunañataqmi nirqaku: —Arí, ñoqaykum tayta-maman kaniku, yachanikum ñawsa nacesqantaqa.
43009021	Ichaqa manam yachanikuchu imaynam qawarikusqantapas chaynataq pim ñawin sanoyachisqantapas. Tapuychik payta, yuyayniyoqñam, kikinmi willakunqa —nispa.
43009022	Tayta-mamanqa chaynataqa nirqa judiokunata manchakuspankum. Chay judiokunaqa ñam tanteanakururqakuña pipas: “Jesusqa Cristom” niptinqa huñunakuna wasimanta wischurunankupaq.
43009023	Chayraykum tayta-mamanqa nirqa: “Tapuychik payta, yuyayniyoqñam payqa” nispa.
43009024	Judiokunam mosoqmanta qayachimurqa ñawpaq ñawsa kaqta hinaspam nirqaku: —Cheqapta rimaspa Diosta alabay, ñoqaykuqa yachanikum chay runaqa huchasapa kasqanta —nispa.
43009025	Payñataqmi nirqa: —Ñoqaqa manam yachanichu huchasapa kasqantaqa, yachakunim ichaqa ñawpaqtaqa ñawsa kachkaspaypas kunan qawakusqayta —nispa.
43009026	Chaymi mosoqmanta tapurqaku: —¿Imanaykusurqankitaq? ¿Imatataq ruraykusurqanki ñawiki qawarikurunanpaq? —nispa.
43009027	Payñataqmi nirqa: —Ñam nirqaykichikña, ichaqa manam uyariwankichikchu. ¿Imapaqñataq munankichik yapatawan ninaytaqa? Seguroch qamkunapas puriqmasinña kayta munankichik —nispa.
43009028	Chaynata niptinmi insultaspanku nirqaku: —Chay runataqa qanmi qatichkanki, ñoqaykuqa qatiniku Moisestam.
43009029	Ñoqaykuqa yachanikum Diosqa Moiseswan rimasqanta. Jesusmantam ichaqa mana yachanikuchu maymantam kasqantapas.
43009030	Chay runañataqmi nirqa: —¡Admirakuypaqmi kayqa! Maylawmantam kasqanta mana yachachkaptikichikpas ñoqallaytam qawariykachiwan.
43009031	Yachasqanchikman hinapas Diosqa manam huchasapakunataqa uyarinchu aswanqa yupaychaqninkunallatam hinaspa paypa munasqan ruraqkunallatam.
43009032	Kunankamam manaraq uyarikurqachu nacesqanmantapuni ñawsata pipas qawarichisqanmantaqa.
43009033	Sichu chay runa Diosmanta mana hamuspaqa manachá kaykunataqa ruranmanchu —nispa.
43009034	Chaymi judiokunañataq nirqaku: —Qamqa nacerqankipas huchapa huntasqanmi ¿hinachkaspachu yachachiwaykutaraq munanki? —nispa. Chaynata niruspankum qarqorurqaku huñunakunanku wasimanta.
43009035	Jesusmi yacharurqa chay runata huñunakunanku wasimanta wischurusqankuta, paywan tupaykuspanmi nirqa: —¿Creenkichu Diosmanta Hamuq Runapi? —nispa.
43009036	Chay runam nirqa: —Señorlláy ¿pitaq payqa payman iñikunaypaq? —nispa.
43009037	Chaymi Jesusñataq nirqa: —Ñam rikuykunkiña, ñoqam kani qanwanmi rimachkani —nispa.
43009038	Chaymi chay runa nirqa: —Iñinim Señor —nispa. Chaynata niykuspanmi qonqorakuykuspa adorarqa.
43009039	Jesusñataqmi nirqa: —Ñoqaqa kay pachamanqa hamurqani allin arreglo ruraqmi hinaspa ñawsakunapa ñawin kichaykuqmi chaynapi wakinkunañataq qawakuchkaspankupas mana rikukunankupaq —nispa.
43009040	Wakinnin fariseokunañataqmi chayna nisqanta uyariruspanku nirqaku: —Chaynaqa ñoqaykupas ñawsachiki kaniku —nispa.
43009041	Hinaptinmi Jesusñataq nirqa: —Ñawsa kaspaykichikqa mana huchayoqchá kawaqchik, ichaqa: “Qawakunikum” nisqaykichikraykum huchayoq kankichik —nispa.
43010001	—Cheqaptapunim nikichik, pipas ovejapa corralninman mana punkunta yaykuspa huklawnin yaykuqqa suwam hinaspa salteaqmi.
43010002	Punkun yaykuqmi ichaqa ovejakunapa michiqnin.
43010003	Punku cuidaqpas kichanmi yaykunanpaq chaynataqmi ovejakunapas uyarintaq sutinmantakama qayaptin, chayñam qarqon corralninmanta.
43010004	Ovejakunata kanchanmanta qarqospanmi puntanta rin, ovejakunañataqmi qayasqanta uyarispan qatin.
43010005	Mana reqsisqantaqa ovejakunaqa manam qatinchu, ayqekunmi chayna runamantaqa, vozninta mana reqsisqanrayku.
43010006	Chay rikchanachiyta niptinpas paykunaqa manam entienderqakuchu.
43010007	Jesusmi huktawan nirqa: —Cheqaptapunim nikichik, ñoqam kani ovejakunapa yaykunan punku.
43010008	Ñoqamanta ñawpaq hamuqkunaqa karqa suwakunam hinaspa salteaqkunam chaymi ovejakunaqa mana kasurqachu.
43010009	Ñoqam punku kani, chayninta yaykuqqa salvakunqam. Payqa oveja hinam yaykunqapas hinaspa lloqsimunqapas hinaspa pastotapas tarinqa.
43010010	—Suwaqa yaykun suwakuruspa wañurachinallanpaqmi hinaspa purmachinanpaqmi. Ñoqam ichaqa hamurqani kawsanaykichikpaq hinaspa kawsaywan huntasqa kanaykichikpaq.
43010011	Ñoqaqa kani allin michiqmi. Allin michiqqa vidantam qon ovejankunarayku.
43010012	Pagollapaq michiqmi ichaqa atoq hamuptinpas ovejakunata saqeruspan ayqekun, manamá payqa dueñochu nitaqmi ovejakunapas paypachu. Chaymi ovejakunatapas atoq hapiruspan cheqechin.
43010013	Pagollapaq michipakusqanraykum ayqekun mana imapas qokuptin.
43010014	—Ñoqaqa kani allin michiqmi. Taytayqa reqsiwanmi, ñoqapas Taytaytaqa reqsinim, reqsinitaqmi ovejaykunatapas hinaptinmi paykunapas reqsiwan. Chaymi vidayta qoni paykunarayku.
43010016	Kachkantaqmi sapaq ovejaykunapas kay corralpi mana kaqkuna. Paykunatapas pusamuptiymi vozniyta uyarinqaku, chaynapim kanqa chulla kanchallaña hinaspa chulla michiqllaña.
43010017	—Vidaytam qoni kaq kawsarimunaypaq, chaymi Taytay kuyawan.
43010018	Manam pipas vidaytaqa qechuwanmanchu, kikiymi qosaq vidaytaqa. Makillaypim kachkan qonaypaqpas chaynataq kawsarimunaypaqpas. Chaynatam kamachiwarqa Taytay.
43010019	Chay nisqanta uyariruspankum judiokuna mana acuerdochu karqaku.
43010020	Achkaqmi nirqaku: —¿Imapaqmi uyarinkichik? Payqa demonioyoq locom —nispa.
43010021	Wakinninñataqmi nirqaku: —Demoniopa huntasqanqa manam chayna sumaqllatañaqa rimanmanchu. Demonioqa manam ñawsataqa qawarichinmanchu —nispa.
43010022	Jerusalen llaqtapim para tiempopi Templo Dedicacion Fiesta karqa.
43010023	Jesusmi purichkarqa Salomonpa Portalninpi.
43010024	Chaymi judiokuna muyuykuspa nirqaku: —¿Haykapikamataq iskayrayachiwankiku? Qam Cristo kaspaykiqa clarotayá willawayku —nispa.
43010025	Jesusñataqmi nirqa: —Ñam nirqaykichikña ichaqa manam creerqankichikchu, tukuy imatam rurani Taytaypa atiy qowasqanwan, chaykunam ñoqamanta willakun.
43010026	Qamkunaqa manam ovejaykunachu kankichik chaymi mana creenkichikchu.
43010027	Ovejaykunaqa vozniytam uyarin, ñoqapas paykunataqa reqsinim, chaymi paykunaqa qatiwanku.
43010028	Ñoqam paykunaman qoni wiñay kawsayta chaymi paykunaqa haykapipas mana chinkanqachu, manataqmi pipas qechuwanqachu makiymantaqa.
43010029	Tukuy ima qoqniy Taytayqa llapanmantapas atiyniyoqmi chaymi mana pipas atinmanchu Taytaypa makinmanta qechuytaqa.
43010030	Taytaywanqa hukllam kaniku.
43010031	Judiokunañataqmi huktawan hatarirqaku rumiwan chamqanankupaq.
43010032	Chaymi Jesus nirqa: —Achkatam rurarqani allin ruraykunata Taytaypa atiy qowasqanwan, chaynaqa ¿mayqanninmantataq rumiwan chamqawayta munankichik? —nispa.
43010033	Judiokunañataqmi nirqa: —Chamqapaytaqa munaykiku manam allin rurasqaykimantachu aswanqa rimaspayki Diosta piñachisqaykimantam chaynataq runa kachkaspayki Dios tukusqaykimantam —nispa.
43010034	Jesusñataqmi nirqa: —Qamkunapa leynikichikpim qellqasqa kachkan: “Ñoqam nirqaykichik qamkunaqa dioskuna kasqaykichikta” nispa niq.
43010035	Manam negachwanchu Bibliapa nisqantaqa. Diosqa suticharqa dioskunawanqa willakusqankuna chaskiqkunatam.
43010036	Taytam sapaqchawaspan ñoqata kachamuwarqa kay pachaman, chaynaqa ¿imaynataq ninkichik qamkunaqa: “Diostam insultan” nispaqa “Diospa churinmi kani” nisqayraykuqa?
43010037	Taytapa ruranankunata mana ruraptiyqa amayá creewaychikchu.
43010038	Ichaqa paypa rurananta ruraptiyqa manaña ñoqapi creespaykichikpas rurasqaykunapiyá creeychik, chaynapim yachankichik Taytawanqa huklla kasqayta.
43010039	Huktawanmi Jesusta presochayta munarqaku ichaqa paykunamantam lluptirurqa.
43010040	Jesusmi kasqallan kutikurqa Jordan Mayupa waklawninman, chaypim ñawpaqta Juan bautizarqa, chaypi Jesus kaptinmi
43010041	qawanankupaq achkallaña runakuna rirqaku. Chayman rispankum ninakurqaku: —Juanqa manam ima milagrotapas rurarqachu, Jesusmanta nisqanmi ichaqa cheqap —nispa.
43010042	Chaymi Jesuspi achkaq iñirqaku chay lugarpi.
43011001	Betania llaqtayoq Lazaro sutiyoq runam onqochkarqa, payqa yacharqa panin Mariawanmi hinaspa panin Martawanmi.
43011002	Onqoq Lazaropa panin Mariam huk kutipi miski asnaq aceitewan untaykurqa Señor Jesuspa chakinman hinaspam chukchanwan chakichirqa.
43011003	Lazaropa paninkunam kacharqa Señor Jesusman willachiq: —Señorlláy, amistadniki Lazarom onqochkan —nispa.
43011004	Jesusñataqmi chayta uyariruspan nirqa: —Chay onqoyqa manam wañuchinqachu aswanqa Dios hatunchanapaqmi, kay onqoywanqa Diospa Churinmi hatunchasqa kanqa.
43011005	Jesusqa sinchitam kuyarqa Lazarota, kuyarqataqmi Martatapas chaynataq ñañantapas.
43011006	Chaymi “Lazaropa onqosqanmanta” uyariykuspan qeparurqa iskay punchawtawanraq.
43011007	Chaymantañam nirqa discipulonkunata: —Hakuchik kutisun Judea lawman —nispa.
43011008	Discipulonkunañataqmi nirqaku: —Yachachikuq, qayninpallataq chay judiokunaqa rumiwan wañuchiyta munasurqanki ¿chaychu kutiytaraq munachkanki? —nispa.
43011009	Jesusñataqmi nirqa: —¿Punchawqa manachu chunka iskaynin horayoq? Pipas punchawpi purispaqa manam mitkanchu kay pachapi achkiywan qawakusqanrayku.
43011010	Tuta puriqmi ichaqa mitkan tutayaypi kasqanrayku.
43011011	Chaymantam Jesus nirqa: —Amistadninchik Lazaroqa puñuchkanmi, hakuchikyá rikchachimunaypaq —nispa.
43011012	Discipulonkunañataqmi nirqa: —Señorllayku, puñuruspaqa sanoyanqachá —nispanku.
43011013	Jesusqa nirqa chaynataqa “Lazaroqa wañukunñam” ninantam, discipulonkunañataqmi piensarqaku “Puñusqanmantachiki nichkan” nispanku.
43011014	Chaymi Jesus clarotaña nirqa: —Lazaroqa wañukunñam.
43011015	Qamkunaraykum kusikuni mana chaypi kasqaymanta, chaynapi aswan mastaraq creenaykichikpaq. Hakuchikyá payman —nispa.
43011016	Chaymi mellizowan sutichasqanku Tomas discipulomasinkunata nirqa: —Rispayá ñoqanchikpas yachachikuqwan wañumusunchik —nispan.
43011017	Jesusmi chayaruspan Lazarota tarirurqa sepulturapi tawa punchaw pampasqataña.
43011018	Betania llaqtaqa karqa kimsa kilometro hinallam Jerusalenmanta.
43011019	Chaymi achkaq judiokuna rirqa Martapatawan Mariapata consuelaq turinkumanta llakisqa kaptinku.
43011020	Martam Jesuspa hamusqanta yacharuspan tariparqa, Mariañataqmi kachkarqa wasipi.
43011021	Martam nirqa Jesusta: —Señorlláy, qam kaypi kaptikiqa turillayqa manachá wañunmanchu karqa.
43011022	Aswanqa yachanim, Diosqa qosunkim tukuy ima mañakusqaykitaqa —nispa.
43011023	Chaymi Jesus nirqa: —Turikiqa kawsarimunqam —nispa.
43011024	Martañataqmi nirqa: —Arí, wañuqkunapa kawsarimunan tukupay punchawpi kawsarimunantaqa yachanim —nispa.
43011025	Jesusñataqmi nirqa: —Ñoqam kani kawsarichiqpas chaynataq kawsay qokuqpas. Pipas ñoqaman iñiqqa wañuspapas kawsarimunqam.
43011026	Pipas kawsachkaspallanraq ñoqaman iñiqqa manam wiñaypaqchu wañunqa. ¿Creenkichu kayta Marta? —nispa.
43011027	Chaymi Martañataq nirqa: —Arí Señorlláy, ñoqaqa creenim, qamqa kanki kay pachaman hamuq Diospa Churin Cristom —nispa.
43011028	Chaynata nispanmi Marta rirqa ñañan Maria qayaq, paytam upallallamanta nirqa: —Yachachikuqqa kaypiñam kachkan, qayasuchkankim —nispa.
43011029	Chaynata Marta niykuptinmi Maria chaylla hatarispa rirqa Jesuspa kasqanman.
43011030	Jesusqa manaraqmi llaqtamanqa chayarqaraqchu, payqa kachkarqa Martawan tupaykusqan sitiollapiraqmi.
43011031	Consuelaqnin judiokunañataqmi Maria chaylla hatariruspan lloqsiramuptin qatimurqaku: “Sepulturatachiki richkan waqaq” nispanku.
43011032	Mariañataqmi Jesuspa kasqanman chayaruspan qonqorakuykurqa hinaspam nirqa: —Señorlláy, kaypi kaptikiqa turillayqa manachá wañunmanchu karqa —nispa.
43011033	Jesusñataqmi Mariapa waqasqantawan kuska hamuq judiokunapa waqasqanta qawaykuspan sonqonpi sinchita llakirikurqa.
43011034	Chaymi tapurqa: —¿Maypitaq pamparamunkichik? —nispa. Paykunañataqmi nirqaku: —Señor, hakuchikyá qawaykamunki —nispa.
43011035	Chaymi Jesus waqarqa.
43011036	Judiokunañataqmi ninakurqaku: —Qawaychik maynatam kuyasqa —nispanku.
43011037	Wakiqninñataqmi nirqaku: —Payqa ñawsatapas qawarichirqam ¿manachum sanoyarachinman karqa chaynapi Lazaroqa mana wañukunanpaq? —nispa.
43011038	Jesusñataqmi sinchi llakisqa asuykurqa sepulturaman, chayqa karqa machaymi, punkunñataqmi karqa hatun rumiwan tapasqa.
43011039	Jesusmi nirqa: —Horqoychik chay rumita —nispa. Hinaptinmi wañukuqpa panin Martañataq nirqa: —Señorlláy, ñachá asnarichkanña, tawa punchawñam wañukusqanqa —nispa.
43011040	Jesusñataqmi nirqa: —¿Manachu nirqayki: “Creespaykiqa rikunkim Diospa atiyninta” nispay?
43011041	Rumita horqoruptinkum Jesus hanaq pachata qawarispan nirqa: —Taytáy, graciastam qoyki uyariykuwasqaykimanta.
43011042	Qamqa siemprem uyariwanki, chaymi kaykunata nichkayki muyuriqniypi kaq runakuna kachamuwasqaykita creenankupaq.
43011043	Chaynata nispanmi nisyunneqta qayarqa: —¡Lazaro, lloqsimuy! —nispa.
43011044	Wañuqñataqmi lloqsiramurqa makin-chakin watasqa hinaspa uyanpas telawan wankusqa. Hinaptinmi Jesus nirqa: —Purinanpaq paskaychik —nispa.
43011045	Mariawan riq achkaq judiokunañataqmi Lazarota kawsarirachisqanta qawaykuspanku Jesusman iñikuykurqaku.
43011046	Wakiqninñataqmi fariseokunaman willamurqaku Jesuspa rurasqanta.
43011047	Hinaptinmi sacerdotekunapa jefenkuna cortepi huñunakurqa fariseokunawan hinaspam nirqaku: —¿Imatataq rurasun? Kay runaqa achkatañam milagrokunata rurarun.
43011048	Mana harkaptinchikqa lliw runach payman iñirunqaku, hinaptinchá romanokuna hamuruspa purmarachinqaku templonchiktawan nacionninchikta.
43011049	Caifas sutiyoqmi karqa sacerdotekunapa jefen chay watapi, chaymi pay nirqa:
43011050	—Qamkunaqa manam imatapas yachankichikchu nitaqmi cuentata qokunkichikchu. Aswan allinqa kanman huk runalla nacionninchikpa rantinpi wañuyninmi, enteron nacion puchukarunanmantaqa —nispa.
43011051	Caifasqa chaykunataqa nirqa manam kikillanmantachu, chay watapi sacerdotekunapa jefen kasqanraykum Dios revelarqa, chaymi nirqa: “Jesusqa wañunanmi judiokunapa nacionninpa rantinpi” nispan.
43011052	Jesusqa wañunan karqa manam paykunapa rantillanpichu aswanqa Diospa cheqesqa churinkunata hukllaman huñunanpaqwanmi.
43011053	Chay punchawmantam judio autoridadkuna tanteanakurqaku Jesus wañurachinankupaq.
43011054	Chaymi Jesusqa purirqa pakakuspallaña judiokunapa qayllanpiqa. Judeamanta lloqsispanmi rirqa chunniqpa hichpan Efrain sutiyoq llaqtaman, chaypim yacharqa discipulonkunawan.
43011055	Judiokunapa Pascua Fiestanmi ña hichpamuchkarqaña, chaymi llapa runakuna enteron llaqtamanta rirqaku Jerusalenman Diosta adoranankupaq chuyanchakuq.
43011056	Jesustam maskaspanku temploman chayaruspa ninakurqaku: —¿Imaninkichiktaq? ¿Hamunqachu fiestaman icha manachu? —nispa.
43011057	Fariseokunapiwan sacerdotekunapa jefenkunañataqmi kamachirqaku: —Pipas yachanqa Jesuspa maypim kasqantapas hinaspaqa willakamuchunyá presochamunaykupaq —nispa.
43012001	Pascua Fiestapaq soqta punchawllaña faltachkaptinmi Jesus rirqa Lazaropa yachasqan Betania llaqtachaman. Paytam Jesus kawsarichirqa wañusqamantaña.
43012002	Jesuspaq convidota ruraptinkum Marta servirqa, Lazaroñataqmi mesapi tiyachkarqa Jesuswan.
43012003	Mariañataqmi apamurqa sinchi precioyoq miski asnaq yaqa huk botella aceiteta. Chayqa rurasqa karqa nardo sutiyoq sachamantam, chaywanmi Jesuspa chakinman untaykurqa hinaspam chukchanwan chakichirqa. Chaymi wasi huntata miskillataña asnarirqa.
43012004	Discipulonkunamanta traicionaqnin kaq Judas Iscariotem nirqa:
43012005	—Huk wata jornalpa chanin kay miski asnaq aceitetaqa rantikuruchwanchiki karqa, hinaspachiki chay qollqetaqa wakchakunaman qoykuchwan karqa —nispa.
43012006	Judasqa nirqa chaynataqa manam wakchakunata kuyaspachu aswanqa suwa kaspanmi, paymi qollqeta waqaycharqa, chaymi payqa horqokuq qollqe waqaychasqanmanta.
43012007	Chaymi Jesus nirqa: —Ama harkakuychu, kaytaqa waqaycharqa pampakunay punchawpaqmi.
43012008	Wakchakunaqa qamkunawanmi haykapkamapas kanqa, ñoqam ichaqa mana tukuy tiempochu qamkunawan kasaq.
43012009	Achkaq judiokunam yacharurqaku Betaniapi Jesus kasqanta hinaspam rirqaku Jesustawan wañusqanmanta kawsarimuq Lazarota qawamunankupaq.
43012010	Lazarota rikuramuspankum achkaq judiokuna jefenkumanta karunchakurarqaku hinaspam iñirqaku Jesusman. Chaymi sacerdotekunapa jefenkunañataq rimanakurqaku Lazarotawanña wañurachinankupaq.
43012012	Paqarinnintintam Pascua Fiestaman achkaq riqkuna yacharurqaku Jerusalenman Jesuspa risqanta.
43012013	Paykunam kuchurqaku palmerapa kallmankunata hinaspam rirqaku Jesus chaskiq kaynata qaparispanku: —¡Yupaychasunchik! ¡Alabasqayá kachun Señorpa sutinpi hamuq Israel castakunapa Reyninqa! —nispa.
43012014	Jesusmi asnochata tariramuspa sillakaramurqa Bibliapa nisqan cumplikunanpaq:
43012015	Sion llaqtapi yachaqkuna, ama manchakuychikchu. Reynikichikmi hamuchkan. Asnopi silladam hamuchkan.
43012016	Discipulonkunaqa manaraqmi entienderqakuchu chaykunataqa. Jesus hanaq pachaman kutikuptinñam yuyarirqaku chaykunaqa ñawpaqmantaraq qellqasqaña kasqanta, yuyarirqakutaqmi Jesuspaq chaykuna rurasqankutapas.
43012017	Lazarota Jesuspa kawsarirachisqan rikuqkunam willakurqaku sepulturamanta qayaykuspa kawsarirachisqanta.
43012018	Chayraykum runakuna tariparqa Jesusman chay milagro rurasqanta yachaspanku.
43012019	Fariseokunañataqmi ninakurqaku: —Manam ima ruraytapas atichwanchu, qawaychik llapa runakunam payta qatichkanku —nispa.
43012020	Fiestapi adoranankupaq riqkunam karqa wakiqnin Grecia nacionmanta kaqkuna.
43012021	Paykunam asuykurqaku Felipeman, Felipeqa yacharqa Galilea lawpi Betsaida llaqtapim. Paytam ruegakurqaku: —Señor, reqsiykuytam munaniku Jesusta —nispa.
43012022	Felipeñataqmi rirqa Andresman willaq, iskayninkum rirqaku Jesusman willaq.
43012023	Jesusmi nirqa: —Ñam tiempoña Diosmanta Hamuq Runaqa hatunchasqa kananpaq.
43012024	Cheqaptapunim nikichik, allpaman huk trigo wichispa mana wañuspanqa hina kaqllam kanqa, wañuspanmi ichaqa achkallataña rurunqa.
43012025	Pipas vidallan kuyaqqa wiñaypaqmi pierdenqa, pipas kay pachapi vidan cheqniqñataqmi wiñay kawsananpaq waqaychasqa kanqa.
43012026	Pipas serviwayta munaspaqa qatiwachunyá, payqa ñoqapa kasqaypim kanqa, serviwaqniytaqa Taytaymi ancha reqsisqata ruranqa.
43012027	—Kunanmi hukmanyasqa kachkani. Chaynaqa ¿imanisaqtaq? ¿Icha: “Taytáy, salvaykuway kunan rato imapas sucedewananmanta” nispachu nisaq? Ñoqaqariki kaynata kunan ñakarinaypaqmi hamurqani.
43012028	Chaynaqa Taytáy, sutikitayá hatunchayña. Hinaptinmi hanaq pachamanta qayakamurqa: —Ñam hatuncharuniña, chaywanpas huktawanraqmi hatunchasaq —nispa.
43012029	Chaypi kaq runakunañataqmi uyarispanku nirqaku: —Rayom toqyaramun —nispa. Wakiqninñataqmi nirqaku: —Angelmi rimapayaykamun —nispa.
43012030	Jesusñataqmi nirqa: —Kay qayakuytaqa uyarinkichik manam ñoqaraykuchu aswanqa qamkunaraykum.
43012031	Kunanmi kay pachapi kaqkuna juzgasqa kanqa, qarqosqataqmi kanqa kay pachapi kamachiqkuq diablopas.
43012032	Chakatawaptinkum llapallanta pusamusaq kikiyman.
43012033	Kaynata nispanmi entiendechirqa imaynam wañukunanmanta.
43012034	Runakunañataqmi nirqa: —Leypiqa uyarirqaniku: “Cristoqa wiñaypaqmi kawsanqa” niqtam. ¿Imaynataq qamqa ninki: “Diosmanta Hamuq Runaqa cheqaptapunim chakatasqa wañunqa” nispaykiqa? ¿Pitaq chay Diosmanta Hamuq Runaqa?
43012035	Chaymi Jesusñataq nirqa: —Pisi punchawllañam kasaq qamkunata achkinaypaq. Achkiypiyá puriychik qamkunawanraq kachkaptiyqa chaynapi tutayay mana vencerusunaykichikpaq. Pipas tutayaypi puriqqa manam yachakunchu mayman risqantapas.
43012036	Qamkunawanraq achkiy kachkaptinqa achkiymanyá iñiychik, chaynapi achkiypi kanaykichikpaq. Kaykunata niruspanmi Jesus paykunamanta pakakururqa.
43012037	Jesus achkallaña milagrokunata rurachkaptinpas manam paypi iñirqakuchu.
43012038	Chaynapim cumplikurqa Diosmanta willakuq Isaiaspa nisqan. Paymi nirqa: Señorlláy, willakusqaykutaqa creerqa ¿pitaqsi? Señorqa revelarqa atiynintaqa ¿pimantaqsi?
43012039	Manamá pipas creeyta atirqachu. Isaiasqa qellqarqataqmi:
43012040	Runakunatam Dios ñawsayarachirqa. Paykunapa sonqontam rumiyachirqa chaynapi mana rikukunankupaq, chaynapi mana entiendenankupaq, chaynapi mana kutirikamuwanankupaq, chaynapi mana sanoyachinaypaq.
43012041	Isaiasqa nirqa chaynataqa Jesuspa kanchariyninta rikuspanmi chaymi rimarqa paymanta.
43012042	Chaywanpas achkaq kamachikuq judiokunam iñirqaku Jesusman. Fariseokunaraykum mana libretachu willakuqku chaynapi huñunakunanku wasimanta mana wischusqa kanankupaq.
43012043	Chay kamachikuq judiokunaqa munarqa runakunapa alabanantam Diospa alabananmantapas.
43012044	Jesusmi qayakuq hina nirqa: —Pipas ñoqaman iñiqqa manam ñoqallamanchu iñin aswanqa kachamuwaqniy Taytaymanwanmi.
43012045	Ñoqa rikuwaqniyqa kachamuwaqniytapas rikunmi.
43012046	Ñoqaqa achkiy hinam hamurqani kay pachamanqa, pipas ñoqapi iñiqqa manañam tutayaypiñachu kanqa.
43012047	Pipas nisqaykunata uyarispan mana kasukuqtaqa manam ñoqachu condenasaq, ñoqaqa hamurqani manam runakunata condenaqchu aswanqa salvaqmi.
43012048	Pipas despreciawaspan nisqaykunata mana kasukuqpaqa ñam kanña juzgaqnin, ñoqapa nisqaykunam paytaqa tukupay punchawpi juzganqa.
43012049	Ñoqaqa manam kikillaymantachu rimani, kachamuwaqniy Taytaymi kamachiwarqa imam rimarinaytaqa chaynataq imam yachachinaytaqa.
43012050	Ñoqaqa yachanim, Taytaypa kamachikuyninqa wiñaypaq kawsay qokuqmi, ñoqapa nisqaykunaqa Taytaypa kamachiwasqanman hinam.
43013001	Pascua Fiestapa ñawpaqnintaraqmi Jesusqa yacharqaña kay pachamanta Taytanpa kasqanman kutinanta. Kay pachapi kaqmasinkunamanmi hatu-hatun kuyakuyninta qawachirqa.
43013002	Jesusmi discipulonkunawan cenachkarqa, diabloqa Simon Iscariotepa churin Judastam umacharurqaña Jesusta traicionananpaq.
43013003	Jesusqa yacharqam tukuy imatapas Taytan payman qoykusqanta, yacharqataqmi paymanta hamuspa payman kasqallan kutinantapas.
43013004	Jesusmi cenasqanmanta hatariykuspan hawa pachanta horqokuykurqa hinaspam pañowan weqawninta watakuykurqa.
43013005	Lavatoriopi yakuta churaykuspanmi discipulonkunapa chakinta mayllarqa hinaspam weqawninpi pañowan chakichirqa.
43013006	Simon Pedrota mayllananpaq kaptinñataqmi pay nirqa: —Señorlláy ¿qamraqchu ñoqapa chakiyta mayllawankiman? —nispa.
43013007	Jesusñataqmi nirqa: —Kunanqa manaraqmi entiendenkichu kay rurasqaykunataqa, qepatañam chaytaqa entiendenki —nispa.
43013008	Chaymi Pedro nirqa: —Chakiytaqa manapunim haykapipas mayllawaqchu —nispa. Jesusñataqmi nirqa: —Mana mayllaptiyqa manam ñoqapañachu kanki —nispa.
43013009	Chaymi Simon Pedroñataq nirqa: —Amayá chakillaytañachu mayllawayqa, mayllaykuwayá makiykunatapas chaynataq umaytapas —nispa.
43013010	Jesusñataqmi nirqa: —Bañakuruspaqa manam necesitankichikñachu mayllanataqa, aswanqa chakillaykichiktañam, qamkunaqa limpioñam kachkankichik, ichaqa manam llapaykichikchu.
43013011	Jesusqa yacharqam pim traicionananta chaymi nirqa: “Manam llapaykichikchu kankichik limpioqa” nispa.
43013012	Discipulonkunapa chakinta mayllaruspanmi hawa pachanta churakuykuspa kasqallan tiyaykurqa mesaman hinaspam nirqa: —¿Entiendenkichikchu qamkunawan kay rurasqayta?
43013013	Qamkunam niwankichik: “Señorlláy, Yachachikuq” nispa, chaytaqa allintam ninkichik, arí chaynamá kani.
43013014	Ñoqa Señornikichik hinaspa yachachiqnikichik kachkaspaymi chakikichikta mayllani, qamkunapas chaynayá chakikichikta mayllanakuychik.
43013015	Ejemplotam qamkunaman qoykichik qamkunawan rurasqayta hina qamkunapas ruranaykichikpaq.
43013016	Cheqaptapunim nikichik, sirvienteqa manam maschu patronninmantaqa, manataqmi comision riqpas maschu kachaqninmantaqa.
43013017	Kaykunata entienderuspa ruraspaykichikqa kusisqam kankichik.
43013018	—Manam llapallaykichikmantachu ñoqaqa rimachkani, reqsinim pikunam akllasqaytaqa. Bibliapa: “Mikuqmasillaypas contrallaypim pawatyarqa” nisqanmi cumplikun.
43013019	Manaraq imapas sucedekuchkaptinmi kunan nichkaykichik, ña sucedekuruptinmi ichaqa creenkichik rimapayasuqnikichikqa pim kasqayta.
43013020	Cheqaptapunim nikichik, ñoqapa kachasqayta pipas chaskiqqa ñoqatapunim chaskiwan, ñoqa chaskiwaqniyñataqmi kachamuwaqniy Taytayta chaskin.
43013021	Kaykunata nispanmi Jesus hukmanyarurqa hinaspam nirqa: —Cheqaptapunim qamkunamanta huknikichik traicionawanqa —nispa.
43013022	Discipulonkunañataqmi qawanakurqa: —Mayqanninchikmantaraq nichkan —nispa.
43013023	Huknin discipulonmi karqa Jesuspa llumpay kuyasqan, paymi waqtanpi kachkarqa.
43013024	Paytam Simon Pedro señascharqa pimantas Jesus chayna nisqan tapunanpaq.
43013025	Jesuspa waqtanpi kaqñataqmi Jesus lawman aswanraq waqtapaykuspa tapurqa: —Señorlláy ¿pitaq chay traicionasuqnikiqa? —nispa.
43013026	Chaymi Jesusñataq nirqa: —Chay runaqa tantata mikuyman challpuykuspa qosqaymi —nispa. Tantata challpuykuspanmi qoykurqa Simon Iscariotepa churin Judasman.
43013027	Chayta mikuykuptillanmi Judasman Satanas yaykururqa. Chaymi Jesus nirqa: —Chay ruranaykita utqayman ruray —nispa.
43013028	Mesapi mikuqkunaqa manam mayqanninpas entienderqachu Judasman nisqantaqa.
43013029	Qollqeta Judas waqaychasqanraykum wakiqnin piensarqa Jesusqa: “Rantipakaramuy fiestapaq imapas necesitasqanchikta” otaq: “Qomuy imallatapas wakchakunaman” nispa nisqanta.
43013030	Chay tantata mikuruspa Judas lloqsiruptinqa tutañam karqa.
43013031	Judas lloqsiramuptinmi Jesus nirqa: —Kunanmi hatunchasqa kani Diosmanta Hamuq Runaqa, ñoqapitaqmi Diospas hatunchakun.
43013032	Diosmi hatunchakun ñoqapi, hatunchawanqataqmi kikinpipas, payqa chayllam hatunchawanqa.
43013033	Churillaykuna, manam unayñachu kasaq qamkunawanqa chaymi maskawankichik. Wakin judiokunaman nisqayta hinallam nikichik qamkunatapas. Ñoqapa kasqaymanqa qamkunaqa manam chayayta atiwaqchikchu.
43013034	Mosoq kamachikuytam qoykichik, kuyanakuychikyá. Imaynam ñoqa kuyaykichik chaynayá qamkunapas kuyanakuychik.
43013035	Kuyanakuptikichikqa llapallan runakunam yachanqa discipuloykuna kasqaykichikta.
43013036	Simon Pedrom nirqa: —Señorlláy ¿maytataq rinkiqa? —nispa. Jesusñataqmi nirqa: —Ñoqapa risqaytaqa manam kunanqa qatiwankimanchu, qatiwankiqa qepa tiempokunapiñam —nispa.
43013037	Chaymi Pedroñataq nirqa: —Señorlláy ¿imanasqataq kunanqa mana qatikimanchu? Vidaytapas qosaqmi qamraykuqa —nispa.
43013038	Jesusñataqmi nirqa: —¿Vidaykitachu qonki ñoqapaq? Cheqaptapunim niki, manaraqpas gallo waqachkaptinmi kimsa kutikama negawanki.
43014001	—Qamkunaqa amayá hukmanyaychikchu. Diospiyá confiakuychik, confiakuychiktaqyá ñoqapipas.
43014002	Taytapa kasqanpiqa achkam kachkan lugarkuna yachakunapaq, mana chayna kaptinqa manam rimariyllapas-rimariymanchu. Chaynaqa risaqmi qamkunapaq lugar allichamuq.
43014003	Allicharamuspaymi kutimusaq qamkuna pusanaypaq chaynapi maymi kasqaypi qamkunapas kanaykichikpaq.
43014004	Qamkunaqa yachankichikmi mayman risqaytapas, reqsinkichiktaqmi ñantapas.
43014005	Tomasmi nirqa: —Señorlláy, manam yachanikuchu mayman risqaykitapas chaynaqa ¿imaynataq reqsisaqku ñantaqa? —nispa.
43014006	Jesusñataqmi nirqa: —Ñoqam kani ñan, cheqap kaqpas chaynataq kawsay qokuqpas. Taytaymanqa manam pipas chayanmanchu mana ñoqawanqa.
43014007	Reqsiwaspaykichikqa Taytaytapas reqsinkichikmá, kunanmi reqsiykunkichik hinaspa rikuykunkichik —nispa.
43014008	Felipeñataqmi nirqa: —Señorlláy, Taytatayá qawaykachiwayku, hinaptinqa chayllapaqñam kaniku.
43014009	Jesusñataqmi nirqa: —Felipe, unayñam qamkunawanqa kachkani. ¿Manaraqchu reqsiwanki? Ñoqata rikuqniyqa Taytatapas rikuykunñam. ¿Imanasqamá niwanki “Taytata rikuykachiwayku” nispaqa?
43014010	¿Manachu creenki Taytaywanqa huklla kasqayta? Imatapas nikichikqa manam kikillaymantachu, ñoqawan kaq Taytam kikinpa ruranantaqa ruran.
43014011	Creeychikyá, ñoqaqa kani hukllam Taytawanqa, mana chayqa rurasqayraykuyá creeychik.
43014012	Cheqaptapunim nikichik, ñoqapi iñiqqa ruranqam ñoqapa rurasqaykunata, payqa ñoqapa rurasqaymantapas mastaraqmi ruranqa, chaynataqa ruranqa Taytamanña risqayraykum.
43014013	Imatapas sutiypi mañakuptikichikqa rurasaqmi chaynapi Taytata Churin alabanaypaq.
43014014	Imatapas sutiypi mañakuptikichikqa rurasaqmi.
43014015	—Kuyawaspaykichikqa kasukuychikyá kamachikuyniykunata.
43014016	Mañakusaqmi Taytata hinaptinmi kachamusunkichik huk Kallpanchaqnikichikta. Paymi kanqa qamkunawan tukuy tiempo.
43014017	Cheqap Espiritutaqa kay pachapi kaqkunaqa manam chaskinmanchu, paykunaqa manam rikunkuchu nitaqmi reqsinkuchu. Qamkunam ichaqa reqsinkichik qamkunawan kasqanrayku, payqa qamkunapim kanqa.
43014018	Manam sapallaykichiktachu saqerusqaykichik, kutimusaqmi qamkunaman.
43014019	Asllatawanqa runakunaqa manañam rikuwanqañachu, qamkunam ichaqa rikuwankichik, qamkunaqa kawsasqayraykum kawsankichik.
43014020	Chay punchawpim yachankichik Taytaywanqa huklla kasqayta, yachankichiktaqmi qamkunapas ñoqawan huklla kasqaykichikta.
43014021	Kamachikuyniykunata yachaspa kasukuq runaqa kuyawanmi, Taytaypas kuyanqam chayna kuyaqniytaqa. Ñoqapas kuyaspaymi reqsichikusaq paywan.
43014022	Chaymi Judas (mana Iscariote kaqchu) nirqa: —Señorlláy ¿imanasqataq ñoqaykumanqa reqsichikunki aswanqa mana wakin runakunamanchu? —nispa.
43014023	Chaymi Jesusñataq nirqa: —Kuyawaqniyqa kasukunmi nisqaykunata, paytaqa kuyanqam Taytaypas, Taytaywan hamuspaymi yachasaqku kuyawaqniywan.
43014024	Mana kuyaqniyqa manam kasukunchu nisqaykunata. Qamkunaman nisqayqa manam ñoqapachu aswanqa kachamuwaqniy Taytaypam.
43014025	—Kaykunataqa nikichik qamkunawan kaspayraqmi.
43014026	Taytam Chuya Espirituta ñoqapa sutiypi kachamunqa qamkunata kallpanchasunaykichikpaq, paymi tukuy imata yachachisuspaykichik yuyarichisunkichik qamkunaman tukuy ima nisqayta.
43014027	—Ñoqaraykum hawkalla kankichik, kay hawkayay qosqayqa manam runakunapa qosqan hinachu. Amayá hukmanyaychikchu nitaq manchakuychikpaschu.
43014028	Ñam uyarirqankichikña: “Riruspaymi kasqallan kutimusaq” nisqayta. Cheqapta kuyawaspaykichikqa kusisqam kawaqchik Taytaman risqaywanqa, payqa ñoqamantaqa aswan atiyniyoqmi.
43014029	Kaykunataqa nikichik manaraq imapas sucedekuchkaptinmi, sucedekuruptinqa creenkichikmi.
43014030	—Manañam unayñachu rimasaq qamkunawanqa, ñam hamuchkanña kay pachapi kamachikuq diablo. Payqa manam imaniraqllatapas munaychakunchu ñoqamantaqa.
43014031	Aswanqa hinamá chayna kanan, chaymi runakuna yachanqa Tayta kuyawasqanta, yachanqakutaqmi ñoqaqa paypa kamachiwasqanta rurasqaytapas.
43015001	—Ñoqam kani cheqap uvas planta, Taytayñataqmi llamkaq.
43015002	Mana ruruptinqa paymi kuchun ñoqapi kaq kallmakunata, ruruq kallmatañataqmi rawmapaykun aswanraq rurunanpaq.
43015003	Qamkunaqa rawmasqa hinañam kankichik rimapayasqaykunawan.
43015004	Ñoqapiyá takyaychik ñoqañataq qamkunapi. Kallmaqa kikillanmantaqa manam rurunmanchu mana yuranpi kaspaqa, qamkunapas manataqmi ruruwaqchikchu mana ñoqapi takyaspaqa.
43015005	—Ñoqam kani uvas planta, qamkunañataqmi kankichik kallmaykuna. Ñoqapi takyaqqa achkatam rurunqa. Ñoqamanta sapaqchakuruspam ichaqa mana imatapas rurawaqchikchu.
43015006	Pipas ñoqapi mana takyaqqa qorusqa kallma hinam wischusqa kanqa, chakiruspanmi rupananpaq ninaman wischusqa kanqa.
43015007	—Sichum ñoqapi takyaspaykichikqa chaynataq yachachisqaykunatapas mana qonqaspaykichikqa mañakuychikyá tukuy ima munasqaykichikta hinaptinqa qosunkichikmi.
43015008	Taytaqa hatunchasqam achkata ruruptikichikqa, chaynapim qamkunaqa cheqap discipuloykuna kankichik.
43015009	Imaynam Tayta ñoqata kuyawan chaynam ñoqapas qamkunata kuyaykichik, kuyakuyniypiyá takyaychik.
43015010	Taytapa kamachikuyninkunata kasukuspaymi takyachkani paypa kuyakuyninpi, chaynayá qamkunapas kamachikuyniykunata kasukuspa kuyakuyniypi takyaychik.
43015011	—Kaykunataqa nikichik ñoqawan kusikunaykichikpaqmi, chaynapi cheqap kusikuyniyoq kanaykichikpaq.
43015012	Kaymi kamachikuyniy: “Kuyanakuychikyá qamkunatapas kuyasqayman hina.”
43015013	Hatu-hatun kuyakuyniyoqqa amistadninkunapa rantinpi wañuqmi.
43015014	Qamkunaqa kankichik amistadniykunam kamachisqayta ruraspaykichikqa.
43015015	Manam sirvientepaqñachu hapikichik, sirvienteqa manam yachanchu patronninpa rurasqankunata. Qamkunaqa amistadniyñam kankichik chaymi Taytapa niwasqankunata yachachirqaykichik.
43015016	Manam qamkunachu ñoqataqa akllawarqankichik, ñoqam qamkunataqa akllarqaykichik hinaspam churarqaykichik achkata rurunaykichikpaq chaynapi rurusqaykichik takyananpaq. Chaynaqa Taytam qosunkichik ñoqapa sutiypi llapa ima mañakusqaykichikta.
43015017	Kaykunatamá kamachikichik qamkuna kuyanakunaykichikpaq.
43015018	—Runakuna cheqnisuptikichikqa yuyariychikyá qamkunamantapas puntataqa ñoqata cheqniwasqankuta.
43015019	Kay pachapaq kaptikichikqa runakunachá kuyasunkichikman kikinta hina, aswanqa ñoqam akllakurqaykichik kay pachamanta chaymi runakunaqa cheqnisunkichik manaña kay pachapaq kasqaykichikrayku.
43015020	Yuyariychikyá nisqaykunata. Sirvienteqa manam aswan munayniyoqchu patronninmantaqa. Ñoqatam perseguiwarqaku, chaynaqa qamkunatapas perseguisunkichikmi, nisqaykunata kasukuspankuqa qamkunapa nisqaykichiktapas kasukunqakum.
43015021	Ñoqaraykum chaynataqa rurasunkichik kachamuwaqniyta mana reqsisqankurayku.
43015022	—Sichu mana hamuymanchu karqa nitaq willaymanchu karqa hinaptinqa mana huchayoqchá kanmanku karqa, kunanmi ichaqa manaña imapas ninanku kanchu huchankumanta.
43015023	Ñoqata cheqniqniykunaqa Taytatapas cheqninmi.
43015024	Mana huchayoqqa kanmanku karqa paykuna ukupi mana pipapas rurasqanta mana ruraptiychá, chay rurasqaykunata rikuchkaspankupas cheqniwankuraqmi, cheqninkutaqmi Taytaytapas.
43015025	Kaykunaqa sucedekuchkan leypi: “Yanqamantam cheqniwarqaku” niq qellqasqa cumplikunanpaqmi.
43015026	—Kallpanchasuqnikichik cheqap Espiritutam kachamusaq Taytaypa partenmanta, payqa rimanqa ñoqamantam.
43015027	Qamkunapas ñoqamantam willakunkichik, qamkunaqariki ñawpaqmantapunim ñoqawan karqankichik.
43016001	—Tukuy kaykunatam nikichik mana hukmanyanaykichikpaq.
43016002	Qarqomusunkichikmi huñunakuna wasimanta, pipas wañuchisuqnikichikmi ninqa: “Kaykunata ruraspayqa Diostam servichkani” nispan.
43016003	Kaykunataqa ruranqaku Taytatawan ñoqata mana reqsiwasqankuraykum.
43016004	Kaykunataqa nikichik chay tiempokuna chayamuptin kay nisqaykunata yuyarinaykichikpaqmi. —Ñawpaqmantaraq qamkunawan kasqayraykum kaykunataqa manaraq nirqaykichikchu.
43016005	Kunanmi ichaqa richkaniña kachamuwaqniywan kuska kamunaypaq. Ichaqa manam mayqannikichikpas tapuwankichikchu: “¿Maytataq richkanki?” nispaqa.
43016006	Kaykuna nisqaywanmi sinchi llakisqa kachkankichik.
43016007	Cheqaptam nikichik, allinpunim ñoqapa rinayqa, mana riptiyqa manach hamunmanchu qamkuna Kallpanchasuqnikichik, rispaymi ichaqa kachamusqaykichik.
43016008	Pay hamuspanmi runakunata convencechinqa huchayoq kasqankumanta, Diospa munasqanman hina kawsanankumanta hinaspa juicio punchawmanta.
43016009	Ñoqapi mana creesqankuraykum huchayoq kanku.
43016010	Cuentatam qokunqaku Diospa munasqanman hina kawsanankumanta. Ñoqaqa richkani Taytapa kasqanmanmi, qamkunapas manañam rikuwankichikchu.
43016011	Cuentatam qokunqaku juicio punchawmanta, kay pachapi kamachikuqqa ñam juzgasqaña.
43016012	—Achkaraqmi ninay kachkan qamkunaman ichaqa manaraqmi entiendewaqchikchu.
43016013	Cheqap Espiritu hamuspanñam yachachisunkichik tukuy imapas cheqap kaqkunataqa, payqa manam kikillanmantachu rimanqa aswanqa llapa imapas uyarisqanmantam hinaspam willasunkichik qepa tiempokunapi sucedekunanmanta.
43016014	Payqa ñoqatam alabawanqa, ñoqamanta chaskispanmi willasunkichik qamkunaman.
43016015	Taytapa kaqninkunaqa ñoqapam chaymi nirqaykichik: Espirituqa ñoqamanta chaskispam willasunkichik qamkunaman, nispa.
43016016	—Asllamantam mana rikuwankichikñachu hinaspam asllatawanraq rikuwankichik.
43016017	Chaynata niptinmi wakin discipulonkuna tapunakurqaku: —¿Imanichkantaq: “Asllamantam mana rikuwankichikñachu hinaspam asllatawanraq rikuwankichik, ñoqaqa richkaniñam Taytapa kasqanman” nispaqa?
43016018	¿Imaninanmá chay asllamantaqa? Manam nisqantaqa entiendenchikchu.
43016019	Jesusmi musyarurqa tapukuy munasqankuta hinaspam nirqa: —Nirqaykichikmi qamkunata: “Asllamantam mana rikuwankichikñachu hinaspam asllatawanraq rikuwankichik” nispa.
43016020	Cheqaptapunim nikichik, qamkunam waqaspa llakikunkichik hinaptinmi runakunañataq kusikunqaku. Ichaqa llakisqallaña kachkaspapas kusikunkichikmi.
43016021	Warmipa wachakunan tiempo chayaramuptinmi payqa tarikun llakisqallaña, wawan naceramuptinñataqmi qonqarun llakinkunata, kay pachapi wawan nacerusqanraykum payqa kusikun.
43016022	Chaynamá qamkunapas kunan llakisqa kachkankichik, ñoqa kutimuptiymi ichaqa kusisqa kankichik, chay kusikuytaqa manam pipas qechusunkichikchu.
43016023	—Chay punchawpiqa manañam imamantapas tapuwankichikchu. Cheqaptapunim nikichik, sutiypi mañakuptikichikqa taytaqa qosunkichikmi.
43016024	Kunankamam sutiypiqa manaraq mañakurqankichikchu. Mañakuychikyá hinaspaqa chaskinkichikmi chaynapi cheqap kusikuyniyoq kanaykichikpaq.
43016025	—Kaykunatam nikichik rikchanachiykunawan, hamuq punchawpiqa manañam rikchanachiykunawanñachu rimapayasqaykichik, aswanqa sutillatañam rimapayasqaykichik Taytaymanta.
43016026	Chay punchawmi Taytata mañakunkichik ñoqapa sutiypi, manam ñoqañachu Taytataqa ruegapusqaykichik.
43016027	Taytayqa kuyasunkichikmi ñoqata kuyawasqaykichikrayku, qamkunaqariki creerqankichikmi Diosmanta hamusqayta.
43016028	Taytapa kasqanmantam hamurqani kay pachaman, kunanñataqmi kay pachata saqespay kutisaq Taytayman.
43016029	Discipulonkunañataqmi nirqa: —Kunanqa sutillatañam rimachkanki, manam rikchanachiykunawanñachu.
43016030	Kunanqa yachanikuñam tukuy ima yachaq kasqaykita, manañam pipas tapusunkiñachu, chayraykum creeniku Diosmanta hamusqaykita —nispa.
43016031	Jesusñataqmi nirqa: —¿Ñachu kunanqa creerunkichikña?
43016032	Ñam hora chayaramunña, sapakamam cheqerunkichik hinaspam sapallaytaña saqeruwankichik. Ichaqa manam sapallaychu kachkani, Taytaymi ñoqawanqa kachkan.
43016033	Kaykunatam nikichik yanapasqayrayku hawkalla kanaykichikpaq. Kay pachapiqa ñakarinkichikmi ichaqa kallpanchakuychikyá, kay pachapi mana allinkunataqa venceruniñam.
43017001	Chaykunata niruspanmi Jesus hanaq pachata qawarispan nirqa: —Taytáy, ñam hora chayaramunña. Churikitaqa hatunchawayñayá chaynapi qamtapas kay Churiki hatunchanaypaq.
43017002	Churikimanmi qowarqanki llapallan runapi munaychakunaypaq chaynapi qowasqayki llapallan runakunaman wiñay kawsay qonaypaq.
43017003	Chay wiñay kawsayniyoqqa kanku sapallan cheqap Dios kasqaykita reqsiqkunam hinaspa kachamusqayki Jesucristota reqsiqkunam.
43017004	—Ñoqam hatuncharqayki kay pachapi, ñoqaqa tukuruniñam ruranaypaq kamachiwasqaykita.
43017005	Taytáy, kunanyá hatunchaway ñawpaqnikipi, chayna hatunchasqamá karqani manaraqpas kay pacha kachkaptin.
43017006	—Kay pachamanta qowasqayki runakunamanqa ñam willaniña pim kasqaykita. Paykunaqa qampam karqa chaymi qowarqanki, paykunaqa palabraykitam kasukunku.
43017007	Kunanqa yachankuñam tukuy ima qowasqaykiqa qampa kasqanta.
43017008	Ñam willaruniña qowasqayki palabraykitaqa chaymi chaskiykurqaku, paykunaqa yachankuñam qanmanta cheqaptapuni hamusqayta hinaspam creenku qampuni kachamuwasqaykita.
43017009	—Paykunapaqmi ruegakuykiqa, manam kay pachapi wakin runakunapaqwanchu, ruegakuykiqa qowasqallaykipaqmi, paykunaqa qampamá.
43017010	Tukuy ima kapuqniyqa qampam, qampa kaqñataqmi ñoqapa, tukuy chaykunapim ñoqaqa hatunchasqa kani.
43017011	—Manañam kay pachapiñachu kasaq, paykunam ichaqa kay pachapiraq kanqaku, ñoqam ichaqa hamuchkaniña qanwan kuska kanaypaq. Chuya Taytáy, atiynikiwanyá waqaychaykuy qowasqaykikunata chaynapi ñoqanchik hina huklla kanankupaq.
43017012	Kay pachapiraq kaspayqa atiynikiwanmi nanachikurqani qowasqaykikunata, waqaycharqanimá, manam mayqanninpas chinkarqachu ichaqa ña chinkananpaq kaqllam chaynapi Bibliapa nisqan cumplikunanpaq.
43017013	—Kunanqa hamuchkaniñam qampa kasqaykiman. Kay pachapiraqmi nichkani kaykunataqa ñoqapa kusikuyniywan huntasqa kanankupaq.
43017014	Ñoqaqa ñam palabraykita willaruniña chaymi paykunaqa wakin runakunapa cheqnisqan kachkanku manaña kay pachallapaq kasqankurayku, ñoqapas manamá kay pachallapaqchu kani.
43017015	Mañakuykiqa manam kay pachamanta horqonaykipaqchu aswanqa diablomanta waqaychanaykipaqmi.
43017016	Ñoqaqa manam kay pachallapaqchu kani chaynataqmi paykunapas mana kay pachallapaqtaqchu.
43017017	Kikikipaqyá chuyanchay cheqapwan, palabraykiqariki cheqapmi.
43017018	Imaynam ñoqata kachamuwarqanki kay pachapi kaq runakunaman chaynataqmi paykunatapas kachani kay pachapi kaq runakunaman.
43017019	Paykunaraykum kikiypuni chuyanchakuni chaynapi paykunapas cheqap palabraykiwan chuyanchakunankupaq.
43017020	—Manataqmi ñoqaqa mañakuyki paykunallapaqchu aswanqa paykuna ñoqamanta willakuptin iñiqkunapaqwanmi.
43017021	Taytáy, mañakuchkaykiqa paykuna huklla kanankupaqmi, imaynam qanwan huklla kasqanchikpi hinayá paykunapas huklla ñoqanchikwan kachunku chaynapi qampa kachamuwasqaykita runakuna creenanpaq.
43017022	Hatunchawasqaykiman hinam ñoqapas paykunata hatuncharqani, chaynapi qanwan huklla kasqanchikpi hina paykunapas huklla kanankupaq.
43017023	Ñoqam kachkani paykunapi, qamñataqmi kachkanki ñoqapi chaynapi paykunaqa chullallaña kanankupaq, hinaptinmi runakuna yachanqaku qampuni kachamuwasqaykita, yachanqakutaqmi kuyawasqaykipi hina paykuna kuyasqaykitapas.
43017024	—Taytáy, qanmi qowarqanki paykunata chaymi munani paykunapas ñoqapa kasqaypi ñoqawan kanankuta chaynapi hatunchawasqaykita qawanankupaq. Manaraqpas kay pacha unanchasqa kachkaptinmi qamqa kuyawarqanki.
43017025	Chuya Taytáy, kay pachapi kaq runakunaqa manam reqsisunkichu, ñoqam ichaqa reqsiki, qowasqayki runakunapas yachantaqmi qam kachamuwasqaykitaqa.
43017026	Yachachirqanim pim kasqaykita, chaywanpas hinallaraqmi yachachisaq chaynapi kuyawasqaykiman hina paykunapas kuyanakunankupaq chaynataq ñoqapas paykunapi kanaypaq.
43018001	Chaykunata niruspanmi Jesus lloqsirqa discipulonkunawan Cedron Wayqopa waklawninman rinankupaq. Chaypi kaq huertamanmi Jesus yaykurqa discipulonkunapiwan.
43018002	Traicionaqnin Judaspas sumaqtam reqsirqa chay sitiotaqa, chaypiqa achka kutipim Jesus huñunakurqa discipulonkunawan.
43018003	Chaymanmi Judas chayaramurqa soldadokunawan hinaspa sacerdotekunapa jefenkunapa hinaspa fariseokunapa kachasqan guardiakunawan. Paykunam rirqaku farolniyoq, mecheroyoq hinaspa armayoq.
43018004	Jesusqa yacharqañam tukuy ima sucedenanta chaymi asuykuspa tapurqa: —¿Pitataq maskachkankichik? —nispa.
43018005	Paykunañataqmi nirqa: —Nazaretmanta kaq Jesustam —nispa. Jesusñataqmi nirqa: —Ñoqam kani —nispa. Traicionaqnin Judaspas paykunawanmi kachkarqa.
43018006	“Ñoqam kani” nispa Jesus niptinmi runakuna qepaman suchuriruspanku pampaman wichiykurqaku.
43018007	Jesusmi mosoqmanta tapurqa: —¿Pitataq maskachkankichik? —nispa. Paykunañataqmi nirqa: —Nazaretmanta kaq Jesustam —nispanku.
43018008	Jesusñataqmi nirqa: —Ñam nikichikña “Ñoqam kani” nispa. Ñoqata maskawaspaykichikqa paykunataqa dejaychikyá pasakunankupaq —nispa.
43018009	Chaynapim cumplikurqa Jesuspa ñawpaq rimarisqan, paymi nirqa: “Taytapa qowasqankunataqa waqaycharqanim, manam mayqanninpas chinkarqachu” nispa.
43018010	Simon Pedroñataqmi espadayoq kasqanrayku chayta horqoykuspa Malco sutiyoq runapa alleq rinrinta qorururqa. Payqa karqa sacerdotekunapa jefenpa runanmi.
43018011	Jesusñataqmi Pedrota nirqa: —Espadaykita kutiykachiy vainanman. ¿Taytaypa ñakarinaypaq qowasqantaqa manachu chaskiyman? —nispa.
43018012	Soldadokunam jefenkupiwan hinaspa judiokunamanta kaq guardiakunapiwan Jesusta hapiruspanku watarurqaku.
43018013	Hinaspam puntata pusarqaku Anaspa wasinman. Anasqa karqa Caifaspa suegronmi. Chay watapim Caifasqa karqa sacerdotekunapa jefen.
43018014	Manachum Caifasqa puntataraq judiokunata nirqa: “Aswan allinqa kanman huk runalla nacionninchikpa rantinpi wañuyninmi” nispa.
43018015	Simon Pedroñataqmi huknin discipulomasinwan qatirqaku Jesusta, chay discipulomasinqa karqa sacerdotekunapa jefenpa reqsisqanmi, chaymi Jesuswan kuska yaykururqaku chay jefepa pationman.
43018016	Pedroñataqmi qeparurqa hawa law punkupa waqtallanpi chaymi sacerdotekunapa jefenpa reqsisqan discipulo lloqsiramuspan punku cuidaqta ruegakuspa Pedrota pusaykurqa.
43018017	Punku cuidaqñataqmi Pedrota nirqa: —Qamqariki kachkanki kay runapa huknin discipulonmi —nispa. Pedroñataqmi nirqa: —Manam ñoqachu kani —nispa.
43018018	Chirimuptinmi criadokunawan guardiakuna ninata sansarachispanku sayaspa qonikuchkarqaku, chaypim Pedropas paykunawan qonikuchkarqa.
43018019	Sacerdotekunapa jefenmi tapurqa Jesusta pikunam discipulonkuna kasqanmanta chaynataq imakunam yachachisqanmanta.
43018020	Jesusmi nirqa: —Ñoqaqa libretam rimarqani llapa runakunamanqa. Tukuy tiempom yachachirqani huñunakuna wasikunapipas chaynataq llapa judiokunapa huñunakunan templopipas, manam pakasqapichu imatapas ñoqaqa rimarqani.
43018021	¿Imanasqataq ñoqataqa tapuwanki? Tapuyqa uyariqniykunatayá, paykunayá nichun imamantam rimasqaytapas. Paykunaqa yachanmi imam rimasqaytapas.
43018022	Chaynata niptinmi chaypi sayaq huknin guardia Jesusta laqyarurqa uyanpi hinaspam nirqa: —¿Chaynatachu ninayki sacerdotekunapa jefenta? —nispa.
43018023	Chaymi Jesusñataq nirqa: —Mana allinta rimaruptiyqa willakuyá mana allin rimasqaymanta. Ichaqa nisqay allin kaptinqa ¿imanasqamá maqawankiqa? —nispa.
43018024	Anasmi watasqata Jesusta pusachirqa sacerdotekunapa jefen Caifasman.
43018025	Pedroqa hinallam sayaspa ninapi qonikuchkarqa hinaptinmi nirqaku: —Qamqariki kanki kay runapa huknin discipulonmi —nispa. Pedroñataqmi negakuspan nirqa: —Manam ñoqachu kani —nispa.
43018026	Chaymantam sacerdotekunapa jefenpa sirvienten tapurqa, chay sirvienteqa karqa Pedrowan rinrin kuchurachikuq runapa ayllunmi, paymá nirqa: —¿Manachu rikurqayki huertapi Jesuswan kuska kaqta? —nispa.
43018027	Chaymi huktawan Pedro negakurqa hinaptinmi chaylla gallo waqaramurqa.
43018028	Caifaspa wasinmantam Jesusta pusarqaku prefectopa palacionman. Ña achikyaramuptinmi judiokunaqa manaña yaykurqakuchu palacioman. Chayman yaykuspaqa manañam Pascuapi carnerota mikuyta atinmankuchu karqa.
43018029	Chaymi Pilato hawaman lloqsimuspa paykunata nirqa: —¿Imamantataq kay runata acusankichik? —nispa.
43018030	Paykunañataqmi nirqaku: —Allin runa kaptinqa manachá entregaykikumanchu —nispa.
43018031	Hinaptinmi Pilatoñataq nirqa: —Pusaspaykichikyá juzgamuychik leynikichikman hina —nispa. Judiokunañataqmi nirqaku: —Qamkunapa leynikichikman hinaqa manam pitapas wañuchiymankuchu —nispa.
43018032	Chaynapim imaynam cruzpi wañunanmanta Jesuspa nisqan cumplikurqa.
43018033	Pilatom palacioman kutirispan Jesusta tapurqa: —¿Qamchu kanki judiokunapa reynin? —nispa.
43018034	Chaymi Jesusñataq nirqa: —¿Chaynataqa niwanki kikillaykimantachu icha hukchu nisurqanki ñoqamanta? —nispa.
43018035	Pilatoñataqmi nirqa: —¿Judiochu ñoqaqa kani? Llaqtamasikikunawan sacerdotekunapa jefenmi qamtaqa entregawarqa, chaynaqa ¿imatamá rurarunki? —nispa.
43018036	Hinaptinmi Jesusñataq nirqa: —Munaychakuyniyqa manam kay pachamantachu, kay pachallamanta kaptinqa qatiwaqniykunachá peleanmanku judiokunapa jefenkunaman mana entregasqa kanaypaq. Munaychakuyniyqa manamá kay pachamantachu.
43018037	Hinaptinmi Pilato nirqa: —Chaynaqa reychu kanki —nispa. Chaymi Jesusñataq nirqa: —Qanmi nichkanki rey kasqaytaqa. Chaypaqmi ñoqaqa nacerqani, chaypaqtaqmi hamurqani kay pachamanpas chaynapi cheqapmanta rimanaypaq. Cheqap kasukuqkunaqa uyarinmi nisqaykunata.
43018038	Pilatom nirqa: —¿Imataq chay cheqapqa? —nispa. Chaynata tapuruspanmi Pilatoqa huktawan lloqsimurqa hinaspam judiokunaman nirqa: —Kay runapiqa manam imatapas tarinichu sentencianaypaq hinaqa.
43018039	Qamkunapa costumbrekichikman hinam Pascua Fiestapi ñoqa kacharini huk presota. ¿Chaynaqa judiokunapa reynin kacharinaytachu munankichik? —nispa.
43018040	Chaynata niptinmi llapallanku qaparirqaku: —¡Ama paytaqa kachariychu, Barrabasta kachariyqa! —nispa. Barrabasqa karqa suwa runam.
43019001	Chaynata niptinkum Pilato azotechirqa Jesusta.
43019002	Soldadokunañataqmi kichkamanta coronata simpaspanku Jesuspa umanman churarqaku, hinachirqakutaqmi reypa hawa pachanwanpas.
43019003	Asuykuspankum nirqaku: —¡Kawsachun Judiokunapa reynin! Chaynata nispankum uyanpi laqechurqaku.
43019004	Pilatom mosoqmanta lloqsimuspan nirqa: —Jesustam horqomuchkani, yachaychikyá, paypiqa manam imatapas tarinichu sentencianaypaq hinaqa —nispa.
43019005	Jesusmi lloqsimurqa hawaman kichkamanta coronayoq hinaspa reypa pachanwan churakusqa. Chaymi Pilato nirqa: —¡Kayqayá kay runaqa! —nispa.
43019006	Sacerdotekunapa jefenkunañataqmi guardiakunapiwan Jesusta rikuykuspanku qaparirqaku: —¡Chakataruy, chakataruy! —nispa. Pilatoñataqmi nirqa: —¡Qamkunayá chakatamuychik! Paypiqa manam imatapas tarinichu sentencianaypaq hinaqa —nispa.
43019007	Judiokunañataqmi nirqa: —Kanmi ñoqaykupa leyniyku, chayman hinaqa wañunanmi yachakun “Diospa Churinmi kani” nisqanrayku.
43019008	Chay nisqankuta uyariruspanmi Pilatoqa astawanraq mancharikururqa.
43019009	Palacioman kutichispanmi Jesusta tapurqa: —¿Maymantamá qamqa kanki? —nispa. Jesusñataqmi mana imatapas nirqachu.
43019010	Chaymi Pilato nirqa: —¿Manachu contestawanki? ¿Manachum yachanki qamtaqa kacharinaypaq otaq chakatanaypaqpas atiyniyoq kasqayta? —nispa.
43019011	Jesusñataqmi nirqa: —Dios atiyta mana qosuptikiqa manam imanawankimanchu. Chaynaqa qampa makikiman ñoqata churamuqmi qanmantapas aswan huchayoqqa —nispa.
43019012	Chayta uyariruspanmi Pilatoqa astawan kachaykuyta munarqa chaymi judiokunañataq astawanraq qaparkacharqaku: —Payta kachaykuspaqa manam Rey Cesarpa amistadninchu kanki. Pipas reypaq hapikuqqa Cesarpa enemigonmi —nispa.
43019013	Chaynata niptinkum hawaman Jesusta pusachimuspan sentencianan cortepi Pilato tiyaykurqa. Chay sitiopa sutinmi karqa Loza Pampa, hebreopiñataq Gabata.
43019014	Pascua Fiestapaq huk punchawllaña faltachkaptinmi yaqa chawpi punchawta judiokunata Pilato nirqa: —Kayqayá reynikichikqa —nispa.
43019015	Paykunañataqmi qaparkacharqaku: —¡Wañuchun, wañuchun! ¡Chakatay! —nispa. Pilatoñataqmi nirqa: —¿Reynikichiktachu chakatarusaq? —nispa. Sacerdotekunapa jefenkunañataqmi nirqa: —Rey Cesarllam reyniykuqa, manam hukqa kanchu —nispa.
43019016	Hinaptinmi Jesusta paykunaman Pilato entregaykurqa chakatanankupaq chaymi Jesusta pasachirqaku.
43019017	Jesusmi lloqsirqa cruzninta hombrokuykuspa Uma Tullu Pataman, hebreopi sutinñataqmi Golgota.
43019018	Chaypim chakatarqaku Jesusta, paypa kaylaw-waklaw waqtanpiñataqmi chakatarqaku iskay runata.
43019019	Pilatom cruzpa umanpi qellqachirqa JUDIOKUNAPA REYNIN NAZARETMANTA KAQ JESUS niqta.
43019020	Chay letrerotam achkaq judiokuna leerqaku. Jesus chakatasqanku lugarqa karqa llaqtapa hichpallanpim. Chay letrerotaqa qellqachirqa kimsa idiomapim, hebreopi, latinpi hinaspa griegopi.
43019021	Chaymi sacerdotekunapa jefenkuna Pilatota nirqaku: —Ama qellqaychu “judiokunapa Reyninmi” niqtaqa. Qellqaspaqa-qellqay: “Judiokunapa Reyninmi kani” niqtayá.
43019022	Pilatoñataqmi nirqa: —ñam qellqasqaña kachkan —nispa.
43019023	Jesusta chakataruspankum soldadokuna paypa pachanta tawaman rakinakururqaku. Jesuspaqa karqataqmi ukunakunan pachanpas mana sirasqa kunkanmanta urayninman awasqa.
43019024	Chaymi soldadokuna ninakurqaku: —Ama llikispalla suertearusunchik mayqanninchikpaqpas kananpaq —nispa. Chaynapim cumplikurqa Bibliapi kayna niq: Pachallaykunatam rakinakurqaku. Pachallaypaqmiki suertetaraq choqarqaku. Chaynatamá rurarqaku soldadokuna.
43019025	Cruzpa hichpanpim kachkarqa Jesuspa maman, kachkarqataqmi mamanpa ñañanpas, Cleofaspa warmin Mariapas chaynataq Magdala llaqtayoq Mariapas.
43019026	Jesusmi mamantawan kuyasqan discipulonta rikuruspan mamanta nirqa: —Mamáy, chayqaya wawayki —nispa.
43019027	Discipulontañataqmi nirqa: —Chayqaya mamayki —nispa. Chay horamantam Jesuspa mamantaqa discipulonña wasinman pusarqa.
43019028	Kaykuna pasakuptinqa Jesusqa yacharqañam tukuy imapa cumplikusqanta, chaymi Bibliapa nisqan cumplikunanpaq nirqa: —Yakunayaruwanmi —nispa.
43019029	Chaypim kachkarqa puyñupi vinagre, chaymi kaspipa puntanpi esponjata chapuykuspa Jesusman haywarqaku.
43019030	Chaymi Jesusñataq vinagreta malliykuspan nirqa: —¡Tukusqañam! —nispa. Hinaspam umanta kumuykachispa espiritunta Taytanman qoykuspa wañukurqa.
43019031	Pascua Fiestapaq huk punchawllaña faltaptinmi preparakusqankurayku judiokuna mana munarqakuchu samana punchawpi cruzpi wañusqakuna hinalla kananta, chay samana punchawqa karqa hatun punchawmi. Chaymi Pilatota mañakurqaku chakatasqakunapa piernan pakichimunanpaq hinaspa cuerponkuta uraykachimunanpaq.
43019032	Soldadokuna rispanmi pakirqaku hukninpata chaynataq iskay kaqpatapas.
43019033	Jesusman asuykuspa qawaykuptinkuñataqmi payqa wañurusqaña, chaymi paypa piernantaqa manaña pakirqakuchu.
43019034	Huknin soldadom ichaqa Jesuspa waqtanta tuksirurqa lanzawan chaymi pawaramurqa yawarwan yaku.
43019035	Tukuy chaykunata rikuqqa ñoqa Juanmi kani, chayraykum willakuni, ñoqaqa yachanim cheqap nisqayta chaynapi qamkunapas creenaykichikpaq.
43019036	Kaykunaqa sucedekurqa Bibliapi: “Manam pakisqachu karqa tullunqa” niq cumplikunanpaqmi.
43019037	Huk partepipas nichkantaqmi: “Paykunaqa tuksirusqankutam rikunqaku” nispa.
43019038	Kaykunapa qepantam Arimatea llaqtapi kaq Josey ruegakurqa Pilatota Jesuspa cuerponta qonanpaq. Joseyqa pakasqallapi Jesuspa qatiqninmi karqa, chaynaqa karqa judiokunata manchakusqanraykum. Pilato mana harkakuptinmi Joseyqa aparqa Jesuspa cuerponta.
43019039	Jesusman puntata tutallan watukuq Nicodemopas rirqam yaqa pachak libra mirrawan aloes chaqrusqata aparikuspan.
43019040	Joseywan Nicodemom chay miski asnaqwan fino sabanasta chapurqaku hinaspam Jesuspa cuerponta wankururqaku, chaynataqa rurarqaku judiokunapa pampakunankuman hinam.
43019041	Jesusta chakatasqanku sitiopim karqa huerta, chaypim karqa mosoq sepultura manaraq pipapas pampakusqan.
43019042	Chaypim Jesuspa cuerponta pamparurqaku hichpa kasqanrayku, ñam qallarichkarqaña Pascua Fiestapaq judiokunapa preparakuynin.
43020001	Domingo punchawtam Magdala llaqtayoq Maria rirqa sepulturata mana runa rikuy tutapaytaraq, paymi rikururqa sepultura tapasqanku rumiqa suchurachisqa kasqanta.
43020002	Chaymi kallparqa Simon Pedropa kasqanmanwan Jesuspa kuyasqan discipulonpa kasqanman, paykunatam nirqa: —Señortam aparusqaku sepulturanmanta, manam yachanikuchu mayman churasqankutapas —nispa.
43020003	Pedrom huknin discipulopiwan rirqaku sepultura qawaq.
43020004	Iskayninkum rirqaku kallpaylla, Pedromantapas apurawtaraq huknin kaq kallpaspanmi puntata chayarurqa sepulturaman.
43020005	Kurkuykuspa qawaykuptinmi sabanaskunaqa churasqa kachkasqa, ichaqa manam yaykurqachu.
43020006	Simon Pedroñataqmi qepataña chayaramuspan yaykururqa sepulturaman, paypas rikuykurqam sabanaskuna churarayaqta.
43020007	Rikurqataqmi Jesuspa umanman watasqanku telatapas, chayqa sapaq lawpiñam patarasqa kachkasqa, chayna sapaq lawpitaqmi kachkasqa sabanaspas.
43020008	Sepulturaman punta chayaq discipulopas yaykururqam, chaymi tukuy chaykunata qawaykuspan creerqa.
43020009	Manaraqmi entienderqakuchu Jesuspa kawsarimunanmanta Bibliapa nisqantaqa.
43020010	Hinaptinmi chay discipulokunaqa kutikurqaku maymi kasqankuman.
43020011	Mariañataqmi waqastin qeparurqa sepulturapa waqtanpi. Waqaspanmi kurkuykuspa qawaykurqa sepulturapa ukunta.
43020012	Chaypim rikururqa yuraq pachayoq iskay angelkunata. Paykunam tiyachkasqa Jesuspa cuerponpa kasqanpi, hukninmi kachkasqa sawnan lawpi hukninñataq chakin lawpi.
43020013	Mariatam tapurqaku: —Señora ¿Imanasqataq waqachkanki? —nispa. Payñataqmi nirqa: —Señorniytam aparusqaku chaymi mana yachanichu mayman churasqankutapas —nispa.
43020014	Chaynata nispanmi muyuriykuspan rikururqa Jesusta chaypi sayachkaqta. Mariaqa manam yacharqachu Jesus kasqanta.
43020015	Jesusmi tapurqa: —Señora ¿imanasqataq waqachkanki? ¿Pitataq maskachkanki? —nispan. Mariañataqmi piensarqa huerta cuidaq kasqanta chaymi nirqa: —Señor, qam aparuspaykiqa willaykuwayá maypim churaramusqaykita chaynapi apakaramunaypaq —nispa.
43020016	Jesusñataqmi nirqa: —¡Maria! —nispa. Payñataqmi muyuriykuspan hebreo idiomapi nirqa: —¡Raboni! —nispa. Chayqa “yachachikuq” ninanmi.
43020017	Jesusmi nirqa: —Amaraq hapiwaychu, manaraqmi Taytaymanqa riniraqchu. willamuyá wawqeykunaman, richkanim Taytaypata, qamkunapapas Taytaykichikpata, ñoqapa Diosniyman, qamkunapapas Diosnikichikman.
43020018	Chaymi Magdala llaqtayoq Maria Señor rikusqanmanta willamurqa discipulonkunaman, willamurqataqmi kikin Señorpa imakunam kunasqantapas.
43020019	Hina chay punchawllam domingo tutaykuqta discipulonkuna huñunakururqaku punkuta wichqakuykuspa, chaynataqa rurarqaku judiokunata manchakusqankuraykum. Jesusmi yaykuruspa discipulonkunapa chawpinpi sayaykuspa nirqa: —Hawkallayá kaychik —nispa.
43020020	Chaynata niykuspanmi qawachikurqa makinkunatawan waqtanta, paykunañataqmi Señorta qawaykuspanku kusikurqaku.
43020021	Huktawanmi Jesus nirqa: —Hawkallayá kaychik, imaynam Taytay kachamuwarqa, chaynam qamkunatapas kachaykichik —nispa.
43020022	Chaynata niykuspanmi paykunaman pukuykurqa: —Chaskiychik Chuya Espirituta —nispan.
43020023	Huchakuna pampachasqaykichikqa ñam pampachasqaña, mana pampachasqaykichikñataqmi hina kaqlla kachkan —nispa.
43020024	Tomasmi chunka iskayniyoqmanta huknin karqa mellizowan sutichasqa. Jesus hamuptinqa payqa manam chaypichu karqa.
43020025	Wakinnin discipulonkunam willarqa: —Rikuykunikum Señorta —nispa. Tomasñataqmi nirqa: —Mana rikusaqchu makinpi clavospa yaykusqanta hinaspataq dedoyta mana hinasaqchu clavospa yaykusqanman chaynataq makiywan mana llapchasaqchu waqtanpi tuksisqanta hinaspaqa manam creesaqchu —nispa.
43020026	Pusaq punchawmantam discipulonkuna mosoqmanta huñunakurqaku wasipi, Tomaspas paykunawan kuskam kachkarqa. Punku wichqarayachkaptinmi Jesus yaykuykamurqa, paykunapa chawpinpi sayaykuspam nirqa: —Hawkallayá kaychik —nispa.
43020027	Hinaspam Tomasta nirqa: —Dedoykita hinay kayman hinaspa qaway makiyta, makikita haywarimuspayá hinay waqtayman. Amaña iskayrayaspayá creey —nispa.
43020028	Tomasñataqmi nirqa: —¡Señorlláy, Dioslláy! —nispa.
43020029	Jesusmi nirqa: —Tomas, rikuykuwaspaykiñam creerunki ¡mayna kusisqam kanqa mana rikuwachkaspan creeqkunaqa!
43020030	Jesusqa achkaq milagrokunataraqmi rurarqa discipulonkunapa qawasqanta. Chaykunaqa manam qellqasqachu kachkan kay libropiqa.
43020031	Kaykunataqa qellqarqani Jesusqa Diospa Churin Cristo kasqan creenaykichikpaqmi, creespaykichikñataq payrayku wiñay kawsayniyoq kanaykichikpaq.
43021001	Kaykunapa qepantam Jesus huktawan rikurirqa discipulonkunaman Tiberias Qochapa patanpi, kaynatamá rikurirqa:
43021002	Simon Pedrowanmi kachkarqa mellizowan sutischasqa Tomas, Galilea law Cana llaqtayoq Natanael, Zebedeopa churinkuna hinaspa iskay discipulonkuna.
43021003	Simon Pedrom nirqa: —Risaqyá challwakuq —nispa. Chaymi wakinninpas nirqa: —Hakuchik ñoqaykupiwan —nispa. Botepi rispankum chay tutaqa mana imaniraqtapas challwarqakuchu.
43021004	Achikyamuqtam Jesus qochapa patanpi sayachkarqa, discipulonkunañataqmi mana yacharqakuchu Jesus kasqanta.
43021005	Jesusmi nirqa: —Qarikuna ¿manachu challwa hapisqaykichik kan? —nispa. Paykunañataqmi nirqaku: —Manam kanchu —nispanku.
43021006	Chaymi Jesus nirqa: —Botepa alleqnin lawman mallaykichikta wischuychik hinaspaqa hapinkichikmi. Nisqanta hina ruraspankum manaña malla chutayta atirqakuñachu achkallaña challwa kasqanrayku.
43021007	Jesuspa kuyasqan discipulonñataqmi Pedroman nirqa: —Payqa Señormi —nispa. Simon Pedroñataqmi Señor kasqanta yacharuspan mana pachayoq kasqanrayku huknin pachanta hinakuykuspan yakuman pawakaykamurqa.
43021008	Wakiqnin discipulonkunañataqmi botewan yakupa patanman chayamurqaku challwata mallapi aysamuspanku, yakupa patanmanqa karqa yaqa huk cuadrallañam.
43021009	Qochapa patanman chayaramuspankum tarirurqaku nina sansata, chaypa hawanpiñataq challwatawan tantata.
43021010	Jesusmi nirqa: —Challwa hapimusqaykichikta apamuychik —nispa.
43021011	Simon Pedrom boteman yaykuspa qochapa patanman mallata chutamurqa hunta challwayoqta, chaymi karqa pachak pichqa chunkan kimsayoq hatun challwakuna, achkallaña challwa kachkaspapas manam mallataqa llikirurqachu.
43021012	Jesusmi nirqa: —Hamuychik mikusunchik —nispa. Manataqmi mayqan discipulonpas atirqachu: “¿Qamqa pitaq kanki?” niyta. Yacharqakum payqa Señorpuni kasqanta.
43021013	Jesusmi asuykuspa qoykarirqa tantatawan challwata.
43021014	Kaywanqa kimsakamañam Jesusqa discipulonkunaman rikurirqa wañusqanmanta kawsarimuspan.
43021015	Mikuruptinkuñam Simon Pedrota Jesus tapurqa: —Juanpa churin Simon ¿paykunamanta mastachu kuyawanki? —nispa. Pedroñataqmi nirqa: —Arí Señor, qanmi yachanki kuyasqayta —nispa. Chaymi Jesus nirqa: —Chaynaqa ovejachaykunatayá michiy —nispa.
43021016	Huktawanmi tapurqa: —Juanpa churin Simon ¿kuyawankichu? —nispa. Pedroñataqmi nirqa: —Arí Señor, qanmi yachanki kuyasqayta —nispa. Chaymi Jesus nirqa: —Chaynaqa ovejaykunatayá nanachikuy —nispa.
43021017	Kimsakamaña tapuspanmi nirqa: —Juanpa churin Simon ¿kuyawankichum? —nispa. Pedroñataqmi llakikururqa kimsa kutikamaña “Kuyawankichu” nispa tapuptin, chaymi nirqa: —Señor, qamqa tukuy imatam yachanki, yachankim kuyasqaytapas. Chaymi Jesus nirqa: —Chaynaqa ovejaykunatayá michiy.
43021018	Cheqaptapunim niki, mozoraq kaspaykiqa weqawnikita watakuykuspam riq kanki munasqaykiman, yuyaqña kaptikim ichaqa hukña watasunki rikraykita hoqariptiki hinaspam pusasunki mana riy munasqaykikunaman.
43021019	Chaynata nispanmi Jesus entiendechirqa cruzpi wañuspa Pedroqa Diosta alabananmanta, paytam nirqa: —Qatiway —nispa.
43021020	Pedrom qepanta qawarispan rikururqa Jesuspa kuyasqan discipulon qatimuchkaqta. Paymi Pascuapi cenaptinku waqtanpi kaspa tapurqa: “Señorlláy ¿mayqantaq traicionasunki?” nispa.
43021021	Payta rikuruspanmi Jesusta Pedro tapurqa: —Señor, paytaqa ¿imataq sucedenqa? —nispa.
43021022	Chaymi Jesusñataq nirqa: —Munaptiyqa payqa kawsanmanmi kutimunaykamapas ¿imataq qamtaqa qokusunki? Qatiway —nispa.
43021023	Chaymi iñiqkuna ukupi noticia karqa: “Chay discipuloqa manas wañunqachu” nispanku. Jesusqa nichkarqa manam mana wañunanmantachu, payqa nirqa: “Munaptiyqa payqa kawsanmanmi kutimunaykamapas ¿imataq qamtaqa qokusunki?” nispam.
43021024	Chay discipulopunim kaykunata willakuchkan hinaspam qellqachkan. Chaymi yachanchik tukuy nisqanqa cheqap kasqanta.
43021025	Achkallañam kachkan Jesuspa tukuy ima rurasqankunaqa, sichu sapakamamanta qellqaptinkuqa piensasqayman hinaqa manachá kay pachapas haypanmanchu llapa libro churanapaq.
44001001	Teófilo, punta kaq libroypim qellqamurqayki qallarisqanmantapuni hanaq pachaman ripukunankama Jesuspa tukuy ima rurasqanmantawan yachachisqanmanta. Manaraq ripukuchkaspam akllasqan apostolninkunata Chuya Espiritupa atiyninwan kamachirqa imam ruranankumanta.
44001003	Jesusmi kawsarimuspan tawa chunka punchawpuni rikurirqa apostolninkunaman hinaspam Diospa munaychakusqanmanta yachachirqa. Achka-achka kutipi sutillata rikurisqanraykum apostolkuna yacharqaku cheqaptapuni Jesuspa kawsarimusqanta.
44001004	Lliw apostolninkunawan kachkasparaqmi paykunata Jesus nirqa: —Jerusalen llaqtamantaqa amaraqyá lloqsiychikraqchu, uyariwasqaykichikman hinayá suyaychik Taytaypa promesan cumplikunanta.
44001005	Cheqaptam Juanqa yakuwan bautizarqa, aswanqa kay-kay punchawmi Chuya Espirituwan Dios bautizasunkichik.
44001006	Huñunasqa kachkaptinkum apostolninkuna Jesusta tapurqaku: —Señorllayku ¿kunanpunichu libranki Israel nacionta ñawpaq hina kananpaq? —nispa.
44001007	Paymi nirqa: —Manam yachanaykichikchu imay tiempom otaq ima punchawmi kaykuna kanantaqa, Dios Taytallam chay tiempotaqa akllanman.
44001008	Ichaqa Chuya Espiritu qamkunaman hamuptinmi atiyta chaskinkichik. Chaymi ñoqamanta willakunkichik Jerusalen llaqtapi, lliw Judea lawpi, Samaria lawpi hinaspa kay pachapa cantonkama.
44001009	Kaykunata niruptinñataqmi apostolninkuna qawachkaptin Jesusta Dios hoqarirurqa hanaq pachaman. Puyu ukuman Jesus chinkaykuptinmi apostolninkunaqa manaña rikurqachu.
44001010	Cieloman hoqarikusqanta qawachkaptinkuñataqmi paykunapa hichpanpi yuraq pachayoq iskay runakuna rikurirurqa,
44001011	paykunam nirqa: —Galileamanta kaq qarikuna ¿imanasqataq cielota qawachkankichik? Jesusmi chawpikichikmanta hanaq pachaman hoqarikuchkan, waknallam qawachkaptikichik kutimunqa.
44001012	Apostolkunam Olivos Moqomanta kutirqaku Jerusalen llaqtaman, chay moqoqa Jerusalenpa hichpallanpi kasqanraykum yaqa huk kilometro puriylla.
44001013	Llaqtaman chayaramuspankum samasqanku wasipa altosninman seqarqaku. Paykunam karqaku: Pedro, Jacobo, Juan, Andres, Felipe, Tomas, Bartolome, Mateo, Alfeopa churin Jacobo, cananista partidomanta Simon hinaspa Jacobopa churin Judas.
44001014	Paykunam llapanku huñunakuqku huk sonqolla Diosta mañakunankupaq. Chaypitaqmi kachkarqa Jesuspa wawqenkunapas, Jesuspa maman Mariapas chaynataq wakin warmikunapas.
44001015	Huk punchaw yaqa pachak iskay chunkan iñiqkuna huñunasqa kachkaptinmi Pedro sayariykuspa nirqa:
44001016	—Wawqellaykuna, Chuya Espiritu yanapaptinmi Davidqa Judasmanta qellqarqaña. Chay Judasmi soldadokunata pusaspan Jesusta presocharachirqa.
44001017	Judaspas ñoqayku hina servikuqmi karqa.
44001018	Mana allin rurasqanmanta qollqe chaskisqanwanmi chakrata rantirurqa. Chaypi umanpa wichiykuptinmi wiksan llikiruptin llapa chunchulninpas taqtakururqa.
44001019	Jerusalenpi yachaq runakuna chayta yacharuspañataqmi chay chakrata suticharqaku Aceldamawan, paykunapa rimayninpiqa “Yawar Chakra” ninanmi.
44001020	Judasmantam Salmos libropi kaynata nin: Wasinpas chunniruchunyá paypaqa. Amataqyá pipas yachachunchu chaypiqa, nispa. Chaypitaqmi nichkantaq: Oficionmanpas huk runañayá yaykuchun, nispa.
44001021	—Kaypim ñoqanchikwan kachkan Jesucristowan puriqmasiyku.
44001022	Paykunam Juanpa bautizay qallarisqanmantapuni ñoqaykuwan karqaku Jesus hanaq pachaman ripukunankama. Chaymi paykunamanta akllananchik huk kaqninta Jesucristopa kawsarimusqanmanta ñoqaykuwan kuska willakunanpaq.
44001023	Pedro chaynata rimaruptinmi akllarqaku iskay runata. Hukninmi karqa Josey Barsabas, paypa huknin sutinmi karqa Justo, hukninñataqmi karqa Matias.
44001024	Akllaruptinkum chaypi kaqkuna mañakurqaku kaynata: —Señorllayku, qamllam yachanki lliw runapa sonqonta. Reqsiykachiwaykuyá mayqanpas kay iskayninmanta akllasqaykita
44001025	Chaynapi Judaspa truequenpi ñoqaykuwan apostol kananpaq. Judasqa apostol kayninta despreciaspanmi paypaq citasqa castigomanña ripukun.
44001026	Suerteaptinkum Matiasman suerte tuparurqa. Chaymi chunka hukniyoq apostolkunaman yapasqa karqa.
44002001	Pentecostes Fiesta chayaramuptinmi Jesucristoman lliw iñiqkuna huk wasillapi huñunasqa kachkarqaku.
44002002	Qonqayllamantam cielomanta qapariyllawanña wayra hina hamuqta uyarirurqaku chaymi tiyasqanku wasitapas qapariyninwan huntariykurqa.
44002003	Hinaptinmi sapakamapaq nina hina lenguachkaq umankupa hawanpi rikuriramurqa.
44002004	Llapallankuman Chuya Espiritu huntaykuptinmi mana yachasqanku idiomakunapi rimayta qallaykurqaku Chuya Espiritupa rimachisqanman hina.
44002005	Jerusalen llaqtapim kachkarqaku karumanta hamuq judio runakuna, paykunam lliw nacionkunamanta chayamurqaku Diosta yupaychanankupaq.
44002006	Chay wayra hina qapariqta uyariruspankum lliw runakuna huñunakaramurqaku chay lugarman hinaspam sapakama rimayninkuta uyariruspanku mana ima niytapas atirqakuchu.
44002007	Chaymi admirakuspanku nirqaku: —¿Kay rimaqkunaqa manachum lliwchanku Galilea law runakuna?
44002008	¿Imaynanpimá sapakamapa rimayninchikpiqa rimaqta uyarinchik?
44002009	Kaypiqa kachkanchik achka nacionkunamantam: Partiamanta, Mediamanta, Elanmanta, Mesopotamiamanta, Judeamanta, Capadociamanta, Pontomanta, Asiamanta,
44002010	Frigiamanta, Panfiliamanta, Egiptomanta, Cirenepa waklawnin Africamanta. Kachkanchiktaqmi kaypi yachaq Roma llaqtayoq runakunapas. Wakinmi nacesqankumanta judio kanku, wakinñataqmi judiokunapa religionninman tikrakuqkuna.
44002011	Kachkankutaqmi Cretamanta hinaspa Arabia lawmanta kaqkunapas. Kaynaña kachkaptinchikpas sapakamapa idiomanchikpim Diospa admirakuypaq rurasqankunamanta uyarichkanchik.
44002012	Llumpayta admirakuspankum ninakurqaku: —¿Imaninantaq kayqa? —nispa.
44002013	Wakinñataqmi asipayarqaku: —Sinkam kachkanku —nispa.
44002014	Pedrom chunka hukniyoq apostolkunawan sayariykuspan qayakuq hina kaynata nirqa: —Jerusalenpi yachaqkuna chaynataq llapallan judio-masillaykuna, sumaqtayá uyariwaychik kay nisqayta yachanaykichikpaq.
44002015	Ñoqaykuqa manam qamkunapa nisqaykichikman hina sinkachu kaniku. Manaraqpas chunka horataqa manam pipas sinkaqa kanmanchu.
44002016	Aswanqa kay uyarisqaykichikmantaqa ñam Diosmanta willakuq Joel qellqarqaña kaynata:
44002017	“Diosmi nin: ‘Tukupay tiempokunapim chaqchurimuq hina lliw runakunaman kachamusaq Espirituyta. Chaymi qari churikichikpas, warmi churikichikpas willakunqaku paykunaman nisqayta. Qamkunamanta kaq mozokunapas revelasqaykunatam rikunqaku. Qamkunamanta kaq yuyaqkunapas mosqoy qosqaykunatam mosqonqaku.
44002018	Chay punchawkunapim Espirituyta kachamusaq. Qarimanpas warmimanpas lliw serviwaqniykunamanmi kachamusaq. Paykunaman nisqayta willakunankupaqmi kachamusaq.
44002019	Cielopipas admirakuypaq kaqkunatam rurasaq. Qawachisqaykichikmi kay pachapipas yawartawan ninata chaynataq suyullaña hoqarikuq qosniyta.
44002020	Manaraq Señorpa suma-sumaq punchawnin chayamuchkaptinqa intipas tuta hinam yanayarunqa. killapas yawar hinam pukayarunqa.
44002021	Ichaqa, Señorlláy, nispa mañakuwaqniytam ñoqaqa salvaykusaq.
44002022	—Israelpa mirayninmasillaykuna, uyariwaychikyá. Nazaretmanta kaq Jesustam cheqaptapuni Dios apruebarqa. Admirakuypaq milagrokunata atiyninwan rurasqanraykum chaytaqa yachankichik.
44002023	Diosqa ñawpaqmantaraq yachasqanman hinam hinaspa munasqanman hinam Jesusta qamkunapa makikichikman churaykurqa. Paytam qamkuna presocharurqankichik hinaspam chakataruspa wañurachirqankichik mana allin runakunapa makinwan.
44002024	Aswanqa wiñaypaqqa manam wañusqaqa kananchu karqa, chayraykum Dios Tayta kawsarichimurqa wañuymanta libraruspan.
44002025	Ñawpaqtam David Jesusmanta rimaspan nirqa: “Siempren yuyachkani Señorniytaqa. Alleqniy lawnillaypim kachkan payqa. Manam hukmanyasaqchu ñoqallayqa.
44002026	Sonqoywanmi kusikullachkani. Simiywanmi kusikullachkani. confiakuspam cuerpoy samaykunqa.
44002027	Cuerpoytaqariki manapunim sepulturapiqa saqenkichu. Sapaqchasqaykipa cuerpontaqa manataqmi ismurachinkichu.
44002028	Ñoqataqa reqsiykachiwankim imaynatam sumaq kawsakuyta. Qayllaykipim kusikuyllawanña tukuy sonqollayta huntaykunki.”
44002029	—Wawqellaykuna, clarotam willaykichik: Ñawpaq abuelonchik David wañuruspanmi pampasqa karqa, kunankamapas sepulturanqa hinallam kaypi kachkan.
44002030	Davidqa Diosmanta willakuqmi karqa, chaymi payman juramentaspan Dios prometekusqanrayku yacharqa paypa mirayninmanta Cristo hamunanta hinaspa David hina Israel nacion gobiernananta.
44002031	Chaynapim Davidqa qawachkanmanpas hina ñawpaqmantaraq rimarqaña Jesucristopa kawsarimunanmanta. Paymi nirqa: “Sepulturapiqa manam Diosqa saqenmanchu karqa nitaqmi cuerpon ismunantapas dejanmanchu karqa” nispa.
44002032	Diosmi kawsarichimurqa kikin Jesusta, cheqaptapunim kaykunataqa llapallayku rikurqaniku.
44002033	Chaynapim Jesusta Dios hoqarirqa ladonman, Diosmi prometekusqanman hina Chuya Espirituta Jesusman qorqa. Hinaptinmi Jesuspas chaqchurimuq hina Chuya Espirituta kachamurqa, chaytam qawachkankichik hinaspa uyarichkankichik.
44002034	Manam Davidchu cieloman hoqarisqaqa karqa, chaywanpas paymi nirqa: “Señor Diosmi Señorniyta nirqa: ‘Enemigoykikunata vencenaykamayá alleqniypi tiyaykuy. Enemigoykikunata saruchinaykamayá alleqniypi tiyaykuy’ nispa.”
44002036	—Israelpa llapallan mirayninkuna, yachaychikyá, qamkunapa chakatarusqaykichik Jesustam Israel nacionpi Cristo hinaspa Señor kananpaq Dios churaykun.
44002037	Kaykunata uyariruspankuñataqmi sonqonkupi llumpayta llakikuruspanku tapurqaku Pedrotawan wakin apostolkunata: —Wawqekuna ¿imatataq rurallasaqku? —nispa.
44002038	Chaymi Pedroñataq nirqa: —Huchaykichikmanta wanakuspaykichik Jesucristopa sutinpi bautizachikuychik Dios pampachasunaykichikpaq, chaynapim Chuya Espiritutapas qosunkichik.
44002039	Kay promesaqa qamkunapaqwan miraynikichikkunapaqmi chaynataq karupi lliw kaqkunapaqwan Señor Diosninchikpa munasqanman hina lliw qayasqakunapaqmi.
44002040	Pedrom runakunata anchata rimapayaspan nirqa: —Librakuychik kay huchallikuq runakunamanta —nispa.
44002041	Pedropa nisqanta llapa kasukuqkunam bautizachikurqaku. Iñiqkunamanmi chay punchaw yapakurqaku yaqa kimsa waranqa runakuna.
44002042	Chaymi paykuna apostolkunapa yachachikuyninta chaskispanku huk sonqolla kaqku. Huñunakuyninkupiñataqmi Diosta mañakuqku hinaspam tantata partinakuqku.
44002043	Apostolkunam Diospa atiyninta qawachispa admirakuypaq milagrokunata rurarqaku chaymi lliw runakuna admirasqallaña karqaku.
44002044	Jesucristoman llapallan iñikuqkunam huk sonqolla karqaku, ima kapuqninkupas llapallanpaqmi karqa.
44002045	Chakrankutawan imapas kapuqninkutam rantikuqku hinaspam qollqenkuta rakinakuqku necesitasqankuman hina.
44002046	Sapa punchawmi templopi huk sonqolla huñunakuqku, wasin-wasin huñunakuspam tantata partinakuqku hinaspam hatun kusikuywan allin sonqolla kuska mikuqku.
44002047	Diosta yupaychaspam lliw runakunapa allin qawasqan karqaku. Señorñataqmi sapa punchaw paykunaman yaparqa salvasqa kaqkunata.
44003001	Huk punchawmi tardeykuq las tresta Dios mañakuy horata, Pedrowan Juan temploman rirqaku.
44003002	Chaymanmi sapa punchaw runakuna apaqku nacesqanmantapuni suchu runata. Sumaqwan sutichasqanku punkupi payta churaykuptinkum yaykuq runakunamanta limosnata mañakuq.
44003003	Pedrotawan Juanta temploman yaykuchkaqta chay suchu rikuruspanmi: “Limosnallayki” nispa mañakurqa.
44003004	Chaymi paykuna suchuta qawarayarqaku hinaptinmi Pedro nirqa: —Qawawayku —nispa.
44003005	Suchuñataqmi paykunata qawarayarqa imallapas qoykunankuta suyaspan.
44003006	Pedroñataqmi nirqa: —Manam kanchu qoriypas nitaq qollqeypas, aswanqa kapuqllaytam qoyki: Nazaretmanta kaq Jesucristopa sutinpiyá puriy.
44003007	Chaynata nispa alleq makinmanta hapiykuspa aysariruptillanmi chakinkuna hinaspa chaki moqonkuna kallpanchakururqa.
44003008	Hinaptinmi chay runaqa hukta pawarispalla qallaykurqa puriyta. Paykunawanmi temploman yaykurqa puristin, pawaykachastin hinaspa Diosta alabastin.
44003009	Chaymi lliw runakuna puriqtaña hinaspa Dios alabaqtaña rikuspanku
44003010	reqsirurqaku imaynam chay runaqa Sumaqwan sutichasqanku templopa punkunpi tiyaykuspan limosna mañakuq kasqanta. Limosnerota puriqtaña rikuruspankum mana ima niytapas atispanku admirakurqaku.
44003011	Chay sanoyaruq suchu runam Pedrotawan Juanta mana kacharispa qatikacharqa. Hinaptinmi lliw runakuna admirakuspanku paykunaman huñunakururqaku Salomonpa Portalninpi.
44003012	Pedroñataqmi hamusqankuta qawarispan nirqa: —Israelpa mirayninmasillaykuna ¿imanasqataq admirakuchkankichik? ¿Imanasqataq ñoqaykutaqa qawarayawachkankiku? Manam kikillaykumantachu otaq Dios serviq kaspaykuchu kay runataqa purirachiniku.
44003013	Aswanqa ñawpaq abuelonchik Abrahampa, Isaacpa hinaspa Jacobpa yupaychasqan kikin Diosmi hatuncharqa serviqnin Jesusta. Paytam autoridadkunaman qoykurqankichik, prefecto Pilato librayta munaptinpas harkakurqankichikmi.
44003014	Jesusqa mana huchayoq justo kachkaptinpas Pilato libraykunantam harkakurqankichik hinaspam mañakurqankichik runa wañuchiqtaraq carcelmanta kacharinanpaq.
44003015	Chaynapim wañuchirqankichik kawsay qokuq Jesusta. Aswanqa Dios Taytam kawsarichimurqa chaymi Jesus kawsarimusqan rikusqaykumanta testigo kaniku.
44003016	Paypa sutinpim kay rikusqaykichik hinaspa reqsisqaykichik suchu runa kallpanchakurun. Paypa sutinpim hinaspa paymanta chaskisqan confianzawanmi kay runaqa pasaypaqta sanoyarun kunan qawasqaykichikpi hinapas.
44003017	—Wawqeykuna, ñoqaqa sumaqtam yachani, qamkunaqa Jesus pim kasqanta mana yachastinmi wañurachirqankichik autoridadninchikkunapiwan kuska.
44003018	Chaynapimá Dios cumplichirqa ñawpaqmantaraq llapallan willakuqninkunapa nisqanman hina, paykunawanmi willachirqa Cristopa imaynam ñakarinanmanta.
44003019	Chaynaqa huchaykichikmanta wanakuspayá Diosman kutirikuychik chaynapi tukuy huchaykichikta chinkachiptin hamuq punchawpi Señor hawkayaypi samarichisunaykichikpaq.
44003020	Chaynataqa ruranqa Jesucristota kachamuspanmi. Payqariki ñawpaqmantaraqmi qamkunapaq akllasqa karqa.
44003021	Jesucristoqa hanaq pachapiraqmi qepamunqa tukuy imakunatapas ñawpaqpi hina Dios allichanan tiempokama, kaytaqa nirqañam ñawpaq tiempopi sapaqchasqan willakuqninkunawan.
44003022	Abuelonchikkunamanmi Moisespas nirqa kaynata: “Señor Diosninchikmi castanchikmanta ñoqata hina rikurichipusunkichik huk willakuqta. Chaynaqa kasukuychikyá chay willakuqpa lliw nisusqaykichikta.
44003023	Pipas mana kasukuqtaqa Diosmi runankunamanta pasaypaqta chinkachinqa —nispa.
44003024	—Diosmanta willakuqkunapas Samuelmanta qallaykuspam qatinasninpi rimarqaku kay punchawkunapi imam pasakunanmanta.
44003025	Qamkunaqa kankichik Diosmanta willakuqkunapa castanmi, qamkunapaqmi Dios contratota rurarqa ñawpaq abuelonchikkunawan, Abrahamtam nirqa: “Kay pachapi llapallan ayllukunam miraynikirayku bendecisqa kanqa” nispa.
44003026	Serviqninta Dios kawsarichimuspanmi puntataqa qamkunaman kachamurqa bendecisunaykichikpaq chaynapi sapakama huchaykichikmanta wanakunaykichikpaq.
44004001	Pedrowan Juan runakunaman willachkaptinraqmi sacerdotekuna hamururqa templopi cuidaq guardiakunapa jefenwan hinaspa saduceokunawan.
44004002	Paykunam llumpay piñasqa kachkarqaku Pedropa hinaspa Juanpa yachachisqanwan. Paykunam yachachichkarqa: —Jesucristom kawsarimurqa, chaynam kawsarimunqa lliw wañuqkunapas —nispa.
44004003	Pedrotawan Juanta hapiruspankum tutaykuqña kaptin calabozollamanraq wichqarurqaku paqarinnintinkama.
44004004	Chaywanpas achkaq uyariqkunam iñikurqaku, qarikunallam karqa yaqa pichqa waranqa.
44004005	Paqarinnintinñataqmi Jerusalen llaqtapi huñunakururqaku judiokunapa jefenkuna, kamachikuqkuna, Diospa leynin yachachiqkuna.
44004006	Chaypitaqmi kachkarqa Anaspas, payqa karqa sacerdotekunapa jefenmi, kachkarqataqmi Caifaspas, Juanpas, Alejandropas chaynataq lliw sacerdotekunapa jefenkunapa ayllunkunapas.
44004007	Pedrotawan Juanta chay kasqankuman pusarachimuspankum tapurqaku: —¿Pi autorizasuptikichiktaq hinaspa pipa sutinpitaq kaykunata rurankichik? —nispa.
44004008	Chaymi Pedroñataq Chuya Espiritupa huntaykusqan nirqa: —Runakunapa jefenkuna hinaspa lliw kamachikuqkuna:
44004009	Qamkunam tapuwachkankiku onqoq runata allin rurasqaykumanta hinaspa imaynam sanoyarusqanmanta.
44004010	Chaynaqa yachaychikyá, yachachuntaqyá Israel casta llapallan runakunapas, Nazaretmanta kaq Jesucristopa sutinpim kay runaqa allinyarun hinaspam sanoña ladoykichikpi sayachkan. Chay kikin Jesustam qamkuna chakatarurqankichik: aswanqa Diosmi wañusqanmanta kawsarirachimurqa.
44004011	Qamkunam wasi perqaqkuna hina wischupakurqankichik huk rumita, Jesusmi chay rumiqa. Paymi kunanqa wasipa cimientonpi esquinan hapiq rumiña rikurirun.
44004012	Jesusmanta hukqa manam pipas salvanmanchu, kay pachapiqa manataqmi pipas kanchu runakunata salvaqqa aswanqa Jesusllam.
44004013	Pedrowan Juan mana manchakuspa rimaptinmi llapa autoridadkuna uyarispanku admirakurqaku, paykunaqa yacharqam Pedrowan Juanqa mana ancha educacionniyoq kasqankuta, chayraqmi musyarurqaku paykunaqa Jesuspa puriqmasinkuna kasqankuta.
44004014	Paykunawantaqmi sayachkarqa suchumanta sanoyaq runapas chaymi paykunapa contranpiqa mana ima niytapas atirqakuchu.
44004015	Chaymi Pedrotawan Juanta cortemanta lloqsirachirqaku kikinkupurallapi rimanakunankupaq.
44004016	Paykunam ninakurqaku: —¿Imatataq rurasun kay runakunawanqa? Jerusalen llaqtapi llapallan runakunam yachanku kay suchu runa sanoyarachisqankutaqa. Manam kaytaqa negayta atichwanchu.
44004017	Wakin runakuna amaña yachanankupaqmi manchachisunchik kunanmantaqa amaña pimanpas Jesucristopa sutinpi rimanankupaq —nispa.
44004018	Hinaspam Pedrotawan Juanta huktawan qayaspanku, Jesucristopa sutinpi amaña willakunankupaq hinaspa amaña yachachinankupaq avisarqaku.
44004019	Ichaqa Pedrowan Juanmi nirqaku: —Kikikichikpuni tanteaspa niwayku: ¿Diospaq allinchu kanman payta mana kasukuspa qamkunataña kasukuyniyku?
44004020	Ñoqaykuqa manam upallaymankuchu rikusqaykumantawan uyarisqaykumanta willakuytaqa —nispa.
44004021	Chaykuna pasakusqanmanta llapa runakuna Diosta yupaychasqankuraykum Juantawan Pedrota autoridadkuna mana imayna castigayta atispanku amenazaykuspalla kachaykurqaku.
44004022	Chay sanoyaq suchu runaqa karqa tawa chunka mas watayoqñam.
44004023	Pedrowan Juanmi libreña karuspanku rirqaku wakin iñiqmasinkunapaman hinaspam llapa sacerdotekunapa jefenkunapa hinaspa judio kamachiqkunapa tukuy ima nisqanta willakurqaku.
44004024	Chayta uyariykuspam llapallanku huk sonqolla Diosta mañakuspa nirqaku: —Señorniyku, qanmi unancharqanki hanaq pachata, kay pachata, lamar qochata chaynataq chaykunapi tukuy imakunatapas.
44004025	Qanmi Chuya Espirituykiwan serviqniki abueloyku Davidta nirqanki: “¿Imanasqataq nacionkunaqa piñakuywanqa hatarinku? ¿Imanasqataq runakunapas yanqakunata tantearunku?
44004026	Kay pachapiqariki reykunapas hukllatam hoqarikurunku. Kamachikuqkunapas Señorpa contranpim rimanakurunku. Aceitewan tallispa nombrasqanpa contranpim rimanakurunku.”
44004027	—Cheqaptapunim kay llaqtapi Rey Herodeswan Poncio Pilato hukllawakururqa huklaw nacionmanta hamuq runakunawan hinaspa Israel casta runakunawan qampa sapaqchakusqayki serviqniki Jesuspa contranpi.
44004028	Chaynataqa rurarqaku ñawpaqmantaraq munasqayki cumplikunanpaqmi.
44004029	Taytayku kunanqa qawayá imaynam amenazawasqankuta, hinaspayá serviqnikikunata kallpanchawayku mana manchakuspa qanmanta rimanaykupaq.
44004030	Qawachiyá atiynikita llapa onqoqkunata sanoyachispayki hinaspa admirakuypaq milagrokunata sapaqchakusqayki serviqniki Jesuspa sutinpi ruraspayki.
44004031	Chaynata mañakuruptinkum chay huñunakusqanku wasi katkatatarurqa hinaptinmi Chuya Espiritu lliwman huntaykurqa. Chaymi manaña manchakuspanku willakurqaku Diospa palabranta.
44004032	Lliw iñiqkunam huk sonqolla kaspanku huk runa hinalla piensaqku, manam pipas “ñoqallapam” niqchu ima kapuqninkutapas, aswanqa lliwchankupaqmi karqa tukuy imankupas.
44004033	Apostolkunam aswan atiywanraq willakurqaku Jesucristopa kawsarimusqanmanta chaymi llapallankuta llumpayta Dios favorecerqa.
44004034	Paykuna ukupiqa manam pipas pisichikuqchu. Kapuqniyoqkunam chakrankuta chaynataq wasinkuta rantikuspanku qollqeta apostolkunaman apamuqku,
44004035	paykunañataqmi sapakamaman necesitasqankuman hina qoqku.
44004036	Chaynatam Joseypas rurarqa. Payqa Leviypa castanmanta Chipre lawpi nacekuqmi karqa. Paytataqmi apostolkuna suticharqaku Bernabeywan, chay sutiqa “sonqo tiyachiq” ninanmi.
44004037	Paymi rantikururqa chakranta, hinaspanmi chay qollqeta apostolkunaman qorqa.
44005001	Ananias sutiyoq runam warmin Safirapiwan rantikururqaku chakrankuta.
44005002	Paykunam wakin qollqeta rakikuykurqaku, Ananiasmi apostolkunaman aparqa wakillanta llapanta hina. Warminpas sumaqtam yacharqa kay engaño rurasqankutaqa.
44005003	Hinaptinmi Pedro nirqa: —Ananias ¿imanasqamá Satanasqa tanqaypaq-tanqaykusurqanki chakramanta pagasusqayki wakin qollqeta rakikuykuspayki Chuya Espirituta llullakunaykipaqqa?
44005004	¿Manachum chakraykiqa qampa karqa? Ña rantikuruptikiqa ¿manachum qampa karqa chay qollqeqa? Diostam llullakurunkiqa, manam runakunatachu —nispa.
44005005	Kayta uyariruspanmi Ananias qonqayta pampaman wichiykuspa wañururqa. Chaymi llapallan yachaqkuna anchallataña mancharikururqaku.
44005006	Hinaptinmi cuerponta wankuykuspanku jovenkuna wantururqaku pampamunankupaq.
44005007	Yaqa kimsa hora pasaruptinmi Ananiaspa warminpas hamurqa kay pasakusqanmanta mana imatapas yachastin.
44005008	Chaymi Pedro tapurqa: —¿Chay precio nisqaykichikpichum rantikurqankichik chakraykichikta? —nispa. Hinaptinmi Safira nirqa: —Arí, chay preciopim —nispa.
44005009	Pedroñataqmi nirqa: —¿Imanasqamá tanteanakururqankichik Señorpa Espiritunta pruebanaykichikpaqqa? Waqaya yaykumuchkankuña qosayki pampamuq runakuna, kunanñataqmi qamta apasunki —nispa.
44005010	Niruptillanmi Pedropa ñawpaqninman Safira wichiykuspan wañururqa. Chaymi jovenkuna yaykuruspanku wañusqataña tariykuspanku aparqaku qosanpa waqtanpi pampamunankupaq.
44005011	Chaymi llapa iñiqkunawan lliw chayta llapallan yachaqkuna llumpayta mancharikurqaku.
44005012	Llapa iñiqkunam huk sonqolla huñunakuqku templopi kaq Salomonpa Portalninpi, apostolkunam Diospa atiyninwan admirakuypaq milagrokunata runakunapi ruraqku.
44005013	Wakin runa paykunaman asuykuyta manchakuptinpas runakunapa hatunchasqanmi karqaku.
44005014	Achka runakunam qaripas-warmipas Señor Jesucristoman iñikuspanku sapa punchaw miraqku.
44005015	Onqoqkunatam qatakunapi chaynataq chakanakunapi callekunaman horqomuqku: “Ichapas Pedro llantuykuspallanpas sanoyarachinman” nispanku.
44005016	Chaynallataqmi huklaw llaqtakunamantapas hamuqku achka runakuna Jerusalenman onqoqninkuta hinaspa demoniopa ñakarichisqan runakunata apamuspanku chaymi llapallanku sanoyaqku.
44005017	Sacerdotekunapa jefenkunam qatiqnin saduceokunamanta kaqkunapiwan llumpayta envidiakurqaku.
44005018	Hinaspam apostolkunata hapiruspanku calabozoman hinarurqaku.
44005019	Ichaqa chay tutam Señorpa angelnin hamuspan punkuta kicharurqa. Paykunata horqoruspanmi nirqa:
44005020	—Temploman rispaykichikyá runakunaman willakamuychik kay mosoq vidamanta tukuy kay yachachikuykunata —nispa.
44005021	Chaymi achikyaruptillan temploman rispanku yachachirqaku. Sacerdotekunapa jefenkunañataqmi paywan kaqkunapiwan cortepi huñunakunankupaq qayachirqaku Israel casta runakunapi lliw kamachikuqkunata. Hinaspankum kacharqaku apostolkunata calabozomanta pusamunankupaq.
44005022	Guardiakuna calabozoman chayaruspañataqmi apostolkunataqa manaña tarimurqakuchu chaymi kutirispanku willakurqaku:
44005023	—Calabozotam tariramuniku hina wichqasqata, punkupi guardiakunapas hinallam cuidachkan, kichaykuptiykuñataqmi ukupiqa manaña pipas kasqachu —nispa.
44005024	Templopi cuidaq guardiakunapa jefenwan sacerdotekunapa jefen chayta uyariruspankum tapunakurqaku: —¿Imaraqchá pasakunqapas? —nispanku.
44005025	Chay ratollam huk runa hamuspan nirqa: —Chay calabozopi wichqasqaykichik runakunaqa templopim yachachichkanku —nispa.
44005026	Hinaptinmi guardiakuna jefenkupiwan rirqaku hinaspam runakuna rumiwan choqaparunankumanta mana imanaspalla manchakuspanku pusamurqaku.
44005027	Chay autoridadkunapa kasqanman pusaramuptinkum sacerdotekunapa jefen nirqa:
44005028	—Ñam kamachirqaykikuña Jesusmantaqa ama yachachinaykichikpaq. Ichaqa Jerusalenpi lliw runakunata yacharachispam ñoqaykuta culpawankiku chay Jesuspa wañusqanmanta.
44005029	Hinaptinmi wakin apostolkunapiwan Pedro nirqa: —Runakunamanta puntataqa Diostam kasukuna.
44005030	Qamkunam Jesusta chakataruspaykichik wañurachirqankichik ichaqa abuelonchikkunapa Diosninmi kawsarirachimurqa.
44005031	Paytam Dios hatunchaspa hoqarirun alleq lawninman munaychakunanpaq hinaspa salvaqninchik kananpaq chaynapi Israel castamasinchikkuna huchankumanta wanakuspa pampachasqa kanankupaq.
44005032	Kaykunamantaqa ñoqaykum testigo kaniku, testigotaqmi kasukuqninkunaman Diospa qosqan Chuya Espiritupas.
44005033	Autoridadkunañataqmi kaykunata uyariruspanku llumpayta piñakururqaku hinaspam wañurachinankupaq rimanakurqaku.
44005034	Hina chay autoridadkunawanmi kachkarqa huk fariseo Gamaliel sutiyoq. Paymi karqa Diospa leyninmanta yachachiq maestro. Paytam llapa runakuna llumpayta respetaqku. Paymi sayarispan kamachirqa apostolkuna huklawman lloqsiykunankupaq.
44005035	Hinaspam llapa autoridadkunata nirqa: —Israelpa miraynin masiykuna, allinta piensaychik imam kay runakunawan ruranaykichikta.
44005036	Ñawpaq punchawkunapim Teudas hatarirurqa allin hatun reqsisqapaq hapikuspan. Paytam qatirqaku yaqa tawa pachak runakuna ichaqa wañurachiptinkum qatiqninkunapas lliw cheqerurqaku, chaynapim yanqapaq karqa.
44005037	Chaynallataqmi Galilea lawmanta kaq Judaspas censo punchawkunapi llapa runakunata hatarirachirqa ichaqa paytapas wañurachirqakum hinaptinmi qatiqninkunapas tukuy hinastinman cheqerurqaku.
44005038	Chaymi nikichik, ama imanaychikchu kay runakunataqa, paykunataqa hawkallatayá dejaychik. Sichu yachachisqanku otaq imam rurasqanku runakunallamanta kaptinqa chinkarunqam.
44005039	Diosmanta kaptinmi ichaqa imayna puchukarachiytapas mana atiwaqchikchu. Cuidakuychik, yanqañataq Diospa contranpi peleachkawaqchik —nispa.
44005040	Chaymi lliwchanku paypa nisqanta kasuspanku apostolkunata qayaykuspa azoterqaku. Jesuspa sutinmanta amaña rimanankupaq kamachispallam kachaykurqaku.
44005041	Chaymi cortemanta apostolkuna lloqsirqaku llumpay kusisqallaña Jesucristopa sutinmanta penqakuykunata ñakarinankupaq Diospa permetisqankurayku.
44005042	Mana samaykuspankum sapa punchaw templopi hinaspa wasikunapi yachachiqku hinaspa Jesucristomanta willakuqku.
44006001	Chay punchawkunapim Cristoman iñikuqkuna aswan-aswan mirarqaku. Chaymi griego rimaq iñiqkuna quejakurqaku hebreo rimaq iñiqkunamanta: —Sapa punchaw mikuyta aypuptinkum ñoqaykumanta kaq viudakunata mana allintachu atiendenku —nispanku.
44006002	Chaymi chunka iskaynintin apostolkuna llapallan iñiqkunata huñuruspanku nirqaku: —Sichum Diospa palabran yachachiyta dejarusaqku mikuyta servinaykupaq hinaptinqa manam allinchu kanman.
44006003	Chaynaqa wawqe-panillaykuna, qamkunamantayá akllaychik qanchis runakunata Chuya Espiritupa huntasqan yachayniyoqkunata, mikuy aypukuytaqa paykunapa makinmanñam churasaqku.
44006004	Ñoqaykuñataqmi Diosta chaylla-chaylla mañakuspa palabranta yachachisaqku —nispa.
44006005	Chaymi llapa huñunasqakuna “allinmi” nispanku akllarqaku Estebanta. Paymi karqa Chuya Espiritupa huntasqan llumpay iñiyniyoq. Akllarqakutaqmi Felipeta, Procorota, Nicanorta, Timonta, Parmenasta hinaspa Nicolasta. Nicolasqa karqa judiokunapa religionninman tikrakuq Antioquia llaqtayoqmi.
44006006	Paykunatam apostolkunaman pusamurqaku, apostolkunam paykunapa hawanman makinkuta churaykuspanku Diosta mañakurqaku.
44006007	Chaymi Diospa palabranta aswan-aswan willakuptinku llapa iñiqkuna aswan-aswan mirarqa Jerusalen llaqtapi. Achkañam sacerdotekunapas Jesusman iñikuykurqaku.
44006008	Estebanmi Diospa ancha favorecesqan kaspa chaynataq Diospa atiyninwan huntarisqa kaspan runakunapi admirakuypaq milagrokunata ruraq.
44006009	Jerusalenpim karqa Librasqakunapa Huñunakunanku Wasi. Chaypim huñunakuqku Cirenemanta, Alejandriamanta, Ciliciamanta hinaspa Asiamanta kaq judiokuna. Huk punchawmi paykunamanta wakinkuna Estebanwan atipanakurqaku.
44006010	Paykunaqa manam Esteban upallachiyta atirqakuchu allin yachaywan hinaspa Chuya Espiritupa yanapakuyninwan rimasqanrayku.
44006011	Chaymi pagarurqaku huk runakunaman Estebanmanta llullakuspanku: “Ñoqaykum kay runata uyarirqaniku Moisespa hinaspa Diospa contranpi mana allin rimaqta” nispa rimanankupaq.
44006012	Chaynapim llapa runakunatawan judiokunapa kamachiqninta chaynataq Diospa leynin yachachiqkunata hatarirachirqaku Estebanpa contranpi. Qonqayta pawaykuspankum Estebanta hapiruspa corteman aysarqaku.
44006013	Chay pusasqanku llulla runakunam Estebanpa contranpi kaynata nirqaku: —Kay runam mana upallaspa mana allin palabrakunata riman Diospaq sapaqchasqa wasimantawan Diospa leyninmanta.
44006014	Paymi nirqa: “Nazaretmanta kaq Jesusmi templota tuñichispan Moisespa kamachiwasqanchik costumbrenchikkunata cambianqa” nispa.
44006015	Hinaptinmi chay cortepi llapallan tiyaqkuna Estebanta qawarispanku angelpa uyan hina uyayoqta rikururqaku.
44007001	Sacerdotekunapa jefenmi Estebanta tapurqa: —¿Chaynatachu rimarqanki? —nispa.
44007002	Chaymi Estebañataq nirqa: —Wawqellaykuna, taytakuna, uyariykuwaychik. Ñoqanchikpa kancharichkaq Diosninchikmi abuelonchik Abrahanman Mesopotamia lawpi rikuriykurqa manaraq Haran llaqtaman ripukuchkaptin.
44007003	Paytam nirqa: “Llaqtaykimanta hinaspa aylluykimanta lloqsiy qawachinay allpaman” nispa.
44007004	Chaymi Diospa nisqanman hina Abraham Caldea lawmanta ripukuspan Haran llaqtapi yacharqa. Chaypi taytan wañukuptinmi payta Dios pusamurqa kay kasqanchik allpaman.
44007005	Diosqa manam ima herenciatapas kaypiqa qorqachu, ichaqa manaraq churiyoq kachkaptinpas Diosmi prometekurqa tukuy kay allpataqa paymanwan mirayninkunaman qonanpaq.
44007006	Paytam nirqa: “Miraynikikunam runapa llaqtanpi forastero hina yachanqaku, ñakaristinmi sirviente kanqaku tawa pachak watapuni” nispa.
44007007	Diosqa nirqataqmi: “Aswanqa servichikuqninku runakunatam castigasaq hinaptinmi miraynikikuna chay nacionmanta lloqsimuspanku kaypi yupaychawanqaku” nispa.
44007008	Diosmi contratota rurarqa Abrahanwan hinaspam kamachirqa qari kayninkupi señalasqa kanankupaq. Chaymi churin Isaac naceruptin pusaq punchawninman Abraham señalarqa: Isaacpas señalarqam churin Jacobta, chaynatataqmi Jacobpas rurarqa chunka iskaynintin churinkunata. Kay chunka iskaynintinmi Israel nacionpa ayllunkunapa abuelonkuna karqa.
44007009	—Jacobpa churinkunam wawqenku Joseymanta envidiakuspanku rantikururqaku Egipto nacionman apanankupaq. Ichaqa Diosmi Joseyta yanapaspan
44007010	librarqa llapa ñakariyninkunamanta. Dios favoreceptinmi Joseyqa allin yachayniyoq karqa chaymi Rey Faraonpas allinta qawaspan Joseyta akllarqa Egipto nacionpi hinaspa kikin reypa wasinpi kamachikuq kananpaq.
44007011	—Llumpay yarqaymi karqa Egipto nacionpipas chaynataq Canaan lawpipas. Hinaptinmi abuelonchikkuna mana imatapas tarirqakuchu mikunankupaq.
44007012	Ichaqa Egipto nacionpi trigo kasqanta Jacob yacharuspanmi churinkunata chayman punta viajepi kacharqa.
44007013	Iskay kaq kutiyninkupiñam Joseyqa wawqenkunaman reqsiykachikurqa chaymi Egipto nacionpa reyninpas yacharurqa pipa castanmi Joseyqa kasqanta.
44007014	Chaynapim Joseyqa taytan Jacobta llapa aylluntinta Egipto nacionman qayachirqa, paykunaqa karqa qanchis chunka pichqayoq runakunam.
44007015	Chaynapimá Jacobqa Egipto nacionman ripukurqa hinaspam chaypi wañukurqa, hina chaypitaqmi paypa churinkunapas wañukurqa.
44007016	Chaymantañam paykunapa tullunkunata aparqaku Siquem llaqtaman chaypi pampanankupaq. Chay sepulturatam Abraham rantirqa qollqewan Hamorpa churinkunamanta.
44007017	—Abrahanman Diospa prometesqan cumplikuruchkaptinñam Israelpa llapa mirayninkuna llumpa-llumpayta mirarurqa Egipto nacionpi.
44007018	Chaymantam Egipto nacionpiqa munaychakurqa Joseyta mana reqsiq reyña.
44007019	Paymi engañaspa llumpayta ñakarichirqa abuelonchikkunata, llullu wawakuna wañunankupaqmi wischunankupaq obligarqaku.
44007020	Chay tiempopim Moisespas nacerqa. Paymi karqa Diospa kuyasqan suma-sumaq wawa chaymi tayta-maman kimsa killa wasinkupi uywarqaku.
44007021	Tayta-mamanku wischuruptinmi Egipto nacion reypa warmi churin tarikuspan wawanta hina uywakurqa.
44007022	Chaynapim Egiptopi tukuy yachaykunata yachachirqaku chaymi Moisesqa hatun reqsisqa runa karqa rimayninpipas chaynataq rurayninpipas.
44007023	—Moises tawa chunka watayoq karuspanñataqmi Israelpa mirayninmasinkunaman watukuq rirqa.
44007024	Chaypim Egipto runata rikururqa Israelpa castan runata maqachkaqta. Payta harkaspanmi maqaqnin Egipto runata vengakuspa wañurachirqa.
44007025	Paymi piensarqa: “Castaykunaqa luegoch cuentata qokunqaku paykunataqa ñoqantakama Dios librananta” nispa, aswanqa paykunaqa manam entienderqakuchu.
44007026	Paqarinnintintañataqmi Moises tarirurqa paypa castan iskay runakuna peleachkaqta, mana peleanankuta munaspanmi nirqa: “Qamkunaqa wawqentinmi kankichik ¿imanasqataq qamkunaqa maqanakuchkankichik?” nispa.
44007027	Hinaptinmi chay castamasin maqaq runa Moisesta tanqarispa nirqa: “¿Pitaq qamtaqa churasurqanki ñoqaykupa jefeyku hinaspa juezniyku kanaykipaq?
44007028	¿Qayna punchaw wañuchisqayki Egipto runata hinachu ñoqatapas wañurachiwayta munanki?” nispa.
44007029	Kayta uyariruspanmi Moises ayqekuspa ripukurqa Madian lawman. Runapa llaqtanpi forastero yachachkaptinmi iskay churinkuna nacerqa.
44007030	—Tawa chunka wata pasaruptinñam Sinai chunniq orqopi angelta rikururqa rupachkaq tankar kichkapi.
44007031	Moisesñataqmi chayta rikuruspan admirakurqa hinaspam sumaqta qawaykuyta munaspan asuykuspan uyarirqa Diospa kayna nisqanta:
44007032	“Ñoqaqa kani abueloyki Abrahampa, Isaacpa hinaspa Jacobpa Diosninmi” nispa. Chaymi Moises mancharikuywan katkatatayta qallaykuspan ni qawariytapas atirqachu.
44007033	Chaymi Señor Dios nirqa: “Usutaykita horqokuy, sarusqayki allpaqa ñoqapaq sapaqchasqa allpam.
44007034	Qawachkanipunim Egipto nacionpi runaykunapa ñakarisqanta, uyarichkanitaqmi waqasqankutapas. Chaymi uraykamuni paykunata libranaypaq. Riyá, ñoqam kachasqayki Egipto nacionman” nispa.
44007035	—Chaymi: “¿Pitaq qamtaqa churasurqanki ñoqaykupa jefeyku hinaspa juezniyku kanaykipaq?” nispa despreciasqanku Moisesta tankar-kichkapi rikuriq angelnintakama Dios kamachirqa paykunapa libraqnin hinaspa jefen kananpaq.
44007036	Chaynapimá Moisesqa Egipto nacionmanta libramurqa llapa abuelonchikkunata, Diospa atiyninta qawachispam admirakuypaq milagrokunata rurarqa Egipto nacionpi, Puka Lamar Qochapi chaynataq chunniqpipas tawa chunka watapuni.
44007037	Chay kikin Moisestaqmi Israelpa miraynin masinchikkunatapas nirqa: “Diosmi castanchikmanta ñoqata hina rikurichipusunkichik huk willakuqta” nispa.
44007038	Chay Moisesmá karqa huñunasqa llapa abuelonchikkunawan chunniqpi, paytaqmi karqa Sinai Orqopi rimapayaqnin angelwanpas. Paytaqmi kawsananchikpaq palabrakunatapas chaskipuwarqanchik.
44007039	—Ichaqa chay abuelonchikkunam payta mana kasukuyta munarqakuchu hinaspam qepanchakuruspanku Egipto nacionman kutikuyta munaspa
44007040	Aaronta nirqaku: “Rurapuwayku taytachakunata Dios hina pusawananchikpaq. Egipto nacionmanta horqomuwaqninchik chay Moisestaqa imach pasarun manam yachanchikchu” nispa.
44007041	Chaymi rurarurqaku qorimanta malta torota hinaspam animalkunata wañuchispa chay taytachaman ofrecerqaku, makinkupa rurarusqanwanmá kusikurqaku.
44007042	Chaynapim Diospas paykunata qepanchakuruspa saqerurqa lucerokunataña adoranankupaq, Diosmanta willakuqkunapa qellqasqan libropim kaynata nichkan: “Yaw Israel castakuna chunniqpi tawa chunka wata kaspaykichikqa animalkunatawan wakin ofrendakunataqa manam ofrecewarqankichikchu.
44007043	Aswanqa chay Moloc taytachaykichikpa karpantam aparqankichik. Renfan taytaykichikpa lucerontam aparqankichik. Chay taytachakunatam adoranaykichikpaq rurarqankichik Chayraykum Babilonia llaqtapa waklawninman qarqosaykichik.”
44007044	—Chay chunniqpim ñawpa abuelonchikkuna huk karpapi waqaychaqku Diospa kamachikuyninkunata. Chay karpataqa rurarqaku Moisesman Diospa qawachisqanpi hinam chaynataq kamachisqanpi hinam.
44007045	Abuelonchikkunam chaskirqaku chay karpata herenciata hina. Chay karpata apamuspankum Josueywan hamurqaku kay allpanchikman huk casta runakunata allpanmanta qarqoruspanku. Diosmi chay runakunata qarqochirqa kay allpata abuelonchikkunaman qonanpaq. Karpallapimá Diosninchiktaqa adoraqku Rey Davidpa tiemponkama.
44007046	Davidta Dios favoreceptinmi David templo rurayta munarqa abuelon Jacobpa Diosninpaq.
44007047	Ichaqa Davidpa churin Salomonmi templota rurarqa.
44007048	Hanaq pachapi Diosqa manam runakunapa rurasqan templokunapichu yachan. Diosmanta willakuqpas Señorpa nisqantam kaynata nirqa:
44007049	“Hanaq pachaqa gobiernaspa tiyanaymi. Kay pachaqa ñoqapa sarunaymi. ¿Imayna wasitataq rurapuwankichikman? ¿Maypitaq sarunay sitiota rurapuwankichikman?
44007050	¿Manachum atiywan rurarqani tukuy kay llapa imakunataqa?
44007051	Estebanmi nirqataq: —Qamkunaqa rumi sonqo runakunam kankichik. Dios mana reqsiq runapa hinam rinrikichikpas, sonqoykichikpas kachkan. Qamkunaqa Chuya Espiritupa contrallanpi kaspam, ñawpa abueloykichikkuna hinapuni kachkankichik.
44007052	¿Diosmanta willakuqkunataqa manachum ñawpaq abueloykichikkuna llapallanta ñakarichirqaku? Diospa justo Churin hamunanmanta willakuqkunatapas wañuchirqakum. Chay justotam traicionaspaykichik wañurachinkichik.
44007053	Qamkunamanmi angelninkunawan Dios qosurqankichik leyninta ichaqa manam kasukunkichikchu.
44007054	Judio autoridadkuna kayta uyariruspankum llumpay rabiawan Estebanpa contranpi kachupakurqaku.
44007055	Estebanñataqmi Chuya Espiritupa huntasqan, cielota qawarispa rikururqa Diospa kanchayninta, rikururqataqmi Jesucristotapas Diospa alleq lawninpi sayachkaqta.
44007056	Chaymi Esteban nirqa: —¡Qawaychik! Kikin hanaq pachatam rikuchkani, Diospa alleq lawninpim Diosmanta Hamuq Runa sayachkan —nispa.
44007057	Chaymi paykuna mana uyariyta munaspanku rinrinkuta tapakururqaku hinaspam qaparispanku lliw waykarurqaku.
44007058	Hinaspam llaqtapa cantonman aysaruspanku rumiwan choqaparurqaku. Esteban acusaq runakunam choqapanankukama pachankuta cuidachirqaku Saulo sutiyoq jovenwan.
44007059	Rumiwan choqapachkaptinkum, Esteban mañakurqa kaynata: —Señor Jesus almaytayá chaskiykuy —nispa.
44007060	Hinaspanmi qonqorakuykuspan qaparirqa: —Señorlláy, amayá castigaychu kay hucha rurasqankumantaqa —nispa. Hinaspam wañukurqa.
44008001	Chaymi Saulo allinpaq hapirqa Esteban wañuchisqankuta. Hina chay punchawllapim llapa iñiqkunata ñakarichinankupaq qatikachayta qallaykurqaku. Chaymi llapallan iñiqkuna cheqerurqaku Judea lawman hinaspa Samaria lawman. Apostolkunallañam Jerusalenpiqa qeparurqaku.
44008002	Hinaptinmi Dios yupaychaq wakin runakuna pamparurqaku Estebanta, paymantam llumpayta waqarqaku.
44008003	Sauloñataqmi iñiqkunata chinkachinanpaq qatikacharqa wasin-wasin hinaspam qaritapas warmitapas carcelman apaq.
44008004	Aswanqa Jerusalenmanta cheqechisqakunam mayman rispankupas Jesucristomanta allin noticiakunata willakuqku.
44008005	Chaynapim Felipepas rirqa Samaria llaqtaman hinaspam Jesucristomanta willakurqa.
44008006	Chaymi llapa runakuna huñunakuspanku Felipepa nisqanta huk sonqolla uyarirqaku, rikurqakutaqmi milagrokuna Felipepa rurasqantapas.
44008007	Demoniopa ñakarichisqan runakunatapas sanoyachirqam, chay demoniokunam runakunata qaparichistin lloqsiq. Sanoyaqtaqmi suchukunapas hinaspa wistukunapas.
44008008	Chayraykum chay llaqtapi runakunaqa llumpay kusisqa karqaku.
44008009	Samaria llaqtapim kachkarqa Simon sutiyoq brujo runa, paymi chay llaqtapi llapa runakunata admirachiq: “Ñoqaqa ancha yachayniyoq runam kani” nispa.
44008010	Paytam taksapas-hatunpas kasukuqku hinaspam paymanta niqku: —Kay runapiqa Diospa ancha atiyninmi kachkan —nispanku.
44008011	Paytamá kasukuqku brujerianwan unaysuña admirachiptin.
44008012	Aswanqa Diospa munaychukusqanmanta hinaspa runakunata salvaq Jesucristopa sutinmanta Felipe rimaqta uyarispankum qaripas-warmipas iñikuspanku Felipewan bautizachikurqaku.
44008013	Chaymi Simonpas Jesucristoman iñikuspan bautizachikurqa hinaspam Felipewanña purirqa. Diospa atiyninwan milagrokunata Felipepa rurasqanta qawaspanñataqmi admirakurqa.
44008014	Samaria llaqtapi runakuna Diospa palabran chaskisqankuta yacharuspankuñataqmi Jerusalenpi apostolkuna kacharqaku Pedrotawan Juanta.
44008015	Samaria llaqtaman chayaruspankum Diosta mañakurqaku Samariapi iñiqkuna Chuya Espirituta chaskinankupaq.
44008016	Jesuspa sutillanpiraq paykuna bautizachikuptinkum Chuya Espirituqa manaraq mayqanmanpas hamurqaraqchu.
44008017	Chaymi Pedrowan Juan iñiqkunaman makinkuta churaykuptinku chaskirqaku Chuya Espirituta.
44008018	Iñiqkunaman apostolkuna makinkuta churaptinmi paykunaman Chuya Espiritu qomusqanta karqa, chaytam Simon rikurqa chaymi apostolkunaman qollqeta qawachispan
44008019	nirqa: —Qoykuwaychik chay atiyta chaynapi pimanpas makiyta churaykuptiy Chuya Espirituta chaskinankupaq —nispa.
44008020	Chaymi Pedroñataq nirqa: —¡Qollqekiwan kuskayá chinkay Diospa qosqanta qollqewan rantiruy piensasqaykimanta!
44008021	Kay atiyqa manam qampaqchu, sonqoykipi munasqaykikunaqa manam Diospaq hinachu.
44008022	Wanakuy chay llumpay mana allin ruray munasqaykimanta hinaspa Diosta mañakuy, ichapas chaynapi sonqoykipi chay piensasqaykita pampachasunkiman.
44008023	Yachanim qamqa envidiosollaña kasqaykita hinaspa mana allin ruraykunawanpas watasqa kasqaykita.
44008024	Hinaptinmi Simonñataq nirqa: —Señortayá mañapullawaychik nisqaykichikman hina imapas ama pasawananpaq —nispa.
44008025	Jesucristomanta willaruspam Diospa palabranta apostolkuna yachachirqaku hinaspam kutirqaku Jerusalenman Samaria llaqtachakunapi Cristomanta allin noticiakunata willakustin.
44008026	Chaymantam Felipeta Diospa angelnin kaynata kamachirqa: —Kaymanta riy surlawman Jerusalenmanta Gaza llaqtaman riq ñanninta —nispa. Chayqa chunniq ñanmi.
44008027	Felipe rispanmi ñanpi tuparurqa Etiopia nacionpi kamachikuq runawan. Payqa karqa Etiopia nacionpi Candace sutiyoq reinapa qollqen waqaychaqmi. Paymi Jerusalenpi Dios adoraq risqanmanta kutichkarqa.
44008028	Payqa caballopa aysasqan carretapim richkarqa llaqtan lawman Diosmanta willakuq Isaiaspa qellqasqan librota leestin.
44008029	Chaymi Felipeta Chuya Espiritu nirqa: —Wak carretata haypaspayki asuykuy —nispa.
44008030	Chaymi Felipe kallpaspan, Isaiaspa qellqasqan libro leesqanta uyarispan tapurqa: —¿Entiendenkichu chay leesqaykipa imam nisqanta? —nispa.
44008031	Kamachikuqñataqmi nirqa: —¿Imaynataq entiendeyman mana pipas yachaykachiwaptinqa? —nispan. Chaymi Felipeta ruegarqa seqaspan waqtanpi tiyananpaq.
44008032	Chay libropi leesqanmi kayna karqa: Nakanankupaq carnerota hina pusaptinkum mana rimarirqachu. Imaynam oveja kanman millwan rutuqninpa qayllanpi upallalla, chaynam paypas karqa ñakarichiqninkunapa qayllanpi upallalla.
44008033	Humillaykachispankum mana allin arreglotachu rurapurqaku. ¿Pitaq willakunman mirayninmanta wañurachichkaptinkuqa?
44008034	Hinaptinmi chay kamachikuq tapurqa Felipeta: —Niykuway ¿pimantataq kay willakuqqa rimachkan, kikinmantachu icha pimantataq? —nispa.
44008035	Chaymi leesqankumanta qallaykuspan Jesusmanta allin noticiakunata Felipe willarqa.
44008036	Chaymi yakupa kasqanman chayaruptinku chay kamachikuq nirqa: —Kayqaya kaypi kasqa yaku ¿imaraqtaq faltawan bautizawanaykipaq? —nispa. [
44008037	Chaymi Felipeñataq nirqa: —Tukuy sonqoykiwan iñiptikiqa allinmi —nispa. Hinaptinmi chay kamachikuqñataq nirqa: —Creenim Jesucristoqa Diospa Churin kasqanta.]
44008038	Chaynata niruspanmi carretata sayachinanpaq kamachirqa. Chaymi iskayninku uraykurqaku yakuman hinaptinmi Felipe bautizarqa.
44008039	Yakumanta seqaruptinkuñataqmi Señorpa Espiritun Felipeta huklawman aparurqa. Hinaptinmi chay kamachikuqqa manaña rikurqachu Felipeta, ichaqa kusisqallañam pasakurqa.
44008040	Felipeñataqmi Azoto sutiyoq llaqtachapiña rikurirurqa hinaspanmi llaqtan-llaqtan rirqa Jesusmanta allin noticiakunata willakustin Cesarea llaqtaman chayanankama.
44009001	Sauloñataqmi Jesucristoman iñiqkunata wañuchinanpaq amenazarqa. Chayraykum sacerdotekunapa jefenman pasarqa.
44009002	Oficiokunatam mañakurqa Damasco llaqtapi huñunakunanku wasikunapi kamachikuqkunapaq chaynapi Jesucristo qatiqkunata warmitapas-qaritapas presota Jerusalen llaqtaman pusamunanpaq.
44009003	Damasco llaqtaman chayaykuchkaptinñam qonqayllamanta huk llipyay hina payta kanchaykurqa.
44009004	Chaymi Saulo pampaman wichiykuspan uyarirqa: —Saulo, Saulo ¿imanasqataq ñakarichiwanaykipaq qatikachawanki? —niqta.
44009005	Chaymi Saulo tapurqa: —¿Pitaq kanki Señor? —nispa. Hinaptinmi nimurqa: —Ñoqaqa qatikachawasqayki Jesusmi kani.
44009006	Hatarispayki Damasco llaqtaman yaykuy, chaypim imam ruranaykita nisunki —nispa.
44009007	Saulowan riqkunam chay rimamusqanta uyarirqaku, ichaqa manam pitapas rikurqakuchu. Chaymi admirasqallaña karqaku.
44009008	Sauloñataqmi pampamanta hatarispan manaña imatapas rikurqachu ñawsayarusqanrayku. Chaymi makinmanta aysaspanku Damascoman pusaykurqaku.
44009009	Chaynapim kimsa punchaw karqa mana rikukuq, manam imatapas mikurqachu nitaq tomarqachu.
44009010	Chay Damasco llaqtapim yacharqa Jesucristopi iñiq Ananias sutiyoq runa. Paymanmi Señor rikuriykuspan nirqa: —Ananias —nispa. Chaymi pay nirqa: —¿Imata Señor? —nispa.
44009011	Chaymi Señor nirqa: —Hatarispayki riy Derecho sutiyoq calleman, hinaspayki Judaspa wasinpi Tarso llaqtayoq Saulota maskamuy. Paymi Diosta mañakuspan
44009012	revelacionninpi rikusurqanki paypa kasqanman yaykuchkaqta chaynapi paypa hawanman makikita churaptiki huktawan qawarikunanpaq.
44009013	Chaymi Ananiasñataq nirqa: —Señorlláy, achkaq runakunam willawarqaku chay runamantaqa, payqa Jerusalen llaqtapim qanman iñiqkunata ñakarichirqa.
44009014	Kunanñataqmi sacerdotekunapa jefenpa kamachisqan hamurun qampa sutikipi mañakuqkunata presochananpaq.
44009015	Chaymi Señorñataq Ananiasta nirqa: —Pasaypuni, chay runataqa akllarqani huklaw nacionkunapi runakunaman, reykunaman hinaspa Israelpa mirayninkunaman ñoqamanta willakunanpaqmi.
44009016	Ñoqam payman yachachisaq ñoqarayku llumpay ñakarinanta.
44009017	Chaymi Ananias pasarqa Saulopa kasqan wasiman hinaspam yaykuruspan Saulopa hawanman makinta churaykuspan nirqa: —Wawqey Saulo, chay hamusqayki ñanpi rikurisuqniki Señor Jesusmi kachamuwarqa qamta qawarichinaypaq hinaspa Chuya Espiritupa huntasqan kanaykipaq —nispa.
44009018	Hinaptinmi chaypunilla paypa ñawinmanta wichirurqa escama hina, hinaptinmi qawakurqaña. Chaymi Saulo hatarispan bautizachikurqa.
44009019	Mikuywan kallpanchakuykuspanmi chay punchawkuna qeparqa Damasco llaqtapi iñiqkunawan.
44009020	Saulom willakurqa huñunakunanku wasikunapi: —Jesucristoqa Diospa Churinmi —nispa.
44009021	Lliw uyariqkunañataqmi admirakuspanku kaynata ninakurqaku: —¿Manachu kay runaqa Jerusalen llaqtapi purirqa Jesucristopa sutinpi mañakuqkunata ñakarichistin? ¿Manachum kikinpuni kaymanpas hamurqa iñiqkunata presocharuspan sacerdotekunapa jefenkunaman apananpaq? —nispa.
44009022	Ichaqa Saulom aswan-aswan kallpanchakuspan Jesusqa cheqaptapuni prometesqa Cristo kasqanta willakurqa chaynapi Damascopi yachaq judiokunapas ima piensaytapas mana atinankukama.
44009023	Achka punchaw pasaruptinmi judiokuna yacharachinakurqaku Saulota wañurachinankupaq.
44009024	Ichaqa Saulom chayta yacharurqa. Chaymi paykuna tuta-punchaw chay llaqtapa punkunkunapi suyaqku wañurachinankupaq.
44009025	Aswanqa iñiqkunam hatun canastapi Saulota tutallan uraykarachirqaku chay llaqtapa muyuriqnin perqanta.
44009026	Saulo Jerusalenman chayaruspanmi iñiqkunawan huñunakuyta munarqa, ichaqa paykunam manchakurqaku Jesucristoman iñisqanta mana creespanku.
44009027	Aswanqa Bernabeymi Saulota pusarqa apostolkunaman hinaspam willarqa Jesucristota ñanpi Saulo rikumusqanmanta hinaspa paytapas Señor rimapayasqanmanta chaynataq Damasco llaqtapi mana manchakuspa Jesucristopa sutinpi rimasqanmantapas.
44009028	Chaymi Sauloqa Jerusalenpiña apostolkunawan puriq.
44009029	Mana manchakuspam rimaq Señorpa sutinpi, atipanakuqtaqmi griego rimaq judiokunawanpas, aswanqa paykunam wañurachiypi riqku.
44009030	Jesucristoman iñikuqkuna chayta musyaruspankum Saulota pusarurqaku Cesareaman hinaspam Tarso llaqtaman aviarurqaku.
44009031	Chaymi iñiqkunaqa tukuy Judea lawpipas, Galilea lawpipas hinaspa Samaria lawpipas hawkaña karqaku. Iñiyninkupim wiñaqku hinaspam Señorta manchakuspanku kawsaqku, Chuya Espiritupa kallpanchasqan kaspankum aswan-aswan miraqku.
44009032	Apostol Pedrom llapa iñiqkunata watukuspan Lida llaqtapi iñikuqkunamanpas chayarurqa.
44009033	Chaypim tarirqa Eneas sutiyoq runata, paymi suchuyaruspan pusaq wataña camapi kachkarqa.
44009034	Hinaptinmi Pedro nirqa: —Eneas, Jesucristom sanoyarachisunki, hatarispayki camaykita allichay —nispa. Chay ratollam Eneas hatarirurqa.
44009035	Lida llaqtapi hinaspa Saron llaqtapi lliw yachaqkunam payta rikururqaku hinaspankum Señor Jesucristomanña iñikurqaku.
44009036	Chay Jope llaqtachapim yacharqa Jesucristopi iñikuq Tabita sutiyoq warmi, paypa sutinmi griego rimaypi karqa Dorcas. Paymi achka allinkunata ruraq hinaspam wakchakunata yanapaq.
44009037	Chay punchawkunapi onqoruspanmi wañukurqa chaymi cuerponta bañaruspanku wasipa altosninpi chutaykurqaku.
44009038	Lida llaqtam hichpalla karqa chay Jope llaqtamanta chaymi iñiqkuna chaypi Pedro kasqanta yacharuspanku iskay runakunawan nichimurqaku: —Kunanpunis pasay Jope llaqtaman —nispa.
44009039	Chaynata Pedroman willaykuptinkum pasarqa paykunawan. Chayaruptinñataqmi Pedrota pusaykurqaku wañuqpa kasqan cuartoman. Pedroman llapa viudakuna asuykuspam waqastin qawachirqaku Dorcaspa rurasqan camisakunatawan walikunata.
44009040	Pedroñataqmi chaypi lliw kaqkunata lloqsirachispan qonqoranpa Diosta mañakurqa hinaspanmi chay wañusqa warmita qawarispan nirqa: —Tabita, hatariy —nispa. Chaymi Tabita qawarikururqa, hinaspanmi Pedrota rikuruspan tiyarirurqa.
44009041	Chaymi Pedro makinmanta hapiykuspan sayarichirqa. Iñiqkunatawan viudakunata qayaspanmi kawsachkaqtaña paykunaman qawachirqa.
44009042	Chaytam Jope llaqtapi llapa runakuna yacharurqaku, chaymi Señorman achkallaña iñikurqaku.
44009043	Chay llaqtapim Pedro qeparqa achka punchaw suela ruraq Simonpa wasinpi.
44010001	Cesarea llaqtapim yacharqa Cornelio. Paymi karqa Italiano sutiyoq tropakunapi capitan.
44010002	Corneliom wasinpi llapallan kaqkunapiwan Diosta manchakuspa serviqku, wakcha judiokunatam achka qollqewan yanapaq hinaspanmi tukuy tiempo Diosta mañakuq.
44010003	Huk punchawmi yaqa las tresta mañakuchkaptin Dios payman rikuriykachirqa huk angelta: —¡Cornelio! —nispa.
44010004	Chaymi Cornelio llumpay mancharisqa qawarayaspan tapurqa: —¿Imata Señor? —nispa. Hinaptinmi chay angel nirqa: —Mañakusqaykitawan wakchakuna yanapasqaykitam Dios chaskiykun.
44010005	Kunanyá runakunata Jope llaqtaman kachay Simonwan sutichasqa Pedrota pusamunankupaq.
44010006	Payqa samapakuchkan suela ruraq Simonpa wasinpim, chayqa kachkan lamar qochapa patanpim —nispa.
44010007	Chay rimapayaqnin angel chinkaruptillanmi Cornelio qayarqa iskay runankunatawan Dios serviq soldadonta
44010008	hinaspam chay angelpa lliw nisqanta paykunaman willaspan kacharqa Jope llaqtaman.
44010009	Paqarinnintin Corneliopa runankuna Jope llaqtapa hichpallantaña richkaptinkum yaqa chawpi punchawta Pedro seqarqa wasipa altonman Diosta mañakunanpaq.
44010010	Llumpayta yarqarachikuspanmi mikuyta munarqa. Ichaqa mikuyta yanupunankukamam revelacionta chaskirqa.
44010011	Paymi rikurqa hanaq pachamanta tawan puntanmanta warkusqa lliklla hina uraykamuqta.
44010012	Chay llikllapim karqa tawa chakiyoq animalkuna, culebra hina qasqonpa puriqkuna hinaspa alton pawaq animalkuna.
44010013	Hinaptinmi Pedro uyarirqa: —Hatariy Pedro, wañuchispa mikuy —niqta.
44010014	Chaymi Pedroñataq nirqa: —Manapunim mikuymanchu Señor. ¡Ñoqaqa haykapipas manam mikurqanichu mana mikuna kaqkunataqa! —nispa.
44010015	Chaymi payta huktawan nimurqa: —“Mikunapaqmi” nispa Diospa nisqankunataqa amayá niychu: “Manapunim mikuymanchu” nispaqa.
44010016	Chaynallam pasakurqa kimsakama hinaptinmi chaykunaqa hanaq pachaman kaqlla hoqarikururqa.
44010017	“Imaninantaq kayqa” nispa Pedro piensachkaptinraqmi, Corneliopa kachamusqankuna chayamuchkarqakuña. Paykunam Simonpa wasinmanta tapukuspanku punkupiña sayachkarqaku.
44010018	Hinaspam qayakurqaku: —¿Kaypichu Pedrowan sutichasqa Simon samakuchkan? —nispanku.
44010019	Diospa revelasqanmanta Pedro piensachkaptinraqmi Chuya Espiritu payta nirqa: —Qawariy, kimsa runakunam maskasuchkanki.
44010020	Uraykuspayki paykunawan riy ama iskayrayaspayki, ñoqam paykunataqa kachamurqani —nispa.
44010021	Chaymi Corneliopa runankunaman uraykuspan Pedro nirqa: —Ñoqam kani qamkunapa maskasqaykichik. ¿Imamantaq hamurqankichik? —nispa.
44010022	Hinaptinmi paykunañataq nirqaku: —Ñoqaykutaqa Capitan Corneliom kachamuwanku. Payqa Diosta manchakuq justo runam, paytaqa llapa judiokunapas allin runa kasqanpaqmi reqsinku. Diospa angelninmi payta kamachirqa wasinman qayachisuspayki qampa nisqaykikunata uyarinanpaq —nispa.
44010023	Hinaptinmi Pedro chay wasiman paykunata yaykuykachispan samachirqa. Paqarintin punchawñataqmi Pedro paykunawan pasarqa, riysirqataqmi Jope llaqtapi yachaq wakin iñiqkunapas.
44010024	Paqarinnintintañam chayarurqaku Cesarea llaqtaman. Chaypim Cornelio ayllunkunatawan kuyasqan amistadninkunata huñuruspan Pedrota suyachkasqa.
44010025	Corneliopa wasinman Pedro yaykuchkaptinmi Cornelioñataq chaskispan Pedropa ñawpaqninman qonqorakuykurqa adorananpaq.
44010026	Ichaqa Pedrom sayarichirqa: —Sayariy, ñoqapas qam hina runallam kani —nispa.
44010027	Paywan parlastin yaykuspanñataqmi wasi ukupi tariykurqa achka huñunasqa runakunata.
44010028	Chaymi Pedro nirqa: —Yachasqaykichik hinam judiokunaqa mana judio kaqkunawanqa mana juntanakuymankuchu, manataqmi wasinmanpas yaykuymankuchu leyniyku harkawasqankurayku. Ichaqa Diosmi yachachiwarqa amaña pitapas “Chayqa huchasapa millakuypaq runam” nispay cheqninaypaq.
44010029	Chayraykum qayarachimuwaptikichik chaypunilla pasamurqani mana iskayrayaspay. Yachaytam munani ¿imanasqataq qayachimuwarqanki? —nispa.
44010030	Chaymi Cornelioñataq nirqa: —Tawa punchawñam kunan hina las tresta kay wasiypi Diosta mañakuchkaptiy rikuriykuwarqa suma-sumaq kanchachkaq pachayoq runa.
44010031	Hinaspam niwarqa: “Cornelio, mañakusqaykikunatawan wakchakuna yanapasqaykitam Dios chaskiykun.
44010032	Kunanyá runakunata Jope llaqtaman kachay, Pedrowan sutichasqa Simonta pusamunankupaq. Payqa samapakuchkan suela ruraq Simonpa wasinpim, chayqa kachkan lamar qochapa patanpim” nispa.
44010033	Hinaptinmi chaypunilla kachamurqani maskamusunaykipaq. Allinpaqmi hamurunkiqa. Diospa qawasqanmi kaypi lliwchayku huñunasqa kachkaniku, uyariytam munaniku Señorpa tukuy kamachisusqaykita.
44010034	Hinaptinmi Pedro kaynata rimayta qallaykurqa: —Kunanmi chayraq entiendeni, Diosqa manam pimanpas sayapakunchu,
44010035	payqa chaskinmi lliw nacionkunapi payta kuyaspa manchakuywan allin ruraq runakunataqa.
44010036	Diosmi Israelpa mirayninkunaman allin noticiata willachirqa Jesucristollawan imaynam Dioswan allinyanakunanchikpaq, Jesucristoqa llapallanchikpa Señorninchikmi.
44010037	Qamkunaqa yachankichikñam bautizasqanmanta Juan yacharachiptin Galilea lawmanta qallaykuspan lliw Judea lawpipas tukuy ima pasakusqanta.
44010038	Diosmi huntarqa Nazaretmanta kaq Jesucristoman Chuya Espiritupa atiyninwan hinaptinmi pay purirqa allinkunata rurastin chaynataq Satanaspa llapa ñakarichisqan runakunata sanoyachistin, tukuy chaykunataqa rurarqa Dios paywan kasqanraykum.
44010039	Judea lawpi hinaspa Jerusalen llaqtapi Jesuscristopa ima rurasqanmantaqa ñoqaykum testigo kaniku. Paytam wañurachirqaku cruzpi chakataruspanku.
44010040	Ichaqa Diosmi payta kawsarichirqa kimsa punchaw wañusqanmanta hinaspam rikuriykachiwarqaku ñoqaykuman.
44010041	Manam llapa runamanchu rikurirqaqa aswanqa ñoqallaykumanmi chaynapi Jesusmanta willakunaykupaq ñawpaqmantaraq Diospa akllasqan kasqaykurayku. Kawsariramuptinmi Jesuswan kuska mikurqaniku.
44010042	Paymi kamachiwarqaku llapa runakunaman paymanta willakunaykupaq, Jesucristotam Dios churarun wañuqkunatapas hinaspa kawsaqkunatapas juzgananpaq.
44010043	Diosmanta willakuqkunapas Jesusmantam kaynata nirqaku: “Payman llapallan iñiqtaqa huchanmantam Dios pampachanqa” nispanku.
44010044	Chaynata Pedro rimachkaptinraqmi Chuya Espiritu hamurqa lliw uyariqninkunaman.
44010045	Hinaptinmi Pedrowan riq iñiq judiokuna llumpayta admirakurqaku Pedropa uyariqninkunaman mana judio kachkaptinkupas Chuya Espirituta Dios qomusqanwan.
44010046	Paykunatam uyarirqaku mana yachasqanku idiomakunapi rimaqta hinaspa Dios yupaychaqta.
44010047	Hinaptinmi Pedro nirqa: —Ñoqanchik hina paykunapas Chuya Espirituta chaskichkaptinkuqa ¿yaqachum pipas harkakunman bautizasqa kanankuta? —nispa.
44010048	Pedrom kamachirqa Jesucristopa sutinpi bautizakunankupaq. Chaymantam Pedrota ruegarqaku iskay-kimsa punchawllapas paykunawan karinanpaq.
44011001	Judeapi kaq iñiqkunam apostolkunapiwan yacharurqaku mana judio kaq runakunapas Diospa palabran chaskisqankuta.
44011002	Jerusalenman Pedro kutiramuptinñataqmi iñiq judiokuna paywan atipanakuspanku
44011003	nirqaku: —¿Imanasqataq qamqa rirqanki mana señalasqa runakunapaman hinaspa paykunawanpas mikumurqanki? —nispa.
44011004	Chaymi Pedro qallariyninmanta imaynam pasakusqanta willakuspan nirqa:
44011005	—Jope llaqtapim Diosta mañakuchkarqani, chaymi revelacionta chaskispay rikurqani hanaq pachamanta tawan puntanmanta warkusqa hatun lliklla hina ñoqapa kasqaykama uraykamuqta.
44011006	Chaypa ukunta sumaqta qawaykuspaymi rikurqani tawa chakiyoq animalkunata, purun animalkunata, culebra hina qasqonpa puriqkunata hinaspa alton pawaq animalkunata.
44011007	Hinaspaymi uyarirqani: “Hatariy Pedro, wañuchispa mikuy” niqta.
44011008	“Chaymi ñoqañataq nirqani: Manapunim mikuymanchu Señor ¡ñoqaqa haykapipas manam mikurqanichu mana mikuna kaqkunataqa!” nispa.
44011009	Chaymi huktawan rimapayamuwarqa: “ ‘Mikunapaqmi’ nispa Diospa nisqankunataqa amayá niychu: ‘Manapunim mikuymanchu’ nispaqa.”
44011010	Chaynallam pasakurqa kimsakama, hinaptinmi chaykunaqa hanaq pachaman kaqlla hoqarikururqa.
44011011	Chay ratollapim kimsa runakuna chayaramurqa chay samakusqay wasiman Cesarea llaqtaman pusawananpaq.
44011012	Chaymi Chuya Espiritu kamachiwarqa: “Paykunawan riy ama iskayrayaspayki” nispa. Ñoqawantaqmi rirqaku kay soqta iñiqmasinchikkunapas, lliwmi yaykurqaniku chay runapa wasinman.
44011013	Chay runam willawarqaku wasinpi sayachkaq angel rikuriykuspan kayna nisqanta: “Kunanyá runakunata Jope llaqtaman kachay Pedrowan sutichasqa Simonta pusamunankupaq.
44011014	Paymi nisunki imaynam qampas hinaspa aylluykikunapas salvasqa kanaykichikmanta” nispa.
44011015	Paykunata rimapayachkaptiyraqmi ñoqanchikman ñawpaqta hamusqanpi hina Chuya Espiritu paykunamanpas uraykamurqa.
44011016	Chaymi yuyarirurqani Señorninchik Jesucristopa nisqanta, paymi nirqa: “Cheqaptam Juanqa bautizarqa yakuwan, qamkunatañataqmi Dios bautizasunkichik Chuya Espirituwan” nispa.
44011017	Señor Jesucristopi iñiqkunaman ñoqanchikman hina Espiritunta Dios qoptinqa ¿pitaq ñoqaqa karqani Diosta harkakunaypaq?
44011018	Chaynata Jerusalenpi kaq iñiqkuna uyariruspankum manaña Pedropa contranpichu karqaku hinaspam Diosta yupaycharqaku: —Chaynaqa mana judio runakunamanpas Diosmi wanakuytaña qoykun wiñaypaq kawsanankupaq —nispa.
44011019	Estebanta wañurachispankum wakin iñiqkunatapas ñakarichinankupaq qatikacharqaku, wakiqninmi ayqekurqaku Fenicia lawkama, wakinñataq Antioquia llaqtaman. Chaykunapim judio runakunallaman Jesucristomanta willakurqaku.
44011020	Ichaqa Chipre lawmantawan chaynataq Cirene llaqtamantam wakin iñiqkuna chayarurqaku Antioquia llaqtaman, paykunam Señor Jesusmanta allin noticiata willakurqaku mana judio kaq runakunaman.
44011021	Diosmi atiyninwan paykunata yanaparqa chaymi achka runakuna Jesucristoman iñikurqaku.
44011022	Jerusalen llaqtapi iñiqkuna kaykunata yacharuspankum Bernabeyta kacharqaku Antioquia llaqtakama.
44011023	Chayaruspanmi chay llaqtapi iñiqkunapaq Diospa favorninta qawaykuspan llumpayta kusikurqa. Hinaspanmi paykunata kallpancharqa huk sonqolla qaqa hina sayaspanku Señorta qatinankupaq.
44011024	Bernabeyqa Chuya Espiritupa huntasqan kaspanmi Diosman hapipakuq allin runa karqa. Chaynapim achka runakuna yapakurqa Señorman iñispanku.
44011025	Chaymantam Bernabey pasarqa Tarso llaqtaman Saulo maskaq, tariruspanñataqmi pusarqa Antioquiaman.
44011026	Chaypim huk watapuni iñiqkunawan karqaku achka runakunata yachachispanku. Chay Antioquia llaqtapim Jesucristoman iñiqkunata “cristianowan” sutichayta qallaykurqaku.
44011027	Chay punchawkunapim Diosmanta wakin willakuqkuna Jerusalenmanta rirqaku Antioquiaman.
44011028	Hukninpa sutinmi karqa Agabo. Paymi sayarispan Chuya Espiritupa yanapakuyninwan iñiqkunata nirqa: —Tukuy kay pachapim hatun yarqay kanqa —nispa. Chaymá cheqaptapuni pasakurqa Claudio sutiyoq reypa tiemponpi.
44011029	Hinaptinmi Antioquiapi iñiqkuna rimanakurqaku Judeapi iñiqkunaman atisqankuman hina yanapakuy apachinankupaq.
44011030	Chaynapim Bernabeywan hinaspa Saulowan apachirqaku yanapakuyninkuta Judeapi iñiqkunapa ancianonkunaman.
44012001	Chay tiempopim wakin iñiqkuna ñakarichiyta Rey Herodes qallaykurqa.
44012002	Juanpa wawqen Jacobotapas espadawan wañuchinankupaqmi kamachirqa.
44012003	Judiokunapa gustonpaq kasqanta qawaspanmi Pedrotapas presocharurqa. Chayqa pasakurqa Mana Qonchuyoq Tanta Mikunanku Fiesta punchawpim.
44012004	Pedrota presocharuspanmi carcelman hinachirqa hinaspam tawaman rakisqa chunka soqtayoq soldadokunawan cuidachirqa. Pascua Fiesta pasaruptinñam Pedrota juzgananpaq runakunapa qayllanman horqomuyta munarqa.
44012005	Pedrota carcelpi cuidachiptinmi llapa iñiqkunañataq paypaq tukuy sonqonkuwan Diosta mañakurqaku.
44012006	Herodesmi nirqa: —Paqarinmi Pedrota horqosaq llapa runakunaman —nispa. Chay tutam Pedro puñuchkarqa iskay soldadokunapa chawpinpi iskay cadenawan watasqa, wakin soldadokunañataqmi punkupi kachkarqaku carcelta cuidaspanku.
44012007	Hinaptinmi qonqayllamanta Señorpa angelnin chaypi rikurirurqa chay carcelta kanchayninwan huntaykuspa. Chay angelmi Pedrota waqtanpi laqyaykuspan rikcharichirqa hinaspanmi nirqa: —Utqayman hatariy —nispa. Hinaptinmi Pedropa makinmanta cadenakuna wichirurqa.
44012008	Angelmi nirqa: —Weqawnikita sumaqta watakuspayki usutaykiwan hinakuy —nispa. Chaynata Pedro ruraruptinmi angel nirqa: —Capakuspayki qatiway —nispa.
44012009	Lloqsiruspanmi angelpa qepanta rirqa, ichaqa manam yacharqachu angelpa rurasqanqa cheqap kasqanta chaymi piensarqa revelacionlla kasqanta.
44012010	Ichaqa iskay punkupi kaq soldadokunapa ñawpaqninta pasaruspankum calleman lloqsiq fierro punkuman chayarurqaku hinaptinmi chay punku kikillanmanta kichakuykurqa. Lloqsiruspanku huk calletaña puriruptinkum qonqayta angel sapallanta saqerurqa.
44012011	Chayraq musyakuruspanmi Pedro nirqa: —Kunanmi ichaqa cheqappuni kasqanta yacharuni. Señormi kachamuwarqa angelninta Herodesmanta hinaspa llapa judiokunapa mana allin piensasqanmanta librawananpaq.
44012012	Chaynata piensastinmi Pedro pasarqa Juan Marcospa maman Mariapa wasinta. Chay wasipim achka runakuna huñunakuspanku Diosta mañakuchkarqaku.
44012013	Hawa punkuta Pedro takaykuptinmi Rode sutiyoq sipascha rirqa qawamunanpaq.
44012014	Ichaqa Pedropa rimasqanta reqsiruspanmi kusikuyllawanña mana punkutapas kichaspan kallparqa ukuman: —Pedrom punkupi kachkan —nispan.
44012015	Chaymi sipaschata nirqaku: —Icha locayarunki —nispa. Payñataqmi nirqa: —Pedropunim —nispa. Paykunañataqmi aswanraq nirqaku: —Manam payqa kanmanchu, angelninchá —nispanku.
44012016	Pedroñataqmi punkuta takay-takachkarqa hinaptinmi kichaykuptinku pay kasqanta rikuykuspanku llumpayta admirakurqaku.
44012017	Chaymi makinwan upallanankupaq señaschaspan paykunaman willarqa imaynatam carcelmanta Señor horqoramusqanmanta. Nirqataqmi: —Willaychik Jacobomanwan iñiqmasinchikkunaman —nispa. Chaymanta lloqsiruspanmi huklawman pasakurqa.
44012018	Achikyaruptinñataqmi soldadokuna llumpay chaqwapi karqaku imaynanpim Pedropa chinkarusqanta mana yachaspanku.
44012019	Pedrota Herodes maskachimuptinmi mana tarimurqakuchu chaymi soldadokunata tapupaykuspan kamachirqa paykunataña wañuchinankupaq. Chaypa qepantañam Herodes ripukurqa Judeamanta Cesarea llaqtapi yachananpaq.
44012020	Tiro llaqtapi kaq hinaspa Sidon llaqtapi kaq runakunam Herodespa llaqtanmanta kawsaykunata chaskiqku, ichaqa Herodesmi paykunawan piñakuruspa manaña apachirqachu kawsaykunata chaymi paykuna tanteanakururqaku Herodeswan rimanankupaq. Chayraykum amistadta rurarurqaku Rey Herodespa confianza serviqnin Blastowan chaynapi paypa yanapakuyninwan Herodeswan kaqlla allinyanakunankupaq.
44012021	Chaymi Herodes paykunata citarurqa huk punchaw rimanakunankupaq. Chay punchaw chayaramuptinmi rey kanan pachawan suma-sumaqta pachakururqa hinaspam sumaq tiyananpi tiyaykuspan llapa runakunaman rimarqa.
44012022	Hinaptinmi chay runakuna qaparispanku nirqaku: —¡Kayqa Diosmi, manam runachu! —nispa.
44012023	Dios hina adorachikuspanmi mana nirqachu Diosta adoranankupaq. Hinaptinmi Herodesta Diospa angelnin chay ratolla onqorachirqa, chaymi urukunapa mikusqan wañurqa.
44012024	Diospa palabranmi ichaqa tukuy hinastinpi willakuptinku mirarqa.
44012025	Bernabeywan Sauloñataqmi yanapakuyninkuta tukuruspanku Jerusalenmanta kutikurqaku Marcoswan sutichasqa Juanta pusarikuspanku.
44013001	Antioquiapi iñiqkunawanmi kachkarqa Diosmanta willakuqkunawan yachachiqkuna. Paykunam karqa Bernabey, Simon Negro, Cirenemanta kaq Lucio, Manaen hinaspa Saulo. Manaenqa karqa Galilea lawpi munaychakuq Herodeswan warma kaspa kuska uywasqam.
44013002	Huk punchaw ayunaspanku Señorta adorachkaptinkum Chuya Espiritu nirqa: —Bernabeytawan Saulota rakipuwaychik, paykunataqa qayarqani kamachisqayta ruranankupaqmi —nispa.
44013003	Ayunaruspankum Diosta mañakurqaku hinaspam makinkuta paykunapa hawanman churaykuspanku aviarurqaku.
44013004	Chuya Espiritupa kachasqanmi Bernabeywan Saulo chayarurqaku Seleuciaman, chaymantañataqmi buquepi rirqaku Chipre islaman.
44013005	Chay islapa patan Salamina sutiyoq llaqtaman chayaruspankum Diospa palabranmanta willakurqaku judiokunapa huñunakunanku wasikunapi. Paykunawantaqmi Juanpas rirqa yanapananpaq.
44013006	Chay enteron islanta puriruspankum chayarurqaku Pafos llaqtaman. Chaypim tarirurqaku Barjesus sutiyoq judiokunamanta kaq brujota. Paymi llullakuspan nirqa: —Diosmanta willakuqmi kani —nispa.
44013007	Chay brujom yanapaq allin yachayniyoq prefecto Sergio Pablota. Chay prefectom Diospa palabranta uyariyta munaspan qayachimurqa Bernabeytawan Saulota.
44013008	Ichaqa Elimaswan sutichasqa chay brujom paykunapa contranpi karqa prefecto Sergio ama iñinanpaq.
44013009	Aswanqa Pablowan sutichasqanku Saulom Chuya Espiritupa huntasqan chay brujota qawarayaruspan nirqa:
44013010	—¡Imaymana llullapa hinaspa tukuy mana allinta ruraspa allin kaqkunapa contranpi sayariq Supaypa churin runa! ¿Imanasqataq mana samaspa Señorpa cheqap ñanninkunapi kay munaqkunata pantachichkanki?
44013011	Kunanmi Señor castigasunki, ñawsayaruspaykim unay punchawkuna intipa kanchayninpas mana rikuq kanki —nispa. Chayllapunim tutayaq qosnipi hina rikurirurqa, mana rikukuyta atispan tampikachaspan maskarqa pipas makinmanta pusarikunanpaq.
44013012	Kaykunata prefecto rikuspanmi Señormanta Pablopa yachachisqanta uyarispan admirakuywan iñikurqa.
44013013	Pablom riqmasinkunapiwan Pafosmanta buquepi lloqsirqaku Panfilia lawpi Perge llaqtaman. Juanñataqmi paykunamanta rakikuruspan Jerusalenman kutikurqa.
44013014	Chaymantam Pablowan Bernabey Pergemanta rirqaku Pisidia lawpi Antioquia llaqtaman. Chaypim samana punchawpi judiokunapa huñunakunan wasiman yaykuspanku tiyaykurqaku.
44013015	Diospa leynintawan Diosmanta willakuqkunapa qellqasqanta leeruspankum chay huñunakusqankupi kamachikuqkuna Pablotawan Bernabeyta nichirqaku: —Wawqeykuna, imallapas willarikunaykichik kaptinqa kunanyá willarikuychik —nispa.
44013016	Chaymi Pablo sayarispan makinwan upallanankupaq señaschaspan nirqa: —Israelpa mirayninkuna chaynataq Diosta kuyaspaykichik manchakuqkuna, uyariychik,
44013017	Israel runakunapa Diosninchikmi ñawpaq abuelonchikkunata akllarqa hinaspanmi achka-achkaman mirachirqa runapa llaqtan Egipto nacionpi yachaptinkuraq, chay llaqtapi ñakarisqankumantam atiyninwan horqomurqa.
44013018	Tawa chunka watapunitaqmi mana kasukuchkaptinkupas chunniqpi paykunata Dios yanaparqa.
44013019	Canaan allpapi qanchis nacionkunata chinkachispam chay allpata ñawpaq abuelonchikkunaman qorqa.
44013020	Yaqa tawa pachak pichqa chunkan watapunim juezkunawan gobiernachirqa Diosmanta willakuq Samuelpa tiemponkama.
44013021	Abuelonchikkuna reyta mañakuptinkum Dios qorqa Saulta paykunata tawa chunka wata gobiernananpaq, payqa Benjaminpa castan Cispa churinmi karqa.
44013022	Payta rey kayninmanta wischuruspanñataqmi akllarqa Davidtaña abuelonchikkunapa reynin kananpaq, paymantam Dios nirqa: “Reqsinim Isaipa churin Davidta, payqa agradoypaqmi, paymi ruranqa tukuy ima ñoqapa munasqayta” nispa.
44013023	Kikin Davidpa mirayninmantam nacemurqa Jesus. Paytam Dios Tayta kachamurqa Israelpa llapallan mirayninkunata salvananpaq ñawpaq abuelonchikkunaman nisqanpi hina.
44013024	Manaraq Jesus yachachiyta qallaykuchkaptinmi Juan willakurqa: “Israelpa llapa mirayninkuna, huchaykichikmanta wanakuspa bautizakuychik” nispa.
44013025	Wañukunanpaq hichpallaña kachkaptinmi nirqa: “Manam ñoqaqa kani qamkunapa piensasqaykichikchu, aswanqa ñoqamanta qepatam hamunqa huk hatun kamachikuq, paypataqa usutallantapas manam puskanaypaq hinachu kani” nispa.
44013026	—Abrahampa mirayninmasillaykuna hinaspa Diosta kuyaspa manchakuqkuna, kay allin willakuykunatam Dios apamuwarqanchik salvakunanchikpaq.
44013027	Jerusalenpi yachaqkunam llapa jefenkunapiwan Jesus pim kasqanta mana yachastin wañunanpaq sentenciarurqaku, chaynapim Diosmanta willakuqkunapa nisqankunata cumplirqaku. Sapa samana punchawpi leechkaspankupas manam entienderqakuchu.
44013028	Wañunanpaq hina mana huchayoqta tarichkaspankupas Pilatotam mañakurqaku Jesusta wañuchinanpaq.
44013029	Bibliapi tukuy nisqanman hina cumplikuruptinmi cruzmanta uraykachispa pamparqaku.
44013030	Ichaqa Diosmi kawsarichimurqa.
44013031	Chaymi achka punchaw rikurirqa Galileamanta Jerusalenman ñawpaq riqmasinkunaman. Paykunam Jesusmanta willakunku Israelpa mirayninkunaman.
44013032	—Chaynapim ñoqaykupas qamkunaman willachkaykiku Diospa ñawpaq abuelonchikkunaman allinninchikpaq prometesqanmanta.
44013033	Ñoqanchik paykunapa miraynin kaptinchikmi prometewasqanchikman hina Dios kawsarirachimun Jesusta iskay kaq Salmopi kayna nisqanpi hinapas: “Churiymi qamqa kapuwanki, kunan punchawmantapunimriki ñoqaqa kani Taytallayki.”
44013034	—Jesuspa cuerpon mana ismurunanpaq kawsarimunanmantam Dios kaynata nirqa: “Qamkunamanmi qosqaykichik Davidman prometekusqay ancha allinkunata” nispa.
44013035	Huk Salmopipas nichkanmi kaynata: “Sapaqchasqaykipa cuerpontaqa manataqmi ismurachinkichu” nispa.
44013036	—Cheqaptam Davidqa Diospa munasqanman hina wiñaymasinkunata yanaparqa, abuelonkuna hina wañuruptinñataqmi cuerpon ismururqa.
44013037	Diospa kawsarichisqan Jesuspa cuerponmi ichaqa mana ismurqachu.
44013038	Yachaychikyá wawqeykuna, Jesucristoman iñiptillaykichikmi huchaykichiktaqa Dios pampachan.
44013039	Jesucristoman llapallan iñiqkunatam manaña huchayoqpaq Dios chaskin Moisespa lliw kamachikuyninkunata mana cumpliyta atiptinkupas.
44013040	Cuidakuychikyá Diosmanta willakuqkunapa nisqan ama sucedesunaykichikpaq, paykunam nirqa:
44013041	“Uyariychik Diospa nisqanmanta asikuqkuna. Admirakuspayá chinkaychik. Tiempoykichikpim admirakuypaqta rurasaq. Willasuptikichikpas mana creenatam rurasaq.”
44013042	Chaynata rimaruspanmi Pabloqa riqmasinkunapiwan lloqsirqaku chaymi payta ruegakurqaku: —Huknin samana punchawtawan yapamanta kaykunamanta willaykuwayku —nispa.
44013043	Chay huñunakuyninku tukuruptinmi achka judio runakunapiwan Dios adoraq runakuna qatirqaku Pablotawan Bernabeyta hinaptinmi paykuna yachachiqku Diospa favorecesqanmanta ama karunchakunankupaq.
44013044	Huknin samana punchawpim huñunakurqaku llaqtapi yaqa lliw runakuna Diospa palabranta uyarinankupaq.
44013045	Achka-achka runata judiokuna rikuruspankuñataqmi envidiakuspanku Pablopa yachachisqanpa contranpiña rimarqaku.
44013046	Chaymi Pablowan Bernabey mana manchakuspa nirqaku: —Diospa palabrantaqa qamkunamanmi puntataqa willanayku karqa. Ichaqa mana chaskiyta munaptikichikqa hinaspa wiñay kawsaytapas mana chaskinaykichikpaq hina piensaptikichikqa mana judio runakunamanñam willakamusaqku.
44013047	Señorqa kaynatam kamachiwarqaku: “Achkiyta hinaraqmi churaruyki nacionkunapaq. Chaynapi tukuy hinastinpi kaqkunaman salvaq kasqaymanta willakunaykipaq” nispa.
44013048	Mana judio kaq runakunañataqmi kusikurqaku chaykunata uyarispanku, Señortam palabranmanta alabarqaku chaymi wiñay kawsanankupaq lliw akllasqa kaqkuna iñikurqaku Jesucristoman.
44013049	Chaynapim Señorpa palabran mirarqa tukuy chay lugarkunapi.
44013050	Ichaqa wakin judiokunam Dios adoraq reqsisqa warmikunatawan autoridadkunata umachaspanku Pablopa hinaspa Bernabeypa contranpi hatarirachirqaku hinaspam llaqtanku lawmanta qarqorurqaku.
44013051	Chaymi Pablowan Bernabey usutankupi allpatapas taspirqaku chay runakunaña huchankuwan cuentallikunankupaq. Hinaspankum pasakurqaku Iconio llaqtaman.
44013052	Paykuna pasakuptinpas Antioquia llaqtapi iñiqkunaqa Chuya Espiritupa huntasqanmi kusisqallaña qeparqaku.
44014001	Iconio llaqtapim Pablowan Bernabey yaykurqaku judiokunapa huñunakunanku wasiman, chaymi paykuna sumaqllataña willaykuptinku achka judiokuna Jesucristoman iñikurqa, iñikurqataqmi mana judio kaqkunapas.
44014002	Ichaqa mana iñiq judiokunam mana judio kaq runakunata umacharuspanku hatarirachirqaku iñiqkunapa contranpi.
44014003	Chaymi Pablowan Bernabey chay llaqtapi unay quedarqaku. Señorman hapipakusqankuraykum mana manchakuspa Diospa kuyakuyninmanta willakuqku. Señorñataqmi creenankupaq hina rurarqa paymanta willakusqankuta, admirakuypaq milagrokunata ruranankupaqmi paykunaman atiyta qorqa.
44014004	Chay llaqtapi runakunam iskayman rakinakururqaku, wakinmi judiokunapa favorninpi karqa wakinninñataq apostolkunapa favorninpi.
44014005	Mana judio kaqkunam judiokunawan hinaspa autoridadkunawan rimanakururqaku Pablotawan Bernabeyta maqaparunankupaq hinaspa rumikunawan choqaparunankupaq.
44014006	Ichaqa Pablowan Bernabeymi yacharuspanku ayqekurqaku Licaonia lawpi Listra hinaspa Derbe llaqtakunaman hinaspa muyuriqninpi llaqtachakunamanwan.
44014007	Tukuy chaykunapipas Jesucristomantam allin noticiata willakurqaku.
44014008	Listra llaqtapim nacesqanmantapuni mana puriy atiq runa karqa. Chaypim tiyachkarqa suchu kasqanrayku.
44014009	Rimasqanta chay runa uyarichkaptinmi Pablo musyarurqa sanoyananpaq iñiyniyoq kasqanta.
44014010	Chaymi Pablo qapariq hina nirqa: —¡Hatarispa sayay! —nispa. Hinaptinmi chay runa hukta pawarispa puriyta qallaykurqa.
44014011	Pablopa rurasqanta llapa runakuna rikuruspankum, Licaonia idiomankupi qayaykachakurqaku: —¡Dioskunam runayaruspa ñoqanchikman uraykaramun! —nispa.
44014012	Paykunam Bernabeyta diosninku Jupiterwan suticharqaku, Pablotañataqmi willakusqanrayku suticharqaku diosninku Mercuriowan.
44014013	Chay llaqtaman yaykuykunapim Jupiterpa templon kachkarqa hinaptinmi Jupiterpa sacerdoten apamurqa torokunatawan waytakunata llaqtapa punkunman. Paymi llapa runakunapiwan torokunata wañuchispanku Bernabeytawan Pablota adorayta munarqaku.
44014014	Chaymi apostol Bernabeywan apostol Pablo chayta uyariruspanku pachankuta llikiparqaku hinaspam llapa runakunaman taqrukuruspanku qaparirqaku:
44014015	—¡Runamasillaykuna! ¿Imatataq kaytaqa rurachkankichik? Ñoqaykuqa qamkuna hina runallam kaniku, hamurqanikuqa cheqap kawsaq Diosmanta willakuqmi, chaynapi kay mana valeqkunamanta wanakuspaykichik payllataña qatinaykichikpaq. Paymi unancharqa kay pachata, cielokunata lamar-qochata chaynataq chaykunapi tukuy ima kaqkunatapas.
44014016	Ñawpaq tiempokunapim llapa runakunata kachaykurqa munasqankupi purikunankupaq.
44014017	Chaywanpas payqa reqsichikurqam runakunapaq imapas allinta ruraspan. Paymi parachimun poqoy tiempokunapipas allinta ruruchispa, paytaqmi mikunanchikpaqpas chani-chaninta qowanchik chaynapi kusisqa kawsananchikpaq.
44014018	Chaynata nispankum ñaka-ñakayta harkakurqaku torota mana wañuchipunankupaq.
44014019	Antioquia llaqtamantawan chaynataq Iconio llaqtamanta judiokuna chayaruspankum llapa runakunata umacharurqaku, Pablota rumiwan choqaparuspankum “wañurunñam” nispanku llaqtapa cantonman aysarurqaku.
44014020	Aswanqa iñiqmasinkuna Pablopa muyuriqninpi huñunakuruptinkum hatarispan huktawan yaykurqa chay llaqtaman. Paqarinnintinñataqmi Bernabeywan pasarqa Derbe llaqtaman.
44014021	Derbe llaqtapi Jesucristomanta allin noticiata willakuspankum achkallataña iñichirqaku. Chaymantam kutirqaku Listra, Iconio hinaspa Antioquia llaqtakunaman.
44014022	Chaykunapim iñikuqkunata imam creesqankupi qaqa hina sayanankupaq kallpancharqaku: —Diospa munaychakusqanman yaykunapaqqa achka sasachakuytam ñakarina —nispa.
44014023	Llapa iñiqkunamantam akllarqaku ancianokunata huñunakuyninkupi kamachikunanpaq. Ayunowan Diosta mañakuspankum iñisqanku Señorpa makinman churarqaku.
44014024	Pisidia lawninta pasaspankum chayarqaku Panfilia lawman.
44014025	Perge llaqtapi Diospa palabranta willakuspankum rirqaku Atalia llaqtaman.
44014026	Chaypi buqueman seqaruspankum pasarqaku Antioquiaman. Chay llaqtamantam Diospa favorninta mañakuspa iñiqkuna ñawpaqta paykunata kacharqa willakuq rinankupaq. Hinaptinmi chay willakamusqankumanta kutiramurqaku.
44014027	Chay llaqtaman chayaruspankum llapa iñiqkunata huñururqaku hinaspam paykunaman willarqaku Diospa tukuy ima ruramusqanmanta hinaspa mana judio kaq runakunamanpas imayna formapim iñikunankupaq Señorpa willachimusqanmanta.
44014028	Chaypim Pablowan Bernabey iñiqkunawan unay tiempo yacharqaku.
44015001	Chay punchawkunapim wakin runakuna Judeamanta Antioquiaman rispanku yachachiyta qallaykurqaku llapa mana judio kaq iñiqkunata: —Salvasqa kanaykichikpaqqa Moisespa kamachikusqanman hinam señalasqa kanaykichik —nispa.
44015002	Chaymi Pablowan Bernabey paykunawan llumpayta atipanakurqaku. Hinaptinmi iñiqkuna akllarqa Pablotawan Bernabeyta Jerusalenman rispa apostolkunawan hinaspa ancianokunawan chay asuntomanta rimamunankupaq, akllarqakutaqmi paykunamanta wakin iñiqkunatapas.
44015003	Antioquia llaqtapi kaq iñiqkunapa kachasqanmá Jerusalen llaqtaman rirqaku, ristinmi pasarqaku Fenicia lawninta hinaspa Samaria lawninta, chay lawkunapim willakurqaku mana judio kaq runakunapas Diosmanña iñikusqankuta. Hinaptinmi iñiqkunañataq llumpayta kusikuqku.
44015004	Pablowan Bernabey Jerusalenman chayaruptinkum llapallan iñiqkuna, apostolkuna hinaspa ancianokuna allinta chaskirqaku, chaymi Pablowan Bernabeyqa paykunamanpas willarqaku paykunawan tukuy imata Diospa ruramusqanmanta.
44015005	Ichaqa Jesucristoman iñiq wakin fariseokunam sayarispanku nirqaku: —Mana judio kaq iñiqkunapas señalasqam kananku hinaspam yachachina Moisespa kamachikuyninkunata kasukunankupaq —nispa.
44015006	Chaymi huñunakurqaku apostolkuna, iñiqkuna hinaspa ancianokuna chay asuntomanta rimanankupaq.
44015007	Llumpayta atipanakuptinkum Pedro sayarispan nirqa: —Wawqeykuna, yachasqaykichikpi hinam qamkunamanta Dios akllawarqa Jesucristomanta allin noticiata mana judio kaqkunamanpas willakunaypaq chaynapi paykunapas iñikunankupaq.
44015008	Llapa runakunapa sonqon reqsiq Diosninchikmi paykunamanpas Chuya Espirituta qorqa ñoqanchikman hina, chaynapim qawachiwarqanchik paykunatapas chaskisqanta.
44015009	Diosqa manam ñoqanchikmanpas nitaq paykunamanpas sayapakunchu aswanqa payman hapipakuptinkum sonqonkuta chuyanchaykun.
44015010	¿Imanasqamá Diostaqa piñachichkankichik? Iñiqkunamanmi llasaq qepita churkuchkankichik ñoqanchikpapas hinaspa abuelonchikkunapapas mana apay atisqanchikta.
44015011	Yachasqanchikman hinaqariki Señor Jesus favorecewaptillanchikmi Diosqa salvawanchik ñoqanchiktapas chaynataq paykunatapas.
44015012	Chaynata Pedro rimaruptinmi lliw upallaruspanku Bernabeytawan Pablota uyarirqaku, paykunam willakurqaku Diospa qosqan atiywan mana judio kaqkunapipas admirakuypaq milagrokuna ruramusqankumanta.
44015013	Paykuna willakuyta tukuruptinñataqmi Jacobo nirqa: —Wawqeykuna, uyariykuwaychik.
44015014	Simon Pedrom willaruwanchik mana judio kaqkunatapas Dios watukuykusqanta chaynapi paykunamantapas runankunata akllaykunanpaq.
44015015	Chaykunaqa tupanpunim Diosmanta willakuqkunapa qellqasqanwan. Bibliam nin:
44015016	“Kaykuna pasaruptin kutimuspaymi Davidpa castanta huktawan sayarichisaq. Wasi tuñiruptin perqaq hinam huktawan rurasaq
44015017	chaynapi wakin runakunapas hinaspa sutiywan sutichasqa mana judio kaqkunapas ñoqa Señorta maskawanankupaq.
44015018	Ñoqa Diosmi ñawpaqmantapuni reqsichini kay rurasqaykunata.”
44015019	—Ñoqapa piensasqayman hinaqa Diosman iñikuq mana judio kaqkunataqa amañayá iskayrayachiychikchu.
44015020	Paykunamanqa qellqasunchik kaynatayá: “Amam mikunkichikchu taytacha-mamachakunaman ofrecesqa aychataqa, amam huchapakunkichikchu, amam mikunkichikchu yawartaqa nitaq yawarpa pasasqan aychatapas” nispa.
44015021	Ñawpaq tiempokunamantaraqmi lliw llaqtakunapi Moisespa leynintaqa yachachinku sapa samana punchawpi judiokuna huñunakunanku wasikunapi leespanku.
44015022	Chaynata Jacobo rimaruptinmi apostolkunawan ancianokuna hinaspa lliw iñiqkuna “allinmi” nispa paykunamanta akllarqaku Barsabaswan sutichasqanku Judasta hinaspa Silasta chaynapi Pablowan hinaspa Bernabeywan kuskata Antioquia llaqtaman kachanankupaq. Judas Barsabaswan Silasqa iñiqkunapi dirigentekunam karqaku.
44015023	Paykunawanmi apachirqaku kayna niq cartata: Apostolkunam iñiqmasinchik ancianokunapiwan rimaykamuykiku Antioquia llaqtapi kaq, Siria lawpi kaq hinaspa Cilicia lawpi kaq mana judio kaq wawqe-panikunata.
44015024	Yachanikum ñoqaykuwan kaqkunamanta wakin runakuna mana kamachichkaptiyku qamkunaman hamusqanta. Paykunam yachachikuyninkuwan pantachisuspaykichik iskayrayachisurqankichik: “Señalachikuychik hinaspa Moisespa kamachikusqankunata kasukuychik” nispanku.
44015025	Chaymi lliwchayku tanteanakuruspayku akllarqaniku runakunata chaynapi kuyasqanchik Bernabeywan hinaspa Pablowan qamkunaman hamunanpaq.
44015026	Paykunaqariki wañuytapas mana manchakuspam Señorninchik Jesucristota servinku.
44015027	Kachamusqayku Judaswan Silasmi qamkunaman qellqamusqaykuta willasunkichik.
44015028	Chuya Espiritupa yanapakuyninwanmi piensaruniku sasa kamachikuykunataqa qamkunaman ama qonaykupaq, kamachimuyniykuqa kaykunallatam:
44015029	Amam mikunkichikchu taytacha-mamachakunaman ofrecesqa aychataqa, amam mikunkichikchu yawartaqa nitaq yawarpa pasasqan aychatapas, amataqmi huchapakunkichikchu. Allinpunim kaykunata kasukuptikichikqa. Qamkunañayá allinlla.
44015030	Chay riqkunam despedikuspanku Antioquia llaqtaman pasarqaku. Chaypim llapa iñiqkunata huñuruspanku cartata qorqaku.
44015031	Iñiqkuna leeruspankum sonqonku tiyaykuptin llumpayta kusikurqaku.
44015032	Hinaptinmi Judaswan Silas Diosmanta willakuq kasqankurayku sumaqllataña rimaspa iñiqkunata kallpancharqaku chaynapi qaqa hina sayanankupaq.
44015033	Chaypi unay punchawkuna karuptinkum: “Qamkunañayá allinlla” nispa iñiqkuna aviarqaku chaynapi Jerusalenmanta kachamuqkunaman kutikunankupaq.
44015034	Silasmi ichaqa quedakurqa.
44015035	Pablowan Bernabeypas Antioquia llaqtapim quedakurqaku hinaspam wakinkunapiwan Diospa palabranta yachachispanku Jesucristomanta allin noticiata willakurqaku.
44015036	Llumpay unaymantam Bernabeyta Pablo nirqa: —Huktawanyá kutisun Jesucristomanta willakusqanchik llaqtakunaman chaynapi llapa iñiqkunapa imaynam kasqanta qawaykamunanchikpaq.
44015037	Chaymi Bernabey munarqa Marcoswan sutichasqa Juanta pusanankupaq.
44015038	Pabloñataqmi mana munarqachu Juanqa punta viajenkupi Panfilia lawmanta kutikuspa paykunawan mana risqanrayku.
44015039	Llumpayta piñanakuspam iskayman rakinakururqaku, Bernabeymi Marcosta pusarikuspan buquepi pasarqa Chipre lawman.
44015040	Pabloñataqmi compañaqninpaq Silasta akllaykurqa chaynapim Señorpa favorninta iñiqkuna mañaykapuptin pasakurqaku.
44015041	Llapa iñiqkunata kallpanchastinmi rirqaku Siria lawninta hinaspa Cilicia lawninta.
44016001	Pablopiwan Silasmi Derbe llaqtaman hinaspa Listra llaqtaman chayaruspanku Jesuspi iñikuq Timoteowan tuparurqaku. Paypa mamanmi karqa Jesucristopi iñikuq judia, taytanñataqmi karqa Grecia lawmanta kaq.
44016002	Iconio llaqtapi hinaspa Listra llaqtapi iñiqkunam Timoteomanta allinta rimaqku.
44016003	Pablom puriysinanta munaspan Timoteota señalarachirqa judiokunata hina chaynapi purisqanku llaqtakunapi llapa judiokunata mana hukmanyachinanpaq. Llapa judiokunaqa yacharqam Timoteopa taytanqa Grecia lawmanta kasqanta.
44016004	Ancianokunamantawan apostolkunamanta Jerusalen llaqtapi chaskimusqanku kamachikuytam purisqanku llaqtakunapi llapa iñiqkunaman qorqaku.
44016005	Chaynapim iñiqkuna aswan-aswan kallpanchakurqaku, sapa punchawtaqmi wakinkunapas iñikuspanku paykunaman yapakurqa.
44016006	Frigia lawninta hinaspa Galacia lawninta pasaruptinkum Chuya Espiritu harkarurqa Asia lawpiqa ama willakunankupaq.
44016007	Misia lawpa cantonman chayaruspa Bitinia lawman riyta munaptinkuñataqmi Jesuspa Espiritun harkarurqa.
44016008	Chaymi Misia lawpa waqtallanta pasaspanku chayarurqaku Troas llaqtaman.
44016009	Chaypi Pablo tuta puñuchkaptinmi Dios revelaspan qawachirqa Macedonia law runata. Paymi sayaykuspan Pablota ruegarqa: —Macedonia lawman hamuspayá yanapaykuwayku —nispa.
44016010	Pablo chayta rikuruptinmi, chaypunilla alistakuyta qallaykurqaniku Macedonia lawman pasanaykupaq, ñoqaykuqa cheqaptapunim yacharqaniku Jesucristomanta allin noticiata willakamunaykupaq Diospa qayawasqankuta.
44016011	Troas llaqtamantam buquepi pasarqaniku derecholla Samotracia islakama, paqarinnintinñataqmi chayarurqaniku Neapolis llaqtaman.
44016012	Chaymantañataqmi rirqaniku Roma llaqtayoq runakunapa Filipos llaqtanman. Chay Filipos llaqtaqa Macedonia lawpi wakin llaqtakunamantapas aswan reqsisqam karqa. Chaypim ñoqayku unarqaniku.
44016013	Samana punchawpim lloqsirqaniku llaqtamanta hinaspam rirqaniku Diosta mañakunanku mayupa patanman. Chaypi tiyaykuspaykum huñunakamuq warmikunaman Jesusmanta willarqaniku.
44016014	Chaypim uyarichkarqa Tiatira llaqtayoq Lidia sutiyoq warmi, paymi achka preciopa chanin morado telakunata rantikuq. Dios adoraqllaña kaspanmi uyarichkarqa hinaptinmi paypa sonqonta Señor kichaykurqa Pablopa nisqanta kasukunanpaq.
44016015	Paymi wasinpi kaqkunapiwan bautizakuspanku ruegawarqaku kaynata: —Cheqaptapuni Señorman iñikusqayta yachaspaykichikqa wasiypiyá samakamuychik —nispa. Llumpayta ruegawaptinkum wasinpi samakurqaniku.
44016016	Huk punchawmi Dios mañakuna sitioman richkaspayku tuparurqaniku adivinaq espirituyoq sipaswan. Payqa adivinaspanmi patronninkunata anchallataña ganachiq.
44016017	Chay sipasmi Pablotawan ñoqaykuta qatikachawaspanku qayaykachakurqa: —Kay runakunaqa hanaq pachapi Diostam servinku, paykunaqa willasuchkankichik imaynam salvakunaykichikmantam —nispa.
44016018	Chaynatam rimaq achka punchawña hinaptinmi Pablo piñasqa muyuriykuspan sipaspi kaq espirituta qaqcharqa: —Jesucristopa sutinpim kamachiki paymanta lloqsiy —nispa. Hinaptinmi chaypunilla espiritu sipasmanta lloqsirurqa.
44016019	Sipaspa patronninkunañataqmi chay adivinaq espiritu paymanta chinkaruptin manaña paywan qollqe gananankupaq imapas kaptin Pablotawan Silasta hapiruspanku aysarqaku autoridadkunapa kanan plazaman.
44016020	Juezkunapa makinman churaspam nirqaku: —Kay judio runakunam llaqtanchikpi chaqwakunata rurachkanku.
44016021	Paykunaqa yachachichkan paykunapa costumbrenkutam. Ñoqanchikqa Roma llaqtayoqmi kanchik, manam kaykunataqa chaskichwanchu —nispa.
44016022	Chaymi llapa runakuna paykunapa contranpi hatarirurqaku, juezkunam Pablopa hinaspa Silaspa pachankunata llikichispa kaspikunawan maqachirqaku.
44016023	Llumpayta maqaruspankum carcelarurqaku hinaspam carcelerota kamachirqaku allinta cuidananpaq.
44016024	Chay carcelero kasukuspanmi Pablotawan Silasta carcelpa kuchunkama pusaruspa cepowan paykunapa chakinkunata hapirachirqa.
44016025	Pablowan Silasñataqmi yaqa chawpi tutataña Diosta mañakuspanku paypaq takichkarqaku. Chaytam wakin presokunapas uyarichkarqaku.
44016026	Hinaptinmi qonqayllamanta hatun temblor hamuruptin carcel wasipas cimientonmanta chaspirikurqa, qonqayta llapa punkukuna kichakuruptinmi lliw presokunapa cadenankunapas paskakururqa.
44016027	Carcelero rikchariruspanñataqmi llapa punkukunata kicharayachkaqta rikuruspan piensarqa presokunaqa lluptirusqanta chaymi espadanta horqorqa wañuchikunanpaq.
44016028	Chaymi Pablo qaparispan nirqa: —¡Ama imanakuychu, kaypim lliwchayku kachkaniku! —nispa.
44016029	Hinaptinmi chay carceleroqa achkita mañakuspan kallpaylla yaykuruspa katkatatastin Pablopa hinaspa Silaspa ñawpaqninpi qonqorakuykurqa.
44016030	Paykunata hawaman pusaruspanmi tapurqa: —Taytakuna ¿imatataq rurasaq salvasqa kanaypaq? —nispa.
44016031	Hinaptinmi nirqaku: —Señor Jesucristoman iñiy chaymi salvasqa kanki wasikipi kaqkunapiwan —nispa.
44016032	Chaymi paymanwan wasinpi llapallan kaqkunaman Jesucristomanta willarqaku.
44016033	Tutallaraq kachkaptinmi chay horallapi carcelero mayllarqa Pablopa hinaspa Silaspa heridankunata hinaspam chaypunilla bautizakurqa wasinpi llapallan kaqkunapiwan.
44016034	Chaymantam wasinman pusaspan convidarqa mikuyta, Diosman iñikusqankumantam wasinpi llapallan kaqkunapiwan llumpayta kusikurqaku.
44016035	Paqarinnintintam carceleroman juezkuna kacharqa guardiakunata chay presokuna kacharinanpaq.
44016036	Hinaptinmi Pablota chay carcelero nirqa: —Ordentam chaskiruni juezkunamanta qamkuna kacharinaypaq. Chaynaqa hawkallayá pasakuychik —nispa.
44016037	Hinaptinmi Pabloñataq chay willakuq hamuq guardiakunata nirqa: —Ñoqaykutam Roma llaqtaman perteneceq kachkaptiykupas mana justiciata rurawachkaspanku llapa runapa qayllanpi maqawarqaku hinaspa carcelawarqaku. ¿Kunanñataqchu pakasqallata horqoruwanmanku? ¡Manam kaynaqa kanmanchu! Paykunapuni hamuchun horqowaqniyku —nispa.
44016038	Chaymi guardiakuna kutispanku juezkunaman willarqaku Pablopa nisqanta hinaptinmi mancharikururqaku Roma llaqtaman pertenecesqankuta yacharuspanku.
44016039	Chaymi carcelman rispanku Pablotawan Silasta perdonta mañakurqaku. Carcelmanta paykunata horqoruspankuñataqmi ruegakurqaku chay llaqtamanta pasakunankupaq.
44016040	Hinaptinmi Pablowan Silas carcelmanta lloqsiruspanku rirqaku Lidiapa wasinman chaymi llapa iñiqkunata kallpanchaspanku pasakurqaku.
44017001	Pablowan Silasmi Anfipolis hinaspa Apolonia llaqtanta pasarqaku, hinaspankum chayarurqaku Tesalonica llaqtaman, chaypim karqa judiokunapa huñunakunanku wasi.
44017002	Chaymanmi Pablo costumbrenman hina sapa samana punchaw riq, kimsa semanapunim chaypi kaq judiokunawan atipanakurqaku.
44017003	Bibliapi kaqta qawachispanmi yachachirqa Cristopa ñakarinanmantawan wañuruspan kawsarimunanmanta. Kaynatam paykunaman nirqa: —Kay qamkunaman willasqay Jesusqa salvawaqninchik Cristopunim —nispa.
44017004	Hinaptinmi wakin judiokuna iñikuspanku Pablomanwan Silasman hukllawakurqaku. Diosta yupaychaq Grecia law runakunapas achkallañam iñikurqaku, iñikurqataqmi allin reqsisqa achka warmikunapas.
44017005	Mana iñiq judiokunañataqmi envidiakuspanku huñururqaku peleayllapi puriq runakunata hinaspam chay llaqtapi hatun chaqwata rurarqaku, Jasonpa wasinman yaykuruspankum Pablotawan Silasta maskarqaku llapa runakunaman entreganankupaq.
44017006	Mana chaypi tarispankuñataqmi Jasontawan wakin iñiqmasinkunata autoridadkunaman aysarqaku kaynata qayaykachakustin: —Kay runakunaqa llapa llaqtakunatam chaqwanku hinaspam kaymanpas hamurunkuraq.
44017007	Paykunatam kay Jasonpas wasinpiraq samarachin. Llapallankum Roma reyninchikpa kamachikuyninkunapa contranpi rimachkanku: “Huk reymi kachkan Jesus sutiyoq” nispanku.
44017008	Autoridadkunam chaypi huñunakuq runakunapiwan chayta uyariruspanku aswanraq alborotarqaku.
44017009	Hinaptinmi Jasonmantawan wakin iñiqmasinkunamanta qollqeta chaskiruspankuña kachaykurqaku.
44017010	Hinaptinmi iñiqmasinkuna chay tutalla Pablotawan Silasta Berea llaqtaman ayqechirqaku. Berea llaqtaman chayaruspankum judiokunapa huñunakunanku wasiman yaykuykurqa.
44017011	Chay Berea llaqtapi kaq judiokunam Tesalonicapi kaqkunamantapas allin educadokuna karqaku. Paykunam gustollawanña Diospa palabranta uyarispanku sapa punchaw Bibliata estudiarqaku: “¿Cheqapchu kay runakunapa willawasqanchik?” nispanku.
44017012	Chaynapim paykunamanta kaqkuna achkallaña iñikurqaku, iñikurqataqmi Grecia lawmanta kaq achkallaña runakunapas chaynataq decente warmikunapas.
44017013	Ichaqa Tesalonica llaqtapi kaq judiokunam yacharurqaku Berea llaqtapipas Diospa palabranta Pablo willakusqanta chaymi pasaspanku llapa runakunata umachaspa alborotachirqaku.
44017014	Hinaptinmi iñiqkuna chaypunilla Pablota lamar qochapa patanman ayqechirqaku, Silaswan Timoteom ichaqa hina Berea llaqtallapi qeparurqaku.
44017015	Pablowan riqkunam pusarqaku Atenas llaqtaman chaymi paykuna kutiptinku Pablo kunarqa: —Silaswan Timoteo utqayllaman pasamuchunku —nispa.
44017016	Atenas llaqtapi taytacha-mamachakunata huntallataña Pablo qawaspanmi sonqon nanarisqallaña Silastawan Timoteota suyarqa.
44017017	Chaymi huñunakunanku wasiman rispa judiokunawan hinaspa Dios adoraq wakin runakunawan rimaq. Sapa punchawtaqmi plazakunapipas haykam tupasqanwan parlaq.
44017018	Epicuriokunapa yachachisqan chaynataq estoicokunapa yachachisqan qatiqkunam Pablowan atipanakurqaku. Wakinkunam ninakurqaku: —¿Imataraq kay rimaysapa runaqa niwachwan? —nispa. Wakinñataqmi ninakurqaku: —Huk dioskunamantachusmi kay runaqa willakuchkan —nispa. Chaynakunatam rimarqaku Jesusmanta allin noticiata willakuspa kawsarimuymanta Pablo yachachiptin.
44017019	Chaymi Pablota pusarurqaku huñunakunanku Areopago sutiyoq sitioman. Hinaspankum nirqaku: —Yaqachum willawankikuman mosoq yachachisqaykikunata.
44017020	Qamqa niwankiku mana haykapipas yachasqaykutam, yachaytam munaniku tukuy chaykunamanta —nispa.
44017021	Atenas llaqtayoq runakunapas chaynataq chaypi kaq forastero runakunapas mosoq yachaykunata uyarispankum rimayllapi ocupakuqku.
44017022	Pablom Areopago sutiyoq huñunakunankupa chawpinpi sayaykuspa nirqa: —Atenas llaqtayoq taytakuna, qawasqayman hinaqa dioskuna serviqllañam qamkunaqa kasqankichik.
44017023	Dioskuna adoranaykichikpi purispaymi tarirurqani perqasqa altarpi kayna qellqasqata “Mana Reqsisqa Diospa Altarnin” niqta. Chay mana reqsistin adorasqaykichik Diosmantayá willaykusqaykichik.
44017024	—Chay mana reqsisqaykichik Diosmi unancharqa kay pachatawan tukuy ima kaqkunata, paymi hanaq pachapapas hinaspa kay pachapapas dueñon. Payqa yachanpas manam runakunapa rurasqan wasipichu.
44017025	Manataqmi payqa runamantaqa imatapas necesitanchu, payqa lliwchanchikta kawsachiwaspanchikmi samaytapas hinaspa llapa imakunatapas qowanchik.
44017026	—Huk runallamantam mirachirqa tukuy hinastinpi kaq runakunata chaynapi enteron kay pachapi yachanankupaq, paymi señalarqa haykapim otaq maypim yachanankupaqpas
44017027	chaynapi llapchaykachakuq hina maskaspanku Diosta tarinankupaq. Payqa manam karupichu ñoqanchikmantaqa kachkan.
44017028	Cheqaptaqa paypa yanapakuyninwanmi kawsanchikpas, purinchikpas hinaspa kachkanchikpas. Chaymi takikuna ruraq llaqtamasikichikpas qellqarqa: “Diospa ayllunmi kanchik” nispa.
44017029	Diospa ayllun kachkaspaqa Diosmantaqa amayá piensasunchu taytacha-mamachakunamanta hinaqa, chaykunaqa runapa piensasqanman hinallam rurasqa kachkan qorimanta, qollqemanta hinaspa rumimanta.
44017030	Ñawpaq tiempokunapim runakunawan Dios pacienciakurqa mana yachastin huchallikusqankumanta, kunanmi ichaqa llapallan runakunata enteron kay pachapi kamachin huchankumanta wanakunankupaqña.
44017031	Diosmi akllarun huk runata, paymi akllasqan punchawpi allin arregloman hina kay pachata juzganqa. Chayta llapa runakuna creenankupaqmi chay akllasqan Jesusta Dios kawsarichimurqa.
44017032	Kawsarimuymanta rimaptinmi wakin uyariqkuna asipayarqaku, wakinñataqmi nirqaku: —Yapañayá chaykunamantaqa willawankiku —nispa.
44017033	Chaymi Pablo paykunapa chawpinmanta pasakurqa.
44017034	Aswanqa wakin runakunam payta qatispanku iñikurqaku. Hukninmi karqa Dionisio sutiyoq, payqa karqa Areopago sutiyoq huñukunankupi autoridadmi, iñikurqataqmi Damaris sutiyoq warmipas chaynataq sapaq runakunapas.
44018001	Atenas llaqtamanta Pablo lloqsispanmi pasarqa Corinto llaqtaman.
44018002	Chaypim tuparqa Aquila sutiyoq judio runawan, paymi Ponto law llaqtayoq karqa. Paymi warmin Priscilawan chayraq Italia lawmanta chayaramurqaku, Rey Claudio: “Llapa judio runakuna Roma llaqtamanta lloqsichunku” nispa kamachikuptin. Pablom paykuna watukuq rirqa.
44018003	Aquila hina karpakuna ruraypi llamkaq kaspanmi paykunawanña llamkananpaq quedarqa.
44018004	Sapa samana punchawmi judiokunapa huñunakunanku wasiman riq, hinaspanmi yachachiq judio runakunatawan mana judio runakunata Jesucristoman iñichiyta munaspan.
44018005	Silaswan Timoteo Macedoniamanta chayaramuptinkum Pabloqa mana samaykuspa Diospa palabranmanta willakurqa, judiokunatam yachachirqa Jesusqa suyasqanku Cristopuni kasqanta.
44018006	Ichaqa chay judiokunam Pablopa contranpi churakuruspanku imaymanata nirqaku, hinaptinmi Pablo pachanta chaspispan nirqa: —Wiñaypaq wañuyman wichispaqa qamkunañam huchayoq kankichik, manam ñoqachu. Kunanmantaqa mana judio runakunamanñam willakuq risaq —nispa.
44018007	Chay judiokunapa huñunakunan wasimanta lloqsiruspanmi pasakurqa Ticio Justo sutiyoq runapa wasinman. Payqa karqa Diosta adoraq runam. Paypa wasinqa kachkarqa chay huñunakunankupa hichpallanpim.
44018008	Crispo sutiyoq runapas wasinpi llapallan kaqkunapiwanmi Jesucristoman iñikurqaku. Payqa karqa judiokunapa huñunakunan wasipi kamachikuqmi. Corinto llaqtapi wakin yachaqkunapas Pablota uyarispankum iñikuspa bautizakurqaku.
44018009	Huk tutam Pablo puñuchkaptin Señor rikuriykuspan nirqa: —Ama manchakuspayá willakuy ama upallaykuspa.
44018010	Ñoqam qanwan kachkani, manam pipas imanasunkichu. Ama upallaspayá ñoqamanta willakuy, kay llaqtapiqa achkallañam kachkan akllasqaykuna —nispa.
44018011	Chaymi Pablo chay Corinto llaqtapi yacharqa wata parten paykunaman Diospa palabranta yachachispan.
44018012	Grecia lawpi prefecto Galion kachkaptinmi judiokuna huñunakururqaku Pablopa contranpi, juzgadoman Pablota aparuspankum
44018013	nirqaku: —Kay runam llapa runakunata creechichkan leyninchikpa contranpiña Diosta adoranankupaq —nispa.
44018014	Pablo rimarinanpaqña kachkaptinmi Galion judiokunata nirqa: —Judiokuna, sichum kay queja kanman imapas mana allin ruraymanta otaq pipa contranpi sayariymantapas hinaptinqa mana piñakuspaychá uyarikichikman.
44018015	Aswanqa rimasqallaykichikmanta, sutikunamanta hinaspa leynikichikkunallamanta quejaykichik kaptinqa, qamkunayá imaynatapas allichakuychik, chaykuna juzgaytaqa manam munanichu —nispa.
44018016	Hinaspanmi juzgadonmanta judiokunata hawaman qarqorachirqa.
44018017	Chaypi llapa runakunam huñunakuyninkupi kamachikuq judio Sostenesta hapiruspanku maqaparurqaku hina gobernadorpa ñawpaqninpi. Gobernador Galiontaqa manam imapas qokurqachu.
44018018	Corinto llaqtapi Pablo unaruspanmi llapa iñiqkunamanta despedikuspa pasarqa lamar qochapa patanpi Cencrea llaqtaman. Chaypim lliw chukchanta rutururqa Diosman promesa rurasqanta cumplinanpaq. Chaymantam Priscilawan hinaspa Aquilawan kuska buquepi pasarqaku Siria lawman.
44018019	Efeso llaqtaman chayaruptinkum Aquilatawan Priscilata chaypi saqerurqa, sapallanñam pasarqa judiokunapa huñunakunan wasiman hinaspam chaypi paykunawan parlarqaku.
44018020	Chaymi paykuna Pablota ruegarqaku chaypi unay tardananpaq ichaqa paymi mana munaspan
44018021	paykunamanta despedikurqa: —Dios munaptinqa huktawanmi kutimusaq watukuqnikichik —nispa. Buqueman seqaruspanmi Efeso llaqtamanta pasakurqa.
44018022	Cesarea llaqtaman Pablo chayaruspanmi iñiqkunapa huñunakunankuman rirqa paykunata saludaykunanpaq hinaspanmi pasarqa Antioquia llaqtaman.
44018023	Chaypi tardarispanmi huktawan pasarqa Galacia lawkunapipas hinaspa Frigia lawkunapipas llapa iñiqkunata kallpanchastin.
44018024	Chay punchawkunapim Efeso llaqtaman chayarurqa Alejandria llaqtayoq Apolos sutiyoq judio. Payqa karqa Diospa palabran allin yachaqmi hinaspa allin willakuqmi.
44018025	Señormanta yachachisqa kachkaspapas bautizaq Juanpa yachachisqan bautismollamantam yachaq hinaspam kusikuyllawanña Jesusmanta haykam yachasqanta willakuq.
44018026	Paymi judiokunapa huñunakunan wasikunapi confianzawan rimayta qallaykurqa. Chayta Priscilawan Aquila uyariruspankum wasinkuman pusarqaku hinaspam Jesuswan Diospa rurasqanmanta aswan allintaraq yachachirqaku.
44018027	Grecia lawman Apolos pasayta munaptinmi chay Efeso llaqtapi wawqe-panikuna kallpanchaspa Greciapi kaq iñiqkunaman qellqarqaku chaynapi Apolos chayaptin allinllata chaskinankupaq. Chay llaqtaman Apolos chayaruspanmi llumpayta yanaparqa Diospa favorecesqan iñiqkunata.
44018028	Atiyllawanña llapa runakunapa qayllanpi rimaspanmi judiokunata pantaypi kasqankuta qawachiq. Bibliapi qawachispantaqmi convencechirqa Jesusqa suyasqanku Cristo kasqanta.
44019001	Corinto llaqtapi Apolos kachkaptinmi orqonta rispan Pablo chayarurqa Efeso llaqtaman. Chaypim wakin iñiqkunawan tuparuspan
44019002	paykunata tapurqa: —¿Iñikuspaykichikqa chaskirqankichikchu Chuya Espirituta? —nispa. Paykunañataqmi nirqaku: —Manam uyariyllapas-uyarirqanikuchu Chuya Espiritumantaqa —nispa.
44019003	Pabloñataqmi huktawan tapurqa: —¿Hinaptinqa ima bautismotamá chaskirqankichik? —nispa. Paykunañataqmi nirqaku: —Juanpa bautismontam —nispa.
44019004	Chaymi Pabloñataq nirqa: —Juanqa runakunataqa bautizarqa huchankumanta wanakuptinkum, payqa willakurqa qepan hamuqman iñikunankupaqmi. Juanpa qepan hamuqqa karqa Jesusmi.
44019005	Iñiqkuna chayta uyariruspankum bautizakurqaku Señor Jesuspa sutinpi.
44019006	Hawankuman Pablo makinta churaykuptinñataqmi paykunaman huntaykurqa Chuya Espiritu hinaptinmi mana yachasqanku idiomakunapi rimaspa Diosmanta willakurqaku.
44019007	Chay bautizakuqkunaqa karqaku yaqa chunka iskayniyoq runakunam.
44019008	Kimsa killapunim Pablo riq judiokunapa huñunakunanku wasiman hinaspam Diospa munaychakusqanmanta willakuq mana manchakuspa hinaspa convencechispa.
44019009	Wakin runakunam ichaqa sonqonkuta rumiyaykachispa mana iñiyta munarqakuchu, aswanraqmi paykunaqa Cristomanta allin noticiapa contranpi tukuy imaymanata nirqaku llapa runakunaman. Chaymi Pablo paykunamanta sapaqcharuspan llapa iñiqkunata rakirurqa Tiranno sutiyoq runapa escuelanman, chaypiñam sapa punchaw paykunata yachachirqa.
44019010	Iskay watapuni chaypi yachachiptinmi Asia lawpi llapallan yachaqkunapas judiokunapas chaynataq mana judiokunapas Señormanta uyarirqaku.
44019011	Diospa atiyninwanmi Pablo ruraq runapa mana rikusqan milagrokunata.
44019012	Pablopa pañuelontapas otaq pachantapas onqoqkunaman apaptinkum allinyaqku, lloqsiqtaqmi demoniokunapas.
44019013	Chaypitaqmi kachkarqaku llaqtan-llaqtan purispa demoniokunata qarqoq judiokunapas. Paykunam Señor Jesuspa sutinta rimarispa qarqoyta munarqaku: —Pablopa willakusqan Jesuspa sutinpim kamachiki, lloqsiy kay runamanta —nispa.
44019014	Judio sacerdotekunapa jefen Escevapa qanchis churinkunam chaynataqa ruraqku.
44019015	Chaymi demonioñataq paykunata nirqa: —Reqsinim Jesustaqa, yachanitaqmi Pabloqa pim kasqantapas ¿qamkunaqa pimá kankichik? —nispa.
44019016	Hinaptinmi demonioyoq runa pawaykuspan paykunata llumpa-llumpayta maqaparurqa chaymi paykunaqa yawarninpas suturichkaq qalallaña ayqekurqaku chay wasimanta.
44019017	Efeso llaqtapi lliw yachaqkunañataqmi judiopas hinaspa mana judiopas chaykunata yacharuspa mancharikururqaku hinaspam Señor Jesuspa sutinmanta allinta rimaqku.
44019018	Chaymi achka iñiqkunapas huñunakuspanku willanakuqku ñawpaq mana allin rurasqankumanta.
44019019	Brujokunapas libronkuta apamuspankum llapallanpa ñawpaqninpi kañarqaku, chay kañasqanku llapa librokunapa precionmi hayparqa pichqa chunka waranqa jornalpa chaninman.
44019020	Chaymi aswan atiywanraq Diospa palabranta tukuy hinastinpi willakurqaku.
44019021	Chaymantam Pablo Jerusalenman riyta munarqa Macedonia lawpi hinaspa Grecia lawpi kaqkunata watukustin, paymi nirqa: —Jerusalenman chayaruspayqa risaqpunim Roma llaqta reqsiq —nispa.
44019022	Yanapaqnin Timoteotawan Erastota iskayninta Macedonia lawman kachaspanmi payñataq Asia lawpi unarirqa.
44019023	Chay punchawkunapim llumpay chaqwa karqa Cristomanta allin noticiarayku.
44019024	Chaytaqa qallaykachirqa Demetrio sutiyoq runam. Paymi qollqemanta ruraq mamachanku Dianapa capillachankunata chaymi paywan llamkaqkuna achkata ganakuqku.
44019025	Demetriom llamkaqmasinkunata hinaspa chayna oficioyoq runakunata huñuruspan nirqa: —Taytakuna, yachasqaykichikpi hinam kay oficionchikwanqa allinta ganakunchik.
44019026	Ichaqa qamkunam rikuchkankichik hinaspa uyarichkankichik chay Pablo runapa rimasqanta, paymi nichkan: “Runapa rurasqanqa manam Dioschu” nispa. Chaynataqa pantachichkan manam kay Efeso llaqtallanchikpichu, payqa pantachichkanmi lliw Asia lawpi yachaq achka runakunatapas.
44019027	Kaywanqa negocionchikmi pierderunman hinaptinmi ancha reqsisqa mamacha Dianapas despreciasqa kanman, chaynataqmi templonpas ancha yanqachasqa kanman, Asia lawpi llapallan yachaqkunapiwan mundontin runakunam Dianataqa yupaychanku.
44019028	Chayta runakuna uyariruspankum llumpayta piñakururqaku hinaspam qayaykachakurqaku: —¡Efeso llaqtapi kaq mamachanchik Dianaqa hatunmi! —nispanku.
44019029	Efeso llaqtapi runakuna hatun chaqwapi rikuriruspankum hapirurqaku Pablopa puriqmasin Gayotawan Aristarcota, paykunaqa karqaku Macedonia lawmanta kaqkunam, paykunatamá aysarqaku llaqtapa huñunakunan sitioman.
44019030	Hinaptinmi Pablo chayman yaykuyta munarqa llapa runakunata rimapayananpaq ichaqa iñiqkunam harkakururqa.
44019031	Asia lawpi kaq wakin autoridadkunapas Pablopa amistadnin kaspankum payman runakunata kacharqaku: —Ama chaykunaman chapukuychu —nispa.
44019032	Chay llapa runakunapa huñunakusqankupim hatun chaqwata ruraspanku qayaykachakurqaku wakin hukta, wakinñataq hukta, yaqa llapallankum mana yacharqakuchu imapaqmi huñunakusqankutapas.
44019033	Judio runakunañataqmi llapa runapa chawpinmanta Alejandrota tanqarqaku ñawpaqman. Alejandroñataqmi paykunata defiendenanpaq makinwan señascharqa upallanankupaq.
44019034	Ichaqa judio kasqanta Alejandrota reqsiruspankum lliwchanku yaqa iskay hora qaparkacharqaku: —¡Efeso llaqtapi kaq mamachanchik Dianaqa hatunmi! —nispa.
44019035	Hinaptinmi chay llaqtapa secretarion chay llapa runakunata upallarachispan nirqa: —Llaqtamasiykuna, lliw runakunam yachan kay Efeso llaqtapi hatun mamacha Dianapa templon nanachikusqanchiktaqa, yachankutaqmi cielomanta uraykamuq imagennin nanachikusqanchiktapas.
44019036	Manam pipas kaykunataqa neganchu, chaynaqa hawkayaychik. Ama imatapas ruraychikchu mana sumaqta tantearispaqa.
44019037	Kay pusamusqaykichik runakunaqa mamachanchik Dianapa wasinmantaqa manam imatapas suwakurqakuchu nitaqmi paytaqa insultarqakuchu.
44019038	Sichum Demetrio llamkaqmasinkunapiwan pitapas quejakuyta munaptinqa kachkanmi juzgadowan prefecto, chaypiyá sapakama quejankuta allichachunku.
44019039	Imamantapas rimayta munaptikichikqa leyman hinayá hatun huñunakuypi sumaqta allichasun.
44019040	Mana chayqa kay huñunakusqanchikmanta mana imatapas niyta atiptinchikmi llapa autoridadkuna acusawachwanchik runakuna hatarichisqanchikmanta.
44019041	Kaykunata niruspanmi llapa runakunata kamachirqa wasinkuman kutinankupaq.
44020001	Chay chaqwa tukuruptinmi iñiqkunata Pablo huñuruspan allinta kallpancharqa hinaspam despedikuspan lloqsirqa Macedonia lawman.
44020002	Risqan lliw llaqtakunapi iñiqkunata kallpanchaspanmi Grecia lawman rirqa.
44020003	Chaypi kimsa killallaña karuspanmi Siria lawman buquepi rinan karqa, ichaqa yacharurqam judiokuna paypa contranpi yachachinakusqankuta. Chaymi Macedonia lawninta kutikunanpaqña piensarurqa.
44020004	Hinaptinmi payta compañarqaku Berea llaqtayoq Pirrospa churin Sopater, Tesalonica llaqtayoq Aristarcowan Segundo, Derbe llaqtayoq Gayo, Timoteo hinaspa Asia lawmanta Trofimopiwan Tiquico.
44020005	Paykunam puntaruspanku Troas llaqtapiña suyawarqaku.
44020006	Mana Qonchuyoq Tanta Fiesta punchawkuna pasaruptinñam Filipos llaqtamanta lloqsirqaniku buquepi, pichqa punchawmantañam paykunata hayparqaniku Troas llaqtapi hinaspaykum qanchis punchawraq chaypi quedarqaniku.
44020007	Semanapa qallariynin domingo punchawtam llapa iñiqkuna huñunakurqaku tantata partinakunankupaq hinaptinmi Pablo yachachirqa. Paqarinnintillan pasakunan kaptinmi yaqa chawpi tutakama rimarqa.
44020008	Wasipa altosnin cuartopim huñunasqa kachkarqaniku achka mecherokunawan achkikuspayku.
44020009	Ventanapim tiyachkarqa huk joven Eutico sutiyoq. Pablo tutakama rimaptinmi chay jovenqa puñutyachkarqa, puñuruspanmi wichiykurqa iskay kaq altosmanta chaymi hoqarirqaku wañusqataña.
44020010	Hinaptinmi Pablo bajaruspan chay jovenpa hawanman chutakuykuspan abrazaykurqa hinaspam llapa iñiqkunata nirqa: —Ama manchakuychikchu, kawsachkanmi —nispa.
44020011	Kaqlla seqaruspanmi tantata pakiykuspan mikurqa, achikyanankama rimaruspanmi pasakurqa.
44020012	Llapa iñiqkunañataqmi joventa kawsachkaqtaña kusisqallaña pusarikurqaku.
44020013	Ñoqaykum buquepi puntaruspayku rirqaniku Ason llaqtaman chaypi Pablota hoqarinaykupaq. Paymi chakiwan rirqa rimanakusqaykuman hina.
44020014	Paywanmi tuparurqaniku Ason llaqtapi, buqueman seqaramuptinmi pasarqaniku Mitilene llaqtaman.
44020015	Chaymanta buquepi lloqsispaykuñataqmi paqarinnintin pasarqaniku Quio islapa chimpanman. Paqarinnintinñataqmi chimparqaniku Samos islaman, paqarinnintinñataqmi chayarqaniku Mileto llaqtaman.
44020016	Chaynataqa rurarqaniku Efesoman Pablo mana riyta munaptinmi chaynapi Asia lawpi mana tardanaykupaq. Jerusalen llaqtamanmi utqayman rirqa atispaqa chaypi Pentecostes punchawpi kananpaq.
44020017	Mileto llaqtapi Pablo kachkaspanmi Efesopi iñiqkunapa ancianonkunata qayachirqa.
44020018	Paykuna hamuruptinmi Pablo nirqa: —Qamkunam yachankichik kay Asia lawman hamusqaymantapuni imaynam qamkunawan kawsasqayta.
44020019	Judiokuna imakunataña rurawayta munaptinkupas humillakuspaymi waqastinpas hinaspa ñakaristinpas Señorninchikta servirqani.
44020020	Chaywanpas allinnikichikpaq Diospa palabran willakuytaqa manam amirqanichu, ñoqaqa yachachirqaykichikmi llapa runakunapa qayllanpipas chaynataq wasikichikpipas.
44020021	Judio runakunatapas chaynataq mana judio runakunatapas nirqanim: “Diospa ñawpaqninpi huchaykichikmanta wanakuspa Señorninchik Jesusman iñikuychik” nispa.
44020022	Kunanmi Jerusalen llaqtaman richkani Chuya Espiritupa kamachisqan, manam yachanichu wakpi imam suyawasqantaqa.
44020023	Sapa llaqtakuna risqaypim Chuya Espiritu niwan: “Presochasuptikim ñakarinki” nispa.
44020024	Ichaqa vidaypas ñoqapaqqa manam llumpaytaqa valenchu. Kallpaq hinam Señor Jesucristopa kamachiwasqantaqa cumplisaqpuni, willakusaqmi Diospa favorninmanta allin noticiataqa.
44020025	—Qamkunaqa manañam huktawanqa rikuwankichikñachu, qamkunamanqa Diospa munaychakuyninmantam yachachirqaykichikña.
44020026	Chaymi kunan qamkunaman nikichik, manam huchayoqchu kani llapallan runakuna castigasqa kanaykichikmantaqa.
44020027	Mana imatapas pakaspaymi Diospa munasqanta willarqaykichik.
44020028	Chaynaqa kikikichikpuniyá cuidakuychik, oveja michiq hinayá cuidaychik llapallan iñiqkunatapas. Chuya Espiritum qamkunata akllasurqankichik Diosninchik Jesucristopa yawarninwan rantisqan iñiqkunata cuidanaykichikpaq.
44020029	Ñoqa pasakuptiymi pantachikuqkuna hamunqa, paykunam iñiqkuna tukuruyta munanqaku imaynam yarqasqa atoqkuna ovejakunata mikuruspan tukuruq hina.
44020030	Qamkuna ukumantam wakinkuna hatarinqa llullakunata yachachispanku chaynapi iñiqkuna qatinankuta munaspanku.
44020031	Chaynaqa cuidakuychikyá, amayá qonqaychikchu waqaykuspay tuta punchaw kimsa watantin sapakama yachachisqaytaqa.
44020032	—Wawqellaykuna, kunanqa Diospa makinmanñam churaykichik, kasukuychikyá paypa favorecewasqanchikmanta palabrakunata chaynapi kallpanchasunaykichikpaq hinaspa lliw akllasqankunawan kuska herenciatapas chaskinaykichikpaq.
44020033	Ñoqaqa manam munapayarqanichu pipa qollqentapas, pipa qorintapas nitaq pipa pachantapas.
44020034	Aswanqa yachasqaykichikpi hinam makiywan llamkaspay imatapas rantiq kani ñoqapaq chaynataq puriqmasiykunapaqpas.
44020035	Qamkunatapas yachachirqaykichikmi ñoqa hina llamkaspa wakchakunata yanapanaykichikpaq, yuyariychikyá Señor Jesucristopa nisqanta, paymi nirqa: “Ima chaskiqmantapas aswan kusisqaqa imapas qoqmi” nispa.
44020036	Chaykunata Pablo rimaruspanmi qonqorakuykuspan paykunawan kuska Diosta mañakurqa.
44020037	Anchata waqaspankum Pablota abrazaykuspa muchaykurqaku.
44020038	Llumpay llakisqallañam karqaku: “Manañam huktawanqa rikuwankichikñachu” nisqanrayku chaymi buquepa kasqankama compañarqaku.
44021001	Iñiqkunamanta rakikuykuspaykum buquepi derecholla pasakurqaniku Cos sutiyoq islaman. Paqarinnintinñataqmi Rodas islaman chayaspayku Patara llaqtaman rirqaniku.
44021002	Chay llaqtapiñataqmi tarirurqaniku Feniciaman lloqsiq buqueta. Chay buqueman yaykuspaykum pasarqaniku.
44021003	Chipre islapa alleq lawnintam rirqaniku Siria lawman. Tiro llaqtaman chayaruspam buquepi cargakuna bajachina kaptin sayarqaniku.
44021004	Chay llaqtapi iñiqkunata tariruspaykum qanchis punchaw paykunapapi samakurqaniku. Paykunam Pablota Chuya Espiritupa yachachisqan nirqaku: —Ama riychu Jerusalen llaqtamanqa —nispa.
44021005	Ichaqa chay punchawkuna pasaruptinmi lloqsirqaniku, hinaptinmi lliwchan iñiqkuna warmipas qaripas warmakunapiwan aviawarqaku llaqtapa cantonkama, lamar qochapa patanpim qonqorakuspayku Diosta mañakurqaniku.
44021006	“Qamkunañayá allinlla” ninakuspam buquepi pasakurqaniku. Paykunañataqmi wasinkuman kutikurqaku.
44021007	Tiro llaqtamantam buquepi rirqaniku Tolemaida llaqtakamalla. Iñiqkunata watukuspaykum paykunapapi huk punchaw samarqaniku.
44021008	Paqarinnintinñataqmi rirqaniku Cesarea llaqtakama. Chaypim watukurqaniku Jesucristomanta allin noticia willakuq Felipeta, payqa karqa Jerusalenpi ñawpaqtaraq akllasqanku qanchis diaconokunapa hukninmi. Paypa wasinpimá samakurqaniku.
44021009	Paypam karqa tawa doncella churinkuna. Paykunam Diosmanta willakuqku.
44021010	Felipepa wasinpi unayneqña kachkaptiykum Judeamanta chayaramurqa Diosmanta willakuq Agabo.
44021011	Paymi watukuwaspanku Pablopa chumpinta hapiykuspa chakintawan makinkunata watakuspan nirqa: —Chuya Espiritum nin: “Jerusalenpi judiokunam kay chumpipa dueñonta watanqaku kaynata hinaspam mana judio kaqkunaman entreganqaku —nispa.
44021012	Chayta uyarispaykum Cesareapi iñiqkunapiwan Pablota ruegarqaniku amaña Jerusalen llaqtaman rinanpaq.
44021013	Chaymi Pabloñataq nirqa: —¿Imanasqataq waqaspaykichik llakichiwankichik? Manam wataruwanallankupaqchu listoqa kachkani, ñoqaqa listom kachkani Señor Jesucristorayku Jerusalenpi wañunaypaqpas —nispa.
44021014	Mana imayna harkayta atispaykum upallakurqanikuña: —Señorpa munasqanyá rurasqa kachun —nispa.
44021015	Chay punchawkunapa qepantam alistakuruspayku pasakurqaniku Jerusalen llaqtaman.
44021016	Riysiwarqakutaqmi Cesareamanta wakin iñiqkunapas, paykunam pusawarqaku Chipre law Mnasonpa wasinman, payqa unay wataña iñiqmi karqa. Paypa wasinpimá samakurqaniku.
44021017	Jerusalenman chayaruptiykum kusikuyllawanña llapa iñiqkuna chaskiwarqaku.
44021018	Paqarinnintinñataqmi ñoqaykuwan kuska Pablo rirqa Jacobo watukuq, chaypim kachkasqaku llapallan ancianokunapas.
44021019	Pablom paykunata rimaykuspan willakuyta qallaykurqa imaynam paypa purimusqanwan mana judio kaqkunapi Diospa tukuy imakunapas ruramusqanmanta.
44021020	Uyariruspankum paykuna Diosta alabarqaku hinaspam Pablota nirqaku: —Allinmi wawqey. Yachasqaykipi hinam achka waranqa judiokuna Jesucristoman iñikurunku, llapallankum munanku Moisespa leynin kasukunata.
44021021	Paykunamanmi wakin runakuna qanmanta willarunku, huklaw nacionpi judio runakunatas yachachinki Moisespa leyninta manaña kasukuspa amaña churinkutapas señalanankupaq hinaspa costumbrenchikkunaman hina amaña kawsanankupaq.
44021022	¿Imatataq ruraykusunchik? Paykunaqa yacharunqakupunim kaypi kasqaykita.
44021023	Chaynaqa kaynatayá ruray: Kaypim ñoqanchikwan kachkan tawa runakuna Diosman prometekusqankuta cumplinankupaq.
44021024	Paykunawan kuska temploman rispaykiyá costumbrenchikman hina chuyanchakamuychik, paykunapa gastonta pagaspayá chukchankuta rutuchimuy. Chaynata ruraptikiqa lliwmi yachanqaku qanmanta tukuy ima rimasqankuqa mana cheqap kasqanta, paykunaqa yachanqam Moisespa leynin kasukusqaykita.
44021025	Ichaqa mana judio kaq iñiqkunamanqa, ñam cartata aparqankichikña, chaypim nirqanchik: “Amam mikunkichikchu taytacha-mamachakunaman ofrecesqa aychataqa, amam mikunkichikchu yawartaqa nitaq yawarpa pasasqan aychatapas, amataqmi huchapakunkichikchu” nispa.
44021026	Pablom chay tawantin runakunata pusarikuspan paqarinnintin punchaw chuyanchakurqaku hinaspam temploman yaykurqa haykapim chuyanchakusqanku tukusqan willakuq chaynapi ofrendankuta sapakama Diosman ofrecenankupaq.
44021027	Qanchis punchaw tukuykuchkaptinñam Asia lawmanta kaq wakin judiokuna Pablota templopi rikururqaku hinaspam llapa runakunata hatarirachirqaku paypa contranpi. Hapiruspankuñataqmi
44021028	qayaykachakurqaku: —¡Israelpa miraynin runakuna yanapawayku! Kay runam tukuy hinastinpi purispan Israel runakunapa contranpi, Moisespa leyninpa contranpi hinaspa templopa contranpi yachachin. Kunanpas templomanmi mana judio kaq runakunata pusaykurun, chaynapim huchallikurun kay templopi mana ruranata ruraspa.
44021029	Chaynataqa nirqaku Efeso llaqtayoq Trofimowan Jerusalen llaqtapi rikurusqankuraykum, Payqa manam judiochu karqa. Payta temploman Pablo pusarusqantam piensarqaku.
44021030	Llaqtapi llapa runakuna chayta uyariruspankum huntallaña kallpamurqaku. Pablota hapiruspankum templomanta hawaman aysarqaku hinaspam templopa punkunta apurawllamanña wichqarurqaku.
44021031	Wañurachinankupaq kachkaptinkuñam Roma llaqtayoq soldadokunapa jefenman willaykamurqaku: —Jerusalenpi lliw runakunam chaqwata rurachkanku —nispa.
44021032	Paymi capitanninkunatawan soldadonkunata pusarikuspa kallpaylla chayarurqaku hinaptinmi payta soldadokunatawan rikuruspanku chay llapa runakuna Pablota maqachkaspanku sayarurqaku.
44021033	Soldadokunapa jefen asuykuspanmi Pablota presocharurqa hinaspam kamachirqa iskay cadenawan watanankupaq hinaspam paykunata tapurqa: —¿Pitaq kay runa? ¿Imatataq rurarun? —nispa.
44021034	Llapa runakunañataqmi qaparirqaku wakin hukta, wakinñataq hukta, hinaptinmi bulla rurasqankurayku chay jefeqa mana allintachu entienderqa chaymi kamachirqa cuartelman Pablota pusanankupaq.
44021035	Ichaqa llapa runakuna ñitinakuptinmi cuartelpa gradasninman chayaruptinku Pablotaqa soldadokunaña wanturqa.
44021036	Llapa runakunañataqmi qepankuta qatispa qaparirqaku: —¡Wañuchun! —nispa.
44021037	Pablota cuartelman apaykuchkaptinkuñam soldadokunapa jefenta Pablo tapurqa: —¿Imallatapas rimariymanchu? —nispa. Chaymi payñataq nirqa: —¡Qamqa yachasqankim griego rimayta!
44021038	Chaynaqa ¿manachu qamqa Egipto runa kanki? Qayninpakunallaqa ¿manachum runa wañuchiqkunata hatarichispayki tawa waranqatapuni chunniqman pusarqani? —nispa.
44021039	Hinaptinmi Pabloñataq nirqa: —Ñoqaqa Tarso llaqtapi nacekuq judiom kani, llaqtayqa allin reqsisqa Cilicia lawmi. Ama hina kaspayá permitiykuway llapa runakunata rimapayaykunaypaq —nispa.
44021040	Chay jefe “allinmi” niykuptinmi gradaspi Pablo sayaykuspa makinwan runakunata señaschaspa upallachirqa. Upallaruptinkuñam hebreo rimayninkupi paykunaman Pablo nirqa:
44022001	—Taytakuna, wawqellaykuna, uyariykullawaychik defiendekunaypaq rimarisqayta —nispa.
44022002	Chaymi hebreo rimayninkupi rimaqta uyariruspanku aswanraq upallarurqaku. Chaymi Pablo nirqa:
44022003	Ñoqaqa Cilicia law Tarso llaqtapi nacekuq judiom kani. Ichaqa kay Jerusalenpim educakurqani, yachachiqniypas karqa Gamalielmi, paymi allinta yachachiwarqa ñawpaq abuelonchikkunapa leyninta. Diosninchiktam tukuy sonqoywan servini qamkunapas kunan servisqaykichikman hina.
44022004	Chayraykum Jesucristopi iñiqkunata ñakarichirqani wañunankukama, warmitapas-qaritapas presochaspaymi apachirqani carcelman.
44022005	Tukuy chaykunataqa sumaqtam yachanku sacerdotekunapa jefenpas chaynataq llapallan kamachiqkunapas. Paykunam oficiokunata qowarqaku Damasco llaqtapi judiomasinchikkunapaq. Chaynapim rirqani iñiqkunata kay Jerusalen llaqtaman presota apamuspay castigachinaypaq.
44022006	—Damasco llaqtaman chayaykuchkaptiyñam yaqa chawpi punchawta cielomanta qonqayta llumpay achkiy kanchaykuwarqa.
44022007	Chaymi pampaman wichiykuspay uyarirqani “Saulo, Saulo ¿imanasqataq qatikachawanki?” niqta.
44022008	Chaymi tapurqani: “¿Pitaq kanki Señor?” nispa. Hinaptinmi nimuwarqa: “Ñoqaqa qatikachawasqayki Nazaretmanta kaq Jesusmi kani” nispa.
44022009	Riqmasiykunapas rikurqam chay achkiytaqa ichaqa manam entienderqakuchu chay rimapayawaqniypa nisqantaqa.
44022010	Hinaptinmi tapurqani: “¿Imatataq rurasaq Señor?” nispa. Payñataqmi niwarqa: “Hatarispayki Damasco llaqtaman yaykuy, chaypim imam ruranaykita nisunki” nispa.
44022011	Chay sinchi achkiy ñawsayarachiwaptinmi riqmasiykuna makiymanta pusawaspanku Damasco llaqtaman chayachiwarqaku.
44022012	—Chaypim yacharqa Ananias sutiyoq runa. Payqa karqa Moisespa leynin kasukuqmi. Chayraykum Damascopi yachaq lliw judiokunapas payta respetaqku.
44022013	Paymi qawaqniy hamuspa niwarqa: “Wawqey Saulo, mosoqmanta qawarikuy” nispa. Chay ratollapi qawarikuruspaymi Ananiasta rikururqani.
44022014	Chaymi pay niwarqa: “Abuelonchikkunapa Diosninmi akllasurqanki paypa munasqanta yachanaykipaq hinaspa justo kaq Jesusta rikuruspayki kikinpa vozninta uyarinaykipaq.
44022015	Jesusmantam tukuy hinastinpi llapallan runakunaman willakunki rikusqaykimantawan uyarisqaykimanta.
44022016	Kunanqa ¿imataraqtaq suyachkanki? Hatarispayá bautizakuy, Señorta qayakuspayá huchaykikunata mayllay.”
44022017	—Jerusalen llaqtaman kutiramuspayñataqmi Diosta mañakuq rirqani temploman, chaypim revelacionta chaskirqani.
44022018	Señorta rikuruptiymi pay niwarqa: “Kay runakunaqa manam creenqachu ñoqamanta rimasqaykitaqa, chaynaqa utqaymanyá lloqsiy kay Jerusalen llaqtamanta” nispa.
44022019	Hinaptinmi ñoqañataq nirqani: “Señor, paykunaqa yachankum lliw iñiqnikikunapa contranpi rurasqaykunataqa, huñunakuna wasikunaman rispaymi qanman iñiqkunata carcelaspay maqaq kani.”
44022020	Qanmanta willakuq Estebanta wañuchiptinkupas kikiypuni chaypi kaspaymi: “Allintam rurachkankichik” nispay wañuchiqkunapa pachanta cuidarqani.
44022021	Chaynata niptiymi Señorñataq niwarqa: “Qamtaqa karu llaqtapi mana judio kaqkunapaman rinaykipaqmi kachasqayki” nispa.
44022022	Pablopa chayna nisqankamalla uyariruspankum qaparirqaku: —¡Chay runaqa wañuchunyá! ¡Amañayá kawsachunchu! —nispa.
44022023	Chaynata qayaykachakuspankum pachankutapas wischuspanku allpakunata altoman chaqchurqaku.
44022024	Chayraykum soldadokunapa jefen kamachirqa: —Pablota cuartel ukuman apaspaykichik tapuychik: “¿Imanasqataq kay llapa runakuna chaynataña qaparinku qampa contraykipi?” nispa. Mana rimayta munaptinqa azoteychik.
44022025	Ichaqa azotenankupaq watasqaña kachkaptinmi hichpanpi kaq capitanta Pablo nirqa: —¿Kanchu derechoykichik justiciata mana rurachkaspa Roma llaqtaman perteneceq runata azotenaykichikpaq? nispa.
44022026	Capitan chayta uyariruspanmi jefenman willaq rirqa: —¿Imatataq ruranki? Kay runaqa Roma llaqtaman perteneceqmi kasqa —nispa.
44022027	Hinaptinmi soldadokunapa jefenñataq asuykuspan Pablota tapurqa: —Niykuway ¿Romaman perteneceqchum kanki? —nispa. Hinaptinmi Pabloñataq nirqa: —Arí —nispan.
44022028	Chaymi soldadokunapa jefenñataq nirqa: —Ñoqaqa achka qollqewanmi rantirqani Roma llaqtaman pertenecenaypaq —nispa. Chaymi Pabloñataq nirqa: —Ñoqaqa nacesqaymantapunim perteneceni —nispa.
44022029	Chaynata niruptinmi Pablota azotenankupaq kaq soldadokunapas chaylla ladonmanta suchurikurqaku. Soldadokunapa jefenpas Roma llaqtaman Pablopa pertenecesqanta yacharuspanmi mancharikururqa watarachisqanmantapas.
44022030	Soldadokunapa jefenmi cheqaptapuni yachayta munarqa imamantam judiokunaqa Pablo acusasqankuta. Chaymi paqarinnintin punchaw watachisqan cadenakunata kachaykachirqa hinaspam judio sacerdotekunapa jefenkunatawan cortemanta lliw kaqkunata huñuchirqa. Pablota pusaspanmi paykunapa qayllanpi sayachirqa.
44023001	Cortepi llapa autoridadkunata allinta qawaykuspanmi Pablo nirqa: —Wawqellaykuna, kunankamam sonqoy hawkalla karqa Diospa qayllanpi —nispa.
44023002	Hinaptinmi llapa sacerdotekunapa jefen Ananiasñataq, Pablopa ladonpi kaqkunata kamachirqa siminpi laqechunanpaq.
44023003	Pabloñataqmi nirqa: —¡Yaw qara uya! Diosmi qamtapas laqechusunki, Leyman hina juzgawanaykipaqmi chaypiqa tiyachkanki, leyta mana kasukuspaykim laqechuchiwankiraq —nispa.
44023004	Chaypi kaqkunañataqmi Pablota nirqaku: —¿Chaynatachu insultanki Diospa akllasqan sacerdotekunapa jefenta? —nispa.
44023005	Pabloñataqmi nirqa: —Wawqellaykuna, manam ñoqaqa yacharqanichu sacerdotekunapa jefen kasqantaqa, Bibliapim nichkan: “Amam llaqtaykipi autoridadtaqa ñakankichu” nispa.
44023006	Chaypi wakin autoridadkunam saduceo partidomanta karqa, wakinñataqmi fariseo kaqkunamanta. Chayta Pablo yacharuspanmi qaparirqa: —Wawqeykuna, ñoqaqa kani castaykuna hina fariseom. Wañuqkunata Dios kawsarichinantam confianzawan suyani. Chay yachachisqaymantam juzgawachkankichik.
44023007	Chaynata rimaruptinmi fariseokuna llapa saduceokunawan atipanakuyta qallaykuspa iskayman rakinakururqaku.
44023008	Saduceokunam yachachinku: “Wañuqkunaqa manam kawsarinchu manataqmi angelkunapas nitaq espiritukunapas kanchu” nispa. Fariseokunam ichaqa chaykunapi creenku.
44023009	Nisyuneqta lliw rimaptinkum fariseokunamanta Diospa leynin yachachikuqkuna sayarispanku atipanakurqaku: —Manam kay runapiqa ima mana allintapas tarinikuchu, ichapas cheqapta paytaqa angelpas otaq allin espiritupas rimapayarqa —nispa.
44023010	Llumpa-llumpayta atipanakuptinkum soldadokunapa jefen mancharikurqa: —Pablotaqa tisaparunqakupaschá —nispa. Chaymi soldadokunata kamachirqa: —Yaykuspaykichik imaynatapas Pablota horqomuspaykichik cuartelman pusaychik —nispa.
44023011	Chay tutam Pabloman Señorninchik rikuriykuspan nirqa: —Kallpanchakuy Pablo, kay Jerusalen llaqtapi ñoqamanta willakusqaykita hinam Roma llaqtapipas willakunayki —nispa.
44023012	Paqarinnintinñataqmi wakin judiokuna juramentaspanku yachachinakurqaku Pablota wañurachinankupaq, paykunam ninakurqaku: —Pablota wañurachinanchikkamam ama mikusunchu nitaq imatapas tomasunchu —nispa.
44023013	Chay juramentaqkunam tawa chunka masnin karqaku.
44023014	Sacerdotekunapa jefenkunapatawan judio kamachikuqkunapata rispankum nimurqaku: —Juramentarunikum, manam imatapas mikusaqkuchu Pablota wañurachinaykukama,
44023015	qamkunayá cortepi wakin autoridadkunapiwan mañamuychik Roma llaqtayoq soldadokunapa jefenmanta chaynapi paqarinpuni qamkunaman Pablota pusamunanpaq, pusarachimunkichikqa: “Paymantam aswan allintaraq yachaykuyta munaniku” nispallam. Ñoqaykum listolla suyasaqku manaraq chayamuchkaptin wañurachinaykupaq.
44023016	Ichaqa chay rimanakusqankutam Pablopa paninpa wawan uyarirurqa chaymi cuartelman rispan Pabloman willaykamurqa.
44023017	Chaymi huknin capitanta Pablo qayaykuspan nirqa: —Kay joventa pusay jefekiman uyarimusqanta willananpaq —nispa.
44023018	Jefenman chay joventa pusaruspanmi chay capitan nirqa: —Presonchik Pablom qayaykuwaspan ruegakuwarqa kay joventa qanman pusamunaypaq chaynapi imam uyarimusqanta willasunaykipaq.
44023019	Chaynata willaykuptinmi Pablopa sobrinonta chay capitanpa jefen makinmanta hapiykuspa huklawchaman pusaspa tapurqa: —¿Imatataq willawanki? —nispa.
44023020	Hinaptinmi chay jovenñataq nirqa: —Wakin judiokunam yacharachinakunku Pablota mañasunaykipaq, paykunam nisunki: “Paqarinyá Pablota corteman pusay, paymanta aswan allintaraq yachaytam munaniku” nispa.
44023021	Ichaqa amam chay llullakusqankutaqa creenkichu, tawa chunka masnin runakunam pakakuspa suyachkanku. Paykunam Diospa qayllanpi kaynata juramentarunku: “Amam imatapas mikusunchu nitaq tomasunchu Pablota wañurachinanchikkama” nispa. Listollañamá suyachkanku aceptaykuptiki wañurachinankupaq.
44023022	Chaynata soldadokunapa jefen uyariruspam joventa aviarurqa: —Ñoqaman niwasqaykitaqa amam pimanpas willankichu —nispa.
44023023	Soldadokunapa jefenmi iskay capitanninkunata qayaykuspan kamachirqa: —Alistaychik iskay pachak chakillawan riq soldadokunatawan qanchis chunka sillada soldadokunata, alistaychiktaqyá lanzawan peleaq iskay pachak soldadokunatapas chaynapi tutaña Cesarea llaqtaman rinankupaq.
44023024	Alistaychiktaqyá caballokunatapas Pablo sillakunanpaq chaynapi sanollata prefecto Felixman chayachinaykichikpaq —nispa.
44023025	Paykunawanmi apachirqa kayna niq cartata:
44023026	Ñoqa Claudio Lisiasmi saludamuyki, ancha reqsisqa prefecto Felix.
44023027	Judio runakunam pusachimusqay runata presocharuspanku wañurachiyta munarqaku. Ichaqa Roma llaqtaman pertenecesqanta yacharuspaymi soldadokunawan rispay payta salvaramurqani.
44023028	Hinaspaymi imamantam acusasqankuta yachayta munaspay pusarqani judiokunapa cortenman.
44023029	Chaypim yachamurqani leyninkupa contranpi rurarusqanmanta acusasqankuta. Ichaqa manam ima delitonpas kanchu wañunanpaq hinaqa nitaq carcelpi kananpaq hinaqa.
44023030	Chaywanpas judiokuna wañurachinankupaq rimanakusqanta yacharuspaymi qanman pusachimuyki. Chaynallataqmi acusaqninkunatapas kamachirqani qampa qayllaykipiña payta acusanankupaq.
44023031	Soldadokunam jefenkupa kamachisqanman hina Pablota tutallan pusarqaku Antipatris llaqtakama.
44023032	Achikyaramuptinmi sillada soldadokuna seguirqaku Pablowan, wakin soldadokunañataqmi kutikamurqaku cuartelman.
44023033	Cesarea llaqtaman chayaruspankum carta apasqankuta Prefecto Felixman qoykurqaku hinaspam entregaykurqakutaq Pablotapas.
44023034	Chay cartata prefecto leeruspanmi Pablota tapurqa maylaw llaqtayoqmi kasqanmanta. “Cilicia lawmi kani” niptinñataqmi
44023035	nirqa: —Acusaqnikikuna hamuptinñam quejaykita uyarisqayki —nispa. Hinaspam soldadokunata kamachirqa Herodespa palacionpi Pablota cuidanankupaq.
44024001	Pichqa punchawmantam sacerdotekunapa jefen Ananias chayaramurqa Tertulo sutiyoq abogadontin hinaspa wakin kamachikuqkunapiwan. Pablota acusanankupaqmi prefecto Filixpaman presentakurqaku.
44024002	Chaymi Pablota pusaykaramuptinku abogado Tertulo acusayta qallaykurqa kaynata: —Señor prefecto Felix, yachaywan gobiernasqaykiraykum kay nacionpi imakunapas allin kachkan hinaptinmi hawkalla kawsakuniku.
44024003	Ancha reqsisqa prefecto Felix, tukuy imapas allin rurasqaykimantam llaqtaykupi llapallan runakuna ancha-anchata agradecekuykiku.
44024004	Ichaqa ama hina kaspaykiyá ratolla uyariykullawayku.
44024005	Kay Pabloqa peste onqoy hinam. Tukuy hinastinpim judiokunata rakinan, payqa nazareno partidopa cabecillanmi.
44024006	Temploykutapas despreciaptinmi hapiruspayku [leyniykuman hina juzgayta munarqaniku.
44024007	Aswanqa comandante Lisiasmi hamuruspan Pablota qechuruwarqaku.
44024008	Paymi niwarqaku hamuspa Pablota acusanaykupaq.] Munaspaykiqa kikikipuniyá tapuy acusasqaykuqa cheqap kasqanta yachanaykipaq.
44024009	Chaynata Tertulo rimaruptinmi chaypi kaq judiokunapas: —Arí, tukuy kaykunaqa cheqappunim —nirqaku.
44024010	Hinaptinmi rimananpaq Pablota prefecto Felix señascharqa. Chaymi Pablo nirqa: —Qanmi kay nacionpi unay wataña juez kachkanki, chaymi ancha kusikuywan kunan defiendekusaq.
44024011	Yaqa chunka iskayniyoq punchawllaraqmi Diosta adoranaypaq Jerusalen llaqtaman chayarqani. Munaspaykiqa chayna kasqantam yachaykuwaq.
44024012	Templopiqa, huñukunayku wasipiqa hinaspa callekunapiqa manam piwanpas atipanakurqanichu nitaqmi chaqwatapas hatarichirqanichu. Manamá chayna rurachkaqtachu ñoqataqa rikuwarqaku.
44024013	Acusawasqankumantaqa paykunaqa manam pruebasunkimanchu.
44024014	Ichaqa manam negakunichu, abueloykunapa Diosnintam adorani mosoq yachachikuyman hina, chaytam paykuna ninku: “Rakinachiq partido” nispa. Ichaqa ñoqapas creenim Moisespa hinaspa Diosmanta willakuqkunapa lliw qellqasqantaqa.
44024015	Ñoqapas paykuna hinam confianzawan suyachkani allin runakunatawan mana allin runakunata hamuq punchawpi Dios kawsarichimunanta.
44024016	Chayraykum Diospa qayllanpipas hinaspa runakunapa qayllanpipas concienciaypa mana acusasqan kawsakuyta munani.
44024017	—Unay watakunamantañam Jerusalen llaqtaman kutirqani wakcha judiokunapaq yanapakuy qollqeta apaspay chaynataq Diosmanpas ofrendaykunata qonaypaq.
44024018	Chayta rurachkaptiymi Asia lawmanta hamuq judiokuna, templopi rikuruwarqaku. Chay ratopiqa costumbreykuman hinam chuyanchakusqa kachkarqani, ichaqa manam chaqwata ruraspaychu nitaq achka runakunawanchu.
44024019	Sichu contraypi imapas kaptinqa Asia lawmanta hamuq chay judiokunachiki kayman hamuspa acusawanmanku.
44024020	Mana chayqa kaypi kaqkunayá nichunku: Cortepi kaspay imapas mana allin rurasqaymanta.
44024021	Ruraspayqa-rurarqani kayllatam, paykunapa qayllanpi kachkaspaymi qaparirqani: “Wañuqkunata Dios kawsarichinanmanta yachachisqayraykum juzgawachkankichik” nispa.
44024022	Pablopa nisqanta prefecto Felix uyariruspanmi Jesucristomanta yachachikuyta allinta yachasqanrayku nirqa: —Soldadokunapa jefen Lisias hamuptinñam kay asuntomanta allinta yachasaq —nispa. Chaynata rimaruspanmi chay huñunakuyta tukururqa.
44024023	Capitannintam kamachirqa: —Cuidaychik Pablota, amam harkakunkichikchu pipas watukamuspan yanapanantaqa —nispan.
44024024	Unayneqmantañam prefecto Felixqa judia warmin Drusilapiwan palacionman rispa Pablota qayachimurqa Jesucristoman iñikuymanta willananpaq.
44024025	Runapa allin rurananmanta, tentacionkuna aguantaymanta hinaspa llapallan runakunaqa Diospa juzgasqan kananmanta Pablo rimaruptinmi prefecto mancharikuspan nirqa: —Pasakuyña, ichapas yapapiña qayachimusqayki —nispa.
44024026	Kachaykunanpaq qollqe qonanta munaspanmi achka kutita qayachimuq paywan parlananpaq.
44024027	Iskay wataña pasaruptinmi Felix lloqsikurqa prefecto kasqanmanta hinaptinmi Porcio Festoña yaykurqa paypa rantinpi. Felixmi judiokunawan kuyachikuyta munaspan Pablota hina presollata saqerurqa.
44025001	Prefecto Festo Cesarea llaqtaman gobiernananpaq chayaramuspanmi kimsa punchawllamanta Jerusalen llaqtaman rirqa.
44025002	Chaypim sacerdotekunapa jefenkuna wakin reqsisqa judiokunapiwan Pablota acusaspanku
44025003	mañakurqaku: —Ama hina kaspaykiyá Pablota pusarachimuy kay Jerusalen llaqtaman —nispa. Chaynataqa mañakurqaku Pablota pusamuchkaptinku ñanpi wañurachinankupaqmi.
44025004	Ichaqa Festom paykunata nirqa: —Pabloqa Cesarea llaqtapiraqmi preso kachkan. Prontom wakman risaq.
44025005	Chaynaqa qamkunamantayá autoridadkuna ñoqawan richun hinaspayá imapas mana allin rurasqanmanta chay runata acusamuchunku —nispa.
44025006	Yaqa chunka punchaw Jerusalenpi llaqtapi karuspanmi prefecto Festo kutikurqa Cesarea llaqtaman. Chaymi paqarinnintillan juzgananpi tiyaykuspan Pablota pusachimurqa.
44025007	Pablo yaykuptinmi Jerusalen llaqtamanta riq judiokunapas asuykurqaku hinaspam tukuy imamanta acusarqaku, ichaqa rimasqanku cheqap kasqantaqa manam pruebayta atirqakuchu.
44025008	Hinaptinmi defiendekuspan Pablo nirqa: —Judiokunapa leyninpa contrapiqa manam imatapas rurarqanichu nitaq temploykupa contranpipas nitaq Rey Cesarpa contranpipas —nispa.
44025009	Ichaqa Prefecto Festom judiokunata favoreceyta munaspan Pablota tapurqa: —¿Munankichum Jerusalenman riyta wakpiña juzgamunaypaq? —nispa.
44025010	Pabloñataqmi nirqa: —Rey Cesarpa kamachikusqanman hinaqa kay cortepim justiciawanayki. Yachasqaykipi hinapas judiokunataqa manam imanarqanichu.
44025011	Sichum wañunaypaq hina ima mana allintapas ruraptiyqa wañuchiwaychikyá. Acusawasqanku mana cheqap kaptinqa manam pipapas derechon kanchu judiokunaman entregawananpaqqa. Chaynaqa kikin Rey Cesarña juzgawananpaqmi mañakuni.
44025012	Festoñataqmi consejeronkunawan parlaruspan Pablota nirqa: —Rey Cesarña juzgasunaykipaqmi mañakurunki. Chaynaqa paymanmi rinki —nispa.
44025013	Chay punchawkunapim Rey Agripa warmin Berenicepiwan rirqa Cesarea llaqtaman prefecto Festo watukuq.
44025014	Chaymi achka punchawkuna quedaruptinku Rey Agripaman Pablomanta willaspa prefecto Festo nirqa: —Kaypim prefecto Felixpa saqesqan preso kachkan.
44025015	Jerusalenpi kachkaptiymi judio sacerdotekunapa jefenkuna wakin kamachikuqkunapiwan mañawarqaku juzgaspay payta wañuchinaypaq.
44025016	Chaymi ñoqañataq nirqani: “Roma llaqtayoq autoridadkunaqa manam pitapas wañuchiymankuchu acusaqninkunapa qayllanpi acusasqankumanta imatapas mana defiendekuchkaptinqa” nispay.
44025017	Acusaqninkuna hamuruptinmi paqarinnintinpunilla juzganaypi tiyaykuspay Pablota pusachimurqani.
44025018	Chay acusaqkuna chaypiña kaptinkum piensarqani llumpay delitokunamanta acusanankuta ichaqa tukuy imamanta acusaruptinkum mana imatapas tarirqanichu.
44025019	Diospi creesqankumanta rimaspallankum paypa contranpi karqaku. Rimarqakutaqmi Jesus sutiyoq wañuq runamantapas. Pabloñataqmi: “Payqa kawsachkanmi” nin.
44025020	Chay asuntomanta imayna rurayta mana atispaymi Pablota tapurqani: “¿Munankichu Jerusalen llaqtapiña qamta juzgamunaypaq?” nispa.
44025021	Pablom ichaqa mañakururqa kikin Rey Cesarña juzgananpaq chaymi kamachirqani payman pusachinaykama hinalla preso kananpaq.
44025022	Hinaptinmi Rey Agripañataq Festota nirqa: —Ñoqapas munaymanmi chay runa uyariykuyta —nispa. Festoñataqmi nirqa: —Paqarinmi uyarinki —nispa.
44025023	Paqarinnintinñataqmi Rey Agripawan Berenice allichapakusqallaña corteman chayarurqaku. Soldadokunapa jefenkunapiwan chay llaqtapi allin reqsisqa runakunam compañarqaku. Festo kamachikuptinmi Pablota pusaykurqaku.
44025024	Chaymi Festo nirqa: —Rey Agripa hinaspa kaypi ñoqaykuwan huñunasqa señorkuna, kaypim qawachkanchik kay runata. Achka judiokunam Jerusalen llaqtapipas chaynataq kay llaqtapipas paypa contranpi quejakuwarqaku hinaspam qayaykachakurqaku “wañuchunpuni” nispa.
44025025	Ñoqapa piensasqayman hinaqa manachusmi imatapas payqa rurarqachu wañunanpaq hinaqa. Aswanqa kikinpunim mañakurqa Rey Cesarña juzgananpaq. Chaymi Paymanñam pusachisaq.
44025026	Ichaqa kay runapa contranpi Rey Cesarman qellqanaypaq mana imapas kaptinmi qamkunaman pusachimuni, tukuymanta llalliqtaqa qanman ancha reqsisqa Rey Agripa. Tapupaptikim yachasaq imam qellqanaytapas.
44025027	Manachusmi allinchu kanman imatapas contranpi mana qellqanaypaq kachkaptin preso pusachiyniyqa.
44026001	Chaymi Agripa nirqa Pablota: —Rimarikuy defiendekunaykipaq —nispa. Hinaptinmi Pablo makinwan señaschaspa rimarirqa:
44026002	—Rey Agripa, llapa judiokuna tukuy acusawasqanmanta qampa qayllaykipi defiendekunaypaq kaspaymi kusikuni.
44026003	Qamqa yachankim judiokunapa llapallan costumbrentapas chaynataq atipanakusqankutapas, chayraykum aswanraq kusikuni, qamtam mañakuyki pacienciawan uyariykuwanaykipaq.
44026004	—Lliw judiokunam yachanku imaynam warma kasqaymantaraq llaqtaypipas hinaspa Jerusalen llaqtapipas kawsasqaytaqa.
44026005	Munaspankuqa willakunmankum ñoqaqa unanayña fariseo kasqayta. Yachasqaykichikpi hinam wakin judiokunamantapas fariseokunaqa leykunata allinta kasukuniku.
44026006	Kunanñataqmi “wañuymantaqa kawsarimusunmi” nispa confiakusqayrayku juzgasqa kachkani, chay kawsarimuymantaqa Diosmi ñawpaq abuelonchikkunaman prometekurqa.
44026007	Chay promesapa cumplikunantam ñoqayku chunka iskayniyoq ayllukunapas confianzawan suyachkaniku. Tukuy sonqoykuwanmi Diosta tuta punchaw yupaychaniku. Chay promesapi confianzawan suyasqayraykum reylláy, judiokuna acusawan.
44026008	¿Imanasqamá qamkunaqa mana creeyta atinkichikchu wañuqkunata Dios kawsarichimusqantaqa?
44026009	—Ñawpaqtaqa ñoqapas piensaqmi kani Nazaretmanta kaq Jesuspa contranpi tukuy ima rurayta.
44026010	Chaynatamá rurarqani Jerusalen llaqtapipas. Sacerdotekunapa jefenkuna autorizawaptinmi achka iñiqkunata carcelarqani. Wañuptinkupas “Allinmi” niqmi kani.
44026011	Jesucristota neganankupaqmi ñakarichirqani. Chaynatamá rurarqani llapa huñunakuna wasikunapipas, paykunapaq llumpayta piñakuspaymi ñakarichinaypaq huklaw llaqtakunapipas maskamurqani.
44026012	—Iñiqkunata ñakarichinaypaqmi rirqani Damasco llaqtaman, sacerdotekunam autorizawarqa chayman rinaypaq.
44026013	Chawpi punchawta richkaspayñataqmi reylláy, intimantapas aswan kancharichkaq achkiytaraq rikururqani. Hinaptinmi chay achkiy riqmasiykunatawan kanchariykuwarqa.
44026014	Lliwchayku pampaman wichiykuptiykuñataqmi uyarirqani hebreo rimayniykupi kayna niqta: “Saulo, Saulo ¿imanasqataq qatikachawanki? Puata bueyes haytachkaq hinam kikillayki nanachikuchkanki” nispa.
44026015	Chaymi nirqani: “¿Pitaq kanki Señor?” nispay. Hinaptinmi Señorñataq niwarqa: “Ñoqaqa qatikachawasqayki Jesusmi kani.
44026016	¡Sayariy! Sirvientey kaspa kunan rikuwasqaykimantawan qepa punchawkunapi rikuchinaymanta willakunaykipaqmi qanman rikuriykuyki.
44026017	Ñoqam waqaychasqayki judiokunamantapas chaynataq mana judio runakunamantapas, paykunamanmi kunan kachayki
44026018	ñawinkuta kichamunaykipaq chaynapi tutayaypi hina huchapi manaña purispanku achkiypiña kawsanankupaq hinaspa Satanaspa munasqanta amaña ruraspa Diostaña kasukunankupaq. Ñoqaman iñiptinkum huchankuta Dios pampachanqa, chaynapim paykunapas Diospa akllasqankunawan kuska herenciata chaskinqaku.”
44026019	—Reynilláy Agripa, chaynata Jesus niwaptinmi cielomanta uyarisqayta kasukurqani,
44026020	puntatam willakurqani Damasco llaqtapi, hinaspañataq Jerusalen llaqtapi, willakurqanitaqmi lliw Judea lawpi kaqkunamanpas chaynataq mana judio kaqkunamanpas. Paykunatamá nirqani: “Huchaykichikmanta wanakuspaykichik Diosman kutirikuychik hinaspa imatapas allintaña ruraychik wanakusqaykichikta qawanankupaq” nispay.
44026021	Kaynata willakusqayraykum judiokuna templopi hapiruwaspanku wañurachiwayta munarqaku.
44026022	Aswanqa Dios yanapawaptinmi kunankamapas hatunmanpas taksamanpas willakuchkaniraq hina kaqllata. Manam ñoqaqa huktachu rimachkani aswanqa Diosmanta willakuqkunapa hinaspa Moisespa nisqallantam. Ñawpaqtaraqmi paykuna nirqaku:
44026023	“Cristom ñakarispa wañunqa, wañuqkunamantam puntata kawsarimunqa hinaspam allin noticiata willakunqa castanchikkunamanwan mana castanchik kaqkunamanpas” nispa.
44026024	Pablo defiendekuspa chaykunata rimaptinmi Festo qaparirqa: —¡Locoyarunkim Pablo! Llumpay yachaynikim locoyarachisunki —nispa.
44026025	Pabloñataqmi nirqa: —Ancha-ancha reqsisqa Festo, manam locoyarunichu, yuyaywanmi cheqapllata rimachkani.
44026026	Rey Agripaqa yachanpunim tukuy kaykunataqa chaymi paypa ñawpaqninpi clarota rimani. Sumaqtamá yachachkan tukuy chaykunataqa, chaykunaqa manamá pakasqallapichu pasakurqa.
44026027	Reynilláy Agripa ¿creenkichum Diosmanta willakuqkunapa nisqanta? Arí, qamqa creenkipunim.
44026028	Agripañataqmi nirqa: —Asllamantam yaqalla Cristoman iñirachiwanki —nispa.
44026029	Hinaptinmi Pablo nirqa: —Asllamanta otaq achkamanta kaspapas Diosyá munachun ama qamllachu aswanqa kaypi lliw uyariqniykunapas Cristoman ñoqa hina iñinaykichikpaq, ichaqa ama cadenasqachu —nispa.
44026030	Chayta Pablo rimaruptinmi Rey Agripa sayarirurqa, sayarirurqataqmi prefecto Festopas, Berenicepas hinaspa chaypi lliw tiyaqkunapas.
44026031	Huklawman asuriruspankuñataqmi ninakurqaku: —Kay runaqa wañunanpaq hinaqa manam imatapas rurasqachu, manataqmi presopas kanmanchu —nispa.
44026032	Agripam Festota nirqa: —Rey Cesar juzgananpaq Pablopuni mana mañakuptinqa kachaykuchwanmi karqa —nispa.
44027001	Buquepi Italia lawman pusachiwanankupaq rimanakuruptinkum Pablota wakin presokunatawan entregarqaku Augusto sutiyoq tropakunapi Capitan Julioman.
44027002	Adramitio llaqtamanta buque Asia lawpi llaqtakunaman pasananpaq kaptinmi chay buquepi rirqaniku. Ñoqaykuwantaqmi rirqa Macedonia lawpi Tesalonica llaqtayoq Aristarcopas.
44027003	Paqarinnintinñataqmi Sidon llaqtaman chayarqaniku. Hinaptinmi Pablota kuyapayaspan reqsisqankuna watukunanpaq Capitan Julio mana harkakurqachu chaynapi payta yanapaykunankupaq.
44027004	Sidon llaqtamanta pasaspaykum Chipre islapa alleq lawninta rirqaniku contraykupi wayramusqanrayku.
44027005	Lamar qochatam pasarqaniku Cilicia lawpa hinaspa Panfilia lawpa chimpanta hinaspam chayarurqaniku Licia lawpi Mira llaqtaman.
44027006	Chaypim soldadokunapa capitannin tarirurqa Alejandria llaqtamanta hamuspa Italia lawman riq buqueta. Chaymanmi pusaykuwarqaku Italiakama apawanankupaq.
44027007	Allillamantam rirqaniku achka punchawpi hinaspaykum sasallataña chayarqaniku Gnido islapa chimpanman. Contraykupi wayramuptinmi Creta isla wayramanta harkawaptinku pasarqaniku Salmon lawpa chimpanman.
44027008	Ñakariyllawanña chay islapa waqtanta rispaykum Buquepa Sumaq Sayanan sutiyoq sitioman chayarqaniku. Chaypa chimpanpim Lasea llaqta kachkan.
44027009	Unaruptiykuñataqmi para tiempo chayamuchkarqaña, llumpay sasañam karqa lamar qochanta rinapaq chaymi Pablo nirqa:
44027010	—Riqmasillaykuna, kay viajenchikqa llumpay sasallañam kanqa, buquepas cargantinmi chinkakuykunqa hinaptinmi ñoqanchikpas wañuypa patanpiña kasunchik —nispa.
44027011	Soldadokunapa capitanninñataqmi Pablopa nisqanta mana uyarispan buque manejaqpa hinaspa dueñonpa nisqanta kasukurqa.
44027012	Para tiempopi buque chaypi samananpaq mana allin kaptinmi yaqa lliwchanku tanteanakurqaku chay sitiomanta lloqsispa buquepa sayanan Feniceman chayaypi rinankupaq. Chay Fenice llaqtaqa qawachkan Africa lawtawan Grecia lawtam, chaypimá para tiempopi samayta munarqaku.
44027013	Ichoq lawmanta sumaqllataña wayrarimuptinmi rinaykupaq allin hinaña karqa. Lloqsispaykum Creta islapa waqtallanta rirqaniku.
44027014	Aswanqa manapas unaymantam alleq lawmanta Noreste sutiyoq viento sinchita wayramuspan
44027015	buqueta apayta qallaykurqa, wayrapa contranpi mana riyta atispam hinataña apachikurqaniku.
44027016	Clauda sutiyoq taksa islapa qepanta pasaruptiykuqa manañam llumpaytachu wayramurqa hinaptinmi buquepa aysasqan botechata ñakariyllawanña churkurqaniku.
44027017	Seguranankupaqmi buqueta waskakunawan muyuchirqaku. Aswanqa Sirte sutiyoq yakupa huñusqan aqoman mana chocarunaykupaqmi buquepa telanta paskarqaku wayrawan apachikunaykupaqña.
44027018	Paqarinnintinñataqmi llumpayraq wayra kaptin buquepa carganta yakuman wischurqaku.
44027019	Kimsa punchawmantañataqmi kikiykuña buquepa llapa imankunata yakuman wischurqaniku.
44027020	Achka punchawña intitapas nitaq lucerokunatapas mana rikuspam hinaspa wayra-para hinalla apawaptinkum imaraykupas librakuytaqa manaña piensarqanikuchu.
44027021	Buquepi llamkaqkuna achka punchawña mana mikuptinmi chawpinkupi sayaykuspan Pablo nirqa: —Riqmasillaykuna, nisqaypi hinapas Creta islamantaqa amam lloqsimuchwanchu karqa. Mana kasukuspa lloqsimusqaykichikraykum llapa imakunatapas pierdechkankichik.
44027022	Aswanqa ama hukmanyaspayá kallpanchakuychik, manam hukllapas wañunkichikchu, buquem ichaqa pakipakurunqa.
44027023	Chisi tutam rikuriykuwarqa servisqay Diospa angelnin.
44027024	Paymi niwarqa: “Ama manchakuychu Pablo, chayankipunim Rey Cesarpa ñawpaqninman, qamraykum lliw qanwan riqkunata wañunankumanta Dios salvanqa” nispa.
44027025	Chaynaqa riqmasillaykuna, kallpanchakuychikyá, ñoqaqa Diospim confiakuni, cheqaptapunim kawsasunchik angelpa nisqanman hina.
44027026	Chaywanpas islamanmi wischusqa kasunchik —nispa.
44027027	Iskay semanañam wayrapa apakachasqan kachkarqaniku Adria sutiyoq lamar qochapi hinaptinmi chawpi tutata buquepi llamkaqkuna muysarurqaku allpaman chayaykuchkasqaykutaña.
44027028	Yakupa hondo kayninta tupuptinkum iskay chunka brazada kasqa, tumpa waklawpi tupuptinkuñataqmi kasqa chunka pichqayoqllaña.
44027029	Hinaptinmi raqchi rumikunaman chocaruyta manchakuspanku buquepa qepa lawninmanta tawa llasaq watasqa fierrokunata wischurqaku buqueta takyachinanpaq hinaspankum manchakuyllawanña suyarqaku achikyananta.
44027030	Buquepi llamkaqkunañataqmi rimanakururqaku chay buquemanta ayqekunankupaq hinaspankum taksa botechata uraykachiyta qallaykurqaku, chaytaqa rurarqaku buquepa punta lawninta llasaq fierrokunata bajachiq tukuspallam.
44027031	Ichaqa capitanmanwan soldadokunamanmi Pablo nirqa: —Kay buquepi llamkaqkuna ayqekuptinqa manam salvakuyta atiwaqchikchu —nispa.
44027032	Chaynata willaykuptinmi chay botechapa waskankunata soldadokuna kuchuruspa yakuman wichiykachirqaku.
44027033	Achikyamuchkaptinñam Pablo lliwchankuta kallpanchaspan imallatapas mikuykunankupaq nirqa: —Yaqa iskay semanañam mana puñusqa hinaspa mana mikusqa kachkankichik.
44027034	Ruegakuykichikmi, imallatapas mikuykuychikyá. Mikunaykichikpunim kawsanaykichikpaq, manam pipapas huk chukchallanpas pierdenqachu —nispa.
44027035	Chaynata niruspanmi Pablo tantata hapiykuspan lliwpa ñawpaqninpi Diosman graciasta qorqa hinaspanmi partiykuspan mikuyta qallaykurqa.
44027036	Chaymi kallpanchakuspanku lliwchanku mikurqaku.
44027037	Chay buquepiqa karqaniku iskay pachak qanchis chunkan soqtayoq runakunam.
44027038	Saksanankukama mikuruspankuñataqmi buqueta sampayachinankupaq trigota yakuman wischurqaku.
44027039	Achikyaruptinñataqmi buquepi llamkaqkuna mana reqsirqakuchu maylaw allpapi kasqaykutapas aswanqa rikururqakum qocha hina yaykuqpa patanpi aqollaña pampata hinaspam rimanakurqaku atispankuqa chayman buqueta chayachinankupaq.
44027040	Buque takyachiq llasaq fierropa waskankunata kuchuruspankum hina yaku ukupiña saqerurqaku. Paskarqakutaqmi buquepa timonnin watasqanku waskakunatapas. Wayrapa apanan buquepa ñawpaqninpi telata altoman hoqariykuptinkum buqueqa qochapa patan aqollaña pampaman riyta qallaykurqa.
44027041	Aswanqa iskay lawmanta yakukunapa tupanakusqanman chayaruptiykum buqueqa aqopiña umanpa plantakururqa, chaynapim manaña kuyurirqachu. Buquepa qepa lawninta yaku nisyullataña laqyamuptinmi chitqakuytaña qallaykurqa.
44027042	Soldadokunañataqmi presokuna wañurachiyta munarqaku chaynapi mayqanninkupas nadeawan mana lluptikunankupaq.
44027043	Aswanqa soldadokunapa capitanninmi Pablota salvayta munaspan harkakurqa ama pitapas wañuchinankupaq hinaspam kamachirqa nadeay yachaqkuna puntata yakuman pawaykuspanku patanman chayanankupaq
44027044	chaynapi wakinñataq tablakunapi otaq buquepa imankunamanpas hapipakuspa lloqsinankupaq. Chaynapim lliwchanku allinlla patanman chayarurqaku.
44028001	Lliwchayku salvakuruspaykuñam yacharurqaniku chay islapa sutinqa Malta kasqanta.
44028002	Chay islapi yachaqkunam kuyakuyllawanña atiendewarqaku, paraspa chirimuptinmi ninata ratachispa niwarqaku: —Qonikuychikyá lliwchaykichik —nispa.
44028003	Pabloñataqmi chaki yantata hoqariykuspan ninaman hinaykuchkarqa, hinaptinmi venenoyoq culebra ninamanta ayqechkaspan Pablopa makinta kachururqa.
44028004	Chay islapi yachaqkunañataqmi Pablopa makinpi culebra warkurayaqta rikuspanku ninakurqaku: —Kay runaqa cheqaptapunich runa wañuchiq, hinaptinchá lamar qochamanta librakuruptinpas justicia ruraq mamacha mana kawsananta munanchu —nispanku.
44028005	Pabloñataqmi chay culebrata ninaman taspiykurqa, venenonpas paytaqa manam imanarqachu.
44028006	Lliwchankum suyachkarqaku: —Punkipakurunqach otaqchá qonqayta wañusqa wichiykunqa —nispanku. Unayneqmanta manaña imapas pasaptinmi piensarurqaku Pabloqa huk kaqnin diosninku kasqanta.
44028007	Chay islapi kamachikuqmi karqa Publio sutiyoq, paypa chakrankunam ñoqaykupa hichpallaykupi karqa. Chaymi samaykachiwaspanku kimsa punchawpuni atiendeykuwarqaku.
44028008	Publiopa taytanmi camapi kachkarqa calenturawan hinaspa evacacionwan. Payta Pablo watukuspanmi Diosta mañapurqa, paypa umanman makinta churaykuptinmi sanoyarurqa.
44028009	Chay islapi yachaq wakin onqoqkunapas chayta yacharuspankum Pabloman hamurqaku hinaspam sanoyarurqaku.
44028010	Paykunam llumpayta agradecekuwaspanku regalokunata qowarqaku. Huk buquepiña lloqsiptiykum tukuy pisipuwaqniykuta qowarqaku.
44028011	Chay islapi kimsa killa karuspaykum Alejandria llaqtamanta hamuq buquepiña lloqsirqaniku, chay islapim samachkarqa para tiempo pasanankama. Chay buquepa umanpim kachkarqa Mellizo sutiyoq taytachanku.
44028012	Buquepa sayanan Siracusa llaqtaman chayaruspaykum kimsa punchaw quedarqaniku.
44028013	Chaymantam rirqaniku lamar qochapa patanneqllanta Regio llaqtaman chayanaykukama. Paqarinnintinñataqmi qepayku lawmanta wayramuptin iskay punchawpi chayarqaniku Puteoli llaqtaman.
44028014	Chaypim tarirqaniku wakin iñiqmasinchikkunata, paykunam ruegawarqaku paykunawan huk semana kanaykupaq. Chayñam ñanninta lloqsirqaniku Roma llaqtaman.
44028015	Chayanaykutam yachasqakuña Romapi iñiqkuna hinaspam taripamuwasqaku Apio sutiyoq plazakama, wakinñataqmi taripamuwarqaku Tres Tabernas sutiyoq sitiokama. Paykunata Pablo rikuykuspanmi Diosman graciasta qospan aswanraq kallpanchakurqa.
44028016	Roma llaqtaman chayaruptiykum Pablota dejaykurqaku soldadopa cuidasqan sapaq wasipi yachananpaq.
44028017	Chayasqaykumanta kimsa punchawninmanmi Romapi reqsisqa judiokunata Pablo qayachimurqa, huñunakuruptinkuñataqmi nirqa: —Wawqeykuna, ñoqaqa manam imatapas rurarqanichu castanchikpa contranpiqa otaq ñawpa abuelonchikkunapa costumbrenkunapa contranpiqa, chaywanpas castanchikkunam Jerusalen llaqtapi presota entregawarqaku Roma llaqtayoq autoridadkunaman.
44028018	Chaymi paykuna tapuwaspanku wañuchiwanankupaq hina mana imatapas tarispanku kachaykuyta munawarqaku.
44028019	Aswanqa castanchikkuna chayta mana munaptinkuñataqmi kikin Rey Cesar juzgawananpaqña mañakurqani. Chaywanpas manapunim castanchikkunataqa imamantapas acusanichu.
44028020	Chaymi qayachimurqaykichik qamkunawan rimanaypaq. Israel castanchikpa suyasqan Cristo hamurusqanmanta willasqayraykum kay cadenawan watasqa kachkani.
44028021	Hinaptinmi paykunañataq nirqaku: —Qanmantaqa manam ima cartatapas Judea lawmantaqa apachimuwarqakuchu, manataqmi mayqan llaqtamasinchikkuna hamuqpas qampa contraykipiqa imatapas niwarqakuchu.
44028022	Chaywanpas piensasqayki uyariytam munaniku, ñoqaykupas yachanikum iñiqkunapa contranpiqa tukuy hinastinpi rimasqankuta —nispa.
44028023	Chaymi rimanankupaq huk punchawtaña akllaruptinku Pablopa samakusqanman achka runakuna hamurqaku, hinaptinmi madrugawmantapacha tardeykuqkama Diospa munaychakusqanmanta paykunaman willarqa. Moisespa hinaspa Diosmanta willakuqkunapa qellqasqanta qawachispanmi Jesusmanta convencechiyta munarqa.
44028024	Hinaptinmi wakinqa Pablopa nisqanwan convencekurqaku, wakinñataqmi mana creerqakuchu.
44028025	Mana huk sonqolla kaspa asurikuptinkum Pablo nirqa: —Allintapunim abuelonchikkunaman Chuya Espiritu nirqa, Diosmanta willakuq Isaiaswanmi kaynata rimachirqa:
44028026	“Wak runakunaman nimuy: ‘Uyarispapas manam entiendenkichikchu. Qawakuspapas manam cuentata qokunkichikchu.
44028027	Kay runakunapa sonqonqa rumiyarunmi. Paykunaqa rikurirun sasa uyarikuqmi. Qemchikurunkum mana rikukunankupaq. Upa tukurunkum mana uyarinankupaq, chaynapi tukuy sonqonkuwan mana entiendenankupaq, chaynapi mana kutirikamuwanankupaq, chaynapi mana sanoyachinaypaq.’ ”
44028028	Chaynata Pablo rimaruspanmi nirqa: —Yachaychikyá, kunanmantaqa mana judio runakunamanpas willasaqñam Diospa salvacionninmanta, paykunaqa allintam uyarinqaku —nispa. [
44028029	Pablo kaynata niruptinmi judiokuna pasakurqaku kikinkupura llumpayta atipanakustin.]
44028030	Pablom chay arriendasqan wasipi iskay watapuni yacharqa hinaspam lliw watukuqninkunata chaskirqa.
44028031	Mana manchakuspanmi Diospa munaychakusqanmanta willakuq, pipapas mana harkakusqanmi yachachiq Señor Jesucristomanta.
45001001	Ñoqa Pablotam Dios qayaykuwaspan akllawarqa apostolnin kaspay Jesucristomanta allin noticiakunata willakunaypaq. Chaynapimá serviqnin kani.
45001002	Kay allin noticiakunatam ñawpaqmantaraq Dios prometekurqa willakuqninkunawan, chaykunaqa Bibliapi qellqasqam kachkan.
45001003	Kay prometekusqanqa karqa Diospa Churin Jesucristomantam. Runa kayninpiqa payqa karqa Rey Davidpa mirayninmantam.
45001004	Chuyanchaq Espirituman hinam Diospa Churin kasqanta atiywan Dios reqsichirqa, reqsichirqaqa Señorninchik Jesucristota kawsarichispanmi.
45001005	Dios favorecewaptinmi Jesucristo akllawarqa apostolnin kanaypaq chaynapi llapallan nacionkunapi runakuna iñispanku payllataña kasukunankupaq chaynapi Jesucristopa sutin yupaychasqa kananpaq.
45001006	Chaynamá qamkunapas Jesucristopaq qayasqaña kachkankichik.
45001007	Chaymi Roma llaqtapi Diospa kuyasqankunaman cartamuykichik payllapaqña kawsanaykichikpaq qayasqan kaptikichik. Dios Taytanchiktawan Señorninchik Jesucristotam mañakuchkani favorecesunaykichikpaq hinaspa hawkalla kawsanaykichikpaq.
45001008	Imamantapas puntataqa Tukuy hinastinpi iñisqaykichikmanta allin willakusqankuta yachaspaymi Jesucristopa sutinpi Diosman graciasta qoni llapallaykichikmanta.
45001009	Diosmi yachan mana qonqaspay qamkunapaq mañakusqayta. Tukuy sonqoywanmi Diosta servini Churinmanta allin noticiakunata willakuspay.
45001010	Mañakuchkanitaqmi Dios munaptinqa imaynapas qamkunata watukaykamunaypaq.
45001011	Llumpaytam qamkunawan tupaykuyta munachkani Chuya Espiritupa qokuyninta qamkunaman qoykunaypaq chaynapi aswan qaqa hina sayanaykichikpaq
45001012	hinaspa iñisqanchikwan kallpanchanakunanchikpaq.
45001013	Wawqe-panillaykuna yachaychikyá, achka kutipim chayman riyta munarqani ichaqa kunankamam harkasqaraq kachkani. Riytaqa munachkani wakin llaqtakunapi hina chaypipas iñiqkunata mirachinaypaqmi.
45001014	Willanaypunim educadokunamanpas chaynataq mana educasqakunamanpas, yachayniyoqkunamanpas chaynataq mana yachayniyoqkunamanpas.
45001015	Chayraykum Roma llaqtaykichikpipas llumpayta munachkani Jesucristomanta allin noticiakuna willaykuyta.
45001016	Manam penqakunichu Jesucristomanta allin noticia willakuytaqa. Chay willakuywanmi Dios atiyninwan salvan llapallan iñiqkunata, puntataqa salvan judiokunatam, salvantaqmi mana judio kaqkunatapas.
45001017	Kay willakuywanmi Dios reqsichiwanchik mana huchayoq hina imaynam paypa chaskisqan kananchikta, chayqa iñikuptillanchikmi hinaspa Diospi confiakuptillanchikmi. Kaynatam Biblia nin: —Allin ruraq runaqa iñisqanraykum kawsanqa —nispa.
45001018	Diosmi imaynam piñakusqanta hanaq pachamanta qawachimun pay mana adoraqkunapaqwan mana allinta kawsaqkunapaq. Paykunam mana allinta kawsaspanku cheqap kaqkuna reqsinata harkakunku.
45001019	Yachankum paykunaqa imaynam Dios reqsiyta kikin Diospuni reqsichikusqanrayku.
45001020	Diosqa sapallanmi, wiñaypaq kawsaq kaspanmi llumpay atiyniyoq. Chayna kasqantam tukuy unanchasqankunawan reqsichikun kay pachapa qallarisqanmantapuni. Chaynapimá sutillata reqsinchik mana rikuyta atichkaspapas. Chaynaqa pipas manam ninmanchu: —Diosmantaqa manam imatapas yacharqanichu —nispaqa.
45001021	Diostaqa reqsichkaspankupas merecesqanman hinaqa manam yupaycharqakuchu, manataqmi agradecekurqakuchu. Aswanqa yanqa pensamientowan intuchikuspankum tutayaypi hina mana entiendey atiqña rikurirunku.
45001022	Yachaysapa tukuspankupas mana umayoqmi rikurirunku.
45001023	Wiñay kawsaq hatu-hatun Dios yupaychaytam tikrarunku hinaspam wañuq runaman rikchakuqtaña yupaychanku, yupaychankutaqmi alton pawaqkunaman rikchakuqtapas, animalkunaman rikchakuqtapas chaynataq culebra hina qasqonpa puriqkunaman rikchakuqtapas.
45001024	Chayraykum Diospas manaña harkakurqachu mana allin munasqankupi purinankuta chaymi qanrakuspanku hatun penqayta kikinkupura ruranakunku.
45001025	Diospa cheqap yachachikuyninkunatam llulla kaqkunamanña tikrarunku hinaspam unanchaqnin Diosta qonqaruspanku unanchasqankunallataña yupaychaspa servirqaku. ¡Kikin Diosllatam wiñaypaqqa yupaychananchik! Amén.
45001026	Chay rurasqankuraykum Dios kachaykun munasqankuman hina hatun penqayman. Chaynapimá warmikunapas qariwan manaña kaspa mana ruranakunataña ruranku.
45001027	Chaynallataqmi qarikunapas warmiwan manaña kaspa kalintapi purichkaq animal hina qaripuraña munapayanakunku hinaspam penqaypaq mana ruranakunata kikinkupura ruranakunku, chaynapim kikinkupa cuerponpi castigota chaskispanku ñakarinku mana allin rurasqankumanta.
45001028	Dios reqsiyta manaña munaptinkum mana valeq pensamientonkuman hinaspa mana ruranakunamanña kachaykurqa.
45001029	Chaymi tukuy huchataña ruranku, paykunaqa kachkan qollqellata kuyaqkunañam, pasaypaq pierdekuqkunañam hukpa imankunapas munapayaqkunañam, runa wañuchiqkunañam, liryanakuqkunañam, engañanakuqkunañam, mana allin piensaqkunañam, cuento qepikunañam,
45001030	runamasinpa contranpi rimaqkunañam, Diostapas cheqniqkunañam, runa tukuqkunañam, alabakuqkunañam, orgullosokunañam, mana allin rurayllapi piensaqkunañam hinaspa tayta-mamankutapas mana kasukuqkunañam.
45001031	Allin kaqkunatam mana entiendenkuchu, nisqankutam mana cumplinkuchu, mana kuyakuq kaspankum pitapas mana llakipayankuchu.
45001032	Diospa kamachisqanman hinam kayna ruraqkunaqa wañuy merecesqankuta yachakuchkaspankupas chaykunata ruranku hinaspataqmi wakin ruraqkunatapas “allinmi” ninku.
45002001	Manam imananchu pim kasqaykipas. Sichum wakinkunata penqachkanki imapas rurasqanmanta hinaspaqa kikikitam sentenciakuchkanki qampas paykuna hina huchallikusqaykirayku, chaynaqa manam imayna librakunayki kanchu.
45002002	Yachasqanchikpi hinam mana allin ruraqkunataqa Dios juzganqa cheqapwan.
45002003	Wakinkunata huchallikusqanmanta penqaspaykiqa qampas paykuna hinataqmi rurachkanki. Hinaspaqa ¿piensankichum Diospa juzgasqanmanta lluptiyta?
45002004	¿Icha despreciachkankichu Diospa hatu-hatun kuyakuynintawan paciencianta? ¿Icha manataqchu yachanki paypa kuyakuynillan wanakuyman pusasqaykita?
45002005	Rumi-sonqo kaspaykim wanakuyta mana munankichu, chaynapim kikillaykipuni piñakuyninta huñukuchkanki juicio punchawpi castigasqa kanaykipaq. Chay punchawpim Dios rikuykachikunqa imam kaqman hina juzgananpaq.
45002006	Diosmi sapakamaman imapas rurasqanchikman hina pagawasunchik.
45002007	kayna ruraqkunatam Diosqa wiña-wiñaypaq kawsachinqa: pacienciawan allin ruraqkunata, hanaq pachapi sumaqllaña kaqkuna munaqkunata hinaspa Diospa allinmi ninanta munaspanku wiñay kawsay suyaqkunata.
45002008	Aswanqa piñakuywanmi castiganqa kikillanpaq munaqkunatawan cheqap kaqkunata mana kasukuspa mana allinllapi puriqkunataqa.
45002009	Judio mana judiopas llapallanmi mana allin ruraqkunaqa ñakarispa llakipa intusqallan kanqaku, aswanraqmá judiokunaqa.
45002010	Llapallan allin ruraqkunamanmi ichaqa, puntata judiokunaman chaynataq mana judiokunamanpas Dios qonqa allin reqsisqa kaytawan sumaqllaña kawsakuyta hinaspam hawkallata kawsachinqa.
45002011	Diosqa manam pimanpas sayanmanchu.
45002012	Moisespa kamachikusqan leyman hinam castigasqa kanqaku chay leyta yachachkaspanku huchallikuqkunaqa. Leyta mana yachaspanku huchallikuqkunapas castigasqam kanqaku, aswanqa manam chay leyman hinachu.
45002013	¿Mayqantataq mana huchayoqpaqña Dios chaskinqa? Manam kamachikuyninkuna uyariqllatachu aswanqa kasukuqkunatam.
45002014	Diospa kamachikuyninkunata mana yachachkaspankupas wakin mana judio kaqkunam allinta ruranku concienciankupa nisqanta kasukuspanku. Kikillankupimiki leyqa kachkan.
45002015	Imapas rurasqankuwanmi qawachikunku sonqonkupiqa Diospa leynin qellqasqa kasqanta. Conciencian willaptintaqmi huchayoq otaq mana huchayoq kasqantapas pensamienton qawachin.
45002016	Chayman hinam sonqollankupi piensasqankuman hina Diospas Jesucristowan juzgachinqa juicio punchawpi llapa runakunapa sonqonpi pakasqa kaqta. Chaykunaqa kanqa willakusqay allin noticiaman hinam.
45002017	Qamqa: “Judiom kani” nispaykim Moisespa leyninman hapipakunki hinaspataqmi Diosnikimantapas alabakunki.
45002018	Yachankim Diospa munasqantaqa, leypa yachachisqan kaspaykim imapas allin kaqta “Kayqa allinmi” nispa chaskinki.
45002019	Qanmi piensanki: —Huchankuwan ñawsa hina kaqkunatawan tutayaypi hina puriqkunatam allinta pusachkani.
45002020	Mana yachaqkunatawan warmakunatapas allintam yachachichkani —nispa. Chaynataqa piensanki Diospa leyninpi cheqap kaqkunata yachasqaykiraykum.
45002021	Chaynaqa wakinkunata yachachichkaspaykiqa ¿imanasqamá manaqa kasukunkichu yachachisqaykitaqa? “Amam suwakunkichu” nichkaspaykiqa amachiki suwakuwaqchu.
45002022	“Warmiki kachkaptinqa amam hukwanqa kakunkichu” nichkaspaykiqa, amachiki chaytaqa rurawaqchu. Taytacha-mamachakunata cheqnichkaspaykiqa, amachiki chaykunapa templonmantaqa imatapas suwakuwaqchu.
45002023	Alabakunkim kamachikuykunamanta aswanqa Diostam qepanchakuchkanki chay kamachikuyninkunata mana kasukuspayki.
45002024	Allintam Bibliaqa nin: —Qamkunaraykum Diosta kaminku payta mana adoraqkuna —nispa.
45002025	Moisespa lliw kamachikuyninkunata kasukuptikiqa allinpunim qari kaynikipi señalachikusqayki. Hukllatapas mana kasuspam ichaqa yanqapaq señalachikurqankipas.
45002026	Pipas mana señalachikuchkaspan kamachikuykunata kasukuqqa ¿manachum señalasqakuna hinaña Diospa chaskisqan rikurirun?
45002027	Chaymi cuerponpi mana señalachikuchkaspan kamachikuykuna kasukuqqa, qam judiota juzgasunki kamachikuykunata yachachkaspa hinaspa señalasqa kachkaspa mana kasukusqaykirayku.
45002028	Hinaptinqa ¿pitaq cheqap judioqa? Manam hawa sonqolla judio kaqchu. ¿Mayqantaq cheqap señalakuyqa? Manam cuerpollanpi señalachikuqchu.
45002029	Aswanqa Diospa agradonpaq cheqap judioqa tukuy sonqonwan kaqmi, payqariki sonqonpi señalasqa hinam kachkan. Kamachikuykunatapas manam hawa sonqollachu kasukun, aswanqa tukuy sonqonwanmi. Chayna kawsaqtaqa manam runachu alaban aswanqa Diosmi.
45003001	Hinaptinqa ¿imapaqtaq valen judio kayqa? otaq ¿imapaqtaq allin señalachikuyqa?
45003002	Arí, allinpunim. Puntataqa judiokunamanmi Dios palabranta confiawarqaku.
45003003	Aswanqa wakinkuna mana confianza kaptinpas Diosqa confiakunapaqmi.
45003004	Arí, payqa confiakunapaqmi. Llapachallan runakuna llulla kaptinpas Diosqa cumplinpunim. Bibliam nin: Runakuna juzgasuspaykiqa mana chikanpas huchayoqtam tarisunki. Tukuy nisqayki cheqap kasqantam rimanqaku.
45003005	Huchasapa kasqanchikmi reqsichiwanchik Dios allin juzgaq kasqanta hinaptinqa ¿imanisuntaq? Dios castigawaspanchikqa ¿allintachu juzgawachkanchik? Rimachkaniqa wakin runakuna hinam.
45003006	Arí, Diosqa allintapunim juzgan. Mana chayna kaspaqa ¿imaynatamá llapallan runakunataqa juzganman?
45003007	Sichum ñoqa llullakuspa Diospa cheqap kaqninkunata reqsichiyman chaynapi Dios hatunchasqa kananpaq hinaptinqa ¿imanasqataq llullakusqaymantaqa Dios juzgaspa huchasapapaq hapiwan?
45003008	Mana huchasapapaq hapiwaptinqa llapallanchá ninmanku: —Mana allintayá rurasunchik Dios allin kasqan reqsichikunanpaq —nispa. “Chaynataqa Pablom yachachichkan” nispam wakinkuna yanqapuni ñoqamanta rimanku. Chayna hukmankuna yachachiqkunataqa Diosmi justiciata ruraspa castiganqa.
45003009	Chaynaqa judiokunataqa ¿wakinkunamanta mastachu Dios favorecewanchik? ¡Manapunim! Ña qawachisqayman hinam judiokunapas hinaspa mana judio kaqkunapas huchapa intusqallan kachkanchik.
45003010	Bibliam nin: Manam pipas allintaqa ruranñachu. Chullallapas manamriki ruranñachu.
45003011	Manam pipas entiendeqqa kanchu. Diosta maskaqqa manam kanchu.
45003012	Llapallankum pantay ñanta pasakunku. Lliwmi mana valeqña rikurirunku. Manam pipas allintaqa ruranñachu. Chullallapas manamriki ruranñachu.
45003013	Asnaq sepultura hinam rimasqankupas. Llullakuspam paykunaqa rimachkankupas. Siminkumantapas lloqsin culebrapa venenon hinam.
45003014	Qacha simiwanmi pitañapas ñakaykarin llumpaysuta.
45003015	Inocente runakunata wañuchiqmi apurawman rinku.
45003016	Mayman rispapas dañaspam purmachinku.
45003017	Manam yachankuchu hawkalla kawsayta.
45003018	Manam payqa haykapipas yuyarinchu Dios respetaytaqa.
45003019	Yachasqanchikpi hinam judiokunaman Dios kamachikuyninkunata qorqa, chaynaqa kasukuytam debenku. Chaynapim llapallan runakunapas mana ima niytapas atispanku huchayoq kasqankuta reqsikunqaku Dios juzgaptin.
45003020	Kamachikuykunaqa huchayoq kasqanchiktam reqsichiwanchik. Kamachikuykunalla kasukuq runaqa hina huchayoqllam karqa Diospa qayllanpiqa.
45003021	Kunanqariki Bibliapi willawasqanchikman hinam Dios reqsichiwanchik mana huchayoqpaqña chaskiwasqanchikta. Chayqa manataqmi kamachikuykunawanchu.
45003022	Jesucristoman iñikuptillanchikmi llapallan runakunataqa Dios mana huchayoqpaqña chaskiwanchik. Manam imananchu pim kasqanchikpas.
45003023	Llapallanchik huchallikuruspam Diospa suma-sumaq qayllanmanta karunchakurunchik.
45003024	Diosmi ichaqa mana imallapaq favorecewaspanchik mana huchayoqpaqña chaskiwanchik Cristo Jesus wañuspan librawaptillanchik.
45003025	Diosmi huchanchikkunarayku castigasqa kananchikmanta pampachawaspanchik Jesucristota churarqa wañuspa yawarnin chaqchusqanwan salvawananchikpaq, chaytaqa haypanchik iñispallam. Chaynatamá Dios qawachiwarqanchik justo kasqanta. Manaraq Jesucristo wañuchkaptinqa pacienciakuspam huchankumanta runakunata mana castigarqachu.
45003026	Kunanmi ichaqa huchanchikkunata pampachawaspanchik Jesusllaman iñikuqkunata mana huchayoqpaqña Dios chaskiwanchik. Chaynapim justo kasqanta yachanchik.
45003027	Hinaptinqa ¿yaqachum imamantapas runaqa alabakunman? ¡Manam! ¿Imanasqa? Kamachikuykunata kasukuspaqa alabakuqkum. Iñispalla salvakuspam ichaqa manaña imamanta alabakunapas kanchu.
45003028	Chaynapimá runakunataqa iñiptillanku mana huchayoqpaqña Dios chaskin. Chayqa manamá kamachikuykuna kasukusqankuraykuchu.
45003029	Diosqa ¿judiokunapa Diosnillanchu? ¿Manachu mana judio kaqkunapapas Diosnin? Arí, paykunapapas Diosninmi.
45003030	Diosqa chullallam. Chaymi pitapas iñikuptillan mana huchayoqpaqña chaskin señalasqa judio kaptin otaq mana señalasqa mana judio kaptinpas.
45003031	Chaynaqa iñispallanchik salvakuspaqa ¿mana valeqpaqñachu kamachikuykunata hapinchik? ¡Manapunim! Aswanqa valorninta reqsispam allinpaq hapinchik.
45004001	¿Imatataq tarirurqa ñawpaq abuelonchik Abrahamqa?
45004002	Imapas rurasqallanwan Abrahamta Dios chaskiptinqa alabakunmanchá karqa, ichaqa manach Diospa qayllanpichu.
45004003	Bibliapas paymantaqa kaynatam nin: —Diosman iñispallam Abrahamqa mana huchayoqpaqña chaskisqa karqa —nispa.
45004004	Llamkaqqa pagontam chaskin, manam regalota hinachu aswanqa llamkasqanmantam.
45004005	Pipas mana allin kaqta mana rurachkaspan Diosman iñikuptinqa mana huchayoqpaqñam chaskin. Iñiptillankum huchasapakunatapas Diosqa chaskin mana huchayoqpaqña.
45004006	Imatapas mana rurachkaptillanmi mana huchayoqpaqña Diosqa chaskin, runapa kusikusqanmantam
45004007	Davidpas nirqa: ¡Mayna kusisqam mana kasukusqanmanta Diospa pampachaykusqan runaqa! ¡Mayna kusisqam huchallankunapas Diospa pakaykullasqan runaqa!
45004008	¡Mayna kusisqam mana huchallikuqpaqña Señorpa hapisqan runaqa!
45004009	Hinaptinqa ¿chayna kusisqaqa kanku señalasqa judiokunallachu icha wakin mana señalasqakunapiwanchu? Ñam nirqaniña Abrahampas iñisqanraykulla mana huchayoqpaqña Diospa chaskisqan kasqanta.
45004010	¿Haykaptaq chayqa karqa? Abrahamtaqa chaskirqa ¿judio hina señalachikuptinchu icha ñawpaqtaraqchu? Payqa chaskisqa karqa manaraq señalachikuchkaspanmi.
45004011	Chaymantañam Abrahamqa señalachikurqa iñisqanrayku mana huchayoqpaqña Diospa chaskisqan kasqanta qawachikunanpaq. Chaynapimá Abrahamqa rikurirun mana señalachikuq llapallan iñikuqkunapapas taytan. Chayna iñikuptillankum paykunatapas mana huchayoqpaqña Diosqa chaskin.
45004012	Arí, Abrahamqa señalasqa judiokunapapas taytanmá, ichaqa pay hina iñiqkunallapam. Chaymi churinkuna hina iñiqkunaqa qatichkanku Abrahampa manaraq señalasqa kaspa iñisqanta.
45004013	Diosqa Abrahanmanmi mirayninkunamanwan prometirqa kay pachata herenciata hina chaskinankupaq. Ichaqa kay promesataqa qorqa manam kamachikuykunata kasukuptinchu aswanqa iñikuptillanmi mana huchayoqpaqña chaskirqa.
45004014	Kamachikuykunata kasukuqkunalla herenciata chaskiptinqa yanqapaqñach kanman iñikuyqa hinaptinqa Diospa promesanpas manach valenmanñachu.
45004015	Kamachikuykunaqa castigollatam apamun mana kasukuptinku. Manach pipas huchayoqchu kanman kamachikuykuna mana kaptinqa.
45004016	Chaymi iñiptillan promesatapas Diosqa Abrahanman qorqa regalota hina chaynapi llapallan mirayninkunapaqpas cheqaptapuni chay promesa kananpaq. Kaytaqa nichkani, manam kamachikuykuna kasukuqkunallapaq chay promesa kasqantachu, aswanqa Abraham hina llapallan iñiqkunapaqpas kasqantam. Chaynapim Abrahamqa rikurirun llapallanchikpa taytanchik hinaña.
45004017	Bibliapipas Diosmi kaynata nin: —Miraynikikunatam achka nacionman tikrasaq —nispa. Chaypi confiakuspam Abraham suyarqa. Diosqa wañuqkunatapas kawsarichinmi hinaspam riman imapas manaraq kaqkunamanta ña kachkanmanñapas hina.
45004018	“Churiyqa manam kanmanñachu” nichkaspapas Abrahamqa Diospa prometesqanpi confiakuspam churin kananta suyarqa. Chaynapim Diospa nisqanman hina Abraham achkallaña runakunapa abuelon karqa. Diosqa kaynatam nirqa: —Wakna mana yupay atinam kanqa miraynikikuna —nispa.
45004019	Abrahamqa yaqa pachak watayoqña kachkaspam mana churiyoq wañusqa hinaña karqa, chaynataqmi warmin Sarapas qolloqtaq karqa. Chayna kasqankuta yachachkaspapas Abrahanmi confiakurqa mana hukmanyaruspa.
45004020	Manapunim iskayrayarqachu, Diospa prometekusqanpi confiakuspam aswantaraq kallpanchakuspa Diosta yupaycharqa.
45004021	Chikantapas manam hukmanyarqachu hinaspam nikurqa: —Diosqa llumpay atiyniyoqmi chaymi prometekusqantaqa cumplinqa —nispa.
45004022	Chaymi Abrahamqa mana huchayoqpaqña chaskisqa karqa.
45004023	Chaynata Bibliapi nisqanman hinaqa manam Abrahamllatachu Diosqa chaskirqa
45004024	aswanqa ñoqanchiktawanmi. Señorninchik Jesus kawsarichiq Diosman iñikuptillanchikmi pay mana huchayoqpaqña chaskiwanchik.
45004025	Diospa munasqanman hinataqmi Jesuspas huchanchikkunarayku wañupuwaspanchik kawsarimurqa chaynapi mana huchayoq hina Diospa chaskisqan kananchikpaq.
45005001	Iñisqallanchikraykumá Dios mana huchayoqpaqña chaskiwaptinchik Señorninchik Jesucristopa rurasqanwan Dioswanqa allinña kachkanchik.
45005002	Jesucristoraykum Diospa favorninta haypaspa takyachkanchik. Hinaspataqmi kusikuchkanchik Diosman rikchakuq kancharichkaq suma-sumaq kananchikpaq confianzawan suyaspa.
45005003	Chayraykum ñakariykunawanpas kusikunchik chaykunawan Dios pacienciakuyta yachachiwaptinchik.
45005004	Pacienciakuptinchikñataqmi Dios allinpaq hapiwanchik, chayna kaspañataqmi confiakuspa suyanchik.
45005005	Diospi confiakuspanchikqa manataqmi hukmanyarunchikchu. Diosqa sonqonchikmanmi kuyakuyninwan huntaykurqa Chuya Espirituta qowaspanchik.
45005006	Salvakuyta mana atichkaptinchikmi Diospa munasqan tiempo chayamuptin huchasapakunapaq Cristo wañupuwarqanchik.
45005007	Sasatachá tarichwan pitapas runamasinpa rantinpi wañuqtaqa chay runamasin mana huchayoqña kachkaptinpas. Allin sonqo runapaqqa yaqachusmi huk kaqnin kallpanchakunman paypa rantinpi wañunanpaq.
45005008	Ichaqa Diosmi kuyawasqanchikta qawachiwarqanchik huchasaparaq kachkaptinchikpas Cristo wañupuwasqanchikwan.
45005009	Cristom yawarninta chaqchuspa wañurqa mana huchayoqpaqña Dios chaskiwananchikpaq. Chaymi Cristo salvawasun castigasqa kananchikmanta.
45005010	Diospa contranpi kachkaptinchikpas wañuspam Churin Jesus allinyanaykachiwarqanchik. Chaynaqa Dioswan allinyanakusqaña kachkaptinchikqa Cristo kawsachkaspaqa astawanraqmi salvaykuwasun.
45005011	Manataqmi chayllachu, aswanqa Diospim kusikusunchik Señorninchik Jesucristo paywan allinyaykachiwasqanchikmanta.
45005012	Huk runallawan kay pachapi huchallikuy qallariruptinmi chayrayku wañuypas rikurirurqa chaymi lliw runakuna huchallikuspanchik wañunchik.
45005013	Manaraq Moiseswan Dios kamachikuykunata qochkaptinqa ñam runakunaqa huchallikurqakuña ichaqa manam reqsikurqakuchu huchankuta.
45005014	Chaywanpas Adanmantam Moiseskama llapallanku huchallikuspa wañurqaku mana kasukuq Adan hina mana huchallikuchkaspankupas. Adanpa rurasqantayá comparasun Cristopa rurasqanwan.
45005015	Diospa qowasqanchikqa manam Adanpa huchallikusqan hinachu. Huk runa huchallikuruptillanmi llapallanña wañurqaku aswanqa sapallan Jesucristopa rurasqanwanmi Dios llumpa-llumpayta favorecewaspanchik salvaykuwanchik.
45005016	Adanpa huchallikusqanqa manam Diospa qowasqanchik hinachu. Adan huk kutillata huchallikuruptinmi llapallan runakuna castigopaqña karqanchik. Aswanqa achka kutipi huchallikuchkaptinchikpas Diosmi mana imaraykulla mana huchayoqpaqña chaskiwanchik.
45005017	Huk runa huchallikusqallanmantam llapallan runakunapi wañuy munaychakurqa. Chaynaqa sapallan Jesucristopa rurasqanwanqa mayna razonwanraqmi Diospa chaskisqankunaqa vidankupi munaychakunqa. Paykunaqariki Diospa llumpa-llumpay favorecesqan kaqkunam hinaspa payllapaqña kanankupaq chaskisqakunam
45005018	Chaynaqa, imaynam huk runapa chullalla huchallikusqanwan lliw runakuna castigopaqña karqanchik, chaynapunim Jesucristopa chullalla allin rurasqallanwantaq Diosqa mayqan runatapas mana huchayoqpaqña chaskin wiñay kawsananpaq.
45005019	Chaynamá chullalla runapa mana kasukusqanwan achkallaña runakuna huchasapa rikurirurqaku, chullalla runapa kasukusqanwantaqmi achkallaña runakunaqa mana huchayoqña rikurinqaku.
45005020	Huchanchikkuna achkallaña kasqan reqsichiwananchikpaqmi Diosqa kamachikuykunata qorqa. Chaymi aswanraq huchanchikkunata reqsikuspa aswan allintaraq yachanchik Diospa favorecewasqanchikta.
45005021	Runakunapi munaychakuspanmi huchaqa wañuyman aparqa, chaynallataqmi Diospa favorninpas munaychakun runakunaqa wiñaypaqña kawsanankupaq. Chaytaqa tarinchik Señorninchik Jesucristopa rurasqallanwanmi mana huchayoqpaqña Dios chaskiwaptillanchik.
45006001	¿Imanisuntaq? —¿Aswanraqchum huchallikusunchik aswan-aswanraq Dios favorecewananchikpaq?
45006002	¡Manapunim! Wañukuq hinañam huchanchikkunataqa saqerunchik, hinachkaspaqa ¿imaynamá huchallikusparaqqa kawsasun?
45006003	Kaytaqa yachankichikpunim: Bautizakurqanchikqa Cristo Jesuswan hukllaña kananchikpaqmi, chaynapim bautizakuykuspa ñoqanchik paywan kuska wañurqanchik.
45006004	Bautizakuspanchikmá ñawpaq mana allin vidanchikta pamparqanchik Cristopa pampakusqanta hina chaymi paywan wañusqa hina karqanchik. Imaynam Dios Tayta hatu-hatun atiyninwan Cristota kawsarichirqa, chaynam ñoqanchiktapas kawsarichiwarqanchik allin vidapiña purinanchikpaq.
45006005	Cristo hina wañuspanchikmi payman hukllawakurqanchik hinaptinqa paypa kawsarimusqanta hinam ñoqanchikpas kawsarisunchik.
45006006	Kaytapas yachanchikmi: Ñawpa vidanchikqa Cristowan kuskam chakatasqa karqa hucha sonqonchikta Dios chinkachinanpaq chaynapi huchallikuyta patronta hina amaña kasukunanchikpaq.
45006007	Pipas wañukuspaqa huchapa kamachikusqanmantam librakurunña.
45006008	Cristowan kuska wañuspaqa paywan kuskataq kawsananchikpaqmi confiakuchkanchik.
45006009	Yachanchikmi kaytapas: Cristo kawsarimuspanqa huktawanqa manañam wañunmanñachu. Manapunim paypiqa wañuyqa munaychakunmanñachu.
45006010	Cristoqa huk kutillatam huchanchikkunamanta wañurqa kawsariramuspanñataqmi Diosllapaqña kawsachkan.
45006011	Chaynaqa amaña huchallikunaykichikpaqyá wañusqa hinaña kaychik. Señorninchik Cristo Jesusman hapipakuspayá Diosllapaqña kawsasqaykichikpaq hapikuychik.
45006012	Cuerpoykichikqa tukuruqllam, chaynaqa amayá kasuychikchu mana allinlla ruray munasqantaqa chaynapi cuerpoykichikpi hucha amaña munaychakunanpaq.
45006013	Amayá qokuychikchu mana allinta ruraspa huchallikuymanqa, aswanqa Diosmanyá qokuychik wañusqamanta kawsarimuq hina chaynapi imatapas allinta ruranaykichikpaq.
45006014	¡Amayá qamkunapiqa huchaqa munaychakuchunchu! Manam kamachikuykunaman hinañachu kawsachkankichik aswanqa Diospa favorninman hinañam.
45006015	Hinaptinqa kamachikuykunaman hina manaña kawsaspa Diospa favorninpiña kawsaspaqa ¿huchallikusunchu? ¡Manapunim!
45006016	Yachasqaykichik hinam huk runa sirviente kananpaq patronninman entregakuspaqa kasukunan. Chaynam qamkunapas imatapas kasukuspaykichikqa chaypa sirvienten kankichik. Huchallikuptikim chay servisqayki patron wañuyman apasuchkanki. Patronta hina Diosta kasukuspaykim ichaqa allin ñanpi purichkanki.
45006017	Ichaqa ¡Diosmanyá gracias kachun! Ñawpaqtaqa huchallikuspa mana allinta servichkaspaykichikpas cheqap yachachikuyninkunata chaskispam tukuy sonqoykichikwanña kasukuchkankichik.
45006018	Chaymi huchapa munaychakusqanmanta librakuruspaykichikqa imatapas allinta ruranaykichikpaqña entregakurqankichik.
45006019	Runapa vidanwan rikchanachispam yachachichkaykichik, mana chayqa manach entiendewaqchikchu. Imaynam ñawpaqta qanrakuspa mana allinllapi purinaykichikpaq cuerpoykichikta entregarqankichik, chaynayá kunanpas cuerpoykichikta entregaychik allintaña ruraspa Diosllapaqña kawsanaykichikpaq.
45006020	Qamkunapi hucharaq munaychakuptinqa librem karqankichik allin ruraykuna ruraymanta.
45006021	Huchapa munaychakusqan vidaykichikqa manam allinnikichikpaqchu karqa. Chayqa wañuyllamanmi apakun. Kunanqa chay vidaykichikmantam penqakuchkankichik.
45006022	Huchamanta librakuruspam Diospa sirvientenña rikurirunkichik. Diosllapaqña kawsaspaqa wiñaypaqñam kawsachkankichik.
45006023	Huchallikuypa pagonqa wañuymi. Diospa qowasqanchikmi ichaqa Señorninchik Cristo Jesuswan kuska wiñaypaq kawsakuy.
45007001	Wawqe-panillaykuna, qamkunaqa allintam kamachikuykunamanta yachankichik, yachasqaykichikman hinaqa huk runaqa kawsanankamallam kamachikuykunataqa kasukun.
45007002	Huk casada warmipas qosan kawsaptinqa leypa kamachikuyninman hinam payta mana saqenmanchu. Qosan wañukuptinmi ichaqa chay leytaqa manaña kasunanchu.
45007003	Qosan kawsachkaptinraq huk runawan tupakuruspaqa huchallikuchkanmi. Qosan wañukuptinmi ichaqa chay casada kasqan leymanta libreña rikurirun, hukwan yapakuspapas manañam huchallikunchu.
45007004	Chaynamá wawqe-panillaykuna, Cristopa cuerponpi wañusqa hinaña kachkaspaqa leytaqa manañam kasunanchikchu. Hukpa makinmanñam pasarunchik Diospa kawsarichisqan Cristopaña kananchikpaq hinaspa Diosllataña servinanchikpaq.
45007005	Runapa munasqallanman hina kawsaspaqa kamachikuykunata yachaspam huchallikuyta aswanraq munarqanchik. Chaynapim wañuyllapaq karqanchik.
45007006	Kunanmi ichaqa libreña kachkanchik munaychakuwaqninchik kamachikuykunamanta wañusqa hinaña kaspanchik. Mosoqña kaspanchikmi Diosta servisun Chuya Espirituman hina, manam ñawpaq qellqasqa kamachikuykunaman hinañachu.
45007007	Hinaptinqa ¿imanisuntaq? ¿Huchachum leyqa? ¡Manapunim! Ley mana kaptinqa manachá yachaymanchu karqa imam huchallikuy kasqanta. Manachá yachaymanchu karqa runapa imanpas munapayayqa hucha kasqanta: “Amam munapayankichu” nispa ley mana niptinqa.
45007008	Huchallikuymi kamachikuykuna kasqanrayku millay munapayaykunata sonqoypi hatarirachin. Kamachikuykuna mana kaptinqa huchaqa wañusqa hinam karqa.
45007009	Ñawpaqtaqa kawsarqani manam leyman hinachu. Kamachikuykuna rikuriramuptinmi ichaqa hucha kawsarirurqa chaymi huchayoq kasqayta yachakuruspay wañuypaqña kasqayta yacharqani.
45007010	Chaynamá allin kawsanaypaq pusawaqniy kamachikuyqa wañuyman pusawasqanta musyakuruni.
45007011	Huchallikuymi kamachikuy kasqanrayku engañawarqa hinaspam wañuyman apawarqa.
45007012	Chaywanpas leyqa Diospa qosqan kaspam allinpuni. Sapa kamachikuyqa Diosmanta kasqanraykum allinpuni kasukunanchikpaq.
45007013	Hinaptinqa ¿chayna allin kamachikuychum wañuyman aparuwan? ¡Manapunim! Huchallikuymi chay allin kaqwanraq wañuymanqa aparuwan hinaptinmi imam hucha kasqanta yacharuni. Chaynapim kamachikuykunaqa yachachiwanchik huchallikuyqa llumpay mana allin kasqanta.
45007014	Yachasqanchik hinam kamachikuykunaqa Diosmanta. Ñoqam ichaqa runalla kaspay lliw runakuna hina huchapa munaychakusqan kani.
45007015	Kikiypunim mana entiendekunichu. ¡Imachá kay pasawanpas! Imapas allin kaqtam rurayta munani ichaqa manam atinichu. Cheqnisqay mana ruray munasqaytaraqmi rurani.
45007016	Mana munasqayta ruraspaymi nini: “Kamachikuykunaqa allinmi” nispay.
45007017	Chaynaqa manam ñoqañachu mana allintaqa rurani aswanqa ñoqapi kaq hucham rurachiwan.
45007018	Allin rurayta munaspaypas manam atinichu chaymi yachani allin rurayqa sonqoypi mana kasqanta.
45007019	Allintaqa manam ruranichu munaspaypas aswanqa mana munachkaspaypas mana allinllatam rurani.
45007020	Chaynaqa mana munasqayta ruraspayqa, manam ñoqachu rurani aswanqa ñoqapi kaq hucham rurachiwan.
45007021	Chaynaqa allin rurayta munaptiypas mana allinllamá ñoqapi kachkan.
45007022	Diospa leyninmantam kusikuni sonqoymantapuni.
45007023	Ichaqa musyakunitaqmi allin munasqaypa contranpi imapas peleasqanta, arí, chayqa presocharuwaspan huchaman pusawaqniymi.
45007024	¡Imapiñataq rikukuni! Kay wañuyman apaqniy aychaymantaqa ¿pitaq libraykuwanqa?
45007025	Diosllanchikmi Señorninchik Jesucristowan libraykuwan. ¡Paymanyá gracias kachun! Kikillaymantaqa kaynam kani: Diospa kamachikuyninkunatam kasukuyta munani ichaqa runa kaspaymi huchata servini.
45008001	Kunanqa Cristo Jesusman hukllawakuqkunataqa Diosqa manam condenanchu.
45008002	Jesucristorayku kawsachiwaqniy Espiritu kamachiwaspam libraykuwan huchallikuspay wañunaypaq kamachikuymanta.
45008003	Diosmi rurarun Moisespa kamachikuyninkunapa mana ruray atisqanta. Kamachikuykunata kasukuspaqa manam imayna salvakuyta atirqanchikchu aychallapiraq kasqanchikrayku. Diosmi ichaqa Churinta kachamurqa huchanchikrayku wañunanpaq. Cristom runayarqa huchasapa kachkaptinchikpas ñoqanchik hina kananpaq chaymi Jesuspa cuerponpi Dios castigarqa huchata.
45008004	Chaynatam rurarqa kamachikuykunaman hinaña kawsananchikpaq. Manañam kawsachkanchikqa aychanchikman hinallañachu aswanqa Espiritupa munasqanman hinañam.
45008005	Arí, aychaman hina kawsaqkunaqa aychaman hinallam imamantapas piensanku. Chuya Espirituman hina kawsaqkunam ichaqa paypa munasqanman hina imatapas piensanku.
45008006	Aychaman hinalla piensaqkunaqa wañunqakum. Chuya Espirituman hina piensaqkunam ichaqa hawkalla kawsakunqaku.
45008007	Aychaman hina piensaqqa Diospa enemigonmi. Paykunaqa manam Diospa leynin kasukuyta munankuchu nitaq atinkuchu.
45008008	Chaynamá aychaman hinalla kawsaqkunaqa Dios agradayta mana atinkuchu.
45008009	Qamkunam ichaqa Diospa Espiritun qamkunapi kasqanrayku aychapa munasqanta qepanchakuspa Chuya Espirituman hinaña kawsachkankichik. Cristopa kachamusqan Chuya Espiritu huk runapi mana kaptinqa, payqa manam Cristopachu.
45008010	Sonqoykichikpi Cristo kaptinqa cuerpoykichikqa hucharaykum wañusqa hina kachkan, espirituykichikmi ichaqa kawsachkan Dios allinpaqña chaskisuptikichik.
45008011	Diosmi Jesucristota kawsarichimurqa. Paypa Espiritun qamkunapi kawsaptinqa wañuq cuerpoykichiktam Dios kawsarichinqa hina chay Espiritunwan.
45008012	Chaynamá wawqe-panillaykuna, deberninchikqa manam aychaman hinalla kawsaychu.
45008013	Aychaman hinalla kawsaspaykichikqa wañunkichikpunim, Chuya Espiritupa yanapakuyninwanqa mana allin rurasqaykichikta chinkachispam kawsankichikpuni.
45008014	Diospa Espiritunpa pusasqankunaqa llapallanmi Diospa churin.
45008015	Chuya Espiritutaqa chaskirqankichik manam sirvientekuna hina manchakuqllaña kanaykichikpaqchu aswanqa Diospa churinña kanaykichikpaqmi chaymi Diosta ninchik: “Taytalláy” nispa.
45008016	Hina Chuya Espiritutaqmi sonqonchikpi willawaspanchik Diospa churinña kasqanchikta yachachiwanchik.
45008017	Churinña rikurirusqanchikraykum prometekusqan herenciata Diosqa Jesucristomanwan kuska qowasunchik. Cristo hina ñakarispaqa paywan kuskataqmi hatunchasqa kasunchik.
45008018	Yachasqayman hinaqa, kunan ñakarisqanchiktaqa manam imawanpas tupachichwanchu Diospa sumaqllaña kaynin qawachiwananchikmanqa.
45008019	Diospa tukuy ima unanchasqankunapas sinchillataña munaspankum suyachkanku churinkunata Dios reqsichinanta.
45008020	Lliw unanchasqakunapas mana valeqñam rikurirurqa, chaynaqa karqa manam kikillanmantachu, Diosmi chaynapaq munarqa confianzawan suyanankupaq.
45008021	Lliw imapas unanchasqakunaqa tukuruqllam, ichaqa suyachkanmi Dios librananta. Churinkunata Dios hatunchaspan libraptinmi tukuy imapas paykunawan kuska librakunqa.
45008022	Yachasqanchikpi hinam kunankama Diospa tukuy ima unanchasqankuna ñakarichkan waqachkaq hina hinaspa wachakuywan ñakarichkaq warmi hina.
45008023	Aswanqa ñoqanchikpas chaynatam ñakarichkanchik. Ichaqa ñam chaskirunchikña Chuya Espirituta. Kunanqa waqaspam suyachkanchik Diospa churichakuykuwananchik punchawta, chay punchawpim cuerponchikta libraykunqa.
45008024	Confianzawan suyaptinchikmi Dios salvawanchik. Confiakuspaqa suyachkanchik mana rikusqanchikta chaskinanchikpaqmi. Chaynaqa ¿imapaqmá suyachwan makinchikpiña suyasqanchik kachkaptinqa?
45008025	Suyasqanchikta manaraq qawachkaspaqa pacienciakuspam confianzawan suyananchik.
45008026	Pisi confianzayoq kaptinchikmi Chuya Espiritu yanapawanchik. Manam imayna mañakuytapas yachanchikchu, ichaqa Chuya Espiritum Diosta mañapuwanchik runapa mana atinan rimaykunawan.
45008027	Llapa runakunapa sonqon reqsiq Diosmi yachanpuni Chuya Espiritupa imam nisqanta. Payqa Diospa munasqanman hinam llapallan iñiqkunapaq mañapun.
45008028	Munasqanman hinam Diosqa qayaykuwarqanchik. Chaymi yachanchik imaña pasawaptinchikpas kuyaqninkunataqa Dios yanapawasqanchikta.
45008029	Diosqa ñawpaqmantapuni reqsiwaspanchikmi ñawpaqmantaraq tantearqa Churin Cristo hina kananchikta chaynapi Cristo llapallanchikpa piwi wawqenchik kananpaq.
45008030	Ñawpaqmantaraq tanteaspantaqmi qayaykuwarqanchik. Qayaykuwaspanchikñataqmi mana huchayoqpaqña chaskiykuwanchik chaynata chaskiykuwaspanchikñataqmi hatunchawarqanchik.
45008031	Chaynaqa ¿ima nisunchiktaq? Dios allinninchikpi kaptinqa ¿pitaq imanawachwanpas?
45008032	Llapallanchikpa rantinchikpi Churin wañupuwananchiktapas Diosqa manam harkakurqachu, aswanraqmi paytaqa wañunanpaq entregaykurqa. Hinaspaqa ¿manachum paymanwan kuska tukuy imakunatapas qowasunchik?
45008033	Dios mana huchayoqpaqña chaskiwaspanchik akllaykuwachkaptinchikqa ¿pitaq imatapas niwaspanchik contranchikpi sayarinman?
45008034	Manam pipas condenawachwanchu. Cristom wañupuwarqanchik hinaspam Diospa alleq lawninpi tiyachkan chaypim ñoqanchikpaq mañapuwachkanchik.
45008035	Manam pipas Cristopa kuyawasqanchikmantaqa rakiwachwanchu. Makinpim kachkanchik ñakarispapas, llakipa intusqanña kaspapas, ñakarichinapaq qatikachasqaña kaspapas, mana pachayoqña kaspapas, wañuy patanpiña kaspapas chaynataq wañukuspapas.
45008036	Bibliapipas kayna qellqasqam kachkan: Diosnilláy, tukuy punchawmi qamrayku wañuypa patanpi kachkaniku. Wañuchinankupaq apasqanku ovejakunata hinam qawawanku.
45008037	Aswanqa Cristo kuyawaspanchik yanapawaptinchikmi lliw sasachakuykunata pasaypaqña vencerunchik.
45008038	Chayraykum yachani: Wañuptinchikpas, kawsaptinchikpas manam imapas Diospa kuyakuyninmantaqa rakiwachwanchu nitaq angelkunapas nitaq munaychakuqkunapas nitaq kunan kaqpas nitaq hamuq kaqpas nitaq mana rikusqanchik atiyniyoqkunapas.
45008039	Puyupa altonkunapi kaqkunapas, uku-ukupi kaqkunapas chaynataq Diospa tukuy ima unanchasqankunapas manam rakiwachwanchu paypa kuyawasqanchikmantaqa. Chaytam reqsichiwarqanchik Señorninchik Jesucristowan.
45009001	Mana llullakuspaymi cheqaptapuni Cristopa qayllanpi kayta nisqaykichik. Chuya Espiritu ñoqawan kaptinmi concienciaywan nisqaykichik.
45009002	Sonqoypas nanarisqam llumpa-llumpay llakisqa kachkani
45009003	castaykuna imaynam kasqanta qawaspay. Cristomantapas rakikuruymanmi condenasqa kanaypaq sichu chay rurasqaywan judiomasiykuna lliw salvakuptinkuqa.
45009004	Paykunaqa Diospa churichakuykusqan Israelpa mirayninkunam. Diosmi hatu-hatun sumaq kayninta paykunaman qawachirqa hinaspam contratokunata paykunawan rurarqa. Kamachikuyninkunata qospanmi imaynam yupaychanankupaq yachachirqa promesankunata qospan.
45009005	Paykunaqa ñawpa abueloykupa mirayninmi, castaykumantataqmi Cristopas runa kayninman hinaqa nacemurqa. Payqa tukuy imapi munaychakuq Diosmi hinaspaqa ¡wiña-wiñaypaqyá yupaychasqa kachun! Amén.
45009006	Ama piensaychikchu Diospa promesankuna mana cumplikusqantaqa. Manam Israelpa llapallan mirayninkunachu Diospa akllasqankunaqa kachkan.
45009007	Manataqmi Abrahampa llapallan mirayninkunachu Diospa churinqa. Chaymi Dios nirqa: —Cheqap castaykikunawan sutichasqaqa kanqa Isaacllamantam —nispa.
45009008	Chaynaqa manam imananchu pipa miraynin kaypas Diospa churin kanapaqqa. Aswanqa Diospa promesanman hina naceqkunallam Abrahampa cheqap mirayninkuna hinaqa kanku.
45009009	Kaynatamá Abrahanman Dios prometerqa: —Watamanmi Kunan hinatapuni kutimusaq hinaptinmi warmiki Sarapas wawayoqña kanqa —nispa.
45009010	Chaynataqmi abuelonchik Isaacpa warmin Rebecapas paypata wiksayakurqa mellizota.
45009011	Chaymi paykuna manaraq nacespa allinta otaq mana allintapas rurachkaptinku
45009012	Rebecata Dios nirqa: —Puntata nacemuqmi sullkanta servinqa —nispa.
45009013	Bibliam nin: —Jacobtam kuyarqani Esautañataqmi cheqnirqani —nispa. Chaynapimá Diosqa runakunapa imam rurasqantapas mana qawaspan munasqanman hina akllaykun.
45009014	¿Imanisuntaq kaykunamanta? ¿Diosqa mana allintachum rurachkan? ¡Manapunim!
45009015	Moisesmanpas kaynatam nirqa: “Kuyapayasaqmi kuyapayay munasqayta hinaspam llakipayasaqtaq llakipayay munasqayta —nispa.
45009016	Chaynaqa runakunataqa Diosqa kuyapayaspallam akllan, manam munaptillankuchu nitaq kallpanchakuptillankuchu.
45009017	Bibliapipas Diosmi Rey Faraonta nirqa kaynata: —Qamtaqa hatarichirqayki qamnintakama atiyniyta runakunaman qawachinaypaqmi chaynapi sutiy lliw kay pachapi willakusqa kananpaq —nispa.
45009018	Chaynamá Diosqa munarispaqa pitapas kuyapayarin. Chaynataqmi munarispaqa pipa sonqontapas rumiyaykachin.
45009019	Chayna kaptinqa niwankichá: —Tukuy ima rurasqanchikkuna Diospa munasqallan kaptinqa ¿imanasqataq huchasapapaq hapiwanchik? —nispa.
45009020	Ichaqa ¿pimá qamqa kanki Dioswan churanakunaykipaqqa? Yaqachum llinkamanta rurasqa manka ruraqninta ninman: —¿Imanasqataq kaynata ruraruwanki? —nispa.
45009021	Manka ruraqqa imam munasqantam ruran llinkamantaqa. Munarispaqa kuyayllapaq mankatam ruranman, hina chay llinkallamantam ruranmantaq llutapu mankatapas.
45009022	Chaynaqa Dioswanqa manam churanakunachu. Payqa reqsichiytam munarqa piñakuyninta hinaspa atiyninta. Chaywanpas ñutupanapaq manka hina castigopaqña kachkaptinpas pacienciaykuspam aguantachkanraq.
45009023	Chaynataqmi kuyayllapaq mankamanta hina ñoqanchikmantapas kuyapayarikurqa llumpay hatun sumaqllaña kayninta reqsichikunanpaq. Ñawpaqmantapunim preparawachkanchik payman rikchakuqña sumaqllaña kananchikpaq.
45009024	Chaynatamá Dios qayaykuwarqanchik wakinninchikta judiokunamanta wakinninchiktañataq mana judio kaqkunamanta.
45009025	Oseaspas Diospa nisqantam kaynata qellqarqa: Mana runaykunañachu kankichik nisqaykunatam kunanqa: “Runaykunañam kankichik” nisaq. Ñawpaq mana kuyasqaykunatam “Kuyasqaykunañam kankichik” nisaq.
45009026	Hina chaypitaqmi nichkan: Maypim nisurqankichik: “Qamkunaqa manam runaykunachu kankichik” nispa. Chaypim nisunkichik: “Qamkunaqa kawsachkaq Diospa churinñam kankichik” nispa.
45009027	Isaiaspas Israelpa miraynin judiokunamantam nirqa: Lamar qochapi aqo hinaña kaspapas Israelpa castankunaqa salvakunqa wakillanmi.
45009028	Señorqa prontom nisqanta cumplinqapuni kay pachapi llapallan kaqkunawan, nispa.
45009029	Ñawpaqtaraqmi Isaias nirqa: Llapallan Kamachiq Señor Dios mana saqeykuwaptinchikqa otaq ñoqanchikmanta as mirayllatapas mana puchuykachiptinqa kunallanmi Sodoma llaqta hina kachkachwanchik karqa. Chaynallataqmi Gomorra llaqtamanña rikchakuchwanchik karqa.
45009030	Chaynamá mana judio kaqkunapas iñisqankurayku mana huchayoq hinaña Diospa chaskisqan rikurirunku ñawpaqtaqa mana maskachkaspankupas.
45009031	Judiokunam ichaqa kamachikuykunata kasukuyta munarqaku mana huchayoq hina Diospa chaskisqan kanankupaq, aswanqa manam atirqakuchu.
45009032	¿Imanasqamá manaqa atirqakuchu? Paykunaqa Diosman mana confiakuspankum agradayta munarqaku rurasqallankuwan. Mana confiakuyta munaspankum rumipi haytakuchkaq hina urmaykurqaku.
45009033	Bibliapipas nichkanmi kaynata: Ñoqam Sion Moqopi churani mitkana rumita. Ñoqam Sion Moqopi churani urmachikuq hatun rumita. Manam hukmanyanqachu pipas chay rumipi confiakuqqa.
45010001	Wawqe-panillaykuna, tukuy sonqoywanmi Diosninchikta mañakuchkani judiokuna salvakunankupaq.
45010002	Reqsisqayman hinam paykunaqa tukuy sonqowan Dios serviyta munanku, aswanqa manam imaynam agradayta yachankuchu.
45010003	Manataqmá yachankuchu imaynanpim runataqa mana huchayoqpaqña Dios chaskisqantapas hinaspam kikinkupa rurasqankunallawan Diospa chaskisqan kayta munarqaku, chaynapim Diospa munasqanta mana kasukurqakuchu.
45010004	Cristo hamuspanmi kamachikuykunaman hapipakusqanchikta chinkarachirqa chaynapi payman llapallan hapipakuqkunaqa mana huchayoqpaqña Diospa chaskisqan kananchikpaq.
45010005	Kamachikuykunata kasukuspa mana huchayoqpaq Diospa chaskisqan kananchikmantaqa Moisespas ñam nirqaña kaynata: —Pipas lliw kamachikuykunata cumpliqqa chayraykum kawsanqa —nispa.
45010006	Aswanqa iñikuspallanchik, mana huchayoqpaqña Diospa chaskisqan kananchikmantaqa kaynatam nin: —Ama piensaychu sonqoykipi: “¿Pitaq hanaq pachaman rinqa Cristota uraykachimunanpaq?” nispa.
45010007	Amataq niychu: “¿Pitaq uku-uku pozoman rinqa Cristota wañusqakunamanta kawsarichimunanpaq?” nispapas.
45010008	Moisesmi nin: —Diospa palabranqa cumplinaykipaqmi kachkan hichpallaykipiña, simillaykipiña hinaspa sonqollaykipiña —nispa. Chaytamá willakuniku: “Jesucristoman iñikuychik” nispa.
45010009	Jesusqa Señor kasqanta willakuspaykiqa chaynataq payta Dios kawsarichimusqanta tukuy sonqoykiwan creespaykiqa salvasqam kanki.
45010010	Sonqonchikwan creeptinchikmi mana huchayoqpaqña Dios chaskiwanchik hinaspam Jesucristomanta willakuptinchik salvawanchik.
45010011	Bibliam nin: —Manam hukmanyanqachu pipas paypi confiakuqqa —nispa.
45010012	Chaynaqa judiokunaqa mana judio kaqkunawan iguallam kanku. Señorninchikqa lliwchanchikpaqmi chullalla. Payqa chaninninpim qowanchik llapallan mañakuqkunaman.
45010013	Chaynaqa: “Señorlláy” nispa mañakuqtam payqa salvaykunqa.
45010014	¿Imaynatamá mañakunqaku payman mana iñichkaspankuqa? ¿Imaynataqmá iñinqaku paymanta mana uyarichkaspankuqa? ¿Imaynataq uyarinqaku pipas paykunaman mana willachkaptinqa?
45010015	¿Imaynatataq willakunqaku mana pipas kachachkaptinqa? Bibliam nin: —¡Ima sumaqmi allin noticia willakuqkunapa chayamusqanqa! —nispa.
45010016	Aswanqa manam llapallankuchu allin noticiataqa kasukunku. Isaiasmi nirqa: —Señorlláy, willakusqaykutaqa ¿pitaq creerqa? —nispa.
45010017	Chaynaqa Jesucristomantam willakunapuni chayta uyarispanku iñikunankupaq.
45010018	Aswanqa tapukunim: ¿Manachu llapallanku uyarirqaku? ¡Paykunaqa uyarirqakupunim! Bibliam nin: Voznillanmi lliw mundopa hawankama mastakurun. Palabranmi kay pachapa cantonkama chayaykurun.
45010019	Nikunitaqmi: ¿Manachum judiokunaqa yacharqaku? Ñawpaqmantaraqmi Moiseswan Dios kaynata rimachirqa: Mana valeq huklaw runakunawanmi sientirachisqaykichik. Mana umayoq runakunawanmi piñarachisqaykichik.
45010020	Isaiaspas mana manchakuspanmi Diospa nisqanta nirqa kaynata: Mana maskaqniykunam ñoqata tariwarqa. Mana imapas mañakuqniykunam asuykamuwarqa.
45010021	Isaiasqa Israelpa mirayninkunamantapas kaynatam nirqa: —Tukuy punchawmi makiyta haywarayarqani mana kasukuq kutipawaqniy runakunaman —nispa.
45011001	Chaynaqa ¿Israelpa castantaqa Diosqa cheqnipakurunchu? ¡Manapunim! Ñoqapas kani Israelpa castanmi Abrahampa miraynin Benjaminpa ayllunmanta kaq.
45011002	Diosqa manam qepanchakunqachu ñawpaqmantapuni akllasqan runankunataqa. Yachasqaykichikman hinam Bibliapi willawanchik imaynam Diosta Elias mañakuspan Israelpa contranpi rimasqanta, paymi nirqa:
45011003	—Señorlláy, qanmanta willakuqkunatam wañurachinku hinaspam tuñirachinkutaq altarnikitapas chaymi sapallayña qeparuni aswanqa ñoqatapas wañurachiwaytam munachkanku —nispa.
45011004	Chaymi Diosñataq nirqa: —Qanchis waranqa runakunatam puchuchikurqani, paykunaqa manam qonqorakurqakuchu Baal sutiyoq taytachamanqa —nispa.
45011005	Kunanpas kachkanraqmi favorecespan Diospa akllasqan wakin judiokuna.
45011006	Chaynaqa favorecewaspallanchikmi imapas rurasqanchikta mana qawaspa Diosqa akllaykuwanchik. Mana chayqa favorecewasqanchikqa manachá favorñachu kanman.
45011007	Chaynam Israelpa mirayninkunaqa munasqankuta mana hayparqakuchu. Diospa akllasqankunam ichaqa paypa chaskisqanña rikurirunku. Wakinpa sonqonñataqmi rumi hina rikurirun
45011008	Bibliapa nisqanman hina: —Diosmi sonqonkuta rurarun mana sientiqta chaynapi qawakuchkaspapas mana rikukunankupaq hinaspa uyarichkaspapas mana entiendenankupaq. Chaynamá kunankamapas kachkanku —nispa.
45011009	Davidpas kaynatam nirqa: Convido rurasqankupas trampa hinayá rikuriruchun. Convido rurasqankupas toqlla hinayá rikuriruchun. Urmaykunankupaqyá chaynaqa rikuriruchun. Castigachikunankupaqyá chaynaqa rikuriruchun.
45011010	Paykunapa ñawintayá tutayarachiy. Tukuy tiempoyá wasankutapas kurkurayachiy.
45011011	Chaynaqa ¿urmaykuspankuqa pasaypaqñachu judiokunaqa Diosmanta karunchakurun? ¡Manapunim! Aswanqa paykuna mana kasukuptinkupas mana judio kaqkunam kunanqa salvakunmankuña, chaynapi judiokunapas envidiakuspanku aswan-aswan maskanankupaq.
45011012	Chaynaqa judiokunapa pantayman wichiykusqanku llapa runakunapa allinninpaq kachkaptinqa hinaspa pierderusqanku mana judiokunapa allinninpaq kachkaptinqa ¡mayna allinraq kanman huntallaña judiokuna Diosman kutirikuptinkuqa!
45011013	Ichaqa mana judio kaqkuna, kaytam nikichik: Diosqa akllaykuwarqa apostolnin kaspay qamkunaman willakunaypaqmi chaymi tukuy sonqoywan rurachkani
45011014	chayta qawaykuspanku wakin castaykunapas qamkunamanta envidiakuspanku salvakunankupaq.
45011015	Judiokunata Dios qepanchakuruptinmi llapallan runakuna Dioswan allinyanakurunku. Chaynaqa ¡mayna allinraq kanqa judiokunata Dios chaskiykuptinqa! ¡Wañuymanta kawsarimuchkaq hinachá kanqaku!
45011016	Judiokunamantayá nisqaykichik kaynata tupachispay: Huk kaqnin tantakuspan puntata Diospaq rakipuptinqa, llapallan tantam Diospaña rikurirun. Chaynataqmi sachapa sapinpas Diosman qosqa kaptinqa kallmankunapas paypaña rikurirun.
45011017	Imaynam allin aceitunas sachapa kallmanta kuchuruspa huk purun aceitunas sachapa kallmanwanña injertachkaq hinam, wakin judiokuna Diosmanta karunchakuruptin qamkunaña taqrusqa karunkichik. Chaymi allin aceitunas sachapa sapinwan alimentasqa hinaña kachkankichik.
45011018	Chaynaqa judiokuna kuchusqa kallmakuna hina kaptinkupas amayá qamkunaqa alabakuychikchu. Qamkunaqa kallmakuna hinallam kankichik, manam kallmakunachu sapinkunataqa alimentan aswanqa sapinkunam llapallan kallmankunataqa kawsachin.
45011019	Icha alabakuchkanki: —Kuchusqaqa karqaku ñoqayku injertasqa kanaykupaqmi —nispa.
45011020	Arí, rakisqam karqaku mana iñisqankurayku, chaymi iñispallaykichik qamkunaña paykunapa sitionpi kachkankichik. Chaynaqa Diospa qayllanpiqa amayá hatun tukuychikchu aswanqa manchakuychikyá.
45011021	Chay sachapa kallmankunatapas kuchuchkaq hinam judiokunata Dios wischururqa, chaynam qamkunatapas wischurusunkichikman.
45011022	Qawachkankichikmi Diosninchik allin kasqantaqa chaynataq castigakuq kasqantapas. Mana kasukuqkunatam castigarqa qamkunamantañataqmi kuyapayarikurqa qamkunapas kuyakuyllanman hapipakuptikichik. Mana chayqa wakinkuna hinachá wischusqa kawaqchik.
45011023	Chaymantañataqmi judiokuna iñikuptinkuqa huktawan injertachkaq hina sitionman Dios paykunata kutiykachinqa. Diosqa atiyniyoqmi huktawan kutiykachinanpaq.
45011024	Mana judio kaptikichikmi purun aceitunas sachamanta kuchusurqankichik allin sachamanña injertachkaq hina taqrusunaykichikpaq, chaynatam rurarqa mana taqrunapaq hina kachkaptikichikpas. Chay allin aceitunas sachapa kikin kallmanpuni kachkaspaqa judiokunaqa aswan faciltam kutiykunqaku.
45011025	Wawqe-panillaykuna, kunankama manaraq pipapas yachasqan yachanaykichiktam munani chaynapi ama yachaq tukuq kanaykichikpaq. Wakin judiokunam sonqonkuta rumiyarachinku ichaqa kaynam kanqaku huntallaña mana judio kaqkuna yaykunankukama.
45011026	Chay pasakuptinñam llapallan judiokunaqa salvakunqa. Bibliam nin kaynata: Sion llaqtamantam hamunqa libraqnikichik hinaspam Jacobpa mirayninkunata cambianqa mana rurasqankumanta.
45011027	Chaynapim contratoyta cumplisaq huchankuta qechuspay.
45011028	Judiokunaqa Cristomanta allin noticiakunata mana chaskispankum Diospa enemigon kachkanku qamkunaña yaykukunaykichikpaq. Chaywanpas Diosqa paykunataqa kuyanraqmi abuelonkumantaraq akllasqan kasqanrayku.
45011029	Chaynamá qowasqanchiktaqa hinaspa qayaykuwasqanchiktaqa Diosqa mana qechuwanchikchu.
45011030	Ñawpaqtaqa manam kasurqankichikchu Diosta, kunanmi ichaqa judiokuna Diosta manaña kasukuptinku qamkunamantaña Dios kuyapayarikun.
45011031	Chaynallataqmi kunanpas judiokunaqa Diosta mana kasunkuchu qamkunata Dios kuyapayasunaykichikpaq hinaptin paykunapas Diospa kuyapayakuyninta haypanankupaq.
45011032	Llapallanchik mana kasukusqanchikraykum hina huchallapi Dios presocharuwarqanchik chaynapi llapallanchikmanta Dios kuyapayarikunanpaq.
45011033	¡Mayna allinmi Diosninchikqa! ¡Payqa tukuy yachayniyoq kaspanmi tukuy imata reqsin! ¡Pitaq yachanman imam munasqantawan imam ruranantaqa!
45011034	Chaynaqa: ¿Pitaq yachanman Señorpa imam piensasqanta? ¿Pitaq atinman pay consejayta?
45011035	¿Pitaq Diosmanqa imallantapas qoykunman chay qosqanta kutichipunanpaq?
45011036	Paymantam tukuy ima kachkan. Paymi tukuy imata unancharqa. Payllapaqtaqmi llapallan imakunapas. Payllayá yupaychasqa kachun wiña-wiñaypaq. Amén.
45012001	Chaynaqa wawqe-panillaykuna, Diosninchikpa kuyapayakuyninraykum ruegakuykichik, cuerpoykichiktaqa Diosmanyá qoychik kawsachkaq ofrendata hina hinaspayá payllapaqña kawsaychik agradowan chaskisunaykichikpaq. Kaynatam sonqoykichikmantapuni Diostaqa yupaychanaykichik.
45012002	Amayá runakunapa imaynam kunan tiempopi kawsasqallantaqa qatipakuychikchu aswanqa imam piensasqaykichiktayá allinmanña tikraychik chaynapi vidaykichik aswanraq mosoqyananpaq. Chaynata kawsaspam yachankichik Diospa munasqanta, imam allin rurayta, imam agradonpaq kasqanta hinaspa imam allinpuni kasqanta.
45012003	Yachachinaypaq Dios favoreceykuwaptinmi llapallaykichikman nimuykichik: Amayá pipas piensachunchu kikillanmanta hatun tukuspaqa. Aswanqa allinta yuyaymanaspayá sapakama imaynam kasqaykichikta reqsikuychik Diospa qosusqaykichik iñiynikichikman hina.
45012004	Cuerponchikwanyá tupachisunchik: Huklla cuerponchik kachkaptinpas achkallañam partenkunaqa hinaspam sapakama servikun imapas ruranapaq.
45012005	Chaynataqmi ñoqanchikpas achkallaña kachkaspapas Cristoman hukllawakuspanchikqa chullallaña kachkanchik, huk cuerpopa partenkuna hina kachkaspapas llapanchikmi hukllaña kachkanchik.
45012006	Diosmi atiyta qoykuwanchik imapas ruray atinanchikpaq. Chaytam qoykuwanchik favorecewasqanchikman hina. Chaynaqa sichum Dios paymanta willakuq kananchikpaq favorecewarqanchik hinaptinqa chaskisqanchik iñiyninchikman hinayá willakusun.
45012007	Sichu yanapakuqllaña sonqota qoykuwaptinchikqa yanapakusunyá. Allin yachachikuq kayta qoykuwaptinchikqa yachachisunyá.
45012008	Pipas wakinkunata rimapayaspan kallpanchay yachaqqa, chaytayá rurachun. Imankunapas wakinkunaman rakiykuqqa tukuy sonqonwanyá qoykuchun. Pipas imaynam kamachikuyta yachaspaqa allintayá kamachichun, pimantapas llakipayarikuqqa kusikuywanyá yanapaykuchun.
45012009	Cheqaptapuniyá kuyanakuychikqa. Mana allin kaqkunata cheqnipakuspayá imapas allin kaqkunata ruraychik.
45012010	Wawqe-panintin hinayá lliwchaykichik sumaqllataña kuyanakuychik. Respetanakuspayá wakinnikichikta imapipas aswan allinpaq hapiychik.
45012011	Kallpanchakuychikyá, amayá qellaqa kaychikchu, tukuy sonqoykichikwanyá Señorninchikta serviychik.
45012012	Confianzawan suyasqaykichikmantayá kusikuspa kawsaychik, ñakarispaqa yachaychiktaq pacienciakuyta. Tukuy tiempoyá Diosta mañakuychik.
45012013	Diosman iñiqkunatapas imam necesitasqanpiyá yanapaykuychik. Wasikichikpi samakuy munaqtapas allintayá chaskiykuychik.
45012014	Amayá ñakaychikchu ñakarichisuqnikichikkunataqa, aswanqa Diospa bendicionnintayá mañapuychik.
45012015	Kusikuqkunawan kusikuychik, waqaqkunawan waqaychik.
45012016	Huk sonqollayá kawsaychik. Ama imamantapas hatunchakuspayá humillakuspa kawsakuychik, amataq llumpay yachayniyoqpaqpas hapikuychikchu.
45012017	Runakuna mana allinta rurasuptikichikqa amayá chaynatachu kutichiychik. Runakunapa qayllanpiqa allin kaq ruraytayá munaychik.
45012018	Atisqaykichikman hinayá imatapas ruraychik llapallanwan hawkalla kawsanaykichikpaq.
45012019	Kuyasqay wawqe-panillaykuna, ama pitapas vengakuychikchu aswanqa Señorpa makinman churaychik pay castigananpaq. Paymi Bibliapi nin: Mana allin ruraqkunataqa kikiypunim castigasaq. Mana allin rurasqanman hinam pagapusaq.
45012020	Nichkantaqmi: Enemigoyki yarqaymanta kaptinqa mikuykachiy. Yakunayaptinqa yakuta qoykuy. Kaynata ruraptikiqa enemigoykipa uyanmi penqakuymanta pukayanqa.
45012021	Amayá mana allinwanqa vencechikuychikchu aswanqa mana allintayá venceychik allin kaqkunata ruraspa.
45013001	Lliwchaykichikyá kasukuychik autoridadnikichikta. Manam atiyniyoqchu kanmanku Dios mana churaptinqa. Kunan kaq autoridadkunapas kachkan Diospa churasqanmi.
45013002	Chaynaqa autoridadkunapa contranpi pipas sayariqqa Diospa kamachikusqanpa contranpim kachkan, chayna sayariqkunaqa castigasqam kanqa.
45013003	Allinta ruraqkunaqa manam manchakunchu kamachikuqkunataqa, mana allinta ruraqkunam ichaqa manchakunku. Autoridadkunata mana manchakuyta munaspaykiqa allinta kawsakuy, chaynapim autoridadkunapas alabasunki.
45013004	Paykunaqa Diosta servinanpaq churasqam kachkanku qamkunapa allinnikichikpaq. Mana allinta kawsaspaqa manchakunaykim. Manam autoridadkunaqa yanqapaqchu atiyniyoq kanku aswanqa castiganankupaqmi. Diosqa paykunataqa churarqa mana allin ruraqkunata castigananpaqmi.
45013005	Chaynaqariki autoridadkunataqa kasukunanchikmi, manam castigota manchakuspallachu aswanqa sonqonchikpi deberninchikta yachakuspam.
45013006	Chayraykum qamkunaqa impuestotapas pagankichik. Autoridadkunaqa sapa punchawmi llamkachkanku rurasqankuwan Diosta servispanku.
45013007	Pimanpas qopunaykichik kaptinqa qoychikyá. Impuestota otaq prediosta qonaykichik kaptinqa qoychikyá. Pipas respetana kaptinqa respetaychikyá, hatunchanapaq kaptinqa hatunchaychikyá.
45013008	Ama pitapas debekuychikchu, debespaqa-debenakuychik kuyakuyllata. Pipas runamasinta kuyaqqa kamachikuykunatam cumplirunña.
45013009	Kaynatam wakin kamachikuykunapas niwanchik: —Amam hukwanqa pierdekunkichu, amam pitapas wañuchinkichu, amam suwakunkichu, amam munapayankichu —nispa. Aswanqa kaykunapiwan wakin kamachikuykunaqa hukllawakun: “Kuyankim runamasikita kikikita hina” niq kamachikuypim.
45013010	Pipas kuyakuqqa runamasintaqa manam imananchu. Chaynaqa kuyanakuspam kamachikuykunata allinta cumplinchik.
45013011	Hinaptinqa yachachkankichikmi ima tiempopim kawsasqanchikta. Ñam rikcharinaykichik horaña. Cristoman iñisqanchik punchawmantam ña hichpamuchkanña cuerponchik salvaykuwananchikpaq punchaw.
45013012	Mana allin tiempom pasachkanña tuta hina hinaptinmi achkiramunqaña. Chaymi mana allin rurasqanchikkunataqa saqenanchikña tutayaypi mana purichkaq hina. Armasqa soldado hinayá kanchaywan pachasqa purisun.
45013013	Chaynaqa allintayá kawsasunchik punchawpi allinta purichkaq hina, kawsasunqa amayá allin mikukuyllapichu, sinkakuyllapichu, hukwan-hukwan tupakuyllapichu, liryanakuyllapichu nitaq envidianakuyllapichu.
45013014	Aswanqa imaynam soldado armawan churakuchkaq hinayá Señorninchik Jesucristowan defiendechikuychik, paytayá kasukuychik aychapa munasqallanta ama ruraspa.
45014001	Pipas pisi iñiyniyoq kaptinqa ama imamantapas atipanakuspayá allinllata chaskiykuychik.
45014002	Wakinmi ninku: —Llapallan mikuykunaqa allinmi —nispa. Wakinñataqmi pisi iñiyniyoq kaspanku aychataqa mana mikunkuchu.
45014003	Chaynaqa tukuy imapas mikuqqa amayá penqachunchu wakinkunata, aychata mana mikuqpas amataqyá juzgachunchu tukuy ima mikuqtaqa. Chay runatapas Diosqa chaskinmi.
45014004	¿Pitaq qamqa kanki hukpa sirviententa juzganaykipaqqa? Señorninchikmi sirvientenkunataqa juzganqa allin otaq mana allin kasqanmantapas. Paymi sirvientenkunataqa atiyninwan allinta sayachinqa.
45014005	Wakinkunañataqmi ninku: —Kay-wak punchawmi aswan allinqa —nispa. Wakinñataqmi lliw punchawkunata igualpaq hapinku. Chaynata piensaspankuqa sapakamayá sonqonkupa nisqanman hina rurachunku.
45014006	Pipas huk kaq punchawpi samaspaqa Señorta yupaychananpaqmi samachkan chaynataqmi tukuy imakunapas mikuqqa chaynata rurachkan Señorta yupaychaspa, chay mikuymantam Diosman graciasta qon. Aychata mana mikuqpas chaynataqa rurachkan Señorta yupaychaspanmi, paypas Diosmanmi graciasta qon.
45014007	Manam mayqanllanchikpas kawsachkanchikqa kikillanchikpaqchu, nitaqmi wañukuspanchikpas wañukusunqa kikillanchikpaqchu.
45014008	Kawsaspanchikqa Señorninchikpaqmi kawsachkanchik, wañukuspanchikqa Señorninchikpaqtaqmi wañukusun. Chaynaqa wañuspapas kawsaspapas Señorninchikpam kanchik.
45014009	Cristoqa wañuruspam kawsarimurqa wañuqkunapipas kawsaqkunapipas munaychakunanpaq.
45014010	Ichaqa ¿imanasqamá qamqa wawqekitaqa juzgachkanki hinaspataq penqachkanki? Lliwchanchikmi Diospa qayllanman rikurisunchik juzgawananchikpaq.
45014011	Chaynatam Bibliapipas Señorninchik niwanchik: Kikiyrayku juraspam nini: Qayllaypim qonqorakunqaku llapallan runakunaqa. Llapallankum ñoqata yupaychawanqaku paykunaqa.
45014012	Chaynaqa sapakamam Diosninchikman cuentata qosunchik.
45014013	Chaynaqa amañayá kikinchikpuraqa juzganakusunchu aswanqa munaychik wawqe-panikichik ama hukmanyanantayá nitaq huchamanpas urmaykunantayá.
45014014	Señor Jesuswan huklla kaspaymi yachanipuni ima mikuypas mana huchallichiwasqanchikta aswanqa pipas chay mikuy huchallichisqanta piensaptinqa, arí, paypaqqa hucham.
45014015	Ichaqa sichum imapas mikusqaykiwan wawqekita hukmanyachinki hinaspaqa manañam kuyachkankiñachu. Amayá munaychu imapas mikusqaykirayku pipas huchaman wichiykunantaqa. Paypaqpas Cristom wañupurqa.
45014016	Chaynaqa cuidakuychikyá chay allin rurasqaykimanta ama rimanankupaq.
45014017	Diospa munaychakusqanpi kawsakuyqa manam mikukuyllachu nitaq upyakuyllachu aswanqa Chuya Espiritupa yanapakuyninwan allinta ruraspa hawkalla kusisqa kawsakuymi.
45014018	Kaynatapuni pipas Cristota serviqqa Diospa agradonpaq kaptinmi runakunapas allinpaq hapinku.
45014019	Chaynaqa hawkalla kawsakuytayá munasun chaynapi iñiqmasinchikkunawan aswan wiñachinakunanchikpaq.
45014020	Amayá Diospa rurasqantaqa chinkachiychikchu iñiqmasikikunapa hukmanpaq qawasqanta mikuspallaykiqa. Yachanchikñam llapallan mikuykunaqa allin kasqanta ichaqa manam allinchu kanman imapas mikurusqaykiwan wakinkunata huchaman wichiykachiynikiqa.
45014021	Allinmi kanman aychata mana mikuspayki vinotapas mana tomaynikiqa. Amayá imatapas ruraychu chaywan iñiqmasikita ama wichiykachinaykipaq.
45014022	Kaykunamanta piensasqaykitaqa sonqollaykipi waqaychaspayá Diosllaman willay. Kusisqam pipas imapas rurasqanmanta sonqon “allinmi” niptinqa.
45014023	Pipas iskayrayastin mikuqmi ichaqa huchallikuchkan mana allinpaq hapichkaspan mikusqanrayku. Chaynaqa mana allinpaq hapichkaspanchik imapas ruraruyqa hucham.
45015001	Iñiyninchikpi mana iskayrayaqkunam pisi iñiyniyoqkunata iskayrayasqankupi yanapananchik. Chaynaqa amayá kikillanchiktachu agradakusun.
45015002	Sapakamayá runamasinchikta agradasun paypa allinninpaq ruraspa chaynapi iñisqanpi wiñananpaq.
45015003	Manam Cristopunipas kikillantachu agradakurqa, Bibliam nin: —Diosnilláy, kamiqnikikunapa kamikuyninmi ñoqaman wichiykuwarqa —nispa.
45015004	Bibliapi imapas qellqasqa kaqkunaqa yachananchikpaqmi kachkan. Chaynapi pacienciakuspa hinaspa kallpanchakusqa, confianzallawanña suyananchikpaq.
45015005	Pacienciachiwaspanchik sonqonchik tiyaykachiq Diosyá yanapaykusunkichik imaynam Jesucristopa yachachisqanman hina huk sonqolla kanaykichikpaq
45015006	chaynapi huk similla Señorninchik Jesucristopa Taytan Diosninchikta llapallaykichik yupaychanaykichikpaq.
45015007	Chaynaqa Diosninchik yupaychasqa kananpaqyá llapallaykichik allinllata chaskinakuychik imaynam Cristopas ñoqanchikta chaskiykuwasqanchikman hina.
45015008	Kaywanqa nichkaykichik Cristoqa judiokunata servinanpaq hamusqantam, hamurqaqa Diosqa confiakunapaq kasqanta yachachinanpaqmi. Payqariki hamurqa ñawpaq abueloykuman Diospa promesan qosqanta cumplinanpaqmi.
45015009	Chaynataqmi Cristoqa hamurqa Diosninchik kuyapayarikuqllaña kasqanmanta mana judio kaqkunapas yupaychanankupaq, Bibliam nin: Chayraykumriki nacionkunapipas qamtaña yupaychallasqayki. Chayraykumriki sutikimantapas qanmanña takipullasqayki.
45015010	Bibliaqa nichkantaqmi: Nacionkuna, Diospa runankunawanyá kusikuychik llumpayta.
45015011	Huklawpipas nichkantaqmi: Nacionkuna, llapallaykichik Señorta alabaychik. Runakuna, llapallaykichik Señorta yupaychaychik.
45015012	Isaiaspas kaynatam nirqa: Sachapa sapin ikllimuq hinam Isaipa miraynin rikurimunqa. Nacionkunata gobiernananpaqmi payqa hamunqa. Chaymi paykunaqa paypi confiakuspa suyanqa.
45015013	Confianzawan kawsachiqninchik Diosninchikyá qamkunata kusikuyllawanña huntaykususpaykichik hawkayachisunkichik payman iñiptikichik, chaynapi Chuya Espiritupa yanapakuyninwan aswan-aswan confiakuspa suyanaykichikpaq.
45015014	Wawqe-panillaykuna, ñoqaqa yachanim qamkunaqa allin runakuna kasqaykichikmanta, qamkunaqariki tukuy allin kaqkunata yachaspam allin consejokunata qonakunkichik.
45015015	Kay cartapim ichaqa mana imatapas pakaspay qellqamuchkaykichik tukuy kaykunata mana qonqarunaykichikpaq. Chaynataqa nichkaykichik servinaypaq Dios favorecewaptinmi.
45015016	Jesucristotaqa Servichkani mana judio kaqkunaman Diosmanta allin noticiakunata willakuspaymi, chaynapi paykunata Chuya Espiritu chuyanchaptin allin ofrendata hina Dios chaskinanpaq.
45015017	Jesucristoraykullam ñoqaqa hatunchakuyman Diosta servispay.
45015018	Chaynaqa Cristopa imam rurasqallanmantam ñoqaqa rimayta munani. Paymi atiyninta qowarqa willakuptiy hinaspa ruraptiy mana judio kaqkunapas payta kasukunankupaq.
45015019	Paypunimá señalkunata hinaspa milagrokunata rurachiwarqa. Tukuy kaykunaqa Chuya Espiritupa atiynillanwanmi. Chaynatamá Cristomanta allin noticiakunata tukuy hinastinman rispay willakurqani, willakurqaniqa Jerusalenmanta Ilirico lawkamam.
45015020	Chaynamá Cristomanta manaraq yachasqanku llaqtakunapi allin noticiakunata willakurqani sinchillataña munaspay. Chaynataqa rurarqani hukpa qallarisqanman mana chapukunaypaqmi.
45015021	Chaynataqa rurachkani Bibliapa kayna nisqanman hinam: Paymanta mana yachaqkunam rikunqaku. Haykapipas mana uyariqkunam entiendenqaku.
45015022	Chayraykum qamkuna watukuykuyta achka kutipi munachkaspaypas mana atimurqanichu.
45015023	Kunanmi ichaqa kaykunapi manaña imapas ruranay kaptin ñawpaq huk watakunamantaraq qamkunawan tupaykuy munasqayman hina
45015024	pasadallapas watukaykamuyta piensachkani España lawman rispay. Munachkaniqa qamkunawan kusirikuptiy chay illasqaypi yanapaykuwanaykichiktam.
45015025	Kunanmi ichaqa Jerusalentaraq richkani wakpi iñiqmasinchikkunaman yanapakuyta apaspay.
45015026	Kay yanapakuytam kusisqallaña huñuykunku Macedoniapi hinaspa Greciapi yachaq wawqe-paninchikkuna chaynapi Jerusalenpi wakcha iñiqmasinchikkunaman apachiwanankupaq.
45015027	Chaytam allinpaq hapirqaku. Chaytaqariki ruranankupunim, paykunaqa debekuq hinam kachkanku judiokunapa yanapakuyninwan Diosta reqsiykusqankumanta. Paykunapas iñiqmasinchik judiokunatam wakchayayninpi yanapananku imapas kapuqninkuwan.
45015028	Chaynaqa kay yanapakuyta paykunaman aparuspayñam España lawman rispay pasadallapas watukaykamusqaykichik.
45015029	Segurollañam chayman hamuptiyqa Cristo llumpaysuta bendecisunkichik.
45015030	Wawqe-panillaykuna, Señorninchik Jesucristoman iñisqanchikraykum hinaspa Chuya Espiritu kuyanachiwasqanchikraykum ruegakamuykichik ñoqapaq tukuy sonqowan Diosta mañaysiwanaykichikpaq.
45015031	Diostayá mañapuwaychik Judea lawpi kaq mana iñiqkunapa makinmanta libraykuwananpaq, mañakuychiktaqyá Jerusalenpi kaq iñiqmasinchikkunapas kay yanapakuyta allinlla chaskiykunankupaq,
45015032	chaynapi Dios munaptinqa kusisqallaña qamkunata qawaykuptiy allinta samaykachiwanaykichikpaq.
45015033	Hawkalla waqaychawaqninchik Diosninchikyá llapallaykichikwan kachun. Amén.
45016001	Kunanñataqmi recomiendamuykichik paninchik Febeta, payqa Cencrea llaqtapi kaq iñiqmasinchikkuna serviqmi.
45016002	Allinllatayá Señorninchikpa sutinpi payta chaskiykuychik imaynam iñiqpura chaskinakuykuchkaq hina. Paytaqa yanapaykuychiktaqyá imam necesitasqanpipas, payqa achkaqtam yanaparqa, yanapawarqataqmi ñoqatapas.
45016003	Saludaykapuwaychik Cristo Jesuspaq llamkaqmasiy Priscilatawan qosan Aquilata.
45016004	Paykunaqa wañuytapas manam manchakurqakuchu viday salvaykunankupaq. Chaynaqa llumpaytam agradecekuni, agradecekuntaqmi mana judio kaq llapallan iñiqmasinchikkunapas.
45016005	Saludaykapuwaychiktaqyá paykunapa wasinpi huñunakuq iñiqmasinchikkunatapas chaynataq Asia lawpi puntallataraq Cristoman iñikuq kuyasqay Epenetotapas.
45016006	Rimaykuychikyá llumpay yanapasuqnikichik Mariatapas
45016007	chaynataq judiomasiy Andronicotawan Juniastapas, paykunaqa iñikurqaku ñoqamanta puntataraqmi hinaspam ñoqawan kuskataq preso karqaku. Paykunaqariki apostolkunawan kuska allin reqsisqam kanku.
45016008	Saludaykapuwaychiktaqyá Señorninchikman iñiqmasinchik kuyasqay Ampliastapas,
45016009	Cristopaq llamkaqmasinchik Urbanotapas, kuyasqay Estaquistapas
45016010	chaynataq Cristopa apruebasqan Apelestapas. Saludaykapuwaychiktaqyá Aristobulopa wasinpi lliw kaqkunatapas,
45016011	judiomasiy Herodiontapas chaynataq Narcisopa wasinpi Señorninchikman iñikuqkunatapas.
45016012	Saludaykapuwaychiktaqyá Trifenatawan Trifosatapas. Paykunaqa Señorninchikpaq llamkaqmasikichikmi. Saludaykuychiktaqyá kuyasqa paninchik Persidatapas. Paypas llumpaytam llamkarqa Señorninchikpaq.
45016013	Señorninchikpa akllasqan allin reqsisqa Rufotapas mamantawanyá saludaykapuwaychik. Payqa ñoqapapas mamay hinam karqa.
45016014	Saludaykuychiktaqyá Asincritotapas, Flegontetapas, Hermastapas, Patrobastapas, Hermestapas hinaspa paykunawan kaq wawqe-paninchikkunatapas.
45016015	Saludaykapuwaychiktaqyá Filologotawan Juliatapas hinaspa Nereotapas panintinta chaynataq Olimpastapas paykunawan kaq llapallan iñiqmasinchikkunatawan.
45016016	Llapallaykichikyá abrazanakuykuspa rimaykanakuychik. Saludaykamusunkichiktaqmi tukuy hinastinpi Jesucristopa sutinpi huñunakuqkunapas.
45016017	Wawqe-panillaykuna, ruegakamuykichikmi yachasqaykichikpa contranpi kaqkunamanta cuidakunaykichikpaq. Paykunaqa iñiqkunata rakinachispankum pantachikuyllata rurachisunkichik. Chaynaqa paykunawanqa amayá juntanakuychikchu.
45016018	Paykunaqa manam Señorninchik Jesucristotachu servinku aswanqa munasqallankumantam afanakunku. Sumaqllataña rimaspankum manaraq ancha yachaqkunata engañanku.
45016019	Qamkunamantam ichaqa llapallankupa yachasqanman hina kasukuqña kaptikichik kusikuchkani hinaspam munachkani imatapas allinta ruray yachaq kaspaykichik manaña huchallikunaykichikpaq.
45016020	Satanastaqa hawkalla waqaychawaqninchik Diosninchikmi chaylla sarupanqa qayllaykichikpi vencesqa kananpaq. Qamkunataqa Señorninchik Jesucristoyá favorecesunkichik.
45016021	Kaymantam saludaykamusunkichik llamkaqmasiy Timoteo hinaspa judiomasiy Luciowan Jasonpas hinaspa Sosipaterpas.
45016022	Kay carta qellqamuq ñoqa Terciopas Señorninchikpa sutinpim saludaykamuykichik.
45016023	Saludaykamusunkichiktaqmi wasinpi samakusqay Gayopas. Paypa wasinpim huñunakunku kaypi iñiqmasinchikkunaqa. Saludaykamusunkichiktaqmi llaqtapa qollqen waqaychaq Erastopas hinaspa wawqenchik Cuartopas.
45016024	Llapallaykichiktayá Señorninchik Jesucristo favorecesunkichik.
45016025	Jesucristomanta allin noticiakuna willakusqayman hinayá Diosninchik qaqata hina sayachisunkichik. Chayraqmi Jesucristowan reqsiykachirqa ñawpaqmantapuni pakasqa kaqta. ¡Payllatayá yupaychasun!
45016026	Kunanqa Diosmanta willakuqkunapa qellqasqanwanmi llapallan nacionkunaman qawachisqaña kachkan. Chaymi wiña-wiñaypaq kawsaq Dios kamachiptin llapallan nacionkunapipas allin noticiata yachankuña iñikuspa kasukunankupaq.
45016027	¡Jesucristoman hapipakuspayá tukuy yachaq sapallan Diosninchikta wiña-wiñaypaq yupaychasun! Amén.
46001001	Ñoqa Pablotam Dios qayaykuwarqa munayninman hina Jesucristopa apostolnin kanaypaq. Ñoqam Sostenes iñiqmasinchikpiwan
46001002	kay cartata qellqamuykichik Corinto llaqtapi iñiqkunaman, qamkunaqariki kankichik Cristo Jesuspi Diospa akllasqankunam. Diosmi qayasurqankichik Señor Jesucristo adoraqkunawan kuska akllasqakuna hina kawsanaykichikpaq. Jesusmi paykunapapas ñoqanchikpapas Señorninchikqa.
46001003	Señor Jesucristotawan Dios Taytanchiktam mañakuchkani favorecesunaykichikpaq hinaspa hawkalla kawsanaykichikpaq.
46001004	Graciastam qoni Diosman tukuy tiempo qamkunata Jesucristorayku Dios favorecesusqaykichikmanta.
46001005	Cristowan huklla kasqaykichikraykum Dios yanapasurqankichik allinta rimanaykichikpaq hinaspa allinta yachanaykichikpaq.
46001006	Cristomanta willakusqaykutam qamkuna allin portakuynikichikwan willakunkichik.
46001007	Chaynapiqa manam pisisunkichikchu Diospa imapas qosusqaykichik Señor Jesucristo rikurimunanta suyachkaptikichikqa.
46001008	Paymi takyachisunkichik tukupay tiempokama Señorninchik Jesucristo kutimuptin mana pipas imamantapas acusasunaykichikpaq.
46001009	Diosqa cumplinmi prometesqanta, payqa qayasurqankichik Churin Señorninchik Jesucristowan huklla kanaykichikpaqmi.
46001010	Wawqe-panikuna, ruegakuykichikmi Señorninchik Jesucristopa sutinpi hukllata piensaspa ama rakinasqa kanaykichikpaq. Qamkunaqa kaychik huk sonqollayá hinaspa huk piensamientoyoqllayá.
46001011	Wawqe-panikuna, Cloepa familianmi niwan qamkuna ukupi liryanakuy kasqanmanta.
46001012	Kaywanmi nimuykichik sapakamapa ninakusqaykichikta, qamkunam ninkichik: —Ñoqaqa kani Pablopam. Ñoqaqa kani Apolospam. Ñoqaqa kani Pedropam. Ñoqañataqmi kani Cristopa —nispa.
46001013	¿Cristoqa rakinasqachu kachkan? ¿Pablochu qamkunarayku chakatasqa karqa? ¿Icha Pablopa sutinpichum bautizasqa karqankichik?
46001014	Gracias kachun Diosman qamkunataqa mana bautizasqaymanta, ñoqaqa bautizarqani Crispotawan Gayollatam.
46001015	Chaynaqa manam pipas ninmanchu sutiypi bautizasqaytaqa.
46001016	Arí, bautizarqanitaqmi Estefanaspa familiantapas ichaqa manam yuyanichu hukkuna bautizasqaytaqa.
46001017	Cristoqa kachamuwarqa manam bautizanaypaqchu aswanqa salvakunaykichikpaq allin noticiata willanaypaqmi, ichaqa manam hatun yachayniywanchu willakuni chaynapi Cristopa chakatachikusqan mana yanqachasqa kananpaq.
46001018	Cristopa cruzpi wañusqanmanta willakuyqa mana serviqmanmi rikchakun chinkasqakunapaqqa, salvakuypaq kaqkunapaqmi ichaqa kay willakuyqa atiyniyoq.
46001019	Bibliam nin: Yachaysapakunapa yachaynintam chinkachisaq. Yuyayniyoqkunapa yuyaynintam qepanchakusaq.
46001020	¿Kunanqa imapaqtaq servin yachaysapa runapas, Diospa leynin yachachiqpas chaynataq kay pachapi rimaysapapas? Diosmi kay pachapi yachaykunataqa yanqacharun.
46001021	Kay pachapi runakunaqa kikinkupa yachayninwanmi Diosta mana reqsirqakuchu hinaptinmi Dios hatun yachayniyoq kaspa iñiqkunata salvayta munarqa Cristomanta allin noticiata willachispan, chaynatamá rurarqa kay pachapi runakunapaqqa kay allin noticia mana valeqman rikchakuchkaptinpas.
46001022	Judiokunam munan milagrokuna qawayllata, griegokunañataqmi maskan yachayllata.
46001023	Ñoqanchikmi ichaqa willakunchik chakatasqa Cristomanta. Judiokunapaqmi ichaqa kay willakuyqa penqaypaq hina, mana judio kaqkunapaqñataqmi mana valeqman rikchakun.
46001024	Diospa qayasqankunapaqñataqmi judio kaptinpas chaynataq griego kaptinpas Cristollapi kachkan Diospa tukuy atiyninpas chaynataq tukuy yachayninpas.
46001025	Diospa imapas yachachisqanqa runakuna mana valeqpaq hapichkaptinpas runakunapa tukuy yachachisqanmantaqa aswan mas yuyaywan yachachisqam kachkan. Chaynataqmi Diospa imapas rurasqanqa runakunapaq facilla rikchakapuptinpas paykunapa rurasqanmantaqa aswan mas atiywan rurasqa kachkan.
46001026	Wawqe-panikuna, yachanaykichikmi Diospa qayasusqaykichikta, Diosmá qayawarqanchik kay pachapi yachayniyoqkuna hina asllaraq kachkaptinchikpas, asllaraq kamachikuqkuna kachkaptinchikpas chaynataq asllaraq allin reqsisqa runakuna kachkaptinchikpas.
46001027	Aswanqa Diosmi akllarqa kay pachapi mana yachayniyoqkunata chaynapi yachayniyoqkunata penqachinanpaq. Diosqa akllarqa kay pachapi mana atiyniyoqkunatam chaynapi atiyniyoqkunata penqachinanpaq.
46001028	Diosqa akllarqa kay pachapi wakchakunatam, despreciasqakunatam hinaspa mana imapaqpas serviqkunatam chaynapi hatunchaqkunata usuchinanpaq.
46001029	Chaynaqa manam pipas Diospa qayllanpiqa alabakunmanchu.
46001030	Ichaqa qamkunataqa Diospunim hukllawasurqankichik Cristo Jesuswan, paytam churarqa yachayninchik hina kananpaq, payrayku mana huchayoq kananchikpaq, paypa chuyanchasqan kananchikpaq hinaspa paypa librasqan kananchikpaq.
46001031	Bibliam nin: —Pipas alabakuyta munaspaqa Señormantayá alabakuchun —nispa.
46002001	Wawqe-panikuna, Diospa revelawasqanta ñoqa willakuq hamuspayqa willarqaykichik manam sumaqllaña rimaywanchu nitaq hatun yachaywanchu.
46002002	Qamkunawan kaspayqa manam munarqanichu imamantapas yachaytaqa aswanqa chakatasqa Jesucristollamantam.
46002003	Qamkunamanmi hamurqani mana kallpayoq, manchakuymanta katkatatastin.
46002004	Diosmanta willakuspayqa manam runakunapa yachayninman hinachu nitaq sumaq rimayman hinachu iñichiyta munarqani. Aswanqa iñichirqaykichik Chuya Espiritupa atiyninwanmi.
46002005	Qamkuna iñispaykichikqa Diospa atiyllanwanmi iñinkichik, manam runakunapa yachayninwanchu.
46002006	Yachaymantaqa rimaniku cabal iñiyninkupi allin takyaq runakunallawanmi, kay yachayqa manam kay pachamantachu nitaq kay pachapi kamachikuqkunamantachu, paykunaqa tukuruqllam.
46002007	Rimanikuqa Diospa revelasqan yachaymantam otaq pakasqa kaqmantam, chaytam manaraqpas kay pacha unanchasqa kachkaptin Dios tantearqa kanchariq hina kananchikpaq.
46002008	Manam mayqan kay pachapi kamachikuqkunapas kaytaqa yacharqachu, yachaspankuqa manam hanaq pachapi munaychakuqta chakatanmankuchu karqa.
46002009	Bibliam nin: Diosmi kuyaqninkunapaq alistarqa mana pipapas rikusqanta, mana pipapas uyarisqanta, mana pipapas piensasqanta.
46002010	Tukuy chaykunatam Dios reqsichiwarqanchik Espiritunwan. Espirituqa tukuy chaykunata yachaspanmi reqsintaq Diospa sonqonpi kaqkunatapas.
46002011	Runapa piensasqankunataqa yachan kikin runapa espiritullanmi, chaynataqmi Diospa piensasqankunatapas yachan kikin Diospa Espiritullantaq.
46002012	Ñoqanchikpas chaskirqanchikqa manam kay pachapi kaq espiritutachu aswanqa Diospa Espirituntam chaynapi Diospa kuyakuyninman hina qowasqanchikta yachananchikpaq.
46002013	Ñoqaykuqa rimaniku kaykunamantaqa Diospa Espiritunpa yachachiwasqankuman hinam, manam runapa yachachiwasqankuman hinachu, yachachinikupas Espiritumanta kaqkunatam Espiritupa yachachisqan rimaykunawan.
46002014	Mana iñiq runaqa manam chaskinmanchu Diospa Espiritunmanta kaqkunataqa, paypaqa rikchakapun yanqapaqmi, manataqmi entiendenmanchu Espirituman hina entiendena kasqanrayku.
46002015	Espiritupa yanapasqan runam ichaqa juzganman tukuy imatapas, paytam ichaqa mana pipas juzganmanchu.
46002016	¿Pitaq yachanman Señorpa piensasqanta? ¿Pitaq atinman pay consejayta? Ñoqanchikqa Cristopa piensasqanman hinam piensanchik.
46003001	Chaywanpas wawqe-panikuna, qamkunamanqa rimariyman karqa manam Chuya Espiritupa yachachisqan runakunaman hinachu aswanqa aychapa munasqallanpi kaqkunaman hinam otaq Cristoman chayraq iñiqkunaman hinam.
46003002	Ñuñuq wawaman leche tomachichkaq hinam yachachirqaykichik facil kaqkunallata, qamkunaqa manaraqmi mikuytaqa atirqankichikchu, kunanpas manaraqmá mikuytaqa atiwaqchikraqchu.
46003003	Qamkunaqa aychallapiraq kaspam envidianakunkichik hinaspa liryanakunkichik. Chaykunata ruraspaqa ¿manachum aychaman hinallaraq hinaspa runakunapa rurasqanman hinallaraq kawsachkankichik?
46003004	Qamkunam ninkichik: —Ñoqaqa kani Pablopam —nispa. Wakinñataqmi ninku: —Ñoqaqa kani Apolospam —nispa. Chaynakunata nispaqa ¿manachu mana iñiqkuna hinallaraq kachkankichik?
46003005	¿Aswanqa pitaq Apolosqa? ¿Pitaq ñoqaqa kani? Ñoqaykuqa Dios serviqllam kaniku, ñoqaykuwantaqmi Señormanpas iñirqankichik, ñoqaykuqa rurarqaniku Señorpa sapakamaman qowasqankuman hinam.
46003006	Ñoqam tarpuchkaq hina Cristomanta allin noticiata willakurqani, Apolosñataqmi parqoq hina karqa, Diosñataqmi wiñachisurqankichik.
46003007	Chaynapiqa tarpuqpas, parqoqpas manam imapaschu aswanqa Diosllam plantakunataqa wiñachin.
46003008	Tarpuqwan parqoqqa iguallam kaniku ichaqa llamkasqaykumantaqa Diosmi pagapuwanqaku sapakamaman.
46003009	Ñoqaykuqa kaniku Diospa llamkaqmasinmi, qamkunañataqmi kankichik Diospa llamkasqan chakra hina hinaspa Diospa wasi rurachisqan hina.
46003010	Ñoqaqa kani maestro albañil hinam, Diosmi yachachiwarqa cimientota churanaypaq, hukñataqmi chaypa hawanman hatarichichkan, chay hatarichiqkunaqa sapakamam cuidadowan rurananku.
46003011	Manam pipas huk cimiento churaytaqa atinmanchu ña cimiento churasqa kachkaptinqa, chay cimientoqariki kikin Jesucristom.
46003012	Kay cimientopa hawanpiqa rurachwanmi qoriwanpas, qollqewanpas, alhaja rumiwanpas, tablawanpas, pajawanpas chaynataq soqoswanpas.
46003013	Sapakamapa llamkasqanmi juicio punchawpi reqsisqa kanqa, reqsichisqaqa kanqa ninawanmi, chaypim sapakamapa rurasqan pruebasqa kanqa imaynam kasqan yachanapaq.
46003014	Pipapas rurasqan kañasqa kachkaspan mana ruparachikuptinqa pagontam chaskinqa.
46003015	Sichu rurasqan ruparachikuptinqa lliwtam pierderunqa ichaqa ninamanta ayqechkaq hinam kikinqa salvakunqa.
46003016	¿Manachum yachankichik Diospa templon kasqaykichikta chaynataq Diospa Espiritunpas qamkunapi yachasqanta?
46003017	Pipas Diospa templon tuñichiqtaqa paymi chinkarachinqa, Diospa templonqa payllapaqña sapaqchasqam, chay temploqariki qamkunam kankichik.
46003018	Amayá kikillaykichikqa engañakuychikchu. Pipas kay pachapi yachayman hinalla yachayniyoqqa mana yachaq hinam kanan cheqap yachayniyoq kananpaq.
46003019	Kay pachapi yachaykunaqa Diospaqqa mana serviqmi. Bibliam nin: —Diosmi trampawan hapichkaq hina yachaysapakunata hapin sacre kachkaptinkupas —nispa.
46003020	Huklawpipas nichkanmi: Señorqa yachanmi yachaysapakunapa piensasqanta. Yachanmi chaykunaqa mana valeqlla kasqanta.
46003021	Chaynaqa manam pipas alabakunanchu runakunata qatispanqa, llapallan kaqkunaqa qamkunapam.
46003022	Pablopas, Apolospas, Pedropas, kay pachapas, kawsaypas, wañuypas, kunanpas, hamuqpas, llapallanmi qamkunapa.
46003023	Qamkunaqa kankichik Cristopam, Cristoñataqmi Diospa.
46004001	Ñoqaykutaqa Cristopa yanapaqninta hinallayá qawawachunku. Ñoqaykuqa kaniku mayordomo hina Diospa kunankama pakasqan yachachiqllam.
46004002	Allin mayordomoqa patronpa kamachisqantam cumplin.
46004003	Ñoqataqa manam imapas qokuwanchu ñoqamanta imayna piensasqaykichikqa nitaq juezpa imayna piensasqanpas. Nitaqmi kikiypas juzgakunichu.
46004004	Concienciay limpio kaptinpas manam mana huchayoqchu kani, ñoqataqa Señormi juzgawanqa.
46004005	Chaynaqa qamkunapas amayá juzgaychikchu manaraq tiempo chayamuchkaptinqa, suyaychikqa Señor hamuspan tutayaypi pakasqakunata achkiyman horqomunantayá. Paymi qawachinqa runakunapa sonqonpa munasqankunata, chayraqmi Dios alabanqa sapakamata.
46004006	Wawqe-panikuna, kaykunatam nimuykichik allinnikichikpaq ñoqatawan Apolosta ejemplopaq churaspay chaynapi Bibliapi qellqasqaman hinalla yachachinaykichikpaq hinaspa mana mayqannikichikpas hukninta despreciaspa huknintañataq alabanaykichikpaq.
46004007	Chaynaqa ¿pitaq wakinmanta aswan allinta rurasurqanki? Imapas qampi kaqtaqa Diosmi qosurqanki. Pay qosuchkaptikiqa ¿imanasqataq alabakunki mana chaskiq hina?
46004008	Qamkunapaqa kapususqankichikñachusmi tukuy munasqaykichikqa, qamkunaqa apuñachusmi kasqankichik, mana yanapachkaptillaykum rey hinaña rikurirusqankichik. ¡Amalaya reyña kawaqchik ñoqaykupas qamkunawan kuska reyña kanaykupaq!
46004009	Ñoqayku apostolkunataqa qepapichusmi Diosqa dejaruwanku hinaptinmi wañuypaq sentenciasqa hinaña kachkaniku. Runakunapapas hinaspa angelkunapapas qawakunanñam kay pachapi churasqa kachkaniku.
46004010	Ñoqaykutaqa upapaqmi hapiwanku Cristorayku, qamkunam ichaqa Cristopi yachaysapa kankichik. Ñoqaykutaqa hapiwanku mana kallpayoqpaqmi, qamkunam ichaqa kallpasapa kankichik. Runakunam qamkunata respetasunkichik, ñoqaykutañataqmi despreciawanku.
46004011	Kunankamam yarqaymanta, yakumanta, mana pachayoq hinaspa runakunapa maqasqan ñakarirqaniku, wasiykupas manam kanchu.
46004012	Pisipanikum sinchita llamkaspa, runakunam insultawanku, hinaptinpas Diostam mañapuniku, ñakarichiwaptinkupas aguantanikum.
46004013	Mana allintam ñoqaykumanta rimanku, ñoqaykum ichaqa sumaqllata rimapayaniku, kunankamam kay pachapi qachata hina qawawanku, llapa runapa wischupakusqan hinam rikuriruniku.
46004014	Manam kaykunataqa qellqamuykichik penqachinaypaqchu aswanqa kuyasqay churiykunaman hina consejanaypaqmi.
46004015	Cristomanta chunka waranqaña yachachiqnikichik kaptinpas manam achkachu taytaykichikqa, Cristo Jesusmanta allin noticiata willaspa payman iñisqaykichikraykum ñoqaqa taytaykichik hina kani.
46004016	Chaymi ruegakuykichik ejemplo qosqayta qatinaykichikpaq.
46004017	Chayraykum kachamuchkaykichik Señorman iñisqanpi allin takyaq Timoteota, payqariki churiy hinam, paymi yuyarichisunkichik imaynam Cristopi kawsasqayta hinaspa imaynam tukuy hinastinpi iñiqkunata watukuspay yachachisqayta.
46004018	Wakinnikichikmi alabakurqankichik manañapas qamkunaman chayaramuymanchu hina.
46004019	Chaywanpas chayllam hamurusaq qawaykuqnikichik Señor munaptinqa hinaspam yachasaq chay alabakuqkunapa imam ruray atisqankuta, manam rimasqallankutachu.
46004020	Diospa munaychakusqanqa manam rimayllachu aswanqa Diospa atiyninmi.
46004021	¿Imatataq munankichik qamkunaman rispa ruranayta? ¿Castiganaytachu icha kuyakuywan hinaspa llampu sonqowan qawaykunaytachu?
46005001	Yachanim huk kaqnikichik madrastrallanwan kakusqanta, chay hatun huchataqa Diospi mana iñiqpas manam ruranmanchu.
46005002	Chaywanpas penqakuywan kanaykichikpas kachkaptinmi alabakunkichikraq. Chayna ruraq runataqa wischunaykichikmi qamkuna ukumanta.
46005003	Manaña qamkunawan kaspaypas espiritupiqa qamkunawanmi kachkani hinaspam chaypipas kayman hina juzgaruniña chay hucha ruraqta.
46005004	Huñunakuychikyá Señor Jesucristopa sutinpi hinaptinqa ñoqapas qamkunawanmi kasaq espiritupi, qamkunawantaqmi kanqa Señorninchik Jesucristopa atiyninpas.
46005005	Chaynaqa chay huchallikuq runaqa Satanaspa makinman churasqam kanqa cuerponta wañuchinanpaq chaynapi Señor Jesus kutimuptinñataq espiritun salvasqa kananpaq.
46005006	Chaynaqa manam alabakunaykichikchu. ¿Manachu yachankichik aslla qonchupas achka masa poqochisqanta?
46005007	Wischuychikyá chay ñawpaq qonchuta mana huchallichisunaykichikpaq chaynapi Pascua Fiestapi mikuna mana qonchuyoq tanta hina kanaykichikpaq. Chay mana qonchuyoq tanta mosoq masamanta rurasqa hinam qamkunaqa kankichik. Kikin Cristom chakatasqa wañurqa ñoqanchikrayku, payqariki Pascuapi ñoqanchikpaq wañuchisqa carnero hinam.
46005008	Chaynaqa Pascua Fiestapi mana qonchuyoq tantatayá mikusun, chay mana qonchuyoq tantaqariki tukuy sonqowan rurasqanchikmi hinaspa cheqap rimasqanchikmi. Amayá huchallikusunchu nitaq mana allintapas rurasunchu fiestapi ñawpaq qonchuyoq tantata rurachkaq hinaqa.
46005009	Ñawpaq cartaypim nimurqaykichik huchapakuq runakunawanqa ama juntakunaykichikpaq.
46005010	Kaywanqa nichkaykichik kay pachapi llapallan huchapakuq runakunamanta pasaypaq rakikurunaykichiktachu nitaq qollqella kuyaqkunamanta rakikurunaykichiktachu nitaq suwakunamanta rakikurunaykichiktachu nitaq taytacha-mamacha adoraqkunamanta rakikurunaykichiktachu, chayna kaptinqariki kay pachamantaqa lloqsikuruchwanñach.
46005011	Nirqaykichikqa “Wawqem kani” otaq “Panim kani” nispa huchapakuqkunawan, qollqella kuyaqkunawan, taytacha-mamacha adoraqkunawan, cuento qepikunawan, sinkakuqkunawan hinaspa suwakunawan mana hukllawanakunaykichikpaqmi. Chaykunawanqa amam kuskapas mikunkichikchu.
46005012	Manam ñoqaqa mana iñiqkunataqa juzgaymanchu, qamkunam ichaqa iñiqkunata juzganaykichik.
46005013	Diosmi juzganqa mana iñiqkunataqa. Qamkuna ukupi kaq chay mana allin runataqa wischuychikyá.
46006001	Qamkuna ukupi pipas iñiqmasinpa contranpi quejakuyta munaptinqa ¿imanasqataq riwaqchik Diospi mana iñiq autoridadkunamanraq Diospi iñiqkuna arreglasunaykichikpaq kachkaptinqa?
46006002	¿Icha manachu yachankichik Diospi iñiqkunaqa kay pachapi kaqkunata juzgananchikta? Kay pachapi kaqkunatapas juzganaykichik kachkaptinqa ¿manachu atiwaqchik taksa asuntokuna arreglayta?
46006003	¿Manachu yachankichik angelkunatapas juzgananchikta? ¿Chaychu kay pachapi taksa kaqkunata mana arreglayta atiwaqchik?
46006004	Kay pachapi kaqkunallamanta quejanakuspaqa ¿imanasqataq rinkichik Diospi mana iñiq autoridadkunamanqa?
46006005	Kaytaqa nikichik penqakunaykichikpaqmi: ¿Manachu qamkuna ukupi pipas yachayniyoq kan wawqentin quejanakuptin arreglananpaq?
46006006	¿Allinchu kanman huk wawqe hukninpa contranpi mana iñiq autoridadkunaman quejakuynin?
46006007	Cheqaptapas kikikichikpura quejanakuynikichikqa penqaypaqmi ¿imanasqataq mana aguantaykunkichikchu mana allinta rurarusuptikichikqa otaq engañarusuptikichikqa?
46006008	Qamkunaraqmi wawqekichiktaqa mana allinkunata rurankichik hinaspam engañankichik.
46006009	¿Manachu yachankichik Diospa munaychakusqanmanqa mana allin ruraqkunaqa mana yaykunanta? Amayá pantaychikchu, Diospa munaychakusqanmanqa manam yaykunqachu huchapakuypi puriqkunapas, taytacha-mamacha adoraqkunapas, casado kachkaspa hukwan kakuqkunapas nitaq qarimasinwan kaqkunapas
46006010	nitaq suwakunapas, qollqella kuyaqkunapas, sinkakuqkunapas, cuento qepikunapas nitaq engañakuqkunapas.
46006011	Chaynamá karqankichik qamkunapas, ichaqa Diosmi mayllaykusurqankichik, kikillanpaqñam sapaqchasurqankichik, Señor Jesuspa sutinpim hinaspa Diosninchikpa Espiritunpa yanapakuyninwanmi mana huchayoqpaqña chaskisqa kachkankichik.
46006012	Ruraymanmi tukuy ima munasqaytaqa, ichaqa manam lliwchu allin. Tukuy munasqaytam rurayman ichaqa manam dejakunaychu chay munasqaykuna munaychakuwananta.
46006013	Mikuyqa wiksapaqmi, wiksañataqmi mikuypaq. Chaykunataqa Diosmi tukunqa. Cuerpoqa manam huchapakuypi purinapaqchu. Cuerpoqa Señorpaqmi, Señorñataqmi cuerpopaq.
46006014	Imaynam Dios kawsarichirqa Señorta chaynallataqmi ñoqanchiktapas kawsarichiwasunchik atiyninwan.
46006015	¿Manachu yachankichik cuerpoykichikqa Cristopa cuerponpa parten kasqanta? ¿Cristopa cuerponpa partentachu hukllawayman chuchumikapa cuerponpa partenman? ¡Manapunim!
46006016	¿Icha manachu yachankichik huk runa chuchumikawan karuspaqa huk cuerpollaña kasqankuta? Diosmi nin: —Iskayninkum kanqa huk runa hinallaña —nispa.
46006017	Pipas Señorman hukllawakuspanqa espiritupim hukllaña paywan kachkan.
46006018	Amamá huchapakunkichikchu, runapa huk rikchaq hucha rurasqanqa manam cuerponpa contranpichu, huchapakuqmi ichaqa kikinpa cuerponpa contranpi huchallikun.
46006019	¿Manachu yachankichik cuerpoykichik Chuya Espiritupa templon kasqanta, paytaqa Diosmi qosurqankichik qamkunapi kananpaq. Qamkunaqa manam kikikichikpañachu kankichik.
46006020	Diosmi rantiwarqanchik preciowan, chaynaqa cuerpoykichikwanpas Diostayá alabaychik.
46007001	Qellqamuwasqaykichiktam contestamuykichik, allinmi kanman runapa mana casarakuyninqa.
46007002	Ichaqa mana huchapakunapaqmi sapakama warmiyoq-qosayoq kanan.
46007003	Qosaqa debernintam cumplinan warminwan chaynataqmi warmipas deberninta cumplinan qosanwan.
46007004	Warmipa cuerponqa manam kikinpañachu aswanqa qosanpañam, qosapa cuerponpas manataqmi kikinpañachu aswanqa warminpañam.
46007005	Warmikichikwan otaq qosaykichikwan kaytaqa amayá neganakuychikchu, negaspaqa-neganakuychik iskaynikichik Diosta mañakunaykichikpaq huk-iskay punchaw tanteanakuspallayá, chaymantaqa kaqllayá kakuychik, yanqañataq mana aguantayta atiptikichik Satanas huchallichisunkichikman.
46007006	Kaykunataqa nikichik consejaspaymi, manam kamachispaychu.
46007007	Ñoqaqa munaymanmi llapallankupas ñoqa hina kanankuta, ichaqa Diosmi sapakamaman atiyta qon, wakinmanmi qon casado kananpaq, wakinmanñataq soltero kananpaq.
46007008	Solterokunapaqwan viudakunapaqmi ichaqa allin kanman mana casarakuspa ñoqa hina kayninku.
46007009	Mana aguantayta atispayá ichaqa casarakuchunku, casarakuymi allinqa huknin-huknin munapayaymantaqa.
46007010	Casado kaqkunatam ichaqa kamachini, warmiqa amayá qosanmantaqa rakikuchunchu. Kay kamachikuyqa manam ñoqapachu aswanqa Señorpam.
46007011	Rakikuruspanqa amataqyá hukwanqa casarakuchunchu, manachayqa qosanwan amistachun. Qosanpas amataqyá dejachunchu warmintaqa.
46007012	Wakinkunatam ichaqa ñoqa nini, manam Señorchu, huk kaq wawqepa warmin kanqa Diospi mana iñiq ichaqa hawka yachakunqa paywan hinaptinqa amayá rakikuchunchu.
46007013	Chaynataq huk kaq warmipa qosan kanqa Diospi mana iñiq, ichaqa hawka yachakunqa paywan hinaptinqa amayá rakikuchunchu.
46007014	Diospi mana iñiq qosaqa Diospaq sapaqchasqam Diospi iñiq warminrayku, chaynataqmi Diospi mana iñiq warmipas Diospaq sapaqchasqa Diospi iñiq qosanrayku. Mana chayna kaptinqa wawa-churikichikmi kanman Diospi mana iñiqkunapa churinkuna hina, paykunaqa kachkan Diospaq sapaqchasqañam.
46007015	Diospi mana iñiq qari otaq warmi rakikuyta munaspaqa rakikuchunyá, chaynapiqa wawqepas panipas libreñam. Diosqa qayawarqanchik hawkayaymanmi.
46007016	Mana rakikuspaqa yaqapasmi qosaykita salvawaq, qosapas yaqapasmi warmikita salvawaq.
46007017	Imayna kaspapas sapakamam kawsanan Señorpa qosqanman hina hinaspa Diospa sapakamata qayasqanman hina, chaynatamá kamachini llapa iñiqkunapa huñunakuyninpi.
46007018	Pitapas judio hina señalasqata Dios qayaptinqa hina señalasqayá kachun, mana señalasqata qayaptinqa amataqyá señalachikuchunchu.
46007019	Manam imananchu señalasqa otaq mana señalasqa kayninchikpas, allinqa Diospa kamachikuyninkuna kasukuyninchikmi.
46007020	Dios qayaptin imaynam kasqankuman hinallayá sapakama kachun.
46007021	Sirviente kachkaspallaraq qayasqa kaptikiqa manam imananchu, librakuyta atispaqa librakuyá.
46007022	Sirviente kachkaptin Señor qayaptinqa libreñam Señorta servinanpaq, chaynataqmi libre kachkaptin Señor qayaptinqa Cristopa serviqninña.
46007023	Diosmi rantisurqankichik preciowan, chaynaqa amayá runapa sirvientenqa kaychikchu.
46007024	Chaynaqa wawqe-panikuna, imaynam qayasqa kasqaykichikman hinayá Diosta sapakama qatiychik.
46007025	Doncellakunamantaqa manam kanchu Señorpa kamachikuynin ichaqa consejoytam qoni Señorpa kuyapayawasqanman hina confianza kasqanrayku.
46007026	Ñoqamantaqa allinmi pipas solterolla kanman mana allin tiempokunapi kasqanchikrayku.
46007027	Casado kaspaqa amayá rakikuychu warmikimanta. Sapallayki kaspaqa amataqyá warmita maskaychu.
46007028	Chaywanpas casarakuspaykiqa manam huchallikuchkankichu, doncella casarakuspanpas manataqmi huchallikuchkanchu, casarakuqkunam ichaqa kawsayninkupi sasachakuypi kanqaku. Ñoqaqa munaymanmi mana sasachakuyniyoq kanaykichikta.
46007029	Wawqe-panikuna, kaytam niyta munaykichik, manañam tiempo kanñachu chaymi kunanmantaqa casadokunapas kawsanan mana warmiyoqpas kanman hinaña.
46007030	Llakisqa kaqkunapas mana llakiyoq hinam kananku, kusisqa kaqkunapas mana kusikuyniyoq hinam kananku chaynataqmi rantiqkunapas mana kapuqniyoq hina kananku.
46007031	Kay pachapi allin kaqkunawan servichikuqkunapas allin kaqkunawan mana servichikuq hinam kananku, kay pacha qawasqanchikqa tukurunqam.
46007032	Munaymanmi mana afanniyoq kanaykichikta. Soltero kaqkunaqa ocupakun Señorpa kaqninkunallapim payta agradananpaq.
46007033	Casado qarikunañataqmi ocupakunku kay pachapi kaqkunamanta chaynapi warminta agradananpaq.
46007034	Casada warmiqa manam doncella warmi hinachu, doncella warmiqa Señorpa kaqninkunapim ocupakun cuerponpiwan espiritunpi Diospaq sapaqchasqa kananpaq. Casada warmiñataqmi ocupakun kay pachapi kaqkunamanta chaynapi qosanta agradananpaq.
46007035	Kaytaqa nikichik allinnikichikpaqmi, manam harkakuspaychu aswanqa allinta kawsaspa mana hukpi afanakuspa Señorta servinaykichikpaqmi.
46007036	Ichapas doncella churinmanta pipas piensanman: —Harkakusqayraykum payayarunman —nispa. Chaynata piensaspan casarachiyta munaptinqa allinmi, casarachichunyá, manam chayqa huchachu.
46007037	Ichaqa sichu pipas mana obligasqa kachkaspa, libre kasqanman hina munanman warmi churinqa doncellalla kananta hinaspaqa allintam ruran.
46007038	Chaynaqa casarachispaqa allintam ruran, mana casarachispanñataqmi aswan allintaraq ruran.
46007039	Casada warmiqa manam rakikunmanchu qosanmanta pay kawsakuchkaptinqa, qosan wañukuptinmi ichaqa libreña piwanpas munasqanwan casarakunanpaq, ichaqa Señorpi iñiqwan.
46007040	Ichaqa tanteasqayman hinaqa mana casarakuspanmi aswan kusikuyniyoqqa kanman. Creenim Diospa Espiritunqa ñoqapipas kasqanta.
46008001	Taytacha-mamachakunaman ofrecesqa aychamantaqa llapallanchikmi yachanchik, ichaqa chay yachasqanchikmantam alabakunchik. Kuyanakuspanchikmi ichaqa wiñachinakunchik.
46008002	Pipas creekun imam yachasqanta hinaspanqa manaraqmi imatapas yachanchu imaynam yachananta hinaqa.
46008003	Dios kuyaq runaqa Diospa reqsisqanmi.
46008004	Chaynaqa taytacha-mamachakunaman ofrecesqa mikuymantaqa yachanchikmi, kay pachapi taytacha-mamachakunaqa manam Dioschu, chullallam Diosqa.
46008005	Hanaq pachapipas, kay pachapipas “dios” nisqankuqa kachkanmi, achkallaña dioskuna hinaspa señorkuna kachkaptinpas
46008006	ñoqanchikpaqa chullallam Diosninchikqa, payqariki Dios Taytam. Paymi rurarqa tukuy imata, ñoqanchikpas paypaqmi kanchik. Chullallam Señorqa, payqariki Jesucristom, paywanmi tukuy imapas unanchasqa karqa, paywantaqmi ñoqanchikpas unanchasqa kanchik.
46008007	Ichaqa manam lliwchu chaytaqa yachanku. Chaymi taytacha-mamachakunata ñawpaq adoraqkunaqa mikunku chaykunata adorachkaq hina, chaynapim mana sumaqta yachasqankurayku conciencian acusan.
46008008	Manam mikusqanchikraykuchu Diosqa chaskiwanchik, manam allinqa kasun mikusqanchikwanchu nitaq mana mikusqanchikwanchu.
46008009	Ichaqa cuidakuychik, yanqataq libre kaynikichik huchallichinman mana ancha yachayniyoq kaqkunata.
46008010	Sichu chaykunata yachachkaspa mikunki taytacha-mamachakunapa kasqanpi hinaptinñataq conciencianpi iskayrayaq wawqe chay rurasqaykiwan kallpanchakuspa mikurunman chay taytacha-mamachakunaman ofrecesqata.
46008011	Chaynapim iñiyninpi mana sumaq takyaq wawqekiqa urmarunman yachachkaspa rurasqaykirayku. Cristoqariki paypaqmi wañurqa.
46008012	Conciencianpi iskayrayaq wawqekunata hukmanyachispaqa paypa contranpi huchallikuspam kikin Cristopa contranpipas huchallikuchkankichik.
46008013	Chaynaqa, mikusqaywan wawqey huchallikunan manamá mikusaqchu aychata chaynapi mana huchallichinaypaq.
46009001	Ñoqaqa ¿manachum apostol kani? ¿Manachum libre kani? ¿Manachum Señorninchik Jesustaqa rikurqani? ¿Manachum qamkunapas Señorman iñichisqay kankichik?
46009002	Apostolpaq wakinkuna mana chaskiwaptinpas qamkunaqa reqsiwankichikmi, qamkunapa Señorman iñichisqaymi sello hina sutilla kachkan apostol kasqaymanta.
46009003	Contraypi rimaqkunatam kaynata nini:
46009004	Mikunaytawan tomanaytaqa chaskiymanmi.
46009005	Iñiq warmiwan casarakuspayqa kuskam puriymanku wakin apostolkuna hina, chaynatam ruran Señorpa wawqenkunapas chaynataq Pedropas.
46009006	¿Icha ñoqawan Bernabeyllachu llamkanayku?
46009007	¿Pitaq soldado kanman kikinmanta gastakuspan? ¿Pitaq uvasta tarpuspa mana rurunta mikunmanchu? ¿Pitaq animalkunata uywachkaspan mana lechenta tomanmanchu?
46009008	Yanqataq kaykuna nisqayta creewaqchik runapa nisqanta hinalla, Moisespa qellqasqan leypipas kaynatam nin: —Erapi trillaq bueyestaqa amam senqapankichu —nispa. Diosqa kaytaqa nirqa manam animalkunamanta llakikuspallachu
46009010	aswanqa ñoqanchikpaq ejemplo kananpaqmi. Imaynam chakrapi yapukuqpas, trillakuqpas llamkan pagonta chaskinanpaq, chaynam kay leyqa qellqasqa karqa allinninchikpaq.
46009011	Chaymi ñoqaykupas tarpuchkaq hina espiritumanta kaqkunata willachkaspaykuqa qamkunamanta cosechachkaq hina chaskinayku pagoykuta.
46009012	Hukkunapas qamkunamanta pagonta chaskichkaptinqa ¿ñoqaykuqa manachu chaskiymanku? Ichaqa manam chay derechoykutaqa chaskirqanikuchu aswanqa ñakarirqanikum mantienekunaykupaq chaynapi Cristomanta allin noticia willasqayku mana despreciasqa kananpaq.
46009013	Qamkunaqa yachankichikmi Diospa templonpi llamkaqkunaqa ofrendakunamanta mikusqankuta. Templopi animal wañuchiqkunapas animal wañuchisqankupa partentam mikunku.
46009014	Chaynataqmi Señorpas kamachirqa allin noticia willakuqkunaqa willakusqankuwan mantienekunankupaq.
46009015	Ichaqa manam chay derechoytaqa mañarqaykichikchu nitaqmi qellqamuchkaykichikpas imapas qowanaykichikraykuchu. Wañukuymi aswan allinqa kanman imapas qowanaykichikmantaqa. Qowaptikichikqa manañach alabakuymanñachu.
46009016	Ñoqapaqa manam alabakunaypaqchu Cristomanta allin noticia willakuyniyqa aswanqa obligacionniymi. ¡Imaynaraq kayman allin noticiata mana willakuspayqa!
46009017	Kikillaymanta ruraptiyqa kapuwanqam premioy. Obligasqa ruraspayqa Diospa kamachisqallantam rurachkani.
46009018	Chay premioyqa Cristomanta allin noticiata mana pagollapaq willakuymi hinaspa derechoyta mana mañakuspa llamkaymi.
46009019	Mana pipa sirvienten kachkaspaymi llapallanta servini aswan achka runakunata Cristopaq gananayrayku.
46009020	Judiokunawan kaspayqa judio hinam kani paykunata gananayrayku, Moisespa leynin kasukuqkunawan kaspayqa, leytam kasukuni paykunata gananayrayku, chaynatam rurani leytaqa mana kasukunay kachkaptinpas.
46009021	Moisespa leynin mana kasukuqkunata gananayraykum ley mana kasukuq hina kani, chaywanpas Diospa leynintaqa kasukunim Cristopa leyninta kasukuspay.
46009022	Mana ancha iñiyniyoqkunawan kaspaymi ñoqapas chayna kani paykuna gananayrayku, sapakamawanmi paykuna hina kani wakillantapas salvanayrayku.
46009023	Tukuy imatam rurani Cristomanta allin noticia willakunayrayku hinaspa allin noticiamanta allin kaqkuna chaskinayrayku.
46009024	Yachasqaykichikpi hinapas carrerapiqa achka kallpaspankupas hukllam chaskin premiotaqa. Qamkunapas kallpachkaq hinayá kawsaychik premio chaskinaykichikpaq.
46009025	Gananakuypi llapallan kaqkunaqa tukuy imamantam cuidakunku. Paykunaqa ruranku tukuruq premiota chaskinallankupaqmi, ñoqanchikmi ichaqa rurachkanchik wiña-wiñaypaq premio chaskinanchikpaq.
46009026	Ñoqaqa kallpani manam ñawsa hinachu nitaqmi peleanipas yanqalla takachkaq hinachu.
46009027	Aswanqa ensayaspaymi cuerpoyta kasuchini chaynapi hukkunatapas yachachichkaspay mana qeparunaypaq.
46010001	Munanim wawqe-panikuna kaykuna yachanaykichikta. Ñawpaq abuelonchikkunaqa llapallankum puyupa llantuyninpi karqaku hinaspam llapallanku pasarqaku Puka Lamar Qochanta.
46010002	Chaynapim Moisesmantakama llapallanku bautizasqa karqaku puyuwan hinaspa lamar qochawan.
46010003	Yachachiwananchikpaqmi llapallanku mikurqaku huk rikchaq mikuyllata.
46010004	Huk rikchaq yakullatataqmi paykunaqa tomarqakupas, chay yakuqa qaqamanta lloqsimuqmi, chay qaqaqariki karqa paykunawan riq Cristom.
46010005	Aswanqa paykunamantam achkaq mana agradarqachu Diosta chaymi wañuruspanku purunpi qeparurqaku.
46010006	Chaykunaqa sucedekurqa ñoqanchikpaq huk ejemplo hina kananpaqmi chaynapi paykunapa mana allin munapayasqanta hina ñoqanchikpas mana munapayananchikpaq.
46010007	Chaynaqa wakinkuna hinaqa amayá adoraychikchu taytachakunataqa, Bibliam nin: —Runakunam tiyaykuspanku mikurqaku, tomarqaku hinaspam hatarispanku aychankuta kusichirqaku —nispa.
46010008	Wakinkuna huchapakusqanpi hinaqa amayá huchapakusunchikchu, chaynapim paykunamanta huk punchawllapi wañururqaku iskay chunka kimsayoq waranqa runakuna.
46010009	Amataqyá Señortapas piñachisunchu Israelpa mirayninpa wakinnin hinaqa, paykunamantam wañururqaku culebrakunapa kachusqan.
46010010	Wakinkunapa rimasqanpi hinaqa amataqyá rimaychikchu Diospa contranpiqa, chayraykum paykunataqa wañuchiq angel wañurachirqa.
46010011	Tukuy chaykunam abuelonchikkunata sucederqa ejemplopaq hinaptinmi Dios qellqachirqa qepa tiempokunapi yuyarichiwananchikpaq.
46010012	Chaynaqa pipas qaqa hina sayasqanpaq hapikuqqa cuidakuchunyá wichiykunanmanta.
46010013	Tentasqa kasqaykichikqa manam maschu wakinkunapa tentasqa kasqanmantaqa. Ichaqa Diosmi confiakuna kasqanrayku mana munanqachu mana aguantay atinaykichikkama tentasqa kanaykichiktaqa. Tentacionkuna hamuptinqa Diosmi vencenaykichikpaq kaqta qosunkichik chaynapi aguantanaykichikpaq.
46010014	Chaynaqa kuyasqay wawqe-panillaykuna, amayá adoraychikchu taytacha-mamachakunataqa.
46010015	Yachayniyoq runakuna kaptikichikmi rimapayaykichik, chaynaqa qamkunapuniyá piensaychik nisqaymanta.
46010016	Diospa bendicionninta mañakuspanchikmi Santa Cenapi vasomanta tomaspa llapa tomaqkunawan hukllawakunchik Cristopa yawarninrayku. Tantata mikunanchikpaq partispaqa llapallan mikuqkunawanmi hukllawakunchik Cristopa cuerponrayku.
46010017	Tantaqa chullallam. Ñoqanchikqa achkallaña kaspapas huk cuerpollam kanchik llapallanchik huk tantallamanta mikusqanchikrayku.
46010018	Qawaychik Israel casta runakunapa rurasqanta. Wañuchipusqa Diosman ofrecesqa aycha mikuqkunaqa hukllawasqam kanku altarpa Diosninwan.
46010019	Chaynaqa ¿imaniymantaq? taytacha-mamachaman ofrecesqa aychaqa wakin aychawan iguallam. Chay taytacha-mamachaqa manam imapaqpas valenchu.
46010020	Diospi mana iñiqkuna animalta ofrecespankuqa demoniokunapaqmi ofrecechkanku, manam Diospaqchu. Chaynaqa manam munanichu demoniokunawan hukllawakunaykichiktaqa.
46010021	Señorpa vasonmanta tomachkaspaqa manam demoniokunapa vasonmantaqa tomawaqchikchu nitaqmi Señorpa mikunanmanta mikuchkaspaqa demoniokunapa mikunanmantaqa mikuwaqchikchu.
46010022	¿Señortachu piñachisun? ¿Paymanta aswan kallpayoqchu kanchik?
46010023	Ruraymanmi tukuy ima munasqaytaqa ichaqa manam lliwchu allin. Manam lliwchu allinninchikpaq. Tukuy munasqaytam rurayman ichaqa manam lliwchu espiritupi wiñachikun.
46010024	Wakinkunapa allinnintam maskananchik, manam kikillanchikpa allinninchiktachu.
46010025	Plazapi rantipaq kaqtaqa lliwtayá mikuychik concienciarayku ama imatapas tapuspa.
46010026	Señorpam tukuy kay pachaqa. Paypataqmi kay pachapi tukuy ima kallaqpas.
46010027	Sichu Diospi mana iñiq convidasuptikichikqa lliw servisusqaykichiktayá mikuychik ama imatapas concienciaykichikrayku tapuspa.
46010028	Sichu pipas nisunkichik: “Kay aychaqa taytachakunaman ofrecesqam karqa” nispa hinaptinqa amayá mikuychikchu willakusqanrayku hinaspa concienciarayku.
46010029	Rimachkaniqa hukpa conciencianmantam, manam qamkunapamantachu. Ichapas huk kaqnin tapukunman: —¿Imanasqataq libre kayniytaqa huk runaqa juzgawanman conciencianraykuqa?
46010030	Graciasta Diosman qospay mikuptiyqa ¿imanasqataq contraypiqa rimanmanku graciasta qospay mikusqaymantaqa? —nispa.
46010031	Mikuspapas tomaspapas otaq huk rikchaqta ruraspapas llapantayá ruraychik Dios honrasqa kananpaq.
46010032	Amayá huchallichiychikchu judiokunatapas nitaq mana judiokunatapas nitaq Diospi iñiqkunatapas.
46010033	Ñoqaqa llapallankutam agradayta munani lliwpi, manam maskani kikiypa allinniytachu aswanqa wakinkunapatam chaynapi salvasqa kanankupaq.
46011001	Ñoqapa ejemploytayá qatiychik, ñoqapas Cristopa ejemplontam qatini.
46011002	Wawqe-panikuna, alabaykichikmi yuyariwasqaykichikmanta hinaspa yachachisqaykunaman hina rurasqaykichikmanta.
46011003	Ichaqa munanim kay yachanaykichikta: Cristoqa llapa qaripa umanmi, qariñataqmi warminpa uman chaynataqmi Diospas Cristopa uman.
46011004	Sichu huk runa sombrerontin Diosta mañakunqa huñunakuypi otaq Diosmanta willakunqa hinaspaqa umantam penqayman churan.
46011005	Sichu huk warmi qala umalla Diosta mañakunqa otaq Diosmanta willakunqa hinaspaqa umantam penqayman churan, payqariki uman kachiy-kachiy rutusqa hinam kachkan.
46011006	Huk warmi umanta mana tapakuspaqa allinmi kanman rutuchikuynin. Sichu uman rutuchikuynin otaq kachiy-kachiy kaynin penqaypaq kaptinqa tapakuchunyá.
46011007	Qariqa manam umantaqa tapakunanchu. Payqa Diosman rikchakuqmi hinaspa Dios hatunchaqmi, warmiñataqmi qari hatunchaq.
46011008	Qariqa manam warmimantachu karqa aswanqa warmim qarimanta karqa.
46011009	Qariqa manataqmi warmiraykuchu unanchasqa karqa aswanqa warmim qarirayku.
46011010	Chayraykum warmiqa umanta tapakunan qariman sujetasqa kasqanta angelkunamanpas qawachinanpaq.
46011011	Chayraykum Señorta servinankupaqqa qaripas warmipas yanapakunanku.
46011012	Warmitaqa Diosmi rurarqa qarimanta chaynataqmi qaripas nacemun warmimanta ichaqa llapallanmi hamun Diosmanta.
46011013	Qamkunayá tanteaychik: ¿Allinchu kanman huk warmi mana umanta tapakuspan Diosta mañakuynin?
46011014	Costumbrepunim yachachiwanchik, qaripa chukchasapa kayninqariki penqaypaqmi.
46011015	Warmipaqñataqmi chukchasapa kayninqa kusallaña rebosawan hina umanta tapakunanpaq.
46011016	Pipas kaymanta discutiyta munaspaqa yachachunyá, ñoqanchik ukupipas nitaq huñunasqa iñiqkunapipas manam kanchu huk costumbreqa.
46011017	Kayta escribimuspayqa manam alabaykichikmanchu, huñunakuynikichikpim mana allinta rurachkankichik, huñunakuychikqa allinta ruranaykichikpaqyá.
46011018	Adoranaykichikpaq huñunakuptikichiksi qamkunapi rakinakuykuna kan. Cheqaptam wakintaqa creeni.
46011019	Cheqaptam qamkunapiqa rakinakuykuna kanan chaynapi pikunam cheqap iñiqkuna kasqan yachanapaq.
46011020	Huñunakuspa Santa Cenata tomaptikichikqa manañam Señorpa Santa Cenanñachu.
46011021	Santa Cena horam puntata sapakama mikuyta qallaykunkichik, wakinnikichikñataqmi yarqaymanta kachkankichik, hukkunañataqmi sinkakuchkankichik.
46011022	¿Manachu wasikichikpi imapas kan chaypi mikunaykichikpaq hinaspa tomanaykichikpaq? Chaynata ruraspaqa Diospi iñiq chaypi huñunakuqkunatam despreciankichik hinaspam penqayman churankichik wakchakunata. ¿Imatataq nikichikman? ¿Alabaykichikmanchu? ¡Manam kaymantaqa alabaykichikmanchu!
46011023	Kay yachachisqaytaqa kikin Señormantam chaskirqani. Entregasqa kasqan tutam Señor Jesus hapiykurqa tantata.
46011024	Diosman graciasta qoykuspanmi pakiykurqa hinaspam nirqa: —Mikuychik, kaymi cuerpoy qamkunarayku entregasqa. Kaynatam rurankichik qamkunapas yuyariwanaykichikpaq —nispa.
46011025	Cenayta tukuruspanñataqmi vasota hapiykuspan nirqa: —Kay vasoqa yawarniywan rurasqay mosoq contratom. Sapa kuti kayta tomaspam yuyariwankichik —nispa.
46011026	Sapa kuti kay tantata mikuspam hinaspa kay vasomanta tomaspam Señorpa kutimunankama wañusqanmanta willakunkichik.
46011027	Chaynaqa, pipas mana chaypaq hina kachkaspa Señorpa tantan mikuqqa hinaspa Señorpa vasonmanta tomaqqa Señorpa cuerponpa hinaspa yawarninpa contranpim huchallikuchkan.
46011028	Chaynaqa sapakamayá sonqonta tapukuchun manaraq tantata mikuchkaspa otaq vasomanta manaraq tomachkaspa.
46011029	Sichu pipas mikunqa hinaspa tomanqa Señorpa cuerpon kasqanta mana piensarispan hinaspaqa mikunqapas tomanqapas kikinpa castigonpaqmi.
46011030	Chayraykum qamkuna ukupiqa achkaq kachkan onqosqa hinaspa eqoyasqa, wakinqa wañukunkuñam.
46011031	Sichu sonqonchikta sumaqta tapukuptinchikqa Señorqa manachá juzgawachwanchu.
46011032	Juzgaspam Señorqa castigawanchik chaynapi mana Diospi iñiqkunawan kuska mana condenasqa kananchikpaq.
46011033	Chaynaqa wawqe-panillaykuna, Santa Cenapaq huñunakuspaqa suyanakuychikyá kuska mikunaykichikpaq.
46011034	Pipas yarqaymanta kaspaqa wasinpiyá mikumuchun chaynapi huñunakuypi chayna rurasqaykichikmanta Dios mana castigasunaykichikpaq. Wakin asuntokunataqa chayamuspayñam allichasaq.
46012001	Wawqe-panikuna, yachanaykichiktam munani atiyninta Chuya Espiritu sapakamaman rakiwasqanchikmanta.
46012002	Qamkunaqa yachankichikmi, Diosman manaraq iñichkaptikichikqa mana rimaq taytacha-mamachakunata adoranaykichikpaqmi diablo pantachisurqankichik.
46012003	Chaynaqa kaytayá yachaychik “Jesusqa ñakasqayá kachun” niq runaqa manam Diospa Espiritunpa atiyninwanchu rimachkan. Manataqmi pipas ninmanchu: “Jesusqa Señormi” nispaqa mana Chuya Espiritu yanapaptinqa.
46012004	Achka rikchaq atiykunam kan ichaqa chaykunaqa kikin Espiritullamantam.
46012005	Achka rikchaq ruraykunapim servikuchwan ichaqa huk Señorllatam servinchik.
46012006	Achka rikchaq kaqkunatam rurachwan ichaqa kikin Diosllam llapallanta runakunapi ruran.
46012007	Diosmi sapakamaman qon Chuya Espiritupa atiyninta llapallanpa allinninpaq.
46012008	Espirituntakamam wakinman qon yuyaywan rimananpaq, hina chay Espirituntakamallataqmi wakinmanpas qon yachaywan rimananpaq.
46012009	Chay Espirituntakamallataqmi wakinmanpas qon atiyta iñinanpaq, wakinmanñataq onqoqkunata sanoyachinanpaq,
46012010	wakinmanñataq milagrokunata rurananpaq, wakinmanñataq Diospa revelasqanta chaskispan willakunanpaq, wakinmanñataq mana allin espiritukunamanta cheqap Espirituta reqsinanpaq, wakinmanñataq mana yachasqan idiomakunata rimananpaq hinaspa wakinmanñataq chay idiomakuna uyarisqanta entiendechinanpaq.
46012011	Aswanqa tukuy kaykunataqa ruran kikin Chuya Espiritullam, paymi munasqanman hina sapakamaman qon kaykunataqa.
46012012	Cuerpoqa huklla kachkaspapas achka parteyoqmi, achka parteyoq kachkaspapas huk cuerpollam, chaynam Cristopas.
46012013	Llapallanchikmi judiopas, griegopas, sirvientepas hinaspa librepas chulla Espiritullawan bautizasqa karqanchik chaynapi huk cuerpollaña kananchikpaq, chulla Espiritullatataqmi chaskirqanchikpas.
46012014	Cuerpoqa manam huk parteyoqllachu aswanqa achka parteyoqmi.
46012015	Sichu chaki ninman: “Ñoqaqa manam makichu kani chaymi mana cuerpopachu kani” nispa, chaynata nispapas manam dejarunmanchu cuerpopa parten kaytaqa.
46012016	Sichu rinripas ninman: “Ñoqaqa manam ñawichu kani chaymi mana cuerpopachu kani” nispa, chaynata nispapas manam dejarunmanchu cuerpopa parten kaytaqa.
46012017	Lliw cuerpo ñawilla kaptinqa ¿imaynataq uyarichwan? Otaq lliw cuerpo rinrilla kaptinqa ¿imaynataq muskichwan?
46012018	Chaynaqariki Diosmi churarqa cuerpopa partenkunataqa munasqan sitiopi.
46012019	Llapallan partekuna huknillan kaptinqa ¿maypitaq kanman cuerpoqa?
46012020	Achka parteyoq kaspapas hukllam cuerpoqa.
46012021	Manam ñawiqa ninmanchu makita: “Manam necesitaykichu” nispaqa, nitaqmi umapas ninmanchu chakita: “Manam necesitaykichu” nispaqa.
46012022	Aswanqa cuerpopa taksachan kaqkunataraqmi mastaqa necesitanchik.
46012023	Cuerpopi mana ancha kuyasqanchikkunatam aswan sumaqtaraq pachachinchik, mana qawachikunapaq kaqkunatañataqmi pakanchik.
46012024	Qawachikunapaq kaqkunatam ichaqa mana pakanchikchu. Diosmi rurarqa cuerpopi mana ancha kuyasqa kaqkuna kuyasqa kananpaq,
46012025	chaynapi cuerpopi kaqkunaqa munasqankuta mana rurakunankupaq, aswanqa lliw partekunamanta sapakama sientinakunankupaq.
46012026	Cuerpopa parten ñakariptinqa wakinkunapas ñakarintaqmi, huknin parten allin kuyasqa kaptinqa llapallantaqmi kusikunku.
46012027	Qamkunaqa Cristopa cuerpon kaspam sapakama kankichik chay cuerpopa parten.
46012028	Diosmi iñiqkuna ukupi puntata churarqa apostolkunata, iskay kaqpiñataqmi churarqa Diosmanta willakuqkunata, kimsa kaqpiñataqmi churarqa yachachiqkunata, chaymantañataqmi churarqa milagrokuna ruraqkunata, onqoqkuna sanoyachiqkunata, yanapakuqkunata, dirigentekunata hinaspa mana yachasqan idiomakuna rimaqkunata.
46012029	¿Llapallanchu apostolkuna? ¿Llapallankuchu Diosmanta willakuqkuna? ¿Llapallanchu yachachiqkuna? ¿Lliwchu milagrokuna ruraqkuna?
46012030	¿Lliwtaqchu onqoqkuna sanoyachiy atiqkunapas? ¿Rimankupas llapallankuchu mana yachasqan idiomakunata? ¿Llapallankutaqchu entiendechiyta yachanku chay rimaqkunapa nisqanta? ¡Manam!
46012031	Qamkunaqa maskaychik Diospa qosqan allinnin kaqkunatayá. Ñoqam ichaqa qawachisqaykichik imaynam aswan allin kawsanaykichikta.
46013001	Sichu ñoqa rimayman runakunapa chaynataq angelkunapa idiomanpipas ichaqa mana kuyakuyniyoq kaspayqa campanapa otaq platillopa waqaynin hinallam kani.
46013002	Sichu willakuyman Diospa revelawasqankunata, reqsiymantaq kunankama manaraq pipapas yachasqankunatawan tukuy rikchaq yachaykunatapas, kapuwanmantaq iñiyniy orqokunata maymi kasqanmanta suchuchinaypaq, ichaqa mana kuyakuyniyoq kaspayqa manam imapaqpas valenichu.
46013003	Sichu aypuruyman tukuy kapuqniykunata, cuerpoytapas entregaymantaq kañasqa kananpaq, ichaqa mana kuyakuyniyoq kaptiyqa chaykuna rurasqaypas manam valenchu.
46013004	Pipas kuyakuyniyoqqa pacienciakuqmi, imapas qokuykuqmi, manam envidiosochu, manam alto-tukuqchu, manam alabakuqchu,
46013005	manam penqaypaq ruraqchu, manam kikillanpaq munaqchu, manam piñakuqchu, nitaqmi cheqnikuqchu.
46013006	Manataqmi kusikunchu hukpa huchankunamantapas aswanqa cheqap kaqmantam kusikun.
46013007	Tukuytam aguantan, tukuytam creen, tukuytam confianzawan suyan, tukuytam pacienciakun.
46013008	Kuyakuyqa wiñaypaqmi, hamunqam tiempo Diospa revelasqankunata manaña willakunapaq, manañam rimanqakuchu mana yachasqanku idiomakunatapas, yachaypas manañataqmi kanqachu.
46013009	Wakillantam yachanchik, wakillantataqmi Diospa revelasqankunatapas willakunchik.
46013010	Llapallanta yacharuptinchikqa wakillan yachasqanchikmi chinkarunqaña.
46013011	Taksallaraq kaspayqa warma hinam rimarqani, piensarqani, yuyaymanarqani, hatunyaruspaymi ichaqa manaña warma hinañachu rurani.
46013012	Chaynam kunanpas tukuy imata qawachkanchik chinka-chinkallata mana rikukuq espejopi hina, ichaqa huk punchawmi imam kaqta rikusunchik. Kunanqa reqsini wakillantam, chay punchawmi ichaqa tukuy imata reqsisaq imaynam ñoqata Dios reqsiwasqanta hina.
46013013	Kunanqa takyachkan iñiyllam, confianzawan suyayllam hinaspa kuyakuyllam. Kay kimsanmanta aswan allinqa kuyakuyllam.
46014001	Kuyakuyniyoq kayta maskaspayá munaychik Chuya Espiritupa qosqankuna chaskiyta, chaymantapas aswan mastaqa munaychik Diosmanta willakuytayá.
46014002	Pipas mana yachasqan idiomakuna rimaqqa Diosllatam rimapayan, manam runakunatachu, chaytaqa manam pipas entiendenchu Espiritupa yanapakuyninwan pakasqa kaqkunata rimachkaptinpas.
46014003	Diosmanta willakuqmi ichaqa runakunaman willan espiritupi wiñanankupaq chaynapi kallpanchasqa hinaspa consuelasqa kanankupaq.
46014004	Mana yachasqan idiomakuna rimaqqa kikillanmi espiritunpi wiñan, Diosmanta willakuqñataqmi wiñachin uyariqnin iñiqkunata.
46014005	Ñoqaqa munaymanmi mana yachasqaykichik idiomakunata llapallaykichik rimanaykichikta ichaqa mastaqa munani Diosmanta willakunaykichiktam. Chay ruraymi aswan allinqa mana yachasqanchik idiomakuna rimaymantaqa. Mana yachasqanchik idiomakunata rimaspaqa imam nisqantam willana iñiqkuna espiritupi wiñanankupaq.
46014006	Wawqe-panikuna, sichu ñoqa watukamuspay rimapayaykichikman huk idiomakunapi hinaptinqa chayqa manam servisunkichikmanchu imapaqpas. Diospa revelawasqanta otaq yachasqayta willaptiymi ichaqa servisunkichik. Servisunkichiktaqmi imam pasananmanta willaptiypas chaynataq Diospa palabranmanta yachachiptiypas.
46014007	Ejemplopaqyá churasunchik qenatawan arpata. Mana tononpi waqaptinqa manam yachachwanchu imam tocasqantapas.
46014008	Guerrapi cornetilla mana allinta waqaptinqa manam pipas alistakunmanchu peleananpaq.
46014009	Chaynam kanman qamkunapipas, mana entiendenata rimaptikichikqa ¿imaynatataq yachanmanku ima nisqaykichiktapas? ¡Yanqachiki rimawaqchik!
46014010	Kay pachapiqa achka idiomakunam kachkan ichaqa llapallanmi entiendenapaq.
46014011	Pipas huk idiomapi rimapayawaptin mana entiendespayqa huklaw nacionniyoq runa hinam kani chay runapaq, ñoqapaqpas chay runaqa huklaw nacionniyoq runa hinam.
46014012	Chaynaqa qamkunapas Diospa qosqanta aswan mas chaskiyta munaspaqa, maskaychik llapanmanta llalliqtaqa wawqe-panikuna wiñachiytayá.
46014013	Chaynaqa pipas mana yachasqan idiomata rimaspanqa Diostayá mañakuchun chay rimasqanta uyariqninkunaman entiendechinanpaq.
46014014	Mana yachasqay idiomapi Diosta mañakuptiyqa espiritullaymi mañakuchkan ichaqa manam yachanichu imam nisqaytapas.
46014015	¿Hinaptinqa imatataq rurayman? Diostaqa mañakusaqmi espirituywanpas chaynataq yuyayniywanpas. Takisaqtaqmi espirituywanpas chaynataq yuyayniywanpas.
46014016	Sichu espirituman hina mana yachasqayki idiomapi Diosta alabaptikiqa mana entiendeq runaqa manam atinmanchu qanwan kuska gracias qoyta imam nisqaykita mana entiendesqanrayku.
46014017	Diosman gracias qosqayki allin kaptinpas, huknikiqa manam wiñanchu espiritunpi.
46014018	Graciastam qoni Diosman qamkunamantapas masta huk idiomakuna rimasqaymanta.
46014019	Iñiqkunapa huñunakunanpim ichaqa munani llapa runakunapa entiendesqan pichqa palabrallapas rimayta, mana yachasqanku idiomapi chunka waranqa palabrakuna rimanaymantaqa.
46014020	Wawqe-panikuna, amañayá piensaychikchu wawakuna hinaqa, wawakuna hinaqa kaychik mana allinkunallapaqyá, aswanqa yuyayniyoq runakuna hinañayá piensaychik.
46014021	Bibliam nin: Sasa rimana idiomapim chay runakunaman rimapayasaq, chaywanpas manam kasuwanqakuchu, ninmi Señor.
46014022	Chaynaqa huk idiomakunapi rimayqa milagro hinam mana iñiqkunapaq, manamá iñiqkunapaqchu, Diosmanta willakuymi ichaqa señal hina iñiqkunallapaq.
46014023	Llapallan iñiqkuna huñunasqa kachkaspa huk idiomakunapi rimaptinkuqa ¿manachu manaraq yachaqqa otaq mana iñiqqa yaykuramuspan “Kaykunaqa locoyarusqakum” ninqa?
46014024	Diosmanta llapallanku willakuchkaptinku mana iñiqpas otaq manaraq yachaqpas yaykuramuptinqa llapallankum huchanta qawachispa convencechinqaku.
46014025	Chaynapim sonqonpi pakasqakunapas yachasqa kanqa hinaptinmi qonqorakuykuspan Diosta adoranqa: —Cheqaptapunim Diosqa qamkunawan kasqa —nispa.
46014026	Chaynaqa wawqe-panillaykuna, huñunakuptikichikqa wakinmi takin, wakinñataqmi yachachin Diospa yachachisqanta. Wakinñataqmi Diospa revelasqanta willakun, wakinñataqmi mana yachasqan idiomata riman, wakinñataqmi chay rimasqanta entiendechin, llapallantayá ruraychik iñiqkuna espiritunpi wiñanankupaq.
46014027	Mana yachasqan idiomapi huk kaqnin rimaptinqa iskay-kimsallayá muyuyninpi rimachunku hinaptin hukninñataq uyariqkunaman entiendechichun imam nisqanta.
46014028	Iñiqkuna huñunasqa kachkaptin uyariqkunaman mana pipas entiendechiq kaptinqa amayá pipas rimachunchu mana yachasqan idiomapiqa, rimaspaqa-rimachunku kikinkupaqyá hinaspa Diosllapaqyá.
46014029	Diosmanta willakuqkunapas rimachunku iskay-kimsallayá hinaptin wakinkunañataq yuyaymanachun imam nisqankupi.
46014030	Huk kaqnin tiyaq runaman Dios revelaptinqa punta rimaqqa upallachunyá.
46014031	Chaynapim Diospa revelasqan chaskiqkunaqa llapallaykichik sapakama rimankichik llapallan uyariqkuna yachanankupaq hinaspa kallpanchakunankupaq.
46014032	Diospa revelasqan willakuqkunaqa sujetananmi espiritunta.
46014033	Diosqa hawka kananchiktam munan, manam chaqwa ruraytachu. Huñunakuyninpi llapallan iñiqkunapa rurasqanman hinam
46014034	warmikunaqa upallalla kananku huñunakuypiqa, manam rimanankuchu aswanqa kasukunankum Diospa leyninpi kamachikusqanman hina.
46014035	Imatapas yachayta munaspaqa wasipiñayá qosanta tapuchun, huñunakuypi warmipa rimayninqa penqaypaqmi.
46014036	Yachanaykichikmi, Diospa palabranqa manam qamkunawanchu qallarirqa, manataqmi qamkunallataqchu chaskirqankichikpas.
46014037	Pipas Diosmanta willakuqpaq hapkuspanqa otaq Chuya Espiritupa yachachisqanpaq hapikuspanqa yachachunyá qamkunaman kay qellqamusqayqa Señorpa kamachikuynin kasqanta.
46014038	Diospa kamachikusqanta mana chaskiq runaqa manam chaskisqachu.
46014039	Wawqe-panikuna, Diosmantayá aswanqa willakuychik, amataqyá harkakuychikchu mana yachasqanku idiomakunapi rimanankutapas.
46014040	Chaynaqa tukuy imayá rurasqa kachun respetowan hinaspa ordenninpi.
46015001	Wawqe-panikuna, Cristomanta allin noticia willasqaytayá astawanraq yachaykachisqaykichik, chayqariki chaskisqaykichik noticiam, chaywantaqmi qamkunaqa qaqa hina sayachkankichik.
46015002	Chay allin noticiawanmi qamkunaqa salvasqa kankichik willasqayman hina chaskispaqa, mana chayqa yanqapaqchiki iñirqankichik.
46015003	Llapallanmanta llalliqtaqa chaskisqayman hinam yachachirqaykichik, Bibliapa nisqanman hinapas Cristoqa wañurqa huchanchikkunaraykum.
46015004	Bibliapa nisqanman hinam pampasqa kaspan kawsarimurqa kimsa punchawninman.
46015005	Hinaspam rikuriykurqa Pedroman, chaymantañataqmi rikuriykurqa apostolninkunaman,
46015006	chaymantañataq pichqa pachak masnin huñunasqa wawqe-panikunaman. Wakinkunaqa kawsakuchkanraqmi, wakinkunam ichaqa wañukunña.
46015007	Chaymantañataqmi rikuriykurqa Jacoboman, chaymantañataq llapallan apostolkunaman.
46015008	Qepatañataqmi ñoqaman rikuriykuwarqa mana tiemponpi nacekuqman hina.
46015009	Ñoqaqariki llapallan apostolkunamantapas taksan kaqpaqmi hapikuni, ñoqaqa manamá apostolwan sutichawanankupaq hinachu kani iñiqkunata ñakarichisqayrayku.
46015010	Ichaqa Dios favorecewaptinmi kunanqa apostolña kani, paypa favorecewasqanqa manamá yanqachu karqa, ñoqaqa llamkachkani wakin apostolkunamantapas mastaraqmi, ichaqa manamá kikillaymantachu llamkachkaniqa aswanqa ñoqapi kaq Diospa favorninmi llamkarqa.
46015011	Manam imananchu ñoqa willakuptiypas otaq paykuna willakuptinpas, kay willakusqaykuraykum qamkunapas iñirqankichik.
46015012	Willakunikuqa Cristopa kawsarimusqanmantam, hinaptinqa ¿imaynamá wakinnikichikqa ninkichik: —Wañuqkunaqa manam kawsarinchu —nispaqa?
46015013	Wañuqkuna mana kawsariptinqa manachiki Cristopas kawsarirqachu.
46015014	Cristo mana kawsariptinqa yanqachiki kay willakusqaykuqa, manataqchiki iñisqaykichikpas valenchu.
46015015	Chayna kaptinqariki ñoqaykuqa kaniku Diospa llulla testigonkunach “Diosmi kawsarichirqa Cristota” nisqaykumanta. Wañuqkuna mana kawsariptinqa manataqchiki Diospas Cristota kawsarichirqachu.
46015016	Wañuqkuna mana kawsarimuptinqa manataqchiki Cristopas kawsarimurqachu.
46015017	Cristo mana kawsarimuptinqa yanqapaqchiki iñirqankichik, chaynaqa hinallaraqchiki huchapi kachkankichik.
46015018	Chayna kaptinqa Cristopi iñikuqkunapas wañukuspaqa chinkasqachiki kachkanku.
46015019	Kay pachapi kawsanallapaq Cristopi confiakuspanchikqa llapa runakunamantapas aswan mas llakipayanam kachkanchik.
46015020	Ichaqariki cheqaptam Cristoqa kawsarimurqa, payqa wañuqkunamanta punta kawsarimuqmi.
46015021	Imaynam wañuy kay pachaman yaykumurqa huk runantakamalla chaynataqmi kawsarimuypas hamurqa huk runantakamalla.
46015022	Imaynam Adanpa huchallikusqanwan llapallan runa wañunchik, chaynallataqmi Cristopi iñiqkunapas llapallanchik kawsarimusunchik.
46015023	Ichaqa sapakamam qatinasninpi kawsarimunqa: Cristom puntata kawsarimurqa, pay hamuptinñataqmi iñiqninkuna kawsarimunqa.
46015024	Chaymantañam chayamunqa tukupay tiempo, chay tiempopiqa Cristom llapallan atiyniyoqkunata, munayniyoqkunata hinaspa autoridadkunata chinkarachispan Dios Taytanmanña munaychakusqanta qoykunqa.
46015025	Cristoqa munaychakunanpunim llapallan enemigonkunata Dios saruchinankama.
46015026	Qepallaña chinkachinapaq kaq enemigoqa wañuymi.
46015027	Diosmi tukuy imata Cristowan saruchirqa. Bibliam nin: —Tukuylla imapapas hawapimya churaykurqanki —nispa. Diosqa manam pipapas sarusqanchu karqa, aswanqa paymi Cristowan saruchin tukuy imata.
46015028	Cristo tukuy imata munaychakuruspanñam paypas Taytanpa munaychakusqan kanqa, chaynataqa ruranqa imaynam paytapas Taytan tukuy imata saruchisqanman hinam. Chaynapim Diosña tukuy imakunapipas chaynataq runakunapipas munaychakunqa.
46015029	Wakin iñiqkunam bautizakunku wañuqkunarayku. ¿Imanasqataq chaytaqa ruranku kawsarimuy mana kachkaptinqa?
46015030	Chaynaqa ñoqaykupas ¿imapaqtaq peligrollapi tukuy tiempo kachkaniku?
46015031	Arí wawqe-panikuna, sapa punchawmi wañuypa patanpi kachkani. Ichaqa Señor Jesucristopi iñisqaykichikraykum kusisqa kani.
46015032	Ñoqaqa purun animalkunawanpas pelearqanitaqmi Efeso llaqtapi, chaywanqa ¿imatataq horqokuni? Wañuqkuna mana kawsarimuptinqa allintam ninku: —Mikukusun, tomakusun, ichapas paqarin wañukusun —nispa.
46015033	Amayá engañachikuychikchu chayna rimaqkunawanqa. Mana allin amistadkunaqa urmachinmi allin kawsaqkunatapas.
46015034	Yuyaynikichikman kutirispayá ama huchallikuychikchu. Wakinnikichikqa manaraqmi Diosta reqsinkichikchu, penqarikunaykichikpaqmi kaytaqa nikichik.
46015035	Ichapas pipas tapukunman: —¿Imaynatataq wañuqkunaqa kawsarimunqa? ¿Imayna cuerpoyoqtaq kawsarimunqa? —nispa.
46015036	¿Upa tukuchkankichum? Muhuqa chinkarunmi chay muhumanta mosoq planta wiñaramuptinqa.
46015037	Tarpunchikqa manam plantatachu aswanqa muhullatam trigo kaptinpas otaq sapaq muhu kaptinpas.
46015038	Chaymantaqa Diosñam sapakamata wiñachin imayna sayayniyoqtapas munasqanman hina.
46015039	Manam llapa aychaqa huk rikchaq aychallachu, runakunapa aychanqa huk rikchaqmi, huk rikchaqtaqmi animalkunapa aychanpas, raprayoqkunapa aychanpas chaynataq challwakunapa aychanpas.
46015040	Kachkantaqmi cielokunapi qawasqanchik kaqkunapas chaynataq kay pachapi kaqkunapas. Cielokunapi kaqkunapa sumaq kayninqa huk rikchaqmi, huk rikchaqtaqmi kay pachapi cuerpokunapa sumaq kayninpas.
46015041	Intipa achkiyninqa huk rikchaqmi killapa achkiyninmantaqa, huk rikchaqtaqmi sapakama lucerokunapa achkiyninpas.
46015042	Wañuqkunapas huk rikchayniyoqmi kanqaku kawsarimuspankuqa. Wañuqta pampaptinchikqa ismurunmi, kawsarimuspanmi ichaqa manaña wañunqachu.
46015043	Wañuqpa ayantaqa pampanchik millakuypaqtam, kawsarimunqam ichaqa achkirichkaqña. Pampanchikqa manaña kallpayoqtam, kawsarimunqam ichaqa kallpasapallaña.
46015044	Pampanchikqa aycha cuerpollatam, kawsarimunqam ichaqa espirituman hina cuerpoyoqña, kanmi kay pachapaq cuerpo, kantaqmi espirituman hina cuerpopas.
46015045	Bibliam nin: —Punta kaq Adanmi kawsaq runaña karqa, qepa kaq Adanñataqmi kachkan kawsachikuq Espirituña —nispa.
46015046	Manam espiritumanta kaqchu punta cuerpoqa aswanqa aychamanta kaqmi, chaymantañam Espiritumanta cuerpoqa.
46015047	Punta kaq Adan sutiyoq runaqa allpamanta rurasqam karqa kay pachapaq, qepa kaq Runam ichaqa hanaq pachamanta hamurqa.
46015048	Kay pachapaqmi runaqa rurasqa karqa, kay pachapaqtaqmi runakunapas kanchik. Hanaq pachamantam Cristoqa karqa, hanaq pachapaqtaqmi iñiqkunapas kanchik.
46015049	Imaynam rikchakunchik allpamanta rurasqa runaman, chaynataqmi rikchakusun hanaq pachapi kaqmanpas.
46015050	Nikichikmi wawqe-panikuna, aychayoq-yawarniyoq runaqa manam yaykunqachu Diospa munaychakusqanmanqa, tukuruqlla kaqpas manataqmi chaskinmanchu mana tukuq kaqtaqa.
46015051	Kunanmi nikichik manaraq pipapas yachasqanta: Manam lliwchu wañusunchik ichaqa lliwmi hukniraqman tikrasqa kasunchik.
46015052	Huk qemchiyllatam tikrasqa kasunchik qepa kaq cornetillata tocaykuptin. Hinaptinmi wañuqkuna kawsarimunqa manaña wañunankupaq, ñoqanchikpas tikrasqam kasunchik.
46015053	Kay tukuruqlla cuerponchikmi mosoq pachawan pachakuchkaq hina tikrakunqa mana tukuqman, wañuqlla cuerponchikñataqmi tikrakunqa wiñaypaq kaqman.
46015054	Kay tukuruqlla cuerponchikmi mana tukuqmanña pachakunqa, kay wañuqlla cuerponchik manaña wañuqwan pachakuruptinñataqmi cumplikunqa Bibliapa kayna nisqan: Dios venceruptinmi wañuyqa millpusqaña rikurirunqa.
46015055	Yaw wañuy ¿imaynataq vencewaq? ¿Maytaq wañuchina puyaykiqa?
46015056	Wañuypa puyanmi hucha, huchanchikmantañataqmi Diospa leynin condenawanchik.
46015057	Ichaqa gracias kachun Diosman Señor Jesucristowan vencesqanchikmanta.
46015058	Chaynaqa kuyasqay wawqe-panikuna, qaqa hina sayaspayá aswan llamkaychik Señorpa rurayninpi. Señorwan llamkasqaykichikqa manam yanqapaqchu kanqa.
46016001	Galacia lawpi iñiqkunaman kamachisqaypi hinayá wawqe-panikunapaq ofrendaykichiktaqa huñuychik.
46016002	Sapakamayá Sapa domingo huñuychik ofrendaykichikta ganasqaykichikman hina chaynapi chayamuptiyraq mana huñuchkanaykichikpaq.
46016003	Chayamuspayñataqmi ofrendaykichiktaqa cartantinta apachisaq Jerusalen llaqtaman akllasqaykichik runakunawan.
46016004	Rinay kaptinqa ñoqawanmi rinqaku.
46016005	Hamuspayqa Macedonia lawninta muyuramuspam qamkunaman chayamusaq.
46016006	Yaqachusmi unay kariyman qamkunawanqa, ichayá karuyman tukuy para tiempopas chaynapi mayta rinaypaqpas yanapaykuwanaykichikpaq.
46016007	Manam pasadalla qawaykuytaqa munanichu, Señor munaptinqa qamkunawan unay kaytam munani.
46016008	Ichaqa Efeso llaqtapim kasaq Pentecostes Fiestakama.
46016009	Punku hinam kicharayachkan Señormanta aswan masta willakunaypaq, achkaqtaqmi contraparteykunapas kachkan.
46016010	Timoteo chayaramuptinqa amam llakisqataqa qawankichikchu, paypas llamkan ñoqa hinam Señormanta willakuypi.
46016011	Chaynaqa amayá pipas despreciachunchu, yanapaykuspayá allinllata ñoqaman kutirichimuychik, wakin wawqekunapiwanmi paytaqa suyachkaniku.
46016012	Iñiqmasinchik Apolostaqa ruegarqanim wawqekunawan qamkunaman hamunanpaq aswanqa manaraqmi hamuyta munarqachu payqa hamurunqa tiempon karuptinñam.
46016013	Cuidakuspayá qaqa hina sayaychik iñiynikichikpi. Valorchakuspayá kallpanchakuychik.
46016014	Tukuy imatapas kuyakuywanyá ruraychik.
46016015	Yachankichikmi wawqe-paniykuna, Estefanasqa wasinpi kaqkunapiwanmi Grecia lawpi puntallataraq Cristoman iñikurqaku hinaspam iñiqkunata tukuy sonqowan servichkanku.
46016016	Qamkunapas chayna runakuna kasunaykichiktam munani, kasuychiktaqyá llapallan llamkaqmasinchikkunatapas.
46016017	Kusikunim Estefanaspa, Fortunatopa chaynataq Aqaicopa hamusqanwan. Mana kaypi kaptikichikqa paykunam rurarqaku qamkunapa ruranaykichikta.
46016018	Paykunamá kallpanchawarqa, kallpanchasurqankichiktaqmi qamkunatapas chaynaqa reqsikuychikyá paykunata.
46016019	Asia lawpi iñiqkunam saludamusunkichik, Aquilawan Priscilapas Señorpa sutinpim anchallataña saludamusunkichik, saludamusunkichiktaqmi wasinpi huñunakuq iñiqkunapas.
46016020	Llapallan wawqe-panikunam saludamusunkichik. Lliwyá saludanakuychik abrazanakuykuspa.
46016021	Ñoqa Pablom saludamuykichik kikiypuni qellqamuspay.
46016022	Pipas Señor Jesucristota mana kuyaqqa ñakasqayá kachun. ¡Hamuyñayá Señorllayku!
46016023	Señor Jesucristoyá llapallaykichikta favorecesunkichik.
46016024	Llapallaykichikmanmi apachimuykichik Cristo Jesuspi kuyakuyniyta.
47001001	Ñoqa Pablom kani Diospa munayninman hina Jesucristopa apostolnin, Corinto llaqtapi huñunakuq Diosman iñiqkunamanmi wawqenchik Timoteopiwan qellqamuykiku, kay cartaqa Diospaq sapaqchasqa Grecia lawpi llapallan kaqkunapaqwanmi.
47001002	Dios Taytanchikyá Señorninchik Jesucristopiwan favorecesunkichik hawkalla kawsanaykichikpaq.
47001003	Alabasunchikyá Señor Jesucristopa Taytan Diosninchikta, payqa llakipayakuq Taytam hinaspa sinchi kallpanchaqninchik Diosmi.
47001004	Paymi kallpanchawanchik tukuy sasachakuyninchikpi chaynapi ñoqanchikpas sasachakuypi kaqkunata Diospa kallpanchawasqanchikman hina kallpanchananchikpaq.
47001005	Jesucristoraykum llumpayta ñakarinchik chaynallataqmi kallpanchakunchikpas hina Jesucristoraykullataq.
47001006	Ñoqayku ñakariptiykuqa qamkunam kallpanchasqa hinaspa salvasqa kankichik, ñoqaykuta Dios kallpanchawaptinkuqa qamkunapas kallpanchasqataqmi kankichik chaynapi ñakarisqaykuta qamkunapas pacienciawan aguantanaykichikpaq.
47001007	Qamkunapim allinsuta confiakuchkaniku, ñakariysiwasqaykikuman hinam Diosmanta chaskiysiwankiku kallpanchakuytapas.
47001008	Wawqe-panillaykuna, yachanaykichiktam munaniku Asia lawpi ñakarisqaykumanta. Hatu-hatun sasachakuypim karqaniku, manañam kallpaykupas karqañachu aguantanaykupaq manataqmi kawsaytapas piensarqanikuñachu.
47001009	Wañuypa patanpiñam karqaniku, ichaqa chayqa karqa wañusqakuna kawsarichiq Diosllamanña hapipakuy yachanaykupaqmi hinaspa mana kikillaykupi confiakunaykupaqmi.
47001010	Diosmi librawarqaku wañuymanta, paytaqmi qepatapas librawanqaku. Paypim confiakuchkaniku librawanankupaq
47001011	Diosta mañaysiwaptikikuqa. Llapa runakuna ñoqaykupaq mañakuptinkuqa achkaqmi graciasta qonqaku Diospa favorecewasqankumanta.
47001012	Kaywanmi kusisqa kachkaniku, ñoqaykuqa kay pachapipas chaynataq qayllaykichikpipas allintam portakurqaniku. Diosmi favorecewarqaku mana engañakuspa payllapaqña kawsanaykupaq, chaynataqa kawsarqaniku manam yachayniyoq kasqaykuraykuchu.
47001013	Cartakuna apachimusqaykupiqa manam huk rikchaqkunaqa imapas kanchu, aswanqa leespa entiendenallaykichikmi, ima allincha kanman tukunaykichikkama entiendeptikichikqa.
47001014	Wakintaqa entienderunkichikñam, Señor Jesuspa kutimusqan punchawmi kusisqa kankichik ñoqaykumanta, chaynallam ñoqaykupas kusikusaqku qamkunamanta.
47001015	Kay confianzawanmi puntata qamkuna watukuq hamuyta munarqani chaynapi ristinpas hinaspa kutimustinpas yanapaykunaypaq.
47001016	Macedonia lawman riq hinam qamkuna watukuykuyta munarqani, chaynataqmi kutimustinpas watukuykuytataq munarqani chaynapi Judea lawman rinaypaq yanapaykuwanaykichikpaq.
47001017	¿Chay piensasqayqa manachum allin karqa? ¿Mana iñiq runa hinachu rurarqani? Paykunaqariki “Arí” niruchkaspapas “Manam” ninkuraqmi.
47001018	Diosqa confiakunapaqmi chaymi ñoqaykupas imam kaqta nikiku.
47001019	Silvanopa, Timoteopa hinaspa ñoqapa qamkunaman willasqay Diospa Churin Cristo Jesusqa manam “Arí” ninraqchu nitaq “Manam” ninraqchu. Cristontakama willakuyqa cheqappunim.
47001020	Paypim cumplikun Diospa llapallan prometesqankunaqa, chaymi Diosta alabaspanchikqa “Amen” ninchik Cristo Jesusrayku.
47001021	Diosmi ñoqaykutapas qamkunatapas Cristopi qaqa hina sayaqta rurawarqanchik hinaspam sapaqchawarqanchik payllapaqña kawsananchikpaq.
47001022	Paytaqmi sellochkaq hina Chuya Espirituta sonqonchikman churamurqa garantiata hina.
47001023	Ichaqa Diostam chullalla almay-hawa testigopaq churani, Corinto llaqtamanqa qamkunata llakipayaspaymi manaraq hamurqaniraqchu.
47001024	Ñoqaykuqa manam iñisqaykichikpi munaychakuytachu munachkaniku, munachkanikuqa kusisqa kanaykichikpaq yanapaykuytam, qamkunaqa qaqa hinañam sayachkankichik iñisqaykichikpiqa.
47002001	Llakisqaqa manamá qamkunaman kutimuyta munarqanichu.
47002002	Qamkunata llakirachiptiyqa ¿pitaq ñoqataqa kusichiwanman? Llakichisqaykunallam kusichiqniyqa kankichik.
47002003	Qellqamurqaykichikqa llakichiwaqniykuna chayaramuptiy kusichiwanaykichikpaqmi, manam llakichiwanaykichikpaqchu. Piensarqanim ñoqa kusisqa kaptiyqa llapallaykichik kusisqa kanaykichikta.
47002004	Punta kaq cartata qellqamuspayqa manam ima rurakuytapas atirqanichu, sonqoypi llakikuspaymi weqe ñawintin karqani, qellqamurqaykichikqa manam llakisqa kanaykichikpaqchu aswanqa llumpay kuyasqayta yachanaykichikpaqmi.
47002005	Pipas llakichiwaqniyqa manam ñoqallatachu llakichiwan, allinlla rimaypiqa qamkunatapas llapallaykichiktam llakichisunkichik. Chayllatam nikichik mana sientikunaykichikpaq.
47002006	Chay runa corregisqaykichikqa chayllapaqñam.
47002007	Chaynaqa pampachaykuspayá kallpanchaykuychik manaña llumpa-llumpay llakisqa kananpaq.
47002008	Chaymi ruegakuykichik payman kuyakuynikichik qawachinaykichikpaq.
47002009	Kay asuntomantaqa ñawpaqtaraqmi qellqamurqaykichik chaynapi kasukuq kasqaykichikmanta otaq mana kasukuq kasqaykichikmanta yachanaypaq.
47002010	Pitapas pampachasqaykichiktaqa ñoqapas pampachanim, pitapas pampachaspayqa Cristopa qayllanpim pampacharqani qamkunarayku
47002011	chaynapi Satanaspas mana vencewananchikpaq, ñoqanchikqa yachanchikmi payqa pantachikuqllaña kasqanta.
47002012	Troas llaqtaman Cristomanta allin noticiata willakuq chayaruptiymi Señor achkallaña runakunapa sonqonta kichaykurqa.
47002013	Sonqoymi ichaqa mana hawkachu karqa wawqenchik Titota mana tarisqayrayku, chayraykum paykunamanta despedikuykuspay pasakurqani Macedonia lawman.
47002014	Ichaqa Diosmanyá gracias kachun Cristo Jesuspi vencechiwasqanchikmanta. Paymi perfumeta hina yachayninta tukuy hinastinman ñoqanchikwan cheqechin.
47002015	Ñoqanchikqa kanchik Diosman Cristopa ofrecesqan inciensopa asnariynin hinam chaynapi wakinkuna salvakunanpaq hinaspa wakinñataq puchukananpaq.
47002016	Puchukaypaq kaqkunapaqqa kay inciensoqa wañuchiq asnay hinam, salvakuypaq kaqkunapaqñataqmi kawsay qokuq asnariy hina. ¿Pitaq kachkan kayta rurananpaq hinaqa?
47002017	Ñoqaykuqa manam wakinkuna hinachu Diospa palabran willakusqaykuwan negociota ruraniku. Aswanqa Cristopi kaspam cheqapta rimaniku Diospa qayllanpi hinaspa paypa kachasqankuna hina.
47003001	Kayta nispaykuqa manam kikiykutachu huktawan recomiendakuchkaniku nitaqmi wakinkuna hinachu recomendacion cartataraq qamkunaman qawachisqaykiku, nitaqmi recomendacion cartatachu mañakusqaykiku.
47003002	Recomendacion cartaykuqa qamkunam kankichik sonqoykupi papelpi qellqasqa hina chaynapi llapallan runa leespan yachananpaq.
47003003	Qamkunaqa kankichik Cristopa cartasqan hinam, ñoqaykuñataqmi kaniku chay carta apaqkuna. Chay cartaqa manam tintawan qellqasqachu aswanqa kawsaq Diospa Espiritunwanmi, qellqasqasqaqa kachkan manam rumi labrasqapichu aswanqa runapa sonqonpim.
47003004	Chaynataqa rimariniku Diospi Cristorayku confiakusqaykuraykum.
47003005	Manam ñoqaykuqa imatapas rurayta atiymankuchu kikillaykumantaqa, tukuy ima rurasqaykuqa Diosmantam hamun.
47003006	Paymi preparawarqaku mosoq contratoman hina servinaykupaq. Servinikuqa manam qellqasqa leyman hinallachu aswanqa Espirituman hinam. Qellqasqa leyqa wañuyllamanmi apakun, Espiritum ichaqa kawsachikun.
47003007	Moisespa leyninqa labrasqa rumipi qellqasqa kaspapas anchallatañam achkirirqa, chaymi Israel runakunaqa mana Moisespa uyantapas qawayta atirqakuchu. Chayna kachkaspapas chay achkiriyqa tutayarurqam, chay leyqa sinchi achkiriywan hamuchkaspapas wañuyllamanmi apakun.
47003008	Ichaqa ¡mayna achkiriywanraq hamunqa Chuya Espiritupa kawsay qowasqanchikqa!
47003009	Condenawaqninchik leypas achkiriyniyoq kachkaptinqa ¡maynataraq achkiriykun huchanchikta Dios pampachaykuptinqa!
47003010	Ñawpaq kaq achkiriyniyoq leyqa manañam imapaschu kunan kaq sumaqllaña willakuymantaqa.
47003011	Mana unaypaq kaq leypas achkiriyniyoq kachkaptinqa aswan sumaqllañam kanqa wiñaypaq kaq allin noticia willakuyqa.
47003012	Confianzawan suyasqaykuraykum mana manchakuspa willakuniku.
47003013	Ñoqaykuqa manam Moises hinachu rurachkaniku payqa uyantam tapakururqa chinkaruqlla achkiyta Israel runakuna mana rikunanpaq.
47003014	Paykunaqa manamá entiendeyta munarqakuchu, kunanpas ñawpaq contratota leespankum yuyayninku tapasqa hina kaptin mana entiendenkuchu, chay tapaqninkuqa manaraqmi horqosqaraqchu, chaytaqa Cristollam horqonman.
47003015	Kunankamapas Moisespa libronta leespankum mana entiendenkuchu yuyayninku tapasqa hina kasqanrayku.
47003016	Señorman pipas kutirikuptinmi ichaqa chay tapaqninqa horqosqaña kanqa.
47003017	Señorqa Espiritum, maypim Espiritupa kasqanpiqa runakunapas librem.
47003018	Ñoqanchikpas uyanchik manaña tapasqa kaptinmi Señorpa sumaqllaña kayninwan achkirinchik huk espejo hina. Ñoqanchikqa Cristomanñam aswan-aswan rikchakuchkanchik, paypa achkiriyninpas sapa kutim ñoqanchikpi kachkan. Chaytaqa Señormi rurachkan. Payqa Espiritum.
47004001	Manam hukmanyanikuchu Diospa kuyakuyninman hina kay llamkay qowasqankumantaqa.
47004002	Saqerunkuñam pakasqallapi penqaypaq ruraykunataqa, manataqmi purichkanikupas sacre-sacrellañachu nitaq Diospa palabrantapas qewi-qewirispachu aswanqa cheqapllatam willakuniku, Diospa qayllanpim recomiendakuniku allin piensaq runakunaman.
47004003	Wiñay kawsaymanta willakuptiykupas infiernoman riqkunaqa manam entiendenkuchu.
47004004	Yuyayninkuta diablo tutayarachiptinmi paykunaqa mana iñikunkuchu, achkirichkaq allin noticiataqa manam rikuytapas atinkuchu, manataqmi entiendenkuchu Cristopa sumaq kayninmanta willakuytapas. Cristoqa Diospa rikchayninmi.
47004005	Willakuchkanikuqa manam kikiykumantachu aswanqa Jesucristo Señor kasqanmantam, kikiykumantañataqmi willakuniku Jesusrayku sirvientekichik kasqaykuta.
47004006	Tutayaypi kancharinanpaq kamachiq Diosllam sonqonchiktapas kancharichirqa achkiyninwan chaynapi Jesucristopa uyanpi kanchariq Diospa achkiyninta reqsinanchikpaq.
47004007	Chay achkiymi qori hina kachkan cuerponchikpi allpa manka hinalla kachkaptinchikpas. Chay hatu-hatun atiyqa manam ñoqanchikmantachu ichaqa Diosmantam.
47004008	Sasachakuykuna kaylawmanta-waklawmanta hamuptinpas manam vencerachikunikuchu, iskayrayaspaykupas manam pasaypaqchu hukmanyaruniku.
47004009	Ñakarichiwanankupaq qatikachawaptinkupas manam sapallaykuchu kaniku, maqawaptinkupas manam wañurunikuchu.
47004010	Maytaña rispapas cuerpoykupi ñakarispaykum apaykachaniku Jesuspa wañusqanta, chaynapi Jesuspa kawsasqanqa cuerpoykupi qawasqa kananpaq.
47004011	Kawsanaykukamaqa Jesusraykum sapa punchaw wañuypa patanpi kachkaniku, chaynapi kay wañuq cuerpoykupi Jesuspa kawsasqan qawasqa kananpaq.
47004012	Ñoqaykumanqa wañuyllam hichpamuwachkanku, qamkunamanmi ichaqa wiñay kawsay hichpamusuchkankichik.
47004013	Bibliam nin: —Iñirqanim hinaspam rimarqani —nispa. Chaynam ñoqaykupas confianzayoq kaspa iñispa rimaniku.
47004014	Imaynam Señor Jesusta wañusqanmanta Dios Tayta kawsarichirqa chaynam ñoqanchiktapas paywan kuskata wañusqamanta kawsarichiwaspanchik qayllanman pusawasunchik.
47004015	Tukuy chaykunataqa ñakarirqaniku allinnikichikpaqmi chaynapi achkallaña runakuna Diospa favorninta chaskispa aswan-aswan Diosman graciasta qonankupaq.
47004016	Chaymi mana hukmanyanikuchu, cuerpoyku machuyaptinpas espirituykuqa aswanmi sapa punchaw mosoqyachkan.
47004017	Kay pachapi ñakariykunaqa pisillam hinaspa pasaruqllam, chaymantañam chaskisunchikqa mana imawanpas tupachiy atina wiña-wiñaypaq suma-sumaq kananchikta.
47004018	Suyachkanchikqa manam qawasqanchik kaqkunallatachu aswanqa mana rikusqanchik kaqkunatam. Qawasqanchik kaqkunaqa manam unaypaqchu, mana rikusqanchik kaqkunam ichaqa wiña-wiñaypaq.
47005001	Yachankichikmi, sichu purmaruq wasi hinalla kay cuerponchik chinkaruptinqa Diosmi rurarapuwanchikña hanaq pachapi wiña-wiñaypaq wasita, chayqa manam runapa rurasqanchu.
47005002	Kay pachapiraq kaspaqa extrañanchikmi hanaq pachapi kaq wasinchikmanta otaq mosoq pachawan hina churakunanchikmanta.
47005003	Chaypi pachayoq kaspaqa manam qalallañachu kasunchik.
47005004	Kay wasillanchikpiraq otaq cuerpollanchikpiraq kawsaspaqa ancha extrañasqallañam kachkanchik, manam wañuyta otaq pachanchik llatanakuyta munaspachu aswanqa mosoq cuerpoyoqña, mosoq pachayoqña kayta munaspam chaynapi wañuytaqa kawsay vencerunanpaq.
47005005	Chayna kanapaq Dios rurawaspanchikmi garantiata hina Chuya Espirituta qowarqanchik.
47005006	Chaynapim confiakuspa yachanchik cuerpopiraq kaspaqa Señormantaqa karupiraq kasqanchikta.
47005007	Iñiyllawanmi purichkanchikqa, manam ñawinchikpa rikusqanta qatispachu.
47005008	Ichaqa confiazawanmi munachkanchik cuerponchikta saqeruspa Señorwanña kawsakuyta.
47005009	Chayraykum Señortaqa wañuspapas-kawsaspapas llumpay agradayta munanchik.
47005010	Ichaqa llapallanchikmi Cristopa qayllanmanqa rikurinanchik chaynapi kay pachapi kawsaspa allinpas otaq mana allinpas rurasqanchikman hina sapakama tocaqninchikta chaskinanchikpaq.
47005011	Señorpa piñakuyninta yachasqaykuraykum runakunataqa iñichiniku. Ichaqa Diosqa yachanñam imaynam kasqaykutapas chaymi munani qamkunapas yachanaykichikta.
47005012	Manam yapatawan kikillaykuta recomiendakuspachu rimachkaniku, kaykunataqa rimapayachkaykiku kusiysiwanaykikupaqmi. Chaynapim contestayta atinkichik hawallanta qawaspan alabakuqkunata. Paykunaqa manam sonqopi kaqwanchu alabakunku.
47005013	Loco hinapas kaniku Diospaqmi, yuyayniyoqpas kaniku qamkunapaqtaqmi.
47005014	Cristo kuyawasqanchikraykum kaykunata rurananchik, llapallanchikpa rantinchikpi Cristopa wañusqanta yachaspaqa yachanchiktaqmi wañusqa hinaña llapallanchik kasqanchiktapas.
47005015	Cristoqa wañurqa llapallanchikpaqmi chaynapi kawsaqkunapas manaña kikillanchikpaq kawsaspa Cristopaqña kawsananchikaq, payqa wañukuspanmi kawsariramurqa.
47005016	Kunanmantaqa pimantapas manam aychaman hinallañachu piensaniku, ñawpaqmi ichaqa Cristomantapas piensarqaniku aychaman hinalla, kunanqa manamá chaynatañachu piensaniku.
47005017	Pipas Cristowan kaqqa mosoq runañam, ñawpaq kaqkunaqa pasarunñam, kunanqa lliwmi mosoqña.
47005018	Tukuy kaykunaqa hamun Diosmantam. Paymi Jesucristopa rurasqallanwan kikinwan allinyanachiwanchik hinaspam kunawanchik runakunata paywan allinyanachinanchikpaq.
47005019	Diosmi kay pachapi runakunata huchankunamanta pampachaspa Jesucristopi kikinwan allinyanachichkarqa. Paymi kunawarqanchik allinyanakuymanta willakunanchikpaq.
47005020	Chaynaqa Cristopa kachasqanmi kaniku, Diosmi qamkunata rimapayasunkichik ñoqaykuwan. Cristopa rantinpim ruegakuykiku Dioswan allinyanakunaykichikpaq.
47005021	Cristoqa manam huchallikurqachu ichaqa ñoqanchikraykum Dios qepiykachirqa huchanchikkunata chaynapi Cristowan huklla kaspanchik Diospa munasqanman hinaña kawsananchikpaq.
47006001	Diospa yanapaqninkuna kaspaykum ruegakamuykiku, amayá despreciaychikchu Diospa hatun favornintaqa.
47006002	Paymi nin: Favorecenay tiempopim uyarirqayki. Salvanay punchawpim yanaparqayki. Kunanqa favorecenan tiempoñam, kunanqa salvanan punchawñam.
47006003	Pipas mana urmarunanpaqmi mana allin ejemplotaqa mana qonikuchu chaynapi Señorpaq rurasqaykumanta ama pipas yanqakunata rimanankupaq.
47006004	Aswanqa lliwpim qawachikuniku Dios serviq kasqaykuta pacienciakuspa, ñakarispa, muchuykunapi kaspa, sasachakuykunata aguantaspa,
47006005	azotesqa, carcelasqa, chaqwakunapi, sasa llamkaypi, mana puñusqa hinaspa yarqaymanta.
47006006	Dios serviq kasqaykutam qawachiniku chuyanchakuspayku, cheqap kaqta reqsispayku, pacienciakuspayku, sumaq sonqo kaspayku, Chuya Espirituyoq kaspayku, cheqapta kuyakuspayku,
47006007	cheqapta willakuspayku hinaspa Diospa atiyninwan ruraspayku. Diospa munasqanman hina kawsaspaykum armawan hina peleaniku hinaspa defiendekuniku.
47006008	Hukpim alabasqa kaniku, hukpiñataqmi cheqnisqa, hukpim ñoqaykumanta allinta rimanku, hukpiñataqmi mana allinta, llulla rimaqpaqmi hapiwanku cheqapta rimachkaptiykupas.
47006009	Reqsisqa kachkaptiykupas mana reqsisqapaqmi hapiwanku. Wañusqapaqñam hapiwanku, ichaqa kawsachkanikuraqmi, maqawaptinkupas manaraqmi wañunikuraqchu.
47006010	Llaki kaptinpas tukuy tiempom kusisqalla kaniku, wakcha kaspapas apuyachichkanikum achka runata, mana imayoq kaptiykupas kapuwachkankum tukuy imayku.
47006011	Corinto llaqtapi kaq wawqe-panikuna, kaytaqa tukuy sonqoykuwanmi nimuykiku mana recelaspa.
47006012	Ñoqaykuqa mana recelaspam kuyaykiku, qamkunam ichaqa recelowan kuyawankiku.
47006013	Huk tayta churinta ruegachkaq hinam ruegakuykichik, kuyasqaykuman hinayá qamkunapas sonqoykichikta kichariychik.
47006014	Ama kuskanchakuychikchu Señorpi mana iñiqkunawanqa, mana tupaqnintin yunta watarusqa hinam kawaqchik. Allin ruraqqa manam kuskanchakunmanchu huchallapi purikuqmanqa nitaqmi achkiypas kuskanchakunmanchu tutayaymanqa.
47006015	Cristoqa manam allinqa kanmanchu diablowanqa, nitaqmi Diospi iñiqpas hukllaqa kanmanchu mana iñiqwanqa.
47006016	Diospa templonqa manam taytacha-mamachakunapaqchu. Ñoqanchikqa kawsaq Diospa templonmi kanchik, kikin Diosmi nirqa: Paykuna ukupim yachasaq. Paykuna ukupim purisaq. Paykunapa Diosninmi kasaq. Paykunañataqmi kanqa runaykuna.
47006017	Señor nintaqmi: Paykuna ukumantayá lloqsiychik. Paykunamantayá sapaqchakuychik. Amayá hapiychikchu millakuypaq kaqkunataqa. Hinaptinqa chaskisqaykichikmi qamkunataqa.
47006018	Hinaptinqa ñoqam kasaq Taytaykichik, qamkunañataqmi churiykuna kankichik, ninmi tukuy atiyniyoq Señor.
47007001	Kuyasqay wawqe-panillaykuna, chayna promesakuna kachkaptinqa aychanchikpi hinaspa espiritunchikpi tukuy mana allinmantayá chuyanchakusun, Diosta manchakuspayá aswan-aswan payllapaqña sapaqchakusun.
47007002	Sonqoykichikwanyá chaskiykuwayku, manam pitapas imanarqanikuchu nitaq huchallichirqanikuchu, nitaqmi pitapas engañarqanikuchu.
47007003	Kaytaqa nichkaykichik manam qamkunata acusaspaychu, nisqaypi hinapas ñoqaykuqa tukuy sonqoykuwanmi kuyaykiku, qamkunawanmi kawsasaqkupas chaynataq wañusaqkupas.
47007004	Qamkunapim ancha-anchata confiakuni hinaspam llumpayta alabakuni, qamkunarayku kallpanchakuspaymi kusisqa kani ñakariyniykupipas.
47007005	Macedonia lawman chayamusqaykumantapunim mana samarqanikuchu, ñoqaykuqa kaypi-chaypi sasachakuykunallapim karqaniku, cuerpoykupim ñakarirqaniku, sonqoykupiñataqmi manchakurqaniku.
47007006	Ichaqa llakisqakuna kallpanchaq Diosmi kallpanchawarqaku Titopa chayamusqanwan.
47007007	Hinaspapas manataqmi paypa chayamusqallanwanchu kusikurqanikuqa, kusikurqanikumá kikin Titota consuelasqaykichikmantapas. Paymi willawarqaku qamkunapa kuyawasqaykichikmanta, willawarqakutaqmi ñoqamanta llakikuspa sientiwasqaykichikmantapas. Chaykunata yachaykuspaymi mastaraq kusikurqani.
47007008	Carta apachimusqaywan llakisqaña kaptikichikpas manam ñoqaqa pesakunichu, ñawpaqtam ichaqa pesakurqani carta apachimusqaymanta ratollapas llakisqa kaptikichik.
47007009	Kunanqa kusikunim, manam llakisqa kasqaykichikmantachu aswanqa wanakusqaykichikmantam, llakisqaqa karqankichik Diospa munasqanman hinam, chaynaqa manamá ñoqaykuchu mana allintaqa rurarqaykiku.
47007010	Diospa munasqanman hina llakikuyqa wanachiwaspanchikmi salvawanchik, chaynaqa manam ñakakunanchikchu. Runakunapa munasqanman hina llakikuymi ichaqa apamun wañuyta.
47007011	Qamkunaqa Diospa munasqanman hinam llakisqa karqankichik, chayna kaspaqa ¡mayna nanachinakuytam munarqankichik! ¡mayna arreglo ruraytam munarqankichik! ¡maynatam mana allinpa contranpi piñakurqankichik! ¡maynatam manchakurqankichik! ¡mayna kuyakuqmi kankichik! ¡maynatam sientikurqankichik! ¡maynatam castigo rurayta munarqankichik! Lliwpim qamkunaqa kay asuntopi mana huchayoq kasqaykichikta qawachikurqankichik.
47007012	Cartata apachimuspayqa manam piensarqani chay huchallikuq runapichu nitaq llakichisqa runapichu, piensarqaniqa Diospa qayllanpi ñoqaykumanta sientisqaykichik yachasqa kananpaqmi.
47007013	Chaywanmi consuelasqa karqaniku. Consuelasqa kaspañataqmi aswan mastaqa kusikurqaniku Titopa kusisqa kasqanmanta. Llapallaykichikmi paypa sonqonta tiyaykachirqankichik.
47007014	Qamkunamanta Titoman alabakuspayqa manam penqakurqanichu. Aswanqa tukuy ima qamkunaman nisqaykuqa cheqapmi, cheqaptaqmi Titoman qamkunamanta alabakusqaykupas.
47007015	Payqa mastaraqmi kuyasunkichik kasukusqaykichikta hinaspa humillakuspa manchakuywan chaskisqaykichikta yuyarispa.
47007016	Kusikunim qamkunapi anchata confiakuspay.
47008001	Wawqe-panillaykuna, kunanmi willamuykiku imaynam Macedonia lawpi iñiqkunaman Dios favorecesqanta.
47008002	Paykunaqa ancha sasachakuykunapi kachkaspankupas hatuntam kusikurqaku, ancha wakcha kachkaspankupas tukuy sonqonkuwanmi qorqaku.
47008003	Qorqakuqa manam atisqallankutachu, aswanqa mana qoy atisqankutawanmi, ñoqapunim rikurqani tukuy sonqonkuwan qosqankutaqa.
47008004	Anchatam ruegawarqaku qollqe chaskinaykupaq, yanapaytam munarqaku Jerusalen llaqtapi kaq wawqe-panikunata.
47008005	Piensasqaykumantapas mastaraqmi huñururqaku, puntataqa Señormanmi qokuykurqaku hinaspañam Diospa munasqanman hina ñoqaykuman qowarqaku.
47008006	Chaymi Titota ruegarqaniku qallarisqanpi hina chay kuyakuy ofrendata qamkuna ukupi huñuyta tukumunanpaq.
47008007	Qamkunaqa lliwpim masyankichik, masyankichikmá iñiypipas, sumaq yachachiypipas, yachayniyoq kaypipas, allin ruray munaypipas hinaspa ñoqayku kuyawaykupipas, chaynaqa masyaychikyá kuyakuy ofrenda qoypipas.
47008008	Kayta nispayqa manam kamachichkaykichikchu, munaymanmi wakinkunapa tukuy sonqonwan rurasqanku yachanaykichiktapas chaynapi kuyakuynikichikqa cheqap kasqanta qawachinaykichikpaq.
47008009	Qamkunaqa yachankichikñam Señorninchik Jesucristopa favorecewasqanchikta. Payqa apu kachkaspam wakchayarurqa qamkunata kuyasuspaykichik, chaynapi wakcha kayninwan qamkuna apu kanaykichikpaq.
47008010	Qamkunapa allinnikichikpaqmi consejoyta qoykichik. Qayna watamantaraqmi puntarqankichik ofrenda huñuytaqa, manataqmi huñuyllatachu aswanqa puntataraqmi munaypaq-munarqankichik.
47008011	Chaynaqa kunanyá tukuychik qallariyninmantapuni kusikuyllawanña munasqaykichikta, kapususqaykichikman hinayá qoychik.
47008012	Pipas cheqapta qoyta munaptinqa Diosqa chaskin kapuqninman hinam. Payqa manam mañanchu mana kapuqniyoqtaqa.
47008013	Manam kayqa hukkunata yanapaspa muchuypi kanaykichikpaqchu.
47008014	Aswanqa igualla kanaykichikpaqmi, kunanqa kapusuchkankichikmi mana kapuqniyoqkunaman qoykunaykichikpaq, hukpiñataqmi paykunapa kaptin pisisuptikichik qosunkichik, chaynapim igualla kankichik.
47008015	Bibliam nin: —Manam puchurqachu achka huñuqpapas nitaqmi pisirqachu aslla huñuqpapas —nispa.
47008016	Graciastam Diosman qoni nanachikusunaykichikpaq Titomanpas allin sonqo qosqanmanta.
47008017	Chaskirqam ruegakusqayta hinaspam qamkunamanta sientispa kikillanmanta hamuchkan.
47008018	Titotawan kuskatam kachamuchkaniku iñiqmasinchikta, paypas iñiqkuna ukupiqa reqsisqam Cristomanta allin willakusqanpi.
47008019	Manataqmi chayllachu, huñunakuq iñiqmasinchikkunapas paytam akllaykurqa yanapakuy ofrendata apaptiyku riysiwanankupaq, chaytaqa rurachkaniku Señorta hatunchanaykupaqmi hinaspa kusikuywan rurasqaykuta reqsichinaykupaqmi.
47008020	Chaynapim pipas mana yanqakunata rimanqachu kay achka ofrenda aypunaykumanta.
47008021	Allin kaq ruraytam munachkaniku Señorpa qayllanpipas chaynataq runakunapa qayllanpipas.
47008022	Paykunawantaqmi kachamuchkaniku sapa kutilla kusikuyllawan ruraq wawqenchiktapas, qamkunapi llumpayta confiakusqanraykum payqa aswan-aswanraq chayna rurayta munachkan.
47008023	Titoqa puriqmasiymi hinaspa qamkuna ukupi llamkaqmasiymi. Wakin wawqekunañataqmi iñiqkunapa kachamusqan, paykunaqa Cristota hatunchaqkunam.
47008024	Chaynaqa iñiqkuna yachananpaqyá qawachiychik kuyakuynikichikta, qawachiychiktaqyá qamkunamanta alabakusqayqa cheqap kasqantapas.
47009001	Wawqe-panikunapaq yanapakuy ofrenda huñunaykichikmantaqa yanqañam qellqamuykichikman.
47009002	Yachaniñam yanapakuy munasqaykichiktaqa chaymi Macedonia lawpipas kusikuywan willakuni: —Grecia lawpi kaqkunaqa qayna watamantaraqmi listo karqaku —nispay. Chayta yachaykuspankum Macedonia lawpi kaqkunapas yaqa llapallanku yanapakuyta munarqaku.
47009003	Chaywanpas kachamuchkanim kay wawqekunata chaynapi qamkunamanta kaypi kusikuywan willakusqay mana yanqa kananpaq hinaspa nisqayman hina listo kanaykichikpaq.
47009004	Yanqañataq Macedonia lawpi kaqkunawan hamuspayku mana listotachu tarimuykikuman, chayna kaptinqa qamkunapi confiakusqaykumantach penqaypi kaymanku, chaynataqchá qamkunapas penqaypi kawaqchik.
47009005	Chayraykum kay wawqekunata mañakurqani puntata watukamusunaykichikpaq chaynapi manaraq hamuchkaptiyku prometekusqaykichik kuyakuy ofrenda huñuypi yanapasunaykichikpaq, chaynapim chay ofrendaykichikqa kanqa kuyakuynikichikmanta, manam mañasqaykuman hinachu.
47009006	Kaytam nikichik: Pipas aslla tarpuqqa asllatam cosechan, achka tarpuqñataqmi achkata cosechan.
47009007	Sapakamayá qochun sonqonpi tanteasqanman hina, ama llakikuspachu nitaq obligasqachu, Diosqa kuyan kusikuywan qoqtam.
47009008	Diosqa favornintaqa mirayniyoqtam qosunkichik, qosunkichkqa manam kawsanallaykichikpaqchu aswanqa tukuy imaykichikpas kaptin aswan masta yanapakunaykichikpaqmi.
47009009	Bibliam nin: Wakchakunamanmi imallantapas aypuykarin. Wakchakunamanmi imallantapas qoykarin. Allin rurasqanqa wiña-wiñaypaqmi.
47009010	Tarpuqman muhu qoykuqmi hinaspa mikuqman mikuy qoykuqmi qamkunapaqpas achkayachinqa muhuykichikta, achkayachinqataqmi allin ruraynikichiktapas.
47009011	Chaynapim apuyachisqa kankichik tukuy sonqoykichikwan qonaykichikpaq, ofrendaykichikta apaptiykum wawqe-panikunapas Diosman graciasta qonqaku.
47009012	Kay yanapakuyta wawqe-panikunaman qospaqa manam necesitasqallankutachu qonchik, aswanqa chay qosqaykichikraykum paykuna anchata Diosman graciasta qonqaku.
47009013	Kay ofrendawanqa runakunamanmi qawachinkichik allin noticiata chaskispa Cristo kasukusqaykichikta, chayraykum runakuna alabanqaku Diosta. Alabanqakutaqmi paykunapaqwan llapallan runakunapaq ofrenda qosqaykichikmantapas.
47009014	Diospa llumpay favorecesusqaykichikmanta kuyasuspaykichikmi llumpayllataña qamkunapaq mañakunqaku.
47009015	Diosmanyá gracias kachun mana explicay atina qokuyninmanta.
47010001	Llampu sonqollaña hinaspa kuyakuqllaña Cristoraykum ñoqa Pablo ruegakuykichik. Qamkunawan kaspayqa humildes kani: qamkunamanta karupi kaspayñataqsi manchakuypaq kani.
47010002	Ruegakuykichikmi hamuspayqa ama manchakuypaq kanaypaq. Arí, chaynamá kayman aychaman hinalla kawsasqaykupaq piensaq runakunapaqqa.
47010003	Aychapiraq kawsaspapas ñoqaykuqa manam aychaman hinachu peleachkaniku.
47010004	Peleanapaq armaykuqa manataqmi aychaman hina armallachu, aswanqa Diospa atiynin hina armam, chayna armaqa tuñirachinmanmi murallasqa llaqtakunatapas.
47010005	Tuñichintaqmi Dios reqsiypa contranpi piensaqkunatapas chaynataq paypa contranpi hoqarikuqkunatapas, runakunapa imaymana piensasqantaqa Cristomanñam wataniku kasukunankupaq.
47010006	Listollam kachkaniku mana kasukuqkunata correginaykupaq, chaynataqa rurasaqku cheqaptapuni kasukuyta yacharuptikichikñam.
47010007	Qamkunaqa imatapas qawankichik rikchayllantam, pipas Cristopaña kasqanta piensaspanqa cuentatam qokunan ñoqaykupas pay hina Cristopaña kasqaykuta.
47010008	Atiyniykumanta aswanraq alabakuspayqa manam penqakunichu, Señormi kay atiytaqa qowarqaku qamkunata wiñachinaykupaq, manam chinkachinaykupaqchu.
47010009	Amayá piensaychikchu: —Payqa cartallawanmi manchachiwanchik —nispaqa.
47010010	Wakinkunam ninku: —Pabloqa cartankunapiqa manchakuyllapaqtañam riman, kaypi kaspanmi ichaqa eqollaña, rimanpas mana kasunapaqta hinam —nispa.
47010011	Chayna piensaqtam nini: Cartaykupi nimusqaykuman hinam rurasaqku chaypi kaspaykupas.
47010012	ñoqaykuqa tupachikuniku manam kikillanmanta alabakuqkunamanchu, paykunaqa mana entiendechkaspam hukkunawan tupachikunku.
47010013	Ñoqaykuqa manam alabakuymankuchu mana tupaqniykumantaqa, Diosmi ñoqaykutaqa kachawanku maypi llamkanaykupaqpas. Paytaqmi kachamuwarqaku chay Corinto llaqtamanpas.
47010014	Chaynaqa derechoyoq kaspaykum imatapas nikiku, ñawpaqtaraq qamkunaman chayamuspaykum apamurqaykiku Cristomanta allin noticiata.
47010015	Ñoqaykuqa alabakuchkaniku manam hukkunapa llamkasqanmantachu. Ñoqaykuqa suyachkaniku qamkunapa iñiynikichik aswan masyakuptin qamkunawan astawanraq llamkaytam, ichaqa chaytaqa rurasaqku maymi llamkanallaykupim.
47010016	Chaywanpas Cristomanta allin noticia masyachiytaqa munachkanikum qamkunapa kasqaykichikmanta karupi kaqkunamanpas, ichaqa chaytaqa rurasaqku hukkunapa llamkasqanmanta mana alabakuspam.
47010017	Pipas alabakuyta munaspaqa Señormantayá alabakuchun.
47010018	Manam kikillan recomiendakuqtachu Diosqa chaskin, aswanqa Señorpa recomiendasqantam.
47011001	Aguantaykuwankichikmá yanqakunata niptiypas. ¡Arí, aguantaykuwaychikyá!
47011002	Diospa sientisqanman hinam qamkunamanta sientini. Chullalla qariwan casarakuq doncellata hinam prometekurqaykichik Cristoman presentanaypaq.
47011003	Ichaqa engañasqa kanaykichikmantam manchakuchkani, culebram sacrellaña kasqanrayku Evata engañarurqa, chaynam qamkunapas Cristoman chuya sonqo kasqayichikmanta pantachisqa kawaqchik.
47011004	Ichapas huk kaqnin hamuspan willasunkichikman mana ñoqaykupa willasqayku Jesusmanta otaq mana chaskisqaykichik espiritumanta otaq hukpa sutinpi salvakuymanta hinaptinqa yaqapasmi chaskiykuwaqchik.
47011005	Chay hatu-hatun apostolkunamantaqa manam menoschu kani.
47011006	Rimasqay wanka-wanka kaptinpas yachayniyqa manam chaynachu, chaytaqa tukuy ima rurasqaykuwanmi qawachirqaykiku.
47011007	¡Manam huchallikurunichu Diosmanta allin noticiata gratislla qamkunaman willaspayqa! chayta ruraspaymi humillakurqani qamkuna hoqarisqa kanaykichikpaq.
47011008	Wakin iñiqkunatam wakchayachirqani qamkunata servinaypaq pagoyta chaskispay.
47011009	Qamkunawan kachkaptiy qollqey tukuruptinpas manam mañakurqaykichikchu, aswanqa Macedonia lawpi kaq wawqe-panikunam apachimuwarqa. Manamá qamkunamantaqa imatapas mañakurqaykichikchu nitaqmi mañakusqaykichikpaschu.
47011010	Sonqoypi kaq Cristopa cheqap palabranraykum nikichik: Grecia lawpipas manam upallachiwanqakuchu kay alabakusqaymantaqa.
47011011	¿Imanasqataq kaynataqa rimachkani? ¿Qamkunata mana kuyaspaychu? Diosmi yachan qamkuna kuyasqaytaqa.
47011012	Kay rurasqaytaqa aswanraqmi rurasaq chaynapi ñoqaykuta qatipakuspa alabakuqkuna ama alabakunankupaq.
47011013	Paykunaqa llulla apostolkunam, engañowan llamkaspam Cristopa apostolnin tukunku.
47011014	Kayqa manam admirakunapaqchu, diablopas tikrakunmi achkirichkaq angelman.
47011015	Chaynam diablopa serviqninkunapas tikrakun allin serviqmanraq, ichaqa huk punchawmi sentenciasqa kanqaku rurasqankuman hina.
47011016	Yapatawanmi nikichik: Amayá hapiwaychikchu locopaqqa, chaynapaqña hapiwaspaykichikpas amayá harkakuwaychikchu paykuna hina tumpachallapas alabarikunayta.
47011017	Alabakuspayqa manam Señorpa rurananman hinachu rurani aswanqa loco hinam rimani.
47011018	Achkallañam aychaman hina alabakunku chaynaqa ñoqapas alabakusaqyá.
47011019	Qamkunaqa yachaysapa kachkaspam kusikuywanraq locokunata aguantankichik.
47011020	Manam imapas qokusunkichikchu servichikusuptikichikpas, engañasuptikichikpas, tukuy imaykichikta qechusuptikichikpas, alabakuptinkupas hinaspa uyapi laqechusuptikichikpas.
47011021	¡Penqakuywanraqmi nini: Ñoqaykuqa manam chaypaq hinachu karqaniku. Pipas imamantapas alabakuptinmi ichaqa ñoqapas loco hina alabakuyman aswan mastaraq.
47011022	¿Hebreo castachu kanku? Ñoqapas chay castam kani. ¿Israel castachu kanku? Ñoqapas chay castam kani. ¿Abrahampa mirayninkunachu kanku? Ñoqapas paypa mirayninmi kani.
47011023	¿Cristopa serviqninkunachu? Loco hinam nichkaykichik, ñoqaqa aswanraqmi Cristotaqa servichkani, paykunamantaqa mastam llamkarqani, mastam azotetapas chaskirqani, carcelkunapim karqani, achka kutitataqmi wañuymantapas ayqerqani.
47011024	Pichqa kutitam judiokuna azotewarqa kimsa chunka isqonniyoq makita.
47011025	Kimsa kutitam tawnawan waqtapawarqaku, huk kutipiñataqmi rumiwan choqaparuwarqaku. Buquepas kimsa kutitam viajachkaptiy yakuman chinkaykurqa. Huk punchaw huk tutanñataqmi nuyurqani lamar qochapi.
47011026	Achka-achkatam illarqani hinaspam peligrokunapi karqani mayu aparuwananmanta, suwamanta, castaykuna hinaspa mana judio kaqkuna wañurachiwananmanta. Peligrollapitaqmi karqani llaqtakunapipas, chunniqkunapipas, lamar qochapipas chaynataq wawqe-tukuqkunamantapas.
47011027	Llamkayllapi hinaspa sasachakuyllapim karqani achka kutipim karqani mana puñusqa, yarqaymanta, yakumanta, mana mikusqa, chiripi hinaspa pachaymantapas ususqa.
47011028	Tukuy kaykunamanmi yapakuykunraq llapallan iñiqkunamanta sapa punchaw cuentallikuyniy.
47011029	Pipas eqoyaptinqa ñoqapas eqoyanitaqmi, pipas urmachisqa kaptinñataqmi penqakuywan kani.
47011030	Alabakunay kaptinqa mana kallpayoq kasqaymantam alabakusaq.
47011031	Señor Jesuspa Taytan wiñaypaq alabana Diosmi yachan mana llullakusqayta.
47011032	Damasco llaqtapi kachkaptiymi Rey Aretasta serviq prefecto cuidachirqa chay llaqtapa punkunta preso hapirachiwananpaq.
47011033	Ichaqa chay llaqtapa murallanpa ventanantam canastapi warkuruwarqaku hinaptinmi ayqekurqani.
47012001	Yanqallapaq kaptinpas alabakusaqyá, sueñoyniypi hinaspa revelacionniypi Señorpa qawachiwasqantayá willasqaykichik.
47012002	Reqsinim Cristopi iñiq huk runata. Chunka tawayoq watañam Dios payta aparurqa kimsa kaq cielokama. Cuerpopichuch apasqa kanman karqa otaq espiritupichuch, manam chaytaqa yachanichu. Diosllam chaytaqa yachan.
47012003	Chay runataqa reqsinim. Cuerpopichuch apasqa kanman karqa, manam yachanichu, espiritupichuch apasqa kanman karqa, Diosllam chaytaqa yachan.
47012004	Apasqam karqa paraisoman, chaypim uyarimurqa pi runapapas mana rimariy atinan palabrakunata.
47012005	Ñoqaqa alabakuymanmi chay runamanta, ichaqa manam alabakusaqchu, aswanqa mana kallpayoq kasqallaymantam alabakusaq.
47012006	Alabakuyta munaspayqa manam locoyachkanichu, ñoqaqa cheqapllatam niyman, ichaqa manam alabakusaqchu chaynapi qawawasqankumanta hinaspa uyariwasqankumanta mana aswanraq imatapas piensanankupaq.
47012007	Chay revelacioniypi rikusqaykunaqa suma-sumaqmi karqa, chay qawasqaymanta mana llumpayta alabakunaypaqmi qowasqa karqa tipawaqniy kichka hina, chayqa Satanaspa kachamusqan hinam ñakarichiwachkan.
47012008	Kimsa kutitam Señorta mañakurqani sanoyaykachiwananpaq.
47012009	Hinaptinmi Señor niwarqa: —Qampaq favorniyqa achkallañam, chayllapaqñam kasunki. Atiyniyqa mana kallpayoq runakunapim sutillata reqsichikun —nispa. Chaymi mana kallpayoq kasqaymanta kusikuywan alabakuni chaynapi Cristopa atiynin ñoqapi takyananpaq.
47012010	Chayraykum kusisqa kani mana kallpayoq kaspaypas, kamisqa kaspaypas, mana imayoq kaspaypas, Cristorayku ñakarichisqa kaspaypas hinaspa sasachakuykunapi kaspaypas. Mana kallpayoq kachkaspayqa aswan kallpayoqraqmi rikuriruni.
47012011	Loco hinam kikillaymanta alabakurqani ichaqa qamkunam obligawarqankichik ñoqamanta mana sumaqta rimaspaykichik. Ñoqaqa mana valeqlla kaspaypas manam menoschu kani chay hatu-hatun apostolkunamantaqa.
47012012	Qamkunawan kaspaymi reqsichikurqaykichik cheqap apostol kasqayta chaymi pacienciakuspa Diospa atiyninwan rurarqani admirakuypaq milagrokunata.
47012013	Qamkunaqa manam wakiq iñiqkunamantaqa menoschu karqankichik, menosqa karqankichik imatapas qamkunamanta mana mañakusqallaypim. ¡Pampachaykuwaychikyá chay faltaymantaqa!
47012014	Kunanqa listom kachkani kimsa kutipiña watukaykamunaypaq ichaqa manam imatapas mañakusqaykichikchu. Manam imapas kapuqnikichik maskaqchu hamusaqqa aswanqa qamkuna maskaqmi. Taytam huñun qollqetaqa churinkunapaq, manam churinkunachu taytanpaq.
47012015	Kapuqniytaqa munasqayman hinam gastakusaq, qamkunaraykuqa kallpaytapas gastasaqmi. Manam imananchu llumpayta kuyaptiy pisillata kuyawaptikichikpas.
47012016	Cheqaptam ninku qamkunataqa mana gastoman churasqayta ichaqa ninkutaqmi sacre kayniywan trampaman wichiykachisqayta.
47012017	¿Icha pipas kachamusqaywanchu engañarurqaykichik?
47012018	Titotam mañakurqani watukamusunaykichikpaq hinaspam paytawan kachamurqani huk wawqeta. ¿Icha Titochu engañarusurqankichik? Iskayniykum huk sonqolla allinllata portakurqaniku.
47012019	Kuyasqay wawqe-panillaykuna ¿ichapas piensachkankichik ñoqaykuqa qayllaykichikpi defiendekusqaykuta? ñoqaykuqa Diospa qayllanpim Cristopa sutinpi rimachkaniku, tukuy chay rimasqaykuqa iñiynikichikpi wiñanaykichikpaqmi.
47012020	Hamuspayqa ichapas mana sonqoypaq hina tariramusqaykichik, ñoqapas icha mana sonqoykichikpaq hinachu karuyman. Manchakuchkanim qamkuna ukupiqa liryanakuy kananmanta, sientichinakunaykichikmanta, piñanakunaykichikmanta, rakinakunaykichikmanta, cuento-qepi kanaykichikmanta, pipapas qepanpi rimanaykichikmanta, hatun tukuq kanaykichikmanta, chaqwa ruraqllaña kanaykichikmanta.
47012021	Manchakuchkanim yapa hamuptiy qamkunarayku Diosniy penqachiwananmanta, chayna kaptinqa llakikusaqchá ñawpaqmantaraq huchallikuchkaspa mana wanakusqaykichikmanta. Manaraqchusmi wanakunkichikraqchu qanra vidaykichikpi purisqaykichikmanta, huchapakusqaykichikmanta hinaspa viciokunapi purisqaykichikmanta.
47013001	Kaywanqa kimsa kutitañam hamusaq qamkunaman. Ima asunto arreglana kaptinpas iskay otaq kimsa testigopa nisqanman hinam arreglasqa kanqa.
47013002	Ñawpaqta hamuspaymi anyarqani huchapi purikuqkunata, kunanpas mana chaypi kachkaspaypas anyamunim huchapi puriqkunatawan llapallanta. Hamuspayqa chay runakunataqa castigasaqpunim.
47013003	Chaynataqa rurasaq rimachiwaqniyqa Cristopuni kasqanta yachanaykichikpaqmi. Cristoqa manam pisi kallpayoqchu mana imanasunaykichikpaqa, qamkunapi kaq Cristoqa atiyniyoqmi.
47013004	Arí, cheqaptam mana atiyniyoq hina chakatasqa kaspa wañurqa, kunanmi ichaqa Diospa atiyninwan kawsachkan, chaynam ñoqaykupas kachkaniku mana atiyniyoq, ichaqa paywan kaspaqa Diospa kallpanchasqanmi kawsachkaniku qamkunata servinaykupaq.
47013005	Sonqoykichikta tapukuykuychik ¿cheqaptachu Cristoman iñichkankichik? Sumaqta tapukuychik ¿Manachu musyankichik sonqoykichikpiqa Cristo kasqanta, icha Diospa mana chaskisqanchu kachkankichik?
47013006	Ñoqaykumantam ichaqa yachankichik Diospa chaskisqan kasqaykumanta.
47013007	Diostam mañakuchkaniku mana allin kaqkunataqa ama ruranaykichikpaq, chaytaqa munachkaniku manam chaskisqa kasqaykuta yachanaykichikpaqchu aswanqa allin kaqkunata ruranaykichikpaqmi. Manam imananchu manaña Dios chaskiwaptinkupas.
47013008	Cheqap kaqpa contranpiqa manam imatapas ruraymankuchu aswanqa rurachkaniku cheqap kaqpaqmi.
47013009	Chaymi mana kallpayoq kaspapas qamkuna kallpayoq kasqaykichikmanta kusikuniku, aswanraqmi Diosta mañakusaqku mana huchayoqña kanaykichikpaq.
47013010	Kay cartatam apachimuykichik manaraq hamuchkaspay, chaynapi chayamuspayqa manaña qaqchanaypaq nitaq castiganaypaq, Señorpa atiy qowasqanqa qamkunata wiñachinaypaqmi, manam chinkachinaypaqchu.
47013011	Wawqe-panillaykuna, qamkunañayá allinlla, amañamá huchallikunkichikñachu. Qamkunaqa kallpanchakuychikyá, huk sonqollañayá hawkalla kawsakuychik, chayna kaptinqa kuyakuq hinaspa hawkayay qokuq Diosmi qamkunawan kanqa.
47013012	Llapallaykichikyá abrazanakuykuspa rimaykanakuychik.
47013013	Kaypi kaq llapallan wawqe-panikunapas saludaykamusunkichikmi.
47013014	Señor Jesucristopa favorninyá Dios Taytapa kuyakuyninpiwan hinaspa Chuya Espiritupa hukllawaq kayninpiwan llapallaykichikwan kachun.
48001001	Galacia law llaqtakunapi huñunakuq iñiqkunamanmi ñoqa Pablowan kaypi kaq iñiqkuna kay cartata apachimuykiku. Manam runakunachu akllawarqaqa, ñoqataqa akllawarqa Jesucristom hinaspa pay kawsarichimuq Dios Taytam chaynapi apostolnin kaspay paymanta willakunaypaq.
48001003	Dios Taytatawan Señorninchik Jesucristotam mañakuchkani qamkunata favorecesunaykichikpaq hinaspa hawkallata kawsachisunaykichikpaq.
48001004	Dios Taytanchikpa munasqanman hinam Jesucristo kikinmanta wañupuwarqanchik huchanchikmanta mana castigasqa kananchikpaq hinaspa kunan tiempopi Diospa contranpi kaqkunamanta libraykuwananchikpaq.
48001005	Paytayá yupaychasun wiña-wiñaypaq. Chaynayá kachun.
48001006	Jesucristo favorecesuptikichikmi qamkunataqa Dios qayaykusurqankichik salvasqa kanaykichikpaq chaymi admirasqallaña tapuykichik: ¿Imaynamá manapas unaypiqa Diosmantaqa karunchakuchkankichik huk rikchaq yachachikuykunamanña hapipakuspaykichikqa?
48001007	Salvakunanchikpaq huk yachachikuyqa manam kanchu. Wakin runakunaqa iskayrayachisuspaykichikmi Jesucristollapi salvakunaykichikta tikraruyta munanku.
48001008	Salvacionqa Jesucristollapi kasqantam yachachirqaykiku, pipas hukmanta yachachiptinqa Diosyá ñakaykuchun hanaq pachamanta hamuq angelña kaptinpas otaq ñoqaykumantaña kaptinpas.
48001009	Ñam nirqaykichikña, chaywanpas huktawanraqmi nimuykichik: Ñam chaskirqankichikña salvasqa kanaykichikpaq cheqap yachachikuytaqa, pipas hukmanta yachachiptinqa Diosyá ñakaykuchun.
48001010	Kaynata nispayqa ¿runakuna agradayllatachu munani icha Dios agradaytachu? Sichu runakunapa allin hapiwanallanta munayman hinaspayqa manañach Jesucristopa sirvientenchu kayman.
48001011	Yachaychikyá wawqe-panillaykuna, salvasqa kananchikpaq ñoqapa willakusqayqa manam runakunapa yachachikuyninchu.
48001012	Ñoqamanqa manam runachu willawarqa nitaq yachachiwarqapas, Jesucristopunim ñoqamanqa revelawarqa.
48001013	Qamkunaqa uyarirqankichikñam judiokunapa yachachikuyninkunallata kasukuspay ñawpaq kawsasqaymantaqa. Yachankichiktaqmi Diosman iñiqkunata imaynam ñakarichisqaytapas.
48001014	Judiokunapa yachachikuyninkunata aswanraq kasukuspaymi wiñaymasiykunatapas llalliqraq karqani. Llumpayta sientispaytaqmi hapipakurqani abueloykunapa costumbrenkunamanpas.
48001015	Aswanqa manaraq nacechkaptiymi munasqanman hina Dios sapaqchawarqa hinaspam llumpay kuyakuyninwan qayaykuwarqa.
48001016	Churin Jesucristotam reqsiykachiwarqa mana judio kaqkunamanpas paymanta willakamunaypaq. Chayraq iñikuspayqa manam pimanpas rirqanichu Jesucristomanta aswanraq yachanaypaqqa.
48001017	Manataqmi Jerusalentapas rirqanichu ñoqamanta punta kaq apostolkuna tapukuqqa. Aswanqa Arabia lawman pasakuspaymi unaymantaña kutirqani Damasco llaqtaman.
48001018	Jerusalen llaqtamanqa rirqani kimsa watamantañam, chaypim Pedrowan tupaspay parte killa karqaniku.
48001019	Manataqmi tuparqanichu wakin apostolkunawanqa, aswanqa Jesuspa wawqen Jacobollawanmi.
48001020	Diosmi yachan kay qellqamusqayqa cheqappuni kasqanta.
48001021	Jerusalenmanta lloqsispayñataqmi Siria lawmanwan Cilicia lawman pasakurqani.
48001022	Cristoman Judea lawpi iñiqkunaqa manam uyaytapuniqa reqsiwarqakuchu.
48001023	Paykunaqa ñoqamanta uyaylla-uyarispam nirqaku: —Chay ñawpaq ñakarichiwaqninchik Pabloqa manam munanñachu Jesucristomanta yachachikuy chinkachiytaqa, payqa willakuchkan: “Cristoman iñikuychik” nispanñam.
48001024	Chayta yacharuspankumá: —Diosmanyá gracias kachun —nirqaku.
48002001	Chunka tawayoq watamantañam Bernabeywan kuska huktawan rirqani Jerusalen llaqtaman, pusarqanitaqmi Titotapas.
48002002	Rirqaniqa Diospuni “Jerusalenman riy” niwaptinmi. Allin reqsisqakunallawan huñunakuspaymi paykunaman willarqani mana judio kaqkunamanpas imaynam allin noticiakuna willamusqaymanta. Chaytaqa nirqani willakamusqay mana yanqa kananpaqmi.
48002003	Chaynapimá ñoqawan riq Titotapas mana judio kachkaptinpas mana kamachirqakuchu judio hina señalachikunanpaq.
48002004	Chaywanpas wakin runakunam iñiqmasinchik tukuspanku yaykuramurqaku, paykunam Tito señalachikunanta munarqaku. Tukuy ima rurasqaykutam wateqawarqaku hinaspam Jesucristo librawasqanchikta mana munaspa llumpay sasa kamachikuykuna kasukunaykuta munarqaku.
48002005	Chaywanpas ñoqaykuqa manamá imaraykupas kasukurqanikuchu, chaynataqa rurarqaniku cheqap noticiaqa qamkunapaqpas mana tikrakunanpaqmi.
48002006	Apostolkunapiwan wakin allin reqsisqa kamachikuqkunaqa manamá ima mosoq yachachikuytapas niwarqachu. Llumpay reqsisqa kasqankupas manam imananchu ñoqapaqqa. Diosqa manam hawallanta qawaspachu pitapas favorecen.
48002007	Qawasqankuman hinam Pedrota Dios akllarqa judiokunaman willakunanpaq, chaynam ñoqatapas Dios akllawarqa mana judio kaqkunaman allin noticiata willakamunaypaq.
48002008	Diospunim Pedrota kamachirqa apostolnin kaspa judiokunaman willakunanpaq, chaynam ñoqatapas Diospuni kamachiwarqa apostolnin kaspay mana judio kaqkunaman willakamunaypaq.
48002009	Iñiqkuna ukupi allin reqsisqa wawqekunam karqa Jacobo, Pedro hinaspa Juan, paykunam Diospa favorecewasqanta yachaspanku ñoqatawan Bernabeyta alleq makinkuwan hapiykuwarqaku, chaynataqa rurarqaku huk sonqolla kasqaykuraykum. Paykunam nirqaku: —Riychikyá mana judio kaqkunaman, ñoqaykuñataqmi willakusaqku judiokunaman —nispa.
48002010	Kunawarqakutaqmi wakchakunataqa mana qonqarunaykupaqpas, chaytaqa tukuy sonqoywanmi rurachkani.
48002011	Antioquia llaqtaman Pedro chayamuptinmi uyanpipuni qaqcharqani pantaypi kasqanrayku.
48002012	Paymá puntata mikurqa mana judio kaq iñiqkunawan, aswanqa Jacobo partidomanta kaqkuna chayaramuptinmi Pedroqa manaña munarqachu mana judio kaqkunawan mikuyta, chaynataqa rurarqa judiokunapa leyninman hapipakuqkunata manchakuspanmi.
48002013	Chaynamá wakin judio iñiqkunapas iskay uyakuykuspanku Pedropa rurasqanta qatirqaku. Bernabeypunipas iskay uyakuykurqam paykunawan aysachikuspan.
48002014	Cheqap allin noticiaman hina mana kawsasqankuta qawaspaymi llapa iñiqkunapa ñawpaqninpi Pedrota nirqani: —Qanmi judio kachkaspaykipas huklaw runakuna hina kawsarqanki manaña judio costumbrenchikkunaman hapipakuspa hinaptinqa ¿imanasqamá huklaw runakunataqa judio hina kawsananpaqqa obligachkanki? —nispa.
48002015	Ñoqaykuqa nacesqaykumanta pacham judio kaniku, manam huklaw runakuna hina Diospa leynin mana kasukuqchu.
48002016	Yachasqanchikman hinaqa Diosqa manam pitapas chaskinmanchu mana huchayoqta hinaqa Moisespa kamachisqanta kasukuptillanqa, Jesucristoman iñikuptillanmi Diosqa pitapas chaskin chaymi ñoqanchikpas Jesucristoman iñikurqanchik mana huchayoqta hina Dios chaskiwananchikpaq. Iñikuptillanchikmá Diosqa chaskiwanchik, manam kamachikuykunata kasukuptinchikchu. Kamachikuykunallata kasukuqkunaqa lliwmi huchayoq kachkanku.
48002017	Mana huchayoqpaqña Dios chaskiwanankupaq Jesucristoman iñikuspaykuqa huchasapa kasqaykutam reqsikuchkaniku. ¿Imaninantaq kayqa? ¿Cristochu huchallirachiwanku? ¡Manapunim!
48002018	Mawka wasita tuñirachispayqa hina kaqllataqa manam hatarirachiymanchu, ñawpaq kamachikuykunata saqeruchkaspa huktawanraq cumplispayqa manam allintachu rurachkani.
48002019	Ñoqaqa wañusqa hinañam kachkani kamachikuykunapaqqa chaynapi Diosllapaqña kawsanaypaq.
48002020	Jesucristopa cruzninpim wañusqa hinaña kaspay ñawpa vidayta saqeruni, manam ñoqañachu kawsani aswanqa Cristoñam ñoqapi kawsachkan. Kay pachapi kawsaspayqa Diospa Churinman hapipakuspallam kawsachkani. Paymi kuyawaspan ñoqapaq wañupuwarqa.
48002021	Chaynaqa Diospa favorecewasqantaqa manam qepanchakuymanchu. Sichum kamachikuykunallata kasukuspa mana huchayoqña kachwan karqa, hinaptinqa yanqapaqñach Jesucristoqa wañurqa.
48003001	¡Ay, Galacia lawpi kaq mana yuyayniyoq wawqe-panillaykuna! ¿Pitaq pantarachisunkichik? Willaptiykum qamkuna suma-sumaqta entienderqankichik chakatasqaqa Jesucristo kasqanta.
48003002	Tapusqaykichikyá: ¿Moisespa kamachisqankunata kasukuspachu Chuya Espiritutaqa chaskirqankichik icha uyarisqaykichik Jesucristoman iñispallachu?
48003003	¡Amayá mana yuyayniyoqqa kaychikchu! Mosoq kawsaytaqa qallarirqankichik Chuya Espiritupa yanapakuyninwanmi, kikillaykichikmantaqa manam chaytaqa tukuyta atiwaqchikchu.
48003004	¿Yanqapaqchum tukuy imata ñakarirqankichik? ¡Amayá yanqapaqqa kachunchu!
48003005	Espiritun qosuqnikichik Dios milagrokunata ruraspaqa, manam kamachikuykunata kasukusqaykichikraykuchu rurachkan aswanqa Jesucristomanta uyarispa payman iñikusqaykichikraykullam.
48003006	Diosman iñispallam Abrahamqa mana huchayoqpaqña chaskisqa karqa.
48003007	Chaynaqa yachaychikyá, iñispa Diosman hapipakuqkunaqa Abrahampa cheqap miraynin hinam kanchik.
48003008	Bibliaqa rimarqañam iñikuptillanku mana judio kaqkunatapas mana huchayoqpaqña Dios chaskinanpaq. Chaynapim ñawpaqmantapuni kay allin noticiakunata Abrahanman Dios nirqa: —Kay pachapi llapallan ayllukunam qamrayku bendecisqa kanqa —nispa.
48003009	Chaynaqa lliw iñikuqkunatam Abrahamta hina Diosqa bendecin.
48003010	Aswanqa Moisespa kamachikusqankunaman hapipakuqkunaqa ñakasqam kachkanku. Bibliam nin: —Moisespa libronpi llapallan kamachikuykunata tukuy tiempopi mana kasukuqkunaqa Diospa ñakasqanmi kanchkanku —nispa.
48003011	Hinaptinqa Diosqa manam pitapas chaskinchu mana huchayoqpaqqa kamachikuykunallata kasukuptinqa. Bibliaqa nintaqmi: —Allin ruraq runaqa iñisqanraykum kawsanqa —nispa.
48003012	Moisesqa manam kamachiwanchik: “Iñispa hapipakuychik” nispachu, aswanqa: “Pipas lliw kamachikuykunata cumpliqqa chayraykum kawsanqa” ninmi.
48003013	Leyrayku ñakawasqanchikmantam Cristo librawarqanchik. Paymi ñakasqa karqa ñoqanchikrayku, Bibliam nin: —Sachapi warkusqa wañuq runaqa Diospa ñakasqanmi —nispa.
48003014	Jesucristoqa wañurqa Abrahanman Diospa prometesqan bendicionta mana judio kaqkunapas chaskinanpaqmi chaynapi Diospa promesanman hina iñiyllawan Chuya Espirituta chaskinanchikpaq.
48003015	Wawqe-panillaykuna, vidanchikwan tupanachispayá yachachisqaykichik: Sichum huk runa contratota ruraspan firmaruptinqa manañam pipas imatapas yapanmanchu nitaq yanqachanmanchu.
48003016	Diospas Abrahanmanmi mirayninmanwan promesankunata qorqa. Chay promesakunapiqa manam “miraynikikunaman” ninchu aswanqa “miraynikiman” ninmi. Manam achka runakunamantachu rimachkan aswanqa huk runallamantam, payqariki Cristom.
48003017	Ñoqam nikichik: Abrahanwan Dios contratota ruraspanqa cumplinanpaqmi prometekurqa. Tawa pachak kimsa chunkan watamantaña Moisesman Dios kamachikuykunata qospanqa, ñawpaq prometekusqantaqa manam yanqachanmanchu.
48003018	Sichum Dios salvanman runakunata kamachikuykunata kasukuptillanku hinaptinqa manach salvanman promesanman hinañachu. Diosqa promesanman hinam Abrahanmanqa tukuy imata qorqa, manam imatapas rurasqanraykuchu.
48003019	Hinaptinqa ¿imapaqmá Moisespa leyninqa servin? Promesata qochkaspapas Diosqa kamachikuykunatam qorqa huchasapa kasqanchik qawachiwananchikpaq. Chay kamachikuykunaqa kanan karqa prometekusqanman hina Abrahampa miraynin Jesus hamunankamallam. Diosmi angelkunata kamachirqa Moisesman leyta qonankupaq, chaynapim Moisesqa Dioswan hinaspa runakunawan allinyanachiq karqa.
48003020	Allinyanachiq runaqa manam hukllatachu allinyanachin aswanqa iskaytam. Diosmi ichaqa huklla.
48003021	Moisespa kamachisqankunaqa ¿Diospa promesanpa contranpichu kachkan? Manapunim. Manam ima leypas kanchu chayta kasukuspanchik wiñay kawsananchikpaqqa. Sichu kaptinqa, chaywanchá mana huchayoqpaqña Dios chaskiwachwan karqa.
48003022	Bibliapa nisqanman hinaqa, lliwmi huchapa watasqan kachkanchik. Chaynapim Diospa promesantaqa chaskinchik Jesucristoman iñiqkunalla.
48003023	Iniy manaraq hamuchkaptinqa, Moisespa leyninmi presota hina hapirayawarqanchik, chaynaqa karqanchik Cristoman iñikunanchikpaq revelawananchikkamam.
48003024	Warmakunata pusachkaq hinallam leyqa Cristoman pusawarqanchik chaynapi payman iñikuspallanchik mana huchayoqpaqña Diospa chaskisqan kananchikpaq.
48003025	Iñikuykunanchikpaq Jesucristo chayaramuptinmi ichaqa Moisespa leyninqa manaña pusawanchikchu.
48003026	Jesucristoman iñikuspaqa llapallaykichikmi Diospa churin kachkankichik.
48003027	Jesucristoman hukllawakuspa llapallan bautizakuqkunaqa payman rikchakuqñam kachkankichik.
48003028	Jesucristopiqa hukllañam kanchik, manam imananñachu judio otaq mana judio kaypas, sirviente otaq mana sirviente kaypas, qari otaq warmi kaypas.
48003029	Jesucristopaña kaspaqa, Abrahampa miraynin hinañam kankichik, chayraykum chaskinkichik Abrahanman Diospa prometesqan herenciatapas.
48004001	Kaytapas nisqaykichikyá: Pipas herenciata chaskinanpaq warmallaraq kaspanqa manaraqmi chaskinmanchu warmallaraq kasqanrayku. Payqa wasinpi sirviente hinallaraqmi kachkan dueñopuni kachkaspapas.
48004002	Payqa kasukunanmi uywaqnin runakunatawan kapuqnin waqaychaqkunata taytanpa nisqan punchawpiña herencianta chaskinankama.
48004003	Ñoqanchikpas kay pachapi yachachikuykunallaman hapipakuspam warma hinallaraq karqanchik.
48004004	Aswanqa akllasqa punchaw chayaramuptinmi Dios Tayta kachamurqa Churinta. Paymi warmimanta nacespa lliw judiokuna hina kamachikuykunata kasukurqa.
48004005	Payqa hamurqa leyman hina castigasqa kananchikmanta librawananchikpaqmi, chaynapi churinkunata hina Dios chaskiwananchikpaq.
48004006	Churinkunaña kasqanchikta yachananchikpaqmi sonqonchikman Dios kachamurqa Chuya Espirituta, paymi rimachiwanchik “Taytalláy” nispa.
48004007	Chaynaqa manam sirviente hinañachu kanchik, aswanqa Diospa churinñam. Churinña kasqanchikraykum herenciatapas Diosmanta chaskisunchik.
48004008	Ñawpaq tiempopiqa Diosninchikta mana reqsispaykichikmi llapa imakunata Diosta hina servirqankichik mana cheqap Dios kachkaptinpas.
48004009	Kunanmi ichaqa cheqap Diostaña reqsirunkichik otaqmi payña reqsirusunkichik hinaptinqa ¿imaynanpimá kutirikuwaqchik ñawpaq yachachikuykunalla kasukuqqa? Chay yachachikuykunaqa manam valenchu, chaykunawan mana librakuyta atispaqa ¿sirviente hinañachu kayta munankichik?
48004010	¿Imaynataq Dios agradayta munankichik judiokunapa waqaychananku punchawkunata, killakunata, tiempokunata hinaspa watakunata kasukuspaykichikqa?
48004011	Llakichiwankichikmi, yanqapaqchusmi qamkunaman yachachisqayqa karunqa.
48004012	Wawqe-panillaykuna, ruegakuykichikmi ñoqa hinaña kanaykichikpaq, judio kachkaspaypas qamkuna hinañam kani. Chayna kachkaptiypas qamkunaqa manam imanawarqankichikchu.
48004013	Yachasqaykichikpi hinapas puntataqa onqoruspayñam willarqaykichik imaynam salvakunaykichikmanta.
48004014	Chayna kachkaptiypas manam despreciawarqankichikchu nitaq qarqoruwarqankichikchu, aswanqa sumaqllatañam chaskiwarqankichik Diospa angelninta hinaraq otaq Jesucristotapas hinaraq.
48004015	Llumpaytam ñoqawan kusikurqankichik. Kunanqa ¿imanarusunkichikmá? Kuska kaptinchikqa ñawikichiktapas horqoruwaqchikmi karqa ñoqaman qoykuwanaykichikpaq.
48004016	Chaynaqa ¿enemigoykichikpaqchum hapiwankichik cheqapllata niptiy?
48004017	Chay yachachiqkunaqa yanqallam qamkunamanta sientiq tukunku. Paykunaqa munachkan ñoqamanta rakikuruptikichik paykunataña qatinaykichiktam.
48004018	Allinninta munaspa hukkunamanta sientiyqa kusallañam. Chaynatayá tukuy tiempopi ruraychik chaypi kaptiypas otaq huklawpi kaptiypas.
48004019	Churillaykuna, huktawanmi qamkunamanta llakikuchkani wachakuspa warmi ñakarichkaq hina. Chaynachiki ñakarisaq Cristowan hukllaña kanaykichikkama.
48004020	Ima allinraq kanman kunanpuni qamkunawan chaypi rikuriruyniy chaynapi aswan sumaqtaraq qamkunata rimapayanaypaq. ¿Imatataq ruraykullasaq? Qamkunamantam mana imayna piensaytapas atinichu.
48004021	Moisespa kamachikusqankunaman hapipakuy munaqkunayá niykuwaychik: ¿Entiendenkichikchu paypa lliw qellqasqanta?
48004022	Kaynatam nin: Abrahampam iskay churin karqa, hukninmi karqa servipakuq warminpi, hukninñataq libre kaq warminpi.
48004023	Chay servipakuq warmipa wawanmi nacerqa lliw runapa churinkuna hina, libre kaq warmipa wawanñataqmi nacerqa Diospa promesanman hina.
48004024	Kay iskay warmikunatayá tupanachisun Diospa qowasqanchik iskay contratowan. Chay servipakuq Agartayá tupanachisun Sinai Orqopi qosqan contratowan. Chay contrato kasukuqkunaqa leypa sirvientenkunam.
48004025	Agartaqa tupanachichwantaqmi Arabia lawpi Sinai Orqowanpas. Chay orqotañataqmi tupanachichwan Jerusalen llaqtawan, chaypi yachaqkunaqa leypa sirvienten kasqankuraykum mana librechu kachkanku.
48004026	Aswanqa hanaq pachapi kaq mosoq Jerusalenqa librem, libretaqmi kanchik chaypi yachaqkunapas.
48004027	Bibliam nin: Yaw mana wachakuq qolluq warmi, kusikuywanyá qapariy. Yaw mana wachakuy reqsiq warmi, llumpa-llumpaytayá qapariy. Qosanpa saqesqan warmiqa achka wawayoqraqmi kanqa qosan saqeruchkaptinpas.
48004028	Wawqe-panillaykuna, ñoqanchikqa qolloqpa wawan Isaac hinam Diospa prometekusqan churinkuna kanchik.
48004029	Chay tiempopim aychaman hinalla naceq warma Chuya Espiritupa atiyninwan naceq warmata asipayaspa ñakarichirqa, chaynam kunanpas ñoqanchikta runakuna ñakarichiwanchik.
48004030	¿Imaninmá Bibliaqa? kaynatam nin: —Qarqoy kay sirvientata wawantinta, kay sirvientapa wawanqa manam chaskinmanchu herenciata libre warmipa wawan hinaqa —nispa.
48004031	Wawqe-panillaykuna, ñoqanchikqa manam sirvientapa wawan hinachu kanchik aswanqa libre warmipa wawan hinam.
48005001	Cristom judiokunapa kamachikuyninkunamanta librawarqanchik. Chaynaqa, qaqa hina sayaspayá amaña kutiriychikchu sirviente hina sasallaña kawsaymanqa.
48005002	Ñoqa Pablopa nisqaytayá uyariychik: Judiokuna hinaraq señalachikuspaykichikqa yanqapaqmi Cristomanqa hapipakunkichik.
48005003	Huktawanmi nimuykichik: Pipas judio hina señalachikuqqa Moisespa lliw kamachikuyninkunatam kasukunan.
48005004	Wakinnikichikmi ninkichik: —Moisespa leyninta kasukuptinchikmi mana huchayoqpaqña Dios chaskiwanchik —nispa. Chaynata nispaykichikmi Jesucristomantawan Diospa favorninmanta karunchakurunkichik.
48005005	Ñoqanchikmi ichaqa Chuya Espiritupa yanapakuyninwan hinaspa Cristoman hapipakuspa mana huchayoqña kananchikpaq suyachkanchik.
48005006	Jesucristowan huklla kaptinchikqa manam imananchu señalasqa otaq mana señalasqa kayninchikpas. Diosmi ichaqa munan Jesucristoman hapipakuspallanchik kuyakuspa kawsananchikta.
48005007	Allin kallpachkaq hina yachachisqaykunata kasukuchkaptikichikqa ¿pimá cheqapmantaqa pantarachisunkichik mana kasukunaykichikpaqqa?
48005008	Chay yachachikuykunaqa manam qayasuqnikichik Diosmantachu.
48005009	Cuidakuychikyá, yachankichikmi aslla qonchupas achka masa poqochisqantaqa.
48005010	Señorpim confiakuchkani yachachisqaypa contranpiqa mana hukmanrayanaykichikmanta. Qamkunata pantachiqkunaqa pi runaña kaspapas Diospa castigasqanmi kanqa.
48005011	Wawqe-panillaykuna, sichum “Señalachikuychik” nispayraq yachachiptiyqa judiokunaqa manach ñakarichiwanmankuchu hinaspapas Jesucristopa cruzpi wañusqanmanta willakusqaymantaqa manach piñakunmankuchu.
48005012	Aswanqa “Qari kaynikichikpi señalakuychik” nispa yachachiqkunaqa enterontapas kuchuchikuchunkuyá.
48005013	Wawqe-panillaykuna, Diosqa qayasurqankichik libre kanaykichikpaqmi. Ichaqa: “Librem kani” nispaqa amayá runapa mana allin munasqantaqa ruraychikchu aswanqa kuyakuywanyá yanapanakuychik.
48005014	Diosmi kamachiwarqanchik: —Kuyankim runamasikita kikikita hina —nispa. Kayta kasukuspam lliw kamachikuyninta cumplinchik.
48005015	Animalkuna hina kachunakuspa mikunakuspaykichikqa yanqañataq kikikichikpura tukunakuruwaqchik.
48005016	Chaynaqa nimuykichikmá: Chuya Espiritupa munasqanman hina kawsaspayá aychapa munasqallantaqa amaña ruraychikchu.
48005017	Aychapa munasqanqa Chuya Espiritupa contranpim kachkan, Chuya Espiritupa munasqanñataqmi aychapa munasqankunapa contranpi kachkan. Iskayninku contranakuptinmi munasqaykichik rurayta mana atinkichikchu.
48005018	Chuya Espiritu pusasuptikichikmi ichaqa manaña leypa munaychakusqanchu kachkankichik.
48005019	Yachasqanchikpi hinapas aychapa munasqallanpi kawsaqkunaqa huchapakuyllapim purinku, millakuypaq kaqkunallatam ruranku, manaña penqakuspam qanrakunku,
48005020	taytacha-mamachakunallatam adoranku, paykunaqa layqanakuyllapi, cheqninakuyllapi, liryanakuyllapi, envidianakuyllapi hinaspa piñanakuyllapim purikunku, kikillankupaqmi imatapas munanku, rakinakuyllatam hatarichinku, sapa-sapaqmi huñunakunku,
48005021	munapayarinkum hukpa imankunatapas, tomakuyllapi fiestakunallapim purikunku, rurankutaqmi chayna rikchaq huchakunatapas. Ñawpaq nisqaytam huktawan nimuykichik: Chayna mana allin ruraqkunaqa manam yaykunqakuchu Diospa munaychakusqanman.
48005022	Chuya Espirituñataqmi kawsachiwanchik: kuyakuqta, kusisqallata, hawkallata, pacienciakuqta, sumaq sonqollata, kuyapayakuqta, cumpliqta,
48005023	llampu sonqollata hinaspa imapipas controlakuqta. Manam ima kamachikuypas kay allin ruraykunapa contranpiqa kanchu.
48005024	Jesucristopaña kaqkunaqa chakatasqata hinañam saqerunchik aychapa munasqankunataqa.
48005025	Chuya Espirituman hina kawsaqkunaqa payta kasukuspañam purinanchik.
48005026	Ama hatun tukuspayá ama piñanakusunchu nitaq envidianakusunchu.
48006001	Wawqe-panillaykuna, pipas huchallikuruptinqa Chuya Espirituta kasukuqkunam yanapanaykichik Diosman kutirikunanpaq. Chaytaqa ruraychik llampu sonqollayá yanqañataq qampas tentasqa kawaq.
48006002	Ima sasachakuykunapipas yanapanakuychikyá, chaynata ruraspayá Jesucristopa kamachikuyninkunata cumpliychik.
48006003	Pipas yanqapas-yanqa hatun tukuspaqa kikillanmi engañakun.
48006004	Sapakamam kikinpa vidanta qawakunan. Sichum allin kaspaqa kikillanpaqchá allin, hukpa vidanwanqa manam tupachikunmanchu.
48006005	Rurasqanchikmantaqa sapakamam Diosman cuentata qosunchik.
48006006	Diospa palabran uyariqkunaqa yachachiqnintam yanapananku imallawanpas.
48006007	Amayá qamkunaqa pantachinakuychikchu, Diostaqa manam pipas burlakunmanchu runaqa imapas tarpusqantam cosechanqa.
48006008	Aychapa munasqallan tarpuqqa aychaman hinallam wañuyta cosechanqa. Chuya Espirituman hina tarpuqmi ichaqa cosechachkaq hina paymanta wiñay kawsayta chaskinqa.
48006009	Chaynaqa amayá amirusunchu imapas allin ruraytaqa, mana amiruspaqa tiempo chayaramuptinmi cosechata hina premiota chaskisunchik.
48006010	Atispaqa lliwtayá yanapasun, aswan llapanmanta llalliriqtaqa iñiqmasinchikkunata.
48006011	Qawaychikyá, mayna hatun letrakunawanmi kikiypuni qellqamuchkaykichik.
48006012	Sichum pipas: “Judiokuna hina señalachikuychik” nisuspaykichikqa, runakunallata agradanankupaqmi obligasunkichik chaynapi cruzpi Jesucristopa wañusqanmanta rimaspa mana ñakarichisqa kanankupaq.
48006013	“Señalachikuychik” niqkunapas manam lliw kamachikuykunatachu kasukunku, señalachikunaykichiktaqa munachkanku cuerpoykichikpi kaq señalmanta alabakunankupaqmi.
48006014	Ñoqam ichaqa imamanta alabakuytapas munanichu, aswanqa Señorninchik Jesucristopa cruzpi wañusqallanmantam. Arí, cruzpi Cristopa wañusqanraykum kay pachapi mana allin ruraykunataqa wañusqata hinaña saqeruni, kay pachapi mana allin ruraykunapas wañusqata hinañam saqeruwan.
48006015	Manam imapaqpas valenchu judiokuna hina señalasqa kaypas otaq mana señalasqa kaypas, valenqa mosoq runaña kaymi.
48006016	Kay yachachisqayman hina purispa Diospa cheqap akllasqankunatam nimuykichik: Diosyá kuyapayarispa hawkalla kawsanaykichikta munachun.
48006017	Jesucristorayku ñakarichiwasqankupa marcankunam pimanpas qawachin Señorninchikpa cheqap serviqnin kasqayta. Chaynaqa amañayá kunanmantaqa pipas sonqoyta nanachichunchu.
48006018	Wawqe-panillaykuna, Señorninchik Jesucristoyá sonqoykichikpi kawsaspa yanapasunkichik. Chaynayá kachun.
49001001	Ñoqa Pablom Diospa munasqanman hina Cristo Jesuspa apostolnin kani. Efeso llaqtapi, Jesucristoman iñispa payllapaqña kawsaqkunamanmi cartamuykichik.
49001002	Dios Taytanchiktawan Señorninchik Jesucristotam mañakuchkani favorecesunaykichikpaq hinaspa hawkallata kawsachisunaykichikpaq.
49001003	Señorninchik Jesucristopa Taytan Diostayá yupaychasun, paymi Cristowan huklla kasqanchikrayku Espiritupa tukuy yanapakuyninkunawan favorecewarqanchik hanaq pachapiñapas kachkachwanchik hina.
49001004	Manaraqpas kay pacha unanchasqa kachkaptinmi Diosqa Cristorayku akllawarqanchikña chaynapi paypa qayllanpi mana chikanpas huchayoq kaspa payllapaqña kawsananchikpaq.
49001005	Kuyakuqllaña kaspanmi ancha munasqanman hina ñawpaqmantaraq munarqa Jesucristorayku churichakuykuwananchikpaq.
49001006	Anchallataña favorecewaspanchik kuyasqan Churinrayku chaskiwasqanchikmantayá payta yupaychasun.
49001007	Llumpa-llumpayta favorecewaspanchikmi Diosqa Churin Jesucristopa yawarninwan librawarqanchik otaq huchanchikkunata pampachaykuwarqanchik.
49001008	Chay favorecewasqanchiktam llimparichirqa yachayniyoq hinaspa allin tanteaq kananchikpaq.
49001009	Ñawpaqmantaraq pakasqa kaqkunatam otaq Cristontakama imam ruray munasqantam reqsiykachiwanchik.
49001010	Chaykunata rurananpaq tiempo chayaramuptinmi kay pachapi kaqkunatapas chaynataq hanaq pachapi kaqkunatapas llapallanta Dios hukllawanqa, chaynataqa ruranqa chaykunapi Cristo munaychakunanpaqmi.
49001011	Allin tanteasqanman hina ruraq Diosmi ñawpaqmantaraq munasqanman hina akllawarqanchik, akllawarqanchikqa Cristowan huklla kaptinchik herenciata chaskinanchikpaqmi.
49001012	Ñawpaqmantaraqmi Cristopi confiakurqanchik, chaynapi ñoqanchikrayku suma-sumaq atiyniyoq kasqanmanta Dios yupaychasqa kananpaq.
49001013	Salvo kanaykichikpaqqa cheqap noticiata uyarispam Cristoman iñikurqankichik, chayraykum Diosllapaqña kanaykichikpaq prometekusqan Chuya Espirituwan sellosqa kachkankichik.
49001014	Chuya Espirituqa herencia chaskinanchiktam garantizan llapallan rantisqankunata Dios libranankama chaynapi hatun sumaq kancharichkaq kayninmanta yupaychananchikpaq.
49001015	Uyarirqanim Señorninchik Jesucristoman hapipakusqaykichikta hinaspa llapallan iñiqmasinchikkuna kuyasqaykichikta.
49001016	Chayraykum mañakuyniypiqa tukuy tiempo qamkunamanta Diosman graciasta qoni.
49001017	Señorninchik Jesucristopa hatun kancharichkaq Taytan Diostam mañakuchkani Espiritunwan yachayta qosunaykichikpaq chaynapi ima yachachisusqaykichiktapas entiendenaykichikpaq hinaspa payta astawan reqsinaykichikpaq.
49001018	Mañakuchkanitaqmi allinta yuyanaykichikpaqpas chaynapi qayasusqaykichikrayku confianzawan suyasqaykichikta yachanaykichikpaq otaq Diosllapaqña kawsaqkunawan chay suma-sumaqllaña qosusqaykichik herenciamanta yachanaykichikpaq.
49001019	Mañakuchkanitaqmi Diospa mayna-mayna atiyninmanta yachanaykichikpaqpas, chay atiyninwanmi Diosqa iñiqkunata kallpanchawanchik. Hatun atiyniyoq kasqantam Dios reqsichikurqa
49001020	Cristota kawsarichispa hinaspa hanaq pachapi alleqninpi tiyaykachispa.
49001021	Paytaqa hatuncharun gobiernaqkunapas, kamachikuqkunapas, atiyniyoqkunapas, munaychakuqkunapas hinaspa imaymana sutiyoqkunapas mana igualay atinankamam, hatuncharurqaqa manamá kunan tiempollapaqchu aswanqa hamuq tiempopaqwanmi.
49001022	Tukuy imatapas Cristowanmi saruchirqa. Hina Cristotataqmi llapallan iñiqkunapa uman kananpaqpas churaykun.
49001023	Llapallan iñiqkunaqa Cristopa cuerponmi, cuerpowan umaqa hukllam, chaynam iñiqkunapas Cristowanqa huklla kachkanku, payllam lliwpi llimparichkan.
49002001	Huchaykichikrayku wañusqa hina kachkaptikichikmi Diosqa qamkunatapas kawsarichisurqankichik.
49002002	Wañusqa hinaqa karqankichik kay pachapi mana allin rurayllapi kawsaspaykichikmi hinaspa mana rikuy atinakunapi munaychakuqpa kamachikusqanta kasukuspaykichikmi. Kunanpas chay munaychakuqmi Diosta mana kasukuqkunataqa kallpanchachkan.
49002003	Ñawpaqtaqa lliwmi ñoqanchikpas kawsarqanchik mana allin piensasqanchikkunaman hina munasqallanchikpi purikuspa hinaspa aychapa munasqallanta ruraspa, nacesqanchikmantapunim llapa runakunapiwan kuska castigopaqña karqanchik.
49002004	Aswanqa kuyapayarikuqllaña Diosmi llumpa-llumpayta kuyawaspanchik,
49002005	huchanchikrayku wañusqa hina kachkaptinchikpas Jesucristotawan kuskata kawsariykachiwarqanchik. Favorninraykullam Diosqa salvaykusurqankichik.
49002006	Diosqa Jesucristotawan kuskata kawsariykachiwaspanchikmi paywan kuskatataq hanaq pachapipas tiyaykachiwanchik.
49002007	Chaynataqa rurarqa ancha-ancha favorecekuq kasqanta hinaspa mayna kuyawasqanchikta Cristo Jesuswan hamuq tiempokunapi qawachinanpaqmi.
49002008	Favorninraykullam iñiptikichik Diosqa salvaykusurqankichik, chayqa manam qamkunamantachu aswanqa mana imallamanta Diospa qosusqaykichikmi.
49002009	Manataqmi imapas rurasqaykichikraykuchu chaynapi pipas mana alabakunanpaq.
49002010	Diosqa mosoqyachiwarqanchik Cristowan huklla kaspa allinkunata rurananchikpaqmi, chaykuna rurananchiktaqa ñawpaqmantaraqmi munarqa.
49002011	Yuyariychikyá imaynam ñawpaq tiempopiqa kasqaykichikta. Qamkunaqa manam judio castachu kankichik. Cuerponkupi señalasqa judiokunam ninku: —Ñoqaykuqa señalasqam kaniku, qamkunañataqmi mana señalasqa runakuna kankichik —nispa.
49002012	Chay tiempokunapiqa Cristomanta karunchasqa kaspam Israelpa mirayninkunamantapas rakisqa karqankichik, manamá yacharqankichikchu contratota ruraspan Diospa prometekusqantapas. Mana ima consuelollatapas suyaspam cheqap Diosmanta karunchasqa kay pachapi kawsarqankichik.
49002013	Kunanmi ichaqa Jesucristoman hukllawasqaña kachkankichik. Ñawpaqtaqa karunchasqa kachkaptikichikmi Cristo wañuspan yawarninta chaqchurqa, chayraykum asuykachisqaña karunkichik.
49002014	Cristollam hawkayachiwaqninchikqa, paymi hukllawarun judiokunatawan mana judio kaqkunata perqa hina rakiwaqninchik cheqnikuyta tuñirachispan.
49002015	Judiokunaman ñawpaq kamachisqankunatam Cristo wañuspan mana valeqpaqña rikurirachin, chaynapim judiokunatapas hinaspa mana judio kaqkunatapas kikinmanña asuykachispan mosoq ayllumanña hukllawarun. Chaynapimá paykunataqa hawkayaykachirqa.
49002016	Cristom Dioswan allinyanachispan cruzpi wañusqanwan iskaynin castakunata huk ayllullamanña hukllawarqa, chaynataqa rurarqa cheqninakusqankuta pasaypaqta chinkarachispanmi.
49002017	Cristo hamuspanmi hawkayay allin noticiata willasurqankichik karupi kaqkunamanpas chaynataq hichpapi kaqkunamanpas.
49002018	Chaynaqa judiopas hinaspa mana judio kaqpas Cristoraykullam Dios Taytamanqa asuykunchik chullalla Espiritupa yanapasqan.
49002019	Qamkunaqa manam forastero hinañachu kankichik nitaq huklaw llaqtayoq hinañachu, qamkunaqa kankichik Diosllapaqña kawsaqkunapa llaqtamasinñam hinaspa paypa churinkunañam.
49002020	Qamkunaqa perqasqa wasi hinam kankichik apostolkunapi hinaspa Diosmanta willakuqkunapi cimientasqa, chay cimientopa esquinanpi hapiq rumiñataqmi Jesucristo.
49002021	Paypi qallarispam wasiqa sumaqllataña wiñachkan chaynapi Señorpaq sapaqchasqa templo rikurinankama.
49002022	Cristopimá qamkunapas perqasqa hina paywan hukllawasqa kachkankichik, chaypim Dios yachachkan Espirituntakama.
49003001	Ñoqa Pablom Jesucristorayku preso kachkani mana judio kaqkunapa allinnikichikpaq.
49003002	Yachankichikñachusmi Dios favorecewaspa qamkunaman willanaypaq kamachiwasqantaqa.
49003003	Diosmi reqsichiwarqa pakasqa kaqkunata, chaykunamantaqa ñawpaqtaraqmi asllatapas qellqamurqaykichikña.
49003004	Chayta leespaykichikmi cuentata qokunkichik Cristomanta pakasqa kaqkuna yachasqayta.
49003005	Kaykunataqa ñawpaq tiempopi runakunamanqa Diosqa manam reqsichirqachu, kunanmi ichaqa akllasqan apostolninkunaman hinaspa paymanta willakuqkunaman Espirituntakama reqsichin.
49003006	Pakasqa kaqkunaqa kaymá: Jesucristomanta allin noticiawanmi mana judio kaqkuna judiokunapa herencia chaskiqmasinña rikurirun, paykunawan hukllaña kasqankuraykum Cristo Jesuspi Diospa promesan chaskiqmasinña karunku.
49003007	Favorninraykullam atiyninwan Dios churaykuwarqa Jesucristomanta allin noticiakunata willakunaypaq.
49003008	Llapallan iñiqkunamanta mana valeqpaq hapikuchkaptiypas ñoqataraqmi Dios favoreceykuwarqa mana judio kaqkunaman Cristomanta hatun valorniyoq pakasqa kaq allin noticiata willakunaypaq.
49003009	Tukuy imapas unanchaq Diosmi qallariymantapuni kikillanpaq waqaychakusqanta yachaykachiwarqa, pakasqa kaqtam kunawarqa llapallanman willakunaypaq.
49003010	Chaynapim altokunapi atiyniyoqkunapas hinaspa munaychakuqkunapas iñiqkunata hukllamanña huñunasqata qawaspanku yachanqaku Diosninchikqa mana haypay atina yachayniyoq kasqanta.
49003011	Diosmá ñawpaqmantapuni imam munasqanta Señorninchik Jesucristowan rurarqa.
49003012	Jesucristoman iñiywan hapipakuspallam Diosmanqa asuykunchik mana manchakuspa.
49003013	Chaynaqa qamkunarayku ñakarisqaywanqa amayá hukmanyaruychikchu, chayqa aswanraq alabakunaykichikpaqmi.
49003014	Chayraykum qonqorakuykuspay Dios Taytanchikta mañakuchkani.
49003015	Paypa sutintam apan hanaq pachapi llapallan kaqkunapas chaynataq kay pachapi llapallan kaqkunapas.
49003016	Taytanchiktam mañakuchkani hatu-hatun kayninman hina Espiritunpa atiyninwan sonqoykichikta kallpanchananpaq.
49003017	Chaynapim confiakuptikichik sonqoykichikpi Cristo kanqa hinaptinmi allin sapichakusqa hina hinaspa ukuneqpi cimientasqa hina kuyanakuypi takyankichik.
49003018	Mañakuchkanitaqmi llapallan iñiqkunawan kuska Cristopa kuyawasqanchikta entiendenaykichikpaqpas, paypa kuyakuyninqa tupuyta atiptinchikpas kanman mayna anchoch, mayna largoch, mayna ukuch hinaspa mayna hatuncha.
49003019	Mañakuchkanitaqmi imawanpas mana tupachiy atina Cristopa kuyakuyninta yachanaykichikpaqpas chaynapi Dioswan huntasqa kanaykichikpaq.
49003020	Chaynaqa Diosllatayá hatunchasun, payllam ñoqanchikpiqa atiyninwan ruran mañakusqanchikmantapas hinaspa piensasqanchikmantapas aswan llimparichkaqtaraq.
49003021	Llapallan iñiqkunayá Jesucristorayku Diosta hatunchasun wiña-wiñaypaq.
49004001	Señorninchikrayku preso kaspaymi ruegakamuykichik allinta kawsanaykichikpaq, chaypaqmi Diosqa qayasurqankichik.
49004002	Humillakuspayá llampu sonqolla hinaspa pacienciakuq kaychik, imamanta faltanakuruspapas kuyakuywanyá aguantanakuychik.
49004003	Chuya Espiritupa yanapakuyninwanyá chulla sonqolla kaychik tukuy tiempopi hawkalla kawsanaykichikpaq.
49004004	Qamkunaqa kankichik chulla cuerpollam, chullallataqmi Espiritupas, Diosqa qayasurqankichik huk sonqolla suyanaykichikpaqmi.
49004005	Chullallam Señorqa, chullallam iñiypas, chullallataqmi bautizmopas.
49004006	Llapallanchikpa Taytanchik Diospas chullallam. Payqa llapallanpim munaychakun, llapallantakamataqmi tukuy imatapas ruran, payqa llapallanpitaqmi kachkan.
49004007	Ichaqa Cristopa aypusqanman hinam sapakamaman Dios favorecewarqanchik.
49004008	Chaymi Biblia nin kaynata: Altomanmi wicharirqa. Presokunatam aparikurqa. Runakunamanmi atiyta qorqa.
49004009	¿Imatataq niwachkanchik “wicharirqam” nispaqa? Kaywanqa niwachkanchik puntataqa kay pachaman uraykamusqantam.
49004010	Hina payllataqmi tukuy imaman huntariykunanpaqpas cielokunapa altonkamaraq wicharirqa.
49004011	Paypunitaqmi atiytapas qorqa wakinman apostol kanankupaq, wakinmanñataq Diosmanta willakunankupaq, wakinmanñataq Jesucristomanta allin noticiata willakunankupaq hinaspa wakinmanñataq iñiqkunata yachachispa michiq kanankupaq.
49004012	Paykunatam churarqa cristopa cuerpon iñiqkunata yanapaspa wiñachinankupaq, chaynapi qespisqa kanankupaq.
49004013	Chaynapim iñisqanchikpipas chaynataq Diospa Churin reqsisqanchikpipas llapallanchik wiñaspa hukllaña kasunchik, yuyayniyoq runa hinaña kaspam mana imapapas pisisqan Cristo hina cabal kasunchik,
49004014	manam kasunqa warmakuna hinañachu, warmakunaqa hukta-hukta creeruspam wayrawan apachikuchkaq hina runakunapa yachachisqanwan aysachikunku, paykunataqa sacre runakunam sumaqllataña rimaspa pantarachin.
49004015	Ñoqanchikqa kuyanakuspayá cheqapta rimasun aswan-aswan wiñaspa Cristoman rikchakuq kananchikpaq, payqa llapallan iñiqkunapa umanmi.
49004016	Llapallan iñiqkuna cuerpon kaptinchikmi Cristo hukllanchawanchik, chaynataqa rurawanchik cuerponpa partenkunata yanapanakunanpaq tinkinachkaq hinam, sapakamam rurananchikta allinta ruraspa kuyakuywan kallpanchakuspa sumaqta wiñananchik.
49004017	Señorninchikpa sutinpim kamachimuykichik: Amañayá kawsaychikchu Dios mana reqsiq runakuna hinaqa, paykunaqa kawsachkanku mana allin piensasqankuman hinallam.
49004018	Paykunaqa yuyayninku tutayasqa kaptinmi mana entiendenkuchu, Diospa qosqan mosoq kawsaymantaqa karupim kachkanku, sonqonkutapas rumiyarachisqankuraykum mana yachaq kachkanku.
49004019	Paykunaqa manaña penqakuq rikuriruspankum tukuy imaymana qanra vidallapi purikuchkanku, mana allinkunata gustollawanña ruraspankum aswan-aswanraq chayna kawsayta munachkanku.
49004020	Qamkunam ichaqa mana chaynatachu Cristomanta yacharqankichik
49004021	sichu paymanta allinta uyarispaqa hinaspa paymanta cheqap yachachikuyman hina yachachisqa kaspaqa.
49004022	Huchaman aysaqnikichikmanta karunchakuspayá amaña ñawpa vidaykichikpi hinañachu puriychik, chayna vidaqa pantachikuspam mana allinllata munachisunkichik.
49004023	Imaynam piensasqaykichiktaqa mosoqyachiychikyá.
49004024	Hinaspayá mosoqwan pachakuchkaq hina mosoq runaña kaychik Diosman rikchakunaykichikpaq, chayna runatam Diosqa unancharqa cheqaptapuni mana huchallikuq justo kananpaq.
49004025	Chaynaqa amaña llullakuspayá cheqaptapuni rimaychik runamasikichikwan, lliwchanchikmi kanchik huk cuerpopa partenkuna hinalla.
49004026	Piñakuspaqa amataqyá huchallikuychikchu, amayá inti seqaykunankamaqa piñakuruychikchu.
49004027	Amayá chikantapas dejakuychikchu diablo huchallichisunaykichiktaqa.
49004028	Pipas ñawpaqta suwa kaspaqa amañayá suwakuchunchu, aswanqa imatapas allinta ruraspañayá llamkachun chaynapi imallawanpas muchuqkunata yanapaykunanpaq.
49004029	Rimaspaykichikqa amayá qacha simichu kaychik, aswanqa allin kaqkunallatayá rimaychik chaynapi uyariqnikichikkunapas allinninpaq kaptin aswan-aswan wiñanankupaq.
49004030	Amayá llakichiychikchu Chuya Espiritutaqa. Paytaqa Diosmi sellachkaq hina qosurqankichik librasusqaykichik punchawpaq.
49004031	Amañayá kaychikchu piñapakuqqa, rabiakuqqa, cheqnikuqqa, qaqchanakuqqa, insultanakuqqa nitaq ima mana allin ruraqpas.
49004032	Aswanqa sumaq sonqo kaspayá kuyapayanakuychik, Diospas Cristoraykum pampachasurqankichik, chaynayá qamkunapas pampachanakuychik.
49005001	Diospa kuyasqan churinkunam kankichik, chaynaqa payman rikchakuqyá kaychik.
49005002	Cristopa kuyawasqanchikman hinayá kuyanakuspa kawsaychik. Paymi Diosman miski asnaq ofrenda hina ofrecekurqa ñoqanchikrayku wañuspan.
49005003	Qamkunaqa Diosllapaqñam kawsachkankichik, chaynaqa amañayá rimayllapas rimariychikchu huchapakuymantaqa chaynataq manaña rimana huchakunamantapas nitaq qollqella kuyaymantapas
49005004	nitaq penqaypaq kaqkunatapas nitaq mana pasaq kaqkunamantapas nitaq tupa-tupaykachispa rimaykunamantapas, chayna rimaykunaqa manam imapaqpas valenchu, simikichikqa kachun Diosllamanña graciasta qonaykichikpaqyá.
49005005	Kaytayá yachaychik: Cristopa hinaspa Diospa munaychakusqanmanqa manam yaykunqachu huchapakuqkunaqa, millakuypaq hucha ruraqkunaqa hinaspa qollqella kuyaqkunaqa. Kikillanpaq imapas munaqqa taytacha-mamachata adoraq hinam.
49005006	Amayá yanqakuna rimaqwanqa engañachikuychikchu. Chayna huchallikuykunaraykum Diosqa castigonta kachaykun mana kasukuqkunaman.
49005007	Amayá paykunapa mana allin ruraqmasinqa kaychikchu.
49005008	Ñawpaqtaqa tutayaypi hinam purirqankichik, kunanmi ichaqa Señorwan hukllaña kasqaykichikrayku achkiypiña kawsachkankichik, chaynaqa allintayá kawsaychik.
49005009	Achkiypi hina kawsakuyqa sumaq sonqoyoq kaymi, allinta ruraymi, cheqapman hina kawsakuymi.
49005010	Maskaychikqa Señorninchik agradaytayá.
49005011	Tutayaypi hina kawsaqkunapa mana allin rurasqantaqa amataqyá ruraysiychikchu, aswanqa mana allin rurasqankumantayá qaqchapaychik.
49005012	Paykunapa pakakuspalla rurasqankumanta rimayllapas penqaypaqmi.
49005013	Achkiwan kanchaykusqa hinam tukuy imapas sutilla rikurirun, achkiwantaqmi reqsinchik ima kasqantapas.
49005014	Chayraykum ninku: Rikchariy puñusqaykimanta. Kawsarimuy wañusqakunamanta hinaptinmi Cristo achkisunki.
49005015	Hinaptinqa allintayá qawakuychik imaynam kawsasqaykichikta. Amayá kawsaychikqa mana yachayniyoqkuna hinachu aswanqa yuyayniyoqkuna hinayá.
49005016	Tiempoykichiktapas amayá usuchiychikchu, kay punchawkunaqa mana allinllañam.
49005017	Chaynaqa amayá mana yuyayniyoqqa kaychikchu aswanqa Señorpa munasqantayá entiendeychik.
49005018	Amayá vinowanqa sinkakuychikchu, chayqa viciokunamanmi apakun, aswanqa Chuya Espiritupa huntasqanyá kaychik.
49005019	Rimapayanakuychikyá salmokunawan, cantokunawan, sonqomanta lloqsimuq takikunawan, Señorninchiktayá tukuy sonqowan takispa yupaychaychik.
49005020	Tukuy imamantayá Señorninchik Jesucristopa sutinpi Dios Taytaman graciasta qoychik.
49005021	Cristota respetaspaqa kasunakuychikyá.
49005022	Señorninchikta hinayá warmikunapas qosaykichikta kasuychik.
49005023	Qosaqa warmipa umanmi, chaynam Cristopas llapallan iñiqkunapa uman, iñiqkunaqa Cristopa cuerpon hinam, payñataqmi iñiqkunapa salvaqnin.
49005024	Cristotam iñiqkunaqa kasukun, chaynam warmikunapas tukuy imapi qosankuta kasukunanku.
49005025	Cristom iñiqkunata kuyaspan paykunapaq entregakurqa, chaynayá qosakunapas warmikichikta kuyaychik.
49005026	Cristoqa entregakurqa iñiqkunata chuyanchananpaqmi hinaspa yachachikuyninwan yakuwan mayllachkaq hina limpiananpaqmi.
49005027	Chaynataqa rurarqa iñiqkunata sumaqllataña kikinman pusaykunanpaqmi, paykunaqa kanan manam qachachasqachu nitaq sipu-sipuchu nitaq chayman rikchakuqchu, paykunaqariki kanan payllapaqña kawsaqmi hinaspa mana imaniraqpas huchayoqmi.
49005028	Chaynallataqyá qosakunapas warmikichikta kuyaychik imaynam kikikichikpa cuerpoykichikta kuyakusqaykichikta hina, warminta kuyaqqa kikintam kuyakun.
49005029	Manapunim pipas kikinpa cuerpontaqa cheqninmanchu aswanqa mikuchispanmi allinta uywan, chaynatapunim Cristopas ruran iñiqninkunawan,
49005030	paypa cuerponpa partenmá kanchik.
49005031	Chayraykum: —Qariqa tayta-mamanta saqespan hukllawakunqa warminmanña chaymi iskayninku huk runa hinallaña kanqaku.
49005032	Kayqa mayna sasa entiendenam, kaytaqa nichkani Cristomantawan llapa iñiqkunamantam.
49005033	Kikikichikta hinayá warmikichiktapas sapakama kuyaychik, warmiñataqyá qosanta respetachun.
49006001	Churikuna, Señorman iñiqña kasqaykichikraykuyá tayta-mamaykichikta kasukuychik. Chayna rurayqa allinpunim.
49006002	Promesayoq kamachikuykunamanta punta kaqqa kaymi: —Tayta-mamaykita respetay,
49006003	chaynapi allin kanaykipaq hinaspa kay pachapi unay wata kawsanaykipaq.
49006004	Tayta-mamakuna, qamkunapas wawa-churikichiktaqa amayá piñachiychikchu, aswanqa kasukuqtayá uywaychik Señorninchikpa yachachikuyninman hina.
49006005	Sirvientekuna, qamkunapas kay pachapi patronnikichiktayá respetaychik hinaspa manchakuychik, Cristota kasukuchkaq hinayá tukuy sonqowan kasukuychik.
49006006	Allintaqa ruraychik amataq paykuna qawasunallaykichikpaqchu nitaq “allin sirvienteymi” nispa alabasunallaykichikpaqchu. Qamkunaqa tukuy sonqoykichikwanyá ruraychik Diospa munasqanta Cristopa sirvientenkuna hina.
49006007	Señorta ganasllawanña servichkaq hinayá tukuy imatapas ruraychik, manam runallatachu servichkankichikqa aswanqa Señorninchiktam.
49006008	Yachananchikmi, sapakamam sirviente otaq libre kaspapas Señormanta allin rurasqanchikman hina chaskisunchik.
49006009	Patronkuna, qamkunapas chaynallatayá sirvientekichikkunawan ruraychik, amañayá: “Kaynatam-waknatam rurarusqayki” niychikchu. Yachasqaykichikpi hinapas qamkunapapas chaynataq paykunapapas huklla Señorninqa cielopim kachkan, payqa manam pimanpas sayapakunchu.
49006010	Chaynaqa wawqe-panillaykuna, Señorninchikman hapipakuspayá atiyninwan allinta kallpanchakuychik.
49006011	Harkachikunaykichikpaqyá Diospa llapallan qosusqaykichikwan pachakuychik chaynapi wateqasuqnikichik diablo mana urmachisunaykichikpaq.
49006012	Manam peleachkankichikqa aychayoq tulluyoq runakunawanchu aswanqa tutayaypi kamachikuqkunapa, gobiernaqkunapa hinaspa munayniyoqkunapa contranpim, peleachkankichikqa altokunapi mana allin espiritukunapa contranpim.
49006013	Chaynaqa harkachikunaykichikpaqyá Diospa qosusqaykichik llapallan armankunata hapiychik, chaynapim urmachiy munasusqaykichik punchawpi mana allinta venceruspaykichik qaqa hina sayankichik.
49006014	Allintayá sayaychik, chumpiwan allinta watakuchkaq hinayá cheqap kaqwan watakuychik. Diospa munasqanman hina kawsasqaykichikqa kachun soldadopa qasqon harkaq hinayá.
49006015	Zapatokuchkaq soldado hinayá alistakuychik hawkayachikuq allin noticiata chaylla willakunaykichikpaq.
49006016	Llapallanmantapas aswanqa iñiynikichikyá harkachikuna hina kachun chaynapi chay iñiynikichikwan diablopa rupachkaq flechankunata amachanaykichikpaq.
49006017	Salvasqa kasqaykichikyá kachun umaykichik harkaq casco hina, hapiychiktaqyá Diospa palabrantapas, chayqa Chuya Espiritupa espadanmi.
49006018	Chuya Espiritupa yanapakuyninwan Diosninchikta tukuy tiempo mañakuspayá ruegakuychik hinaspa listolla kaychik, ama hukmanyaspayá llapallan iñiqkunapaqpas Diosta mañapuychik.
49006019	Ñoqapaqpas mañakuychikyá ñawpaq tiempopi pakasqa kaqmanta allin noticiata willakuptiy imam ninayta Dios valorwan rimachiwananpaq.
49006020	Cristopa rantinpi hamusqayraykum cadenakunawan presochasqa kachkani. Chaynaqa mañapuwaychikyá mana manchakuspay willakunaypaq.
49006021	Señorninchikpaq confianza llamkaqmasiy Tiquicom willasunkichik ñoqamantawan imam rurasqaymanta, payqariki kuyasqanchik iñiqmasinchikmi.
49006022	Paytaqa kachamuchkani imaynam kasqaykumanta willasuspaykichik sonqoykichikta tuyaykachinanpaqmi.
49006023	Dios Taytanchikyá Señorninchik Jesucristopiwan yanapaykusunkichik llapallan iñiqmasinchikkunawan kuyanakuspa hawkalla kawsakunaykichikpaq.
49006024	Mana nunca tukuq kuyakuywan Señorninchik Jesucristota kuyaq llapallan runakunataqa Diosyá favorecechun.
50001001	Jesucristo serviq ñoqa Pablom Timoteopiwan cartamuykiku Filipos llaqtapi kaq llapallan iñiqkunaman, michiqnikichikkunaman hinaspa diaconokunaman, qamkunaqa Jesucristollapaqña sapaqchasqan kachkankichik.
50001002	Dios Taytanchiktawan Señorninchik Jesucristotam mañakuchkaniku qamkunata favorecesunaykichikpaq hinaspa hawkallata kawsachisunaykichikpaq.
50001003	Sapa kuti yuyarispaymi qamkunamanta Diosninchikman graciasta qoni.
50001004	Orakuspaymi kusikuywan tukuy tiempo llapallaykichikpaq mañapuykichik.
50001005	Mañakuniqa qallariyninmanta kunankama Cristomanta allin noticiata willakuptiy yanapawasqaykichikmantam.
50001006	Yachanipunim, qamkunapi allinkuna qallariq Diosninchikqa Jesucristo kutimunankamam chay qallarisqanta cabalanqa.
50001007	Llapallaykichikta kuyasqayraykum chaynataqa piensani, qamkunatawanmi Diosninchikqa tukuy imapi favorecewarqanchik carcelpiña kaptiypas, Cristomanta allin noticiata cheqap kasqanpaq willakuptiypas chaynataq valechiptiypas.
50001008	Diosnillanchikmi yachan Jesucristopa kuyakuyninwan qamkunataqa mayna-mayna kuyasqaytapas.
50001009	Mañakuchkaniqa sumaqta entiendespaykichik yuyaywan aswanraq kuyakuq kanaykichikpaqmi
50001010	hinaspa allin kaqkunata reqsinaykichikpaqmi, chaynapim Jesucristopa kutimunan punchawpaq kankichik mana huchayoq hinaspa pitapas mana urmachiq.
50001011	Jesucristom yanapasuchkankichik allin ruruchkaq sacha hina allinkunata ruranaykichikpaq chaynapi Diosta yupaychaspa hatunchanaykichikpaq.
50001012	Wawqe-panillaykuna, yachanaykichiktam munani, tukuy ima sucedewasqanwanqa Cristomanta allin noticiam aswanraq mirarun.
50001013	Chayraykum Palaciopi kaq lliw soldadokunapas chaynataq wakin runakunapas Jesucristorayku preso kasqayta yacharunku.
50001014	Achkaq iñiqmasinchikkunapas preso kasqayta qawaspam kallpanchakurqaku chaymi Señorninchikman hapipakuspanku mana manchakuspa aswanraq Diospa palabranta willakuchkanku.
50001015	Suti reqsiyllataqmi wakinkunaqa ñoqamanta envidiakuspa hinaspa atipanakuspa Cristomanta willakuchkanku, wakinmi ichaqa willakuchkan allinpaq munaspanku.
50001016	Chay Envidiakuwaspa Cristomanta willakuqkunaqa imatapas kikillanpaq munaspallam willakuchkan, chaynapim preso kasqaypi astawanraq llakichiwayta munachkanku. Wakinmi ichaqa willakuchkan kuyakuywan, paykunaqa yachanmi Cristomanta allin noticiata valechinaypaq carcelpi kasqayta.
50001018	Ichaqa manam imananchu, iskay uya kaspankupaq otaq allinta munaspankupas Cristomanta willakusqankumantam llumpayta kusikuni. Hinaspapas mastaraqmi kusikusaq.
50001019	Ñoqaqa yachanipunim mañapuwasqaykichikwan hinaspa Jesucristopa Espiritunpa yanapawasqanwan kaymanta allinlla lloqsirunayta.
50001020	Tukuy sonqoywanmi confiakuchkani imamantapas mana penqachiwanankupaq hinaspa mana manchakuspa rimanaypaq, chaynapim ñawpaq tiempopi hina kunan tiempopipas, wañuptiypas hinaspa kawsaptiypas Jesucristo vidaypi hatunchasqa kanqa.
50001021	Ñoqapa kawsakuyniyqa Cristollapaqña kawsakuymi, wañukuyñataqmi aswan allinraq.
50001022	Ichaqa kay pachapiraq kawsaspayqa Señorpaqmi imatapas allinta rurayman, chaymi mayqan akllaytapas mana atinichu.
50001023	Sasam iskayninmanta mayqanpas akllay, ichaqa munaymanmi wañukuspay Cristowanña kuska kayta, chay kaqmi ñoqapaqqa aswan allin kanman.
50001024	Aswanqa qamkunaraykum kay pachapiraq kawsanay.
50001025	Chayraykum kawsanaymantaqa seguro kachkani, llapallaykichikwanmi allinnikichikpaq kawsasaqraq chaynapi iñisqaykichikpi wiñanaykichikpaq hinaspa kusikunaykichikpaq.
50001026	Chaynaqa huktawan qamkunaman kutimuptiymi ñoqarayku Jesucristota hatunchankichik kusikuywan.
50001027	Vidaykichikyá kachun Jesucristomanta allin noticia uyarisqaykichikman hina. Watukamuspay otaq maypiña kaspaypas qamkunamantam uyariyta munani huk sonqolla qaqa hina sayaspa vencesqaykichikmanta, iñisqaykichik allin noticiata willakunaykichikpaq kallpanchakusqaykichikmanta hinaspa
50001028	contraykichikpi kaqkunatapas mana manchakusqaykichikmanta. Contraykichikpi kasqankuraykum yachanchik paykunaqa puchukananta, qamkunañataq salvasqa kanaykichikta. Chayqa Diosmantam.
50001029	Cristoraykum Diosqa favoreceykusunkichik ichaqa manam payman iñinallaykichikpaqchu aswanqa payrayku ñakarinaykichikpaqwanmi.
50001030	Chaynaqa kankichik sasachakuypi kasqayta qawasqaykichikpi hinam hinaspa kunan uyarisqaykichikpi hinam.
50002001	Sichu Cristopuni kallpanchasuptikichikqa, sichu kuyasuspaykichik sonqoykichikta tiyaykachiptinqa, sichu Espiritupas qamkunawan kachkaptinqa chaynataq qamkunapas llakipayarikuspa kuyakuqllaña kaspaykichikqa
50002002	kusichiwaychikyá, lliwchaykichikyá kaychik chulla pensamientoyoqlla, huk kuyakuyniyoqlla, huk sonqolla hinaspa huk sientiqlla.
50002003	Amayá envidiakuspaqa nitaq altotukuspaqa imatapas ruraychikchu, aswanqa humillakuspayá kikikichikmantapas aswan allinpaqraq wakinkunata hapiychik.
50002004	Amayá kikillaykichikpaqchu allintaqa munaychik aswanqa wakinkunapaqwanyá.
50002005	Jesucristopa piensasqanman hinayá qamkunapas piensaychik.
50002006	Paymi Dios kachkaspapas Dios kasqanta valechiyta mana munarqachu,
50002007	aswanqa kikinmi menoschakururqa sirviente hinaña kananpaq.
50002008	Runayaruspanñataqmi humillakuykurqa, Diosta kasukuspanmi wañurqa penqaypaq cruzpi.
50002009	Chayraykum Dios llumpa-llumpayta hatuncharuspan llapallanmanta suma-sumaq sutiwan sutichaykurqa,
50002010	chaynapim Jesuspa sutinta uyarispanku hanaq pachapi hinaspa uku pachapi kaqkuna qonqorakuykunqaku.
50002011	Llapallan runakunapas “Jesucristoqa Señormi” nispam ninqaku, chaynataqa ninqaku Dios Taytata yupaychaspankum.
50002012	Kuyasqay wawqe-panillaykuna, qamkunawan kaptiymi tukuy tiempo kasuwarqankichik, chaynayá karupi kachkaptiypas aswanraq kasuwaychik. Manchakuywan hinaspa respetowanyá salvasqa kasqaykichik qespichiypi riychik,
50002013	Diosmi munasqanman hina allin munayta qosuspaykichik allinkuna ruranaykichikpaq yanapasunkichik.
50002014	Lliwtayá ruraychik ama kaminakuspa nitaq kutipanakuspa,
50002015	chaynapim mana culpayoq hinaspa mana huchayoq kaspaykichik Diospa churin chuya sonqo kankichik huchallikuq pierdesqa runakunapa chawpinpi. Qamkunaqa tutapi kanchaq lucero hinam sutilla lliwpa reqsisqan kachkankichik.
50002016	Qamkunaqa wiñaypaq kawsay qokuq palabratam hatallichkankichik. Chaymi Cristopa kutimunan punchawpiqa qamkunamanta kusikusaq kallpanchakuspay yachachisqayqa mana yanqapaq kasqanmanta.
50002017	Iñisqaykichikraykum Diosman ofrenda hina entregakunkichik, chay ofrendaman cabalanaypaq wañunay kaptinpas chaytaqa kusikuywanmi rurayman, kusikuymantaqmi llapallaykichikwanpas.
50002018	Chaynaqa chaykunamantayá qamkunapas ñoqawan kuska kusikuychik.
50002019	Señorninchik Jesus munaptinqa chayllam kachamusqaykichik Timoteota watukamusunaykichikpaq chaynapi qamkunamanta uyarispay kallpanchakunaypaq.
50002020	Manam pipas pay hinaqa kanchu ñoqawanqa, ñoqa hinam paypas qamkunamanta cheqaptapuni sientin,
50002021	wakinkunaqa kikillankupaq maskaspallam purinku Jesucristopa munasqanta mana maskaspanku.
50002022	Qamkunaqa yachankichikñam Timoteoqa tukuy imapi allin kasqanta, payqa taytanta huk churi yanapachkaq hinam Cristomanta allin noticia willakuypi yanapawarqa.
50002023	Chaynaqa asuntoykunamanta yachaykuspaymi chaypunilla payta kachamusqaykichik watukamusunaykichikpaq.
50002024	Ñoqapas Señorninchikpim confiakuchkani kikiypuni qawaqnikichik chaylla hamurunaypaq.
50002025	Piensarurqanitaqmi wawqenchik Epafroditota qamkunaman kachamuytapas. Paytam kachamuwarqankichik tukuy imapi serviykuwananpaq. Kuskaykum tukuy imapipas soldado hina yanapanakurqaniku.
50002026	Paymi llumpayta munachkan llapallaykichikwan tupaykuyta, llakisqam kachkan onqorusqanmanta yacharusqaykichikrayku.
50002027	Arí, onqoruspam yaqalla wañukurqa, ichaqa Diosninchikmi paymanta llakipayarikurqa, llakipayarikurqataqmi ñoqamantapas chaynapi wañukuptin aswanraq llakiyoq kanaymanta.
50002028	Chayllam kachamuchkani huktawan tupaykuspa kusikunaykichikpaq chaynapi ñoqapas manaña ancha llakisqa kanaypaq.
50002029	Hatun kusikuywanyá chaskiykuychik Señorninchikman graciasta qostin, respetaychikyá pay hina kaqkunataqa.
50002030	Cristo servisqanpim yaqalla wañukurqa, yanapawanaykichikmantam payña yanapawarqa wañuytapas mana manchakuspa.
50003001	Wawqe-panillaykuna, Señorninchikpiyá kusikuychik. Allinnikichikpaq kasqanraykum mana amispay ñawpaq nimusqaykunata huktawan qellqamuykichik.
50003002	Cuidakuychikyá allqo hina kawsaqkunamanta, tukuy mana allin ruraqkunamanta hinaspa judio hina señalakuqkunamanta.
50003003	Cheqap señalasqakunaqa ñoqanchikmi kanchik, Espiritun yanapawaptinchikmi Diosninchikta adoranchik hinaspam Jesucristopi iñispa salvasqa kasqanchikwan alabakunchik aychapi señalachikuyman mana hapipakuspa.
50003004	Ñoqapas aychapi señalachikuypiqa confiakuymanmi. Sichum pipas señalachikusqanpi confiakuptinqa razonwanraqmi chaykunapiqa ñoqapas confiakuyman.
50003005	Nacesqaymanta pusaq punchawninmanmi qari kayniypi señalawarqaku, Benjamin ayllumanta kaq Israelpa castanmi kani, tayta-mamaymantapunim hebreo rimaq kani. Diospa leyninmanta imaynam piensasqaymantañataqmi fariseo karqani.
50003006	Creesqaykuna cheqappuni kasqanta piensaspaymi Dios agradayta munaspay Jesucristoman iñiqkunata ñakarichinaypaq qatikacharqani, leyta cumplispaymi sumaqta kawsarqani mana faltayoq.
50003007	Kunanmi ichaqa ñawpaqpi allinpaq hapisqaykunatapas mana valeqpaqña hapini Cristorayku.
50003008	Manataqmi chayllachu, aswanqa Señor Jesucristota reqsinayraykum tukuy imatapas mana valeqpaqña hapini, payrayku tukuyta pierderuspaymi chaykunataqa qopata hinaña hapini chaynapi Cristota tarinaypaq hinaspa
50003009	paywan hukllaña kanaypaq, kamachikuykunata kasukuspayqa hina huchayoqllaraqmi kachkani, Cristoman iñikuptiymi ichaqa mana huchayoqpaqña Dios chaskiwan.
50003010	Llapa imatam saqeruni Cristota reqsiykunaypaq, kawsarimusqanrayku atiynin reqsiykunaypaq, ñakarisqanman hina ñakarinaypaq, wañukuspaypas payman rikchakuq kanaypaq
50003011	hinaspa Dios munaptinqa ñoqapas kawsarimunaypaq.
50003012	Nichkaniqa manam tukuy imapas hayparusqaytañachu otaq qespisqaña karusqaytachu aswanqa kallpanchakuchkanim salvawaqniy Cristopa munasqanman hina kanaypaq.
50003013	Wawqe-panillaykuna, manaraqmi ñoqapas haypaniraqchu aswanqa ñawpaq rurasqaykunata qonqaruspaymi hamuq kaqkunata ruranaypaq kallpanchakuchkani.
50003014	Carrerapi hinam kallpachkani chayanayman, chaynapi Jesucristontakama Diospa qayawasqan premiota chaskinaypaq.
50003015	Chaynaqa llapallan qespiq kaqkunaqa chay nisqaykunaman hinayá piensasunchik. Imamantapas hukmanta piensaptikichikqa Diosninchikmi entiendechisunkichik.
50003016	Ichaqa sapakamapa kawsasqanchikqa Diospa palabran yachasqanchikman hinayá kachun.
50003017	Wawqe-panillaykuna, ñoqa hinayá kaychik, wakiqnin ñoqa hina portakuqkunatapas ejemploykichikpaqyá hapiychik.
50003018	Ñam achka kutitaña nirqaykichik chaymi kunanpas waqaspay huktawan nimuykichik, “Iñikuniñam” nichkaspankupas achkallañam Cristopa cruzpi wañusqanta despreciachkanku mana allinta kawsaspanku.
50003019	Chayna kaqkunaqa wiñaypaq ñakariypim kanqaku, paykunaqa Diosta maskanankupas kachkaptinmi mikuyllapi ocupakunku, rurasqankumanta penqakunankupas kachkaptinmi aswanraq alabakunku kay vidapi kaqkunallamanta piensaspanku.
50003020	Ñoqanchikmi ichaqa hanaq pacha llaqtayoq kanchik hinaspam suyachkanchik Señor Jesucristopa kutimunanta.
50003021	Paymi kay ñakariq cuerponchikta mosoqyachinqa suma-sumaq kanchariq cuerponman rikchakuqtaña, chaytaqa ruranqa tukuy imapi munaychakusqanpa atiyninwanmi.
50004001	Kuyasqay wawqe-panillaykuna, Señorninchikman hapipakuspaykichikyá takyaychik. Qamkuna qawaykuytam llumpayllataña munachkani, qamkunaqa huk hatun premio hinam kankichik ñoqapaq.
50004002	Ruegakunim Evodiatawan Sintiqueta Señorninchikman iñiqkuna hina huk sonqolla kanankupaq.
50004003	Llamkaqmasilláy, qamtañataqmi valekuyki chay paninchikkunata yanapaykunaykipaq. Paykunapas yanapaykuwarqakum Cristomanta allin noticiata willakuptiy, yanapaykuwarqataqmi Clementewan wakin llamkaqmasiykunapas. Paykunapa sutinqa qellqasqañam kachkan wiñay kawsay libropi.
50004004	Señorninchikwan huklla kaspayá tukuy tiempo kusikuychik, huktawanraqmi nikichik: Kusikuychikyá, nispa.
50004005	Lliw runakunawanyá reqsichikuychik kuyakuq sonqo kasqaykichikta. Señorninchikpa kutimunanqa hichpallañam kachkan.
50004006	Amayá imamantapas afanakuychikchu, aswanqa orakuspaykichikyá lliwta Diosman willaychik hinaspayá payman graciasta qoychik.
50004007	Hinaptinqa Diosninchikmi hawkayachisunkichik runakunapa mana entiendey atinan hawkayaywan. Chaynapim imamantapas mana preocupakunkichikchu nitaq llakikunkichikchu Jesucristowan huklla kasqaykichikrayku.
50004008	Kunanñataqmi wawqe-panillaykuna, tukuykunaypaq nimuykichik: Manaraq imatapas rurachkaspaqa yuyaymanaychikyá imapas cheqap kaqpi, imapas respetanapaq kaqpi, imapas allin ruray kaqpi, imapas mana huchallichikuq kaqpi, imapas allin rimana kaqpi, imapas allin alabanapaq kaqpi.
50004009	Ruraychikqa yachachisqayman kamachisqayman hinaspa uyariwaspaykichik qawawasqaykichikman hinayá, hinaptinqa waqaychawaqninchik Diosmi qamkunawan kanqa.
50004010	Llumpayta kusikuspaymi Señorta yupaychachkani yanapawaspaykichik huktawan yuyariwasqaykichikmanta. Kaynata nispayqa piensachkani manam qonqaruwasqaykichiktañachu aswanqa yanapaykuwanaykichikpaq mana ima ruray atisqaykichiktam.
50004011	Manataqmi rimachkaniqa muchusqaymantachu, ñoqaqa imapas kapuwaqllaywanmi contentakuni.
50004012	Yachanim wakcha kayta chaynataq llapa imayoq kaytapas. Contentakunitaqmi saksasqa kaspaypas otaq yarqaymanta kaspaypas chaynataq imayoq kaspaypas otaq mana imayoq kaspaypas.
50004013	Tukuy imataqa rurani Cristo kallpanchawaptillanmi.
50004014	Chaywanpas allintapunim rurarqankichik sasachakuyniykunapi yanapaykuwaspaykichikqa.
50004015	Yachasqaykichikpi hinapas Macedonia lawmanta lloqsispay Cristomanta allin noticiata chayraq willakuptiyqa Filipospi yachaq iñiqmasiykunallam ofrendaykichikwan yanapaykuwarqankichik, chaytaqa rurarqankichik willasqaymanta agradecekuwaspaykichikmi.
50004016	Tesalonica llaqtapi kaptiypas iskay kimsa kutitam ofrendaykichikta apachimuwarqankichik imapas necesitasqaypaq.
50004017	Chaynata nispayqa manam chaskiruyllatachu munachkani, aswanqa munachkani yanapaykuwasqaykichikmanta allin cosechata hina Dios premiasunaykichiktam.
50004018	Ñoqaqa puchupuwanankamaraqmi allinsuta chaskiruni. Epafroditowan apachimuwasqaykichikwanmi kamaqña kapuwachkan, apachimuwasqaykichikqa karqa Diospaq miski asnaq ofrenda hinam hinaspa paypa agradonpaq kañasqa animal hinam.
50004019	Diosniymi tukuy ima faltasusqaykichikta qosunkichik sinchi kapuqninman hina, chaytaqa qosunkichik ñoqanchikpaq Jesucristopa rurasqanraykullam.
50004020	¡Dios Taytanchiktayá yupaychasun wiña-wiñaypaq!
50004021	Jesucristopa sutinpiyá saludaykapuwaychik Diosninchikpi llapallan iñiqkunata. Saludaykamusunkichiktaqmi ñoqawan kaq wawqe-paninchikkunapas.
50004022	Kay llaqtapi llapa iñiqkunapas saludaykamusunkichikmi, aswan mastaqa Rey Cesarpa wasinpi serviqkunam saludaykamusunkichik.
50004023	Señorninchik Jesucristoyá favorecesunkichik vidaykichikpi.
51001001	Ñoqa Pablom Dios Taytapa munayninman hina Señorninchik Jesucristopa apostolnin kani. Wawqenchik Timoteopiwanmi
51001002	Colosas llaqtapi Jesucristopi iñiq wawqe-panikunaman qellqamuykiku. Dios Taytanchiktawan Señorninchik Jesucristotam mañakuchkani favorecesunaykichikpaq hinaspa hawkallata kawsachisunaykichikpaq.
51001003	Qamkunapaq mañakuspaykum graciasta qoniku Señorninchik Jesucristopa Taytan Diosninchikman.
51001004	Jesucristoman iñisqaykichikmantawan iñiqkuna kuyasqaykichikmantam uyarirqaniku,
51001005	chaytaqa rurachkankichik hanaq pachapi churasqa premioykichikraykum chay premioykichikmantaqa uyarirqankichikñam cheqap allin noticia palabrantakama.
51001006	Chay palabraqa chayamurqa qamkunamanwan enteron kay pachapi runakunamanmi. Chay palabram allin ruruchkaq sacha hina achkayachisunkichik, chaynataqa achkayachisuchkankichik uyarisqaykichik punchawmantaraqmi hinaspa Diosninchikpa cheqap favornin reqsisqaykichik punchawmantaraqmi.
51001007	Chaykunataqa kuyasqanchik wawqenchik Epafrasmi yachachisurqankichik. Payqa rantiykupi mana hukmanyaspa Cristopa serviqninmi.
51001008	Paymi willawarqaku Espirituman hina llumpay kuyawasqaykikumantapas.
51001009	Chaymi uyarirusqaykumantapacha ñoqaykupas Dios Taytanchikta mañapuchkaykiku chaynapi imam paypa munasqanta entiendenaykichikpaq, yachayniyoq kanaykichikpaq hinaspa Espiritumanta kaqkunata lliw reqsinaykichikpaq.
51001010	Mañakuchkanikuqa Señorpa qatiqninkuna hina allinta kawsanaykichikpaqmi hinaspa paypa munasqanta ruraspa allin ruruchkaq sacha hina tukuy allin kaqkunata ruranaykichikpaqmi hinaspa aswan mastaraq Diosninchikmanta yachanaykichikpaqmi.
51001011	Mañakuchkanikutaqmi hatu-hatun atiyninwan kallpanchaykusunaykichikpaqpas chaynapi ima mana allintapas pacienciakuspa kusikuywanraq aguantanaykichikpaq
51001012	hinaspa Dios Taytanchikman graciasta qonaykichikpaq. Paymi tupasusqaykichikman hina sapakamaman qosunkichik sumaqllaña chaskinaykichik kaqta.
51001013	Tutayaypi kamachikuqta kasuchkaptinchikmi payqa libraykuwarqanchik hinaspam kuyasqan Churinpa munaychakusqanmanña churaykuwanchik.
51001014	Paypa wañusqallanwanmi libraykuwarqanchik huchanchikkunamanta pampachaykuspa.
51001015	Mana rikuy atina Diospa rikchayninqa Cristom. Payqa karqañam llapa imakunapas manaraq unanchasqa kachkaptinqa.
51001016	Paynintakamam Dios unancharqa cielopi tukuy ima kaqkunatapas, kay pachapi kaqkunatapas, tukuy ima rikusqanchiktapas chaynataq mana rikuy atisqanchiktapas, kamachikuqkunatapas, tukuy imapi munaychakuqkunatapas, llapallan autoridadkunatapas hinaspa llapallan atiyniyoqkunatapas. Paynintakamam hinaspa paypaqtaqmi tukuy imapas unanchasqa karqa.
51001017	Cristoqa karqañam tukuy imapas manaraq unanchasqa kachkaptinqa, kunanpas paypa atiyninwanmi tukuy imapas takyachkan.
51001018	Payqa cuerpopa uman hina llapallan iñiqkunapa kamachiqninmi, paymi llapanmanta puntata kawsarimurqa imapipas punta kaq kananpaq.
51001019	Dios Taytamá munarqa paypi tukuy ima tarikuq Cristopi kananta.
51001020	Diosmi allinyanakuyta munarqa kay pachapi kaqkunawanpas chaynataq hanaq pachapi kaqkunawanpas Cristopa cruzpi wañusqallanwan hawkayayman yaykuspa.
51001021	Ñawpaqtaqa Diosmanta karunchasqam karqankichik, mana allinkunata ruraspam Dios cheqniq karqankichik, kunanmi ichaqa kikinpuni qamkunawan allinyanakuykum.
51001022	Chaynataqa ruraykun Cristopa runa kayninpi wañusqallanwanmi. Payqa wañurqa mana qachayoqta, mana culpayoqta hinaspa pasaypaq mana huchayoqtaña Diosman presentasunaykichikpaqmi.
51001023	Ichaqa chayna kanaykichikpaqqa qaqa hinayá sayaychik iñisqaykichikmanta ama iskayrayaspa, allin sapiyoq sacha hina ama kuyurispa hinaspa salvakunaykichikpaq uyarisqaykichik allin noticiaman hapipakuspa. Kay allin noticiaqa willakusqa kachkan kay pachapi llapallan runakunamanmi, chayta willakunaypaqmi ñoqa Pablopas churasqa karqani.
51001024	Llumpaytam kusikuni qamkunarayku ñakarisqaywan, chaynapimá kikiypa cuerpoypipuni tukupachkani llapa iñiqkunarayku Cristopa ñakarisqanta, llapa iñiqkunaqa Cristopa cuerponmi.
51001025	Diosqa akllawasqanman hinam churaruwan iñqkunata servinaypaq chaynapi allinnikichikpaq paypa palabranta llapallanta willakunaypaq.
51001026	Chay palabrantaqa ñawpa-ñawpaqmantaraqmi mana pipas yacharqachu, kunanmi ichaqa chay ñawpaq pakasqa kaqtaqa reqsiykachinña payllapaqña kawsaqkunaman.
51001027	Chay pakasqa kaqtaqa reqsichiytam munarqa mana judio kaqkunamanpas, chay pakasqa kaqqa qamkunapi Cristopa kawsasqanmi, chayraykum suyachkankichik wiñaypaq kawsakuyta.
51001028	Chaymi ñoqaykuqa pimanñapas Cristomanta willakuniku kasukunankupaq hinaspam yachachiniku allinta entiendenankupaq chaynapi Cristowan huklla kaspanku pay hina yuyayniyoqña kanankupaq.
51001029	Chayraykum sinchillataña llamkachkani Cristopa qowasqan hatun atiywan kallpanchakuspay.
51002001	Munanim sasallawanña tukuy ima rurasqay yachanaykichikta, chaytaqa rurachkani qamkunaraykum, Laodicea llaqtapi kaq iñiqmasinchikraykum chaynataq mana reqsiwaqniykunaraykum.
51002002	Tukuy ima rurasqayqa paykuna kallpanchakunankupaqmi, chullalla hina kuyanakunankupaqmi hinaspa tukuy allin kaqta entiendenankupaqmi chaynapi ñawpaq pakasqa kaq Cristota reqsinankupaq.
51002003	Payllapim pakasqa kachkan qori-qollqe hina tukuy yachayniyoq kaypas chaynataq entiendeypas.
51002004	Kaykunataqa nimuchkaykichik suma-sumaqllataña rimasqankuwan ama pipas engañasunaykichikpaqmi.
51002005	Kikiypuni qamkunawan mana kaspaypas sonqoywanqa qamkunawan kuskam kachkani hinaspam kusikuni allin kawsakusqaykichikmantawan Cristoman hapipakuspa qaqa hina sayasqaykichikmanta.
51002006	Chaynaqa Señorninchik Cristo Jesusta chaskisqaykichikman hinayá payman hapipakuspa kawsaychik.
51002007	Yachachisqa kasqaykichikman hinayá allin sapichakuchkaq sacha hina iñiynikichikpi sumaqta takyaychik, payman hapipakuspayá wiñaychik Diosman graciasta qostin.
51002008	Cuidakuychikyá, amayá engañachikuychikchu yachayninkumanta rimaqkunawanqa hinaspa yanqakunalla rimaqkunawanqa, paykunaqa manam Cristomanchu hapipakunku aswanqa runakunapa costumbrenkunallamanmi hinaspa kay pachapi yachachikuykunallamanmi.
51002009	Diospi tukuy ima tarikuqmi kachkan runayaruq Cristopi.
51002010	Cristoman hukllawasqaña kasqaykichikraykum Diosmanpas hukllawasqaña kachkankichik. Cristopa munayllanpim kachkan llapa kamachikuqkunapas chaynataq atiyniyoqkunapas.
51002011	Cristoman hukllawasqaña kasqaykichikraykum señalasqataq karqankichik, ichaqa manam kay cuerpopi señalwanchu aswanqa Cristopaqña señalwanmi.
51002012	Bautizakuspaykichikmi Cristowan kuska pampakuchkaq hina ñawpa vidaykichikta pamparurqankichik, paywan kuskataqmi mosoqmanta kawsarimunkichik, kawsarimunkichikqa Diospa llumpay atiyninwan Cristopa kawsarimusqanta creespallaykichik.
51002013	Ñawpa vidaykichikpim huchaykichikwan hinaspa mana señalasqa kasqaykichikwan wañusqa hina karqankichik. Kunanmi ichaqa tukuy huchaykichikta pampachaykususpaykichik Dios kawsarirachisunkichikña Cristotawan kuskata.
51002014	Diosmi leyman hina huchanchikrayku castigasqa kananchikmanta lliwta pagaykun hinaspam libraykuwanchik Cristopa cruzpi wañusqanwan.
51002015	Diosmi lliw autoridadkunata hinaspa atiyniyoqkunata llapallanpa qayllanpi penqayman churarqa cruzpi vencespan.
51002016	Chaynaqa amayá pipas penqachisunkichikchu mikusqaykichikmantaqa otaq tomasqaykichikmantaqa otaq fiestakuna rurasqaykichikmantaqa otaq watanpi, killanpi fiestakuna rurasqaykichikmantaqa otaq samana punchawpi samasqaykichikmantaqa.
51002017	Chaykunaqa hamuqkunapa llantuynin hinallam karqa, cheqap kaqmi ichaqa Cristo.
51002018	Premioykichiktaqa amayá qechurachikuychikchu humillakuq tukuspa angelkuna adoraqkunawanqa, paykunaqa revelacionta chaskiq tukuspankum aychaman hina piensasqallankuwan yanqapaq alto tukurunku.
51002019	Paykunaqa manam Cristoman hukllawasqachu kachkanku, iñiqkunam ichaqa Cristopa cuerpon kanchik, payñataqmi umanchik, cuerponchikqa moqokunawan hinaspa ankukunawan hukllaman huñusqam kachkan, chaynatam ñoqanchiktapas Cristo hukllawaruwanchik hinaspam wiñachiwanchik Diospa munasqanman hina.
51002020	Cheqaptapuni Cristowan wañuspaykichikqa runakunapa costumbrenkunatam saqerunkichikña, hinaspaqa ¿imanasqamá kay pachapi mana allin ruraykunaman hinaqa kawsachkankichik?
51002021	Chayna ruraqkunam ninku: “Ama kayta-wakta llachpaychu, ama kayta-wakta mikuychu, ama kayta-wakta hapiychu” nispa.
51002022	Chaykunaqa runakunapa yachachisqallanmi hinaspa kamachikusqallanmi, kay prohibisqankunaqa tiempopa pasasqanman hinam chinkarunqa.
51002023	Chaykuna ruraq runaqa rikchakapuwanchik yachaysapamanraqmi humillakuq tukuspanku cuerponkuta ñakarichisqankurayku, yanqapaqmi chaykunataqa ruranku, aychankupa munasqan venceytam ichaqa mana atinkuchu.
51003001	Chaynaqa Cristowan kawsarichisqa kaspaqa hanaq pachapi kaqkunatayá maskaychik, chaypim Cristo tiyachkan Diospa alleqninpi.
51003002	Chaynaqa amayá kay pachapi kaqkunapiqa piensaychikchu, piensaychikqa hanaq pachapi kaqkunapiyá.
51003003	Qamkunaqa Cristowanmi wañurqankichik, chaynaqa cheqap kawsaynikichikqa Cristowanmi kachkan Diosninchikpapi pakasqa.
51003004	Cristopunim kawsaynikichikqa, pay rikurimuptinmi qamkunapas paywan kancharichkaq rikurirunkichik.
51003005	Chaynaqa wañuchichkaq hinayá vidaykichikmanta chinkachiychik kay pachapi mana allin ruraykunata: amayá huchapakuychikchu, amayá millakuypaq kaqkunataqa ruraychikchu, amayá mana allin munaywanqa aysachikuychikchu nitaq intuchikuychikchu, amataqyá qollqella kuyaqqa kaychikchu, qollqe kuyayqa taytacha-mamacha adoray hinam.
51003006	Tukuy chaykunata ruraspa mana kasukuqkunamanmi Diosqa llumpay castigonta kachaykun.
51003007	Qamkunapas ñawpaq vidaykichikpiqa chaynata ruraspam kawsarqankichik.
51003008	Kunan qonqaychikñayá piñakuyta, piñasqalla kayta, mana allinllapi kawsayta, insultanakuyta, asipayanakuyta hinaspa mana allinlla rimayta.
51003009	Amayá llullanakuychikchu, qamkunaqariki saqerunkichikñam ñawpa vidaykichiktaqa hinaspa tukuy mana allin ruranaykichiktaqa.
51003010	Qamkunaqariki kachkankichik mosoq runa hinañam, aswa-aswanraqmi mosoqyachisqa kachkankichik unanchasuqnikichikman rikchakunaykichikpaq chaynapi paymanta alli-allinta yachanaykichikpaq.
51003011	Kunanqa manam imananñachu judio kaypas otaq mana judio kaypas, señalasqa kaypas otaq mana señalasqa kaypas, huklaw nacionniyoq kaypas, chunchu kaypas, sirviente kaypas otaq libre kaypas, tukuy imamantapas allinqa Cristollam, payqa lliw iñiqkunapim kawsachkan.
51003012	Diosmi kuyasusqaykichikrayku akllasurqankichik payllapaqña kanaykichikpaq, chaynaqa mosoq pachawan pachakuchkaq hinayá allinkunata ruraspa reqsichikuychik llakipayakuspa, sumaq sonqo kaspa, humillakuspa, llampu sonqo kaspa hinaspa pacienciakuspa.
51003013	Pipapas quejan kaptinqa aguantanakuspayá pampachanakuykuychik, chaynataqa rurankichik qamkunatapas Señor pampachaykususqaykichikman hinam.
51003014	Tukuymanta llalliqtaqa kuyanakuychikyá, kuyanakuyllam tukuy imatapas sumaqtaqa allinyanachin.
51003015	Cristopa qosusqaykichik hawka kawsakuypiyá takyaychik, chaypaq qayasuspaykichikmi huk cuerpollaman Dios hukllawasurqankichik. Chaynaqa agradecekuychikyá.
51003016	Cristopa yachachikuyninkunayá sonqoykichikpi llimparichun. Sapakamayá yachachinakuspa kallpanchanakuychik yupaychana takikunawan, cantokunawan hinaspa Espiritumanta kaq takikunawan, chaytaqa ruraychik tukuy sonqoykichikwan Diosman graciasta qostinyá.
51003017	Tukuy ima rurasqaykichiktaqa otaq rimasqaykichiktaqa Señor Jesuspa sutinpiyá ruraychik, chaykunataqa ruraychik paynintakama Dios Taytaman graciasta qostinyá.
51003018	Señorakuna, qosaykichikta kasukuychik Señorman iñisqaykichikrayku.
51003019	Qosakuna, kuyaychik warmikichikta, amayá qaqchakachariychikchu.
51003020	Churikuna, tayta-mamaykichikta tukuy imapi kasukuychik, chayqa Señorpa agradonpaqmi.
51003021	Tayta-mamakuna, ama piñachiychikchu wawa-churikichikta chaynapi ama hukmanyarunankupaq.
51003022	Sirvientekuna, kay pachapi patronnikichikta imapipas kasukuychik, amayá qawasuptillaykichikchu allintaqa ruraychik, aswanqa Señorta manchakuspayá tukuy sonqowan kasukuychik.
51003023	Tukuy ima rurasqaykichiktaqa ruraychik Señorninchikpaq rurachkaq hinayá.
51003024	Yachasqaykichikpi hinapas Señorninchikmi qosunkichik tupasuqnikichik herenciataqa. Qamkunaqa servichkankichik Señorninchik Cristotam.
51003025	Pipas mana allin ruraqmi ichaqa pagonta chaskinqa mana allin rurasqanmanta, Diosqa manam pimanpas sayapakunchu.
51004001	Yaw patronkuna, qamkunapas sirvientekichik runakunamanyá imam kaqta qopuychik, amayá qonqaruychikchu, qamkunapapas hanaq pachapim kachkan kamachiqnikichik.
51004002	Ama pisipaspayá Diosman graciasta qostin mañakuychik tuta punchaw.
51004003	Mañakuychiktaqyá ñoqaykupaqpas, chaynapi Señorninchikpa munayninwan punku kichachkaq hina Cristomanta kunankama pakasqa allin noticianta willakamunaykupaq, chayraykum ñoqapas preso kachkani.
51004004	Mañakuychikyá imam kaqta paymanta willakunaypaq.
51004005	Allintayá kawsaychik mana iñiq runakunawan, tiempoykichiktapas amayá usuchiychikchu.
51004006	Kachiwan tupachisqa hina sumaqllañayá kachun rimasqaykichikpas, yachaychikyá sapakamaman imaynam allin contestaytapas.
51004007	Kuyasqanchik wawqenchik Tiquicom willasunkichik imaynam ñoqa kasqaymanta, paymi mana saqewaspa yanapawarqa hinaspam ñoqawan kuskataq Señorninchiktapas servirqa.
51004008	Qamkunamanmi kachamuni imaynam kasqaykumanta willasunaykichikpaq hinaspa qamkunata kallpanchasunaykichikpaq.
51004009	Paywantaqmi hamuchkan Señorpi allin takyaq kuyasqanchik wawqenchik Onesimopas, payqa llaqtamasikichikmi. Paykunam willasunkichik tukuy ima kaypi pasakusqanmanta.
51004010	Carcelpi presomasiy Aristarcom apachikamusunkichik saludokunata, apachimusunkichiktaqmi Bernabeypa primon Marcospas. Qamkunam paymanta kamachisqayta chaskirqankichik, sichum watukamusuptikichikqa allinllatayá chaskiykuychik.
51004011	Saludamusunkichiktaqmi Jesuspas, paypa huknin sutinqa Justom. Paykunallam iñiqkunamanta judio casta kaqkunaqa yanapaykuwarqa Diosninchikpa munaychakusqanmanta willakuptiy, paykunaqa ñoqapaqmi hatun consuelo karqa.
51004012	Saludamusunkichiktaqmi Señorninchik serviq llaqtamasikichik Epafraspas, paymi tukuy tiempo qamkunapaq mañakuchkan tukuy sonqonwan Diospa munasqanman hina qaqa hina sayanaykichikpaq hinaspa imapipas Diosman hapipakunaykichikpaq.
51004013	Ñoqam testigo kani imaynam Epafrasqa qamkunapaq llamkasqanmanta, testigotaqmi kani Laodicea llaqtapi kaqkunapaqpas hinaspa Hierapolis llaqtapi kaqkunapaqpas llamkasqanmanta.
51004014	Saludamusunkichiktaqmi kuyasqanchik doctor Lucaspas chaynataq wawqenchik Demaspas.
51004015	Ñoqapa parteymantapas saludaykapuwaychikyá Laodiceapi kaq wawqe-paninchikkunata. Saludaykuychiktaqyá Ninfastapas wasinpi huñunakuqkunatawan.
51004016	Kay cartata leeykuspaykichikyá apachiychik Laodiceaman chaynapi chay llaqtapi wawqe-paninchikkunapas leenankupaq.
51004017	Niychiktaq wawqenchik Arquipotapas Señorninchik Jesucristopa kamachisqanta paypa sutinpi cumplinanpaq.
51004018	Ñoqapa parteymantapas chaskiychikyá saludoyta. Yuyariychikyá carcelpi kasqayta. Qamkunapaqmi mañakuchkani Señorninchikpa favorninta.
52001001	Ñoqa Pablom Silvanowan hinaspa Timoteowan apachimuykiku kay cartata Tesalonica llaqtapi kaq iñiqkunaman, qamkunaqa Dios Taytawan hinaspa Señor Jesucristowanmi huklla kachkankichik. Diostam mañakuchkani qamkunata favorecesunaykichikpaq hinaspa hawkallata kawsachisunaykichikpaq.
52001002	Diosmanmi graciasta qoniku qamkunamanta tukuy tiempo qamkunapaq mañakuspayku.
52001003	Yuyarinikumá Dios Taytanchikpa qayllanpi iñiynikichikman hina llamkasqaykichikta, kuyakuynikichikman hina servisqaykichikta hinaspa Señorninchik Jesucristopi confiakuspa ñakariykuna aguantasqaykichikta.
52001004	Diospa kuyasqan wawqe-paniykuna, yachanikum Dios akllasusqaykichiktaqa.
52001005	Qamkunaman Cristomanta allin noticia willasqaykutaqa manam rimayllachu-rimarqaniku, chayqa chayamusurqankichik Chuya Espiritupa atiyninwanmi, cheqaptapuni convencesqa kaspaykum qamkunamanqa willarqaykiku. Yachasqaykichikpi hinapas allinnikichikpaqmi allinta portakurqaniku.
52001006	Qamkunaqa ñoqaykupa hinaspa Señorpa ejemplontam qatichkankichik, llumpayta ñakarichkaspaykichikpas Diospa palabrantam chaskirqankichik Chuya Espiritupa kusikuy qosusqaykichikwan.
52001007	Chaynapim qamkunaqa ejemploña kachkankichik Macedonia lawpi hinaspa Grecia lawpi llapallan iñiqkunapaqpas.
52001008	Qamkunamanta qallaykuspanmi Señorpa palabranqa willakusqa karqa. Chayqa willakusqa karqa manamá Macedonia lawllapichu nitaq Grecia lawllapichu aswanqa tukuy hinastinpim. Diosman iñisqaykichikmantaqa lliwñam yacharunku chaymi ñoqaykuqa manaña willakunaykuñachu.
52001009	Paykunañam willakuchkan qamkunaman imaynam chayamusqaykumantaqa hinaspa imaynam Diosman iñisqaykichikmantaqa, willakuchkankutaqmi taytacha-mamachakunata qepanchakuruspa kawsaq cheqap Diostaña servisqaykichikmantapas.
52001010	Willakuchkankutaqmi hanaq pachamanta Diospa Churin Jesus kutimunan suyasqaykichiktapas. Paytam Dios kawsarichirqa chaymi paypuni librawasunchik hamuq tiempokunapi castigomanta.
52002001	Wawqe-panillaykuna, yachasqaykichikpi hinapas watukamusqaykuqa manam yanqapaqchu karqa.
52002002	Filipos llaqtapi kamisqa ñakarichisqa kachkaptiykupas Diosninchikmi kallpanchawarqaku chaymi mana manchakuspa willarqaykiku Diosmanta allin noticiata, willarqaykikumá achkallaña runakuna contraykupi sayarichkaptinkupas.
52002003	Willarqaykikuqa manam pantachinaykupaqchu nitaq mana allin munasqaykuraykuchu nitaq engañanaykuraykuchu.
52002004	Diosmá allinpaq chaskiwaspanku kunawarqaku allin noticiata willakunaykupaq chaymi willakuchkaniku. Manam runakuna agradaytachu munachkanikuqa aswanqa Diostam. Paymi prueban sonqoykuta.
52002005	Qamkunataqa manam sumaqllataña rimaspachu alabarqaykiku, yachasqaykichikpi hinapas rimapayarqaykikuqa manam qollqeta kuyaspaykuchu. Diospas yachanmi chaytaqa.
52002006	Manataqmi maskarqanikupas runakunapa alabasqan kaytachu nitaq qamkunapa otaq wakin runakunapa alabasqan kaytachu. Munaspaykuqa kamachikikumanmi karqa Cristopa apostolnin kasqaykurayku.
52002007	Ichaqa qamkunawanqa llampu sonqollam karqaniku. Ñoqaykuqa karqaniku wawankuna uywachkaq mama hinam.
52002008	Qamkunataqa llumpaytam kuyarqaykiku chaymi qoytaqa munarqaykiku Diosmanta allin noticiallatañachu aswanqa kikiykupa vidaykutawanñam, chaynataqa munarqaniku llumpayta kuyasqaykuraykum.
52002009	Wawqe-paniykuna, qamkunaqa yuyachkankichikmi llamkaspayku pisipasqaykuta. Mantienekunaykupaqmi tuta-punchaw llamkarqaniku, qamkunataqa manam gastachirqaykikuchu Diosmanta allin noticiata willaspaykuqa.
52002010	Qamkunam Diospiwan testigo kankichik, iñiqkunapa qayllanpiqa Diosllapaqñam kawsarqaniku allinta ruraspa hinaspa pipapas mana imanisqan.
52002011	Yachankichikmi imaynatam taytaqa churin rimapayasqanta, chaynam ñoqaykupas qamkunata kallpancharqaykiku
52002012	hinaspam kunarqaykiku Diospa churin hina allinta kawsanaykichikpaq. Paypunim qayasuchkankichik munaychakusqanmanwan hatunchasqa kanaykichikman.
52002013	Chayraykum ñoqaykupas tukuy tiempo graciasta qoniku Diosman. Ñoqayku willaptiykum Diospa palabranta chaskirqankichik, ichaqa manam runapa rimasqanta hinallachu aswanqa Diospa cheqap palabranta hinam, chay palabraqa allintam rurachkan qamkuna iñiqkunapi.
52002014	Wawqe-paniykuna, qamkunaqa qatichkankichik Judeapi kaq Diosninchik Cristo Jesuspi iñiqkunapa ejemplontam, paykunatam judiokuna ñakarichirqa, chaynam qamkunatapas llaqtamasikichikkuna ñakarichisurqankichik.
52002015	Judiokunam wañurachirqa Señor Jesusta hinaspa Diosmanta willakuqkunata, ñakarichiwarqakutaqmi ñoqaykutapas, Diosta mana agradaspam llapa runakunapa contranpi kachkanku.
52002016	Salvakunankupaq mana judio kaqkunaman allin noticia willanaykutam michakuwanku. Chaynata ruraspam aswan mastaraq huchankuta llimparichichkanku, ichaqa ñam chayaramunña paykunapaq wiñay castigo.
52002017	Wawqe-panillaykuna, ñoqaykuqa as tiempollapaqmi qamkunamanta karunchasqa kachkaniku, ichaqa sonqoykupim tukuy tiempo kachkankichik. Anchata munaspam procurachkaniku qamkuna qawaykuyta.
52002018	Chayraykum qamkuna watukuykuyta munachkaniku. Ñoqa Pablom achka kutita qamkunaman hamuyta munarqani ichaqa Satanasmi harkakuruwarqa.
52002019	Señorninchik Jesucristo kutimuptinqa ¿manachum qamkunarayku confiakusaqku? ¿Manachum qamkunarayku kusikusaqku? ¿Manachum qamkunarayku alabakunaykupaq premiotapas chaskisaqku?
52002020	Qamkunaraykumá Diosta hatunchasaqku hinaspa kusikusaqku.
52003001	Qamkunamanta manaña llakikunaypaqmi tanteanakururqaniku sapallayña Atenas llaqtapi qepanaypaq.
52003002	Hinaspam kachamurqaykiku wawqenchik Timoteota. Paymi Dios serviypi yanapawanku, yanapawankutaqmi Jesucristomanta allin noticia willakuypipas. Paymi iñiynikichikpi qaqata hina sayanaykichikpaq kallpanchasunkichik,
52003003	chaynapi chay ñakariykunapi ama hukmanyarunaykichikpaq. Yachankichikmi chaykuna ñakarinanchiktaqa.
52003004	Qamkunawan kachkasparaqmi nirqaykiku ñakarinanchikmantaqa, yachasqaykichikpi hinamá chaykunaqa sucedekurqa.
52003005	Chayraykum Timoteota kachamurqani qamkunamanta manaña llakikunaypaq hinaspa iñiynikichikmanta willawananpaq, yanqañataq tentakuq Satanas tentarusunkichikman hinaptin llamkasqaykupas yanqapaq karunman.
52003006	Timoteo kutiramuspanñataqmi iñiynikichikmantawan kuyakuynikichikmanta, allin noticiata willawarqaku. Qamkunas tukuy tiempo yuyawaspaykiku rikuykuyta munawankiku imaynam ñoqaykupas qamkunata rikuykuy munasqaykuta hina.
52003007	Wawqe-panillaykuna chay noticiatamá, qamkunamanta chaskirqaniku, anchatam consuelakurqaniku iñisqaykichikwan, sinchi llakisqa hinaspa waqasqa kachkaspaykupas.
52003008	Señorpi qaqa hina sayasqaykichikwanmi kusisqa kawsachkaniku.
52003009	Qamkunaraykum llumpayta Diosman graciasta qoniku paypa qayllanpi sinchi kusichiwasqaykikumanta.
52003010	Tukuy tiempom llumpayta mañakuchkaniku qamkunata rikuykunaykupaq, chaynapi iñiynikichik pisiptin huntaykachinaykupaq.
52003011	Kikin Dios Taytanchikyá Señorninchik Jesucristopiwan ñanniykuta kicharichun qamkunaman hamunaykupaq.
52003012	Señoryá masyachichun hinaspa llimparichichun kuyanakuynikichikta, llimparichichuntaqyá llapallan runakunapaqpas imaynam qamkunapaq kuyakuyniyku kasqanta hina.
52003013	Señoryá iñiynikichikpi takyachisunkichik Dios Taytanchikpa qayllanpi mana huchayoq kanaykichikpaq hinaspa payllapaqña kawsanaykichikpaq, chaynaqa kachun Señorninchik Jesucristo payllapaqña llapallan sapaqchasqakunawan hamuptinyá.
52004001	Wawqe-panillaykuna, qamkunatam yachachirqaykichik Diosta agradaspa kawsanaykichikpaq. Chaynatamá qamkuna kawsachkankichik, Señor Jesusrayku ruegakuspam mañakuykiku aswan mastaraq chaynata kawsanaykichikpaq.
52004002	Qamkunaqa yachankichikñam Señor Jesuspa kamachikuynin qomusqaykuta.
52004003	Diosqa munan mana huchayoq kanaykichiktam hinaspa mana huchapakuq kanaykichiktam.
52004004	Sapakamayá warmiyoq kaychik ama huchallikuspa hinaspa respetayta yachaspa.
52004005	Amayá mana allinkunataqa munaychikchu Dios mana reqsiq runakuna hinaqa.
52004006	Chaynaqa amayá pipas wawqentaqa ofiendechunchu nitaq engañachunchu. Señorqa tukuy chaykunataqa vengakunqam. Ñam chaykunamantaqa willarqaykikuña.
52004007	Diosqa qayawarqanchik manam hucha vidapi purinapaqchu, aswanqa payllapaqña kawsanapaqmi.
52004008	Chaynaqa kay nisqaykuna despreciaqqa desprecian manam runatachu aswanqa Chuya Espiritu qosuqnikichik Diostam.
52004009	Wawqe-panintin kuyanakuymantaqa manañam necesitankichikñachu qellqamunayta, Diosqa ñam yachachisurqankichikña kuyanakunamantaqa.
52004010	Chaynamá rurachkankichik Macedonia lawpi llapallan wawqe-panikunawanpas, chaywanpas ruegakuykichikmi aswan mastaraq kuyanakunaykichikpaq.
52004011	Hawkalla kawsakuyta munaspayá, ocupakuychik imapas ruranaykichikpi, kamachisqaykupi hinayá llamkaychikpas
52004012	chaynapi Diosta mana reqsiqkunapas respetasunaykichikpaq chaynataq imapas mana pisipusunaykichikpaq.
52004013	Wawqe-panillaykuna, munachkanikutaqmi wañuqkunamanta yachanaykichiktapas chaynapi mana confianzayoqkuna hina ama llakikunaykichikpaq.
52004014	Jesus wañukuspa kawsarimusqanta creeptinchikqa Diosmi Jesustawan pusamunqa kawsarichisqan iñiqkunata.
52004015	Kaykunataqa nikiku kikin Señorpa nisqanman hinam, Señorpa kutimunankama qepaspa kawsaqkunaqa manam puntasunchu wañuqkunataqa.
52004016	Kikin Señorpunim uraykamunqa hanaq pachamanta kamachikuy qapariyninwan, angelkunata kamachiqpa qayakuyninwan hinaspa Diospa cornetillanpa qapariyninwan hinaptinmi puntata kawsarimunqa Cristopi iñiq wañuqkuna.
52004017	Chaymantam kay pachapiraq kawsaqkuna paykunawan kuska altoman hoqarisqa kasunchik puyukunapa ukunman Señorwan tupananchikpaq, paywanmi wiñaypaq kasunchik.
52004018	Kay nisqaywanyá kallpanchanakuychik.
52005001	Wawqe-panillaykuna, tiempokunamantawan punchawkunamantam ichaqa mana necesariochu qellqamunay.
52005002	Yachasqaykichikpi hinapas Señorqa hamunqa mana yachasqanchik punchawpim, payqa hamunqa tutallan suwa hamuchkaq hinam.
52005003	Runakunam ninqaku: “Hawkañam, seguroñam kachkanchik” nispa, hinachkaptinmi qonqayllamanta puchukarunqaku, dolorwan hapichikuq warmi hinam kanqaku, manapunimá lluptinqakuchu.
52005004	Wawqe-panillaykuna, qamkunam ichaqa mana tutapichu kachkankichik, chaynaqa hamunan punchawqa manam suwa hinachu tarimusunkichik.
52005005	Qamkunaqa kanchaymanta hinaspa punchawmanta kaqmi llapallaykichik kankichik, ñoqanchikqa kanchik manam tutayaymanta kaqchu.
52005006	Chaynaqa amayá wakinkuna hina puñukuqllachu kasun, aswanqa rikchaspayá cuidakusunchik.
52005007	Puñuqkunaqa tutam puñunku, sinkaqkunapas tutataqmi sinkanku.
52005008	Punchawmanta kaqkunayá ichaqa cuidakusunchik, soldadopa qasqon harkaqwan churakuq hinayá iñiyninchikwan chaynataq kuyakuyninchikwan harkachikusun, salvasqa kasqanchikyá kachun harkaq casco hina.
52005009	Diosqa churawarqanchik manam castigawananchikpaqchu aswanqa Jesucristopa rurasqanwan salvasqa kananchikpaqmi.
52005010	Jesucristom ñoqanchikrayku wañurqa chaynapi kawsaspapas otaq wañuspapas paywan kuska kananchikpaq.
52005011	Chaynaqa kunan rurasqaykichikpi hinayá kallpanchanakuychik hinaspa yanapanakuychik.
52005012	Wawqe-panillaykuna, qamkuna ukupi llamkaqkunapaqyá kachun reqsikuynikichik, paykunaqariki Señorpa rantinpim kamachisuchkankichik hinaspa consejasuchkankichik.
52005013	Llamkasqankuraykuyá paykunataqa sinchita kuyaychik hinaspayá qamkunapurapas hawkalla kawsakuychik.
52005014	Wawqe-panillaykuna ruegakamuykikum qellakunatapas anyanaykichikpaq, hukmanyasqakunatapas kallpanchanaykichikpaq, mana kallpayoqkunatapas yanapanaykichikpaq hinaspa llapallanwanpas pacienciakunaykichikpaq.
52005015	Amayá pipas mana allin ruraqkunamanqa mana allinwanqa kutichichunchu, qamkunapuraqa tukuy tiempoyá allin kaqkunata ruraychik, chaynatayá ruraychik llapallanwanpas.
52005016	Tukuy tiempoyá kusisqa kaychik.
52005017	Tukuy tiempoyá Diosta mañakuychik.
52005018	Tukuy imamanta Diosman graciasta qoychik, chaynatam Dios munan Jesucristopi kasqaykichikrayku.
52005019	Chuya Espiritupa ruraynintaqa amayá amachaychikchu.
52005020	Amayá despreciaychikchu Diosmanta willakuqkunapa nisqankutaqa.
52005021	Tukuy ima nisqankuta pruebaspayá allin kaqta waqaychaychik.
52005022	Waqaychakuychikyá tukuy mana allinkunamanta.
52005023	Hawkayay qokuq kikin Diosninchikyá espirituykichikta, almaykichikta hinaspa cuerpoykichikta lliwta chuyanchaykuchun, mana huchayoqtayá waqaychasunkichik Señorninchik Jesucristo hamunankama.
52005024	Qayasuqnikichikqa confiakunapaqmi, chayraykum payqa cumplinqa.
52005025	Wawqe-panillaykuna, mañakuychikyá ñoqaykupaqpas.
52005026	Llapallan wawqenchikkunatayá saludaykuychik abrazowan.
52005027	Señorpa sutinpim kamachikichik, kay cartataqa leeychikyá llapallan iñiqkunapaqpas.
52005028	Señorninchik Jesucristoyá favorecesunkichik.
53001001	Ñoqa Pablom Silvanowan hinaspa Timoteowan apachimuykiku kay cartata Tesalonica llaqtapi iñiqkunaman, qamkunaqa Dios Taytawan hinaspa Señor Jesucristowanmi huklla kachkankichik.
53001002	Dios Taytatawan Señor Jesucristotam mañakuchkani qamkunata favorecesunaykichikpaq hinaspa hawkallata kawsachisunaykichikpaq.
53001003	Wawqe-panillaykuna, qamkunamantam Diosman tukuy tiempo graciasta qonayku, allinmá chayqa, chaynataqa ruranayku qamkunapa iñiynikichik yapakusqanraykum chaynataq sapakamapa kuyanakuynikichik mirasqanraykum.
53001004	Qatikachasqa kaspaykichikpas chaynataq ñakarichisqa kaspaykichikpas pacienciawan hinaspa iñiywan aguantasqaykichikraykum Diosman iñiqkunapa huñunakuyninkupi qamkunamanta alabakuniku.
53001005	Kayqa qawachiwanchik Diospa juicionqa justo kasqantam, qamkunaqa Diospa munaychakusqanpaqñam kankichik, chayraykum ñakarichkankichikpas.
53001006	Diosqa justom, qamkuna ñakarichisuqnikichiktaqa chayna ñakariywantaqmi ñakarichinqa.
53001007	Kunan ñakariqkunamanmi wiñaypaq samayta qosunkichik ñoqaykumanwan, chaynataqa qosunkichik Señor Jesucristo hanaq pachamanta atiy qosqan angelninkunawan rupachkaq ninapi hina rikurimuspanmi.
53001008	Hinaspam Dios mana reqsiqkunatawan Señorninchik Jesusmanta allin noticia mana kasukuqkunata vengakunqa.
53001009	Paykunaqa wiñaypaq castigasqa kaspam Señorpa qayllanmanta hinaspa suma-sumaq atiyninmanta qarqosqa kanqaku.
53001010	Payllapaqña kawsaqkunam chay punchawpi Señorta alabanqaku hinaptinmi llapa iñiqkunapas admirakunqaku, chaypim qamkunapas kankichik willasqaykuta creesqaykichikrayku.
53001011	Chayraykum tukuy tiempo mañapuykiku. Diosninchikyá qespichisunkichik qayasusqaykichikman hina, atiyninwanyá cumplichun tukuy allin munasqaykichikta, cumplichuntaqyá iñiynikichikwan rurasqaykichiktapas.
53001012	Chaynapim Diosninchik hinaspa Señor Jesucristo favorecesuptikichik Señor Jesuspa sutin hatunchasqa kanqa qamkunapi, paypitaqmi qamkunapas hatunchasqa kankichik.
53002001	Wawqe-panillaykuna, Señor Jesucristopa hamunanmantawan paywan kuska huñunakunanchikmantam ruegakamuykichik.
53002002	Amayá facillataqa pipas chaqwarusunkichikchu, amataqyá mancharikuychikchu “Señorpa kutimunan punchawqa chayaramunñam” nispa willasuptikichikpas. Willasunkichikqa Espiritupa atiyninwan rimachkaq hinaraqmi, sumaq palabrawanraqmi hinaspa cartaykutapas chaskichkaq hinaraqmi.
53002003	Amayá piwanpas engañachikuychikchu, puntataqa runakunam Diosta qepanchakunqaku hinaptinmi rikurimunqa leyta mana kasukuq runa, chay runaqa chinkananpaq citasqañam kachkan.
53002004	Paymi hatarispa hatunchakunqa Diospa sutinwan sutichakuqkunapa contranpiwan yupaychana kaqkunapa contranpipas. Diospa templonpi tiyaykusparaqmi “Diosmi kani” nispa Dios tukunqa.
53002005	¿Manachu yuyankichik qamkunawan kachkaspayraq chaykuna nisqaytaqa?
53002006	Qamkunaqa yachankichikmi chaytaqa kunan imam harkasqanta chaynapi imam tiemponpiña rikurimunanpaq.
53002007	Chay pakasqa kaqraq mana allinpa espiritunqa ñam obrachkanña, ichaqa chay harkaqninpa suchurinallantañam suyachkan.
53002008	Hinaptinmi rikurimunqa leyta mana kasukuq runa. Paytam Señor wañuchinqa samayllanwan, kancharistin rikurimuspanmi paytaqa chinkarachinqa.
53002009	Leyta mana kasukuq runaqa hamunqa Satanaspa kallpanchasqanmi, llullakuspanmi ruranqa admirakuypaq milagrokunata hatun atiyninwan.
53002010	Imaymana engañowanmi pusanqa llapallan chinkananpaq kaqkunata salvakunankupaq cheqap yachachikuy chaskiyta mana munasqankurayku.
53002011	Diosmi paykunaman kachamun engañaqninkuta llulla kaqkunapi creenankupaq.
53002012	Llapallankum cheqappi mana creespanku mana allinkunamantaraq kusikunku chaynapi castigasqa kanankupaq.
53002013	Señorpa kuyakusqan wawqe-panillaykuna, ñoqaykuqa tukuy tiempom graciasta qonayku Diosman qamkunamanta. Diosmi puntamantaraq akllasurqankichik Espiritupa chuyanchasusqaykichikwan chaynapi cheqap kaqta chaskispa salvakunaykichikpaq.
53002014	Chaypaqmá qayasurqankichik allin noticiata willasqaykuwan chaynapi Señor Jesucristopa reqsisqa kayninta haypanaykichikpaq.
53002015	Chaynaqa wawqe-panillaykuna, takyaspayá hatalliychik simiykuwan hinaspa cartaykuwan yachachimusqaykuta.
53002016	Kikin Señorninchik Jesucristowan Dios Taytanchikmi favorecewanchik, kuyawaspanchikmi wiñaypaq consuelawanchik confianzata qospa.
53002017	Paypuniyá sonqoykichikta kallpanchachun hinaspayá takyachisunkichik tukuy ruraynikichikpiwan allin rimaynikichikpi.
53003001	Wawqe-panillaykuna, ñoqaykupaqpas Diostayá mañakuychik chaynapi paypa palabranta mirachiptiyku Diosta alabaspa qamkuna hina chaskinankupaq.
53003002	Mañakuychiktaqyá daño ruraq mana allin runakunamanta Dios librawanankupaqpas, manamiki llapallankuchu iñinkuqa.
53003003	Señorqa confiakunapaqmi, paymi allinta takyachispa mana allinkunamanta waqaychasunkichik.
53003004	Confiakuchkanikum Señorpi kamachisqaykuta ruranaykichikmantaqa, chaytaqariki ñam rurachkankichikña.
53003005	Señoryá yanapachun sonqoykichikta chaynapi Diospa kuyakuynintawan Cristopa paciencianta haypanaykichikpaq.
53003006	Wawqe-panillaykuna, kamachimuykikum Señor Jesucristopa sutinpi, karunchakuychik qella wawqe-panikunamanta, paykunaqa manam yachachisqaykuman hinachu kawsachkanku.
53003007	Qamkunaqa yachankichikñam ñoqayku hina imaynam kawsaytaqa. Qamkunawan kaspaykuqa manam qellakurqanikuchu.
53003008	Manam pipa mikuynintapas mañakurqanikuchu debaldeqa, aswanqa tuta-punchaw pisipaspam llamkarqaniku mikunaykupaq, chaynapim pitapas mana gastachirqanikuchu.
53003009	Debernikichikman hinaqa yanapawankikumanmi karqa, ichaqa chaytaqa rurarqaniku qamkunapaq ejemplo kanaykupaqmi chaynapi qamkunapas ñoqayku hina ruranaykichikpaq.
53003010	Qamkunawan kachkaspaykuraqmi nirqaykiku: —Pipas llamkayta mana munaspaqa ama mikuchunchu —nispa.
53003011	Uyarinikum, qamkuna ukupis kachkanraq qellakuna, mana imapipas llamkaspas runakunapa asuntonman chapukuchkanku.
53003012	Señorninchik Jesucristoraykum chayna kawsaqkunata kamachispa anyamuniku, hawkalla llamkaspayá chaywan mikuchunku.
53003013	Qamkunaqa wawqe-panillaykuna, allinkuna ruraytaqa amayá amiychikchu.
53003014	Kay cartawan nimusqaykuta pipas mana kasukuptinqa, chay runatayá reqsipaykuychik hinaspayá ama hukllawakuychikchu chaynapi penqakunanpaq.
53003015	Ichaqa amayá enemigota hinachu qawaychik aswanqa Señorpi iñiqmasikichikta hinayá anyaykuychik.
53003016	Hawkayay qokuq Señoryá tukuy tiempo hinaspa tukuy imapipas hawkayayta qosunkichik. Llapaykichikwanyá Señor kachun.
53003017	Ñoqa Pablom saludamuykichik kikiypuni qellqamuspay hinaspa cartatapas kikiypuni firmamuspay, llapallan cartaykunapipas hina kaynallatam firmamuni.
53003018	Señorninchik Jesucristoyá llapallaykichikta favorecesunkichik.
54001001	Kuyasqay Timoteo, Ñoqa Pablom Cristo Jesuspa apostolnin kani salvaqninchik Dioswan confiakusqanchik Cristo Jesus kamachiwasqanrayku.
54001002	Iñichisqayraykum qamqa kanki cheqap churiy hina. Dios Taytanchiktawan Señorninchik Cristo Jesustam mañakuchkani qamta favorecesuspayki llakipayarikusunaykipaq hinaspa hawkallata kawsachisunaykipaq.
54001003	Macedonia lawman rispay ruegakusqayman hinayá quedaykuy Efeso llaqtapi wakinkunata kamachinaykipaq chaynapi amaña sapaq yachachikuykunata yachachinankupaq.
54001004	Amataqyá kasuchunkuchu cuentokunatapas nitaq abuelokunapa sutinmanta manaña tukuy atina listatapas. Tukuy kaykunawanqa yanqa atipanakuyllamanmi chayanku. Manam yanapanchu Diospi confiakuspa paypa munasqanta ruranapaqqa.
54001005	Kay kamachikuykunaqa cheqaptapuni kuyanakunanchikpaqmi, chay kuyanakuyqa hamun limpio sonqomantam, allin concienciayoqmantam hinaspa cheqap iñiyniyoqmantam.
54001006	Wakinkunam chayna kawsakuymanta karunchakuruspa yanqa atipanakuykunapi pantarunku.
54001007	Paykunaqa mana entiendechkaspankupas Bibliamanta yachachiytaraqmi munanku. Cheqapllataña rimachkaspapas manam yachankuchu imam nisqankutaqa.
54001008	Yachanchikmi kamachikuykunaqa allin kasqanta, chaytaqa sumaqta entiendespam yachachina.
54001009	Yachasqanchikpi hinapas leyqa qosqa karqa manam allin runakunapaqchu aswanqa mana kasukuqkunapaqwan rebeldekunapaqmi, Dios mana adoraqkunapaqwan huchasapakunapaqmi, huchallapi puriqkunapaqwan mana diosniyoqkunapaqmi hinaspa tayta-maman wañuchiqkunapaqwan runa wañuchiqkunapaqmi.
54001010	Leyqa huchapakuqkunapaqmi, qaripura kakuqkunapaqmi, runamasin suwaqkunapaqmi, llullakuqkunapaqmi, yanqapas-yanqa Diospa sutin rimaqkunapaqmi hinaspa allin yachachikuykunapa contranpi kaqkunapaqmi.
54001011	Chay allin yachachikuyqa yupaychasqanchik Diospa kunawasqan ancha allin noticiam.
54001012	Señorninchik Jesucristom confianzapaq hapiwaspan serviqnin kanaypaq akllaykuwarqa hinaspa kallpanchaykuwarqa chaymi llumpayta agradecekuni.
54001013	Ñawpaqtaqa payta insultaspaymi ñakarichirqanitaq payman iñiqkunatapas, chaynata ruraspamá paytaqa piñachirqani. Chaywanpas payqa llakipayarikuwarqam manaraq allinta yachaspay manaraq iñisqayrayku.
54001014	Señorninchik llumpayta favorecewaspanmi kallpanchawarqa creenaypaq hinaspa kuyakuq kanaypaq, chayqa tarikun Cristo Jesusllapim.
54001015	Cheqapmi kayqa, lliwmi creenanchik, Jesucristom kay pachaman hamurqa huchasapakunata salvananpaq, paykunamantaqa aswan huchallikuqraqmi kani.
54001016	Chaywanpas Diosmi llakipayariykuwaspan pacienciaykuwarqa puntata hinaspam lliw runakunaman qawachirqa Jesucristoman iñikuspalla ñoqa hina wiñaypaqña kawsanankupaq.
54001017	Chayraykuyá Diosta yupaychaspa hatunchasun wiña-wiñaypaq. Payqa mana wañuq kaspam wiña-wiñaypaq munaychakuchkan, payqa mana rikuy atinam. Chullallam Diosqa. Amén.
54001018	Timoteo, churiy hina kaptikim kamachimuyki kayta: ñawpaqmantaraq qanmanta nisqankuta uyarispayá allin peleachkaq soldado hina seguiy mayna sasaña kaptinpas.
54001019	Concienciaykipa nisusqaykitayá ruray iñisqaykipi seguispa. Chayman hina mana kawsaqkunaqa yakupi heqepachkaq hinam iñiyninkuta chinkarachinku.
54001020	Chaynatam pantarurqaku Himeneowan Alejandropas. Chaymi rimasqankuwan Diosta manaña piñachinankupaq qoykuni Satanaspa makinman.
54002001	Imamantapas puntataqa Diosninchiktam mañakunanchik llapallan runakunapaq, paykunapaqmi orakunanchik ruegakunanchik hinaspa agradecekunanchik.
54002002	Mañakunanchiktaqmi lliw gobiernaqkunapaqpas chaynataq autoridadkunapaqpas, chaynapi allinlla hinaspa hawkalla kawsaspa Diosta allinta servinapaq hinaspa payman agradaqta kawsanapaq.
54002003	Kayqa allinpunim hinaspa salvaqninchik Diospa agradonpaqmi.
54002004	Diosninchikqa munachkanmi llapallan runakuna salvakunankuta hinaspa cheqap yachachikuy reqsinankuta.
54002005	Hukllam Diosqa, hukllataqmi Diosninchikwan runakunata allinyanachiqpas, chay allinyanachiqqa Jesucristom, runayaruspanmi
54002006	llapallanchikta salvawananchikpaq kikinmanta entregakurqa hinaspam rantinchikpi wañupuwarqanchik. Kaykunatam Dios reqsichiwanchik munasqan tiempopi.
54002007	Chaypaqmá Dios akllawarqa apostolnin kaspay mana judio kaq runakunaman Jesucristomanta willakamunaypaq. Paykunatam yachachichkani cheqap yachachikuykunata hinaspa imaynam iñinankuta. Ñoqaqa cheqaptapunim rimachkani, manam llullakunichu.
54002008	Ñoqam munachkani tukuy hinastinpi kaq runakuna makinkuta hoqarispanku Diosta chuya sonqolla mañakunankuta, chaytaqa rurachunku ama piñakuspayá hinaspa ama atipanakuspayá.
54002009	Warmikunapas humildadwanyá pachakuchunku chaynapi ama pitapas hukmankunata piensachinankupaq, amataqyá allichapakuchunkuchu llumpayta ñaqchapakuspaqa, amataqyá adornakuchunkuchu qorimanta alhajakunawanpas nitaq perlaskunawanpas nitaq preciopa chanin pachakunawanpas.
54002010	Aswanqa allin kaqkunata ruraspayá Diospa agradonpaq kawsaq warmikuna hina reqsichikuchunku.
54002011	Warmikunaqa upallallayá uyarichunku yachachikuykunata kasukuspa.
54002012	Warmikunataqa manam permitinichu huñunakuykunapi yachachinankuta nitaq qarikunapi munaychakunankutapas aswanqa upallallayá uyarichunku.
54002013	Diosqa puntataqa Adantam unancharqa, chaymantañam Evataqa.
54002014	culebraqa manataqmi Adantachu engañarurqa aswanqa Evatam, paymá huchallikururqa.
54002015	Chaymi warmiqa wachakuywan ñakarichkaspapas salvakunqa Diospi confiakuspa, runamasinta kuyaspa, mana huchapi kawsaspa hinaspa mana pitapas hukmankunata piensachispa.
54003001	Cheqapmi kayqa: “Iñiqkuna nanachikuyta pipas munaspanqa, allin oficiotam munachkan”.
54003002	Iñiqkunamanta nanachikunanpaqqa mana pipapas anyananmi kanan, huk warmiyoqlla, imamantapas controlakuq, allin piensaq, respetana, visitakuna allin chaskiykuq, allin yachachikuq,
54003003	tomaykunapi mana purikuq, peleollapi mana purikuq, pacienciakuq, mana atipanakuq, qollqellaman mana qokuruq.
54003004	Chayna runaqa kanan wasinpi kaqkunawan kasuchikuqmi hinaspa churinkunata educaspa paykunawan respetachikuqmi.
54003005	Wasinpipuni mana imayna kamachikuyta atispaqa ¿imaynataq Diosman iñiqkunataqa nanachikunman?
54003006	Chayllaraq iñikuq runaqa manam kanmanchu iñiqkunamanta nanachikuqqa, yanqañataqmi hatun tukuruspan diablo hina castigasqa kanman.
54003007	Mana iñiqkunapas lliwmi chay nanachikuqtaqa respetananku. Mana chayqa paymanta mana allinta rimaptinkum paypas diablopa pantachikuyninman urmaykunman.
54003008	Diaconokunapas allin respetana runakunam kananku, mana yanqa rimaq, tomaykunapi mana purikuq hinaspa mana yanqamanta qollqe ganay munaq.
54003009	Diaconoqa iñinanchikpaq Diospa revelasqankunatam conciencianpi allintapuni yachanan.
54003010	Puntataqa pruebaychikyá allin otaq mana allin kawsasqantapas. Allin kasqanta yachaspaykichikqa diaconopaqyá akllaychik.
54003011	Warmikunapas allin respetana warmikunayá kachun, paykunaqa kachun amayá cuento qepichu, imamantapas controlakuspayá tukuy imapipas confianza kachunku.
54003012	Diaconokunaqa sapakamam huk warmiyoqlla kananku, paykunaqa kasuchikunankum churinkunawanpas chaynataq wasinpi kaqkunawanpas.
54003013	Diaconokuna allinta ruraspankuqa runakunapa allin reqsisqanmi kanku, chaynapim aswan confianzawanraq willakunku imaynam Jesucristoman iñisqankumanta.
54003014	Prontom qam watukaykamuyta munachkani ichaqa kay cartatam qellqamuchkayki
54003015	sichum unaramuptiyqa imaynatam Diosman iñiqkunaqa kikinkupura kawsanankumanta. Paykunaqa kawsaq Diospa wasin hinam kachkanku, wasipa pilarnin hina kaspankum cheqap kaqta takyachichkanku.
54003016	Mayna hatunmi Diosman iñinanchikpaq revelawasqanchikqa: Diosmi runayarurqa. Espiritu yanapaptinmi acusaqninkunata vencerqa. Payqa angelkunapa qawasqanmi karqa. Llapallan nacionkunapim willakusqa karqa. Kay pachapi kaqkunapa iñisqanmi karqa. Hanaq pachapipas chaskisqam karqa.
54004001	Chuya Espiritum cheqaptapuni willawanchik tukupay punchawkunapiqa wakinkuna iñiyninkuta qepanchakunankumanta, paykunaqa engañakuq espiritutaña kasukuspam demoniokunapa yachachikuyninkunataña chaskinqaku.
54004002	Iskay uya llulla runakunatañam uyarinqaku, chay llullakunaqa huchallikusqankutapas manañam musyakunkuchu mana concienciayoq rikurirusqankurayku.
54004003	Chayna runakunam harkakunqaku: —Ama casarakuychikchu, kay-wak mikuytaqa ama mikuychikchu —nispa. Diosmi lliw mikuykunataqa unancharqa payman agradecekuspa mikunanchikpaq. Chaymi iñiqkunaqa cheqap kaqta yachasqanchikrayku imatapas mikuchwanchik.
54004004	Diospa tukuy ima unanchasqanqa allinmi chaymi ima mikuytapas mana wischupakunanchikchu, chaytaqa Diosman agradecekuspam chaskikunanchik.
54004005	Diospa palabranman hina mañakuspa imallapas mikuykuyqa paypaq sapaqchasqañam.
54004006	Kaykunata wawqe-paninchikkunaman yachachispaykiqa Jesucristotam allinta servichkanki. Imapim confiakunaykipaqmi qamqa ñawpaqmantaraq allin yachachisqa karqanki, chay yachasqaykitamá seguichkanki.
54004007	Amayá uyariychu mana valeq cuentokunataqa, aswanqa ejerciciota rurachkaq hinayá Diosman agradaqta ruray.
54004008	Ejerciciota ruraptinchikqa cuerponchikmi kallpata hapin. Chaymantapas aswan allinraqmi Diospa agradonpaq rurayqa chaynapi kay pachapipas hinaspa hanaq pachapipas allinta kawsananchikpaq.
54004009	Kaykunaqa cheqappunim chaymi lliw runakuna chaskinanku.
54004010	Chayraykum ñakaristinpas llamkanchik wiñay kawsaq Diosninchikpi confiakuspa. Payqa llapallanpa salvaqninmi ichaqa tukuy imamantapas llalliqtaqa iñiqkunallapam.
54004011	Kaykunata kamachispayá yachachiy.
54004012	Mozoraq kasqaykiraykuqa amayá piwanpas despreciachikuychu, qamqa iñiqkunapa ejemplon kaspayá allinta reqsichikuy rimaynikipipas, portakuynikipipas, kuyakuynikipipas, iñiynikipipas chaynataq chuya sonqo kaynikipipas.
54004013	Ñoqa chayamunaykamayá Diospa palabranta leey huñunakuykunapi, yachachispaykiyá kallpanchay wawqe-paninchikkunata.
54004014	Amayá qonqaruychu ancianokunapa mañapususqaykitaqa. Paykunaman Dios revelaykuptinmi makinkuta hawaykiman churaykuspanku Diospa qosusqaykita willasurqanki.
54004015	Chaytaqa sonqoykipiyá allinta takyachiy, chaynapim llapallanku qawanqaku imaynam aswan-aswan ñawpaqman risqaykita.
54004016	Chaynaqa cuidakuspayá allinta yachachiy. Chaynata ruraspaykiqa mana allinkunamantam salvakunki, salvankitaqmi uyarisuqnikikunatapas.
54005001	Amayá qaqchaychu mayorniki señorkunataqa, paytaqa rimapayay taytaykita hinayá, mozokunatañataq wawqekikunata hina.
54005002	Payayaqkunatapas kuyakuywanyá rimapayay mamaykita hina. Sipaskunatapas rimapayay panikikunata hinayá ama hukmankunata piensaspa.
54005003	Yanapaykuyá necesitaq viudakunatapas.
54005004	Sichu huk viudapa kanman wawan otaq willkanpas hinaspaqa paykunayá puntata yachachun wasinpi kaqkunapaq allin rurayta, tayta-mamanmanyá kuyakuywan kutichichun uywasqanmanta. Chayqa allinmi, Diosninchikqa chayna ruranatam munachkan.
54005005	Cheqap necesitaq mana piyniyoq viudaqa Diosmanmi confiakun hinaspam tuta-punchaw mañakun.
54005006	Mana allinkunapi puriq viudam ichaqa wañusqa hinaña kachkan.
54005007	Yachachiyá tukuy kaykunata chaynapi imamantapas ama anyachikunankupaq.
54005008	Pipas ayllunkunata mana mantieneyta munaspanqa, tukuymanta llalliqtaqa wasinpi yachaqkunata mana mantienespanqa qepanchakurunñam iñisqntapas, payqa Diosman mana iñiq runakunamantapas peorraqmi rikurirun.
54005009	Listamanqa churay soqta chunka masnin watayoq viudakunallatayá, paykunaqa kanan qosan wañukuptin mana yapakuqkunallam.
54005010	Paykunaqa allin ruraq kasqankuraykum reqsichikunanku wawankunatapas allin uywasqankumanta, samaykachikuq kasqankumanta, iñiqmasinkunata humildadwan serviykusqankumanta, ñakariqkunata yanapaykusqankumanta hinaspa tukuy imapas allin ruraq kasqankumanta.
54005011	Kallpanpiraq kaq viudakunataqa amaraq listamanqa churaychu. Paykunaqa Jesucristoman prometekusqankuta qonqaruspankum huktawan casarakuyta munanmanku.
54005012	Prometekusqankuta mana cumplispankum huchallikunmanku.
54005013	Mana imapas rurananku kaptinmi wasin-wasin purinmanku, cuento qepi rikuriruspankum yanqakunaman chapukunmanku mana rimanakunata rimaspa.
54005014	Chaymi ñoqaqa munayman kallpanpiraq kaq viudakunaqa huktawan casarakuspan wawayoq kanankuta, wasinkupi ocupakunankuta chaynapi enemigowan ama kamichikunankupaq.
54005015	Wakin viudakunaqa karunchakuruspankum Satanastaña qatichkanku.
54005016	Sichu iñikuq warmipa otaq qaripa kanman viudayaruq ayllunkuna hinaptinqa, paymi chay viudakunataqa yanapanan chaynapi huñunakuyninpi kaq iñiqkuna ama paykunawan sasachakunanpaq, chayna kaptinqa iñiqkunaqa yanapanqa cheqap necesitaqkunallatam.
54005017	Allin dirigeq ancianokunataqa allinpaq hapispayá yanapaychik, tukuymanta llalliqtaqa willakuqkunatawan yachachiqkunata.
54005018	Bibliam nin: —Erapi trillachkaq bueyestaqa amam senqapankichikchu —nispa. Huklawpipas nichkantaqmi —Llamkaqqa pagontam chaskinan —nispa.
54005019	Ama caso preciopaqpas hapiychikchu huk runalla ancianota tumpaptinqa, uyarispaqa-uyariychik iskay kimsa testigopa nisqantayá.
54005020	Huchapi puriqkunataqa llapallankupa qayllanpiyá qaqchay chaynapi paykunapas manchakunankupaq.
54005021	Dios Taytanchikpa, Señor Jesucristopa hinaspa akllasqan angelkunapa qayllanpim kamachiki kay yachachisqaykunata cumplinaykipaq, amam imatapas rurankichu pimanpas sayapakuspaqa.
54005022	Manaraq sumaqta pruebachkaspaykiqa amayá pimanpas makikita churaychu dirigente kananpaq chaynapi paykunapa huchanwan ama huchallikunaykipaq. Qamqa kawsay chuya sonqollayá.
54005023	Ama yakullatañachu tomay aswanqa as vinotawan chaylla-chaylla wiksa nanaywan onqosqaykimanta.
54005024	Manaraq juzgasqa kachkaptinkupas sutichallam wakin runakunapa huchanqa, wakinkunapam ichaqa chaymantaña reqsichisqa kanqa.
54005025	Yachasqataqmi runapa allin rurasqankunaqa, mana chaylla yacharuptinchikpas siemprem pipas yacharunqa.
54006001	Servipakuqkunapas respetowanyá patronninkuta allinpaq hapichunku chaynapi Diosninchikmanta hinaspa yachachisqanchikmanta ama hukmanta rimanankupaq.
54006002	Sichu sirvientekunapa patronnin iñiqmasin kaptinqa amayá iñiqmasin kasqanraykuchu menospaq hapichun. Aswanqa allintaraqyá servichunku chay patronqa iñiqmasin kasqanrayku hinaspa kuyay wawqen kasqanrayku. Kaykunata yachachispaykiyá kamachiy.
54006003	Señorninchik Jesucristopa yachachikuyninkunata mana chaskispa hukmankunata yachachiq runaqa hinaspa Diosmanta yachachiykunapa contranpi kaqkunaqa
54006004	hatun tukuqmi, mana imapas yachaqmi hinaspa muspaypi hina rimakuspa atipanakuqmi, chayna atipanakuykunamantam mirarun envidianakuykuna, piñanakuykuna, kaminakuykuna hinaspa hukman piensaykuna,
54006005	chaymantam mirarun millay pensamientoyoq runakunapa atipanakuynin, chayna runakunaqa cheqap kaqtapas mana reqsispam piensanku: “Diosta servispayqa apuyarusaqmi” nispanku.
54006006	Arí, Diosta servispaqa qori-qollqeta hinam tarirunchik kapuqninchikwan contentakuyta yachaspanchikqa.
54006007	Nacespanchikqa kay pachamanqa manam imatapas apamurqanchikchu, chaynataqmi wañukuspanchikpas imatapas mana apasunchu.
54006008	Pachanchikpas mikunanchikpas kaptinqa, chaywanyá contentakusun.
54006009	Apuyaylla munaqkunaqa tentachikuspam pantayllaman hinaspa mana valeq kaqkunallaman wichiykunku, chaykunaqa apakun llakillamanmi hinaspa wañuyllamanmi.
54006010	Qollqella kuyayqa tukuy mana allin ruraykunapa mamanmi. Wakin runakunapas qollqellata kuyaruspankum Diosman iñisqankumantapas karunchakurunku hinaspam tuksikuchkaq hina llumpaysuta ñakarinku.
54006011	Qanmi ichaqa Diospa runan kanki, chaynaqa chay llapa mana allin ruraykunamanta ayqekuspayá imatapas allinta ruray, Diosta servispayá payllamanña hapipakuy kuyakuspa, pacienciakuspa hinaspa llampu sonqolla kaspa.
54006012	Allin peleachkaq hinayá iñisqaykipi kallpanchakuy chaynapi wiñay kawsayta haypanaykipaq. Chaypaqmi Dios qayasurqanki hinaptinmi iñisqaykimantapas willakurqankiña achka testigokunapa qayllanpi.
54006013	Qamtam kamachimuyki llapallan kawsachiq Diospa hinaspa Poncio Pilatopa ñawpaqninpi testimoniakuq Jesucristopa qayllanpi:
54006014	Señorninchik Jesucristo kutimunankamayá kay kamachimusqaykunata kasukuy ama huchallikuspa chaynapi ama pipas anyasunaykipaq.
54006015	Paytam Dios rikurichimunqa munasqan tiempopi. Diosllam tukuy atiyniyoq kamachikuqqa, reykunapa Reyninqa hinaspa señorkunapa Señorninqa.
54006016	Payllam mana wañuqqa, payqa mana asuykuy atina kanchaypim kawsakuchkan, paytaqa manam pi runapas rikurqachu nitaqmi rikuyta atinmanchu. Payllamá llumpay atiyniyoqqa, payllatayá yupaychasun wiña-winaypaq. Amen.
54006017	Llapa apukunatayá kamachiy ama alabakunankupaq hinaspa tukuruqlla qori-qollqeman ama hapipakunankupaq, paykunaqa kawsaq Diosllamanyá hapipakuchunku, payllam chaninninpiqa llapa imakunatapas kusikunanchikpaq qowanchik.
54006018	Allinkuna ruraypiyá apuqa kachunku, mana imayoqkunamanyá kusikuywan qochunku.
54006019	Chaynapim llapa imankunapas hamuq tiempokunapi kapunqa hinaspam cheqap wiñay kawsayta haypanqaku.
54006020	Timoteo, imam yachasqaykikunatayá sonqoykipi takyachiy, amayá uyariychu mana respetowan yanqapas-yanqa rimaqkunataqa nitaq iñisqanchikpa contranpi: “Ñoqaykuqa yachaywanmi rimaniku” nispa yanqa rimaqkunatapas.
54006021	Chayna yachaq tukuq runakunata qatispankum wakin iñiqkunapas Diosmanta karunchakururqaku. Diosninchikyá tukuy imapi favorecesunkichik.
55001001	Kuyasqay Timoteo, Diospa munasqanman hinam ñoqa Pablota Jesucristo akllawarqa apostolnin kaspa paymanta willakamunaypaq. Diosmi prometewarqanchik Cristo Jesusman iñikuspanchik paywan kawsananchikpaq chaymi Dios Taytanchiktawan Señorninchik Cristo Jesusta mañakuchkani qamta favorecesuspayki llakipayarisunaykipaq hinaspa hawkallata kawsachisunaykipaq. Qamqariki churiy hinam kanki.
55001003	Tuta-punchawmi qanmanta yuyarispay mañakuyniypi Diosman graciasta qoni. Paytam chuya sonqolla servichkani ñawpaq abueloykuna hina.
55001004	Rakinakuptinchik waqasqaykita yuyarispaymi munani qanwan tupaykuspay llumpay kusikuyta.
55001005	Yuyachkanim cheqaptapuni Diosman iñisqaykita. Ñawpaqmantaraqmi iñikurqa abuelayki Loidawan mamayki Euniceqa chaymi confiakuchkani qampas chayna iñiyniyoq kasqaykimanta.
55001006	Makiyta hawaykiman churaykuspay mañakuptiymi Dios atiyta qosurqanki. Chay atiy qosusqaykitaqa amayá wañurachiychu.
55001007	Diosqa Espirituntaqa qowarqanchik manam manchakunanchikpaqchu aswanqa atiywan, kuyakuywan hinaspa allinta qawakuspa kawsananchikpaqmi.
55001008	Chaynaqa amayá penqakuychu Señorninchikmanta willakuytaqa nitaq payrayku preso kasqaymantapas. Aswanqa Jesucristomanta allin noticiaraykuyá ñoqa hina ñakariysiway Diospa kallpa qosusqaykiman hina.
55001009	Diosmi salvawarqanchik hinaspam qayawarqanchik payllapaqña kawsananchikpaq, manam imapas allin rurasqanchikraykuchu aswanqa munasqanman hinallam, payqa kay pachatapas manaraq unanchachkaspanmi Cristo Jesusrayku favorecewarqanchik.
55001010	Favorecewasqanchiktam kunan qawaykachiwanchik salvawaqninchik Jesucristopa hamusqanwan. Paymi wiñaypaq wañunanchikmanta libraykuwaspanchik allin noticianwan yachaykachiwanchik wiñaypaq.
55001011	Diosmi akllaykuwarqa Jesucristomanta allin noticiata willakunaypaq hinaspa apostolnin kaspay yachachinaypaq.
55001012	Chayraykum kaynataña ñakarini, aswanqa piman iñisqayta yachakuspaymi mana penqakunichu. Payqa atiyniyoq kasqanraykum Jesucristo kutimunankama waqaychaykunqa payman qosqay almallayta.
55001013	Chay cheqap yachachisqaykunaman hina yachachispayá iñiyniyoq kaspa kuyakuywan kawsay.
55001014	Ñoqanchikpi kawsaq Chuya Espiritupa yanapakuyninwanyá yachachisqayta sumaqta waqaychay.
55001015	Yachasqaykipi hinapas Asia lawmanta kaqkunaqa llapallanmi saqeruwan, saqeruwantaqmi paykunapa llaqtamasin Figelowan Hermogenespas.
55001016	Sonqoytaqa Oniseforollañam achka kutipi tiyaykachirqa, chayraykuyá wasinpi kaqkunamanta Señorninchik llakipayarikuchun. Preso kaptiypas mana penqakuspanmi.
55001017	Roma llaqtaman hamuspan sasallawanña maskaykuwarqa tariwanankama.
55001018	Señorninchikyá kutimuspan kuyapayarikuchun paymanta. Yachasqaykipi hinapas payqa Efeso llaqtapim anchallataña yanapawarqa.
55002001	Timoteo, qamqa churiy hinam kanki, kallpanchakuyá Cristo Jesuspa favorninwan.
55002002	Achka runakunapa qayllanpi uyariwasqaykitayá yachachiy confianzayoq runakunaman chaynapi paykunapas hukkunaman yachachinankupaq.
55002003	Jesucristopa allin soldadon hinayá ñakariy.
55002004	Soldadoqa manam sapaq ruraymanqa chapukunchu aswanqa kamachiqnin agradayllatam munan.
55002005	Kallpaqpas premiota chaskinanpaqqa pukllaypa reglamentonman hinam kallpanan.
55002006	Chakrapi llamkaqqa paymi puntata cosechata chaskinan.
55002007	Kay nisqaykunapi yuyaymanaptikiqa Señorninchikmi lliwta entiendechisunki.
55002008	Amayá qonqaruychu Jesucristotaqa, imaynam kawsarimusqantaqa hinaspa Rey Davidpa miraynin kasqantaqa. Kay allin noticiatam willakuni,
55002009	chayraykumá aguantani ñakariykunata. Runa wañuchiqtapas hina cadenawaptinkupas Diospa palabranqa manam cadenasqachu kachkan.
55002010	Chayraykum tukuyta ñakarichkani Diospa akllasqankunapaq chaynapi Cristo Jesusnintakama salvakuspa Dioswan wiñaypaq kawsanankupaq.
55002011	Kaykunaqa cheqapmi: Jesucristowan wañuspaqa paywanmi kawsakusun.
55002012	Pacienciawan ñakarispaqa paywanmi gobiernasun. Payta negaruspaqa, paypa negasqantaqmi kasun.
55002013	Mana confiakuna kachkaptinchikpas payqa confiakunapaqmi. Diosninchikqa mana iskay kimsa rimaqmi.
55002014	Yuyarichispayá iñiqkunata kamachiy Diospa qayllanpi ama atipanakunankupaq. Chayna mana valeqkunata rimaspankuqa uyariqninkunatam iskayrayachinmanku.
55002015	Kallpanchakuyá Diospa chaskisqan kanaykipaq, allin llamkaq hinayá mana imamantapas penqakuspa Diospa cheqap palabranta allinta yachachiy.
55002016	Amayá uyariychu mana respetowan yanqapas-yanqa rimaykunataqa. Chayna rimaqkunaqa aswan-aswanmi Diosmanta karunchakunku.
55002017	Chayna runakunapa yachachikuyninqa mirarun ismupakuy onqoy hinaraqmi, chayna yachachiqkunam kachkan Himeneowan Fileto.
55002018	Paykunam cheqapmanta pantarunku: “Wañuqkunaqa ñam kawsarirunkuña” nispa. Chaynapim wakin iñiqkunatapas pantachichkanku.
55002019	Diosmi ichaqa mana kuyuriq cimientota hina churarqa kay pachapi, chaypim nichkan kaynata: —Señorqa reqsinmi pim paypa kasqantaqa, chaynaqa Señorman hapipakuqkunaqa suchurikuchunyá mana allin ruraykunamantaqa —nispa.
55002020	Hatun wasipiqa imakunapas manam qori-qollqellamantachu tarikun, aswanqa kachkanmi kullumanta allpamantapas, wakinqa allin kaqkunapi servikunanpaqmi, wakinñataqmi sapa punchaw qanrachanapaq.
55002021	Chaynam ñoqanchikpas Señorninchikpa allin utilizasqan kananchikpaqqa imapas mana allin yachachikuykunamanta ayqenanchik. Diosllapaqña sapaqchakuspam listollaña kasunchik payta agradaspa imatapas allinta rurananchikpaq.
55002022	Jovenkunapa munapayasqanmanta ayqekuspayá allinkaqkunata ruray, Diospi confiakuy hinaspa kuyakuyniyoq kaspa hawkalla kawsay. Chaynatamá kawsanki Señorninchikta limpio sonqolla yupaychaqkunapiwan kuska.
55002023	Amayá chapukuychu runakunapa yanqa atipanakusqanmanqa. Yachasqaykipi hinapas chaykunaqa peleollapim tukun.
55002024	Señor serviqqa manam peleollapichu purinan, aswanqa llapallanwanmi allinlla kanan, payqa kanan allin yachachikuqmi hinaspa mana sientikuqmi.
55002025	llampu sonqolla kaspanmi contranpi kaqkunatapas yachaykachinan. Icharaqpas chaynapi paykunata Dios wanaykachinman cheqap palabranta reqsinankupaq
55002026	hinaspa chaynapi pantaypi kasqankuta reqsikuspanku diablopa pantachikuyninmanta lluptinankupaq. Satanasmi paykunataqa presocharurqa munayninman hinaña purinankupaq.
55003001	Yachanaykim tukupay tiempokunaqa sasallaña kananmanta.
55003002	Runakunam kanqaku kikillanpaq munaqkuna, qollqella kuyaqkuna, hatun tukuspa alabakuqkuna, Dios insultaqkuna, mama-taytanku mana kasuqkuna, mana reqsikuqkuna, huchallapi purikuqkuna,
55003003	mana kuyakuqkuna, mana pampachay munaqkuna, runakunapa contranpi rimaqkuna, mana controlakuqkuna, mana llakipayakuqkuna, allin kaqkunapa contranpi kaqkuna,
55003004	runamasin traicionaqkuna, loco hina ruraqkuna, hatun tukuqkuna hinaspa Dios yupaychayta qepaman churaspanku kikinkupa munasqallanpi purikuqkuna.
55003005	Yanqallam Diosta serviq tukunqaku, aswanqa sonqonkuwanqa manam creenqakuchu. Chayna runakunamanqa amayá hukllawakuychu.
55003006	Chayna runakunaqa wasin-wasin purispam engañanku huchasapa warmikunata. Chay warmikunaqa tukuy rikchaq munapayaykunapa intusqanmi kachkanku.
55003007	Mosoq yachachikuykunata yachayta munaspapas chay warmikunaqa manam entiendenkuchu cheqap yachachikuykunataqa.
55003008	Janeswan Jambresmi Moisespa contranpi karqaku, chaynam kay runakunapas cheqap yachachikuykunapa contranpi kachkanku. Mana allin pensamientoyoq kaspa Jesucristoman mana iñisqankuraykum Diospa mana chaskisqan kachkanku.
55003009	Yachachisqankuqa manam llumpaytaqa wiñanqachu, lliwmi cuentata qokurunqaku yanqa yachachikuq kasqankumanta, Chaynamá pasakurqa Janeswan Jambreswanpas.
55003010	Qanmi ichaqa yacharunki yachachikuyniyta, imaynam kawsasqayta, imam munasqayta, pimanmi iñisqayta, pacienciakuq kasqayta, kuyakuq kasqayta, upallalla ñakarisqayta,
55003011	perseguisqa kasqayta hinaspa ñakarisqayta. Yachankitaqmi Antioquia llaqtapi, Iconio llaqtapi hinaspa Listra llaqtapi runakunapa qatikachasqan kaspay ñakarisqaytapas, aswanqa Señormi tukuy chaykunamanta libraykuwarqa.
55003012	Arí, Cristo Jesuspa agradonpaq kawsakuy munaqqa Cristorayku ñakarichisqam kanqa.
55003013	Mana allin runakunawan engañaq runakunam ichaqa aswan mana allinmanraq chayanqaku, pantachispankum paykunapas pantachisqa kanqaku.
55003014	Qamyá ichaqa qaqa hina sayaspa yachasqaykikunata umaykiman churay, qamqariki yachankim pikunam yachachisusqaykitaqa.
55003015	Qamqa warma kasqaykimantaraqmi Bibliapi yachachikuykunataqa yacharqanki, kay yachasqaykikunam Cristo Jesusman iñispa salvakunaykipaq servisunki.
55003016	Bibliapi llapallan qellqasqa kaqkunaqa Diospa Espiritunpa qosqanmi, allinmi yachachiwananchikpaq, faltanchikkuna qawachiwananchikpaq, pantaypi puriptinchikpas allin ñanman kutirichiwananchikpaq hinaspa imaynam allin kawsakuy yachachiwananchikpaq
55003017	chaynapi Diospa runankunaqa yachayniyoq kaspa tukuy allinkunata rurananchikpaq.
55004001	Cristo Jesusmi wañuqkunatapas hinaspa kawsaqkunatapas juzgaspa gobiernananpaq hamunqa, paypa hinaspa Dios Taytanchikpa qayllanpim kamachiki:
55004002	Diospa palabrantayá willakuy allin tiempopipas chaynataq mana allin tiempopipas, runakunatapas faltanta qawachispayá qaqchay, kallpanchay hinaspa tukuy pacienciawan yachaykachiy.
55004003	Chayamunqam tiempokuna allin yachachikuykunataqa manaña chaskinankupaq, paykunaqa achkallaña yachachikuqkunata huñukuruspam munasqallankuta uyarinqaku.
55004004	Cheqap kaq yachachikuykunamanta karunchakuruspankum imaymana rikchaq cuentokunataña allinpaq hapinqaku.
55004005	Qamyá ichaqa allinta tukuy tiempo piensay, ñakariykunata aguantaspaykiyá Cristomanta willakuy, imam ruranaykitaqa cumpliyá.
55004006	Ñoqapaqa ñam wañukunay chayaykamuchkanña, wañurachiwaptinkuqa ripukusaqñam.
55004007	Allin peleachkaq hinam llapa mana allinkunata venceruni, gananakuypi kallpachkaq hinam chayaruniña maymi chayanayman, manataqmi kachakuykurqanichu iñisqaymantaqa.
55004008	Chayraykum allin kawsakusqaymanta premioy suyawachkan hanaq pachapi, chaytaqa allin arreglo ruraq Señorninchikmi kutimuspan qowanqa, manataqmi ñoqallamanchu aswanqa kuyakuywan paypa kutimunanta suyaqkunamanwanmi.
55004009	Imaynata ruraspaykipas hamuyá qawaykuqniy.
55004010	Demas sutiyoq wawqepas kay mundopi kaqkunata akllakuykuspanmi saqeruwaspan ripukun Tesalonica llaqtaman. Wawqenchik Crescenteñataqmi pasan Galacia lawman, wawqenchik Titoñataqmi pasan Dalmacia lawman.
55004011	Wawqenchik Lucasllañam ñoqawanqa kachkan. Marcoswanyá hamuychik yanapawananpaqmi paytaqa munachkani.
55004012	Tiquicotapas Efeso llaqtamanmi kacharuni.
55004013	Hamuspaykiqa aparikamuwayá capayta, chaytaqa Troas llaqtapim saqepakamurqani Carpopa wasinpi, apamuwaytaqyá libroykunatapas, yanqataq qonqaramuwaq qalaspi qellqasqa libroykunata.
55004014	Herrero Alejandrom tukuy mana allinta rurawarqa, Señorninchikmi paganqa rurasqanman hina.
55004015	Qampas paymantayá cuidakuy, payqariki yachachisqanchikpa contranpim rikurirun.
55004016	Autoridadkunapa qayllanman defiendekunaypaq chayllaraq yakuptiyqa manam pipas yanapaykuwarqachu, lliwchankum saqeruwarqaku. Diosninchikyá pampachaykuchun kay rurasqankumantaqa.
55004017	Señorninchikmi ichaqa yanapawaspan kallpanchawarqa, mana hukmanyaspaymi salvacionmanta willakurqani chaymi mana judio kaqkunapas uyarirqaku. Señorninchikqa librawarqataqmi leonmantapas.
55004018	Payqa libraykuwanqam llapa mana allin ruraymantapas hinaspam hanaq pacha munaychakusqanpaq waqaychawanqa. ¡Paytayá yupaychasun wiña-wiñaypaq! Amen.
55004019	Saludaykapuwayá Priscatawan Aquilata chaynataq Onesiforotapas wasinpi kaqkunatawan.
55004020	Erastoqa qeparamurqa Corinto llaqtapim, Trofimotañataqmi saqeramurqani onqochkaqta Mileto llaqtapi.
55004021	Utqaymanyá hamuy manaraq para tiempo chayamuchkaptin. Saludamusunkim Eubulo, Pudente, Lino, Claudia hinaspa llapallan wawqe-paninchikkuna.
55004022	Señorninchik Jesucristoyá qanwan kachun, paypuniyá qamkunataqa favorecesunkichik.
56001001	Ñoqa Pablom Diospa serviqnin hinaspa Jesucristopa apostolnin kani. Paymi kamachiwarqa Diospa akllasqankunata iñichinaypaq chaynapi Diosman cheqap agradayta yachanankupaq
56001002	hinaspa wiñay kawsay confianzawanña suyanankupaq. Chaytaqa mana llullakuq Diosmi prometekurqaña una-unay ñawpaqmantaraq.
56001003	Chaytam munasqan tiempokunapi salvaqninchik Dios kikinmanta yachachiwarqanchik, ñoqatam kamachiwarqa chaykunamanta willakunaypaq.
56001004	Tito, kay cartataqa qellqamuchkayki iñiqmasiy kasqaykiraykum, qamqariki cheqap churiy hinam kanki. Dios Taytanchiktawan salvaqninchik Jesucristotam mañakuchkani favorecesuspayki hawkallata kawsachisunaykipaq.
56001005	Yachasqaykipi hinapas Creta lawpim qamtaqa saqemurqayki mana ruray tukusqa kaqkunata tukunaykipaq hinaspa sapa llaqtapi iñiqkunapa huñunakusqankupi ancianokunata churanaykipaq.
56001006	Ancianokunaqa kanan mana pipapas penqananmi hinaspa chullalla warmiyoqmi, churinkunapas kanan Jesucristopi iñispa mana pipapas penqananmi hinaspa kasukuqkunam.
56001007	Iñiqkunawan cuentallikuq runaqa Diospa mayordomon kasqanraykum kanan pipapas imamantapas mana penqanan, payqa kanan manam hatun tukuqchu, manam piñakuruqchu, manam tomaykunapi purikuqchu, manam piwanpas peleaqchu nitaq qollqella kuyaqchu.
56001008	Payqa kanan wasinpi samaykachikuqmi, allin kaqkunata kuyaqmi, allin piensaqmi, allin ruraqmi, Diosllapaqña kawsaqmi hinaspa kikintapuni controlakuqmi.
56001009	Payqa waqaychananmi chaskisqa cheqap yachachikuykunatapas chaynapi wakinkunatapas allin kaqkunata yachachispa kallpanchananpaq hinaspa chay yachachikuypa contranpi rimaqkunatapas upallachinanpaq.
56001010	Arí, achkamá kachkanku mana kasukuq, yanqa rimaq hinaspa pantachikuq runakunaqa, judiokunamanta kaqkunaraqmi chaynaqa kachkanku.
56001011	Paykunataqa upallachinapunim, paykunaqa yanqamanta qollqella ganayta munaspankum mana yachachinankuta yachachispanku achka familiakunataña chaqwarunku.
56001012	Diosninkumanta willakuq llaqtamasinkum paykunamanta nirqa: —Creta lawmanta runakunaqa llullallañam hinaspa purun animal hina, mikuysapa qellakunam —nispa.
56001013	Chaynata nispanqa cheqaptam paykunamantaqa rimarqa. Chaynaqa alli-allintayá paykunata qaqchapay chaynapi iñisqankupi takyanankupaq.
56001014	Amañayá paykunaqa uyarichunchu judiokunapa cuentolla rimasqankutaqa nitaq cheqap kaqmanta karunchakuqkunapa kamachikuyninkunatapas.
56001015	Chuya sonqokunapaqqa allinta piensasqankuraykum tukuy imapas allinlla. Huchawan qanrachasqa mana iñiqkunam ichaqa tukuy imatapas huchallapaq hapinku, chaynataqa hapinku piensasqankupas hinaspa concienciankupas qanrachasqa kasqanraykum.
56001016	Paykunam ninku: “Cheqaptam Diosta reqsiniku” nispa, rurasqankuwanmi ichaqa qawachikuchkanku mana chayna kasqankuta. Paykunaqa kachkan millakuypaqmi, mana kasukuqmi hinaspa allinkunata mana ruray atiqmi.
56002001	Qamqa rimariy allin yachachikuyman hinayá.
56002002	Machu señorkunata rimapayay imamantapas controlakuspa respetachikuq hinaspa allin piensaq kanankupaq, paykunaqa iñisqankupipas, kuyakuyninkupipas hinaspa pacienciayoq kayninkupipas allintayá takyachunku.
56002003	Paya señorakunapas Diospa agradonpaqyá kawsachunku, amayá runamasinpa contranpiqa rimachunkuchu, amayá tomaymanqa qokuruchunkuchu, paykunaqa allin ruraytayá yachachichunku.
56002004	Chaynata kawsaspam sipas warmikunata yachachinqaku qosankutawan wawanku kuyayta,
56002005	allin piensayta, chuya sonqo kayta, wasinkupi imapas rurakuyta, allin sonqo kayta hinaspa qosanku kasukuyta, chaynapim Diospa palabranpa contranpiqa mana pipas rimanqachu.
56002006	Mozokunatapas rimapayay allin piensaq kanankupaq.
56002007	Tukuy ima rurasqaykipas kachun ejemployá. Yachachispaykiqa cheqapman hinayá respetowan yachachiy.
56002008	Imam kaqta willakuy mana pipapas penqay atinanta chaynapi contrakuqkuna penqakuspanku mana allintaqa amaña ñoqanchikmanta rimanankupaq.
56002009	Sirvientekunatapas rimapayayá, patronninkuta tukuy imapi kasukuspa kuyachikuq hinaspa mana kutipakuq kanankupaq.
56002010	Patronninpataqa ama imantapas suwakuspayá confianza runakuna kachunku, chaynata ruraspam salvaqninchik Diospa yachachikuyninkunata vidankuwan tukuy imapi sumaqllataña qawachinqaku.
56002011	Diosmi favorninta llapallan runakunaman qawachiwarqanchik salvawananchikpaq.
56002012	Paymi yachaykachiwanchik paytaña servispa kay pachapi mana allin munapayaykuna qepanchakuyta chaynapi allinta piensaspaña, allinta ruraspaña hinaspa Diospa agradonpaqña kawsananchikpaq.
56002013	Chaynataqa kawsananchik salvaqninchik Jesucristopa sumaqllaña kancharichkaq kutimunanta kusikuywan hinaspa confianzawan suyaspanchikmi, payqa ancha munayniyoq Diosmi.
56002014	Paymi kikinmanta wañupuwarqanchik tukuy mana allin rurasqanchikmanta librawananchikpaq chaynataq huchanchikmanta chuyanchawananchikpaq, chaynapi paypa runankunaña kaspa allinkuna ruray munaqllaña kananchikpaq.
56002015	Tukuy kaykunata kamachispaykiyá yachachiy hinaspa kallpanchay, anyaytaqyá mana kasukuqkunatapas. Amayá qamqa piwanpas despreciachikuychu.
56003001	Paykunataqa yuyarichiytaqyá gobiernomanwan autoridadkunaman sujetakunankupaq, paykunata kasukuspayá imapas allinkuna rurayta munachunku.
56003002	Amayá pimantapas mana allintaqa rimachunkuchu nitaq peleollapipas purichunkuchu, paykunaqa kuyakuq kaspayá llampu sonqo kasqankuta ima rurasqankupipas qawachikuchunku llapallan runakunaman.
56003003	Ñawpaqtaqa ñoqanchikpas karqanchik mana yuyayniyoqmi hinaspa mana kasukuqmi, pantaypi kaspam mana allin munapayaykunapa hinaspa tukuy imaymana viciokunapa apasqan karqanchik. Mana allinllapi piensaspam envidiakuspa kawsarqanchik, cheqnichikuspam kikinchikpura cheqninakurqanchik.
56003004	Aswanqa salvaqninchik Diosmi sumaq sonqo kaynintawan runakunapaq kuyakuyninta reqsichiwarqanchik.
56003005	Payqa salvawarqanchik manam allinkuna rurasqanchikraykuchu ichaqa kuyapayawaspallanchikmi. Chuya Espiritum huchanchikmanta mayllaykuwaspanchik mosoqmanta nacechiwarqanchik hinaspam mosoq runataña rurawarqanchik.
56003006	Salvawaqninchik Jesucristoraykum tallichkaq hina Chuya Espirituta chaninninpi Dios qowarqanchik.
56003007	Favorecewaspallanchikmi payqa mana huchayoqta hinaña chaskiykuwanchik chaynapi confianzawan suyasqanchik wiñay kawsayta chaskinanchikpaq.
56003008	Cheqapmi kayqa chaymi aswanraq yachachinaykita munani chaynapi Diosman iñiqkuna imapas allin ruraykunallapi kanankupaq. Kayqa mayna sumaqmi hinaspa runakunapa allinninpaqmi.
56003009	Qamyá ichaqa karunchakuy mana valeq atipanakuykunamanta, ñawpaq abuelokunapa sutin yachaymanta hinaspa leyrayku atipanakuspa piñanakuykunamanta, chaykunaqa mana imapaq valeqmi.
56003010	Iñiqkunata umachaspa rakinachiq runataqa iskay kimsakama anyaykuspayá qarqoruy.
56003011	Chay runaqa pantayman urmaykuspanmi huchallikuchkan, payqa yachakuchkanmi castiganapaqña kasqanta.
56003012	Artemasta otaq Tiquicota qanman kachamuptiyqa Nicopolis llaqtapi tupananchikpaqmi utqamunki. Chaypim para tiempopi samayta piensachkani.
56003013	Abogado Zenastaqa Apolostawanyá yanapaykuy tukuy atisqaykiwan chaynapi viajenkupi mana imapas pisinanpaq.
56003014	Iñiqmasinchikkunapas yachachunkuyá allinkunata ruraspa necesitaqkuna yanapaykuyta chaynapi rurasqankunawan allin ruruchkaq hina kanankupaq.
56003015	Llapallan ñoqawan kaqkunam saludota apachimusunki. Saludaykapuwayá kuyaqninchik iñiqmasinchikkunatapas. Diosninchikyá tukuy imapi favorecesunkichik.
57001001	Kuyasqay llamkaqmasiyku Filemon, Cristo Jesusrayku preso kaq ñoqa Pablom iñiqmasinchik Timoteopiwanmi cartamuykiku.
57001002	Kay cartaqa paninchik Apiapaqmi, soldado hina peleaqmasinchik Arquipopaqmi hinaspa wasikipi huñunakuq llapallan iñiqkunapaqmi.
57001003	Dios Taytanchiktawan Señorninchik Jesucristotam mañakuchkani qamta favorecesunaykipaq hinaspa hawkallata kawsachisunaykipaq.
57001004	Diosta mañakuspaymi tukuy tiempo qanmanta graciasta qoni.
57001005	Uyarinim Señorninchik Jesuspi aswan confiakusqaykimanta hinaspa llapallan iñiqmasinchikkuna kuyasqaykimanta.
57001006	Diostam mañakuchkanim iñisqaykimanta wakinkunaman willakuptiki Cristorayku tukuy ima allin kapuwasqanchikmanta sumaqta yachanankupaq.
57001007	Wawqelláy, kuyakuqllaña kasqaykiwanmi hinaspa iñiqmasinchikkunapa sonqon tiyaykachisqaykiwanmi kusikuspay kallpanchakuchkani.
57001008	Cristopa apostolnin kasqayraykum derechoyoq kani qamta kamachinaypaq.
57001009	Chaywanpas ñoqa Pabloqa machuña kaspaymi hinaspa Jesucristorayku preso kunan kaspaymi kuyakuywan ruegakamuyki
57001010	Onesimopaq. Paytaqa carcelpi kaspaymi iñichirqani, chayraykum payqa churiy hina.
57001011	Ñawpaqtaqa mana imapaq valeqmi karqa, kunanmi ichaqa iskayninchikpaq valeqña.
57001012	Chaymi kuyasqayrayku kutichimuchkayki.
57001013	Munaymanmi ñoqawanña kananta chaynapi Cristomanta allin noticiata willakusqayrayku preso kasqaypi qampa rantikipi yanapaykuwananpaq.
57001014	Ichaqa manam imatapas ruraymanchu manaraq qamta tapuchkaspayqa chaynapi allin rurasqaykiqa mana obligasqa kaspa sonqoykimanta kananpaq.
57001015	Ichapas chaypaq Onesimoqa qanmanta karunchakururqa chaynapi kutimuspan wiñaypaqña qanwan kananpaq.
57001016	Payqa kanqa manam sirviente hinañachu, aswanqa kuyasqayki wawqe hinañam. Ñoqapas wawqeyta hinam kuyani, chaynaqa qamqa astawanraqmi kuyanayki, manam runamasinchik kasqanraykullachu aswanqa Señorninchikpi iñiqmasinchik kasqanraykum.
57001017	Iñiqmasikipaq hapiwaspaykiqa paytapas ñoqata hinayá chaskiykuy.
57001018	Icha imapipas piñachisurqanki otaq manukusurqankipas hinaptinqa ñoqapa cuentaymanyá churaykuy.
57001019	Ñoqa Pablom kikiypuni qellqamuchkayki “Pagapusqaykim” nispay, allinlla rimaypiqa qampas debewankim salvasqa kasqaykimantaqa.
57001020	Chaynaqa wawqelláy, Señorninchikman iñiqmasiy kasqaykiraykuyá kay valekusqayta arí niykullaway. Sonqoytayá tiyaykachiy Cristopi wawqey kachkaspaykiqa.
57001021	Qellqamuchkaykiqa kasukunaykita hinaspa kay nimusqaykunamantapas aswanraq ruranaykita yachaspaymi.
57001022	Señorta mañapuwasqaykichikraykum confiakuchkani qamkuna watukaykamuyta, wasikipi samakunaypaqyá allichaykapuway.
57001023	Cristorayku presomasiy Epafrasmi saludamusunki,
57001024	saludamusunkitaqmi willakuqmasiy Marcospas, Aristarcopas, Demaspas hinaspa Lucaspas.
57001025	Señorninchik Jesucristoyá qamkunata favorecesunkichik.
58001001	Ñawpaq tiempokunapim achka kutita willakuqninkunawan imaymana formapi abuelonchikkunaman Dios rimapayarqa.
58001002	Kay tukupay punchawkunapiñataqmi Churinwanña rimapayawarqanchik. Paytam Dios churarqa tukuy imakunata heredananpaq. Paywantaqmi cielokunapi kaqkunatapas chaynataq kay pachapi kaqkunatapas rurarqa.
58001003	Paymi Diospa rikchaynin kasqanrayku qawachiwanchik Diospa kanchariyninta. Paymi atiyninwan kamachispan tukuy imakunata takyachin. Payqa huchanchikkunata mayllaykuspanmi Diospa alleqlawninpi tiyaykurqa.
58001004	Diospa Churinqa admirakuypaq sutita herenciapi chaskisqanraykum angelkunamantapas aswan munayniyoqraq.
58001005	¿Mayqannin angeltataq Diosqa nirqa: —Qanmi Churiy kanki, kunanmi ñoqa Taytayki kani —nispa? Nirqataqmi: —Ñoqam paypaq kasaq Taytan. Payñataqmi ñoqapaq kanqa Churiy —nispapas.
58001006	Piwi Churinta kay pachaman kachamuspanmi nirqa: —Diospa llapallan angelninkunaqa paytayá adorachunku —nispa.
58001007	Angelkunamantañataqmi nin: Diosqa angelninkunatam wayrata hina ruran, serviqninkunatañataqmi ninapa rupariyninta hina ruran.
58001008	Churinmantañataqmi nin: Diosnilláy, qamqa wiña-wiñaypaqmi gobiernanki. Allin arregloman hinam gobiernanki.
58001009	Qamqa allin kaqtam kuyarqanki. Mana allin ruraytañataqmi cheqninki. Chayraykum Diospas akllasurqanki Qampa Diosnikim akllasurqanki. Wakinmantapas qam kaqtaraqmi kusikuywan huntaykusurqanki. Miski asnaq aceitewan tallichkaq hinam kusikuywan huntaykusurqanki.
58001010	Nirqataqmi: Señor, qallariyninpim kay pachata cimientarqanki. Cielokunatam atiynikiwan unancharqanki.
58001011	Chaykuna puchukaruptinpas takyankim qamqa. Lliwmi pacha hina mawkayarunqa.
58001012	Pachata hinam patararunki qamqa. Mudachichkaq hinam mudarachinki qamqa. Qanmi ichaqa hina kaqlla kanki. Mana tukuq watayoqmi kanki.
58001013	Diosqa manataqmi haykappas angelninkunataqa mayqannintapas nirqachu: Enemigoykikunata vencenaykamayá alleqniypi tiyaykuy. Enemigoykikunata saruchinaykamayá alleqniypi tiyaykuy.
58001014	Llapallan angelkunaqa Dios serviq espiritukunam, paykunaqa salvakunankupaq kaqkunata servinankupaqmi kachamusqa kachkanku.
58002001	Chayraykum uyarisqanchikkunataqa hatun yuyaywan kasukunanchik chaynapi amapuni pantarunapaq.
58002002	Angelkunawan Diospa willachimusqanqa ancha-ancha valorniyoqmi karqa, chayraykum huchallikuspa mana kasukuq runakunatapas Diosqa derechonpi castigarqa.
58002003	Chaynaqa ñoqanchikpas ¿imaynataq lluptichwanchik salvawananchikpaq Diospa hatu-hatun willakuyninta yanqapaq hapispaqa? Chay salvacionmantaqa Señormi puntata willakurqa hinaptinmi uyariqninkunapas cheqap kasqanpaq segurawarqanchik.
58002004	Diospas segurawarqanchikmi atiyninwan hinaspa tukuy rikchaq admirakuypaq milagrokunawan. Segurawanchiktaqmi munasqanman hina tukuy kay pachapi iñiqkunaman Chuya Espiritunta qowasqanchikwanpas.
58002005	Nisqaypi hinapas kay pacha mosoqyachisqa kaptinqa manam angelkunawanchu gobiernachinqa,
58002006	chayraykum Bibliapi huk kaqnin kaynata nirqa: ¿Piraqtaq runaqa paymantaraq piensanaykipaq? ¿Pitaqsi mirayninpas paykunata yuyanaykipaq?
58002007	Runataqa rurarqanki angelkunamantapas tumpaniraq menostamriki. Coronawan churaq hinam paytaqa respetana runataraq ruraykullanki. Coronawan churaq hinam paytaqa ancha reqsisqallataña ruraykullanki. Rurasqaykikunapim payta gobiernaykachirqanki.
58002008	Tukuylla imapapas hawanpimya churaykurqanki. Chaynata ruraspanmi mana imatapas puchuspan tukuy imata Dios paywan vencerachirqa. Chaywanpas tukuy ima vencerachisqantaqa manaraqmi rikunchikraqchu.
58002009	Jesustam ichaqa rikunchik, paytaqa angelkunamantapas tumpa menospaqraqmi Dios rurarurqa, ñakarispa wañusqanraykum paytaqa coronasqata hinaña hinaspa kanchariywan hatunchasqataña qawachkanchik. Runakunata Dios favoreceptinmi Jesusqa llapallanpa rantinpi wañurqa.
58002010	Diosmi tukuy imataqa unancharqa, hina paytaqmi chaykunamantaqa nanachikunpas. Paymi hanaq pachaman achkaq churinkunata pusayta munarqa. Chay churinkuna salvaqtam ñakarisqanwan mana imapapas pisisqanta rurarqa.
58002011	Diosllapaqña runakunata sapaqchaq Jesuspas chaynataq sapaqchasqan runakunapas Dios Taytallamantam. Chayraykum Jesuspas mana penqakunchu sapaqchasqankunataqa wawqenwan sutichayta.
58002012	Salmos libropim nichkan: Qamllamantam wawqeykunaman ñoqallayqariki willakullasaqpas. Qamllatañam alaballasaq ñoqallayqariki huñunakuypipas.
58002013	Huklawpipas nichkanmi: —Ñoqaqa Diospim confiakuni —nispa. Huklawpipas nichkantaqmi: —Ñoqaqa Diospa qowasqan churiykunapiwanmi kachkani —nispa.
58002014	Tayta-mamanchikpa churinkuna kaspanchikmi aychanmantawan yawarninmanta kanchik. Jesuspas ñoqanchik hina cuerpoyoqmi karqa, chaynaqa karqa wañuyta reqsispan wañuypi munaychakuq diablota chinkachinanpaqmi.
58002015	Chayraykum Jesusqa wañuy manchakuqkunatapas libran, paykunaqa tukuy tiempom wañuypa sirvienten hina kawsallarqaku.
58002016	Cheqaptapunipas payqa manam angelkunata yanapananpaqchu hamurqa aswanqa Abrahampa mirayninkunata yanapananpaqmi.
58002017	Chayraykum wawqenkunaman tukuy imapi rikchakurqa chaynapi llakipayakuq hinaspa confiakunapaq kasqanrayku Diospa qayllanpi sacerdotekunapa jefen kananpaq hinaspa runakunapa huchanmanta wañuspan Diospa piñakuyninta amachananpaq.
58002018	Payqa Tentasqa kaspanmi ñakarirqa, chayraykum tentasqakunatapas atin yanapayta.
58003001	Waqe-panillaykuna, qamkunaqa kachkankichik Diospaq rakisqam chaynataq hanaq pachapi huñunasqa kanaykichikpaq qayasqam chaynaqa Diospa kachamusqan sacerdotekunapa jefen chaskisqanchik Jesucristopiyá yuyaymanaychik.
58003002	Payqa confianza runam karqa churaqnin Diospa kamachisqanta cumplispa, payqa cumplirqa Moisespas Diospa enteron wasinpi rurasqanta hinam.
58003003	Wasimantaqa ruraqninmi aswan reqsisqa, chaynam Jesuspas Moisesmantaqa aswan reqsisqa.
58003004	Wasiqa runapa rurasqallanmi, Diosmi ichaqa tukuy imata rurarqa.
58003005	Diospa wasinpim Moisesqa confianza runa karqa, chaywanpas payqa servikuqllam karqa imapas Diospa nisqankunamanta willakunanpaq.
58003006	Cristom ichaqa Churi kasqanrayku Diospa wasinpi munayniyoq karqa, chay wasi hinam ñoqanchikpas kanchik paypi hatun confianzawan kallpanchakuspaqa.
58003007	Chuya Espiritum nin: Kunan tiempopi Diospa nisqanta uyarichkaspaqa,
58003008	amayá sonqoykichikta rumiyachiychikchu piñachiwasqanku punchawpi hinaqa, chunniqpi pruebawaspanku rurasqankuta hinaqa.
58003009	Chay chunniqpim ñawpa abueloykichikkuna rurasqaykunata rikurqaku. Tawa chunka watapuni chaykunata rikuchkaspankupas piñachiwaspankum pruebawarqaku.
58003010	Chayraykum chay runakunawan piñasqa karqani, chayraykum paykunata kaynata nirqani: “Tukuy tiempo pantaq sonqokunam kankichik” nispa. “Ñanniykunatapas mana reqsiqmi kankichik” nispa.
58003011	Chayraykum piñakuyniypi jurarqani: “Samanankupaq qosqaymanmi mana yaykunqakuchu” nispa.
58003012	Wawqe-panillaykuna, cuidakuychikyá, yanqañataq mayqannikichikpas mana iñiq kaspa hinaspa, mana allin sonqoyoq kaspa kawsaq Diosmanta rakikurunman.
58003013	Tiempo kachkaptinraqqa sapa punchawyá kallpanchakuychik chaynapi mayqannikichiktapas hucha engañaptin sonqoykichik ama rumiyarunanpaq.
58003014	Cristoman hukllawasqañam kachkankichik paypi iñisqanchik punchawpi hina mana iskayrayaspa wañunaykichikkama confiakuspaqa.
58003015	Bibliam nin: Kunan tiempopi Diospa nisqanta uyarispaykichikqa, amayá sonqoykichikta rumiyachiychikchu piñachiwasqanku punchawpi hinaqa.
58003016	Diospa rimasqanta uyarichkaspankuqa ¿pikunataq payta piñachirqaku? Moisespa pusamusqan llapallan runakunam.
58003017	¿Pikunapaqtaq Diosqa tawa chunka watapuni piñakururqa? Payqa piñakururqa contranpi huchallikuq chunniqpi wañuqkunapaqmi.
58003018	¿Pikunamantaq jurarqa samanankupaq qosqanman mana yaykunankupaq? Payqa jurarqa mana kasuqninkunapa contranpim.
58003019	Chaynaqa, mana confiakusqankuraykumá mana yaykuyta atirqakuchu.
58004001	Diospa qosqan samakuyman yaykunanchikpaq promesan kachkaptinqa cuidakusunyá, yanqañataq mana yaykuchwanchu.
58004002	Ñoqanchikmanpas paykunaman hinam salvakunanchikpaq allin noticiata willawarqanchik. Paykunam ichaqa mana chaskirqaku uyarisqankuta mana creesqankurayku.
58004003	Creeqkunam ichaqa Diospa samay qosqanman yaykunchikña. Paymi nirqa: Piñakuyniypim jurarqani: “Samanankupaq qosqaymanqa manam yaykunqakuchu” nispa. Chaywanpas kay pacha unanchasqanmantapunim Diospa rurasqankunaqa tukusqaña kachkan.
58004004	Qanchis kaq punchawmantam Bibliapi nichkan: —Qanchis kaq punchawpim tukuy rurasqankum samarqa —nispa.
58004005	Huklawpipas nichkantaqmi kaynata: —Samanankupaq qosqaymanmi mana yaykunqakuchu —nispa.
58004006	Chaywanpas Diospa samay qosqanman yaykuqkunaqa kachkanraqmi. Salvakunankupaq allin noticia punta uyariqkunam mana creesqankurayku mana yaykurqakuchu.
58004007	Unayña tiempokuna pasaruchkaptinpas Diosmi citarun “Kunan tiempopi” nispa. Davidwanmi nichirqa: Kunan tiempopi Diospa nisqanta uyarichkaspaqa amayá sonqoykichikta rumiyachiychikchu.
58004008	Israel casta runakunaman Josuey samayta qoykuptinqa, manañachiki huk punchawmantaqa Diosqa rimanmanchu karqa.
58004009	Chaynaqa Diospa runankunapaqqa kachkanraqmi samana punchaw.
58004010	Unanchasqankunata tukuruspanmi Diosqa rurasqankunamanta samarqa. Chaynam paypa qosqan samayman yaykuqpas rurayninkunamantaqa samarunña.
58004011	Chaynaqa Diospa qosqan samayman yaykuypiyá risunchik chaynapi ñawpa tiempopi mana kasukuqkuna hina mayqanpas amaña kananpaq.
58004012	Diospa palabranqa kawsay qokuqmi hinaspa alli-allinpunim. Iskay lawnin filoyoq espadamantapas aswan kuchukuqraqmi. Runamanpas yaykun alman kamaraqmi hinaspa espiritunkamaraqmi. Tullunpa piezankunatawan chilinankunata kuchuq hinaraqmi hinaspa piensasqankunatawan munapayasqankunata reqsichiqmi.
58004013	Diospa tukuy ima unanchasqankunaqa manam pakasqachu kachkan. Tukuy chaykunaqa sutillam kachkan Diospa qayllanpi, paymanmi cuentata qosunchik.
58004014	Diospa Churin Jesusqa sacerdotekunapa jefenmi kapuwachkanchik, payqariki hanaq pachamanmi yaykurqa. Chaynaqa iñisqanchikpiyá takyasunchik.
58004015	Sacerdotekunapa jefen kapuwaqninchik Jesusqa huchaman urmaqlla kayninchikmanta llakipayakuqmi. Paypas ñoqanchik hina tukuypi tentasqam karqa ichaqa manam huchallikurqachu.
58004016	Chaynaqa confianzawanyá favoreceqninchik Diosman asuykusunchik chaynapi necesitasqanchik tiempokunapi llakipayawaspanchik favorecewananchikpaq.
58005001	Runakunamanta akllasqa llapallan sacerdotekunapa jefenkunaqa runakunapa rantinpi Diosman asuykunankupaq churasqam kachkanku, chayraykum paykunaqa runakunapa huchanmanta Diosman ofrendakunata presentanku hinaspam animalkunatapas wañuchispa paypaq kañanku.
58005002	Sacerdoteqa huchaman urmaqllam, chayraykum payqa manaraq entiendeq hinaspa pantaypi kaq runamasinkunamantapas llakipayarikunman.
58005003	Huchallikuq kasqanraykum payqa kikinmantawan runakunapa huchanmanta animalkunata wañuchispan Diospaq kañanan.
58005004	Kikillanmantaqa manam pipas sacerdotekunapa jefenqa kanmanchu, kaspaqa-kanman Aaron hina Diospa qayasqan kaqkunallam.
58005005	Cristopas manam kikillanchu sacerdotekunapa jefen kananpaq churakururqa aswanqa Diosmi nirqa: Qanmi Churiy kanki, kunanmi ñoqa Taytayki kani.
58005006	Huklawpipas nichkanmi kaynata: Qamqa wiñaypaq sacerdotem kanki. Qamqa Melquisedecman rikchakuqmi kanki.
58005007	Cristoqa kay pachapi kawsaspanmi qaparispan hinaspa waqaspan ruegakuyllawanña wañuymanta libray atiq Diosta mañakurqa chaymi Diosqa payman sonqo kasqanrayku uyariykurqa.
58005008	Diospa Churin kachkaspapas ñakarisqankunawanmi kasukuyta yacharqa.
58005009	Chaykunawan qespichisqa karuspanmi kasuqnin llapallan runakunapaq wiñaypaq salvaqnin rikurirun.
58005010	Diosñataqmi Melquisedecman rikchakuq sacerdotekunapa jefen kananpaqña churarun.
58005011	Kay nisqaymantaqa achkaraqmi yachachinaypaq kachkan aswanqa qamkunaqa sasa entiendeqmi kankichik.
58005012	Qamkunaqa unayña iñisqaykichikraykum hukkunamanpas yachachinaykichikña aswanqa qallariyninpi Diospa palabranmanta facil kaqkunalla uyariytam yapamanta munachkankichik. Qamkunaqa wawakuna hinam lechellamantaraq kachkankichik, manaraqmi mikuyta atinkichikchu yuyayniyoq runakunapa mikunantaqa.
58005013	Lechellawanraq kawsaqkunaqa manaraqmi entiendenmanchu allin ruraykunamanta yachachikuykunataqa.
58005014	Mikuyqa yuyayniyoqkunapaqmi, paykunaqa entiendeqña kaspankum allin kaqtapas hinaspa mana allin kaqtapas reqsinku.
58006001	Chaynaqa Cristomanta facilla yachachikuykunaman amaña kuti-kutirispayá yuyayniyoqña kasunchik. Yapatawanqa amañayá facil kaqkunamantaqa rimasunchikchu. Amañayá rimasunchu huchapi wañusqa hina kasqanchikmanta wanakuymantapas nitaq Diosman iñiymantapas
58006002	nitaq bautismomantapas nitaq iñiqkunapa hawanman makikuna churaymantapas nitaq wañuqkuna kawsarimunanmantapas chaynataq wiñaypaq castigomantapas.
58006003	Dios munaptinqa yuyayniyoqñam kasunchik.
58006004	Huk kutinpi kancharisqa kaspanku Diospa hanaq pachamanta qomusqanta malliqkunataqa otaq Chuya Espiritu chaskiqkunataqa
58006005	hinaspa Diospa allin palabranmantawan hamuq punchawkunapi admirakuypaq kaqkunamanta yachaqkunataqa
58006006	Diosmanta karunchakuruptinkuqa mosoqmantaqa manañam pipas atinmanchu huchanmanta wanachiyta. Paykunaqa Diospa Churintam yapamanta chakataspanku penqayman churachkanku.
58006007	Paraypaq-paraptinqa allpam allinta cosechata qon tarpuqninpaq, chay allpaqa Diospa favorecesqanmi.
58006008	Kichkakunatawan cardoskunallata wiñachiq allpam ichaqa mana valeq, chayna allpaqa ñakasqa kaspanmi kañasqa kanqa.
58006009	Kuyasqallaykuna, chaynakunata rimachkaspapas ñoqaykuqa manam iskayrayanikuchu salvakunaykichikpaq allin kaqkunaqa qamkunapi kasqanmanta.
58006010	Diosqa justom. Payqa llamkasqaykichiktaqa manam qonqanqachu, manataqmi qonqanqachu pay kuyasqaykichiktapas. Payta kuyaspam Cristopi wawqe-panikunatapas servirqankichik, arí, chaynatamá kunanpas servichkankichik.
58006011	Aswanqa munachkanikum kawsanaykichikkamaqa sapakama kallpanchakunaykichikta chaynapi suyasqaykichikta chaskinaykichikpaq.
58006012	Amayá qellaqa kaychikchu, aswanqa iñiywan hinaspa pacienciawanyá Diospa promesan chaskiqkunapa rurasqanta ruraychik.
58006013	Diosqa Abrahanman prometespanqa kikinmanta aswan munayniyoq mana pipas kaptinmi kikinpa sutinpi jurarqa.
58006014	Paymi nirqa: —Anchallataña bendecespaymi nana-nanaqman mirachisqayki —nispa.
58006015	Chaynapim Abrahamqa pacienciawan suyaspan Diospa prometesqanta hayparqa.
58006016	Runakuna juraspaqa paykunamanta aswan munayniyoqpa sutinpim juranku prometekusqankuta garantizanankupaq hinaspa contranpi kaqkunata upallachinankupaq.
58006017	Chaynapunim Diospas tanteasqanmantaqa qepamanqa mana kutinmanchu. Chayraykum prometesqankunata herenciata hina chaskiqkunaman astawan yachachiyta munaspan kikin jurarqa.
58006018	Mana llullakuq Diosmá jurarqa prometekusqanrayku hinaspa juramentasqanrayku, chaykunaqa iskayninmi mana imaraykupas cambiakunmanchu. Chayna juramentowanmá kallpanchawanchik. Wiñay castigomanta lluptiqkunaqa Diosmanta hamuq confianzamanmi hapipakunchik.
58006019	Lamar qochapa patanpi bote watasqa hinam confianzanchikqa almanchikta takyachin. Templopi rakinaq telapa qepanpi imapas churasqa hinam confianzanchikqa Diospi churasqa kachkan.
58006020	Jesusmi hanaq pachaman yaykurqa ñoqanchikpaq ñanta kichachkaq hina, yaykurqaqa Melquisedecman rikchakuq sacerdotekunapa jefenña wiñaypaq karuspanmi.
58007001	Melquisedecqa Salem llaqtapi rey kaspanmi alto-altopi kaq Diospa sacerdoten karqa. Reykunawan peleamusqanmanta Abraham kutimuptinmi taripaspan Diospa bendicionninta mañapurqa.
58007002	Paymantaqmi Abrahampas peleamuspan llapa qechumusqankunamanta diezmarqa. Melquisedec ninanqa “allin arregloman hina gobiernaq” ninanmi. Salempi rey ninanñataqmi “hawkayachiq rey” ninan.
58007003	Manam yachanchikchu pikunam Melquisedecpa tayta-maman kasqantaqa nitaq pikunam abuelonkuna kasqantapas nitaq haykapim nacesqantapas nitaq haykapim wañukusqantapas. Chayraykum payqa Diospa Churin Jesusman rikchakuspan wiñaypaq sacerdote hina kachkan.
58007004	Tanteariychikyá Melquisedecqa mayna reqsisqa kasqanmanta, abuelonchik Abrahampas peleamuspan qechumusqankunamantam diezmonta qorqa.
58007005	Leviypa mirayninmanta sacerdote kanankupaq akllasqakunam leyman hina kamachisqa kaspanku castamasin runakunamanta diezmosta chaskinku. Chay castamasin runakunaqa Abrahampa mirayninmi.
58007006	Melquisedecqa manam Leviypa mirayninmanta kaq sacerdotechu karqa, chaywanpas Diospa promesan chaskiq Abrahanmantam diezmosta chaskirqa hinaspataqmi Diospa bendicionnintapas mañapurqa.
58007007	Chaynaqa mana ancha rimayllawanmi yachanchik, respetasqa kaqmi pisi respetasqa kaqpaq Diospa bendicionnintaqa mañapun.
58007008	Kunanqa wañuq runakunallam diezmostaqa chaskinku, chaypacham ichaqa “Kawsachkanmi” nisqanku Melquisedec diezmostaqa chaskirqa.
58007009	Nichwantaqmi, Leviypa mirayninkunam diezmos chaskiqkuna kachkaspankupas Abrahamnintakama Melquisedecman diezmosta pagarqaku.
58007010	Melquisedecwan Abraham tupaptinqa manaraqmi Leviyqa nacerqaraqchu, payqa chayraqmi abuelon Abrahampa miraynin kanan karqa.
58007011	Leviypa castanmantawan Aaronpa castanmanta sacerdotekunata Dios churaspanmi Israel runakunaman leyninta qorqa. Chaywanpas chay casta sacerdotekunaqa manam cabaltachu runakunata chuyancharqa. Chayraykum Diosqa churanan karqa Melquisedecman rikchakuq sacerdotetaña, payqa kanan karqa manam Aaronpa castanmantachu.
58007012	Chaynaqa sacerdoteta cambiaspaqa leytapas cambianantaqmi karqa.
58007013	Melquisedecman rikchakuq sacerdoteqa sapaq ayllupa mirayninmanta kaqmi, manam sacerdote kananpaq akllasqa ayllumantachu.
58007014	Yachasqanchikpi hinapas Señorninchikqa Judapa mirayninmanta kaqmi. Moisesqa manam imatapas rimarqachu Juda castamanta sacerdotekuna kananpaqqa.
58007015	Melquisedecman rikchakuq sacerdotepa rikurimusqanwanmi leypa cambiasqa kayninqa astawan sutillaraq.
58007016	Cristoqa manamá tukuruqlla leypa akllasqanman hinachu Leviy castamanta sacerdote karqa, payqa nombrasqa karqa mana haykapipas wañuq kasqanraykum chaynataq atiyniyoq kasqanraykullam.
58007017	Chayraykum Bibliapi paymanta nichkan: Qamqa wiñaypaq sacerdotem kanki. Qamqa Melquisedecman rikchakuqmi kanki.
58007018	Chaynaqa mana atiyniyoq hinaspa mana serviq kasqanraykum sacerdotekuna nombraq ñawpaq leyqa yanqachasqa rikurirun.
58007019	Diosman asuykunapaq hinataqa leyqa manam pitapas rurarqachu. Kunanmi ichaqa kapuwachkanchik allin confianzawanraq Diosman asuykachiqninchik.
58007020	Chaynaqa karqa Dios jurasqanraykum.
58007021	Wakin sacerdotekunaqa manam juramentowan churasqachu karqaku. Cristom ichaqa juramentowan nombrasqa karqa, payta nombraqmi nirqa: Mana qepaman kutiq Señormi kaynata jurarqa, rimarispanqa mana qepaman kutiqmi jurarqa: “Qamqa wiñaypaq sacerdotem kanki” nispa.
58007022	Chayraykum Jesusqa garantizan mosoq contratota punta contratomantapas aswan allinta.
58007023	Wakin sacerdotekunaqa wañukuqlla kasqankuraykum achkallaña karqaku.
58007024	Jesuspa sacerdote kayninmi ichaqa mana cambiakunchu wiñaypaq kawsaq kasqanrayku.
58007025	Chayraykum paynintakama Diosman asuykuqkunatapas wiñaypaq salvaykunman. Jesusqariki kawsachkan paykunapaq siemprepuni mañakunanpaqmi.
58007026	Payqariki ñoqanchikpaq hina sacerdotem, payqa Diospaq rakisqam, mana huchayoqmi, cabalmi, huchasapakunawan kachkaspapas mana huchallikuqmi hinaspa cielokunapapas hawankamaraq hoqarisqam.
58007027	Wakin sacerdotekunaqa puntatam kikinpa huchanmantawan runakunapa huchanmanta sapa punchaw animalta wañuchispa kañaqku, Jesusmi ichaqa chulla kutillata wiñaypaq ofrecekurqa.
58007028	Leyman hina sacerdotekunapa jefen kanankupaq churasqakunaqa huchayoqmi karqaku. Leypa qepantañataqmi sacerdotekunapa jefen kananpaq wiñaypaq mana huchayoq Churintaña juramentowan Dios churarun.
58008001	Tukuy nisqaykunapa yachachikuyninqa kaymi: Hanaq pachapim kapuwachkanchik sacerdotekunapa jefen, payqa Diospa tiyananpa waqtanpim tiyachkan.
58008002	Payqariki Chuyay-chuyay sutiyoq cuartopim sacerdotekunapa rurananta rurachkan. Payqa rurachkan Diospa rurasqan cheqap karpapim, manam runakunapa rurasqanpichu.
58008003	Sacerdotekunapa mayqan jefenpas ofrendakunatawan wañuchisqa animalkunata kañaspa Diosman presentananpaqmi churasqa kachkan. Chaynataqmi Cristopas imallatapas presentanan karqa.
58008004	Kay pachapiraq kaspanqa payqa manachiki sacerdoteqa kanmanchu leyman hina hucharayku ofrendakunata presentananpaq sacerdotekuna kachkaptinqa.
58008005	Sacerdotekunapa rurasqankunaqa llantuy hinallam hanaq pachapi kaqkunaman rikchakun. Dios adorana karpata Moises rurananpaq kaptinmi Dios kamachirqa: —Chaykunataqa rurachinki Sinai Orqopi lliw qawachisqayta hinam —nispa.
58008006	Cristom ichaqa Diospa churasqanman hina aswan allinta ruran, chaynataqa ruran aswan allin contratopa garantizaqnin kasqanraykum. Chayna contratowanmi aswan allin promesakunata qowarqanchik.
58008007	Punta kaq contrato allin-allin kaptinqa qepa kaq contratoqa yanqañachiki kanman.
58008008	Chayraykum Israelpa mirayninkunata qaqchaspan Dios nirqa: Hamuchkanmi punchawkuna Israel castakunawan chaynataq Juda castakunawan mosoq contrato ruranaypaq.
58008009	Ichaqa manam abuelonkunawan contrato rurasqayta hinachu rurasaq. Paykunatam Egipto nacionmanta makinkumanta aysamuchkaq hina horqomurqani. Paykuna mana kasukuptinmi ñoqatapas manaña imapas qokuwarqachu. Chaynatam nin Señor.
58008010	Chay punchawkuna pasaruptin Israel castakunawan contrato ruranayqa ñoqa señorpa nisqayman hinam kayna kanqa: yachachikuyniytam sonqonkupi churasaq hinaspam qellqasaqtaq yuyayninkupipas. Paykunapaqmi Diosninku kasaq, paykunañataqmi runaykunaña kanqa.
58008011	Manañam pipas runamasinta nitaq wawqentapas yachachinqachu: “Señorta reqsiy” nispaqa. Llapallankum warmakunapas chaynataq yuyayniyoqkunapas reqsiwanqaku.
58008012	Mana allin rurasqankumanta llakipayariykuspaymi huchankutaqa manaña yuyarisaqñachu.
58008013	Mosoq contratomanta Dios rimaspanqa punta kaq contratotam mawkayarachinña. Mawkayachisqa manaña servikuq contratoqa chinkarunanpaq hinañam kachkan.
58009001	Ñawpaq contratoman hina Diosta adoranapaqqa karqam kamachikuykuna, karqataqmi payman asuykuna karpapas.
58009002	Chay karpapim iskay cuarto karqa. Punku lawpi kaqmi Chuya Cuartowan sutichasqa karqa, chay cuartopim karqa candelerowan Diospa tantan churana mesa.
58009003	Iskay kaq telapa qepa lawninpiñataqmi karqa Chuyay-chuyay Cuarto.
58009004	Chaypim karqa incienso kañana qorimanta altar, chaypitaqmi karqa qoriwan qarachasqa contrato baulpas. Baulpa ukunpiñataqmi karqa Diospa apachimusqan mikuyniyoq qori manka, Aaronpa iklliruq tawnan chaynataq chunkantin kamachikuy qellqasqa iskay tabla rumikunapas.
58009005	Baulpa hawanpiñataqmi karqa kancharichkaq querubin angelkunapa iskay imagenninkuna. Kay querubinkunaqa llantuchkarqaku huchakuna pampachana tapatam. Kaykunapa sapakama yachachikuyninmantaqa manaraqmi kunanqa rimachwanchu.
58009006	Diospa karpanpi tukuy ima chayna allichasqa kaptinmi hawa kaq cuartoman sacerdotekuna chaylla-chaylla yaykuqku oficionkuta ruranankupaq.
58009007	Uku law cuartomanñataqmi watapi chulla kutillata yawarta apaykuspan sacerdotekunapa jefen yaykuq, payqa yaykuq huchankunamantawan runakunapa mana yachaywan huchallikusqanmanta Diosman presentananpaqmi.
58009008	Chayna kasqanraykum Chuya Espiritupa yachachisqanpi hinapas Chuyay-chuyay sutiyoq cuartomanqa manaraq punku kichasqachu karqa, chaynaqa karqa chay Chuya Cuarto hinallaraq kasqanraykum.
58009009	Kaykunaqa kunan tiempokunapaq ejemplom. Huchankurayku ofrendakunawan wañuchisqanku animalkunaqa chay qoqkunapa sonqontaqa manam chuyanchayta atiqchu.
58009010	Chaykunaqa runakunapa kamachikuyllan kaspanmi yachachikuq mikuna kaqkunallamanta, upyana kaqkunallamanta hinaspa tukuy imakuna yakuwan mayllanallamanta, chaykunataqa kasukunanku karqa Dios cambiarunankamallam.
58009011	Sacerdotekunapa jefen Cristom ichaqa hamurunña, payqariki allin kaqkunapa sacerdoten kaspanmi yaykurun aswan hatun allin karpaman, chay karpaqa manam runakunapa rurasqanchu nitaqmi kay pachapi kaqkunamanta rurasqachu.
58009012	Cristom Chuyay-chuyay sutiyoq cuartoman chulla kutillata yaykurqa, payqa yaykurqa manam chivatokunapa nitaq malta torokunapa yawarninta ofrecenanpaqchu aswanqa kikinpa yawarnillanwanmi. Chaynata ruraspanmi salvacionta wiñaypaq rantipuwarqanchik.
58009013	Chivatokunapa yawarninpas, torokunapa yawarninpas chaynataq kañasqa vaquillapa uchpanpas huchallikuqkunapa hawanman challasqa kaspanmi paykunapa hawallantapas chuyanchaspan Diospaq sapaqchaq.
58009014	Chaynaqa maynataraqmi Cristopa yawarninqa sonqonchikta mayllaykunman wañusqa hina kaspanchik rurasqanchikmanta chaynapi kawsaq Diostaña servinanchikpaq. Cristom wiñay kawsaq Espiritupa yanapakuyninwan Diosman ofrecekurqa pasaypaq mana huchayoq.
58009015	Chayraykutaqmi Cristoqa rikurirun mosoq contratopa otaq mosoq testamentopa garantizaqninña chaynapi Diospa qayasqankunaqa wiñaypaq herencia prometesqankunata chaskinankupaq. Payqa wañurqa ñawpaq testamentopiraq kaqkunata huchanmanta librananpaqmi.
58009016	Testamento kaptinqa ruraqninpa wañunantaraqmi suyana paypa nisqanman hina ruranapaq.
58009017	Testamento rurakuq kawsakuchkaptinqa manaraqmi imapas rurasqaqa kanmanchu ichaqa wañuruptinñam.
58009018	Punta contratopas yawarwanmi qallarirqa.
58009019	Chayraykum Moisespas Diospa llapallan kamachisqankunata llapa runakunaman willaruspan vaquillapa yawarninta yakuwan chaqruykurqa, puka millwatawan hisopo plantata chaypi nuyuykachispanmi librotawan runakunata chaywan challarqa:
58009020	—Kaymi ñoqanchikwan Diospa contrato rurasqan yawar —nispa.
58009021	Chay yawarwantaqmi challarqa karpatawan, chaypi llapa serviciokunatapas.
58009022	Leyman hinaqa yaqa llapallanmi yawarwan chuyanchasqa karqa. Yawar mana challasqa kaptinqa huchaqa manam pampachasqachu kanman.
58009023	Hanaq pachapi kaqkunamanmi kay pachapi kaqkuna rikchakun. Kay pachapi kaqkunaqa animalpa yawarninwanmi chuyanchasqa kanan karqa. Hanaq pachapi kaqkunam ichaqa aswan allin ofrendawanraq chuyanchasqa kanan karqa.
58009024	Manam runakunapa rurasqan santuariomanchu Cristoqa yaykurqa. Moisespa rurasqan chay sitioqa hanaq pachapi cheqap santuarioman rikchakuqllam karqa. Cristoqariki hanaq pachamanpunim yaykurun, chaypim Diospa qayllanpi kachkan favorninchikpi rimananpaq.
58009025	Cristoqa manam yapa-yapamantaqa wañunmanchu sacerdotekunapa jefen Chuyay-chuyay sutiyoq cuartoman animalkunapa yawarninta aparikuspan sapa wata yaykuchkaq hinaqa.
58009026	Chayna kanan kaptinqa kay pacha unanchasqa kasqanmantachiki payqa achka kutita ñakarinman karqa. Kunanqa tiempokuna cumplikuruptinmi rikuriramuspa huchakunata chinkachinanpaq chulla kutillata wañurun.
58009027	Diospa citasqanman hinam runakunaqa chulla kutillata wañunqaku hinaspam juzgasqa kanqaku.
58009028	Cristopas chulla kutillatam achkaqpa huchankunata apaspan wañurqa. Yapatawan kay pachaman kutimuspanqa manam hucha pampachaqñachu hamunqa ichaqa suyaqninkunata salvananpaqñam.
58010001	Moisespa leyninqa hamuq allin kaqkunapa llantuynin hinallam karqa, manam kikin allin kaqkunachu. Chayraykumá leyman hina watan-watan animalkunata kañaspa ofreceqkunapas mana chuyanchakuyta atiqkuchu.
58010002	Leyman hina ofrenda qosqanku huchankuta chuyanchaptinqa manaña huchayoqpaq hapikuptinkuchiki ofrendakuna sapa kutilla qosqankupas tukurunmanña karqa.
58010003	Aswanqa kañasqa animalkunata ofrecespaqa sapa watam huchankumanta yuyarichkanku.
58010004	Torokunapa chaynataq chivatokunapa yawarninqa huchakuna horqoytaqa manam atinmanchu.
58010005	Chayraykum kay pachaman Cristo hamuspan Diosta nirqa: Wañuchisqa animalkunatam mana munarqankichu. Kawsaymanta ofrendakunatam mana munarqankichu, aswanqa cuerpotam rurapuwarqanki.
58010006	Manam munarqankichu lliw kañasqa animalkunatapas. Manam munarqankichu hucharayku ofrendatapas.
58010007	Chaymi nirqani: “Bibliapim ñoqamanta qellqasqa kachkan, chayman hinam Dioslláy, hamurqani munasqaykita ruranaypaq.”
58010008	Nisqanpi hinam “Wañuchisqa animalkunatawan ofrendakunataqa hinaspa hucharayku kañasqa animalkunataqa mana munankichu” hinaspapas manataqmi chaskinkichu. Chaykunataqa ofrecenku leypa kamachisqanman hinallam.
58010009	Chaymi nirqa: —Hamurqaniqa munasqaykita ruranaypaqmi —nispa. Chaynata nispanmi ñawpaq contratota yanqacharurqa mosoq contrantotaña churananpaq.
58010010	Wiñaypaq chulla kutillata Jesucristo cuerponta ofrendaspa Diospa munasqanta ruraruptinmi sapaqchasqaña kanchik.
58010011	Llapa sacerdotekunam huchakuna mana horqoy atiq ofrendakunallata Diosman sapa punchaw ofreceqku.
58010012	Cristom ichaqa wiñaypaq chulla kutillata hucharayku ofrecekuspa wañurqa hinaspam Diospa alleqninpi tiyaykurqa.
58010013	Chaypim suyachkan enemigonkunata Dios saruchinankama.
58010014	Chaynapimá Cristoqa chulla kutillata wañusqanwan wiñaypaq chuyancharun Diospaq sapaqchasqankunata.
58010015	Chaymi Chuya Espiritupas Señorpa nisqanta kaynata nin: Chay punchawkuna pasaruptin paykunawan contrato ruranayqa ñoqa Señorpa nisqayman hinam kayna kanqa: Yachachikuyniytam sonqonkupi churasaq hinaspam qellqasaqtaq yuyayninkupipas.
58010017	Mana allin rurasqankuta pampachaspaymi huchankutaqa manaña yuyarisaqchu.
58010018	Chaynaqa huchakuna pampachasqaña kaptinqa hucharayku ofrendaqa manañam kanmanchu.
58010019	Chaynaqa wawqe-panillaykuna, Chuyay-chuyay sutiyoq cuartomanyá yaykusunchik Jesucristopa yawarninwan.
58010020	Payqa telata llikichkaq hinam kikinpa cuerpontakama, kawsachkaq mosoq ñanta kichapuwarqanchik.
58010021	Diospa wasinpiqa hatun sacerdotem kapuwachkanchik.
58010022	Chaynaqa cheqap sonqowanyá ama iskayrayaspa, confianzawan, huchakunamanta sonqonchikpas limpiasqa chaynataq cuerponchikpas chuya yakuwan mayllasqa Diosman asuykusunchik.
58010023	Prometewaqninchik Dios confiakunapaq kachkaptinqa ama maylawmanpas muyuruspayá willakusqanchik confianzapi takyasunchik.
58010024	Ama qonqaruspayá kuyanakunapaq hinaspa allin ruranapaq yanapanakusuchik.
58010025	Wakinkunapa costumbrasqanman hinaqa amayá huñunakuyman riyta dejasunchu aswanqa Señorpa chaylla kutimunanta yachaspayá kallpanchanakusunchik.
58010026	Salvakunanchikta yachachkaspaña huchapiraq kawsaptinchikqa manañam hucharayku huk ofrendaqa kanñachu
58010027	aswanqa mancharikuypaq juicio suyayllañam. Chaypim enemigonkunata Dios kañanqa rupachkaq rawrachkaq ninawan.
58010028	Moisespa leynin mana kasukuqkunaqa iskay otaq kimsa testigo declaraptillanmi wañunkupuni mana llakipayasqa.
58010029	Chaynaqa Diospa Churinta sarutyaq runaqa hinaspa Diosllapaqña sapaqchaqnin mosoq contrato yawartapas despreciaq runaqa chaynataq Diospa favornin qokuq Chuya Espiritutapas insultaq runaqa ¡mayna castigasqaraqmi kanqa!
58010030	“Mana allin ruraqkunataqa kikiypunim castigasaq. Mana allin rurasqanman hinam pagapusaq” niq Señortaqa reqsinchikmi. Huklawpipas nichkanmi kaynata: —Señormi runankunapaq allinta arreglanqa —nispa.
58010031	¡Mayna mancharikuypaqmi kawsachkaq Diospa makinman wichiykuyqa!
58010032	Allin noticiawan kancharichisqa hina kasqaykichik punchawkunatayá yuyariychik. Chay punchawkunapiqa llumpayta ñakarispaykichikpas takyarqankichikmi.
58010033	Huk kutipim runakuna qawakunanpaq tukuy imaymana kamisqa hinaspa maqapasqa karqankichik. Huk kutipiñataqmi ñakariqkunapa ñakariqmasin karqankichik.
58010034	Carcelpi kaqkunamantapas llakipayarikurqankichikmi, chaynataqmi imaykichikta qechusuptikichikpas kusikuywan aguantarqankichik, chaynataqa rurarqankichik hanaq pachapi aswan allin wiñaypaq kapusuqnikichik kasqanta yachaspam.
58010035	Amayá confianzaykichiktaqa saqeruychikchu, chayqariki hatun premioyoqmi kachkan.
58010036	Diospa munasqantaqa pacienciawanmi ruranaykichik chaynapi paypa prometesqankunata chaskinaykichikpaq.
58010037	Bibliam nin: Manapas unaymantam payqa kutimunqa, manam unamunqachu.
58010038	Allin ruraq runayqa iñisqanraykum kawsanqa. Qepanchawaspanmi ichaqa mana gustoypaqchu kanqa.
58010039	Manam ñoqanchikqa wiñaypaq castigasqa kananchikpaq qepanchakuqchu kanchik, aswanqa salvakunanchikpaq iñiqmi.
58011001	Iñiywanmi suyasqanchikta chaskinanchikpaq seguranchik. Iñiyllawantaqmi manaraq rikusqanchiktapas cheqap kasqanpaqña hapinchik.
58011002	Iñiyllankuwanmi abuelonchikkunapas reqsisqa karqaku.
58011003	Iñiyllawanmi yachanchik kay pachatawan lucerokunatapas rimarispallan Dios unanchasqanta. Chaynaqariki kunan qawasqanchikkunaqa mana kaqmanta rurasqam karqa.
58011004	Iñiyllawanmi Abelqa wawqen Cainmantapas aswan allinnin ofrendata Diospaq kañarqa. Chayraykum allin ruraqpaq Dios chaskirqa hinaspam ofrendanmantapas alabarqa. Wañusqaña kaspanpas Abelqa iñiyniyoq kasqanmantam ejemplo kunankama kachkan.
58011005	Enoc manaraq wañukuchkaptinmi iñisqanrayku kawsachkaqllata hanaq pachaman Dios pusakurqa chaymi manaña tarirqakuchu. Manaraq apasqa kachkaptinmi Diospa agradonpaq kasqanmanta willakurqaku.
58011006	Mana iñiyniyoq kaspaqa Diostaqa manam agradachwanchu. Diosman asuykuspaqa pay kasqantam creena, creenataqmi maskaqninkunataqa favorecesqanmantapas.
58011007	Iñiyllawanmi Noeypas hamuq punchawkunapi pasananmanta Dios willaykuptin payta manchakuspan buqueta rurarqa familianta chaypi salvananpaq. Iñiyninwantaqmi kay pachapi kaqkunatapas condenarqa hinaspam chaskirqa iñiymanta hamuq allin kawsakuyta.
58011008	Iñiyllawanmi Abrahampas, Dios kamachiptin llaqtanmanta lloqsirqa herencia hina chaskinan allpaman, pasarqamá manaraq reqsichkaspanpas.
58011009	Iñiyllawanmi Diospa prometesqan allpapipas runapa allpanpi hina forastero purirqa. Herencia chaskiqmasin Isaacwan Jacobpas karpakunallapim yacharqaku.
58011010	Abrahamqa suyarqa cimientoyoq llaqtatam otaq trazaspan Diospa rurasqan llaqtatam.
58011011	Iñiyllawanmi Sarapas qolloq kachkaspanpas Diospa atiyninwan wiksayakuruspan yuyaq kayninpiña wachakururqa. Creerqamá prometeqnin Diosqa confiakunapuni kasqanpi.
58011012	Chayraykum Abrahamqa wañukunanpaq hina yuyaqña kachkaptinpas miraynin nacerqa cielopi lucerokuna hinaña hinaspa lamar qochapa patanpi mana yupay atina aqo hinaña.
58011013	Chay llapallan runakunaqa iñiyniyoqllam wañukurqaku Diospa prometesqanta manaraq chaskichkaspanku. Chaywanpas Diospa cumplisqanta hinaña qawaspankum creerqaku, chaynapim kay pachapiqa forasterolla hinaspa huklaw llaqtayoqlla kasqankumanta willakurqaku.
58011014	Chaynata willakuspankuqa huk llaqtataraq maskasqankumantam reqsichikuchkarqaku.
58011015	Lloqsimusqanku llaqtamanta yuyarispankuqa chay tiempokunallachá kutikunmanku karqa.
58011016	Paykunaqa hanaq pachapi kaq aswan allin llaqtatam anchallataña munachkarqaku, chayraykum Diospas paykunapa Diosnin kayta mana penqakunchu, paykunapaqmi prepararqa huk llaqtata.
58011017	Pruebasqa kaspanpas Abrahamqa iñiyllawanmi churinta wañuchinanpaq churakuykurqa. Promesakuna chaskiq Abrahanmá sapallan churinta presentarqa:
58011018	“Cheqap castaykiwan sutichasqaqa kanqa Isaacllamantam” nispa Dios nichkaptinpas.
58011019	Wañuruptinpas Diosqa atiyninwan kawsarichiq kasqanpim Abraham yuyaymanarqa. Abrahamqa wañusqakunamanta kawsarimuchkaqta hinam churinta chaskiykurqa.
58011020	Iñiyllawanmi Isaacpas hamuq kaqkunamanta Jacobpaqwan Esaupaq Diospa bendicionninta mañakurqa.
58011021	Iñiywantaqmi Jacobpas wañukunan hichpaña tawnanman hapipakuykuspan kumukuykurqa hinaspam Joseypa sapakama churinkunapaq Diospa bendicioninta mañakurqa.
58011022	Iñiyllawantaqmi Joseypas wañukunanpaqña kachkaspan rimarirqa Israelpa miraynin runakuna Egipto nacionmanta lloqsinankumanta, kamachikurqam tullunkunatapas apanankupaq.
58011023	Iñiyllawantaqmi Moises naceptinpas paypa tayta-maman kuyayllapaq kasqanta qawaykuspanku kimsa killa pakarurqaku. Manataqmi Rey Faraonpa kamachikuynintapas manchakurqakuchu.
58011024	Iñiyllawantaqmi Moisespas yuyayniyoqña karuspan reypa churinpa wawanwan sutichasqa kayta mana munarqachu.
58011025	Hucha vidapi kawsaspan ratollapaq kusikuykunapi kananmantam payqa Diospa runankunawan kuska ñakariytaña akllakuykurqa.
58011026	Egipto runakunapa qori-qollqenmantapas astawanqa Cristorayku insultasqa kaytam qori-qollqeta hina akllakuykurqa, chaynataqa rurarqa Diosmantaña pagon chaskiyta suyaspanmi.
58011027	Iñiyllawantaqmi Moisesqa, reypa piñakuynintapas mana manchakuspan Egiptomanta pasakurqa. Mana rikuna Diosta qawachkaq hinam kallpanchakurqa.
58011028	Iñiyllawantaqmi Pascua Fiestatapas rurarqa hinaspam yawartapas challarqa piwi churikuna wañuchiq angel Israelpa mirayninkunata mana wañuchinanpaq.
58011029	Iñiyllawantaqmi Israelpa mirayninkunapas, Puka lamar-qocha kicharikuykuptin chaki allpanta pasarqaku. Egipto runakunam ichaqa pasayta munaspanku heqeparurqaku.
58011030	Iñiyllawantaqmi qanchis punchawpuni Jerico llaqtata muyururqaku hinaptinmi perqankuna tuñirurqa.
58011031	Iñiyllawantaqmi Rahab sutiyoq chuchumika warmipas llaqta wateqaq riq runakunata allinllata samaykachirqa, chayraykum mana wañururqachu mana kasukuq runakunawanqa.
58011032	¿Imapaqñataq hukkunamantapas willakuyman? Manam tiempo kanchu, Gedeonmanta, Baracmanta, Sansonmanta, Jefteymanta, Davidmanta, Samuelmanta chaynataq Diosmanta willakuqkunamantapas rimanaypaq.
58011033	Paykunaqa iñiyninkuwanmi huklaw nacionkunata vencerqaku, justiciawan gobiernarqaku, Diospa prometesqankunata chaskirqaku, leonkunapa mana mikusqan karqaku.
58011034	Ninapipas manam ruparqakuchu, espadawan wañuchisqa kanankumantam lluptirqaku, mana kallpayoq kachkaspankupas kallpanchakurqakum, guerrapi peleaspankupas valorchakuspankum huklaw llaqtayoq tropakunata ayqechirqaku.
58011035	Warmikunam wañusqamantaña kawsarichisqata ayllunkuta chaskiykurqaku. Wakinñataqmi kaspikunawan waqtapasqa karqaku ichaqa librasqa kayta mana munaspankum wañurqaku chaynapi aswan allin vidaman kawsarimunankupaq.
58011036	Wakinkunatam burlakurqaku, azoterqaku, cadenarqaku hinaspam carcelkunaman churarqaku. Chayna pruebakunatamá chaskirqaku.
58011037	Wakinñataqmi karqa rumikunawan choqapasqa, serruchasqa hinaspa espadakunawan wañuchisqa, wakinñataqmi ovejakunapa, cabrakunapa qaranwan churakuykuspanku kaypi-chaypi purirqaku, wakinñataqmi wakchayachisqa hinaspa llakichisqa karqaku.
58011038	Kay pacham mana paykunapaq hinachu karqa, chayraykum chunniqkunapi, orqokunapi, machaykunapi hinaspa qaqa uchkukunapi purirqaku.
58011039	Chay llapallan runakunapa iñiyninmantam allinta rimarqaku, ichaqa manam mayqanninkupas Diospa prometesqantaqa chaskirqakuchu.
58011040	Diosmi ñoqanchikpaqpas allin kaqkunata tantearqa chaynapi paykunapas ñoqanchikwan kuska qespichisqa kanankupaq.
58012001	Chaynaqa ñoqanchikpas puyu hinaña chay testigokuna muyuriqninchikpi kachkaptinqa llasawaqninchik qepita saqechkaq hinayá llapa harkawaqninchikta saqesunchik. Intuwaqninchik huchatapas saqespayá kallpasqanchikta pacienciawan seguisunchik.
58012002	Kallpasunqa iñichiwaqninchik hinaspa qespichiwaqninchik Jesusta qawaspayá. Paymi ancha kusikuyniyoq kananta yachaspan cruzpi ñakarirqa penqaytapas qepanchakuykuspa hinaspam Diospa tiyananpa alleq lawninpi tiyaykurqa.
58012003	Tukuypi contrakuq huchasapa runakunata aguantaq Jesuspiyá yuyaymanaychik chaynapi pisiparuspa sonqoykichikpi mana hukmanyarunaykichikpaq.
58012004	Huchapa contranpi peleaspaykichikqa manaraqmi yawarnikichiktapas usuchirqankichikraqchu.
58012005	Qonqarusqankichikñam churinkunaman hina Diospa consejasusqaykichiktaqa. Bibliam nin: Churilláy, amayá despreciaychu Señorpa castigontaqa. Churilláy, amayá hukmanyaychu Señorpa anyasusqaykiwanqa.
58012006	Señorqa kuyasqan runatam corregin. Payqa chaskisqan churintam azoten.
58012007	Diospa churinkuna kaptikichikmi corregisuchkankichik, chaynaqa castigontayá aguantaykuychik. ¿Pi taytataq churintaqa mana castiganmanchu?
58012008	Llapallan churinkunata castigachkaspan, qamkunatañataq mana corregisuptikichikqa manachiki legitimo churinkunachu kawaqchik.
58012009	Ñoqanchikpas castigawaqninchik kay pachapi tayta-mamanchiktaqa respetarqanchikmi. Chaynaqa ¿imanasqataq kawsachiqninchik hanaq pachapi Taytanchiktaqa manaqa kasunkichikchu?
58012010	Tayta-mamanchikqa pisi punchawllapaqmi tanteasqankuman hina castigawarqanchik, hanaq pachapi Taytanchikmi ichaqa aswan allinninchikpaqraq kikin hina mana huchallikuq kananchikpaq castigawanchik.
58012011	Castigawasqanchik ratoqa manam gustonchikpaqchu aswanqa llakichiqninchikmi. Chaywanpas llakikuy pasaruptinqa chayna corregisqakunallam hawka kaspanku allinta ruranku.
58012012	Chaynaqa utisqa makiyoqkunapas chaynataq manaña kuyuriq chakiyoqkunapas kallpanchakuychikyá.
58012013	Purinaykichikpaqyá derecho ñanta ruraychik wistukunapas manaña wistunanpaq.
58012014	Llapallanwanyá hawkalla kawsaypi riychik. Diosllapaqñayá kawsaychik, mana chayna kaspaqa Señortaqa manam pipas rikunqachu.
58012015	Cuidakuychikyá, yanqañataq salvasqa kananpaq Diospa favorninta mana pipas haypanmanchu, qatqe sachapa sapin hina wiñaspanmi achkaqta qatqeyarachinman.
58012016	Amayá pipas huchapakuchunchu. Amayá pipas kachunchu Esaú hina Diospa kaqninkuna despreciaqqa, paymi piwi kayninpa derechonta rantikururqa huk plato mikuyllapaq.
58012017	Yachasqaykichikpi hinapas Esauqa Diospa favorninta reclamaspapas manañam chaskiyta atirqachu, waqaspapas manañam tupaqnintaqa kutichiyta atirqañachu.
58012018	Qamkunaqa manamiki asuykurqankichikchu ninapa rupasqan kay pachapi orqomanpas nitaq yana puyumanpas nitaq tutayaymanpas nitaq sinchi wayramanpas
58012019	nitaq trompetapa waqayninmanpas nitaq rimamuqmanpas. Chayta uyariqkunam mañakurqaku amaña masta paykunaman rimapayananpaq.
58012020	“Chay orqoman asuykuspanqa animalpas rumiwan wañuchisqam kanqa” niq kamachikuytam mana aguantayta atirqakuchu.
58012021	Qawarispanmi ancha mancharikuypaq kasqanrayku Moisespas nirqa: —Mancharikuymantam katkatatachkani —nispa.
58012022	Qamkunam ichaqa asuykurunkichik Sion Moqoman, kawsachkaq Diospa llaqtanman otaq Jerusalen kaqlla hanaq pachaman. Chaypim kachkan wara-waranqantin huñunasqa angelkuna Diosta alabanankupaq.
58012023	Kachkantaqmi Diosman puntallaraq iñiqkunapa huñunakuyninpas. Paykunapaqa sutinkupas hanaq pachapim qellqasqa kachkan. Asuykurunkichiktaqmi llapallan runakuna juzgaq Diosmanpas, manaña huchayoq runakunapa espiritunmanpas,
58012024	mosoq contrato garantizaq Jesusmanpas chaynataq chaqchusqan yawarninmanpas. Paypa yawarninqa Abelpa yawarninmantapas aswanraqmi yachachiwanchik.
58012025	Chaynaqa amayá qepanchakuychikchu rimapayasuqnikichiktaqa. Kay pachapi willakuqkunata mana kasukuqkunapas castigomantaqa manam lluptirqakuchu. Hanaq pachamanta rimamuqta mana kasukuspaqa aswanraqchiki mana lluptichwanchu.
58012026	Chay tiempopim Diospa vozninqa kay allpatapas kuyurichirqaraq. Kunanñataqmi avisawanchik: —Yapatawanraqmi katkatatachisaq, manam allpallatañachu, aswanqa cielokunatawanñam —nispa.
58012027	“Yapatawanraqmi” nispaqa nichkan tukusqaña kaqkunata chinkachispan manaña haykapipas cambiakuqta wiñaypaq takyachinanmantam.
58012028	Chaynaqa Diospa gobiernasqanta manaña cambiakuqta chaskichkaspanchikqa Diosman graciasta qospayá agradasunchik hinaspayá respetowan adoraspa servisunchik.
58012029	Diosninchikqa rupachkaq nina hinam.
58013001	Iñiqkunapa kuyanakuyninqa amayá tukuruchunchu.
58013002	Wasikichikpi samaykachiytapas amayá qonqaruychikchu. Chaynata ruraspankum wakinkunaqa mana yachastin angelkunata samaykachirqaku.
58013003	Jesucristorayku presochasqakunawan kuska carcelpi kachkaq hinayá paykunamanta yuyariychik. Ñakarichkaq hinayá yuyariychiktaq ñakariqkunamantapas.
58013004	Casado vidaqa llapallanpa respetasqanyá kachun, respetasqataqyá kachun puñunankupas. Hukwan tupakuruqkunatawan huchapakuqkunataqa Diosmi juzganqa.
58013005	Amayá apuyaytaqa kuyaychikchu ichaqa kapusuqnikichikwanyá contentakuychik. Diosmi nirqa: —Manapunim dejasqaykichu nitaqmi saqesqaykichu —nispa.
58013006	Chaynaqa confianzawanmi ninanchik: Señormi ñoqapa yanapawaqniyqa manam manchakusaqchu Runapa imapas rurawanantaqa manam manchakusaqchu.
58013007	Diospa palabranta yachachispa pusasuqnikichikmantayá yuyariychik. Imaynam kawsasqankupi yuyaymanaspayá paykuna hina confianzayoq kaychik.
58013008	Qaynapas, kunanpas, wiña-wiñaypaqpas Jesucristoqa hina kaqllam.
58013009	Tukuy rikchaq mana uyarisqaykichik rikurimuq yachachikuykunawanqa amayá aysachikuychikchu. Leyman hina mikuyllawan kallpanchakuynikichikmantaqa Diospa favorninwan sonqoykichik kallpanchaymi aswan allinqa. Mikuykunallaqa manam kallpancharqachu chay leyman hinalla kawsaqkunataqa.
58013010	Diosman asuykuna karpapi serviqkunaqa manam mikunmanchu ofrendanchiktaqa.
58013011	Hucha pampachasqa kananpaqmi animalkunapa yawarninta sacerdotekunapa jefen Chuyay-chuyay Cuartoman apaykuq, animalpa cuerpontañataqmi campamentopa hawa lawninpi kañaq.
58013012	Jesuspas kikinpa yawarninwan runakunata Diospaq sapaqchananpaqmi llaqtapa hawa lawninpi wañurqa.
58013013	Ñoqanchikpas campamentomanta lloqsispayá Jesusta qatisunchik payta hina kamiwaptinchikpas aguantaspa.
58013014	Kay pachapi llaqtaqa mana wiñaypaq kasqanraykum rikurimunanpaq kaq llaqtata maskachkanchik.
58013015	Chaynaqa kañasqa ofrendata qochkaq hinayá sutinmanta willakuspa Jesucristontakama sapa kuti Diosta alabasunchik.
58013016	Allin ruraytawan kapuqnikichikwan yanapanakuytaqa amayá qonqaychikchu, chay rurasqaykichikwanmi kañasqa ofrendawan hina Diosta agradankichik.
58013017	Pusasuqnikichik runakunata kasukuspayá paykunaman sujetakuychik. Paykunaqa almaykichikmantam cuentallikuchkanku hinaspam Diosman cuentata qonqaku. Kasukuptikichikqa mana llakikuspam kusisqalla pusasunkichik, mana chayqa manam allinnikichikpaqchu kanman.
58013018	Ñoqaykupaqyá Diosta mañakuychik. Tukuy imapi allinta portakuyta munaspaykuqa allin concienciayoqmi kachkaniku.
58013019	Qamkunaman chaylla Dios kutichimuwananpaqyá tukuymanta llalliqtaqa mañakuychik.
58013020	Hawkayay qokuq Diosyá, yawarninwan wiñaypaq mosoq contrato ruraqta otaq ovejakunapa hatun michiqnin Señorninchik Jesucristota kawsarichiq Diosyá
58013021	munasqanman hina ruranaykichikpaq tukuy allinta qosunkichik. jesucristoraykuyá Diosqa agradonpaq rurawasun. Jesucristoyá wiña-wiñaypaq alabasqa kachun. Amén.
58013022	Wawqe-panikuna, ruegakuykichikmi, kallpanchanaypaq qellqamusqaytayá pisilla kaptinpas pacienciawan chaskiykuychik.
58013023	Yachaychikyá, wawqenchik Timoteoqa ñam carcelmanta lloqsirunña. Chaylla hamuptinqa hamurusaqmi qawaykuqnikichik.
58013024	Saludaykuychikyá pusaqnikichik llapallan runakunatawan Diosllapaqña kawsaqkunata. Saludamusunkichikmi Italia lawmanta kaqkunapas.
58013025	Diosyá llapallaykichikta bendecisunkichik.
59001001	Ñoqa Santiagom, Diospa hinaspa Señor Jesucristopa sirvienten kaspay saludamuykichik lliw kay pachapi cheqesqa Israelpa chunka iskayniyoq ayllunkunata.
59001002	Wawqe-panillaykuna, astawanraqyá kusikuychik imaymana sasachakuykunapi kaspaqa.
59001003	Iñisqaykichikmanta pruebasqa kaspaqa aswan pacienciakuqmi kankichik.
59001004	Ichaqa qespichisqa kanaykichikkamayá aswanraq pacienciakuychik, chaynapim qamkunaqa tukuy ima rurasqaykichikpi mana faltayoq cabal runa kankichik.
59001005	Mayqannikichikpapas yachaynikichik pisilla kaptinqa Diostayá mañakuychik, payllam qosunkichik. Lliw mañakuqninkunamanqa mana piñakuspam chaninninpi qoykun.
59001006	Aswanqa confianzawanyá ama iskayrayaspa mañakuychik. Iskayrayaspa mañakuqqa rikchakun lamar qochapi wayrawan kaylawman-waklawman apachikuqmanmi.
59001007	Iskayrayaspa mañakuq runaqa amayá piensachunchu Señormanta imapas chaskiytaqa.
59001008	Chayna runaqa tukuy ima rurasqanpipas manam takyanchu.
59001009	Humilde wawqe-panikunaqa alabakuchun Señorpa hatunchasqan kasqankupiyá.
59001010	Apuñataqyá alabakuchun Señorpa humillaykachisqanwan. Apu runaqa qorapa waytan hina chinkaruqllam.
59001011	Inti qespiramuspa rupamuptinmi qoraqa chakirun, waytanñataqmi wichirun hinaptinmi sumaqllaña kayninpas tukurun, chaynapunim apu runapas wañurunqa qollqella huñuy munasqanpi.
59001012	Mayna kusisqam sasachakuykuna hamuptin pacienciakuq runaqa. Payqa chay sasachakuykunata venceruspanmi premionta chaskinqa. Chay premioqa kuyaqninkunaman Diospa prometekusqan wiña-wiñaypaq kawsakuymi.
59001013	Pipas tentasqa kaspaqa ama piensachunchu: “Diosmi tentawachkan” nispaqa, Diosqa manam tentachikunmanchu, manataqmi pitapas tentanmanchu.
59001014	Runaqa kikinpa mana allin munasqankunawan engañachikuspanmi aysachikun tentachikunanpaq.
59001015	Chayna mana allin munaykunam huchallichin chaymi huchallikusqanrayku wañunan.
59001016	Kuyasqay wawqe-panillaykuna, amayá pantaruychikchu.
59001017	Cielopi kanchaqkuna unanchaq Diosmantam chaskinchik llapa ima allin kaqkunataqa. Diosqa manam cambiakunchu llantuy hinaqa.
59001018	Paymi cheqap palabranta reqsiykachiwaspanchik mosoqmanta naceykachiwarqanchik chaynapi lliw unanchasqankunamanta punta cosechan hina kananchikpaq.
59001019	Kuyasqay wawqe-panillaykuna, qamkunaqa chaylla uyariqyá kaychik, rimaychikpas allinta tanteaspayá, amataqyá piñakuqllañaqa kaychikchu.
59001020	Piñasqa runapa rurasqankunaqa manam Diostaqa agradanchu.
59001021	Tukuy mana allin ruraykunata hinaspa millay munapayaykunata saqespayá llampu sonqolla Diospa palabranta chaskiychik. Paypa palabranqa atiyniyoqmi salvasunaykichikpaq.
59001022	Qamkunaqa uyarisqaykichikman hinayá ruraychik, uyariqlla kaspaqa kikikichiktam engañakuchkankichik.
59001023	Uyarichkaspan mana kasukuq runaqa espejopi uyan qawakuqmanmi rikchakun.
59001024	Imaynam kasqanta qawakuruspanmi pasakuspanñataq chaylla qonqarun imaynam kasqanta.
59001025	Ichaqa librawaqninchik alli-allin leypi yuyaymanaqqa hinaspa mana qonqaspa kasukuqqa mayna kusisqam kanqa tukuy ima rurasqanpi.
59001026	Dios kasukuq kasqanta piensachkaspa rimasqan mana controlakuq runaqa kikintapunim engañakuchkan, Dios yupaychasqanpas manam valenchu.
59001027	Dios Taytataqa agradanchik kaynata servispam: mana tayta-mamayoqkunatawan viudakunata llakinkunapi yanapaykuspam hinaspa kay pachapi mana allin ruraykunaman mana chaqrukuspam.
59002001	Kuyasqay wawqe-panillaykuna, kancharichkaq Señorninchik Jesucristopi iñiq kaspaykichikqa amayá pimanpas sayapakuychikchu.
59002002	Ichapas huñunakusqaykichikman yaykuramunman qori anilloyoq hinaspa sumaqllaña pachayoq runa, yaykuramunmantaq pasaypaq mawka pachayoq wakcha runapas.
59002003	Sichum qamkuna allinllataña atiendenkichik chay sumaqllaña pachayoq runata: “Hamuy, tiyaykuy kay allin sitiopi” nispa, hinaspa wakcha runatañataq niwaqchik: “Qamqa chay-chayllapi sayay otaq tiyakuy kay pampallapi” nispa.
59002004	Chaynata ruraspaqa huk kaqnillanmanmi sayapakuchkankichik, chaynaqa mana allin piensaq juez hinañam rikurirunkichik.
59002005	Kuyasqay wawqe-panillaykuna, uyariykuwaychikyá, kay pachapi wakchakunataqa Diosninchikmi akllarqa iñiyninkupi apu kanankupaq hinaspa kuyaqninkunaman prometesqan Diospa munaychakusqanta chaskinankupaq.
59002006	Qamkunaqa wakchakunatam penqayman churachkankichik. ¿Manachum apukuna munasqankutaqa rurasunkichik hinaspa autoridadkunamanpas aysasunkichik?
59002007	¿Manachum paykunaqa sutin apasqaykichik Cristopa contranpipas imaymanata rimanku?
59002008	Cheqaptapunipas Señorninchikpa Bibliapi: “Kuyankim runamasikita kikikita hina” nispa nisqanta kasukuspaqa allintam rurachkankichik.
59002009	Pimanpas sayapakuspam ichaqa huchallikuchkankichik, Diospa leyninta mana kasuspam culpayoq kachkankichik.
59002010	Pipas llapallan leyta kasukuchkaspa huknin kamachikuyllapipas pantaruspaqa, llapallan leymantañam huchayoq rikurirun.
59002011	Kikin Diosmi nirqa: “Amam hukwanqa pierdekunkichu” nispa, nirqataqmi: “Amam pitapas wañuchinkichu” nispa. Pipas mana hukwan pierdekuchkaspa runamasinta wañurachispaqa llapallan leyta mana kasukuqñam rikurirun.
59002012	Librawaqninchik leypa nisqanman hinam Cristo juzgawasunchik, chaynaqa allintayá rimaychikpas hinaspa ruraychikpas.
59002013	Pipas runamasin mana llakipayaqtaqa juicio punchawpim paytapas Cristo mana llakipayanqachu, runamasin llakipayaqtam ichaqa llakipayanqa.
59002014	Wawqe-panillaykuna, pipapas iñiyninqa ¿imapaqtaq valenman allin kaqkunata mana rurachkaptinqa? ¿Yaqachum chay iñiyllanwan salvakunman?
59002015	Ichapas wawqepas otaq panipas mana pachayoqña kanman, manataq chay punchaw mikunanpaqpas imanpas kanmanchu,
59002016	hinaptin huk kaqnikichikñataq ninman: “Hawkalla rispayá mikumuy hinaspa qonikamuy” nispa, imapas necesitasqanta mana qoykuptinqa ¿imapaqtaq chay nisqanqa servin?
59002017	Chaynam pipapas iniyninqa mana valenchu allin kaqkunata mana ruraptinqa.
59002018	Ichapas huk kaqnin ninman: “Qamqa iñiyniyoqmi kanki, ñoqañataqmi allinkuna ruraq kani” nispa. ¿Imaynatataq qawachiwankiman iñikusqaykita allinkunata mana ruraspaykiqa? Ñoqam ichaqa iñisqayta qawachisqayki imapas allin rurasqaywan.
59002019	Qanmi creenki chullalla Dios kasqanta, allinmi chayqa. Aswanqa demoniokunapas creenmi hinaspam manchakuymanta katkatatan.
59002020	¡Mana yuyayniyoq runa! Yachayta munaptikiqa pipapas iñiyniyoq kayllanqa manam valenmanchu allin kaqkunata mana ruraptinqa.
59002021	Abuelonchik Abrahamtapas allinkunata rurasqanraykum Diosqa mana huchayoqpaqña chaskirqa. Paymi churin Isaacta Diosman altarpi ofrecerqa.
59002022	Qawaychikyá, Abrahamqa Diospi iñiyniyoq kaspanmi rurarqa, hinaptinmi iñiyninqa aswan allin karqa rurasqankunawan.
59002023	Chaynatam cumplikurqa: “Diosman Abraham iñisqanraykum mana huchayoqpaqña chaskisqa karqa” nispa Bibliapa nisqan. Chaynapim Abrahamqa Diospa amistadninwan sutichasqa karqa.
59002024	Chaynaqa qawasqaykichikpi hinapas runaqa manam iñisqallanwanchu mana huchayoqpaqña Diospa chaskisqanqa kachkan, aswanqa allinkuna rurasqankunapiwanmi.
59002025	Rahab sutiyoq chuchumika warmim llaqtan wateqaq enemigonkunata pakaykurqa hinaspam yanapaykurqa ayqekunankupaq, chaynapim allin rurasqanwan mana huchayoqpaqña chaskisqa karqa.
59002026	Cuerponchikpas almanchik mana kaptinqa wañusqam kachkan, chaynam iñiyninchikpas mana valenchu allinkunata mana ruraptinchikqa.
59003001	Wawqe-panillaykuna, amayá yachachikuqkunallañaqa kaychikchu. Yachasqaykichikpi hinapas yachachikuqkunaqa aswan juzgasqam kasunchik.
59003002	Llapallanchikmi achkaqpi pantaq kanchik, pipas rimasqanwan mana huchallikuspanqa cabal runañam kachkan, chayna kaspaqa tukuy cuerpontapas controlanmanmi.
59003003	Frenotaqa caballopa siminmanqa churanchik kasuwananchikpaqmi, chaywanmi lliw cuerponta manejanchik.
59003004	Qawariychikyá buquekunatapas, maynaña hatun kaptinpas hinaspa maynaña wayra kaptinpas chullalla runam manejan taksa timonchawan munasqan lawman.
59003005	Chaynam siminchikpas cuerponchikpiqa taksalla aswanqa imakunatañapas rimarunmanmi. Huk nina chispaqa kañarunmanmi mayna montetapas.
59003006	Nina hinam siminchikpas. Tukuy mana allinkunata rimaspam llapallan cuerponchiktaña huchallichiwanchik. Chay mana allinkunaqa kikin diablopa ratachisqan kaspanmi vidanchikpi rurasqanchiktapas pierdechin.
59003007	Runaqa mansarunmanmi ima animalkunatapas, purun animalkunatapas, pawaq animalkunatapas, qasqonpa puriqkunatapas chaynataq lamar qochapi kaqkunatapas.
59003008	Simintam ichaqa mana pipas dominanmanchu. Kayqa pipapas mana controlay atinan mana allinmi, chayqa kachkan wañuchiq venenowan huntasqam.
59003009	Siminchikwanmi Dios Taytanchikta alabanchik, siminchikwantaqmi ñakanchik kikinman rikchakuq unanchasqan runakunatapas.
59003010	Hina simillanchikmantam lloqsimun bendicionpas chaynataq ñakaypas. Wawqe-panillaykuna, chayqa manam allinchu.
59003011	¿Yaqachum huk pukyullamanta lloqsimunman miski yakuwan puchqo yaku?
59003012	Wawqe-panillaykuna ¿yaqachum higos sachaqa rurunman aceitunasta otaq uvasñataq higosta? Manam chulla pukyullamantaqa lloqsinmanchu miski yakuwan puchqo yakuqa.
59003013	Qamkunapi pipas yachayniyoq hinaspa allin entiendeq runa kaspaqa allinta portakuspayá hinaspa llampu sonqo kaspayá reqsichikuchun yachayniyoq kasqanta.
59003014	Sonqoykichikpi envidianakuykuna kaptinqa hinaspa kikillaykichikpaq imatapas munaspaqa, amayá alabakuychikchu yachayniyoq kasqaykichikmanta, chaynata alabakuspaqa cheqap kaqkunata negaspam llullakuchkankichik.
59003015	Chayna rikchaq yachayqa manam Diosmantachu hamun, aswanqa kay pachapi runakunallamantam hinaspa kikin diablomantam.
59003016	Sichu kanqaraq envidianakuykuna hinaspa kikillanpaq imapas munaykuna hinaptinqa chaypiqa kachkanraqmi chaqwanakuykuna hinaspa tukuy mana allin ruraykuna.
59003017	Diosmanta yachayniyoq kaqkunaqa kawsanku Diosllapaqñam, hawkallam hinaspa llampu sonqollam. Paykunaqa kanku kasukuqkunam, llakipayakuqkunam, allin sonqokunam, pimanpas mana sayapakuqkunam hinaspa cheqap sonqokunam.
59003018	Allinyanachiqkunaqa tarpuchkaq hinam mirachinku hawkalla kawsakuyta chaynapi cosechachkaq hina allin kaqta horqonankupaq.
59004001	¿Maymantataq hamun qamkuna ukupi kaq guerrakunawan atipanakuykunaqa? Chaykunaqa qallarin ukuykichikpim, mana allin munasqaykichikmi sonqoykichikpi peleachkan.
59004002	Imata munaruspapas manam haypankichikchu. Runamasikichiktam wañuchinkichik hinaspam envidiakunkichik, manam chay munarusqaykichiktaqa haypankichikchu. Atipanakuspam peleankichik ichaqa Diosta mana mañakusqaykichikraykum ima munasqaykichiktapas mana tarinkichikchu.
59004003	Mañakuspapas manam chaskinkichikchu munasqallaykichikpi yanqachanaykichikpaq mañakusqaykichikrayku.
59004004	¡Dios mana kasukuq runakuna! ¿Manachu yachankichik kay pachapi kaqkunallata kuyaruspaqa Diospa enemigon kasqaykichikta? Pipas kay pachapi kaqkunallata kuyaruqqa Diospa enemigonmi rikurirun.
59004005	Manam yanqachu Bibliaqa nin: —Ñoqanchikpi kawsaq Diospa Espiritunmi llumpa-llumpayta sientiwanchik —nispa.
59004006	Aswanqa Diosninchikqa favorecewanchikmi chaymi Biblia nin: —Diosqa hatun tukuqkunapa contranpim kachkan ichaqa favorecenmi humildekunataqa —nispa.
59004007	Chaynaqa Diosta kasukuspayá diablopa contranpi qaqa hina sayaychik, chaynapim diabloqa qamkunamanta ayqekunqa.
59004008	Diosman asuykuptikichikqa paypas asuykusunkichikmi. Yaw huchasapakuna, qamkunapas mana allin rurasqaykichikmantayá chuyanchakuychik, iskayrayaqkunapas sonqoykichiktayá Diosllamanña qoychik.
59004009	Llakikuspayá waqapakuychik hinaspa qaparkachaychik. Asisqaykichiktapas waqaymanñayá tikraychik, kusikusqaykichiktañataq llakikuyman.
59004010	Señorninchikpa qayllanpi humillakuptikichikqa paymi hatunchasunkichik.
59004011	Wawqe-panillaykuna, amayá pimantapas mana allintaqa rimaychikchu. Pipas wawqenmanta mana allinta rimaqqa otaq juzgaqqa leypa contranpi rimaspanmi juzgachkan. Leyta juzgaspaqa manam kasuchkankichu, aswanqa juezñam rikurirunki.
59004012	Hukllam leytaqa qorqa, payllataqmi juezpas, payllam salvawachwanpas chaynataq condenawachwanpas hinaptinqa ¿pitaq qamqa kanki runamasikita juzganaykipaqqa?
59004013	Uyariwaychik: “Kunanmi otaq paqarinmi risunchik kay llaqtata otaq wak llaqtata hinaspam watantin negociota rurakamuspanchik qollqeta ganakamusunchik” nispa rimaqkuna.
59004014	Qamkunaqa manam yachankichikchu paqarin punchaw imam pasarusunaykichiktaqa. Vidaykichikqa huk rato rikuriramuspa chinkaruq puyu hinallam.
59004015	Rimananchikqa “Dios munaptinqa kawsaspachiki kayta-wakta rurasunchik” nispam.
59004016	Qamkunam ichaqa hatun tukuspa kikillaykichikmanta alabakunkichik, chayna hatun tukuyqa manam valenchu.
59004017	Pipas allinkuna rurayta yachachkaspa mana ruraqqa huchallikunmi.
59005001	Apukuna ¡uyariychik kayta! Waqaspayá qaparkachaychik qepa punchaw ñakarinaykichikmanta.
59005002	Llapa qori-qollqekichikmi ismunqa, sumaq pachaykichiktapas puyum mikurunqa.
59005003	Llapa qori-qollqekichikmi lliwña akarun, chaykunam contraykichikpi Diosman acusasunkichik hinaspam aychaykichiktapas ninawan hina kañanqa. Kay tukupay tiempokunapim qori-qollqeta huñukurunkichik.
59005004	Cosechapi llamkapusuqnikichikman mana pagasqaykichikmi acusasuchkankichik, Llapallan Kamachiq Señormi uyarirun llapa llamkaqkunapa reclamasqankuta.
59005005	Kay pachapi kawsaspaykichikmi suma-sumaqllaña purirqankichik cuerpoykichikta kusichispa, nakanapaq wirayachisqa ganado hinaraqmi poqorunkichik.
59005006	Mana huchayoq runata acusaspaykichikmi mana harkakuy atichkaqta wañurachirqankichik.
59005007	Wawqe-panillaykuna, chaynaqa pacienciakuychikyá Señorninchik kutimunankama. Chakrapi llamkaqpas tarpuy paratawan poqoy paratam pacienciawan suyan allinta cosechananpaq.
59005008	Chaynayá qamkunapas ama hukmanyaspa pacienciakuychik, Señorninchikpa kutimunanqa hichpallañam kachkan.
59005009	Wawqe-panillaykuna, amayá qamkunaqa quejanakuychikchu chaynapi ama juzgasqa kanaykichikpaq, punkupi hinallañam kachkan juzgawaqninchikqa.
59005010	Diosmanta ñawpaq willakuqkunapa ejemplontayá qatisunchik, paykunam ñakaristinpas pacienciakuspanku Señormanta willakurqaku.
59005011	Kusisqa runakunapaqmi hapinchik ñakarispa pacienciakuqkunataqa. Uyarirqankichikmi Job sutiyoq runapa paciencianmanta, yachankichiktaqmi ñakariyninkuna tukuruptin Señorqa paywan imam rurasqanmantapas. Señorqa kuyapayakuqmi hinaspa llakipayakuqmi.
59005012	Wawqe-panillaykuna, tukuy imamantapas astawanqa amayá juraychikchu hanaq pacharaykupas nitaq kay pacharaykupas, amayá imaraykupas juraychikchu. Rimasqaykichikqa kachun “Arí” cheqap kaptinqa, mana cheqap kaptinñataq “Mana” chaynapi Dios mana castigasunaykichikpaq.
59005013	Mayqannikichikpas ñakarispaqa Diostayá mañakuychik. Mayqannikichikpas kusisqa kaspaqa takispayá Diosta alabaychik.
59005014	Mayqannikichikpas onqosqa kaspaqa iñiqkuna ukupi ancianokunatayá qayaychik chaynapi Diosta mañapususpaykichik Señorpa sutinpi aceitewan untasunaykichikpaq.
59005015	Confiakuspa mañakuptinkuqa Señormi onqoqta sanoyachispa sayarirachinqa, huchapi kaptinqa pampachaykunqam.
59005016	Huchaykichikkunata willanakuspayá Diosta mañakuychik chaynapi sanoyanaykichikpaq. Justo runapa tukuy sonqonwan mañakusqanqa llumpay atiyniyoqmi.
59005017	Diosmanta willakuq Eliaspas ñoqanchik hinam karqa. Paymi tukuy sonqonwan mañakurqa mana paramunanpaq chaymi kimsa wata partenpuni mana paramurqachu.
59005018	Huktawan mañakuptinmi ichaqa paraykamurqa chaymi chakrapi kawsaykuna huktawan rururqa.
59005019	Wawqe-panillaykuna, mayqannikichikpas cheqap yachachikuymanta pantaruptin hukninñataq kutichimuptinqa,
59005020	yachaychikyá: Chay pantay ñanmanta huchallikuq runata kutirirachimuqmi almanta wañuymanta salvarun hinaspam nana-nanaq huchankunatapas pampachaykachin.
60001001	Ponto lawpi, Galacia lawpi, Capadocia lawpi, Asia lawpi hinaspa Bitinia lawpi cheqesqa kaq akllasqakunamanmi ñoqa Pedro kay cartata qellqamuykichik. Ñoqaqa Jesucristopa apostolninmi kani paymanta willakunaypaq.
60001002	Dios Taytam yachayninman hina ñawpaqmantaraq akllasurqankichik. Espiritunwanmi chuyanchasurqankichik kasukunaykichikpaq hinaspa Jesucristopa yawarninwan mayllasqa kanaykichikpaq. Diostam mañakuchkani anchallataña favorecesunaykichikpaq hinaspa hawkallata kawsachisunaykichikpaq
60001003	Dios Taytatayá alabasunchik. Señorninchik Jesucristopa Taytan Diosmi hatun kuyapayakuyninman hina mosoqmanta nacechiwarqanchik, Jesucristopa kawsarimusqanwanmi confianzawan kawsachiwanchik.
60001004	Chaynapim qamkunapas chaskinkichik Diospa hanaq pachapi waqaychasqan herenciata, chayqa manam tukunqachu nitaqmi qachachakunqachu, manataqmi waytakuna hinaqa chakinqachu.
60001005	Qamkunaqa Diospi iñiyniyoqmi kankichik chaymi atiyninwan waqaychasunkichik salvasunaykichikpaq. Chaytaqariki Diosmi alistarqaña puchukay tiempokunapi reqsichinanpaq.
60001006	Chayraykum qamkunaqa llumpay kusisqa kachkankichik pisi tiempollapas achka sasachakuykunata ñakarinaykichik kachkaptinpas.
60001007	Qoritaqa ninapim chulluchinku allin kasqanta otaq mana allin kasqanta yachanapaq, chaynam iñiynikichikpas pruebasqa kanqa. Chay iñiynikichikmi tukuruqlla qorimantapas aswan mastaqa valen. Jesucristo rikurimuptinmi chay iñiynikichikqa alabasqa, honrasqa hinaspa hatunchasqa kanqa.
60001008	Jesucristotaqa kuyankichikmi mana rikuchkaspaykichikpas, paypimá confiakuchkankichik kunan mana rikuchkaspapas, payta hatunchaspam mana willakuy atina kusikuywanraq kusikchkankichik.
60001009	Iñisqaykichikraykullam almaykichikpa salvacionnintapas chaskinkichik.
60001010	Ñawpaq tiempokunapipas Diosmanta willakuqkunam tapukachakurqaku kay salvacionmanta hinaspam willakurqaku imaynam Dios favorecesunaykichikmanta.
60001011	Cristopa Espiritunmi Diosmanta willakuqkunaman ñawpaqmantaraq yachachirqa Cristopa ñakariyninkunamanta hinaspa chaykuna pasaruptin hatunchasqa kananmanta. Chay willakuqkunam yachaykuyta munarqaku pim chay runaqa kananmanta hinaspa chaykunaqa ima tiempopim kananmanta.
60001012	Diosmi paykunaman nirqa chay willakusqankuqa mana kikillankupaq kasqanmanta aswanqa ñoqanchikpaq kasqanmanta. Kunanqariki salvacionmanta willakuqkunaqa willasuchkankichik hanaq pachamanta hamuq Chuya Espiritupa yanapayninwanmi. Chaykunataqa angelkunapas yachaykuytam munanku.
60001013	Chaynaqa listolla kaspayá imam ruranaykichikmanta sumaqta piensaychik, sumaqtataqyá yuyaymanaychikpas. Jesucristo rikurimuptin Dios kuyakuyninman hina imam qosunaykichikpiyá confiakuychik tukuy sonqoykichikwan.
60001014	Kasukuq churinkuna hinayá kawsaychikqa, amañayá ñawpaq vidaykichikpi hinañachu. Diosta manaraq reqsispaqa munasqallaykichikpim purirqankichik.
60001015	Qayasuqnikichik Diospas chuya kasqanraykuyá payllapaqña kawsaychik chuyakuna hina.
60001016	Bibliam nin: —Chuya kaychik ñoqapas chuya kasqayrayku —nispa.
60001017	Sichu “Taytáy” ninkichik pimanpas mana sayapakuspa runakunapa rurayninman hina castigaq Diosta hinaptinqa tukuy tiempoyá Diosta respetaspa forastero hina kawsaychik.
60001018	Diosmi salvasurqankichik abueloykichikpa mana valeq costumbrenkuna chaskisqaykichikmanta. Yachasqaykichikpi hinapas kay salvacionpa preciontaqa manam pipas pagarqa tukuruqlla qoriwanchu nitaq qollqewanchu.
60001019	Chaytaqa Cristom pagarqa precioyoq yawarninwan, paymá mana faltayoq kachkaspanpas wañurqa sano carnero hina.
60001020	Chaynata wañunanpaqqa citasqa karqa manaraqpas kay pacha unanchasqa kachkaptinraqmi, ichaqa kay tukupay tiempokunapim rikurimurqa allinnikichikpaq.
60001021	Cristoraykum Diospiqa creenkichik, paymi wañuqkuna ukumanta Cristota kawsarichimurqa hinaspa hatuncharqa, chaynataqa rurarqa iñispaykichik Diospi confiakunaykichikpaqmi.
60001022	Kunanqa cheqap willakuytaña kasukuspam almaykichiktapas limpiarunkichik huchamanta chaynapi cheqaptapuniña wawqe-paninchikkunawan kuyanakunaykichikpaq. Qamkunaqa limpio sonqollayá kuyanakuychik.
60001023	Qamkunaqa mosoqmantam nacerqankichik, manam wañuq taytamantachu aswanqa Diospa kawsaq hinaspa takyaq palabranmantam.
60001024	Bibliam nin: Llapallan runaqa qora hinallam, sumaq kayninpas qorapa waytan hinallam. Qora chakiruptinmi waytanpas wichirun.
60001025	Señorpa palabranqa takyan wiña-wiñaypaqmi. Chay palabramá qamkunaman willasqa karqa.
60002001	Chaynaqa amayá tukuy mana allintaqa ruraychikchu, amayá pitapas engañaychikchu, amayá iskay uyaqa kaychikchu, amayá envidiakuychikchu, amataqyá cuento qepipas kaychikchu.
60002002	Chayraq nacekuq wawakuna ñuñuta maskachkaq hinayá Diospa cheqap palabranta maskaychik chaywan wiñaspa salvo kanaykichikpaq.
60002003	Yachankichikñam Señorpa sumaq sonqo kasqantaqa.
60002004	Señorninchikmanyá asuykuychik, paytam runakuna wischupakurqaku allin rumita wischupakuchkaq hina, Diosmi ichaqa chay kawsaq rumita akllarqa ancha-ancha valorniyoq kasqanrayku.
60002005	Qamkunapas kawsaq rumi hinam kachkankichik. Diosmi qamkunawan rumiwan perqachkaq hina mana rikuy atina templota rurachkan chaynapi sacerdotekunaña kaspa mana rikuy atina ofrendata Diosman presentanaykichikpaq. Kay ofrendataqa Diosqa chaskin Jesucristoraykullam.
60002006	Bibliapas nichkanmi kaynata: Ñoqam Sion Moqopi churani wasipa cimientonpa esquina hapiq rumita, chayqa ancha valorniyoq akllasqa rumim, manam hukmanyanqachu pipas chay rumipi confiakuqqa.
60002007	Qamkunapaqqa chay rumiqa ancha valorniyoqmi, mana iñiqkunapaqmi ichaqa Bibliapa nisqanman hina cumplikun: Wasi perqaqkunapa wischupakusqanku rumiqa cimientopi esquinan hapiq rumiñam rikurirurqa.
60002008	Paymi mitkana rumi hinaspa urmachikuq hatun rumi. Paykunaqa mitkarunku Diospa palabranta mana kasukuspankum, chaypaqmi citasqaña karqaku.
60002009	Qamkunam ichaqa kankichik akllasqa runakuna, reyta servinaykichikpaq sacerdotekuna, Diosllapaqña kawsaq nacion hinaspa Diospa runankuna chaynapi Diospa atiyninmanta willakunaykichikpaq. Paymi tutayaymanta qayasurqankichik admirakuypaq kanchayninpi purinaykichikpaq.
60002010	Ñawpaqtaqa manam runankunachu karqankichik, kunanmi ichaqa Diospa runankunaña kankichik. Ñawpaqtaqa mana pipapas llakipayasqanmi karqankichik, kunanmi ichaqa Diospa llakipayasqanña kachkankichik.
60002011	Kuyasqay wawqe-panillaykuna, llaqtaykichikmanta karupi yachaqkunata hinam ruegakuykichik, amayá ruraychikchu aychaykichikpa mana allin munasqankunataqa, chaykunaqa guerrapi hinam kachkan almaykichikwan.
60002012	Dios mana adoraqkunapa qayllanpipas allintayá kawsaychik, chaynapim hucha ruraqmanta hina contraykichikpi rimachkaspankupas allin rurasqaykichikta qawaspanku Diosta alabanqaku cuenta mañaq kutimuptin.
60002013	Señorninchikraykuyá kasukuychik runapa churasqan llapallan autoridadkunata, hatun autoridad kasqanraykuyá kasukuychiktaq reytapas.
60002014	Kasukuychikyá paypa churasqan gobiernaqkunatapas, paykunaqa churasqa kachkan hucha ruraqkunata castigananpaqmi hinaspa allin ruraqkunata alabananpaqmi.
60002015	Diosqa munachkan allin ruranaykichiktam chaynapi mana yuyayniyoq runakunapa mana yachaywan rimasqanta upallachinaykichikpaq.
60002016	Kawsaychikqa libre kaq runakuna hinayá. Amataqyá libre kasqaykichikman hinaqa mana allinkunataqa ruraychikchu, aswanqa Diosta serviq runakuna hinayá kawsaychik.
60002017	Respetaychik llapallanta, kuyaychik iñiqmasikichikkunata, manchakuychik Diosta, respetaychiktaq reytapas.
60002018	Sirvientekuna, kasukuychik respetowan patronnikichikta, amataq pacienciayoq allin runa kaptillanchu aswanqa kasukuychikyá mana allin runa kaptinpas.
60002019	Diospa munasqanta yachaspa mana kaqmanta ñakariyqa allinmi.
60002020	Ichapas mana allin rurasqaykichikmanta castigasqa kawaqchik ¿Ima allinmá chayta pacienciawan ñakariyqa? Allin rurasqaykimanta pacienciawan ñakariymi ichaqa Diospa qayllanpiqa allinpuni.
60002021	Chaypaqmi Diosqa qayasurqankichik, Cristopas ñoqanchikraykum ñakarirqa chaynapi paypa ejemplonta qatinanchikpaq.
60002022	Payqa manam ima huchatapas rurarqachu nitaqmi pitapas engañarqachu.
60002023	Insultaptinkupas manam kutipakurqachu, ñakarichiptinkupas manam amenazarqachu, payqa allin arreglo ruraq derechonpi Diospa makinmanmi churakurqa.
60002024	Cristom chakatasqa kaspan aparqa cuerponpi tukuy huchanchikkunata chaynapi huchanchikkunamanta wanakuspa allinña kawsananchikpaq. Sanoyachisqa kanaykichikpaqmi heridasqa karqa.
60002025	Qamkunaqa karqankichik chullasqa ovejakuna hinam, kunanmi ichaqa Cristomanña kutirikunkichik. Paymi allin michiq hina almaykichikta michichkan.
60003001	Warmikuna, qamkunapas qosaykichiktayá kasuychik, chaynapim Diospa palabranpi mana iñiq qosakunapas mana rimapayachkasqalla allin kawsasqaykichikwan iñikunqaku.
60003002	Respetowan allin kawsasqaykichikta qawaspam iñikunqaku.
60003003	Qamkunapa sumaq kaynikichikqa kachun amayá hawallaykichikpichu, chukchaykichik ñaqchapakuyllapichu nitaq qorimanta alhajakunawan churakuyllapichu nitaq fino pachawan churakuyllapichu.
60003004	Suma-sumaq kaynikichikqa sonqoykichikmantayá lloqsimuchun, chayna hawkalla kawsakuspam sumaqllaña espirituyoq kankichik, chayna kawsakuyqa mana tukuq kasqanraykum Diospa allin qawasqan.
60003005	Ñawpaq tiempokunapipas chaynam karqa Diosllapaqña kawsaq warmikunapa sumaq kayninqa, Diospi confiakuspam qosankuta kasuqku.
60003006	Sarapas Abrahamtam kasurqa “señorniy” nispan. Qamkunapas allinta ruraspaykichikqa paypa castan hinam kankichik, manam imatapas manchakunkichikchu.
60003007	Qosakunapas warmikichikwanyá allinllata kawsaychik. Paykunataqa pakiq vasota hinayá cuidaychik Diospa favorninmanta herencia chaskiqmasikichik kasqanrayku chaynapi mañakusqaykichikta Dios uyarinanpaq.
60003008	Qamkunaqa llapallaykichikyá kawsakuychik huk sonqolla, sientinakuspa, kuyanakuspa, llakipayanakuspa hinaspa humillakuspa.
60003009	Amayá kutichinakuychikpas mana allinwankamachu nitaq insultowanchu, aswanqa bendecinakuychikyá. Diosqa qayasurqankichik bendicionninta chaskinaykichikpaqmi.
60003010	Chaynaqa: Pipas vidanta kuyaq runaqa hinaspa kusikuyta munaq runaqa mana allintaqa amayá rimachunchu, engañotaqa amayá rimachunchu.
60003011	Mana allinta saqeruspanyá allinllataña rurachun. Hawka kawsayta maskaspanyá chaynataña kawsachun.
60003012	Señorqa cuidachkanmi allin ruraq runakunataqa. Señorqa uyarinmi mañakusqankutaqa. Payqa mana allin ruraqkunapa contranpim kachkan.
60003013	¿Yaqachum pipas imanasunkichikman allinllata rurachkaptikichikqa?
60003014	Allin rurasqaykichikmanta ñakarispaqa mayna kusisqam kankichik, amayá manchakuychikchu pitapas nitaq hukmanyaychikchu.
60003015	Aswanqa Señorninchik Cristo chuya kasqantayá sonqoykichikwan reqsikuychik, hinaspayá tukuy tiempo listolla kaychik imam creesqaykichikmanta tapusuptikichik clarota contestakunaykichikpaq, chaytaqa ruraychik humillakuspayá hinaspa respetowanyá.
60003016	Allin concienciayoqyá kawsakuychik chaynapi Cristoman iñisqaykichikrayku contraykichikpi kaqkuna rimasqankumanta huk punchaw penqakunankupaq.
60003017	Dios munaptinqa allin rurasqaykichikmanta ñakariyqa allinmi, mana allin rurasqaykichikmanta ñakariymi ichaqa mana allinchu.
60003018	Cristopas chulla kutillatam ñakarirqa ñoqanchikpa huchanchikmanta. Payqa karqa mana huchayoqmi ichaqa mana allin runakunata Diosman pusawananchikpaqmi ñakarirqa. Aychapi wañukuchkaspapas espiritupa yanapakuyninwanmi kawsarimurqa.
60003019	Espiritupi rispanmi willamurqa preso kaq espiritukunamanpas.
60003020	Paykunam pacienciawan Dios suyachkaptinpas mana kasukurqakuchu buqueta Noey ruranankama. Buquepiqa pusaq runakunallam yakumanta salvakurqaku.
60003021	Chay yakum rikchakun bautizakuna yakuman, chaywanmi ñoqanchikpas salvasqa kanchik. Bautismoqa manam cuerponchiktaqa limpianchu, chaywanqa Diostam mañakunchik conciencianchikta limpiawananchikpaq, salvawanchikqa Jesucristopa kawsarimusqanwanmi.
60003022	Paymi wicharirqa hanaq pachaman hinaspam kachkan Diospa alleqninpi, paytam kasukun angelkunapas, autoridadkunapas chaynataq atiyniyoqkunapas
60004001	Cristom ñakarirqa cuerponpi, chaynam qamkunapas listo kanaykichik ñakarinaykichikpaq, pipas cuerponpi ñakariqqa dejarunñam huchata.
60004002	Huchataqa dejarun kawsanankama Diospa munasqanpi purispa runakunapa munasqanpiqa manaña kawsananpaqmi.
60004003	Ñam achkataña huchallikurqankichik pasaq tiempokunapi Diospi mana iñiqkunapa munasqanta ruraspaykichik, chay tiempopiqa qamkunam kawsarqankichik mana controlakuspa, mana allin munaykunapi, tomakuykunapi, fiesta ruraykunapi hinaspa leypa contranpi taytacha-mamacha adoraykunapi.
60004004	Diospi mana iñiqkunam admirakunku mana allin rurayninkunapi manaña ruraysiptikichik chaymi qamkunamantaqa mana allintaña rimanku.
60004005	Ichaqa cuentatam qonqaku wañuqkunapas hinaspa kawsaqkunapas juzgananpaq listo kaqman.
60004006	Chaypaqmi wañusqakunamanpas allin noticiata willarqa chaynapi aychankupi runakuna hina juzgasqa kachkaspapas espirituman hinaqa Diospaqña kawsanankupaq.
60004007	Tukuy imapa puchukayninmi hichpallaña kachkan, chaynaqa allinta piensarispayá ama qonqaspa Diosta mañakuychik.
60004008	Tukuy imamantapas llalliriqtaqa kuyanakuychikyá, kuyanakuyqa maynaña huchatapas chinkachinmi.
60004009	Ama imamantapas rimaspayá wasikichikpipas samaykachinakuychik.
60004010	Diospa qosusqaykichikman hinayá sapakama yanapanakuychik. Qamkunaqa kaychik Diospa hatun favorninkuna aypuq allin mayordomo hinayá.
60004011	Pipas rimaspaqa Diospa palabranman hinayá rimachun, pipas yanapaspaqa Diospa qosqanman hinayá yanapachun, tukuy rurasqaykichikqa kachun Jesucristopi Dios alabasqa kananpaqyá. Diosqa atiyniyoq kasqanraykuyá alabasqa kachun wiña-wiñaypaq. Amen.
60004012	Kuyasqay wawqe-panillaykuna, sasachakuykuna hamusuptikichikqa amayá hukmanyaychikchu ima mana allinpas kanman hinaqa.
60004013	Aswanqa Cristopa ñakariqmasin kasqaykichikraykuyá kusikuychik chaynapi hanaq pachamanta suma-sumaq rikurimuqta qawaspa aswanraq kusikunaykichikpaq.
60004014	Cristorayku insultasuptikichikqa mayna kusisqam kankichik sumaq kanchariq Diospa Espiritun qamkunapi kasqanrayku.
60004015	Huk kaqnikichik ñakarispaqa amayá ñakarichun runa wañuchisqanmantachu, suwakusqanmantachu nitaq mana allin rurasqanmantachu nitaq chaqwa rurasqanmantachu.
60004016	Aswanqa pipas Cristopi iñisqanmanta ñakarispaqa ama penqakuspayá Diosta alabachun.
60004017	Tiempom chayaramunña churinkunamanta qallarispa Dios juzgananpaq, ñoqanchikwan juicio qallariptinqa ¿imaynaraq kanqa Diospa allin notician mana kasukuqkunaqa?
60004018	Justo runapas ñakayta salvakuchkaptinqa ¿imaynaraq kanqa Dios mana adoraq runapiwan huchasapaqa?
60004019	Chaynaqa Diospa munasqanman hina ñakariqkunapas allintaña ruraspayá confiakuna unanchakuq Diospa makinman vidankuta churachun.
60005001	Kunanñataqmi rimapayamuni qamkuna ukupi kaq ancianokunata, ñoqapas kani Jesucristopa ñakarisqankuna rikuq ancianom, chaymi ñoqapas paykunawan kuska yaykusaq rikurimuq achkiyman.
60005002	Makikichikpi kaq Diospa ovejankunata michiychik. Chaytaqa ruraychik Diospa munasqanman hinayá, amayá obligasqa hinachu nitaq qollqellaraykuchu. Llamkaychikqa tukuy sonqoykichikwanyá.
60005003	Amayá michiychikqa munaychakuq hinachu, aswanqa ejemplonyá kaychik.
60005004	Chaynapim michiqkunapa kamachiqnin hamuptin chaskinkichik suma-sumaq mana tukuq premiota.
60005005	Mozo-sipaskuna, qamkunapas ancianokunatayá kasukuychik. Llapallaykichikyá kasunakuychik humillakuspa, Bibliam nin: Diosqa hatun tukuqkunapa contranpim kachkan ichaqa favorecenmi humildekunataqa.
60005006	Diospa atiyniyoq makinmanyá humillakuychik tiempo chayamuptin hatunchasunaykichikpaq.
60005007	Tukuy afannikichiktaqa Diosmanyá qoychik, paymi qamkunamanta nanachikuqqa.
60005008	Listollayá rikchaychik, enemigoykichik diabloqa yarqasqa leon hinam muyuriqnikichikpi purichkan pitapas millpurunanpaq.
60005009	Paypa contranpiyá qaqa hina sayaychik iñiynikichikpi, yachasqaykichikpi hinapas kay pachapi iñiqmasikichikkunapas chaynallatapunim ñakarichkanku.
60005010	Pisi tiempollapas chaykunata ñakariruptikichikmi kikin Dios rurasunkichik mana huchayoqta, qaqa hina sayaqta, kallpayoqta hinaspa allin takyaqta. Tukuy imapi favorecewaqninchik Diosmi Cristontakama qayaykuwanchik wiña-wiñaypaq achkirichkaq herenciata chaskinanchikpaq.
60005011	Diostayá atiyniyoq kasqanrayku alabasun wiña-wiñaypaq. Amen.
60005012	Confianza wawqenchik Silvanopa yanapakuyninwanmi asllatapas qellqamuykichik, kallpanchamuspaymi Diospa cheqap favorninmanta willamuykichik chaypi qaqa hina sayanaykichikpaq.
60005013	Babilonia llaqtapi kaq qamkuna hina Diospa akllasqankunam saludaykamusunkichik, saludaykamusunkichiktaqmi iñichisqay Marcospas.
60005014	Llapallaykichikyá rimaykanakuychik kuyakuywan abrazanakuykuspa. Cristopi llapallan iñiqkunaqa hawkallayá kawsakuychik.
61001001	Jesucristopa serviqnin hinaspa apostolnin ñoqa Simon Pedrom kay cartata apachimuykichik ñoqayku hina iñispa precioyoq salvacion chaskiqkunaman. Chaytaqa chaskirqanchik Diosninchik hinaspa salvaqninchik Jesucristo allin ruraq kasqanraykum.
61001002	Diosyá ancha-anchata favorecesuspaykichik hawkallata kawsachisunkichik paytawan hinaspa Señorninchik Jesusta reqsisqaykichikrayku.
61001003	Diosmi atiyninwan tukuy ima necesitasqanchikta qowarqanchik kawsananchikpaq hinaspa payta servinanchikpaq. Chaytaqa qowarqanchik achkiriyninpiwan sumaq sonqo kayninwan qayawaqninchikta reqsichiwaspanchikmi.
61001004	Achkiriyninpiwan sumaq sonqo kayninwanmi qowarqanchik hatun valorniyoq promesankunata chaynapi Dioswan huklla kananchikpaq hinaspa kay pachapi mana allin ruray munasqanchikmanta ayqenanchikpaq.
61001005	Chayraykuyá iñispaqa kallpanchakuychik allin sonqoyoq kanaykichikpaq. Allin sonqoyoq karuspañataqyá kallpanchakuychik aswan yachayniyoq kanaykichikpaq.
61001006	Yachayniyoq karuspañataqyá kallpanchakuychik controlakuq kanaykipaq, controlakuq kaspañataqyá pacienciakuychik, pacienciakuspañataq Diosta serviychik.
61001007	Diosta servispañataq wawqe-panintin sientinakuychik, sientenakuspañataq kuyakuq kaychik.
61001008	Sichu aswan-aswan kaykunata ruraptikichikqa vidaykichikqa manam yanqapaqchu kanqa, manataqmi yanqapaqtaqchu Señorninchik Jesucristotapas reqsirqankichik.
61001009	Mana kaykuna ruraqmi ichaqa kachkan ñawsa hina mana ancha rikukuq, payqa qonqarunmi ñawpaq huchankunamanta Jesucristopa mayllasqantapas.
61001010	Wawqe-panillaykuna, Diospuni qayasuchkaptikichikqa hinaspa akllasuptikichikqa qaqa hina sayanaykichikpaqyá kallpanchakuychik. Chaynata ruraspaykichikqa manam haykapipas urmankichikchu.
61001011	Chaynapim salvakuq Señorninchik Jesucristopa wiña-wiñaypaq munaychakusqanman kusikuyllawanña yaykunkichik.
61001012	Chayraykum chaykunataqa yuyachichkasqaykichik yachachkaptikichikpas hinaspa cheqappi qaqa hina sayachkaptikichikpas.
61001013	Allinpaqmi creeni kawsachkaspayraqqa kaykunamanta yuyariykachiyta.
61001014	Señorninchik Jesucristom niykuwanña chaylla wañukunaymanta.
61001015	Atisqaytam rurasaq wañukuptiypas kaykunamanta yuyanaykichikpaq.
61001016	Manam cuentota hinachu yachachisqaykiku Señorninchik Jesucristopa atiyninmantawan hamunanmantaqa, kikiykupunim rikurqaniku kancharichkaq hatun kayninta.
61001017	Dios Taytam payta hatunchaspan achkirichirqa hinaptinmi sumaqllaña hanaq pachamanta rimamurqa: —Paymi kuyasqay Churiy, payraykum kusisqa kachkani —nispa.
61001018	Ñoqaykupunim uyarirqaniku hanaq pachamanta nimusqanta, chaytaqa uyarirqaniku Diospa akllasqan orqopi Señorwan kachkaspaykum.
61001019	Kay uyarisqaykumantapas aswan hapipakunaraqmi kapuwachkanchik Diosmanta willakuqkunapa qellqasqanqa. Allintam rurankichik chay qellqasqankuta tutayaypi ratachkaq lamparata hina sumaqta qawaspaykichikqa, chaynatamá rurankichik Jesucristo achikyaq lucero hina sonqoykichikta kancharimunankama.
61001020	Puntataqa kaytayá yachaychik: Diosmanta willakuqkunaqa qellqarqa manam kikinkupa entiendesqanman hinallachu
61001021	Paykunaqa qellqarqa manataqmi runapa munasqanman hinallachu, aswanqa Chuya Espiritupa guiasqanman hinam Diosmanta rimarqaku.
61002001	Israel runakuna ukupiqa karqam llullakuspa Diosmanta willakuqkunapas, chaynam qamkuna ukupipas kanqa llulla yachachikuqkuna. Paykunam mana musyayllata yachachinqa llulla yachachikuykunata salvaqnin Señortapas negaspanku. Chayqa kanqa kikillanku apurawman chinkanankupaqmi.
61002002	Achkam qatinqaku paykunapa qanra vidanta, paykunaraykum runakunapas rimanqaku cheqap ñanpa contranpi.
61002003	Qollqeta kuyaruspam llullakunata yachachisunkichik, aswanqa ñawpaqmantaraqmi paykunaqa sentenciasqa kachkanku, paykunaqa chayllam chinkarunqa.
61002004	Diosqa manam pampacharqachu huchallikuq angelkunatapas, paykunataqa infiernoman wischuykuspanmi juicio punchawkama saqerurqa tutayaypi cadenasqata.
61002005	Diosqa manataqmi pampacharqachu ñawpaq runakunatapas, sinchi paratam kachaykamurqa Dios mana adoraq runakunaman hinaspam salvacionmanta willakuq Noeytawan qanchis runakunallata salvarqa.
61002006	Diosqa chinkarachirqataqmi Sodoma Gomorra llaqtakunatapas uchpayanankama kañaspa chaynapi Dios mana adoraqkuna qepa punchawkunapi manchakunankupaq.
61002007	Allin ruraq Lot sutiyoq runatam ichaqa librarqa, payqa mana allin runakunapa qanra vidanta qawaspanmi anchata llakikurqa.
61002008	Sapa punchawmi chay allin ruraqkunaqa paykunawan yacharqa chaymi mana allin rurasqankuta qawaspan hinaspa uyarispan sonqonpi llakikurqa.
61002009	Señorqa yachanmi, sasachakuykunamanta serviqninkuna libraytaqa, mana allin runakunatañataqmi ñakarichisparaq juicio punchawpaq waqaychanqa.
61002010	Diosqa aswanraqmi castiganqa aychanpa munasqanpi hinaspa qanra vidapi puriqkunataqa. Chayna runakunaqa atiyniyoqkunatapas despreciankuraqmi. Hatun tukusparaqmi munasqallanpi purikunku. Manam manchakunkuchu hanaq pachapi kaqkuna insultaytapas.
61002011	Angelkunapunipas Señorpa qayllanpim chayna runakunataqa mana kaminkuchu kallpasapa hinaspa atiyniyoq kachkaspankupas.
61002012	Chayna runakunaqa animalkuna hina mana yuyayniyoqmi kawsachkanku, nacenkupas wañuchisqa kanankupaqmi. Kaminkupas mana yachasqankutam, wañunqakuñataqmi animalkuna hina.
61002013	Pitapas ñakarichisqankuman hinam paykunaqa ñakarinqaku. Ratollapaq kusikusqankumantam kusisqapaq hapikunku. Paykunaqa fiestakunapi hinaspa kusikuykunapi compañasuspaykichikpas penqaypaq qanra runakunam.
61002014	Warmita qawaspankuqa munapayankupunim, mana saksaytam huchallikunku. Iñiyninpi mana takyaqkunatam huchaman urmaykachinku, tukuy imatapas munapayaspam ñakasqa kachkanku.
61002015	Allin kawsakuyta dejaruspankum pantaypiña purichkanku, Bosorpa churin willakuq Balaampa rurasqantañam qatichkanku, paymi qollqe ganayta munarqa mana allinta ruraspan.
61002016	Mana rimaq asnom runa hina rimaspan huchanmanta anyarqa hinaspam harkarqa loco hina rurananmanta.
61002017	Chayna runakunaqa kachkan mana yakuyoq pukyu hinam hinaspa wayrapa apasqan puyukuna hinam, paykunaqa sinchi tutayaypaqñam kachkanku.
61002018	Rimankupas yanqakunatam, aychapa munasqan qanra vidamanmi aysanku huchanmanta chayllaraq ayqekuqkunatapas.
61002019	Libre kaytam prometenku kikinkupuni mana allinkunapa sirvienten kachkaspankupas, runaqariki munaychakuqninpa sirvientenmi.
61002020	Salvaqninchik Señor Jesucristota reqsichkaspa hinaspa kay pachapa qanra kayninkunamanta wanakuchkaspa pipas kasqallan wichiqqa hinaspa chaykunawan vencechikuqqa ñawpaq kasqanmantapas peormi.
61002021	Paykunapaqa aswan allinqa kanman karqa Diospa chaskisqan kanankupaq ñanta mana reqsiyninkum reqsichkaspaña chuya kamachikuymanta qepaman kutinankumantaqa.
61002022	Paykunapim cumplikurun huk kaqninpa kayna nisqan: —Allqom kutichisqanta kaqllamanta mikurun, bañasqa kuchiñataqmi mitupi qochparun.
61003001	Kuyasqay wawqe-panillaykuna, kaywanqa iskay cartatañam apachimuykichik, kay cartakunawanmi rikcharichimuchkaykichik allin piensaq kanaykichikpaq.
61003002	Yuyariychikyá Diosmanta ñawpaq willakuqkunapa nisusqaykichikta hinaspa salvaqninchik Señorpa kamachikuyninmanta apostolkunapa yachachisusqaykichikta.
61003003	Tukuymanta llalliqtaqa kaytayá yachaychik: Qepa punchawkunatam hamunqa burlakuqkuna hinaspam burlakuspa munasqallankupi purinqaku.
61003004	Paykunam ninqaku: —Cristom hamunanpaq prometekurqa ¿maytaq hamunchu? Abuelonchikkunapa wañukusqanmantaraqmi tukuy imapas hina kaqlla kachkan, chaynaqa kachkan kay pachata unanchay qallarisqanmantaraqmi —nispa.
61003005	Paykunaqa manam yachayta munankuchu cielokunaqa ñawpaq tiempomantaraq kasqantapas nitaq Diospa rimarisqallanwan kay pachaqa yakumanta rikurimusqantapas hinaspa yakuwantaq rurasqa kasqantapas.
61003006	Sinchi parawanmi kay pachaqa chinkachisqa karqa.
61003007	Kunan kaq cielokunatawan kay pachataqa Diospa rimarisqanmi waqaychachkan ninapaq, chay ninapim juicio punchawpi huchasapa runakunapas rupanqa.
61003008	Kuyasqay wawqe-panillaykuna, ichaqa kaytaqa amayá qonqaychikchu: Señorpaqqa waranqa watam huk punchaw hinalla, huk punchawñataqmi waranqa wata hina.
61003009	Señorqa manam wakinkunapa nisqanpi hinachu demorachkan promesan cumpliytaqa, payqa pacienciawanmi suyasuchkankichik mayqannikichikpas mana chinkarunaykichikta munaspan, payqa munachkan huchamanta wanakuspaykichik payman llapallaykichik kutirikunaykichiktam.
61003010	Señorqa hamunqa tutallan suwa hamuchkaq hinam, chay punchawmi cielokuna tukunqa hatun qapariywan, cielopi kaqkunapas kañasqam kanqa hinaptinmi kay pachapas tukuy imantin chinkanqa.
61003011	Tukuy kaqkunapas chayna chinkanan kachkaptinqa ¡mayna chuya sonqom Diosta servispa kawsanaykichik!
61003012	Diospa punchawnin chayamunantayá suyaychik: “Utqayman hamuy” nispa. Chay punchawmi cielokuna ninawan kañasqa kanqa, tukuy imapas rupaywanmi chullunqa.
61003013	Ñoqanchikmi ichaqa suyachkanchik Diospa prometewasqanchik mosoq cielokunatawan mosoq allpata, chaypim ichaqa tukuy imapas allin arregloman hina rurasqa kanqa.
61003014	Kuyasqay wawqe-panillaykuna, kaykunata suyachkaspaqa mana huchayoqñayá hinaspa mana culpayoqñayá kawsaychik hawkayaypi Dios tarimusunaykichikpaq.
61003015	Amayá qonqaychikchu, Señorqa pacienciawanchik salvawananchikpaqmi. Chaynatam kuyasqa wawqenchik Pablopas qellqamusurqankichik Diospa yachay qosqanman hina.
61003016	Llapallan cartankunapim chaykunamantaqa rimarirqa wakinkunaqa sasa entiendena kachkaptinpas. Chaykunatam pisi yachayniyoqkunawan iñiyninpi mana takyaqkuna qewirunku, Bibliapi wakin kaqkuntapas qewirunkum kikillanku chinkarunankupaq.
61003017	Kuyasqay wawqe-panillaykuna, ñawpaqmantaraq kaykunata yachachkaspaqa cuidakuychikyá mana allin runakuna pantachisunaykichikmanta chaynapi qaqa hina sayachkaspaqa ama wichiykunaykichikpaq.
61003018	Aswanqa salvaqninchik Señor Jesucristopa favorninpi wiñaspayá aswan-aswan payta reqsiychik. ¡Paytayá alabasun kunanmanta wiña-wiñaykama! Amen.
62001001	Tukuy imapas manaraq unanchasqa kachkaptinqa karqañam kawsay qokuq Semiqa. Paytam ñoqaykupuni uyarirqaniku, rikurqaniku hinaspa llapcharqaniku.
62001002	Paymá reqsichiwarqaku wiñay kawsayta hinaptinmi rikusqaykumanta testigo kaspa qamkunamanpas willamuykiku wiñay kawsakuymanta. Kay wiñay kawsayqa Dios Taytawanmi karqa hinaspam ñoqaykuman rikuriykuwarqaku.
62001003	Chayna rikusqaykuta, uyarisqaykutam willamuykiku chaynapi qamkunapas ñoqaykuwan huklla kanaykichikpaq. Ñoqaykuqariki hukllam kachkaniku Dios Taytawan hinaspa Churin Jesucristowan.
62001004	Cheqaptapuni kusikunanchikpaqmi kaykunataqa qellqamuykiku.
62001005	Qamkunamanmi willamuykiku Jesucristopa yachachiwasqankuta: Diosqa achkiy kasqanraykum paypiqa tutayayqa mana kanchu.
62001006	“Dioswanqa hukllam kachkani” nichkaspapas tutayaypiraq kawsaspanchikqa llullakuchkanchikmi, manam cheqapman hinachu rurachkanchik.
62001007	Diosninchik hina achkiypi purispam ichaqa llapallanchik huklla kachkanchik, Diospa Churin Jesucristopa yawarninñataqmi llapallan huchanchikmanta mayllawanchik.
62001008	“Manam ñoqaqa huchayoqchu kani” nispaqa, kikinchikmi engañakuchkanchik, Diospa cheqap yachachikuyninqa manaraqmi ñoqanchikpichu kachkan.
62001009	Payman huchanchikkunata willakuptinchikqa, paymi mana engañakuq hinaspa allin ruraq kasqanrayku pampachawanchik hinaspam tukuy mana allin rurasqanchikmanta mayllawanchik.
62001010	Aswanqa: “Manam huchallikurqanichu” nispanchikqa Diostam llullapaq hapichkanchik. Diospa nisqankunaqa manaraqmi ñoqanchikpichu kachkan.
62002001	Churillaykuna, kaykunatam nimuykichik ama huchallikunaykichikpaq. Pipas huchallikuruptinqa Dios Taytanchikpa ñawpaqninpi rimarinanpaqmi kapuwachkanchik abogadonchik, payqa allin ruraq Jesucristom.
62002002	Paymi huchanchikrayku castigasqa kananchikmanta wañurqa, manataqmi ñoqallanchikpaqtaqchu aswanqa kay pachapi llapallan runakunapaqwanmi.
62002003	Kamachikuyninkunata kasukuspam yachanchik Dios reqsisqanchiktaqa.
62002004	Pipas: “Ñoqaqa reqsinim Diosta” nichkaspa, kamachikuyninkunata mana kasukuspanqa llullakuchkanmi, Diospa cheqap yachachikuyninqa manaraqmi paypichu kachkan.
62002005	Diospa nisqankunata kasukuqmi ichaqa cheqaptapunipas paytaqa kuyan, chaywanmi yachanchik Dioswanqa hukllaña kasqanchikta.
62002006	“Dioswanmi hukllaña kachkani” niqqa Jesucristopa kawsasqanman hinam kawsanan.
62002007	Kuyasqallaykuna, qellqamuchkaykichikqa manam mosoq kamachikuytachu, aswanqa ñawpaqmantaraq hatallisqaykichik kamachikuyllatam. Chay kamachikuyqa ñawpaqmantaraq Diospa palabran uyarisqallaykichikmi.
62002008	Cristopi hinaspa qamkunapi cheqap kaptinpas kay qellqamusqayqa mosoq kamachikuymi, tutayay chinkaptinmi cheqap achkiyña rikurimuchkan.
62002009	“Achkiypim purichkani” nichkaspa runamasinta cheqniq runaqa tutayaypiraqmi purichkan.
62002010	Runamasinta kuyaqmi ichaqa achkiypi purichkan, payqa manam runamasintaqa imawanpas huchallichinmanchu.
62002011	“Wawqenta cheqniq runaqa tutayaypiraqmi purichkan, payqa manam yachanchu mayman risqantapas huchankuna ñawsayarachisqanrayku.”
62002012	Churillaykuna, kaykunataqa qellqamuchkaykichik Jesucristoraykulla huchaykichikmanta Diospa pampachasqan kaptikichikmi.
62002013	Tayta-mamakuna, kaykunataqa qellqamuchkaykichik qallariyninmantapuni kaqta reqsiptikichikmi. Mozo-sipaskuna, qamkunamanmi qellqamuchkaykichik diablopa tentasusqaykichikta mana kasuspa vencerusqaykichikrayku. Warmakuna, qamkunamanmi qellqamuchkaykichik Dios Taytanchikta reqsisqaykichikrayku.
62002014	Tayta-mamakuna, kaykunataqa qellqamuchkaykichik qallariyninmantapuni kaqta reqsiptikichikmi. Mozo-sipaskuna qamkunamanmi qellqamuchkaykichik qaqa hina sayaspaykichik diablopa tentasusqaykichikta mana kasuspa vencerusqaykichikrayku hinaspa tukuy sonqoykichikwan Diospa palabranta chaskisqaykichikrayku.
62002015	Amayá kuyaychikchu kay pachapi mana allin ruraykunataqa nitaq kay pachapi mana allin kaqkunatapas, chaykunata kuyaqqa manam kuyanchu Dios Taytataqa.
62002016	Manam Dios Taytamantachu kay pachapi mana allin ruraykunaqa. Kay pachapi mana allin kaqkunamantam rikurimun aychapa munapayayninkunaqa ñawipa munarusqankunaqa hinaspa tukuy imamanta hatunchakuykunaqa.
62002017	Kay pachapi mana allin ruraykunawan mana allin munaykunaqa tukuruqllam, Diospa munasqanman hina ruraqmi ichaqa wiñaypaq takyanqa.
62002018	Wawqe-panillaykuna, ñam tukupay tiempopiña kachkancik. Anticristopa hamunanmantam uyarirqankichik, chaynam kunan rikuriramun achkallaña anticristokuna, chayraykum yachanchik tukupay tiempoña kasqanta.
62002019	Paykunaqa ñoqanchikwanraqmi karqaku, cheqap rimaypiqa manam ñoqanchikwanchu karqaku. Sichum cheqaptapuni iñiqmasinchik kanman karqa hinaspaqa manach rakikuwachwanchu karqa. Aswanqa kaykuna pasakuptinmi yachanchik mana llapallanchu wawqe-paninchik kasqanta.
62002020	Qamkunamanmi ichaqa Cristo qosurqankichik Chuya Espirituta, chaymi tukuy chaykunataqa yachankichik.
62002021	Qellqamuchkaykichikqa cheqap kaqkunata yachaptikichikmi, manamá mana reqsisqaykichikraykuchu, yachasqanchikpi hinapas cheqap kaqmantaqa manam llullaqa kamunmanchu.
62002022	¿Pimá llullaqa? “Jesusqa manam Cristochu” niqmi llullaqa. Payqariki anticristom, payqa neganmi Dios Taytatapas chaynataq churin Jesucristotapas.
62002023	“Jesucristoqa manam Diospa Churinchu” niq runapa sonqonpiqa manam Dios Taytapas kanchu. “Jesucristoqa Diospa Churinmi” niqkunapa sonqonpim ichaqa Dios Taytapas kachkan.
62002024	Chaynaqa ñawpaqmantapuni uyarisqaykichik Diospa palabrantayá sonqoykichikpi takyachiychik. Sichum ñawpaqmantapuni uyarisqaykichikkunata sonqoykichikpi takyachispaykichikqa qamkunapas takyankichikmi Diospa Churin Jesucristopi hinaspa Dios Taytapi.
62002025	Paymi prometewarqanchik wiñay kawsayta.
62002026	Qellqamuchkaykichikqa qamkunata chay engañay munaqkunamantam.
62002027	Qamkunapim kachkan Jesucristopa qosusqaykichik Chuya Espiritu chaymi mana necesitankichikchu runakuna yachachisunaykichikta. Chuya Espiritupa yachachikuyninman hinayá Cristopi takyaychik.
62002028	Churillaykuna, kunanqa Jesucristopiyá takyaychik chaynapi pay rikurimuptin ñawpaqninpi ama penqapakunanchikpaq.
62002029	Mana huchayoq kasqanta yachaspaykichikqa yachaytam debenkichik pipas allin ruraqqa Diospa churinña kasqantapas.
62003001	Yuyaymanaychik, mayna-maynatam Dios Taytaqa kuyawanchik: “Churiykunañam kankichik” nispa niwananchikpaqqa. Arí, chaynamá kanchik. Kay pachapi runakunañataqmi Diosta mana reqsispanku mana yachankuchu paypa churin kasqanchikta.
62003002	Kuyasqallaykuna, Diospa churinñam kanchik, aswanqa manaraqmi yachanchikchu imaynam kananchikmantaqa. Yachanchikmi ichaqa Jesucristo rikurimuptin payman rikchakuq kananchikta, paytamá rikuykusun imaynam kasqanman hina.
62003003	Pipas paypi confiakuspan kay suyaqqa huchankunamantam wanakun Jesucristo hina mana huchayoq kayta munaspan.
62003004	Huchallikuq runaqa manam kasukunchu Diospa leynintaqa, huchaqa Diospa leyninpa contranmi.
62003005	Yachasqaykichikpi hinapas Jesucristoqa kay pachamanqa hamurqa huchanchikta qechunanpaqmi, payqa mana huchayoqmi karqa.
62003006	Pipas paypi takyaqqa manam hucha ñanpiñachu purichkan, pipas hucha ñanllapi puriqmi ichaqa paytaqa mana rikurqachu nitaq reqsirqachu.
62003007	Churillaykuna, amayá piwanpas engañachikuychikchu, pipas allin ruraqqa Jesucristo hina allinmi.
62003008	Pipas hucha ñanllapi puriqqa diablopam. Arí, diabloqa qallariyninmantapunim huchallikun. Diospa Churinqa rikurimurqa diablopa rurasqankunamanta libraykuwananchikpaqmi.
62003009	Diospaqña mosoqmanta naceqkunaqa manam hucha ñanpiñachu purinchik. Diospa churinña kasqanchikraykum huchapiqa manaña kawsachwanchu.
62003010	Suti reqsiyllam Diospa churinkunaqa, suti reqsiyllataqmi diablopa churinkunapas. Allinkunata mana ruraqqa otaq runamasinta mana kuyaqqa manam Diospa churinchu.
62003011	“Kuyanakuychik” niqtam ñawpaqmantapuni uyarirqankichik.
62003012	Amayá wawqen wañurachiq Cain hinachu kaychikqa. Payqariki diablopa runanmi karqa. ¿Imanasqamá wañurachirqaqa? Payqa wañurachirqa rurasqankuna mana allin kasqanraykum, wawqenpa rurasqanñataqmi allin karqa.
62003013	Wawqe-panillaykuna, amayá hukmanyaychikchu kay pachapi mana allin ruraqkuna cheqnisuptikichikqa.
62003014	Ñoqanchikqa wañuymantam kawsaymanña pasarunchik, chaytaqa yachanchik runamasinchikkunata kuyaspanchikmi. Runamasinta mana kuyaqqa wañusqaraqmi kachkan.
62003015	Pipas runamasin cheqniqqa runa wañuchiqmi. Yachasqanchikpi hinapas runamasin wañuchiqqa manaraqmi wiñay kawsayniyoqraqchu.
62003016	Ñoqanchikrayku Jesucristopa wañusqanwanmi yachanchik imam cheqap kuyakuy kasqanta, chaynam ñoqanchikpas runamasinchikrayku wañunanchik.
62003017	Pipas kapuqniyoq kachkaspan runamasinta qawakunman imamantapas muchuqta hinaspa mana llakipayarispanqa ¿yaqachum Diosta kuyanman?
62003018	Churillaykuna, amayá simillawanchu kuyanakusunchikqa, aswanqa cheqaptapuni ruraspayá.
62003019	Kaynatam yachanchik cheqap kaqpi kasqanchikta chaymi paypa ñawpaqninpi confianzallawanña kasunchik.
62003020	Conciencianchik acusawachkaptinchikqa maynataraqcha Diosninchikqa acusawasun, payqa lliwtam yachan.
62003021	Kuyasqallaykuna, conciencianchik mana acusawaptinchikqa Diosninchikpa qayllanpiqa manam manchakunchikchu.
62003022	Payñataqmi tukuy ima mañakusqanchikta qowasunchik, payqa qowasunchik kamachikuyninkunata kasukuspa paypa munasqanta rurasqanchikraykum.
62003023	Kamachiwanchikqa Churin Jesucristoman iñinanchikpaqmi hinaspa kuyanakunanchikpaqmi.
62003024	Kamachikuyninkunata kasukuq runaqa Diospim takyachkan, Diospas paypitaqmi takyachkan. Qowasqanchik Espiritupa yanapakuyninwanmi yachanchik payqa ñoqanchikpi takyasqanta.
62004001	Kuyasqallaykuna, amayá “Diospa yachachisqanmi kani” niqkunataqa llapallantachu creeychik, aswanqa allintayá pruebaychik Diospa otaq Satanaspa yachachisqan kasqanta yachanaykichikpaq. Achkallañam kay pachapi rikurimuchkanku “Diosmanta willakuqmi kani” niq llulla runakuna.
62004002	Kaynapim reqsinkichik Diospa Espiritunwan kaq runataqa: “Jesucristom kay pachaman hamuspan cheqap runa karqa” nispa niqkunam Diospa Espiritunpa yachachisqanqa kachkanku.
62004003	Jesucristota mana chaynapaq chaskiqqa manam Diospa Espiritunpa yachachisqanchu kachkan, payqa kachkan anticristopa espiritunpa yachachisqanmi. Qamkunaqa ñam uyarirqankichikña anticristopa hamunanmantaqa, arí, payqa ñam kay pachapiña kachkan.
62004004	Churillaykuna, qamkunaqa Diospam kankichik, ñam vencerunkichikña chay llullakuqkunataqa qamkunawan kaq llumpay atiyniyoq kasqanrayku, kay pachapi munaychakuq Satanasqa pisi atiyniyoqllam.
62004005	Paykunaqa kay pachallamanta kasqankuraykum kay pachapi kaqkullamanta rimanku, paykunataqa uyarinpas kay pachapi kaqmasillankum.
62004006	Ñoqanchikmi ichaqa Diosmanta kanchik, chaymi Diosta reqsiqqa uyariwanchik, Diosta mana reqsiqmi ichaqa mana uyariwanchikchu. Chaynatamá reqsichwanchik cheqap espiritutaqa hinaspa pantachikuq espiritutaqa.
62004007	Kuyasqallaykuna, kuyanakunanchikmi kuyanakuyqa Diosmanta kasqanrayku. Kuyakuqqa Diospa churinmi, payqa Diostam reqsin.
62004008	Mana kuyakuqqa Diostam mana reqsinchu, Diosqariki kuyakuqllañam.
62004009	Diosninchikmi sapallan Churinta kay pachaman kachamurqa payrayku wiñay kawsayniyoq kananchikpaq, chaynatamá Diosninchikqa kuyawasqanchikta qawachiwarqanchik.
62004010	Kaymá chay kuyakuyqa: Manam ñoqanchikchu Diostaqa kuyarqanchik aswanqa paymi ñoqanchikta kuyawaspanchik Churinta kachamurqa huchanchikrayku castiqasqa kananchikmanta wañunanpaq.
62004011	Kuyasqallaykuna, sichum chaynata Diosninchik kuyawachkaptinchikqa ñoqanchikpas kuyanakuytam debenchik.
62004012	Diostaqa haykapipas manam pipas rikurqachu, sichum kuyanakuptinchikqa Diosqa ñoqanchikpim takyachkan chaymi Dios hina kuyakuq kanchik.
62004013	Espiritunta qowasqanchikraykum yachanchik Diospi takyasqanchikta chaynataq paypas ñoqanchikpi takyasqanta.
62004014	Ñoqaykum rikurqaniku hinaspam willakuniku runakunata salvananpaq Churinta Dios Tayta kachamusqanmanta.
62004015	“Jesucristoqa Diospa Churinmi” nispa reqsikuqkunapim Diosqa takyachkan, paykunapas Diospimá takyachkan.
62004016	Yachaspanchikmi hapipakuchkanchikña Diospa kuyawasqanchikmanqa. Diosqariki kuyakuqllañam chaymi kuyakuypi takyaqqa Diospi takyachkan, Diospas paypitaqmi takyachkan.
62004017	Dios hina kuyakuqña kaspanchikmi juicio punchawpiqa manaña imamantapas manchakusunchu. Kay pachapiqa kawsachkanchik Jesucristo hinam.
62004018	Cheqap kuyakuq kaspaqa manam imatapas manchakunachu, cheqap kuyakuyqa chinkachinmi manchakuytaqa. Manchakuyqa castigotam apamuchkan. Manchakuqqa manaraqmi Dios hina kuyakuqraqchu.
62004019	Diostaqa kuyanchik paypuni puntata kuyawasqanchikraykum.
62004020	Pipas runamasinta cheqnichkaspan “Diostaqa kuyanim” niqqa llullam. Rikuchkasqan runamasinta mana kuyaspaqa ¿imaynataq mana rikusqan Diostaqa kuyanman?
62004021	Jesucristom kamachiwarqanchik: —Diosta kuyaqqa runamasintapas kuyachunyá —nispa.
62005001	“Jesusqa Cristom” nispa reqsikuqkunaqa Diospa churinñam, Taytata pipas kuyaqqa taytapa churinkunatapas kuyanmi.
62005002	Diosta kuyaspanchikqa kamachiwasqanchiktapas kasukunchikmi, chaywanmi yachanchik Diospa churinkunatapas kuyasqanchikta.
62005003	Diosta kuyaspanchikqa kamachikuyninkunatapas kasukunchikmi, kamachikuyninkunaqa manam llumpay sasachu.
62005004	Diospa churinkunaqa vencerunñam kay pachapi mana allin kaqkunataqa. Cristoman hapipakuspallam vencerunchik kay pachapi mana allin kaqkunata.
62005005	Jesusqa Diospa Churin kasqanta reqsikuqllam vencerun kay pachapi mana allin kaqkunataqa.
62005006	Jesucristo kay pachaman hamuspanqa yakuwanmi bautizachikurqa hinaspam wañuspan yawarninta chaqchurqa. Jesucristo pim kasqantaqa yachanchik manam bautizakusqallanwanchu aswanqa wañusqanpiwanmi. Chaytaqa kikin Espiritum yachachiwanchik. Payqa manam llullakunchu.
62005007	Kay pachapi kaq runakunam Jesucristo Diospa Churin kasqanta kay kimsanwan yachanchik: Espiritupa yachachiwasqanchikwan, bautizachikusqanwan hinaspa imayna formapi wañusqanwan.
62005009	Creenchikmi rikusqankumanta runakunapa willakusqankuta, Diospa willakusqantaqa aswanraqmi chaskinanchik. Paymi nirqa: “Jesusqa Churiymi” nispa.
62005010	Pipas Diospa Churinman iñiqqa chay nisqantam tukuy sonqonwan chaskin. Pipas Diospa nisqanta mana creeqmi ichaqa Diosta llullapaq hapichkan.
62005011	Diospa nisqanqa kaymi: Diosmi qowarqanchik wiñay kawsayta, chayqa tarikun Churin Jesucristollapim.
62005012	Pipapas sonqonpi Diospa Churin Jesucristo kawsaptinqa wiñaypaqñam kawsakuchkan, paypa sonqonpi Jesucristo mana kawsaptinmi ichaqa mana chaynachu.
62005013	Diospa Churinman iñikuqkunamanmi kaykunata qellqamuykichik wiñay kawsayniyoqña kasqaykichikta yachanaykichikpaq.
62005014	Diospi confiakuspam yachanchik: paypa munasqanman hina mañakuptinchikqa uyariwanchikmi.
62005015	Dios uyariwasqanchikta yachaspaqa yachanchikmi mañakusqanchikqa rurasqaña kasqantapas.
62005016	Sichum pipas yachanman wañuyman mana apakuq huchapi iñiqmasin kasqanta hinaspaqa paypaqyá mañapuchun, sichum chay huchallikusqan wañuyman mana apakuq kaptinqa Diosmi kawsachinqa. Arí, kanmi wañuyman apakuq huchapas. Chayna huchallikuqpaqqa manam nikichikchu mañapunaykichikpaq.
62005017	Tukuy mana allin ruraykunaqa hucham, ichaqa kanmi wañuyman mana apakuq huchakuna.
62005018	Diospa churinkunaqa manañam hucha ñanpiqa purinñachu, Diospa Churin Jesucristo waqaychaptinmi diablopas manaña imananchu.
62005019	Yachanchikmi Diosmanta kasqanchikta, yachanchiktaqmi kay pachapi mana allin kaqkunaqa diablopa makinpiña kasqantapas.
62005020	Yachanchikmi Diospa Churin hamusqantapas, paymi entiendechiwarqanchik cheqap Diosta reqsinanchikpaq. Cheqap kaq Diospa Churin Jesucristopim kachkanchik. Payqariki cheqap Diosmi, paymá wiñay kawsay qowaqninchikqa.
62005021	Churillaykuna, karunchakuychikyá taytacha-mamachakunamantaqa.
63001001	Ñoqa anciano Juanmi Diospa akllasqan señoraman hinaspa wawankunaman kay cartata qellqamuykichik. Qamkunataqa cheqaptapunim kuyaykichik, kuyasunkichiktaqmi cheqapta llapallan reqsiqkunapas.
63001002	Kuyaykikuqa ñoqanchikpi cheqap kaq takyasqanraykum, chayqa wiña-wiñaypaqmi ñoqanchikwan kanqa.
63001003	Dios Taytanchiktam Churin Jesucristotawan mañakuchkani cheqaptapuni kuyasuspaykichik llakipayarikusunaykichikpaq hinaspa hawkallata kawsachisunaykichikpaq.
63001004	Wakin wawaykikunawanmi tuparurqani. Paykunaqa cheqap kaqpim kawsachkasqaku Dios Taytanchikpa kamachiwasqanchikta kasukuspanku chaymi llumpayta kusikurqani.
63001005	Señora, kunanñataqmi ruegakamuyki lliwchanchik kuyanakunanchikpaq. Kay nimusqayqa manam mosoq kamachikuychu aswanqa ñawpaqmantaraq Diospa qowasqanchik kamachikuymi.
63001006	Kuyanakuyqa Diospa kamachikuyninkunaman hina kawsakuymi, ñawpaqmantaraq uyarisqaykipi hinapas kamachiwarqanchikqa kuyanakuspa kawsananchikpaqmi.
63001007	Achka pantachikuqkunam kay pachapi rikuriramunku, paykunaqa manam creenkuchu Jesucristopa runayasqantapas, chaynata yachachiqqa pantachikuqmi hinaspa anticristom.
63001008	Cuidakuychikyá tukuy ima rurasqaykichikpas ama yanqachasqa kananpaq chaynapi Señorninchikmanta chaninninpi premioykichikta chaskinaykichikpaq.
63001009	Yachaq tukuspa Jesucristopa yachachikuyninkunallapi mana takyaq runapiqa manam Dios kanchu. Jesucristopa yachachikuyninkunapi takyaq runapa sonqonpim ichaqa kachkan Dios Taytapas chaynataq Churin Jesucristopas.
63001010	Jesucristopa yachachikuyninman hina mana yachachiq runataqa watukamusuptikichikpas amayá chaskiychikchu nitaq “yaykukamuy” niychikchu.
63001011	Pipas “yaykukamuy” niqqa mana allin ruraqmasinñam rikurirun.
63001012	Achkam qamkunaman imapas ninay kachkan, ichaqa manam cartallawanqa lliwtaqa nimuykichikmanchu chaymi piensachkani watukamuspayña qamkunawan parlaykuyta chaynapi anchata kusikunanchikpaq.
63001013	Diosninchikpa akllasqan ñañaykipa wawankunam saludaykamusunki.
64001001	Tukuy sonqoywan kuyasqay Gayo, cheqaptapuni kuyaqniki ñoqa anciano Juanmi qellqamuyki.
64001002	Kuyasqay Gayo, Diosninchiktam mañakuchkani allinlla kawsakusqaykiman hina tukuy imapipas allinlla kanaykipaq hinaspa sanolla kanaykipaq.
64001003	Cheqap yachachikuykunaman hina kawsasqaykimantam iñiqmasinchikkuna hamuspa willawarqa chaymi llumpa-llumpayta kusikurqani.
64001004	Iñichisqaykuna cheqap kaqpi kawsasqanmanta uyarispaymi ñoqaqa ancha-anchata kusikuni.
64001005	Kuyasqay wawqelláy, allintapunim rurachkanki iñiqmasinchikkunata yanapaspaykiqa, aswan allintaraqmi rurachkanki forastero kaptinkuqa.
64001006	Paykunaqa iñiqkunapa huñunakuyninpim kuyakuynikimanta willakurqaku. Diosninchikpa agradonpaqmi rurachkanki viajanankupaq imawanpas yanapaykuspaykiqa.
64001007	Paykunaqa Jesucristomanta willakustinmi purichkanku, Diospi mana iñiqkunamantaqa ima yanapakuytapas manam chaskiyta munankuchu.
64001008	Ñoqanchikmi paykunataqa yanapananchik cheqap willakuypi llamkaqmasin kananchikpaq.
64001009	Apachimurqanim huk cartata chaypi iñiqkunaman, ichaqa Diotrefesmi mana caso-preciotapas churanchu iñiqkunapa cabecillan kayta munaruspan.
64001010	Chaymi rispayqa payta qaqchasaq contraykupi imaymana rimasqanmanta. Rimasqanwanpas mana saksaspanmi watukuq riq iñiqkunatapas mana chaskiykunchu hinaspam samaykachiy munaqkunatapas harkakuspanraq qarqon huñunakuymanta.
64001011	Kuyasqay wawqelláy, qamqa amayá mana allin rurasqantaqa qatipakuychu, rurayqa allin kaqkunatayá. Allin ruraqkunaqa Diosmantam, mana allin ruraqkunam ichaqa Diostaqa mana reqsinkuchu.
64001012	Lliwmi Demetriomanta allinta rimanku, kikinpa vidanmi qawachikun Diospa munasqanman hina kawsasqanta, ñoqaykupas paymantaqa allintamá rimaniku, yachasqaykichikpi hinapas ñoqaykuqa cheqap rimaqmi kaniku.
64001013	Achkam qanman imapas nimunay karqa, ichaqa manam cartallawanqa lliwtaqa nimuykimanchu
64001014	chaymi qanwan chaylla tupaykuyta munachkani parlananchikpaq.
64001015	Qamñayá allinlla. Amistadnikikunam saludaykamusunki. Amistadninchikkunatayá sapakamata saludaykuy.
65001001	Jesucristo serviq hinaspa Jacobopa wawqen ñoqa Judasmi qellqamuchkaykichik Dios Taytapa kuyakuywan qayasqankunaman. Qamkunaqa Jesucristopa waqaychasqanmi kachkankichik.
65001002	Diostam mañakuchkani llakipayakuyninta, hawkayayta hinaspa kuyakuyta llimparinankama qosunaykichikpaq.
65001003	Kuyasqallaykuna, ancha-anchatam munarqani salvasqa kasqanchikmanta qellqamuyta. Ichaqa necesario kaptinmi ruegakuspay chayraq qellqamuchkaykichik iñisqanchikta defiendenaykichikpaq. Chay iñiytaqa Diosmi huk kutillata qowarqanchik payllapaqña sapaqchasqakunaman.
65001004	Achkaq runakunam engañowan yaykuramun, paykunamantaqa Bibliapas ñawpaqmantaraqmi rimarqa condenasqa kanankumanta. Paykunaqa Diostapas manam adorankuchu, Diosninchikpa favornintapas tikrarunku qanra vidapi purikuymanñam. Paykunaqa negankum sapallan munaychakuq Señorninchik Jesucristotapas.
65001005	Yachachkaptikichikpas yuyarichiytam munachkani. Señormi horqomurqa Egiptomanta Israel runakunata hinaspam wañurachirqa Diospi mana iñiqkunata.
65001006	Chaynataqmi wakin angelkunatapas Dios tutayaypi wiñaypaq cadenarurqa hatun juicio punchawpaq. Paykunaqa punta munaychakuyninkuta mana waqaychaspankum saqerurqaku yachananku sitiotapas.
65001007	Chay angelkuna hinam Sodoma llaqtapi, Gomorra llaqtapi hinaspa vecinon llaqtakunapi kaqkunapas huchapakuypi purirqaku, paykunaqa qaripurañam uywanakurqakupas. Paykunaqa churasqa kachkan wiñaypaq nina rawraypi castigasqa kasqankumanta yachananchikpaqmi.
65001008	Chayna kachkaptinpas chay mana allin mosqoq runakunaqa huchawanraqmi qanrachanku cuerponkutapas hinaspam negankuraq atiyniyoqkunatapas. Paykunaqa insultankuraqmi hanaq pachapi kaqkunatapas.
65001009	Angelkunata kamachiq Miguelmi diablowan pelearqa Moisespa cuerponmanta, chaywanpas payqa diablotaqa manam ñakarqachu, payqa nirqa: “Señoryá qaqchasunki” nispallam.
65001010	Chay runakunam ichaqa mana reqsisqankunatapas ñakaykarinku. Animalkuna hina entiendesqallankupim munasqankuta ruranku kikinkupa mana allinninkupaq.
65001011	¡Imaynaraq kanqaku! Paykunaqariki Cainpa rurasqantam qatipakuchkanku. Qollqeraykum Balaam hina pantarunku hinaspam Core hina wañurunku mana kasukusqankurayku.
65001012	Paykunaqa convidoykichiktapas qanrachanmi, qamkunawan kuska mikuspankupas mana penqarikuspam mikunku. Mana allin michiq hinam kikillankuta cuidakunku. Wayrapa maymanpas apasqan mana yakuyoq puyu hinam paykunaqa. Paykunaqa kachkan chirawpi mana ruruyoq sapinmanta pilasqa sacha hina iskaykama wañusqam.
65001013	Lamar qocha olaspan pusoqarichkaq hinaraqmi paykunapaqa penqakuyninpas sutilla kachkan. Yanqa puriq lucerokuna hina kasqankuraykum wiñaypaq tutayayman wischusqa kanqaku.
65001014	Paykunamantam Adanpa qanchis kaq miraynin Enocpas Diospa revelasqanta willakurqa: —Qawaychik, Señormi hamuchkan wara-waranqantin akllasqankunawan.
65001015	Payqa hamuchkan llapallanta juzgananpaqmi hinaspa payta llapallan mana adoraqkunata mana agradaqnin rurasqankumantawan, paypa contranpi mana allin rimasqankumanta qaqchananpaqmi —nispa.
65001016	Paykunaqa pipapas qepanpi rimaspankum quejallapi purinku kikillankupa mana allin munasqankuman hina. Paykunaqa hatun tukurusparaqmi rimankupas hinaspam runakunata alabanku imatapas paykunamanta horqorunankupaq.
65001017	Kuyasqallaykuna, yuyariychikyá Señorninchik Jesucristopa apostolninkunapa ñawpaqmantaraq kayna nisusqaykichikta.
65001018	Paykunam nisurqankichik: —Qepa punchawkunatam hamunqa burlakuqkuna, Diosta mana adoraqkuna hinam munasqallankupi kawsanqaku —nispa.
65001019	Paykunam apaykamun rakinakuyta, kay pachallapaq kasqankuraykum mana espirituyoq kachkanku.
65001020	Kuyasqallaykuna, qamkunayá ichaqa wiñaychik suma-sumaq iñiynikichikpi, Diostayá mañakuychik Chuya Espiritupa yanapakuyninwan.
65001021	Diospa kuyakuyninpiyá waqaychakuychik Señorninchik Jesucristopa wiñay kawsaypaq kuyapayakuyninta suyastin.
65001022	Iskayrayaqkunata convencechiychik.
65001023	Wakinkunata ninamanta salvaychik, wakintañataq imamantapas harkaspa kuyapayaychik hinaspa pusamuychik Señorman, ichaqa amayá huchamanqa aysachikuychikchu, aswanqa qanra pachata millakuchkaq hinayá cheqniychik huchakunataqa.
65001024	Sapallan salvaqninchik Diosmi atiyninwan cuidasunkichik huchaman mana wichiykunaykichikpaq, payllam mana huchayoqta qayllanman kusisqata chayachisunkichik.
65001025	Señorninchik Jesucristontakamayá Diosta nisunchik: —Alabaykikum, qamqa ancha-ancha atipayniyoqmi hinaspa kallpayoqmi kanki wiña-wiñaymanta hinaspa kunanmanta wiñaykama —nispa. Amen.
66001001	Diosmi kaykunata Jesucristoman revelarqa serviqninkunaman imam chaylla pasananta willananpaq. Jesucristomá kay revelasqanta serviqnin Juanman angelninwan entiendechirqa.
66001002	Chaymi Juan willakurqa Diospa palabranta, tukuy ima rikusqanta chaynataq Jesucristopa willakusqantapas.
66001003	Mayna kusisqam kay libro leeqkunaqa, Diospa revelasqanta leeptin uyariqkunapas chaynataq kaypi qellqasqa kamachikuykuna kasukuqkunapas. Ñam hichpamuchkanña cumplikunan tiempoqa.
66001004	Ñoqa Juanmi, Asia lawpi qanchisnintin llaqtakunapi iñiqkunaman qellqamuykichik. Diostam Jesucristotawan hinaspa Chuya Espiritutawan mañakuchkani favorecesunaykichikpaq, mañakuchkanitaqmi hawkallata kawsachisunaykichikpaqpas. Diosmi ñawpaq kaqpas, kunan kaqpas chaynataq hamuq kaqpas. Diospa qanchisnintin espiritunkunam paypa tiyananpa ñawpaqninpi kachkan.
66001005	Jesucristoqa confiakunapaq allin testigom. Payqa puntata kawsarimuqmi chaynataq kay pachapi reykunata kamachiqmi. Payqa kuyawaspanchik huchanchikkunamanta yawarninwan mayllaqninchikmi.
66001006	Payqa munaychakusqantawan sacerdotekunatañam rurawarqanchik Taytan Diosta servinanchikpaq. Paytayá alabasunchik hinaspa hatunchasunchik wiña-wiñaypaq. Amén.
66001007	Qawaychik, puyukunawanmi hamuchkan payqa. Llapallan runakunam rikunqa. Rikunqakum payta tuksiqkunapas. Waqanqakum kay pachapi llapallan castakunapas. Arí, chaynam kanqa.
66001008	Ñawpaq kaq, kunan kaq chaynataq hamuq kaq tukuy atiyniyoq Señormi nin: —Ñoqam kani qallariypas, tukupaypas —nispa.
66001009	Kay wawqekichik Juanqa kani ñakariqmasikichikmi, Diospa munaychakusqanman yaykuqmasikichikmi chaynataq Jesusrayku pacienciakuqmasikichikmi. Diospa palabranmanta hinaspa Jesucristomanta willakusqayraykum Patmos sutiyoq islapi preso karqani.
66001010	Señorpa punchawninpim Chuya Espiritupa atiyninwan qepaypi uyarirqani cornetillapa nisyullaña waqaynin hina
66001011	kayna niwaqta: —Qawasqaykita huk libropi qellqaspayá apachiy Asia lawpi kaq qanchisnintin llaqtakunapi huñunasqa iñiqkunaman: Efesoman, Esmirnaman, Pergamoman, Tiatiraman, Sardisman, Filadelfiaman hinaspa Laodiceaman.
66001012	Rimapayawaqniyta qawarinaypaq muyurispaymi rikururqani qorimanta qanchis mecherokunata,
66001013	chay qanchis mecherokunapa chawpinpim kachkasqa Diosmanta Hamuq Runaman rikchakuq, payqa kachkasqa chakinkama qoysu pachayoqmi, qasqonñataqmi kasqa qorimanta chumpiwan watasqa.
66001014	Chukchanñataqmi kasqa yuraq millwa hina hinaspa riti hina yuraqllaña, ñawinpas kasqa nina hina kancharichkaqmi.
66001015	Chakinkunapas achkirirqa hornopi chullurachisqa bronce hinaraqmi, rimayninñataqmi kasqa achka yakupa qapariynin hina.
66001016	Alleqninpim kasqa qanchis lucerokuna, siminmantañataqmi lloqsichkasqa iskay ñawchi filoyoq espada, uyanpas kasqa chawpi punchawpi intipa rupaynin hinaraqmi.
66001017	Rikuruspaymi ñawpaqninman wañusqa hina wichiykurqani hinaptinmi alleq makinwan llachpaykuwaspan niwarqa: —Ama manchakuychu, ñoqam kani punta kaqpas, qepa kaqpas
66001018	chaynataq kawsaq kaqpas. Wañusqam karqani, kunanmi ichaqa wiña-wiñaypaq kawsachkani. Kichanapaqpas wichqanapaqpas munaychakunim wañuypi chaynataq wañusqakunapa kasqanpipas.
66001019	Qellqayá imapas rikusqaykikunata, qellqaytaqyá kunan kaqtapas chaynataq qepa punchawkunapi kanantapas.
66001020	Entiendeyá qanchis lucerokuna alleqniypi rikusqaykimanta chaynataq qorimanta qanchis mecherokuna rikusqaykimantapas. Qanchis lucerokunaqa qanchisnintin llaqtakunapi iñiqkunaman willakuqkunam. Qanchis mecherokuna rikusqaykiñataqmi qanchisnintin llaqtakunapi iñiqkuna.
66002001	—Efesopi kaq ñoqamanta willakuqmanyá qellqay kaynata: Qanchis lucerokunata alleq makinpi hapiykuspan qorimanta qanchis mecherokunapa chawpinpi puriqmi nin kaynata:
66002002	Ñoqaqa yachanim tukuy rurasqaykitaqa, yachanitaqmi llumpa-llumpayta llamkaspa pacienciayoq kasqaykitapas chaynataq mana allin ruraqkunataqa mana aguantay atisqaykitapas. “Apostolmi kani” niqkunatapas pruebaspam yacharurqanki llulla kasqankuta. Paykunaqa manam apostolkunachu karqa.
66002003	Pacienciawanmi ñakarirqanki hinaspam ñoqarayku llumpa-llumpayta llamkarqanki mana pisipaspa.
66002004	Ichaqa kaymi contraykipi kachkan: Manañam puntata hinañachu kuyawanki.
66002005	Chaynaqa manaraq wichichkaspa imaynam kasqaykita yuyarispayá huchaykimanta wanakuspa ruray qallariyninpi rurasqaykikunata. Mana chayqa, contraykipi hamuruspaymi mecheroykita qechurusqayki, chaynatamá rurarusaq mana wanakuptikiqa.
66002006	Ichaqa allintam kayta ruranki, qamqa Nicolaita sutiyoq runakunapa rurasqantam ñoqa hina cheqninki.
66002007	Uyariwaqniykunaqa kasukuychikyá huñunasqa iñiqkunaman Espiritupa nisqanta. Pipas venceqmanqa qosaqmi kawsachikuq sachapa rurunta mikunanpaq. Chay sachaqariki kachkan Diospa huertanpa chawpinpim.
66002008	—Esmirnapi kaq ñoqamanta willakuqmanyá qellqay kaynata: Punta kaq, qepa kaq chaynataq wañuspa kawsarimuqmi nin kaynata:
66002009	Ñoqaqa yachanim ñakarisqaykitapas chaynataq wakcha kasqaykitapas, ichaqa Diospaqqa apum kachkanki. Yachanitaqmi judiom kani niqkunapa insultasusqaykitapas, paykunaqa manam judiochu aswanqa Satanaspa huñunakuyninmi.
66002010	Amayá manchakuychu ñakarinaykimantaqa, wakinnikichiktam diablo hinachisunkichik carcelman pruebasunaykichikpaq hinaptinmi ñakarinkichik chunka punchaw. Ichaqa qaqa hina sayaptikiqa wiñay kawsay premiotam qosqayki.
66002011	Uyariwaqniykunaqa kasukuychikyá huñunasqa iñiqkunaman Espiritupa nisqanta. Pipas venceqqa manam iskay kaq wañuyta ñakarinqachu.
66002012	—Pergamopi kaq ñoqamanta willakuqmanyá qellqay kaynata: Iskay ñawchi filoyoq espadayoqmi nin kaynata:
66002013	Ñoqaqa yachanim maypim yachasqaykita, Satanaspa munaychakusqanpim yachachkanki. Chaywanpas qaqa hina sayaspam qatiwachkanki. Manamá iñiwasqaykitaqa negarqankichu chay Satanaspa yachasqanpi ñoqamanta allin testigakuq Antipas qayllaykichikpi wañuchisqa kachkaptinpas.
66002014	Ichaqa kay aslla kaqkunam contraykipi kachkan: Hinallam hatallichkanki Balaampa yachachisqanman hina ruraqkunata. Balaanmi umacharqa Balacta Israelpa mirayninkunata huchallichinanpaq. Chaymi Israelpa mirayninkunaqa Taytachakunaman ofrecesqa aychata mikuruspa hinaspa huchapakuspa huchallikururqaku.
66002015	Kachkantaqmi Nicolaita sutiyoq runakunapa yachachisqan ruraqkunapas.
66002016	Chaynaqa huchaykimantayá wanakuy, mana chayqa chaylla qanman hamuruspaymi paykunawan peleasaq simiymanta lloqsiq espadawan.
66002017	Uyariwaqniykunaqa kasukuychikyá huñunasqa iñiqkunaman Espiritupa nisqanta, pipas venceqmanqa Diospa apachimusqan pakasqa mikuytam mikuchisaq hinaspam qosaq yuraq rumichata. Chay rumichapim mosoq suti qellqasqa kanqa, chaytaqa manam pipas reqsinmanchu aswanqa chaskiqllanmi.
66002018	—Tiatirapi kaq ñoqamanta willakuqmanyá qellqay kaynata: Kancharichkaq nina hina ñawiyoq hinaspa lluchkayachisqa bronce hina chakiyoq Diospa Churinmi nin kaynata:
66002019	Ñoqaqa reqsinim rurasqaykikunatawan kuyakuynikita, iñiynikitawan servikuynikita. Reqsinitaqmi pacienciawan qepa kaq rurasqaykikunaqa punta kaq rurasqaykikunamantapas aswan achkaraq kasqanta.
66002020	Ichaqa kaymi contraykipi kachkan: Diosmanta willakuqmi kani niq Jezabel warmitam aguantachkanki. Paymi yachachispan pantachin serviqniykunata huchapakuykunapi purinankupaq hinaspa taytacha-mamachakunaman ofrecesqa aychata mikunankupaq.
66002021	Jezabelmanqa qorqanim tiempota huchankunamanta wanakunanpaq ichaqa manam munanchu huchapakuyllapi kasqanmanta wanakuyta.
66002022	Jezabeltaqa kunanpunim llumpayta onqorachisaq, ñakarichisaqtaqmi paywan huchallikuqkunatapas, Jezabel hina manaña wanakuptinkum chaynataqa rurasaq.
66002023	Wawankutapas wañurachiptiymi llapallan huñunasqa iñiqkuna yachanqaku yuyayninkupas chaynataq sonqonkupas yachaq kasqayta, sapakamamanmi qosqaykichik rurasqaykichikman hina.
66002024	Wakinnikichik Tiatirapi kaqkunamanñataqmi nikichik: Qamkunaqa Jezabelpa yachachisqantam mana kasukurqankichikchu, manataqmi Satanaspa pakasqa hatun yachachikuynin nisqankutapas chaskirqankichikchu. Chaymi qamkunamanqa mana huk sasa ruraytapas kamachisqaykichikchu.
66002025	Qamkunaqa kapusuqnikichiktayá hatalliychik kutimunaykama.
66002026	Pipas vencespan tukupayninkama munasqayta ruraqmanmi ñoqaqa qosaq atiyta nacionkunata gobiernananpaq,
66002027	imaynam Taytay ñoqamanpas qowarqa atiyta chaynam paypas gobiernanqa nacionkunata fierro tawnawan hina, allpa manka pakipachkaq hinam paykunataqa castiganqa.
66002028	Chay venceqmanqa qosaqtaqmi achikyaq lucerotapas.
66002029	Uyariwaqniykunaqa kasukuychikyá huñunasqa iñiqkunaman Espiritupa nisqanta.
66003001	—Sardispi kaq ñoqamanta willakuqmanyá qellqay kaynata: Diospa qanchis espiritun espirituyoqmi hinaspa qanchis luceron luceroyoqmi nin kaynata: Ñoqaqa yachanim rurasqaykikunata, “Kawsachkanmi” nichkaptinkupas wañusqa hinam kachkanki.
66003002	Rikcharispayá wakin kapusuqnikikunata takyachiy, chaykunapas chinkaruchkanñam. Rurasqaykikunatapas manam Diospa munasqanman hinachu tarirqani.
66003003	Yuyariy uyarispa chaskisqaykita hinaspayá kasukuspa huchaykikunamanta wanakuy. Mana rikchariptikiqa suwa hinam mana yachasqayki horallata hamurusqayki.
66003004	Sardispiqa kachkanmi iskay-kimsallapas pachanku mana qanrachasqakuna, paykunaqa ñoqawanmi purinqaku yuraq pachayoq chaypaq hina kasqankurayku.
66003005	Pipas venceqkunaqa yuraq pachawan pachachisqam kanqaku, sutinkutapas manam chinkarachisaqchu wiñay kawsaqkunapa sutin apuntana libromantaqa hinaspam ñoqapa kasqankuta reqsichisaq Taytaypa hinaspa angelninkunapa qayllanpi.
66003006	Uyariwaqniykunaqa kasukuychikyá huñunasqa iñiqkunaman Espiritupa nisqanta.
66003007	—Filadelfiapi kaq ñoqamanta willakuqmanyá qellqay kaynata: Kay chuya kaqmi, cheqap kaqmi, Davidpa llaven hatalliqmi, mana pipa wichqanan punku kichaqmi hinaspa mana pipa kichanan punku wichqaqmi nin kaynata:
66003008	Ñoqaqa yachanim imam rurasqaykita. Punkutam kichaykapuyki, chaytaqa manataqmi pipas wichqanmanchu. Pisi kallpayoq kachkaspapas kasuwarqankim. Manataqmi negawarqankichu.
66003009	Satanaspa huñunakuyninpi llullakuspan “Judiom kani” niqkunatapas ñoqam qonqorachisaq qayllaykipi, chaynapim yachanqaku qam kuyasqayta.
66003010	Pacienciakunaykipaq kamachisqaytam kasuwarqanki, chayraykum ñoqapas waqaychasqayki hamuq sasachakuykunamanta. Chay sasachakuykunaqa hamunqa kay pachapi llapallan runakuna pruebasqa kanankupaqmi.
66003011	Ñoqaqa utqaymanmi hamusaq. Kapusuqnikitayá takyachiy premioykita mana pipas qechusunaykipaq.
66003012	Pipas venceqtaqa Diosniypa templonpa pilarninta hinam rurasaq, chaynata ruraptiyqa manañam chaymanta lloqsinqachu. Paypim qellqasaq Diosniypa sutinta, qellqasaqtaqmi mosoq Jerusalen llaqtapa sutintapas. Chay llaqtaqa hanaq pachamantam uraykamunqa. Qellqasaqtaqmi mosoq sutiytapas.
66003013	Uyariwaqniykunaqa kasukuychikyá huñunasqa iñiqkunaman Espiritupa nisqanta.
66003014	—Laodiceapi kaq ñoqamanta willakuqmanyá qellqay kaynata: Cheqap kaq, cheqap niq, allin testigo kaq hinaspa Diospa unanchasqan kamachiqmi nin kaynata:
66003015	Ñoqaqa yachanim tukuy rurasqaykita, manam chirichu nitaq rupaqchu kanki. ¡Ima allincha kanman rupaq kaptikiqa otaq chiri kaptikiqa!
66003016	Mana chiri nitaq rupaq kaspa qonilla kasqaykimantam vomitarusqayki.
66003017	Qanmi ninki: “Apum kani, apuyarunim, manam imatapas munaniñachu” nispa, ichaqa manam musyakunkichu llakipayaypaq, mana imayoq, wakcha ñawsa hinaspa qalalla kasqaykita.
66003018	Chaynaqa ñoqam consejayki ninapi chuyanchasqa qorita rantiwaspayki cheqap apu kanaykipaq. Yuraq pachatapas rantiwaspaykiyá chaywan pachakuspa penqaynikita tapakuy, rantiwaytaqyá ñawi hampitapas ñawikiman sutuchikuspa qawakunaykipaq.
66003019	Ñoqaqa qaqchaspaymi castigani llapallan kuyasqaykunataqa. Chaynaqa tukuy sonqoykiwanyá huchaykikunamanta wanakuy.
66003020	Qawarimuway, ñoqaqa punkupi sayaspaymi takachkani. Pipas qayakuyniyta uyarispan punkuta kichaykuwaptinqa yaykuspaymi paywan mikusaq, chaynataqmi paypas ñoqawan mikunqa.
66003021	Pipas venceqtaqa ñoqawan kuskatam tiyachisaq tiyanaypi, chaynam ñoqapas vencesqayrayku Taytaywan kuska tiyarqani tiyananpi.
66003022	Uyariwaqniykunaqa kasukuychikyá huñunasqa iñiqkunaman Espiritupa nisqanta.
66004001	Chaymantam rikururqani hanaq pachapi punku kicharayachkaqta hinaptinmi chay cornetillapa punta waqayninpi hina niwarqa: —Seqamuy kayman, ñoqam qawachisqayki kaykunapa qepanman imam sucedekunanmanta —nispa.
66004002	Chaypunillam rikurirurqani Espiritupa kallpanchasqan hinaspam rikururqani hanaq pachapi tiyanata, chaypiqa Diosmi tiyachkasqa.
66004003	Chay tiyanapi tiyaq Diosqa rikchakurqa jaspe alhaja rumimanwan cornalina nisqanku alhaja rumimanmi. Tiyananpa muyuriqninpiñataqmi chirapa kachkasqa esmeralda alhaja rumi hina llipipipichkaq.
66004004	Chay tiyananpa muyuriqninpim rikurqani iskay chunka tawayoq tiyanakunatawan, chaypim tiyachkasqaku iskay chunka tawayoq ancianokuna, paykunaqa kachkasqa yuraq pachayoqkamam hinaspa umanpi qorimanta coronayoqkamam.
66004005	Diospa tiyananmantam lloqsimurqa llipyantin rayokuna hinaspa qapariykuna. Tiyananpa ñawpaqninpiñataqmi rupachkasqa qanchis achkikuna. Chaykunaqariki Diospa qanchisnintin espiritunmi.
66004006	Tiyananpa ñawpaqninpiñataqmi kachkasqa cristal hina chuyay-chuyay lamar qocha. Diospa tiyananpa chawpinpiwan muyuriqninpiñataqmi kachkasqa tawa animalkuna, chay animalkunaqa kasqa qepanpi hinaspa ñawpaqninpi achkallaña ñawiyoqmi.
66004007	Punta kaq animalmi rikchakurqa leonman, hukninñataqmi rikchakurqa novilloman, kimsa kaqñataqmi kasqa runa hina uyayoq, tawa kaqñataqmi rikchakurqa pawachkaq aguilaman.
66004008	Chay tawantin animalkunaqa kasqa soqta raprayoqkamam, raprankunapiñataqmi kasqa hawanpi ukunpi ñawillaña, paykunam tuta punchaw mana samaykuspa nirqaku: Chuyam, chuyam, chuyam tukuy atipayniyoq Señor Diosqa. Payllam ñawpaq kaqpas, kunan kaqpas chaynataq hamuq kaqpas.
66004009	Wiña-wiñaypaq kawsaqman otaq tiyananpi kaq Diosman chay animalkuna sapa kuti adoraspa hinaspa yupaychaspa graciasta qoptinkuñataqmi
66004010	iskay chunka tawayoq ancianokuna wiña-wiñaypaq kawsaqpa otaq tiyananpi kaqpa qayllanpi qonqorakuykurqaku hinaspam coronankuta qayllanman churaykuspanku adorarqaku, paykunam nirqaku:
66004011	Señor Diosllayku, qamllam kanki tukuy atipayniyoq adorana hinaspa yupaychana Diosqa. Qanmi unancharqanki tukuy ima kaqkunataqa. Munaynikiman hina unanchaptikim kachkan tukuy imakunaqa.
66005001	Chay hatun tiyanapi tiyaqpa alleqninpim rikurqani wankusqa librota hawanpi-ukunpi qellqasqata hinaspa qanchis sellowan selloykuspa wichqasqata.
66005002	Rikurqanitaqmi atiyniyoq angel qaparispan tapukuqtapas, paymi nirqa: —¿Yaqachum pipas kanman kay libropi sellosqa kaqta pakiruspan kicharuq? —nispa.
66005003	Ichaqa manam hanaq pachapipas nitaq kay pachapipas nitaq uku pachapipas karqachu chay librota kichaykuy atiqqa nitaq qawaykuqllapas.
66005004	Chaymi ñoqa anchata waqarqani chay librota kichaykunanpaq, leeykunanpaq hinaspa qawaykunanpaq mana pipas kaptin.
66005005	Chaymi huknin anciano niwarqa: —Ama waqaychu, leonwan sutichasqa Juda ayllumanta kaq Rey Davidpa mirayninmi libropa qanchis sellonta pakispan kichananpaq vencerunña —nispa.
66005006	Hinaptinmi Diospa tiyananpa chawpinpi hinaspa tawa animalkunapa chawpinpi hinaspa ancianokunapa chawpinpi rikururqani carnerota wañuchisqa hina rikchayniyoq sayachkaqta. Chay Carneroqa kachkasqa qanchis waqrayoqmi hinaspa qanchis ñawiyoqmi. Chay ñawinkunaqa tukuy kay pachaman kachasqa Diospa qanchis espiritunkunam.
66005007	Chay Carnero hamuruspanmi librota chaskiykurqa tiyanapi tiyaq Diospa alleq makinmanta.
66005008	Librota chaskiykuptinñataqmi tawan animalkuna iskay chunka tawayoq ancianokunapiwan qonqorakuykurqaku Carneropa qayllanpi. Llapallan ancianokunaqa arpayoqkamam apachkasqaku incienso huntayoq qorimanta tazonninkuta. Chay inciensoqa Diosman iñiqkunapa mañakuyninmi.
66005009	Paykunam takirqaku kay mosoq takita: Sellosqanta pakispa libro kichaqqa qamllam kanki. Qamqa wañuchisqam karqanki. Diospaqmi runakunata yawarnikiwan rantirqanki llapallan llaqtakunamanta, tukuy idioma rimaqkunamanta, ayllukunamanta hinaspa nacionkunamanta.
66005010	Diosniykupaqmi munaychakusqantawan sacerdotekunataña rurarurqanki. Kay pachapi gobiernanankupaqmi chaynataqa rurarurqanki.
66005011	Rikuruspayñataqmi uyarirqani Diospa tiyananpa muyuriqninpi achkallaña angelkunapa, animalkunapa hinaspa ancianokunapa nisqanta. Paykunaqa kasqa achka-achka wara-waranqantinmi.
66005012	Paykunam qaparispa nirqaku: Wañuq Carnerollatam nichwanqa “Qamllam kanki atiyniyoqqa apuqa, yachayniyoqqa hinaspa kallpasapaqa. Qamllatam yupaychaymankuqa, adoraymankuqa hinaspa alabaymankuqa.”
66005013	Diospa tukuy ima unanchasqankunapas otaq hanaq pachapi, kay pachapi, uku pachapi hinaspa lamar qochapi kaqkunapas kaynatam nirqaku: Tiyananpi tiyaq Diostayá Carnerotawan Wiña-wiñaypaq adorasun, yupaychasun, hatunchasun hinaspa kallpasapapaq hapisun.
66005014	Tawa animalkunañataqmi nirqaku: —¡Amén! —nispa. Iskay chunka tawayoq ancianokunañataqmi qonqorakuykuspa adorarqaku.
66006001	Revelacionniypi qanchis sellomanta punta kaq sellota Carnero kichaykuptinmi chay tawa animalpa huknin rayo hina qaparirqa: —Hamuy —nispa.
66006002	Rikurqanitaqmi huk yuraq caballotapas. Sillakuqninmi kasqa flechanayoq. Payman coronata qoykuptinkum lloqsirqa vencestin aswanraq vencenanpaq.
66006003	Iskay kaq sellota Carnero kichaykuptinñataqmi iskay kaq animal nirqa: —Hamuy —nispa.
66006004	Hinaptinmi lloqsiramurqa huknin caballo, chay caballoqa kasqa pukam. Sillakuqninmanmi atiyta qoykurqaku kay pachamanta hawkayayta qechunanpaq chaymi llapa runakuna wañuchinakurqaku. Paymanqa qorqakutaqmi hatun espadatapas.
66006005	Kimsa kaq sellota Carnero kichaykuptinñataqmi kimsa kaq animal nirqa: —Hamuy —nispa. Hinaptinmi qawarispay rikururqani huk yana caballota, sillakuqninmi hapichkasqa huk balanzata.
66006006	Chaymi tawa animalkunapa chawpinmanta qayakamurqa: —Huk kilo trigom jornalpa chanin qollqepaq. Kimsa kilo cebadam jornalpa chanin qollqepaq. Ichaqa amam usuchinkichu aceitetawan vinotaqa —nispa.
66006007	Tawa kaq sellota Carnero kichaykuptinñataqmi tawa kaq animal qayakamurqa: —Hamuy —nispa.
66006008	Hinaptinmi qawarispay rikururqani qellu caballota, sillakuqninpa sutinmi kasqa Wañuy, qepan qatiqñataqmi kasqa wañusqakunapa kasqanpi munaychakuq. Paymanmi atiyta qoykurqaku kay pachapa tawa kaq parten runakunata guerrawan, yarqaywan, onqoywan hinaspa kay pachapi monte animalkunawan wañuchinanpaq.
66006009	Pichqa kaq sellota Carnero kichaykuptinñataqmi altarpa sikinpi rikururqani Diospa palabranta willakusqankurayku wañuqkunata.
66006010	Paykunam qaparispa nirqaku: —Chuya kaq hinaspa prometesqaykikuna cumpliq Señor ¿haykapikamataq wañuchiwasqankumanta mana juzgankichu hinaspa mana vengakunkichu kay pachapi yachaqkunata? —nispa.
66006011	Sapakamaman yuraq pachakunata qoykuspam nirqaku: —Asllatapas suyaykuychikraqyá Cristota serviqmasikichik wawqe-panikuna qamkuna hina wañuchisqa kanankukama —nispa.
66006012	Soqta kaq sellota Carnero kichaykuptinñataqmi karqa hatun temblor. Intim tutayarurqa luto pacha hina, enteron killañataqmi rikurirurqa yawar hina.
66006013	Cielopi lucerokunapas kay pachamanmi wichiykamurqa wayra taspiptin llullu higos wichichkaq hina.
66006014	Cielokunapas papel wankusqa hina chinkaruptinmi orqokunawan islakunapas maymi kasqanmanta kuyuchisqa karurqa.
66006015	Kay pachapi hatun kamachikuqkunapas pakakururqakum machaykunapi, orqokunapi hinaspa qaqakunapa chawpinpi, pakakururqataqmi hatunchakuqkunapas, apukunapas, capitankunapas, atiyniyoqkunapas, llapallan sirvientekunapas chaynataq libre kaqkunapas.
66006016	Paykunam orqokunatawan qaqakunata nirqaku: —Tiyananpi tiyaq Diosmantawan Carneropa piñakuyninmanta pakaykuwanaykikupaqyá tuñiykamuy.
66006017	Castigananku hatu-hatun punchawmi chayaramun. ¡Piraq chaytaqa aguantanman! —nispa.
66007001	Chaymantam rikurqani tawa angelkunata kay pachapa tawan esquinankunapi sayachkaqta, paykunam wayrata harkachkasqa kay pachamanpas, lamar qochamanpas chaynataq ima sachamanpas mana wayramunanpaq.
66007002	Rikurqanitaqmi huk angeltapas intipa qespimunan lawmanta hamuchkaqta, payqa kawsaq Diospa señalanan sellontam hapichkasqa. Chaymi kay pachatawan lamar qochata dañananpaq kaq atiyniyoq tawa angelkunata qaparispan chay angel nirqa:
66007003	—Diospa serviqninkunata urkunpi sellowan manaraq markachkaptiykuqa amaraqyá dañaychikchu allpatapas, lamar qochatapas nitaq sachakunatapas.
66007004	Chaymi uyarirqani llapallan Israel ayllukunamanta señalasqakunaqa pachak tawa chunkan tawayoq waranqa kasqanta.
66007005	Chunka iskayniyoq waranqam karqa Judá ayllumanta, chunka iskayniyoq waranqakamataqmi karqa Ruben ayllumantapas, Gad ayllumantapas, Aser ayllumantapas, Neftaliy ayllumantapas, Manasés ayllumantapas, Simeon ayllumantapas, Leviy ayllumantapas, Isacar ayllumantapas, Zabulon ayllumantapas, Josey ayllumantapas chaynataq Benjamin ayllumantapas.
66007009	Chaymantam rikurqani achkallaña runakunata llapallan nacionkunamanta, ayllukunamanta, castakunamanta hinaspa tukuy rikchaq rimayniyoqkunamanta. Paykunaqa sayachkasqaku hatun tiyanapa ñawpaqninpim hinaspa Carneropa qayllanpim. Achka-achkallaña kaptinkum mana pipas yupayta atirqachu. Yuraq pachawan pachasqakama kaspam sapakama hapirqaku palmerapa kallmanta.
66007010	Llapallankum qayaykachakurqaku: Salvacionninchikqa tiyananpi tiyaq Diosninchikmantam hinaspa Carneromantam.
66007011	Llapallan angelkunam sayachkasqaku Diospa tiyananpa, ancianokunapa hinaspa tawa animalkunapa muyuriqninpi. Chay angelkunam Diospa tiyananpa ñawpaqninpi qonqoranpa kumuykuspanku payta adorarqaku:
66007012	¡Amén! Yachayniyoq kasqanraykuyá Diosninchikta hatunchasunchik hinaspa adorasunchik. Atipayninmantawan kallpanmantayá wiña-wiñaypaq graciasta qosunchik hinaspa yupaychasunchik. Amén.
66007013	Hinaptinmi huknin anciano tapuwarqa: —¿Pikunataq kay yuraq pachayoqkunaqa? ¿Maymantataq hamurqaku? —nispa.
66007014	Ñoqañataqmi nirqani: —Señorlláy, qanmi yachanki —nispa. Chaymi payñataq niwarqa: —Paykunaqa hatu-hatun ñakariymanta hamuqkunam hinaspa pachankutapas taqsaspa Carneropa yawarninwan yuraqyachiqkunam.
66007015	Chayraykum paykunaqa Diospa tiyananpa ñawpaqninpi kachkanku hinaspam tuta punchaw payta servichkanku templonpi. Tiyananpi tiyaq Diosñataqmi karpa hina harkaykunqa.
66007016	Paykunaqa manañam yarqaymantapas, yakumantapas kanqakuñachu, nitaqmi intipas nitaq ima rupaypas rupanqañachu.
66007017	Diospa tiyananpa chawpinpi kaq Carnerom paykunataqa harkanqa ovejakunata michichkaq hina, paykunataqa kawsachikuq yakukunamanmi, pusanqa. Waqasqanku weqenkutapas Diosñam pichanqa.
66008001	Libropa qanchis kaq sellonta Carnero kicharuptinñataqmi hanaq pachapi upallalla karurqaku yaqa media hora.
66008002	Chaymantam rikurqani qanchis angelkunata Diospa qayllanpi sayachkaqta, paykunamanmi qosqa karqa qanchis cornetillakuna.
66008003	Hinaptinmi huk angel qorimanta qontichinayoq hamuspan altarpa waqtanpi sayaykurqa, paymanmi qoykurqaku achka inciensota iñiqkunapa mañakuyninman yapaykuspan qorimanta altarpa hawanpi kañananpaq. Chay altarqa kachkasqa Diospa tiyananpa ñawpaqninpim.
66008004	Chay kañasqanpa qosniyninmi Diosman chayarurqa iñiqkunapa mañakuyninwan kuska.
66008005	Chay hapisqan qontichinaman altarpa hawanmanta nina sansata angel hinaykuspanmi kay pachaman wikutiykamurqa hinaptinmi rayokuna, qapariykuna hinaspa llipyaykuna temblorpiwan karurqa.
66008006	Cornetillayoqkama chay qanchis angelkunam cornetillankuta alistarqaku tocanankupaq.
66008007	Punta kaq angel cornetillanta tocaykuptinmi yawarwan chapusqa ninayoq runtu para kay pachaman chayaramurqa, chaymi ruparurqa kay pachapa kimsa kaq parten, ruparurqataqmi sachakunapa hinaspa qewakunapa kimsa kaq partenpas.
66008008	Iskay kaq angel cornetillanta tocaykuptinñataqmi lamar qochaman wischusqa karurqa rupachkaq hatu-hatun orqo hina, hinaptinmi lamar qochapa kimsa kaq parten yawaryarurqa.
66008009	Chaymi lamar qochapi kawsaq animalkunamanta kimsa kaq parte wañururqa, chinkarurqataqmi buquekunamanta kimsa kaq partepas.
66008010	Kimsa kaq angel cornetillanta tocaykuptinñataqmi cielomanta wichiykamurqa rupachkaq nina hina hatu-hatun lucero. Chay luceroqa mayukunapa hinaspa pukyukunapa kimsa kaq partenpa hawanmanmi wichiykamurqa.
66008011	Luceropa sutinqa kasqa Qatqem chaymi chay yakukunapa kimsa kaq parten qatqeyarurqa, achka runakunam wañururqaku chay qatqe yakuta tomaruspanku.
66008012	Tawa kaq angel cornetillanta tocaykuptinñataqmi intipa, killapa hinaspa lucerokunapa kimsa kaq parten dañasqa rikurirurqa. Chaykunapa kimsa kaq parten tutayaruptinmi manaña achkirqachu punchawpas nitaq tutapas.
66008013	Rikururqanitaqmi huk angeltapas cielopa chawpinta pawachkaqta, paymi qaparirqa: —¡Ay! ¡Ay! ¡Ay! ¡Imaynaraq kanqa kay pachapi kaqkuna, kimsa angelkunapas cornetillanta tocaykuptinqa! —niqta.
66009001	Pichqa kaq angel cornetillanta tocaykuptinñataqmi lucerota rikurqani cielomanta kay pachaman wichiykamuqta, chay Lucerom uku pachapa llaventa chaskirqa.
66009002	Chay uku pachata kichaykuptinmi qosniriramurqa hatu-hatun hornomanta hina, chay qosnim tutayarachirqa intitawan cielota.
66009003	Chay qosnimanta aqarway urukuna lloqsiramuspanmi kay pachaman mastarikurqa, chaykunaqa kasqa atoq-atoqkuna hina kachukuqmi.
66009004	Chaykunataqmi kamachisqa karqa kay pachapi qorakunata, imapas verde kaqkunata hinaspa sachakunata mana mikunanpaq, kamachisqaqa karqa Diospa sellonwan urkunpi mana marcasqa runakunallata kachunanpaqmi.
66009005	Kamachisqaqa karqa manataqmi runakuna wañuchinanpaqchu aswanqa pichqa killantin kachuspa ñakarichinallanpaqmi. Chay kachusqankupa nanayninqa karqa atoq-atoqpa kachukuynin hinam.
66009006	Chay punchawkunaqa runakunam wañuyta maskanqa ichaqa manam tarinqakuchu, wañuyta munaspankupas manam wañunqakuchu.
66009007	Chay aqarwaykunaqa kasqa guerrapaq alistasqa caballokuna hinam. Umanpim kasqa qorimanta corona hina, uyanñataqmi kasqa runapa uyan hina.
66009008	Chukchanmi kasqa warmipa chukchan hina, kirunñataqmi kasqa leonpa kirun hina.
66009009	Qasqonku harkaqñataqmi kasqa fierromanta harkachikuna hinaraq, raprankupa qapariyninñataqmi kasqa caballokunapa aysasqan guerraman riq carretakuna hinaraq.
66009010	Chupankuñataqmi kasqa atoq-atoq hina kachukuq, chaynaqa karqa chaywan kachuspa runakunata pichqa killa ñakarichinanpaqmi.
66009011	Chay aqarway urukunaqa kamachiqniyoqmi karqaku, chay kamachiqninqa karqa uku pachapi munaychakuq angelmi, chay angelpa sutinmi karqa hebreo rimaypi Abadon, griego rimaypiñataq Apolion, chay sutiqa “chinkachiq” ninanmi.
66009012	Pasarurqam chay angelpa punta kaq “¡Ay!” nisqanqa. Ichaqa hamuchkanmi iskay sasachakuykunaraq.
66009013	Soqta kaq angel cornetillanta tocaykuptinñataqmi uyarirqani qayakuyta. Chay qayakuymi uyarikamurqa Diospa qayllanpi qori altarpa hawanpi tawa waqrachakunapa chawpinmanta.
66009014	Chaymi cornetillayoq qanchis kaq angelta nirqa: —Kachariy Eufrates Mayupa patanpi watasqa tawa angelkunata —nispa.
66009015	Hinaptinmi kachaykurqa chay tawan angelkunata chaynapi llapa runakunamanta kimsa kaq partenta wañuchinanpaq. Paykunam chay horapaq, chay punchawpaq, chay killapaq hinaspa chay watapaq alistasqa karqaku.
66009016	Uyarisqayman hinaqa caballopi sillasqa soldadokunam karqa iskay pachak waranqa kuti waranqa.
66009017	Revelacionniypimá Chuya Espiritu qawachiwarqa caballokunapi sillasqakunata. Paykunaqa qasqontam harkachikusqa nina hina puka harkachikunawan, azul harkachikunawan hinaspa qellu harkachikunawan. Caballokunaqa kasqa leon hina umayoqkunam, chay caballokunapa siminmantam lloqsimurqa nina, qosni hinaspa azufre.
66009018	Runakunapa kimsa kaq partenmi wañururqa chay caballokunapa siminmanta lloqsimuq kimsa castigowan otaq ninawan, qosniwan hinaspa azufrewan.
66009019	Chay caballokunapa kallpanqa kasqa siminpiwan chupanpim. Chay chupankunaqa kasqa culebrakuna hina umayoqmi, chaywanmi kachukuq.
66009020	Chay castigokunamanta lluptiq runakunapas manataqmi wanakurqakuchu mana allinkuna rurayninkumantaqa. Manamá wanakurqakuchu demoniokuna adoraymanta nitaq qorimanta, qollqemanta, broncemanta, rumimanta hinaspa kullumanta taytacha-mamachakuna adoraymantapas. Chay taytacha-mamachakunaqa manam rikukunchu, manam uyarikunchu, manataqmi purinchu.
66009021	Chay runakunaqa manataqmi wanakurqakuchu runakuna wañuchisqankumantapas, layqakusqankumantapas, huchapakusqankumantapas nitaq suwakusqankumantapas.
66010001	Rikurqanitaqmi huk atiyniyoq angelta hanaq pachamanta uraykamuqta, payqa kasqa puyuwan pachasqam hinaspa umanpi chirapayoqmi. Uyanpas achkirirqa inti hinaraqmi, chakinkunañataqmi kasqa ninamanta pilarkuna hinaraq.
66010002	Kichasqa librochata hapiykuspanmi alleq chakinta churaykurqa lamar qochapa hawanman, ichoq chakintañataqmi churaykurqa allpaman.
66010003	Leon hina qapariptinmi qanchis rayokuna toqyamurqa rimachkaq hina.
66010004	Chay qanchis rayokuna rimaramuptinmi qellqanaypaqña kachkarqani, ichaqa hanaq pachamantam yapatawan qayamuwarqa: —Qanchisnintin rayokunapa nisqantaqa amaraqyá willakuychu nitaq qellqaychu —nispa.
66010005	Lamar qochapiwan allpapi sayaq angelñataqmi cielo lawman alleq makinta hoqarirqa.
66010006	Wiña-wiñaypaq kawsaqraykum otaq cielokunapas, kay pachapas, lamar qochapas chaynataq chaykunapi kaq tukuy imapas unanchaqraykum jurarqa kaynata: —Manam unamunqañachu.
66010007	Aswanqa qanchis kaq angelpa cornetillan tocanan tiempo chayaramuptinmi Diospa pakasqa kaqninkuna cumplikunqa, chaynaqa karqa serviqnin willakuqkunaman nisqanpi hinam.
66010008	Hanaq pachamanta uyarisqay qayakuymi yapamanta nimuwarqa: —Rispaykiyá chay kicharayaq librochata chaskimuy lamar qochapiwan allpapi sayaq angelpa makinmanta —nispa.
66010009	Angelman librochata mañaq riptiymi payñataq niwarqa: —Chaskiwaspayki mikuy kay librochata, simikipim kanqa miel hina miskillaña, wiksaykipiñataqmi kanqa qatqellaña —nispa.
66010010	Angelpa makinmanta librochata chaskiykuspay mikuruptiymi simiypiqa karqa miel hina miskillaña, mikuruptiyñataqmi wiksaypi qatqeyarurqa.
66010011	Hinaptinmi niwarqa: —Yapatawanmi willakunayki achkallaña runakunamanta, nacionkunamanta, tukuy rikchaq rimayniyoqkunamanta hinaspa reykunamanta —nispa.
66011001	Soqos kaqlla tupuna varata huk kaqnin qoykuwaspanmi niwarqa: —Diospa templontawan altartayá tupuramuy, yuparamuytaqyá chaypi adoraqkunatapas.
66011002	Ichaqa amam tupumunkichu templopa pationtaqa, chayqa kachkan mana judio kaqkunaman qosqam. Chay chuya llaqtapiqa paykunam sarutyachkaq hina munaychakunqa tawa chunka iskayniyoq killa.
66011003	Ñoqam kachasaq iskay testigoykunata waranqa iskay pachak soqta chunkan punchawpuni chaynapi luto pachawan hinakuykuspanku ñoqamanta willakamunankupaq —nispa.
66011004	Chay testigokunaqa kasqa aceitunas ruruq iskay sachakuna hinam otaq Diospa qayllanpi kaq iskay hatun mecherokuna hinam.
66011005	Pipas paykunata imanaytapas munaptinqa siminkumanta lloqsimuq ninawanmi enemigonkuta kañarunqa, chaynatamá wañurunqa imanaruynin munaqpas.
66011006	Chay testigokunaqa atiyniyoqmi kasqa parata usyachinankupaqpas, chaynataqa usyachiqku Diosmanta willakunankukamam. Paykunaqa atiyniyoqtaqmi kasqaku yakuta yawaryarachispanku munasqankuman hina kay pachapi runakunata tukuy rikchaq castigokunawan ñakarichinankupaqpas.
66011007	Paykuna willakuyta tukuruptinkuñataqmi Manchakuypaq Animal uku pachamanta lloqsimuspa paykunapa contranpi guerrata ruranqa, paykunata venceruspa wañurachiptinmi
66011008	cuerponkupas hatun llaqtapa callenkunapi chutarayanqa. Chay llaqtatam tupachinku Sodomawan hinaspa Egiptowan, chaypimá Señorninchikpas chakatasqa karqa.
66011009	Kimsa punchaw partenpunim runakuna llapa ayllukunamanta, tukuy rikchaq rimayniyoqkunamanta hinaspa llapa nacionkunamanta chay testigokunapa ayanta qawaspa mana munanqakuchu pampanankuta.
66011010	Kay pachapi kawsaqkunañataqmi kusikunqaku chay wañuqkunamanta, kusikuymantam regalokunatapas apachinakunqaku, chaynataqa ruranqaku chay iskay willakuqkuna manaña kay pachapi yachaqkunata ñakarichisqanraykum.
66011011	Ichaqa kimsa punchaw partenmantam chay wañusqakunaman yaykururqa Diospa kachamusqan kawsachikuq espiritu hinaptinmi sayarirurqaku, qawaqninkunañataqmi hatu-hatunta mancharikururqaku.
66011012	Hinaptinmi chay iskay testigokuna hanaq pachamanta uyarirqaku hatun qayakuyta “Seqamuychik kayman” niqta. Hinaptinmi puyuntakama seqarurqaku hanaq pachaman enemigonkunapas qawachkaptin.
66011013	Chay hora nisyu-nisyu temblor karuptinmi tuñirurqa llaqtapa chunka kaq parten, qanchis waranqa runakunam wañururqa chay temblorwan. Wakinñataqmi hatu-hatunta mancharikuspanku hanaq pachapi kaq Diosta alabarqaku.
66011014	Angelpa iskay kaq “¡Ay!” nisqanqa pasarunñam, kimsa kaq sasachakuymi ichaqa chayllaraq hamuchkan.
66011015	Qanchis kaq angel cornetillanta tocaykuptinñataqmi hanaq pachamanta qayakamurqa: Kay pachapi gobiernokunaqa Cristopañam. Payñam gobiernanqa wiña-wiñaypaq.
66011016	Hinaptinmi Diospa qayllanpi iskay chunka tawayoq tiyanakunapi tiyaq ancianokuna qonqoranpa kumuykurqaku, Diosta adoraspam nirqaku:
66011017	Señorllayku, graciastam qoykiku. Tukuy Atiyniyoq Diosnillayku, qamqa kunanpas ñawpaqpas hina kaqllam kanki. Qamqa munaychakunaykipaqmi hatun atiyta chaskichkanki.
66011018	Nacionkunam piñakurunku, ichaqa chayaramunmi punchaw castiganaykipaq. Chayaramunñam hora wañuqkunata juzganaykipaq. Qanmanta willakuq serviqnikikunamanmi pagapunki. Qamllapaq kawsaqkunamanwan respetasuqnikikunamanmi pagapunki. Taksamanpas hatunmanpas llapallanmanmi pagapunki. Kay pacha chinkachiqkunatam chinkachinki.
66011019	Hinaptinmi Diospa templon hanaq pachapi kichakuykurqa, chaypim kachkasqa contrato baulpas. Hinaptinmi karqa llipyaykuna, qapariykuna hinaspa rayokuna. Temblormi kay pachata taspirqa, qepantañataqmi runtu para chayarqa.
66012001	Hanaq pachapim rikururqani hatun señalta: Warmim pachawan hina intiwan pachasqa kachkasqa hinaspam saruchkasqa killata, umanpiñataqmi kachkasqa chunka iskayniyoq lucerokunamanta corona.
66012002	Chay warmi wiksayakuruspanmi nanaywan qayaykachakurqa wachakunanpaq.
66012003	Yapatawanmi rikururqani hanaq pachapi huk señalta: Dragon sutiyoq hatun puka animalmi kachkasqa qanchis umayoq, chunka waqrayoq, sapa umankunapim kachkasqa huk corona.
66012004	Chupanwan aysaspam cielomanta wischuykamurqa kay pachaman kimsa kaq parten lucerokunata. Dragon sutiyoq animalñataqmi sayachkarqa wachakuywan kaq warmipa ñawpaqninpi, chaypiqa sayachkarqa naceruptillan wawachanta mikurunanpaqmi.
66012005	Chay warmim wachakururqa qari wawata. Paymi kamachinqa fierro tawnawan hina hatun atiyninwan llapallan nacionkunata. Chay wawata qechuruspam tiyananpi tiyaq Diosman aparqaku.
66012006	Warmiñataqmi Diospa alistapusqan chunniqman ayqekurqa chaypi waranqa iskay pachak soqta chunkan punchaw uywasqa kananpaq.
66012007	Chaymantam hanaq pachapi hatu-hatun guerra karurqa. Miguelmi angelninkunapiwan pelearqa dragon sutiyoq animalpa contranpi. Dragonpas angelninkunapiwanmi pelearqa.
66012008	Ichaqa vencerachikuptinkum hanaq pachapiqa manaña sitio karqachu paykunapaq.
66012009	Chaynapimá chay hatun dragonqa wischumusqa karqa. Payqariki diablowan hinaspa Satanaswan sutichasqa ñawpaqmantaraq kaq culebram. Paymi llapallan kay pachapi runakunata engañachkan, paymá kay pachamanpas wischumusqa karqa angelninkunapiwan.
66012010	Chaymantam hanaq pachapi huk kaqnin qaparirqa: —Kunanmi chayaramuwanchik Diosmanta salvacion, chayaramuntaqmi Diospa atiyninpas, munaychakuyninpas chaynataq Cristopa munayninpas. Wawqe-paninchikkunapa contranpi tuta punchaw Diosman acusaq diabloqa ñam wischurachikamunña hanaq pachamanta.
66012011	Wawqe-paninchikkunaqa vencerqaku Carneropa yawarninwanmi hinaspa willakusqanku palabrawanmi, paykunaqa manamá wañuytapas manchakurqakuchu.
66012012	Chaynaqa cielokuna, kusikuychikyá, kusikuychiktaqyá chaypi yachaqkunapas. ¡Ay! imaynaraq kanqa kay pachapi kaqkunaqa! Diabloqa piñasqallañam uraykaramun qamkunaman, payqariki yachachkanmi pisi tiempoyoqllaña kasqanta —nispa.
66012013	Dragon sutiyoq animalñataqmi kay pachaman wischusqa kasqanta qawakuykuspan qari wawa wachakuq warmita qatikacharqa.
66012014	Hinaptinmi warmiman qoykurqaku condorpa rapran hina iskay raprakunata, chaytaqa qoykurqaku culebrapa qayllanmanta maymi kasqan chunniqman pawarikunanpaqmi, hinaptin chaypi kimsa wata parten uywasqa kananpaq.
66012015	Culebrañataqmi siminmanta wischurqa mayu hina achka-achka yakuta chay warmita aparunanpaq.
66012016	Ichaqa allpam yanaparqa warmita, kicharikuykuspanmi millpururqa Dragonpa wischusqan mayu hina yakuta.
66012017	Hinaptinmi Dragonqa warmipa contranpi piñakuruspan pasarqa mirayninkunapa contranpi peleaq otaq Diospa kamachikuynin kasukuqkunapa hinaspa Jesuspi iñiqkunapa contranpi peleaq.
66013001	Chaymantam lamar qochapa patanpi sayaykuspay rikururqani lamar qochamanta qanchis umayoq hinaspa chunka waqrayoq animal lloqsimuqta. Sapa waqranpim kasqa huk corona, umankunapiñataqmi kasqa Dios kamiq sutikuna.
66013002	Chay rikusqay animalqa kasqa uturungu kaqllam, chakinkunañataqmi kasqa ukumaripa chakinkuna kaqlla, siminpas kasqa leonpa hinam. Dragonmi qoykurqa atiynintawan gobiernonta hinaspa hatun munaychakuyninta.
66013003	Chay animalpa huknin umanmi wañunanpaq hina tuksisqa karqa, ichaqa sanoyaruptinmi llapallan kay pachapi kaq runakuna admirasqallaña chay animalta qatikurqaku.
66013004	Chay Dragontam adorarqaku Manchakuypaq Animalman atiyta qoykusqanrayku. Adorarqakutaqmi chay manchakuypaq animaltapas: —¿Pitaq kay animal hinaqa kanman? ¿Pitaq paywanqa peleanman? —nispa.
66013005	Chay animalmanqa qoykurqataqmi atiytapas tukuy imata Diospa contranpi rimananpaq hinaspa tawa chunka iskayniyoq killa munaychakunanpaq.
66013006	Chaynapim Diosta kamirqa, kamirqataqmi paypa sutintapas, paypa karpantapas chaynataq hanaq pachapi yachaqkunatapas.
66013007	Chay animalmanqa qoykurqakutaqmi atiyta Diosllapaqña kawsaqkunapa contranpi peleaspa vencerunanpaqpas chaynataq kay pachapi llapallan ayllukunata, castakunata, tukuy rikchaq rimayniyoqkunata hinaspa nacionkunata kamachinanpaqpas.
66013008	Chay Manchakuypaq Animaltam adorarqaku llapallan kay pachapi yachaqkuna otaq Carneropa kawsay libronpi sutin mana qellqasqakuna. Chay Carneroqa manaraqpas kay pacha unanchasqa kachkaptinmi wañunanpaq citasqa karqa.
66013009	Uyariwaqniykunaqa kasukuychikyá.
66013010	Pipas presochasqa kananpaq kaqqa presochasqam kanqa. Espadawan wañuchisqa kananpaq kaqqa espadawanmi wañunqa. Chaynapim Diosllapaqña kawsaqkunaqa pacienciayoq hinaspa confianzayoq kananku.
66013011	Yapatawanmi rikurqani huk animalta kay pachamanta wicharichkaqta. Chaypam kasqa waqrankuna carneropa hina, rimayninñataqmi kasqa Dragonpa rimaynin hina.
66013012	Punta kaq animalpa hinam atiyninpas kasqa chaymi tukuy imata punta kaq animalpaq rurarqa. Llapallan kay pachapi kaq runakunawanmi adorachirqa nanayninmanta sanoyaruq punta kaq animalta.
66013013	Hatun milagrokunatam rurarqa atiyninta qawachinanpaq, cielomantapas wichichimurqam ninakunata llapa runakunapa qayllanman.
66013014	Kaykunata punta kaq animalpa qayllanpi rurasqanwanmi kay pachapi llapa runakunata engañarqa. Kamachikurqam Manchakuypaq Animalpa imagenninta ruranankupaq, chay animalqa espadawan tuksisqa kachkaspanpas manam wañurqachu.
66013015	Chay iskay kaq animalmanmi atiyta qoykurqaku punta kaq animalpa imagenninman espirituta qospa rimachinanpaq hinaspa imagen mana adoraqkunataqa wañuchinanpaq.
66013016	Chay iskay kaq animalmá llapallan runakunata taksatapas, hatuntapas, aputapas, wakchatapas, libretapas hinaspa sirvientetapas alleq makinpi otaq urkunpi marcachirqa,
66013017	chaynapim pipas mana imallatapas rantiqchu nitaqmi rantikuqchu, chaynataqa ruraqku chay animalpa marcan marcayoqllam otaq chay animalpa sutin sutiyoqllam otaq sutinpa numeron numeroyoqllam.
66013018	Yachayniyoqpaqmi kayqa. Yachayniyoq runaqa animalpa numerontayá yupachun. Paypa numeronqa soqta pachak soqta chunkan soqtayoqmi.
66014001	Qawarispaymi rikururqani Sion Moqopa hawanpi Carnero sayachkaqta. Paywanmi sayachkasqa pachak tawa chunkan tawayoq waranqa runakuna, paykunaqa kachkasqa Carneropa sutinwan hinaspa Taytanpa sutinwan urkunkupi qellqaskamam.
66014002	Chaymantam uyarirqani hanaq pachamanta qayakuyta, chay qayakuyqa karqa achka yakupa hinaspa sinchi rayopa qapariynin hinam. Chay qayakuyqa karqa arpa tocaqkunapa tocasqan hinaraqmi.
66014003	Chay pachak tawa chunkan tawayoq waranqa runakunam takirqaku mosoq takita hatun tiyanapa ñawpaqninpi, paykunaqa takirqaku tawa animalkunapa hinaspa ancianokunapa qayllanpim, ichaqa manam pipas chay taki yachayta atirqachu, yacharqakuqa pachak tawa chunkan tawayoq waranqa kay pachamanta rantisqa runakunallam.
66014004	Paykunaqa warmikunawan mana qanrachakuqkunam otaq warmiwan mana puñuqkunam. Paykunaqa Carnerotam qatinku maymanña riptinpas. Paykunaqa punta rikurimuq ruru hinam, paykunaqa Diospaqwan Carneropaqmi runakuna ukumanta rantisqa karqa.
66014005	Paykunaqa mana llullakuqmi hinaspa mana huchayoqmi karqaku.
66014006	Rikurqanitaqmi huk angeltapas cielopa chawpinta pawachkaqta, paymi wiñaypaq kaq allin noticiata apachkasqa kay pachapi llapallan nacionkunaman, ayllukunaman, tukuy rikchaq rimayniyoqkunaman hinaspa llapallan runakunaman.
66014007	Qaparispanmi nirqa: —Diostayá manchakuywan alabaychik, juzganan horam chayaramunña, cielokunatapas kay pachatapas, lamar qochatapas hinaspa pukyukunatapas unanchaqtayá adoraychik —nispa.
66014008	Iskay kaq angelñataqmi nirqa: —¡Tuñirunñam, tuñirunñam hatun Babilonia llaqtaqa! Chay llaqtam vino upyachichkaq hina upyarachirqa huchapakuyninta llapa runakunaman —nispa.
66014009	Kimsa kaq angelpas paykunata qatistinmi qaparirqa: —Pipas Manchakuypaq Animalpa imagenninta adoraqqa hinaspa urkunpi otaq makinpi marcachikuqqa
66014010	upyanqam Diospa piñakuyninta. Chay piñakuyninqa mana chaqrusqa vino hinam kachkan Diospa piñakuynin sutiyoq vasopi. Chay upyaq runaqa ninapiwan azufrepim Carneropa qayllanpi hinaspa chuya angelkunapa qayllanpi ñakarichisqa kanqa.
66014011	Ñakariyninqa ninapa qosniynin hinaraqmi qosninqa wiña-wiñaypaq. Tutapas-punchawpas manam hawkayayta tarinqachu Manchakuypaq Animal adoraqkunaqa nitaq marcan chaskiqkunapas.
66014012	Chaynapim Diosllapaqña kawsaqkunapas otaq kamachikuynin kasukuqkunapas otaq Jesuspi qaqa hina sayaqkunapas pacienciakunku.
66014013	Hinaptinmi hanaq pachamanta qayamuwarqa: —Qellqay kayta: “Mayna kusisqam Diospi iñispa kunanmanta wañuqkunaqa” nispa. Espiritupas nintaqmi: “Arí, paykunaqa samanqañam ñakariykunamanta, allin rurasqankupas paykunawanmi kachkan” nispa.
66014014	Chaymantam rikurqani yuraq puyuta, hawanpiñataqmi tiyachkasqa Diosmanta Hamuq Runaman rikchakuq, payqa kachkasqa qorimanta coronayoqmi hinaspa makinpi ñawchi rutunayoqmi.
66014015	Hinaptinmi templomanta lloqsiramurqa huk angel, paymi puyupa hawanpi tiyaqta qayarqa: —Rutunaykiwan rutuy, ñam rutuna tiempoqa chayaramunña, kay pachapi cosechaqa ñam poqosqaña kachkan —nispa.
66014016	Puyupa hawanpi tiyaq rutunanwan kay pachata ruturuptinmi cosechaqa huñusqaña rikurirurqa.
66014017	Hinaptinmi huk angelpas lloqsiramurqa hanaq pachapi kaq templomanta filoyoq rutunanta aparikuspan.
66014018	Altarmantapas lloqsiramurqam huk angel, payqa ninawan kañaykunanpaq atiyniyoq kaspanmi ñawchi rutunayoq angelta qayarqa: —Ñawchi rutunaykiwan rutuy kay pachapi uvaskunata, ñam uvaskunaqa poqosqaña kachkan —nispa.
66014019	Hinaptinmi chay angel rutunanwan rutururqa kay pachapi uvaskunata hinaspam huntarachirqa uvas saruna pozoman. Chay pozoqa karqa Diospa piñakuynin sutiyoq pozom.
66014020	Llaqtapa hawa lawnin pozopi saruchiptinmi pozomanta yawar pawaramurqa caballokunapa frenonman haypanankamaraq. Chay yawarqa puririrqa kimsa pachak kilometrokamaraqmi.
66015001	Hanaq pachapim huktawan rikurqani ancha admirakuypaq kaqta: Qanchis angelkunam kachkasqa qanchis qepa kaq castigoyoqkama, chay castigokunawanmi tukururqa Diospa piñakuynin.
66015002	Rikurqanitaqmi ninawan chaqrusqa cristal kaqlla lamar qochatapas. Rikurqanitaqmi Manchakuypaq Animaltawan imagennintapas chaynataq marcantawan sutinpa numeron venceqkunatapas, paykunaqa sayachkasqa chay cristal kaqlla lamar qochapa patanpim Diospa qosqan arpantinkama.
66015003	Paykunam takirqaku Diosta serviq Moisespa takintawan Carneropa takinta: Tukuy atipayniyoq Señor Diosnillayku, hatu-hatun admirakuypaqmi tukuy rurasqaykikunaqa. Nacionkuna munaychakuq Reynillayku, allinpunim hinaspa cheqappunim ñannikikunaqa.
66015004	Señorllayku ¿pitaq qamtaqa mana manchakusunkimanchu? ¿Pitaq qamtaqa mana alabasunkimanchu? Qamllapunim chuyaqa kanki, llapallan nacionkuna hamuspam adorasunki. Allin rurasqaykikunatam qawaykachikunki.
66015005	Chaymantam kicharikuqta rikururqani hanaq pachapi kaq templota otaq chunkantin kamachikuykuna waqaychana karpata.
66015006	Chay templomantam lloqsiramurqa qanchis angelkuna qanchis castigoyoqkama, paykunaqa kasqa linomanta sumaq kancharichkaq pachayoqmi hinaspa qorimanta chumpiwan qasqonkupas watasqakamam.
66015007	Tawan animalkunapa hukninmi qanchis angelkunaman qoykarirqa qorimanta tazonta, chay tazonkunaqa kasqa wiña-wiñaypaq kawsaq Diospa piñakuyninwan huntasqam.
66015008	Hinaptinmi temploman huntarirqa qosniy, chayqa karqa Diospa achkiriyninmanta hinaspa atiyninmanta lloqsimuqmi. Chaymanqa manam pipas yaykuyta atirqachu qanchis angelkunapa apasqan qanchis castigokuna tukurunankama.
66016001	Templomantam huk hatun qayakuyta uyarirqani, qanchis angelkunamanmi kaynata nimurqa: —Rispayá allpa pachaman tallimuychik Diospa piñakuyninwan huntasqa qanchis tazonkunamanta.
66016002	Punta kaq angelmi kay pachaman talliykamurqa tazonninmanta. Hinaptinmi Manchakuypaq Animalpa marcan marcayoq hinaspa imagennin adoraq runakunapi rikurirurqa uta hina nanachikuqllaña onqoy.
66016003	Iskay kaq angelpas tazonninmantam talliykurqa lamar qochaman, hinaptinmi wañusqa yawar hina lamar qochapi yaku rikurirurqa chaymi yakupi kawsaq tukuy rikchaq animalkunapas wañururqa.
66016004	Kimsa kaq angelpas tazonninmantam talliykurqa mayukunapa hawanmanwan pukyukunapa hawanman hinaptinmi yawaryarurqa.
66016005	Hinaptinmi yakupi munaychakuq angel nirqa: Señorlláy, chaynata juzgaspaykiqa allintapunim rurachkanki. Qamqa kunanpas, ñawpaqpas chuya Diosmi kanki.
66016006	Chay juzgasqayki runakunaqa qamllapaqña kawsaqkunatam wañuchirqaku. Qanmanta willakuqkunapa yawarnintam chaqchurqaku. Chayna rurasqankumantam paykunamanpas yawarta upyarachinki. Imam chaskinankutamá paykunamanqa qoykunki.
66016007	Uyarirqanitaqmi altarmanta kayna nimuqtapas: Arí, Tukuy Atipayniyoq Señor Diosnilláy, qamqariki allintapunim hinaspa cheqaptapunim juzganki.
66016008	Tawa kaq angelpas tazonninmantam talliykurqa intiman hinaptinmi intiman atiy qosqa karqa rupayninwan runakunata rupananpaq.
66016009	Hinaptinmi llapallan runakuna ancha rupaywan rupasqa rikurirurqaku, ichaqa manam wanakurqakuchu nitaqmi Diostapas alabarqakuchu, paykunaqa aswanraqmi kay castigokuna apachimuq Diostapas tukuy mana allinta nispanku kamirqaku.
66016010	Pichqa kaq angelpas tazonninmantam talliykurqa Manchakuypaq Animalpa tiyananman hinaptinmi gobiernasqan tutayarurqa, chaymi runakunañataq nanaywan qallunkuta kachukurqaku.
66016011	Ichaqa chaywanpas manam wanakurqakuchu mana allin rurayninkumantaqa, paykunaqa aswanraqmi hanaq pachapi kaq Diosta kamirqaku, chaynataqa kamirqaku nanaypi kasqankuraykum chaynataq uta hina onqoyniyoq kasqankuraykum.
66016012	Soqta kaq angelpas tazonninmantam talliykamurqa hatun Eufrates Mayuman, hinaptinmi chay mayu chakirurqa, chakirusqaqa intipa qespimunan lawmanta hamuq reykuna chayninta chimpanankupaqmi.
66016013	Hinaptinmi rikurqani Dragonpa siminmantawan Manchakuypaq Animalpa siminmanta hinaspa Llulla Willakuqpa siminmanta kimsa mana allin espiritukuna kayra hina lloqsimuqta.
66016014	Chaykunaqa kasqa demoniokunapa espiritunkunam. Milagrokunata ruraspankum lloqsirqaku kay pachapi llapallan reykuna huñuq, huñumurqakuqa tukuy atiyniyoq Diospa punchawninpi guerrapi peleanankupaqmi.
66016015	—Ñoqaqa qonqayllatam suwa hina kutiramusaq. Mayna kusisqam rikchaspa pachan waqaychaqkunaqa, paykunaqa manam qalallachu purinqaku nitaqmi penqayninkutapas rikuchikunqakuchu.
66016016	Chay espiritukunam reykunata huñururqa hebreo rimaypi Armagedonwan sutichasqa sitiopi.
66016017	Qanchis kaq angelpas tazonninmantam talliykamurqa wayraman, hinaptinmi hanaq pachapi kaq templopi Diospa tiyananmanta huk kaqnin sinchita qaparimurqa: —Rurasqañam —nispa.
66016018	Chaymi llipyaykuna, qapariykuna hinaspa rayokuna karurqa, hatu-hatun temblormi kay pachata taspirqa, chayna temblorqa manam karqachu kay pachapi runakuna kasqanmantapunipas.
66016019	Hinaptinmi chay hatun llaqta kimsaman partikururqa, tuñirurqataqmi kay pachapi llaqtakunapas. Diosmi yuyarirurqa hatu-hatun Babilonia llaqtamanta vino upyachichkaq hina piñakuyninwan castigananpaq.
66016020	Llapallan islakunam ayqerqa hinaptinmi orqokunapas chinkarurqa.
66016021	Cielomantam chayamurqa tawa chunka kilo llasaq runtu para llapa runakunapa hawanman hinaptinmi runakunañataq Diosta kamirqaku, kamirqakuqa hatu-hatun castigo runtu para kacharimusqanmantam.
66017001	Qanchis tazonniyoqkunapa huknin angelmi asuykamuwaspan niwarqa: —Hamuy, achka yakukunapa hawanpi tiyaq chuchumika warmipa imaynam castigasqa kanantam qawachisqayki.
66017002	Kay pachapi reykunam paywan huchapakurqaku, kay pachapi yachaq runakunapas vinowan sinkachkaq hinam chay chuchumikawan huchapakurqaku.
66017003	Espiritupa yanapakuyninwan purunman angel aparuwaptinmi rikurqani huk warmita, payqa sillarayachkasqa Dios kamiq letrerokunawan churasqa qanchis umayoq hinaspa chunka waqrayoq manchakuypaq puka animalpim.
66017004	Chay warmiqa kachkasqa grosella puka pachawan pachasqam, adornonñataqmi kasqa qoriwan alhaja rumikuna hinaspa perlaskuna. Paymi hapiykurqa qorimanta copata, chay copaqa kasqa cheqnikuywan hinaspa millakuypaq huchapakuyninwan huntasqam.
66017005	Urkunpiñataqmi kayna niq sasa entiendena suti qellqasqa kasqa: HATUN BABILONIA LLAQTA, CHUCHUMIKAKUNAPA HINASPA KAY PACHAPI MILLAKUYPAQ KAQKUNAPA MAMAN.
66017006	Allinta qawaykuptiyqa chay warmiqa Diospi iñiqkunapa yawarninwanmi hinaspa Jesusmanta willakusqankurayku wañuqkunapa yawarninwanmi sinka kachkasqa. Chayta qawaykuspa sinchita admirakuruptiymi
66017007	angel niwarqa: —¿Imanasqataq admirasqallaña kachkanki? Ñoqam willasqayki sasa entiendena kaqta, willasqaykimá chay warmimantawan sillakusqan animalmanta. Chay animalqa kachkan qanchis umayoqmi hinaspa chunka waqrayoqmi.
66017008	Chay animal rikusqaykiqa ñawpaq kaqmi, kunanqa manam kanñachu, chay animalqa uku pachamanta lloqsimunanpaqñam kachkan chaynapi wiñaypaq wañuyman rinanpaq. Kay pachapi yachaqkunañataqmi admirakunqaku chay ñawpaq kaq animalta qawaykuspanku, paykunaqa kay pachapa qallariyninmantapuni wiñay kawsay libropi sutin mana qellqasqakunam. Chay animalqa ñawpaq kaqmi karqa, kunanqa manam kanñachu, ichaqa kutimunqam.
66017009	—Yachayniyoq runaqa entiendechunyá: Qanchis umakunaqa warmipa tiyasqan qanchis moqokunapiwan
66017010	qanchis reykunam. Paykunamanta kaq pichqa reykunaqa chinkarunñam. Hukninqa hinallaraqmi kamachikuchkan, hukninñataqmi manaraq hamunraqchu. Qepa kaq hamuruspaqa manam unayñachu kanqa.
66017011	Ñawpaq kachkaspa, kunan manaña kaq Manchakuypaq Animalñataqmi pusaq kaq rey. Payqariki qanchis reykunapa hukninmi, payqa wañuymanmi richkan.
66017012	—Chay chunka waqrakuna rikusqaykiqa manaraq kamachikuy qallariq chunka reykunam. Paykunam nombrasqa kanqaku Manchakuypaq Animalwan kuska huk horalla gobiernanankupaq.
66017013	Chay chunkantin reykunam huk sonqolla kachkanku atiyninkutawan munayninkuta Manchakuypaq Animalman qonankupaq.
66017014	Carnerowan peleaptinkum Carnero vencerunqa, payqa vencerunqa señorkunapa Señornin kasqanraykum chaynataq reykunapa Reynin kasqanraykum. Paywan kaqkunaqa kachkan Diospa akllasqankunam hinaspa paypa qayasqankunam, paykunaqa qaqa hinam sayachkanku.
66017015	Angelqa niwarqataqmi: —Chuchumikapa tiyasqan achka yakukunaqa llaqtakunam, runakunam, nacionkunam hinaspa tukuy rikchaq rimayniyoqkunam.
66017016	Manchakuypaq Animalpi chunka waqrakuna rikusqaykiqa chunka reykunam. Paykunaqa Manchakuypaq Animalpiwanmi chuchumikata cheqninqaku hinaspam qalalla wischusqata saqerunqaku. Aychanta mikuruspam kañaykunqaku.
66017017	Diosmi churarqa paykunapa sonqonman kikinpa munasqanta ruranankupaq. Reykunam huklla kaspanku animalman qoykurqaku munayninkuta, chaynataqa rurarqaku Diospa munasqan cumplikunankamam.
66017018	Chay rikusqayki warmiqa kay pachapi reykuna kamachiq hatu-hatun llaqtam.
66018001	Chaykunapa qepantam rikurqani huk angelta hanaq pachamanta hatun atiyninwan uraykamuqta, kanchariyninwan kay pachata achkirispanmi
66018002	llumpaysuta qaparirqa: Wichiykunñam, wichiykunñam hatu-hatun Babilonia llaqtaqa. Demoniokunapa yachananñam chay llaqtaqa. Tukuy rikchaq mana allin espiritupa wasinñam rikurirun. Millakuypaq hinaspa cheqnipay llapa animalkunapa qesanñam rikurirun.
66018003	Llapallan nacionkunam vino upyachkaq hina huchapakuyninwan sinkarurqa. Kay pachapi reykunam paywan kakurqa. Kay pachapi negociantekunapas kusikusqankuwanmi apuyarurqa.
66018004	Huktawanmi uyarirqani hanaq pachamanta qayakuyta: Runallaykuna, chay llaqtamantayá lloqsiychik. Paykunawan ama huchallikunaykichikpaqyá lloqsiychik. Paykunawan mana castigasqa kanaykichikpaqyá lloqsiychik.
66018005	Paykunapa huchanqa hanaq pachakamaraqmi chayarun. Chay mana allin rurasqankutaqa Diospunim yuyarirun.
66018006	Paykunamanqa qosqankuman hinayá kutichipuychik. Rurasqankuman hinayá huk chaynatawan pagapuychik. Upyachisqanman hinayá huk chaynatawan qoychik.
66018007	Payqa alabakuspanmi gustota qokurqa. Chayman hinayá ñakariytawan waqaytaña qoychik paymanqa. Payqariki sonqonpim nichkan: “Reinañam tiyachkani ñoqaqa” nispa. “Manam viudachu kani ñoqaqa” nispa. “Manam waqasaqchu ñoqaqa” nispa.
66018008	Huk punchawllapim hamurunqa castigonkunaqa. Wañuypas, waqaypas, yarqaypiwanmi hamurunqa. Chay llaqtaqa kañasqam karunqa, Atiyniyoq Señormi juzgaqnin Diosqa.
66018009	Kay pachapi paywan huchapakuspa kusikuq reykunapas hatu-hatun llakiwanmi waqanqaku paymanta, waqanqakuqa kañasqankupa qosniyninta qawaykuspankum.
66018010	Castigota manchakuspankum karullamanta nichkanku: ¡Ay, ay, imaynaraq kanki, Babilonia hatu-hatun llaqta! Huk ratollapim chayaramun castigoykiqa atiyniyoq llaqta.
66018011	Kay pachapi negociantekunapas hatu-hatun llakikuywanmi waqachkanku chay llaqtamanta manaña pipas negocionku rantiq kaptin.
66018012	Paykunam negociaqku qoriwan, qollqewan, alhaja rumikunawan, perlaskunawan, linomanta fino telakunawan, grosella telakunawan, puka telakunawan, sedakunawan hinaspa miski asnaq sachakunawan. Negociaqkutaqmi elefantepa waqonmanta, kullumanta, broncemanta, fierromanta hinaspa marmolmanta tukuy rikchaq serviciokunawanpas.
66018013	Negociaqkutaqmi canelawanpas, especeriakunawanpas, inciensowanpas, mirrawanpas, perfumewanpas, vinowanpas, aceitewanpas, fino harinawanpas, trigowanpas, uywakunawanpas, ovejakunawanpas, caballokunawanpas, carretakunawanpas, sirvientekunawanpas chaynataq runakunapa vidanwanpas.
66018014	Chay llaqtatam nichkanku: ¡Manam kanñachu munapayasqayki miskillaña frutakunapas. Chinkarunñam llumpay apu kaynikikunawan tukuy sumaqllaña kaqnikikunapas!
66018015	Chaykunawan negocio ruraqkunapas hinaspa chay llaqtapi kaqkunaman rantikuspa apuyaruqkunapas waqayllawanñam karullapi sayanku castigota manchakuspanku,
66018016	paykunam nichkanku: ¡Ay, ay, imaynaraq kanqa kay hatu-hatun llaqtaqa! Payqa warmi hina suma-sumaq lino pachawan pachasqam karqa. Payqa grosellawan, pukawan pachasqam karqa. Payqa qoriwan, alhaja rumikunawan hinaspa perlaskunawan adornasqam karqa.
66018017	¡Huk ratollapim apu kayninpas chinkarurqa! Buquepi kaq llapallan capitankunapas, pasajerokunapas, marinerokunapas chaynataq buquepi llamkaqkunapas karullapim sayaykurqaku.
66018018	Llaqtapa qosnisqanta qawaykuspankum qayaykachakurqaku: —¿Mayqan llaqtataq kanman kay hatu-hatun llaqta hinaqa? —nispanku.
66018019	Umankuman allpata maqchinakuspankum waqayllawanña qayaykachakurqaku: ¡Ay, ay, imaynaraq kanqa kay hatu-hatun llaqtaqa! Lamar qochapi buquekunapa llapallan dueñonkunam apuyarurqa. Chay llaqtapa qori-qollqenwanmi paykunaqa apuyarurqa. ¡Huk ratollapim purmachisqa rikurirun chay llaqtaqa!
66018020	Hanaq pachapi kaqkunapas kusikuychikyá. Diosllapaqña kawsaqkunapas kusikuychikyá. Apostolkunawan Diosmanta willakuqkunapas kusikuychikyá. Chay llaqta castigasqanmantayá kusikuychik. Allin arreglota Dios rurapususqaykichikmantayá kusikuychik.
66018021	Hinaptinmi huk kallpasapa angel hatun molino rumita hoqariykuspan chamqaykurqa lamar qochaman hinaspam nirqa: Chayna wischusqam kanqa hatu-hatun Babilonia llaqtaqa. Manam rikurinqañachu chay llaqtaqa.
66018022	Manañam chaypiqa uyarikunqachu arpakuna, qenakuna hinaspa cornetillakuna tocasqankupas. Manam llamkanqañachu tukuy imapi llamkaqkunapas. Manañataqmi qaparinqachu molino rumipas.
66018023	Mayqan lamparaykipas manañam achkinqachu. Casarakuykunapi kusikuykunapas manam kanqañachu. Negociantekikunam karqa kay pachapi munayniyoqkunaqa. Layqakusqaykiwanmi engañarqanki llapallan nacionkunataqa.
66018024	Chay llaqtaqa culpasqa kachkan Diosmanta willakuqkunapa yawarninmantam. Chay llaqtaqa culpasqa kachkan Diosllapaqña kawsaqkunapa yawarninmantam. Chay llaqtaqa culpasqa kachkan kay pachapi llapallan wañuchisqakunapa yawarninmantam.
66019001	Chaykunapa qepantam hanaq pachapi achka runakuna qaparirqa: ¡Aleluya! Diosllanchikmantam hamun salvacionqa. Payllamantam hamun kanchariyninwan atiyninqa.
66019002	Payqa cheqap allin arregloman hinam llumpay huchallikuq chuchumikata castigarqa. Chay warmiqariki huchapakuyninwanmi kay pachata qanracharurqa. Serviqninkuna wañuchisqanmantam Diospuni vengakurun chay warmitaqa.
66019003	Huktawanmi nirqaku: —¡Aleluya! Chay llaqtaqa wiña-wiñaypaqmi qosninqa —nispa.
66019004	Hinaptinmi iskay chunka tawayoq ancianokunapiwan chay tawa animalkuna qonqorakuykuspanku adorarqaku tiyananpi tiyaq Diosta: —¡Amén! ¡Aleluya! —nispa.
66019005	Hinaptinmi tiyananmanta nimurqa: Llapallan serviqninkunaqa Diosninchiktayá alabaychik. Payta manchakuqkunaqa taksapas-hatunpas paytayá alabaychik.
66019006	Uyarirqanitaqmi achka runakunapa voznintapas achka yakukunapa qapariyninta hina hinaspa rayokunapa tunrururuyninta hina, paykunam nirqaku: ¡Aleluya! Tukuy atipayniyoq Señor Diosninchikmi gobiernachkan.
66019007	Llumpa-llumpay kusikuywanyá alabasunchik Carneropa casarakuynin chayaramusqanrayku chaynataq novianpas listollaña kasqanrayku.
66019008	Noviaqa yuraq-yuraq linowan pachasqam kachkan. Yuraq-yuraq linoqa Diosllapaqña kawsaqkunapa sumaq kawsakuyninmi kachkan.
66019009	Hinaptinmi angelñataq niwarqa: —Qellqay kayta: “Mayna kusisqam Carneropa casarakuyninman qayasqakunaqa” nispa. Angelqa niwarqataqmi: —Kaykunaqa Diospa cheqap rimarisqankunam —nispa.
66019010	Adoranaypaq angelpa qayllanman qonqorakuykuptiymi payñataq niwarqa: —Ama qonqorakuychu ñoqaqa qampapas chaynataq Jesusmanta willakuq wawqe-panikikunapapas Diosta serviqmasillanmi kani. Adoraspaqa-adoray Diosllatayá. Jesusmanta cheqap willakuqqa Diospa revelasqantam yachachin —nispa.
66019011	Chaymantam rikurqani hanaq pacha kicharayachkaqta, chaypim rikurirurqa huk yuraq caballo, sillakuqninpa sutinmi kasqa Confiakuna hinaspa Cheqap. Payqa allin arregloman hinam juzganpas hinaspa peleanpas.
66019012	Paypaqa ñawinpas kasqa kancharichkaq nina hinam, umanpiñataqmi kasqa achka coronakuna. Paypiqa kasqam qellqasqa sutinpas, chaytaqa payllam reqsisqa.
66019013	Payqa kachkasqa yawarwan chapusqa pachayoqmi, sutinñataqmi kasqa “Diospa Simin” niq.
66019014	Hanaq pachapi kaq tropakunam qatirqa yuraq caballokunapi yuraq-yuraq lino pachayoqkama.
66019015	Paypa siminmantam lloqsimurqa ñawchi espada chaywan nacionkunata vencenanpaq. Payqa nacionkunatam kamachinqa fierromanta tawnawan hina. Vinota rurananpaq uvasta saruchkaq hinam “Tukuy Atipayniyoq Diospa piñakuynin” sutiyoq vinota ruranqa.
66019016	Pachanpipas chaynataq piernanpipas kayna qellqasqam kasqa: “REYKUNAPAPAS REYNIN, SEÑORKUNAPAPAS SEÑORNIN” niq.
66019017	Rikurqanitaqmi huk angeltapas intipi sayachkaqta. Paymi llapallan alton pawaq animalkunata qayarqa kaynata: —Huñunakuspayá Diospa convidonman hamuychik,
66019018	reykunapa, capitankunapa, valeroso runakunapa, caballokunapa, sillakuqkunapa, llapallan librekunapa, sirvientekunapa, taksakunapa hinaspa hatunkunapa aychanta mikunaykichikpaq —nispa.
66019019	Hinaptinmi Manchakuypaq Animalta rikururqani kay pachapi reykunatawan. Paykunaqa huñunasqa kachkasqa tropantinmi caballopi sillakuqpa contranpi hinaspa tropankunapa contranpi peleanankupaq.
66019020	Manchakuypaq Animalmi Llulla Willakuqpiwan presochasqa karurqaku, chay Llulla Willakuqmi Manchakuypaq Animalpa qayllanpi milagrokunataraq ruraspan engañarqa chay animalpa marcan chaskiqkunata, engañarqataqmi chay Animalpa imagennin adoraqkunatapas. Chay Manchakuypaq Animalqa Llulla Willakuqpiwanmi kawsachkaqlla wischusqa karqaku azufreyoq rupachkaq qochaman.
66019021	Wakinninkuñataqmi caballopi sillakuqpa siminmanta lloqsimuq espadawan wañuchisqa karqaku, hinaptinmi alton pawaq llapallan animalkuna saksarurqaku paykunapa aychanwan.
66020001	Chaymantañataqmi rikurqani huk angelta hanaq pachamanta uraykamuchkaqta, payqa uraykamuchkasqa uku pachapa llaventawan hatun cadenata aparikuspanmi.
66020002	Chay angelmi Dragonta hapiruspan waranqa watapaq watarurqa, chay Dragonqariki ñawpaq culebram hinaspa Satanaswan sutichasqa diablom.
66020003	Payta uku pozoman wischuykuspanmi punkunta wichqarurqa hinaspam segurananpaq sellarurqa waranqa wata pasanankama, chaynapi nacionkunatapas amaña engañananpaq. Waranqa wata pasaruptinñataqmi kacharisqa kanqa pisi tiempollapaq.
66020004	Rikurqanitaqmi tiyanakunatapas, chaykunapiqa tiyachkasqaku juzganankupaq kamachisqakunam. Rikurqanitaqmi Jesusrayku hinaspa Diospa palabranta willakusqankurayku kunkan qorusqakunapa almankunatapas. Paykunaqa manam adorarqakuchu Manchakuypaq Animaltapas nitaq imagennintapas, manataqmi marcantapas churachikusqakuchu urkunkupipas nitaq makinkupipas. Paykunaqa kawsarimuspankum waranqa wata Cristowan gobiernachkasqaku.
66020005	Wakin wañuqkunam ichaqa mana kawsarisqachu waranqa wata tukunankama. Paykunaqa punta kawsarimuqkunam.
66020006	Ancha kusisqam hinaspa Diospaq rakisqam punta kawsarimuqkunaqa. Qepa wañuyqa manam imananqañachu paykunataqa, paykunaqa kanqa Diospa hinaspa Cristopa sacerdotenkunañam, paykunaqa Cristowanmi gobiernanqaku waranqa wata.
66020007	Waranqa wata pasaruptinñam Satanas kacharisqa kanqa preso kayninmanta.
66020008	Kay pachamanmi lloqsimunqa llapallan nacionkunata engañananpaq. Gogtawan Magogtapas engañaspanmi paykunapa tropankunata guerrapaq huñunanqa, chay tropakunaqa lamar qochapa patanpi aqo hina manaña yupay atinam.
66020009	Chay tropakunam kay pachapa hawanta pasaspanku Diosllapaqña kawsaqkunapa cuartelnintawan kuyasqanku llaqtata muyurirurqaku hinaptinmi Diosñataq hanaq pachamanta ninata kachaykamuspan llapallanta kañarurqa.
66020010	Engañaqninku diabloñataqmi azufreyoq rupachkaq qochaman wischusqa karqa, wischusqataqmi karqa Manchakuypaq Animalpiwan Llulla Willakuqpas, chaypim tuta punchaw ñakarinqaku wiña-wiñaypaq.
66020011	Hinaptinmi rikurqani huk hatu-hatun yuraq tiyanata, rikurqanitaqmi hawanpi tiyaqtapas. Paypa ñawpaqninmantam cielopiwan kay pacha chinkarurqa hinaptinmi mana karqachu maypas paykunapa kananpaq.
66020012	Chaymantam rikurqani hatunpas, taksapas ñawpaq wañuqkunata, paykunaqa hatun tiyanapa qayllanpim sayachkasqaku hinaptinmi librokuna kichasqa karqa. Wiñay kawsay libropas kichasqa kaptinmi wañuqkuna juzgasqa karqa rurasqankuman hina hinaspa librokunapi qellqasqaman hina.
66020013	Hinaptinmi lamar qocha qomurqa chaypi kaq wañusqakunata, qomurqataqmi wañuypas chaynataq wañusqakunapa kasqanpas chaypi kaq wañusqakunata, sapakamam juzgasqa karqaku rurasqankuman hina.
66020014	Wañuypas chaynataq wañusqakunapa kasqanpas rupachkaq qochapim chinkarurqa. Kayqa iskay kaq wañuymi.
66020015	Chay qochamanmi wischusqa karqaku wiñay kawsay libropi sutinku mana qellqasqakunapas.
66021001	Chaymantam rikurqani mosoq cielotawan mosoq allpa pachata, ñawpaq cielowan kay pachaqa manam kasqañachu. Lamar qochapas manam kasqañachu.
66021002	Hinaptinmi rikurqani chuya llaqtata otaq mosoq Jerusalenta Diospa qayllanmanta uraykamuqta. Allichasqam kachkasqa novionpaq sumaqllaña adornasqa novia hina.
66021003	Hinaptinmi hatun tiyanamanta nimurqa: —Diosqa runakunawanñam yachachkan. Paykunam kanqa runankuna, Diosñataqmi kanqa paykunapa Diosnin.
66021004	Diosmi pichanqa paykunapa weqenta, manañam kanqachu wañuypas, lutokuypas, waqaypas nitaq nanaypas. Ñawpaq kaqkunaqa pasarunñam —nispa.
66021005	Hatun tiyanapi tiyaqñataqmi niwarqa: —Ñoqam mosoqyachini tukuy imata —nispa. Yapatawanmi niwarqa: —Qellqay: “Kay nisqaykunaqa confiakunapaqmi hinaspa cheqapmi” nispa.
66021006	Payqa niwarqataqmi: —Ñam rurasqaña. Ñoqam kani qallariypas, tukupaypas. Yakunayachikuqmanqa mana imallapaqmi qosaq pukyumanta kawsachikuq yakuta.
66021007	Pipas venceqqa chaykunatam herenciapaq chaskinqa, ñoqam kasaq paypa Diosnin, payñataqmi kanqa churiy.
66021008	Azufreyoq rupachkaq qochamanmi rinqaku manchakuqkunaqa, mana iñiqkunaqa, millakuypaq kaqkunaqa, runa wañuchiqkunaqa, huchapakuqkunaqa, brujokunaqa, taytacha-mamacha adoraqkunaqa hinaspa llullakunaqa. Kayqa iskay kaq wañuymi.
66021009	Asuykamuwarqam tazonniyoqkama qanchis angelkunapa huknin, chay tazonkunaqa kachkasqa qepa kaq castigokunawan huntasqam, paymi niwarqa: —Hamuy, ñoqam qawachisqayki noviata payqa Carneropa casarasqanmi —nispa.
66021010	Chuya Espiritum hatun alto orqoman aparuwarqa hinaspam Jerusalen chuya llaqtata qawaykachiwarqa, chay llaqtaqa Diospa qayllan hanaq pachamantam uraykamuchkasqa.
66021011	Chay llaqtaqa achkirichkasqa Diospa kanchayninwanmi, achkiriyninqa kasqa suma-sumaq jaspe alhaja rumipa achkiriynin hinam, chayqa kasqa Cristal hinapunim.
66021012	Llaqtapa muyuriqninqa kasqa alto hinaspa ancho perqayoqmi, chunka iskayniyoqmi kasqa punkunkunapas. Sapa punkupim kasqa huk angel, sapa punkupitaqmi qellqasqa kasqa chunka iskayniyoq Israel ayllukunapa sutinpas.
66021013	Intipa qespimunan lawmanmi kasqa kimsa punku, intipa seqaykunan lawmanpas kimsa punkutaqmi kasqa, kimsa punkutaqmi kasqa norte lawmanpas chaynataq sur lawmanpas.
66021014	Llaqtapa muyuriqninpi perqakunapas kasqa chunka iskaynin cimientoyoqmi, sapa cimientopiñataqmi qellqasqa kasqa Carneropa chunka iskayniyoq apostolninkunapa sutin.
66021015	Rimapayawaqniy angelpa makinpim kachkasqa qorimanta tupuna soqos, chayqa kasqa llaqtata, punkunkunata hinaspa perqankunata tupunanpaqmi.
66021016	Chay llaqtaqa kasqa cuadradom, largonpas anchonpas kasqa chay sayayllam. Angelmi chay llaqtata tupurqa tupuna soqosninwan, chayqa kasqa iskay waranqa iskay pachaknin kilometrom, largonpas, anchonpas chaynataq altonpas kasqa chay sayayllam.
66021017	Perqanpa anchonta tupuptinñataqmi kasqa soqta chunka pichqayoq metro. Angelqa tupuchkarqa runapa tupunanman hinallam.
66021018	Muyuriqnin perqakunaqa kasqa jaspe alhaja rumiwan perqasqam, llaqtañataqmi kasqa qori puromanta cristalman rikchakuq.
66021019	Chay llaqtapa perqanpa cimientonkunaqa kasqa tukuy rikchaq suma-sumaq alhaja rumikunawan adornasqam: Punta kaqmi kasqa jaspemanta, iskay kaqñataq zafiromanta, kimsa kaqñataq agatamanta, tawa kaqñataq esmeraldamanta,
66021020	pichqa kaqñataq onicemanta, soqta kaqñataq cornalinamanta, qanchis kaqñataq crisolitomanta, pusaq kaqñataq berilomanta, isqon kaqñataq topaciomanta, chunka kaqñataq crisoprasamanta, chunka hukniyoq kaqñataq jacintomanta, chunka iskayniyoq kaqñataq amatistamanta.
66021021	Chunka iskayniyoq sapa punkuñataqmi kasqa huk perlasllamantakama. Llaqtapa callenñataqmi kasqa qori-puromanta cristalman rikchakuq.
66021022	Manam ima templotapas rikurqanichu chay llaqtapiqa, Tukuy Atipayniyoq Señor Diosllam, Carneropiwan chay llaqtapa templonqa.
66021023	Manam chay llaqtaqa necesitanchu intipa nitaq killapa kanchaynintapas, aswanqa Diospa achkiriyllanmi achkin, Carnerollataqmi kanchayninpas.
66021024	Nacionkunapas chay llaqtapa achkiyllanpim purinqaku hinaptinmi kay pachapi reykunapas chayman apamunqaku suma-sumaq kayninkuta.
66021025	Punkunkunapas manañam punchawpiqa wichqakunqachu, chaypiqariki manam tutapas kanqañachu.
66021026	Nacionkunapas chaymanmi apamunqaku reqsisqa kayninkutawan alabasqa kasqankuta.
66021027	Chay llaqtamanqa manam yaykunqachu ima qachapas, millakuypaq kaqkunapas nitaq llullakunapas. Chaymanqa yaykunqaku Carneropa wiñay kawsay libronpi sutin qellqasqakunallam.
66022001	Hinaptinmi huk angel qawaykachiwarqa kallpaq chuyay-chuyay mayuta. Chay yakuqa kasqa Cristal hina chuyay-chuyaymi, chayqa lloqsimusqa Diospa hinaspa Carneropa tiyananmantam.
66022002	Chay llaqtapa callenpa chawpinpiñataqmi mayupa kaylaw-waklawninpi wiñarqa Kawsay qokuq Sacha. Watapim rurusqa chunka iskayniyoq kutita. Killan-killanmi chay sachaqa rurusqa. Rapinkunañataqmi kasqa nacionkuna hampikunankupaq.
66022003	Manañam chaypiqa kanqañachu ñakasqakunapas. Diospa hinaspa Carneropa tiyananñam chaypiqa kanqa hinaptinmi serviqninkunañataq servinqaku.
66022004	Paykunaqa Diospa uyantam qawanqaku, urkunkupiñataqmi paypa sutin kanqa.
66022005	Chay llaqtapiqa manam kanqañachu tutapas, chaypi yachaqkunaqa manam necesitanqakuñachu achkitapas nitaq intitapas. Señor Diosllañam paykunataqa achkinqa, hinaptinmi wiña-wiñaypaq gobiernanqaku.
66022006	Chaymantam angel niwarqa: —Kay palabrakunaqa confiakunapaq cheqappunim. Willakuqninkunaman yachachiq Señor Diosmi kachamurqa angelninta chaylla pasaqkunamanta serviqninkunaman qawachinanpaq.
66022007	—¡Chayllam hamusaq! ¡Mayna kusisqam kay libropi qellqasqaman hina Diospa willakusqan kasukuqkunaqa!
66022008	Ñoqa Juanmi kaykunata rikuspay uyarirqani. Kaykunata rikuykuspaymi hinaspa uyariykuspaymi qawachiwaqniy angelpa qayllanpi qonqorakuykurqani adoranaypaq.
66022009	Hinaptinmi payñataq niwarqa: —Ama qonqorakuychu ñoqaqa qampapas, wawqe-panikikunapapas, Diosmanta willakuqkunapapas chaynataq kay libropi qellqasqa kaqkuna kasukuqkunapapas serviqmasillanmi kani. Adoraspaqa-adoray Diosllatayá —nispa.
66022010	Niwarqataqmi: —Kay libropi qellqasqa Diospa willakuynintaqa amayá wichqaychu, ñam hichpamuchkanña chaykunapa pasakunan tiempoqa.
66022011	Mana allin ruraqqa mana allintaraqyá rurachun, millakuypaq ruraqqa millakuypaqtaraqyá rurachun, allin ruraqñataqyá allintaraq rurachun, Diosllapaqña kawsaqpas Diosllapaqñayá kawsachun —nispa.
66022012	—Arí, chayllam hamusaq, apamuchkanim premiotapas, chaytaqa sapakamamanmi qosaq rurasqanman hina.
66022013	Ñoqam kani qallariypas, tukupaypas, punta kaqpas chaynataq qepa kaqpas.
66022014	Mayna kusisqam pachan taqsakuqkunaqa, paykunaqa punkunta llaqtaman yaykuspam mikunqaku Kawsay Qokuq Sachapa rurunta.
66022015	Ichaqa hawapim qepanqaku allqo hina kawsaqkunaqa, brujokunaqa, huchapakuqkunaqa, runa wañuchiqkunaqa, taytacha-mamacha adoraqkunaqa hinaspa llullakuqkunaqa.
66022016	—Ñoqa Jesusmi kachamurqani angelniyta kaykunata iñiqkunaman willananpaq. Ñoqaqa kani sachapa sapin hina Rey Davidpa castanmi, ñoqataqmi kani achikyay luceropas.
66022017	Chuya Espirituwan Carneropa novianmi nin: —Hamuy —nispa. Uyariqpas nichun: —Hamuy —nispa. Pipas yakunayachikuqqa hamuspayá kawsachikuq yakuta tomachun mana imallapaq.
66022018	Kay libropi qellqasqaman hina Diospa revelasqan llapallan uyariqkunamanmi nini: Pipas kaykunaman yapaptinqa Diosmi paymanpas yapanqa kay libropi qellqasqa kaq hatun castigokunata.
66022019	Pipas kay qellqasqakunamanta qechuptinqa, chay qechuqpa tupaqnintam Diospas qechunqa Kawsay Qokuq Sachamanta, chuya llaqtamanta hinaspa kay libropi qellqasqa kaqkunamanta.
66022020	Kaykunamanta willakuqmi nin: —Arí, chayllam hamusaq —nispa. Amén. ¡Hamuy Señor Jesus!
66022021	Señor Jesusyá favorecesunkichik llapallaykichikta. Amén.
