40001001	НАСАБНОМАИ Исои Масеҳ, Писари Довуд, Писари Иброҳим.
40001002	Иброҳим Исҳоқро ба дуньë овард; ва Исҳоқ Яъқубро ба дуньë овард; ва Яъқуб Яҳудо ва бародарони ӯро ба дуньë овард;
40001003	Ва Яҳудо Форас ва Зораҳро аз Томор ба дуньë овард; ва Форас Ҳесрӯнро ба дуньë овард ; ва Ҳесрӯн Ромро ба дуньë овард;
40001004	Ва Ром Аминодобро ба дуньë овард; ва Аминодоб Наҳшӯнро ба дуньë овард; ва Наҳшӯн Салмӯнро ба дуньë овард;
40001005	Ва Салмӯн Бӯазро аз Роҳоб ба дуньë овард; ва Бӯаз Убидро аз Рут ба дуньë овард; Убид Йисойро ба дуньë овард;
40001006	Ва Йисой подшоҳ Довудро ба дуньë овард; ва подшоҳ Довуд Сулаймонро аз зани Уриë ба дуньë овард;
40001007	Ва Сулаймон Раҳабъомро ба дуньë овард; ва Раҳабъом Абиëро ба дуньë овард; ва Абиë Осоро ба дуньë овард;
40001008	Ва Осо Еҳӯшофотро ба дуньë овард; ва Еҳӯшофот Еҳӯромро ба дуньë овард; ва Еҳӯром Узиëро ба дуньë овард;
40001009	Ва Узиë Ютомро ба дуньë овард; ва Ютом Оҳозро ба дуньë овард; ва Оҳоз Ҳизқиëро ба дуньë овард;
40001010	Ва Ҳизқиë Менашшеро ба дуньë овард; ва Менашше Омӯнро ба дуньë овард; ва Омӯн Йӯшиëро ба дуньë овард;
40001011	Ва Йӯшиë Еконьë ва бародарони ӯро дар замони ҷалои Бобил ба дуньë овард;
40001012	Ва баъд аз ҷалои Бобил Еконьë Шаалтиилро ба дуньë овард; ва Шаалтиил Зарубобилро ба дуньë овард;
40001013	Ва Зарубобил Абиҳудро ба дуньë овард; ва Абиҳуд Эльëқимро ба дуньë овард; ва Эльëқим Озурро ба дуньë овард;
40001014	Ва Озур Содӯқро ба дуньë овард; ва Содӯқ Ëкинро ба дуньë овард; ва Ëкин Элиҳудро ба дуньë овард;
40001015	Ва Элиҳуд Элъозорро ба дуньë овард; ва Элъозор Маттонро ба дуньë овард; ва Маттон Яъқубро ба дуньë оваард;
40001016	Ва Яъқуб Юсуф, шавҳари Марьямро ба дуньë овард, ва аз Марьям Исо таваллуд ëфт, ки Масеҳ номида мешавад.
40001017	Пас, ҳамаи наслҳо аз Иброҳим то Довуд чордаҳ насл аст; ва аз Довуд то ҷалои Бобил чордаҳ насл аст; ва аз ҷалои Бобил то Масеҳ чордаҳ насл аст.
40001018	Ва мавлуди Исои Масеҳ чунин буд: вақте ки модари Ӯ Марьям ба ақди Юсуф даромад, пеш аз он ки ҳамбистар шаванд, маълум гардид, ки вай аз Рӯҳулқудс ҳомиладор аст.
40001019	Ва шавҳари вай Юсуф, ки марди одил буд ва намехост вайро нангин кунад, ба дили худ гуфт, ки вайро пинҳонӣ ҷавоб дода фиристонам.
40001020	Аммо вақте ки ӯ дар чунин андеша буд, фариштаи Худованд дар хоби ӯ зоҳир шуда, гуфт: «Эй Юсуф, писари Довуд! Аз гирифтани зани худ Марьям натарс; зеро ки он чи дар вай ба вуҷуд омадааст, аз Рӯҳулқудс аст;
40001021	Ва писаре хоҳад зоид, ва ту Ӯро Исо хоҳӣ номид; зеро ки Ӯ қавми Худро аз гуноҳҳошон наҷот хоҳад дод».
40001022	Ва ҳамаи ин воқеъ шуд, то ба амал ояд каломе ки Худованд ба забони набӣ гуфтааст:
40001023	«Инак, бокирае ҳомила хоҳад шуд ва Писаре хоҳад зоид, ва Ӯро Имонуил хоҳанд номид, ки маънояш ин аст: Худо бо мо».
40001024	Ва Юсуф аз хоб бедор шуда, ончунон рафтор кард, ки фариштаи Худованд ба ӯ фармуда буд, ва зани худро қабул кард.
40001025	Ва бо вай ҳамбистар нашуд то даме ки вай Писари нахустини худро зоид, ва Ӯро Исо ном ниҳод.
40002001	Чун Исо дар айëми подшоҳ Ҳиродус дар Байт-Лаҳми Яҳудо таваллуд ëфт, аз ҷониби шарқ ба Ерусалим мунаҷҷимон омада, гуфтанд:
40002002	«Куҷост он подшоҳи Яҳудиëн, ки таваллуд ëфт? Зеро ки ситораи Ӯро дар шарқ дидем ва омадем, ки Ӯро парастиш кунем».
40002003	Чун подшоҳ Ҳиродус инро шунид, дар изтироб афтод, ва бо вай тамоми Ерусалим ҳам.
40002004	Ва ҳамаи саркоҳинон ва китобдонони қавмро ҷамъ карда, аз онҳо пурсид, ки Масеҳ дар куҷо бояд таваллуд ëбад?
40002005	Ба вай гуфтанд: «Дар Байт-Лаҳми Яҳудо, зеро ки ба воситаи набӣ чунин навишта шудааст:
40002006	ˮВа ту, эй Байт-Лаҳм, замини Яҳудо, аз дигар ноҳияҳои Яҳудо ҳеҷ камӣ надорӣ; зеро ки аз ту Пешвое ба майдон хоҳад омад, ки Ӯ қавми Ман -- Исроилро чӯпони хоҳад кард”».
40002007	Он гоҳ Ҳиродус мунаҷҷимонро пинҳонӣ даъват намуда, вақти пайдоиши ситораро аз онҳо фаҳмида гирифт,
40002008	Ва онҳоро ба Байт-Лаҳм равона карда, гуфт: «Биравед ва аз аҳволи Кӯдак дурустакак пурсуҷӯй кунед ва ҳамин ки Ӯро ëфтед, ба ман хабар диҳед, то ки ман ҳам рафта Ӯро парастиш кунам».
40002009	Онҳо суханони подшоҳро шунида, равона шуданд. Ва инак, ситорае ки дар шарқ дида буданд, пешопеши онҳо мерафт ва ба болои он ҷое ки Кӯдак буд, расида, биистод.
40002010	Ва ситораро дида, беандоза шод ва хушҳол гардиданд,
40002011	Ва ба хона даромада, Кӯдакро бо модараш Марьям диданд, ва зону зада, Ӯро парастиш карданд, ва ганҷинаҳои худро кушода, инъомҳои тилло, лодан ва мур ба Ӯ тақдим карданд.
40002012	Ва чун дар хоб ба онҳо ваҳй омад, ки ба назди Ҳиродус барнагарданд, онҳо аз роҳи дигар ба ватани худ равона шуданд.
40002013	Вақте ки онҳо баромада рафтанд, фариштаи Худованд дар хоб ба Юсуф зоҳир шуда, гуфт: «Бархез ва Кӯдакро бо модараш гирифта, ба Миср фирор кун ба дар он ҷо бош, то бақте ки ба ту гӯям; зеро ки Ҳиродус Кӯдакро ҷустуҷӯ хоҳад намуд, то ки Ӯро нобуд кунад».
40002014	Ва шабона бархоста, Кӯдакро бо модараш гирифта, сӯи Миср равона шуд,
40002015	Ва то вафоти Ҳиродус дар он ҷо бимонд, то ба амал ояд каломе ки Худованд бо забони набӣ гуфтааст: «Аз Миср Писари Худро хондам».
40002016	Чун Ҳиродус дид, ки мунаҷҷимон ӯро фиреб доданд, бисьëр хашмгин шуд ва фиристода, ҳамаи кӯдаконро дар Байт-Лаҳм ва тамоми ҳудуди он, мувофиқи вақте ки аз мунаҷҷимон фаҳмида гирифта буд, аз дусола ва камтар ба қатл расонд.
40002017	Он гоҳ ба амал омад каломе ки бо забони Ирмиëи набӣ гуфта шудааст:
40002018	«Овозе дар Ромо шунида шуд, овози гирья ва нола ва мотами азим; Роҳел барои фарзандони худ гирья мекунад ва тасаллӣ намеëбад, зеро ки нестанд».
40002019	Чун Ҳиродус мурд, фариштаи Худованд дар Миср ба Юсуф дар хоб зоҳир шуд,
40002020	Ва гуфт: «Бархез, Кӯдакро бо модараш гирифта, ба сарзамини Исроил равона шав, зеро онҳое ки қасди ҷони Кӯдак доштанд, мурданд».
40002021	Ва ӯ бархоста, Кӯдакро бо модараш гирифт ва ба сарзамини Исроил омад.
40002022	Лекин чун шунид, ки Аркилоус ба ҷои падари худ Ҳиродус дар Яҳудо подшоҳӣ мекунад, аз рафтан ба он ҷо тарсид; ва дар хоб ваҳй ëфта, ба ноҳияи Ҷалил рафт,
40002023	Ва чун расид, дар шаҳре ки Носира ном дорад, маскан гирифт, то ба амал ояд каломе ки бо забони набӣ гуфта шудааст, ки Ӯ Носирӣ хонда хоҳад шуд.
40003001	Дар он айëм Яҳьëи Таъмиддиҳанда зоҳир шуда, дар биëбони Яҳудо мавъиза мекард,
40003002	Ва мегуфт: «Тавба кунед, зеро ки Малакути Осмон наздик аст».
40003003	Зеро ӯ ҳамон аст, ки Ишаъëи набӣ аз ӯ хабар дода, гуфтааст: ˮОвози нидокунандае дар биëбон: роҳи Худовандро тайëр кунед, тариқи Ӯро рост кунедˮ.
40003004	Ва ин Яҳьë либосе аз пашми шутур дар бар ва камарбанде аз чарм дар камар дошт; ва хӯроки ӯ малах ва асали ëбоӣ буд.
40003005	Он вақт аҳли Ерусалим ва тамоми Яҳудо ва музофоти Ӯрдун назди ӯ берун меомаданд,
40003006	Ва ба гуноҳҳои худ иқрор шуда, дар рӯди Ӯрдун таъмид меëфтанд.
40003007	Чун бисьëре аз фарисиëн ва саддуқиëнро дид, ки назди ӯ барои таъмид меоянд, ба онҳо гуфт: «Эй афъизодагон! Кӣ, ба шумо талқин кард, ки аз ғазаби оянда бигрезед?
40003008	«Акнун самаре оваред, ки сазовори тавба бошад,
40003009	«Ва дар дили худ нагӯед, ки ˮпадари мо Иброҳим астˮ; зеро ба шумо мегӯям, ки Худо қодир аст аз ин сангҳо барои Иброҳим фарзандон ба вуҷуд оварад;
40003010	«Ва алҳол теша бар решаи дарахтон гузошта шудааст: ҳар дарахте ки меваи нағз надиҳад, бурида ва дар оташ андохта хоҳад шуд;
40003011	Ман шуморо бо об барои тавба таъмид медиҳам, лекин Он ки пас аз ман меояд, аз ман тавонотар аст; ман сазовори он нестам, ки пойафзоли Ӯро бардорам; Ӯ шуморо бо Рӯҳулқудс ва оташ таъмид хоҳад дод;
40003012	«Ӯ ғалбери Худро дар даст дорад, ва Ӯ хирмангоҳи Худро тоза карда, гандуми Худро дар анбор гирд хоҳад овард, лекин коҳро дар оташи хомӯшнашаванда хоҳад сӯзонд».
40003013	Он гоҳ Исо аз Ҷалил ба Ӯрдун назди Яҳьë омад, то ки аз вай таъмид ëбад.
40003014	Лекин Яҳьë Ӯро боздошта, гуфт: «Маро лозим аст, ки аз Ту таъмид ëбам, ва Ту назди ман меоӣ?»
40003015	Исо дар ҷавоби вай гуфт: «Алҳол бигзор; зеро ки моро лозим аст ҳар навъ адолатро ин тавр ба ҷо оварем».Пас Яҳьë Ӯро вогузошт.
40003016	Ва Исо таъмид ëфта, дарҳол аз об баромад, ва инак, осмон ба рӯи Ӯ кушода шуд, ва Рӯҳи Худоро дид, ки чун кабӯтаре нозил шуда, бар Ӯ қарор мегирад.
40003017	Ва инак, овозе аз осмон расид, ки мегуфт: «Ин аст Писари Маҳбуби Ман, ки ҳусни таваҷҷӯҳи Ман дар Ӯст».
40004001	Он гоҳ Рӯҳ Исоро ба биëбон бурд, то ки Ӯро иблис биозмояд,
40004002	Ва чил шабонарӯз рӯза дошта, ниҳоят гурусна монд.
40004003	Ва озмоишкунанда назди Ӯ омада, гуфт: «Агар Ту Писари Худо бошӣ, ба ин сангҳо бигӯй, ки нон шаванд».
40004004	Дар ҷавоб гуфт: «Навишта шудааст, ки ˮодамизод на танҳо бо нон зиндагӣ мекунад, балки бо ҳар калимае ки аз даҳони Худо бароядˮ».
40004005	Пас иблис Ӯро ба шаҳри муқаддас гирифта бурд ва бар кунгураи маъбад гузошт,
40004006	Ва ба Ӯ гуфт: «Агар Ту Писари Худо бошӣ, Худро ба зер андоз; зеро ки навишта шудааст: ˮБа фариштагони Худ дар бораи Ту амр хоҳад дод, ва Туро бар кафҳои худ бардошта хоҳанд бурд, ки мабодо пои Худро ба санге бизанӣˮ».
40004007	Исо ба вай гуфт: «Ҳамчунин навишта шудааст: ˮХудованд Худои худро наозмойˮ».
40004008	Боз иблис Ӯро ба кӯҳи бисьëр баланде бардошта бурд ва ҳамаи мамлакатҳои ҷаҳон ва ҷалоли онҳоро ба Ӯ нишон дод,
40004009	Ва ба Ӯ гӯфт: «Агар рӯй ба замин ниҳода, ба ман саҷда кунӣ, ҳамаи онҳоро ба Ту медиҳам».
40004010	Он гоҳ Исо ба вай гуфт: «Аз Mан дур шав, эй шайтон; зеро ки навишта шудааст: «Ба Худованд Худои худ саҷда кун ва танҳо Ӯро ибодат намоˮ».
40004011	Пас иблис Ӯро вогузошт, -- ва инак, фариштагон омада, Ӯро парасторӣ карданд.
40004012	Чун Исо шунид, ки Яҳьë дастгир шудааст, ба Ҷалил равона шуд.
40004013	Ва Носираро тарк карда, дар Кафарнаҳум, ки дар канори баҳр аст, дар ҳудуди Забулун ва Нафтолӣ маскан гирифт,
40004014	То ба амал ояд каломе ки бо забони Ишаъëи набӣ гуфта шудааст:
40004015	ˮЗамини Забулун ва замини Нафтолӣ, дар роҳи канори баҳр, он тарафи Ӯрдун, Ҷалили халқҳо,
40004016	Қавме ки дар торикӣ мезистанд, нури азиме диданд, ва бар онҳое ки дар кишвари марг ва сояи он менишастанд, нуре дурахшидˮ.
40004017	Аз ҳамон вақт Исо ба мавъиза оғоз намуд ва гуфт: «Тавба кунед, зеро ки Малакути Осмон наздик аст».
40004018	Ва чун аз канори баҳри Ҷалил мегузашт, ду бародарро: Шимъӯнро, ки Петрус меномиданд, ва бародари ӯ Андриëсро дид, ки дар баҳр тӯр меандохтанд; зеро ки сайëди моҳӣ буданд;
40004019	Ва ба онҳо гуфт: «Маро пайравӣ кунед, ва Ман шуморо сайëди мардум гардонам».
40004020	Дарҳол онҳон тӯрҳои худро монда, аз паи Ӯ равона шуданд.
40004021	Чун аз он ҷо гузашт, ду бародари дигарро, Яъқуб ибни Забдой ва бародaри вай Юҳанноро дид, ки дар қаиқ бо падари худ Забдой тӯрҳои худро таъмир мекарданд, ва онҳоро даъват намуд.
40004022	Ва онҳо дарҳол қаиқ ва падари худро гузошта аз паи Ӯ равона шуданд.
40004023	Ва Исо дар тамоми Ҷалил мегашт ва дар куништҳои онҳо таълим дода, Инҷили Малакутро мавъиза мекард ва ҳар беморӣ ва ҳар дарди мардумро шифо мебахшид.
40004024	Ва овозаи Ӯ дар тамоми Сурия паҳн шуд; ва ҳамаи беморонро, ки ба дарду касалиҳои гуногун гирифтор буданд, ҳам девонагон, ҳам масрӯон ва ҳам мафлуҷонро назди Ӯ меоварданд, ва Ӯ онҳоро шифо мебахшид.
40004025	Ва мардуми бисьëре аз Ҷалил, Декаполис, Ерусалим, Яҳудо ва он тарафи Ӯрдун аз паи Ӯ равона буданд.
40005001	ЧУН мардумро дид, бар фарози кӯҳе баромад ва биншаст; ва шогирдонаш назди Ӯ ҳозир шуданд.
40005002	Он гоҳ Ӯ даҳони Худро кушода, онҳоро таълим дод ва гуфт:
40005003	«Хушо мискинони рӯҳ, зеро ки Малакути Осмон аз они онҳост.
40005004	«Хушо мотамзадагон, зеро ки онҳо тасаллӣ хоҳанд ëфт.
40005005	«Хушо ҳалимон, зеро ки онҳо вориси замин хоҳанд шуд.
40005006	«Хушо гуруснагон ва ташнагони адолат, зеро ки онҳо сер хоҳанд шуд.
40005007	«Хушо раҳимон, зеро ки онҳо раҳм хоҳанд ëфт.
40005008	«Хушо покдилон, зеро ки онҳо Худоро хоҳанд дид.
40005009	«Хушо сулҳҷӯëн, зеро ки онҳо фарзандони Худо хонда хоҳанд шуд.
40005010	«Хушо таъқибшудагон дар роҳи адолат, зеро ки Малакути Осмон аз они онҳост.
40005011	«Хушо шумо, вақте ки шуморо ба хотири Ман дашном диҳанд ва таъқиб намоянд ва барноҳақ ҳар навъ ғайбат кунанд.
40005012	«Шод ва хушҳол бошед, чунки мукофоти шумо дар осмон бузург аст: зеро ки анбиëи пеш аз шуморо низ ҳамин тавр таъқиб мекарданд.
40005013	«Шумо намаки ҷаҳон ҳастед. Лекин агар намак қувваташро гум кунад, ба кадом чиз боз намакин шавад? Дигар ҳеҷ кор намеояд, ҷуз он ки ба берун партофта шавад ва поймоли мардум гардад.
40005014	«Шумо нури ҷаҳон ҳастед. Шаҳре ки дар фарози кӯҳ воқеъ аст, наметавонад аз назар пинҳон шавад.
40005015	«Шамъро низ даргиронда, на дар зери зарфе, балки бар шамъдон мегузоранд, ва он гоҳ ба ҳама касоне ки дар хонаанд, рӯшноӣ медиҳад.
40005016	«Ҳамчунин бигзор нури шумо ба мардум битобад, то ки аъмоли неки шуморо дида, ба Падари шумо, ки дар осмон аст, ҳамду сано хонанд.»
40005017	«Гумон накунед, ки барои Bайрон кардани Таврот ë суҳафи анбиë омадаам; наомадаам, ки вайрон кунам, балки ба ҷо оварам.
40005018	«Зеро ки ба ростӣ ба шумо мегӯям: то осмон ва замин фано нашавад, ҳеҷ як ҳарфе Ba ë нуқтае аз Таврот ба фано нахоҳад рафт, то даме ки ҳамааш иҷро шавад.
40005019	«Пас, ҳар кӣ яке аз ин аҳкоми хурдтаринро вайрон кунад ва ба мардум чунин таълим диҳад, вай дар Малакути Осмон хурдтарин шумурда хоҳад шуд; вале ҳар кӣ ба амал оварад ва таълим диҳад, вай дар Малакути Осмон бузург хонда хоҳад шуд.
40005020	«Зеро ки ба шумо мегӯям: агар адолати шумо аз адолати китобдонон ва фарисиëн бартарӣ надошта бошад, ба Малакути Осмон дохил нахоҳед шуд.
40005021	«Шунидаед, ки ба қадимиëн гуфта шудааст: ˮҚатл накун; ҳар кӣ қатл кунад, лоиқи ҳукми дорулқазо хоҳад будˮ.
40005022	«Лекин Ман ба шумо мегӯям: ҳар кӣ ба бародари худ беҳуда хашм гирад, лоиқи ҳукми дорулқазо хоҳад буд: ҳар кӣ бародари худро ˮреқоˮ гӯяд, лоиқи ҳукми шӯрои пирон хоҳад буд; ва ҳар кӣ ˮаҳмақˮ гӯяд, лоиқи оташи дӯзах хоҳад шуд.
40005023	«Пас, ҳангоме ки қурбонии худро назди қурбонгоҳ меоварӣ, ва дар он ҷо ба хотират ояд, ки бародарат аз ту норозист,
40005024	«Қурбонии худро дар он ҷо назди қурбонгоҳ бимон, ва рафта, аввал бо бародари худ мувосо кун, ва баъд омада, қурбонии худро тақдим кун.
40005025	«Ҳанӯз ки бо даъвогари худ дар роҳ ҳастӣ, зуд бо вай оштӣ шав, то ки даъвогар туро ба қозӣ насупорад, ва қозӣ туро ба мулозим насупорад, ва туро ба зиндон наандозанд;
40005026	«Ба ростӣ ба ту мегӯям: то фулуси охиринро адо накунӣ, аз он ҷо берун нахоҳӣ рафт.»
40005027	«Шунидаед, ки ба қадимиëн гуфта шудааст: ˮзино накунˮ.
40005028	«Лекин Ман ба шумо мегӯям: ҳар кӣ ба зане бо чашми шаҳватомез нигоҳ кунад, дар дили худ бо вай зино карда бошад.
40005029	«Пас агар чашми ростат туро ба васваса андозад, онро канда, аз худ дур кун; зеро барои ту беҳтар аст, ки яке аз андомат талаф гардад, ва тамоми ҷисмат ба дӯзах андохта нашавад.
40005030	«Ва агар дасти ростат туро ба васваса андозад, онро бурида, аз худ дур кун; зеро барои ту беҳтар аст, ки яке аз андомат талаф гардад, ва тамоми ҷисмат ба дӯзах андохта нашавад.»
40005031	«Ҳамчунин гуфта шудааст: ˮҲар кӣ аз зани худ ҷудо мешавад, бояд талоқномае ба вай диҳадˮ.
40005032	«Лекин Ман ба шумо мегӯям: ҳар кӣ аз зани худ, ғайр аз айби зино, ҷудо шавад, боиси зинокории вай мегардад; ва ҳар кӣ зани талоқшударо гирад, зино карда бошад.»
40005033	«Боз шунидаед, ки ба қадимиëн гуфта шудааст: ˮҚасами дурӯғ ëд накун ва ба қасами худ дар назди Худованд вафо кунˮ.
40005034	«Лекин Ман ба шумо мегӯям: ҳаргиз қасам ëд накун: на ба осмон, зеро ки тахти Худост;
40005035	«На ба замин, чунки пойандози Ӯст; на ба Ерусалим, чунки шаҳри Подшоҳи бузург аст;
40005036	«Ва на ба сари худ қасам ëд кун, чунки қодир нестӣ як тори мӯйро сафед ë сиëҳ кунӣ.
40005037	«Балки сухани шумо: ˮоре, ореˮ ва ˮне, неˮ бошад; он чи зиëда аз ин бошад, аз иблис аст.
40005038	«Шунидаед, ки гуфта шудааст: ˮЧашме дар ивази чашме, дандоне дар ивази дандонеˮ.»
40005039	«Лекин Ман ба шумо мегӯям: ба бадӣ муқобилат накун. Балки агар касе ба рухсораи рости ту торсакӣ занад, дигарашро низ ба сӯи ӯ бигардон; «
40005040	«Ва агар касе ба тy даъво карда, куртаатро гирифтанӣ шавад, ҷомаи худро низ ба ӯ бидеҳ; «
40005041	«Ва ҳар кӣ туро ба тай кадани як фарсанг роҳ маҷбур кунад, ҳамроҳи ӯ ду фарсанг бирав.»
40005042	«Ба касе ки аз ту металабад, бидеҳ, вa аз касе ки мехоҳад аз ту қарз гирад, рӯ нагардон.»
40005043	«Шунидаед, ки гуфта шудааст: ˮËри худро дӯст бидор ва аз душмани худ нафрат кунˮ.
40005044	«Лекин Ман ба шумо мегӯям: душманони худро дӯст бидоред, барои лаънаткунандагони худ баракат бихоҳед, ба нафраткунандагони худ некӣ кунед ва барои озордиҳандагону таъқибкунандагони худ дуо гӯед, «
40005045	«То ки фарзандони Падари худ, ки дар осмон аст, гардед; зеро Ӯ офтоби Худро бар бадону некон тулӯъ мекунонад ва борон бар одилону золимон меборонад.»
40005046	«Зеро ки агар дӯстдорандагони худро дӯст бидоред, чӣ мукофоте хоҳед ëфт? Оë боҷгирон низ чунин намекунанд?»
40005047	«Ва агар танҳо ба бародарони худ салом гӯед, чӣ бартарие доред? Оë боҷгирон низ чунин намекунанд?»
40005048	«Пас, комил бошед, чунон ки Падари шумо, ки дар осмон аст, комил аст».
40006001	«ЗИНҲОР, садақаи худро дар пеши нанзри мардум ба амал наоваред, то ки онҳо шуморо бубинанд; вагар на шумо аз Падари худ, ки дар осмон аст, мукофоте нахоҳед дошт.»
40006002	«Пас, вақте ки садақае медиҳӣ пешопеши худ карнай нанавоз, чунон ки риëкорон дар куништҳо ва кучаҳо мекунанд, то ки мардум онҳоро таъриф кунанд. Ба ростӣ ба шумо мегӯям: онҳо мукофоти худро гирифтаанд.»
40006003	«Аммо вақте ки ту садақа медиҳӣ, бигзор дасти чапат аз он чи дасти ростат мекунад, хабардор нашавад, «
40006004	«То ки садақаи ту дар ниҳон бошад; ва Падари ту, ки ниҳонбин аст, ба ту ошкоро мукофот хоҳад дод».
40006005	«Ва ҳангоме ки дуо мегӯӣ, монанди риëкорон набош, ки онҳо дӯст медоранд дар куништҳо ва бурчакҳои кӯчаҳо истода дуо гӯянд, то ки ба мардум худро нишон диҳанд. Ба ростӣ ба шумо мегӯям: онҳо мукофоти худро гирифтаанд».
40006006	«Лекин ту, вақте ки мехоҳӣ дуо гӯӣ, ба ҳуҷраи худ даро ва дарро баста, ба Падари худ, ки ниҳон аст, дуо гӯй; ва Падари ту, ки ниҳонбин аст, ба ту ошкоро мукофот хоҳад дод.»
40006007	«Ва дар вақти дуо чун халқҳо пургӯӣ накунед; зеро онҳо гумон мекунанд, ки ба туфайли пургӯӣ дуояшон мустаҷоб мешавад; «
40006008	«Монанди онҳо набошед; зеро Падари шумо тамоми эҳтиëҷоти шуморо, пеш аз он ки талаб кунед, медонад.
40006009	«Пас ба ин мазмун дуо гӯед: ˮЭй Падари мо, ки дар осмонӣ! исми Ту муқаддас бод;
40006010	ˮМалакути Ту биëяд; иродаи Ту, чунон ки дар осмон аст, дар замин ҳам ба амал ояд;
40006011	ˮРизқу рӯзии моро имрӯз ба мо бидеҳ;
40006012	ˮВа қарзҳои моро бубахш, чунон ки мо низ ба қарздорони худ мебахшем;
40006013	ˮВа моро ба озмоиш дучор накун, балки моро аз иблис раҳоӣ деҳ; зеро ки Малакут ва қувват ва ҷалол то абад аз они Туст. Оминˮ.
40006014	«Зеро, агар шумо ба мардум хатоҳошонро бибахшед, Падари шумо, ки дар осмон аст, ба шумо низ хоҳад бахшид; «
40006015	«Ва агар шумо ба мардум набахшед, Падари шумо низ хатоҳои шуморо ба шумо нахоҳад бахшид».
40006016	«Ҳамчунин, ҳангоме ки рӯза медоред, монанди риëкорон туршрӯ набошед; зеро ки онҳо қиëфаи худро дигаргун мекунанд, то ки рӯзадории худро ба мардум нишон диҳанд. Ба ростӣ ба шумо мегӯям, ки онҳо мукофоти худро гирифтаанд.»
40006017	«Лекин ту, вақте ки рӯза медорӣ, ба сари худ равған бимол ва рӯи худро бишӯй,
40006018	То ки на дар назари мардум, балки дар ҳузури Падари худ, ки ниҳон аст, рӯзадор бошӣ; ва Падари ту, ки ниҳонбин аст, ба ту ошкоро мукофот хоҳад дод.»
40006019	«Дар рӯи замин барои худ ганҷҳо ғун накунед, ки дар ин ҷо куя ва занг мезанад, ва дуздон нақб канда, медузданд;
40006020	«Балки барои худ ганҷҳо дар осмон ғун кунед, ки дар он ҷо куя ва занг намезанад, ва дуздон нақб намекананд ва намедузданд;
40006021	«Зеро ҳар ҷо, ки ганҷи шумост, дили шумо низ дар он ҷо хоҳад буд.
40006022	«Чароғи бадан чашм аст. Ва агар чашмат солим бошад, тамоми баданат равшан хоҳад буд;
40006023	Лекин агар чашми ту хира бошад, тамоми баданат торик хоҳад буд. Пас, агар нуре ки дар туст, зулмот бошад, чӣ гуна азимест он зулмот!
40006024	«Ҳеҷ кас ба ду оғо хизмат карда наметавонад: зеро ки ë аз яке нафрат карда, дигареро дӯст хоҳад дошт, ë ба яке часпида, дигареро хор хоҳад дид. Шумо наметавонед ба Худо ва ба мамуно хизмат кунед».
40006025	«Бинобар ин ба шумо мегӯям: барои ҳаëти худ ғамхорӣ накунед, ки чӣ бихӯред ва чӣ бинӯшед; низ барои ҷисми худ, ки чӣ бипӯшед. Оë ҳаëт аз хӯрок ва ҷисм аз пӯшок муҳимтар нест?
40006026	«Ба мурғони ҳаво нигоҳ кунед, ки на мекоранд ва на медараванд ва на дар анборҳо захира мекунанд; ва Падари шумо, ки дар осмон аст, ба онҳо рӯзӣ мерасонад. Оë шумо аз онҳо хеле беҳтар нестед?
40006027	«Ва кист аз шумо, ки бо ғамхории худ қоматашро як зироъ баланд карда тавонад?
40006028	«Ва барои либос чаро ғамхорӣ мекунед? Ба савсанҳои саҳро назар кунед, ки чӣ гуна нашъунамо меëбанд: на меҳнат мекунанд ва на мересанд;
40006029	«Лекин ба шумо мегӯям, ки Сулаймон ҳам бо тамоми ҷалоли худ чун яке аз онҳо либос напӯшидааст;
40006030	«Пас, агар Худо алафи саҳроро, ки имрӯз ҳасту фардо ба танӯр андохта мешавад, чунин бипӯшонад, магар шуморо эй сустимонҳо, аз он беҳтар пӯшонда наметавонад!
40006031	«Аз ин рӯ ғамхорӣ накунед ва нагӯед: ˮЧӣ бихӯрем?ˮ ë ˮЧӣ биhӯшем?ˮ ë ˮЧӣ бипӯшемˮ
40006032	«Чунки халқҳо дар ҷустуҷӯи ҳамаи ин чизҳо мебошанд, лекин Падари шумо ки, дар осмон аст, медонад, ки шумо ба ҳамаи ин чизҳо эҳтиëҷ доред.
40006033	«Аммо аввал Малакути Худо ва адолати Ӯро биҷӯед, ва ҳамаи ин чизҳо ба шумо ба таври илова дода хоҳад шуд.
40006034	«Пас, барои фардо ғамхорӣ накунед, зеро ки фардо барои худ ғамхорӣ хоҳад кард: заҳмати имрӯз барои имрӯз кофист».
40007001	«ҲУКМ накунед, то ки ҳукм карда нашавед;
40007002	«Зеро ба ҳар тариқ, ки ҳукм кунед, ба ҳамон тариқ шумо ҳукм карда хоҳед шуд; ва ба ҳар андоза, ки чен кунед, ба ҳамон андоза ба шумо чен карда хоҳад шуд.
40007003	«Ва чаро ту хасеро дар чашми бародари худ мебинӣ, вале чӯберо дар чашми худ дарнамеëбӣ?
40007004	«Ë чӣ тавр ба бародари худ мегӯӣ: ˮИҷозат деҳ, ки хасро аз чашми ту дур кунамˮ; ва ҳол он ки чӯбе дар чашми туст?
40007005	«Эй риëкор! Аввал чӯбро аз чашми худ дур кун, ва он гоҳ дуруст хоҳӣ дид, ки хасро аз чашми бародари худ дур куни.
40007006	«Он чи муқаддас аст, ба сагон надиҳед ва марвориди худро пеши хукон наандозед, то ки онҳоро поймол накунанд ва баргашта, шуморо надаранд.
40007007	«Биталабед, ба шумо дода хоҳад шуд; биҷӯед, хоҳед ëфт; дарро бикӯбед, он ба рӯятон кушода хоҳад шуд;
40007008	«Зеро ҳар кӣ биталабад, мегирад, ва ҳар кӣ биҷӯяд, меëбад, ва ҳар кӣ дарро бикӯбад, он ба рӯяш кушода мешавад.
40007009	«Ва кадом одамест аз шумо, ки писараш аз ӯ нон биталабад, ва санге ба вай бидиҳад?
40007010	«Ë моҳие аз ӯ биталабад, ва море ба вай бидиҳад?
40007011	«Пас, агар шумо, ки шарир ҳастед, ба фарзандони худ додани инъомҳои некро медонед, пас Падари шумо, ки дар осмон аст, ба онҳое ки аз Ӯ металебанд, чанд маротиба зиëдтар чизҳои нек хоҳад дод.
40007012	«Пас, ҳар он чи мехоҳед, ки мардум ба шумо кунанд, шумо низ ба онҳо ҳамон тавр кунед; зеро ин аст Таврот ва суҳафи анбиë.
40007013	«Аз дари танг дароед; зеро фарох аст он дар ва васеъ аст он роҳ ки сӯи ҳалокат мебарад, ва онҳое ки ба он дохил мешаванд, бисьëранд;
40007014	«Зеро танг аст он дар ва душвор аст он роҳе ки сӯи ҳаëт мебарад, ва ëбандагони он кам ҳастанд».
40007015	«Аз анбиëи козиб ҳазар кунед, ки ба либоси меш назди шумо меоянд, лекин дар ботин гургони даррандаанд:
40007016	«Онҳоро аз меваҳошон хоҳед шинохт. Оë аз буттаи олуча ангур ва аз мушхор анҷир мечинанд?
40007017	«Ҳамчунин ҳар дарахти нек меваи нек меоварад, лекин ҳар дарахти бад меваи бад меоварад;
40007018	«Наметавонад дарахти нек меваи бад оварад, ва дарахти бад--меваи нек.
40007019	«Ҳар дарахте ки меваи нек намеоварад, бурида ва дар оташ андохта мешавад.
40007020	«Пас, онҳоро аз меваҳошон хоҳед шинохт.
40007021	«На ҳар касе ки ба Ман: ˮХудовандо! Худовандо!ˮ мегӯяд, ба Малакути Осмон дохил хоҳад шуд, балки он касе ки иродаи Падари Маро, ки дар осмон аст, ба ҷо меоварад.
40007022	«Бисьëр касон дар он рӯз ба Ман хоҳанд гуфт: ˮХудовандо! Худовандо! Оë ба исми Ту нубувват накардем? Оë ба исми Ту девҳоро нарондем? Оë ба исми Ту мӯҷизоти зиëде нишон надодем?ˮ
40007023	«Он гоҳ дар ҷавоби онҳо хоҳам гуфт: ˮМан ҳаргиз шуморо намешинохтам; аз Ман дур шавед, эй бадкорон!ˮ
40007024	«Пас, ҳар кӣ ин суханони Маро бишнавад ва онҳоро ба ҷо оварад, ӯро ба Марди оқиле монанд мекунам, ки хонаи худро бар санг бино кард;
40007025	«Ва борон борида, селобҳо равон шуд, ва бодҳо вазида, ба он хона фишор овард; лекин он фурӯ нарафт, чунки бар санг бино шуда буд.
40007026	«Ва ҳар кӣ ин суханони Маро бишнавад ва онҳоро ба ҷо наоварад, ба марди нодоне монанд аст, ки хонаи худро бар рег бино кард;
40007027	«Ва борон борида, селобҳо равон шуд, ва бодҳо вазида, ба он хона фишор овард; ва он хона фурӯ рафт, ва харобии он бузург буд».
40007028	Вақте ки Исо ин суханонро ба поëн расонд, мардум аз таълими Ӯ дар ҳайрат монданд,
40007029	Зеро ки онҳоро ҳамчун соҳибқудрат таълим медод, на ҳамчун китобдонон ва фарисиëн.
40008001	ВАқТЕ ки Ӯ аз кӯҳ фуромад, мардуми бисьëре аз паи Ӯ равона шуданд.
40008002	Ва инак, махавие наздик омада, назди Ӯ зону зад ва гуфт: «Худовандо! Агар хоҳӣ, метавонӣ маро пок кунӣ».
40008003	Ва Исо дасти Худро дароз карда, вайро ламс намуд ва гуфт: «Мехоҳам, пок шав». Ва дарҳол вай аз махав пок шуд.
40008004	Ва Исо ба вай гуфт: «Зинҳор, ба касе магӯ; балки рафта, худро ба коҳин нишон деҳ ва он ҳадияро, ки Мусо фармудааст, тақдим кун, то ба онҳо шаҳодате гардад».
40008005	Чун Исо вориди Кафарнаҳум шуд, мирисаде назди Ӯ омад ва илтимос карда, гуфт:
40008006	«Худовандо! Хизматгори ман гирифтори фалаҷ шуда, дар хона хобидааст ва азоби сахте дорад».
40008007	Исо ба вай гуфт: «Ман омада, ӯро шифо хоҳам дод».
40008008	Мирисад дар ҷавоб гуфт: «Худовандо! Ман лоиқи он нестам, ки Ту зери сақфи ман биëӣ; балки фақат сухане бигӯ, ва хизматгори ман шифо хоҳад ëфт;
40008009	«Зеро ки ман як фармонбар ҳастам, ва дар зери итоати худ низ сарбозонро дорам; ба яке мегӯям: ˮБиравˮ, меравад; ба дигаре мегӯям ˮБиëˮ, меояд; ба ғуломи худ мегӯям: ˮФалон корро бикунˮ, мекунад».
40008010	Ва Исо ин суханонро шунида дар тааҷҷуб монд ва ба пайравони Худ гуфт: «Ба ростӣ ба шумо мегӯям: чунин имоне дар Исроил ҳам наëфтаам.
40008011	«Ва ба шумо мегӯям, ки бисьëр касон аз шарқ ва ғарб омада, дар Малакути Осмон бо Иброҳим, Исҳоқ ва Яъқуб хоҳанд нишаст;
40008012	«Лекин фарзандони малакут ба зулмоти берун бадар ронда хоҳанд шуд: дар он ҷо гирья ва ғиҷирроси дандон хоҳад буд».
40008013	Ва Исо ба мирисад гуфт: «Бирав, мувофиқи имонат ба ту ато шавад». Ва ҳамон соат хизматгори ӯ шифо ëфт.
40008014	Вақте ки Исо ба хонаи Петрус омад, модарарӯси ӯро дид, ки дар ҳолти табларза хобидааст,
40008015	Ва дасти ӯро ламс кард, ва табларзаи ӯ қатъ шуд; ва ӯ бархоста, ба парастории онҳо машғул гашт.
40008016	Чун шом шуд, бисьëр девонагонро назди Ӯ оварданд, ва Ӯ бо сухане арвоҳро берун кард ва ҳамаи беморонро шифо дод,
40008017	То ба амал ояд каломе ки бо забони Ишаъëи набӣ гуфта шудааст: ˮӮ заъфҳои моро гирифт ва бемориҳои моро бардоштˮ.
40008018	Чун Исо мардуми бисьëрро дар гирди Худ дид, фармуд, ки ба соҳили дигар гузаранд.
40008019	Он гоҳ як китобдон назди Ӯ омада гуфт: «Устод! Ҳар ҷо равӣ, Туро пайравӣ хоҳам кард».
40008020	Исо ба вай гуфт: «Рӯбоҳон лона ва мурғони ҳаво ошьëна доранд; лекин Писари Одам ҷое надорад, ки сар ниҳад».
40008021	Ва дигаре аз шогирдонаш ба Ӯ гуфт: «Худовандо! Ба ман иҷозат деҳ, ки рафта, аввал падари худро дафн кунам».
40008022	Лекин Исо ба вай гуфт: «Маро пайравӣ кун ва бигзор, ки мурдагон мурдагони худро дафн кунанд».
40008023	Чун ба қаиқ савор шуд, шогирдонаш бо Ӯ ҳамроҳӣ карданд.
40008024	Ногоҳ ғалаëни бузурге дар баҳр ба амал омад, то ба ҳадде ки мавҷҳо қаиқро фаро мегирифтанд; ва Ӯ хуфта буд.
40008025	Шогирдонаш пеш омада, Ӯро бедор карданд ва гуфтанд: «Худовандо! Моро наҷот деҳ, ки ҳалок мешавем».
40008026	Ба онҳо гуфт: «Эй сустимонҳо, чаро ҳаросонед?» Баъд бархоста, бодҳо ва баҳрро манъ кард, ва оромии комил барқарор шуд.
40008027	Ва мардум дар тааҷҷуб монда, гуфтанд: «Ин кист, ки бодҳо ва баҳр низ ба Ӯ итоат мекунанд?»
40008028	Ва чун дар соҳили дигар ба сарзамини ҷарҷасиëн расид, ду девона аз мағоки гӯрҳо берун омада, ба Ӯ рӯ ба рӯ шуданд, ва чунон бадхашм буданд, ки ҳеҷ кас ҷуръат надошт аз он роҳ бигзарад.
40008029	Ва инак, онҳо фарьëд зада, гуфтанд: «Туро бо мо чӣ кор аст, эй Исо, Писари Худо? Ту ба ин ҷо омадаӣ, то ки моро пеш аз вақт азоб диҳӣ!»
40008030	Ва дар ҷои аз онҳо дуртаре галаи бузурги хукон мечарид.
40008031	Ва девҳо аз Ӯ илтимос карда, гуфтанд: «Агар моро берун кунӣ, ба галаи хукон моро равона кун».
40008032	Ба онҳо гуфт: «Биравед». Ва онҳо берун шуда, ба галаи хукон даромаданд. Ва инак, тамоми галаи хукон аз баландӣ ба баҳр ҷаста, дар об ғарқ шуд.
40008033	Ва хукбонҳо давида рафтанд ва ба шаҳр расида, тамоми ҳодисаро, низ он чиро, ки ба девонагон рӯй дод, нақл карданд.
40008034	Ва инак, тамоми аҳли шаҳр ба пешвози Исо берун омаданд ва чун Ӯро диданд, илтимос карданд, ки аз ҳудуди онҳо берун равад.
40009001	ПАС ба қаиқ савор шуда, убур кард ва ба шаҳри Худ омад.
40009002	Ва инак, мафлуҷеро, ки бар бистар хобида буд, назди Ӯ оварданд. Чун Исо имони онҳоро дид, ба мафлуҷ гуфт: «Далер бош, эй фарзанд! Гуноҳҳои ту омурзида шуд».
40009003	Дар айни ҳол баъзе аз китобдонон дар дили худ гуфтанд: «Ӯ куфр мегӯяд».
40009004	Лекин Исо андешаҳои онҳоро пай бурда, гуфт: «Барои чӣ дар дили худ андешаҳои бад доред?
40009005	«Зеро кадомаш осонтар аст: гуфтани ин ки ˮгуноҳҳои ту омурзида шудˮ, ë гуфтани он ки ˮбархез ва равона шавˮ?
40009006	«Лекин то бидонед, ки Писари Одам дар рӯи замин қудрати омурзидани гуноҳҳоро дорад», __он гоҳ ба мафлуҷ гуфт: «Бархез, бистари худро бардор ва ба хонаи худ равона шав».
40009007	Дарҳол бархоста, ба хонаи худ равона шуд.
40009008	Чун мардум инро диданд, ҳайрон шуданд ва Худоро, ки ба одамизод чунин қудрате бахшидааст, ҳамду сано хонданд.
40009009	Ва Исо аз он ҷо гузашта, Матто ном шахсеро дид, ки дар боҷгоҳ нишаста буд, ва ба вай гуфт: «Аз паи Ман биë». Вай бархоста, аз паи Ӯ равона шуд.
40009010	Ва ҳангоме ки Исо дар хона дар сари суфра нишаста буд, бисьëре аз боҷгирон ва гуноҳкорон низ омада, бо Ӯ ва шогирдонаш дар сари суфра нишастанд.
40009011	Чун фарисиë инро диданд, ба шогирдони Ӯ гуфтанд: «Чаро Устоди шумо бо боҷгирон ва гуноҳкорон хӯрок мехӯрад? »
40009012	Исо чун шунид, ба онҳо гуфт: «На тандурустон, балки беморон ба табиб ҳоҷат доранд;
40009013	«Ва шумо биравед ва маънои ин суханонро биомӯзед: ˮМарҳамат мехоҳам, на қурбонӣˮ; зеро Ман омадаам, ки на одилонро, балки гуноҳкоронро ба тавба даъват кунам».
40009014	Шогирдони Яҳьë назди Ӯ омада, гуфтанд: «Чаро мо ва фарисиëн бисьëр рӯза медорем, лекин шогирдони Ту рӯза намедоранд?»
40009015	Исо ба онҳо гуфт: «Оë аҳли кӯшки никоҳ, модоме ки домод бо онҳост, мотам дошта метавонанд? Лакин айëме хоҳад расид, ки домод аз онҳо гирифта шавад, ва он гоҳ рӯза хоҳад дошт.
40009016	«Ва ҳеҷ кас бар ҷомаи кӯҳна аз матои нав ямоқ намемонад; зеро ямоқи нав аз ҷома ҷудо шуда, ҷои даридаи он боз ҳам бадтар мешавад.
40009017	«Ва шароби навро дар машки кӯҳна намеандозанд; вагар на машк дарида, шароб ҳам мерезад, машк ҳам талаф мешавад; балки шароби навро дар машки нав меандозанд, ва ҳар ду маҳфуз мемонанд».
40009018	Ҳанӯз ин суханонро Ӯ ба онҳо мегуфт, ки сардоре омада, пеши Ӯ зону зад ва гуфт: «Духтари ман ҳозир мурд; лекин биë ва дасти Худро ба вай бигузор, ва зинда хоҳад шуд».
40009019	Исо бархоста, бо шогирдонаш аз паи вай равона шуд.
40009020	Ба инак, зане ки дувоздаҳ сол боз гирифтори хунравӣ буд, аз қафо наздик шуда, домани Ӯро ламс намуд.
40009021	Зеро ки ба дили худ гуфт: «Агар маҳз либоси Ӯро ламс кунам, шифо меëбам».
40009022	Исо ба қафо нигоҳ карда, занро дид ва гуфт: «Далер бош, эй духтар! Имонат туро шифо бахшид». Ҳамон соат зан шифо ëфт.
40009023	Ва ҳангоме ки Исо ба хонаи сардор омада, найнавозон ва мардуми навҳакунандаро дид,
40009024	Ба онҳо гуфт: «Аз ин ҷо бароед; зеро ки духтар намурдааст, балки хуфтааст». Онҳо бар Ӯ хандиданд.
40009025	Чун мардум берун рафтанд, Ӯ даромада, дасти вайро гирифт, ва духтар бархост.
40009026	Ва овозаи ин дар тамоми он сарзамин паҳм шуд.
40009027	Вақте ки Исо аз он ҷо мерафт, ду кӯр аз паи Ӯ рафта, фарьëд мезаданд: «Эй Писари Довуд! Ба мо марҳамат кун».
40009028	Ва чун ба хона расид, кӯрон назди Ӯ даромаданд. Исо ба онҳо гуфт: «Оë имон доред, ки Ман ин корро карда метавонам?» Онҳо ба Ӯ гуфтанд: «Оре, Худовандо!».
40009029	Он гоҳ чашмони онҳоро ласм карда, гуфт: «Мувофиқи имонатон ба шумо бишавад».
40009030	Ва чашмони онҳо кушода шуд. Ва Исо онҳоро таъкид карда, гуфт: «Зинҳор, касе аз ин огоҳӣ наëбад».
40009031	Лекин онҳо берун рафта, овозаи Ӯро дар тамоми он сарзамин паҳн карданд.
40009032	Ва ҳангоме ки онҳо берун мерафтанд, касеро назди Ӯ оварданд, ки девонаи гунг буд.
40009033	Ва чун дев берун карда шуд, гунг ба гап даромад. Ва мардум дар ҳайрат монда, гуфтанд: «Чунин ҳодиса дар Исроил ҳаргиз дида нашудааст».
40009034	Лекин фарисиëн гуфтанд: «Ӯ девҳоро ба воситаи калони девҳо берун мекунад».
40009035	Ва Исо дар ҳамаи шаҳрҳо ва деҳот гашта, дар куништҳои онҳо таълим медод, Инҷили Малакутро мавъиза мекард ва ҳар беморӣ ва заъфи мардумро шифо медод.
40009036	Ва анбӯҳи мардумро дида, ба онҳо раҳмаш омад, зеро онҳо мисли гӯсфандони бе чӯпон бемадор ва пароканда буданд.
40009037	Он гоҳ ба шогирдони Худ гуфт: «Дарав бисьëр аст, лекин коргарон кам; «
40009038	«Пас, шумо аз Соҳиби дарав илтимос кунед, ки ба дарави Худ коргар фиристонад».
40010001	ВА дувоздаҳ шогирдашро назди Худ хонда, ба онҳо бар авроҳи палид қудрат дод, то ки онҳоро берун кунанд ва ҳар беморӣ ва бетобиро шифо диҳанд.
40010002	Ва номҳои дувоздаҳ ҳавворӣ ин аст: аввал Шимъӯн, ки Петрус номида шуда буд, ва бародараш Андриëс, Яъқуб ибни Забдой ва бародараш Юҳанно,
40010003	Филиппус ва Барталмо, Тумо ва Маттои боҷгир, Яъқуб ибни Ҳалфой ва Лаббой, ки лақабаш Таддо буд,
40010004	Шимъӯни Канно ва Яҳудои Исқарьют, ки Ӯро таслим кард.
40010005	Ин дувоздаҳро Исо фиристод ва ба онҳо ҳукм дода, гуфт: «Ба роҳи ғайрияҳудиëн наравед ва ба шаҳри сомариëн надароед;
40010006	«Балки назди гӯсфандони гумшудаи хонадони Исроил биравед;
40010007	«Ва чун меравед, мавъиза карда, гӯед, ки Малакути Осмон наздик аст;
40010008	«Беморонро шифо диҳед, махавиëнро пок кунед, мурдагонро эьҳë кунед, девҳоро берун кунед; муфт ëфтаед, муфт диҳед.
40010009	«Дар камарбанди худ тилло ë нуқра ë мис захира накунед,
40010010	«Ва барои сафар на тӯрбае дошта бошед, на ду пероҳан, на чоруқ ва на асо. Зеро ки меҳнаткаш сазовори хӯроки худ мебошад.
40010011	«Ва дар ҳар шаҳр ë деҳа, ки медароед, суроғ кунед, ки дар он ҷо шахси шоиста кист, ва то вақти баромаданатон дар он ҷо бимонед;
40010012	«Вақте ки ба хонае медароед, салом бигӯед;
40010013	«Агар аҳли он хона лоиқ бошанд, саломи шумо бар онҳо қарор мегирад; ва агар лоиқ набошанд, саломатон сӯи шумо бармегардад.
40010014	«Ва ҳар кӣ шуморо қабул накунад, ва ба сухани шумо гӯш надиҳад, аз он хона ва ë шаҳр берун рафта, ғубори пойҳои худро биафшонед;
40010015	«Ба ростӣ ба шумо мегӯям: ҳолати замини Садӯм ва Амӯро дар рӯзи доварӣ аз он шаҳр саҳлтар хоҳад буд.
40010016	«Инак, Ман шуморо монанди гӯсфандон ба миëни гургон мефиристам. Пас, мисли морон зирак ва мисли кабӯтарон содда бошед.
40010017	«Лекин аз мардум ҳазар кунед: зеро шуморо ба маҳкамаҳо хоҳанд супурд ва дар куништҳои худ шуморо қамчинкорӣ хоҳанд кард,
40010018	«Ва ба хотири Ман шуморо назди ҳокимон ва подшоҳон хоҳанд бурд, то ки барои онҳо ва халқҳо шаҳодате шавад.
40010019	«Лекин чун шуморо таслим кунанд, андеша накунед, ки чи гуна ва ë чӣ бояд бигӯед; зеро ки дар он соат ба шумо ато хоҳад шуд, ки чӣ бояд гуфт;
40010020	«Зеро ки гӯянда шумо нестед, балки Рӯҳи Падари шумост, ки дар шумо гӯянда аст.
40010021	«Ва бародар бародарро ва падар фарзандро ба марг таслим хоҳад кард; ва фарзандон бар зидди падарону модарон қиëм карда, онҳоро ба ҳалокат хоҳанд расонд;
40010022	«Ва аз барои исми Ман тамоми мардум аз шумо нафрат хоҳанд кард; лекин ҳар кӣ то ба охир сабр кунад, наҷот хоҳад ëфт.
40010023	«Агар дар шаҳре шуморо таъқиб кунанд, ба дигаре бигрезед. Зеро ки ба ростӣ ба шумо мегӯям: пеш аз он ки ҳамаи шаҳрҳои Исроилро тай кунед, Писари Одам хоҳад омад.
40010024	«Шогирд аз муаллими худ ва ғулом аз оғои худ авло нест:
40010025	«Басанда аст, ки шогирд чун муаллими худ бошад, ва ғулом чун оғои худ бошад. Агар соҳиби хонаро Баал-Забул номида бошанд, аҳли хонаи вайро чӣ қадар зиëдтар хоҳанд номид.
40010026	Пас, аз онҳо натарсед: зеро ҳеҷ чизи ниҳоне нест, ки ошкор нагардад, ва ҳеҷ чизи махфие нест, ки маълум нашавад.
40010027	«он чи дар торикӣ ба шумо мегӯям, дар рӯшноӣ бигӯед; ва он чи дар гӯш мешунавед, дар болои бомҳо мавъиза кунед.
40010028	«Ва аз кушандагони ҷисм, ки ба куштани рӯҳ қодир нестанд, натарсед; балки аз Ӯ ҳаросон бошед, ки қодир аст ҳам ҷисм ва ҳам рӯҳро дар дӯзах нобуд кунад.
40010029	«Оë ду гунҷишк ба як фулус фурӯхта намешавад? ва ҳол он ки ягонтои онҳо бе хости Падари шумо ба замин намеафтад;
40010030	«Лекин ҳамаи мӯйҳои сари шумо низ шумурда шудааст.
40010031	«Пас, натарсед: шумо аз бисьëр гунҷишкон бартарӣ доред.
40010032	«Пас, ҳар кӣ Маро дар назди мардум эътироф кунад, Ман низ ӯро дар назди Падари Худ, ки дар осмон аст, эътироф хоҳам кард;
40010033	«Лекин, ҳар кӣ Маро дар назди мардум инкор кунад, Ман низ ӯро дар назди Падари Худ, ки дар осмон аст, инкор хоҳам кард.
40010034	Гумон накунед, ки омадаам, то осаиштагӣ бар замин биëрам; наомадаам, ки осоиштагӣ биëрам, балки шамшер;
40010035	«Зеро ки омадаам, то одамро аз падараш, духтарро аз модараш ва келинро аз модаршӯяш ҷудо кунам.
40010036	«Ва душмани одам аҳли хонаи ӯ хоҳанд буд.
40010037	«Ҳар кӣ падар ë модарашро аз Ман бештар дӯст медорад, лоиқи Ман нест; ва ҳар кӣ писар ë духтарашро аз Ман бештар дӯст медорад, лоиқи Ман нест;
40010038	«Ва ҳар кӣ салиби худро намебардорад ва Маро пайравӣ намекунад, лоиқи Ман нест.
40010039	«Ҳар кӣ ҷони худро нигоҳдорӣ кунад, онро барбод хоҳад дод; ва ҳар кӣ ҷони худро дар роҳи Ман барбод диҳад, онро нигоҳдорӣ хоҳад кард.
40010040	«Ҳар кӣ шуморо қабул кунад, Маро қабул мекунад; ва ҳар кӣ Маро қабул кунад, Фиристандаи Маро қабул мекунад;
40010041	«Ҳар кӣ пайғамбарро ба исми пайғамбар қабул кунад, мукофоти пайғамбарро хоҳад ëфт; ва ҳар кӣ одилро ба исми одил қабул кунад, мукофоти одилро хоҳад ëфт.
40010042	«Ва ҳар кӣ яке аз ин хурдонро фақат як пиëла оби сард бинӯшонад, чунки исми шогирд дорад, ба ростӣ ба шумо мегӯям, ки мукофоти худро аз даст нахоҳад дод».
40011001	ЧУН Исо насиҳатгӯиро ба дувоздаҳ шогирди Худ ба анҷом расонд, аз он ҷо равона шуд, то ки дар шаҳрҳои онҳо таълим диҳад ва мавъиза кунад.
40011002	Вақте ки Яҳьë дар зиндон аъмоли Масеҳро шунид, ду нафар аз шогидони худ фиристод,
40011003	То ки ба Ӯ бигӯянд: «Оë Ту Ҳамон ҳастӣ, ки бояд биëяд, ë мунтазири дигаре бошем?»
40011004	Исо дар ҷавоби онҳо гуфт: «Биравед ва он чи шунидед ва дидаед, ба Яҳьë бигӯед:
40011005	«Кӯрҳо мебинанд ва шалҳо роҳ мeраванд, махавиëн пок мешаванд ва карҳо мешунаванд, мурдагон эҳьë мешаванд, ва ба мискинон башорат дода мешавад;
40011006	«Ва хушо касе ки дар ҳаққи Ман ба васваса наафтад».
40011007	Ва ҳагоме ки онҳо рафтанд, Исо ба мардум дар бораи Яҳьë бa сухан оғоз карда: «Барои дидани чӣ чиз ба биëбон рафта будед? Оë барои дидани нае ки аз бод меларзад?
40011008	«Пас барои дидани чӣ чиз рафта будед? Оë барои дидани марде ки сару либоси нарм дар бар дорад? Онҳое ки сару либоси нарм дар бар доранд, дар қасрҳои подшоҳонанд.
40011009	«Пас барои дидани чӣ чиз рафта будед? Оë барои дидани як набӣ Оре, ба шумо мегӯям, ки вай аз набӣ ҳам бузургтар аст.
40011010	«Зеро вай ҳамон аст, ки дар бораи вай навишта шудааст: ”Инак, Ман қосиди Худро пешопеши Ту мефиристам, то роҳи Туро пеши Ту муҳайë кунад”.
40011011	«Ба ростӣ ба шумо мегӯям : аз миëни онҳое ки аз зан таваллуд ëфтаанд, бузургтар аз Яҳьëи Таъмиддиҳанда барнахост; лекин он ки дар Малакути Осмон хурдтарин аст, аз вай бузургтар аст.
40011012	«Ва аз айëми Яҳьëи Таъмиддиҳанда то алҳол Малакути Осмон бо зӯрӣ ба даст оварда мешавад, ва зӯроварон онро мерабоянд;
40011013	«Зеро ки тамоми анбиë ва Таврот то вақти зуҳури Яҳьë пешгӯӣ караанд.
40011014	Ва агар қабул кардан хоҳед, вай Ильëс аст, ки бояд биëяд.
40011015	«Ҳар кӣ гӯши шунаво дорад, бишнавад!
40011016	«Лекин ин наслро ба кӣ монанд кунам? Вай ба кӯдаконе монанд аст, ки дар кӯчаҳо нишаста ва ба рафиқони худ муроҷиат карда,
40011017	«Мегӯянд: ”Барои шумо най навохтем, рақс накардед; барои шумо навҳагарӣ кардем, нагиристед”.
40011018	«Зеро ки Яҳьë омад, намехӯрад ва наменӯшад; мегӯянд: ˮДев дорадˮ.
40011019	«Писари Одам омад, мехӯрад ва менӯшад; мегӯянд: ”Инак Марди пурхӯр ва майгусор, ки дӯсти боҷгирон ва гуноҳкорон аст”. Ва ҳикмат аз тарафи фарзандонаш тасдиқ карда мешавад».
40011020	Он гоҳ Ӯ ба мазаммат кардани шаҳрҳое шурӯъ намуд, ки аксари мӯъҷизоти Ӯ дар он ҷо зоҳир шуда буд, чунки тавба накарда буданд.
40011021	«Вой бар ҳоли ту, эй Кӯрозин! Вой бар ҳоли ту, эй Байт-Сайдо! Зеро агар мӯъҷизоте ки дар шумо зоҳир шуд, дар Сӯр ва Сидӯн зоҳир мешуд, кайҳо палоспӯш ва хокистарнишин шуда, тавба мекарданд;
40011022	«Лекин ба шумо мегӯям: дар рӯзи доварӣ ҳолати Сӯр ва Сидӯн аз шумо сабуктар хоҳад буд.
40011023	«Ва ту, эй Кафарнаҳум, ки сар ба осмон афрохтаӣ, ба дӯзах сарнагун хоҳӣ шуд; зеро агар мӯъҷизоте ки дар ту зоҳир шуд, дар Садӯм зоҳир мешуд, вай то имрӯз боқӣ мемонд;
40011024	«Лекин ба шумо мегӯям, ки дар рӯзи доварӣ ҳолати сарзамини Садӯм аз ту сабуктар хоҳад 'буд».
40011025	Дар он вақт Исо суханашро давом дода, гуфт: «Туро, эй Падар, эй Худованди осмон ва замин, ситоиш мекунам, ки ин чизҳоро аз хирадмандон ва оқилон пинҳон доштӣ ва ба кӯдакон ошкор кардӣ.
40011026	«Оре, эй Падар! Зеро ки ҳусни таваҷҷӯҳи Ту чунин буд».
40011027	«Ҳама чизро Падарам ба Ман супурдааст, ва ҳеҷ кас Писарро, ҷуз Падар, намешиносад; ва ҳеҷ кас Падарро намешиносад, ҷуз Писар ва касе ки Писар бихоҳад ба вай ошкор кунад.
40011028	«Назди Ман оед, эй ҳамаи заҳматкашон ва гаронборон, ва Ман ба шумо оромӣ хоҳам бахшид;
40011029	«Юғи Маро ба гардани худ гиред ва аз Ман таълим ëбед, зеро ки Ман ҳалим ва фурӯтан ҳастам, ва ҷонҳои шумо оромӣ хоҳад ëфт;
40011030	«Зеро юғи Ман хуш ва бори Ман сабук аст».
40012001	Дар он вақт Исо рӯзи шанбе аз киштзор мегузашт; ва шогирдонаш гурусна монда, ба чидан ва хӯрдани хӯшаҳо сар карданд.
40012002	Фарисиëн инро дида, ба Ӯ гуфтанд: «Инак, шогирдони Ту коре мекунанд, ки кардани он дар рӯзи шанбе раво нест».
40012003	Ба онҳо гуфт: «Магар нахондаед, ки Довуд чӣ кард, ҳангоме ки худаш ва ҳамроҳонаш гурусна буданд?
40012004	Чӣ гуна вай ба хонаи Худо даромада, нони тақдимро хӯрд, ки хӯрдани он ба вай ва ҳамроҳонаш раво набуд, балки фақат ба коҳинон раво буд?
40012005	«Ë дар Таврот нахондаед, ки коҳинон дар рӯзҳои шанбе дар маъбад оини шанберо риоят намекунанд ва бо вуҷуди он бегуноҳанд?
40012006	«Лекин ба шумо мегӯям, ки дар ин ҷо Шахсе ҳаст, ки аз маъбад бузургтар аст;
40012007	«Ва агар медонистед, ки ˮмарҳамат мехоҳам, на қурбонӣˮ чӣ маъно дорад, бегуноҳонро маззамат намекардед;
40012008	«Зеро ки Писари Одам оғои рӯзи шанбе низ мебошад».
40012009	Ва аз он ҷо рафта, ба куништи онҳо даромад.
40012010	Ва инак, дар он ҷо одаме буд, ки дасти хушкшудае дошт. Аз Ӯ пурсида, гуфтанд: «Оë дар рӯзи шанбе шифо додан ҷоиз аст?» Қасдашон ин буд, ки Ӯро айбдор кунанд.
40012011	Ба онҳо гуфт: «Кист аз шумо, ки як гӯсфанд дошта бошад, ва он дар рӯзи шанбе ба мағоке афтаду онро гирифта набарорад?
40012012	«Пас чи қадар аз гӯсфанд одам азизтар аст! Бинобар ин дар рӯзҳои шанбе некӣ кардан ҷоиз аст».
40012013	Он гоҳ ба он одам гуфт: «Дасти худро дароз кун». Вай дароз кард; ва мисли дасти дигараш сиҳат шуд.
40012014	Фарисиëн берун рафта, дар ҳаққи Ӯ машварат намуданд, ки чӣ тавр Ӯро ҳалок кунанд.
40012015	Лекин Исо инро дарьëфта, аз он ҷо дур шуд. Ва мардуми бисьëре аз паи Ӯ равона шуданд, ва Ӯ ҳамаи онҳоро шифо бахшид,
40012016	Ва ба онҳо фармоиш дод, ки овозаи Ӯро паҳн накунанд,
40012017	То ба амал ояд каломе ки бо забони Ишаъëи набӣ гуфта шудааст:
40012018	ˮИнак Бандаи Ман, ки Ӯро баргузидаам, ва Маҳбуби Ман, ки ҳусни таваҷҷӯҳи Ман бар Ӯст; Рӯҳи Худро бар Ӯ хоҳам ниҳод, то ки довариро ба халққо эълон кунад;
40012019	ˮСитеза ва фиғоне нахоҳад кард, ва касе дар кӯчаҳо овози Ӯро нахоҳад шунид;
40012020	ˮНаи хамидаро нахоҳад шикаст ва фатилаи нимсӯхтаро хомӯш нахоҳад кард, то даме ки довариро ба ғалаба оварда расонад;
40012021	ˮВа халқҳо ба исми Ӯ умед хоҳанд бастˮ.
40012022	Он гоҳ девонаеро назди Ӯ оварданд, ки кӯр ва гунг буд; Ӯ вайро шифо бахшид, ба тавре ки он кӯр ва гунг гӯë ва бино шуд.
40012023	Ва тамоми мардум дар ҳайрат афтода, гуфтанд: «Оë ин Шахс Писари Довуд нест?»
40012024	Лекин фарисиëн инро шунида, гуфтанд: «Ӯ девҳоро фақат ба воситаи Баал- Забул, калони девҳо, берун мекунад».
40012025	Аммо Исо фикру хаëли онҳоро дарьëта, ба онҳо гуфт: «Ҳар салтанaте ки бар зидди худ аз ҳам ҷудо шавад, рӯ ба харобӣ меоварад; ва ҳар шаҳр ë хонае ки бар зидди худ аз ҳам ҷудо шавад, устувор истода наметавонад.
40012026	Ва агар шайтон шайтонро берун кунад, вай бар зидди худ аз ҳам ҷудо шуда бошад: пас салтанати вай чӣ гуна устувор истода метавонад?
40012027	«Ва агар Ман девҳоро ба воситаи Баал-Забул берун мекарда бошам, писарони шумо онҳоро ба воситаи кӣ берун мекунанд? Бинобар ин онҳо довари шумо хоҳанд шуд.
40012028	«Лекин агар Ман девҳоро бо Рӯҳи Худо берун мекарда бошам, пас Малакути Худо ба шумо омада расидааст.
40012029	«Ë касе чӣ гуна ба хонаи шахси зӯроваре даромада, чизҳои вайро ғорат карда метавонад, бе он ки аввал он зӯроварро бибандад, ва пас аз он хонаи вайро ғорат кунад?
40012030	«Ҳар кӣ бо Ман нест, ба Ман муқобил аст; ва ҳар кӣ бо Ман ҷамъ намекунад, вай пароканда мекунад.
40012031	«Аз ин сабаб ба шумо мегӯям: ҳар навъ гуноҳ ва куфр ба одамизод омурзида мешавад; лекин куфр бар зидди Рӯҳ ба одамизод омурзида нахоҳад шуд.
40012032	«Ҳар кӣ бар зидди Писари Одам сухане гӯяд, ба вай омурзида мешавад; лекин ҳар кӣ бар зидди Рӯҳулқдс сухане гӯяд, ба вай омурзида нахоҳад шуд, на дар ин олам, на дар олами оянда.
40012033	«Ë дарахтро нек гардонед ва меваашро нек; ë дарахтро бад гардонед ва меваашро бад; зеро ки дарахт аз мевааш шинохта мешавад.
40012034	«Эй афъизадагон! Шумо чӣ тавр суханони нек гуфта метавонед, дар сурате ки худатон бад ҳастед? Зеро ки забон аз пурии дил сухан мегӯяд.
40012035	«Шахси нек аз ганҷинаи нек чизи нек берун меоварад; ва шахси бад аз ганҷинаи бад чизи бад берун меоварад.
40012036	«Лекин ба шумо мегӯям, ки мардум барои ҳар сухани ботиле ки мегӯяд, дар рӯзи доварӣ ҷавоб хоҳад дод:
40012037	«Зеро ки аз суханони худ сафед хоҳӣ шуд ва аз суханони худ маҳкум хоҳӣ шуд.
40012038	Он гоҳ баъзе аз китобдонон ва фарисиëн ба ҷавоб гуфтанд: «Эй Устод!Мехоҳем аломате аз Ту бубинем».
40012039	Дар ҷавоби онҳо гуфт: «Насли шарир ва зинокор аломате металабанд: ва ба вай, ҷуз аломати Юнуси набӣ, аломате дода нахоҳад шуд;
40012040	«Зеро, чунон ки Юнус се шабинарӯз дар шиками моҳӣ буд, Писари Одам низ се шабонарӯз дар оғӯши замин хоҳад буд.
40012041	«Мардуми Нинве дар рӯзи доварӣ бо ин насл бархоста, онро маҳкум хоҳанд кард, зеро ки онҳо бо мавъизаи Юнус тавба карданд; ва инак, дар ин ҷо Шахсе аз Юнус бузургтар аст.
40012042	«Маликаи Ҷануби дар рӯзи доварӣ бо ин насл бархоста, онро маҳкум хоҳад кард, зеро ки вай барои шунидани ҳикмати Сулаймон аз ақсои замин омад; ва инак, дар ин ҷо Шахсе аз Сулаймон бузургтар аст.
40012043	«Вақте ки рӯҳи палид аз одам берун меояд, дар ҷустуҷӯи роҳат дар ҷойҳои беоб гардиш мекунад ва намеëбад;
40012044	«Он гоҳ мегӯяд: ˮБа хонаи худ, ки аз он берун омадам, бармегардамˮ. Ва гашта омада, онро холӣ, ҷорӯбзада ва ороста меëбад;
40012045	«Пас аз он рафта, ҳафт рӯҳи дигари аз худаш бадтарро ҳамроҳи худ меоварад, ва дохил шуда, дар он ҷо зиндагӣ мекунанд; ва анҷоми он шахс бадтар аз аввалаш мешавад. Ҳоли ин насли шарир низ ҳамин тавр хоҳад шуд».
40012046	Ҳанӯз Ӯ бо мардум сухан мегуфт, ки модар ва бародаронаш омада, дар берун истоданд ва мехостанд бо Ӯ гуфтугӯ кунанд.
40012047	Ва шахсе ба Ӯ гуфт: «Инак, модарат ва бародаронат дар берун истодаанд ва мехоҳанд бо Ту гуфтугӯ кунанд».
40012048	Лекин Ӯ дар ҷавоби он шахс гуфт: «Кист модари Ман, ва кист бародарони Ман?»
40012049	Ва бо дасти Худ шогирдони Худро нишон дода, гуфт: «Инак модари Ман ва бародарони Ман;
40012050	«Зеро, ҳар кӣ хости Падари Маро, ки дар осмон аст, ба ҷо оварад, ҳамон кас бародару хоҳару модари Ман аст».
40013001	ВА ҳамон рӯз Исо аз хона берун омада, дар канори баҳр нишаст.
40013002	ва мардуми бисьëре назди Ӯ ҷамъ омаданд, ба тавре ки Ӯ ба қаиқ даромада, нишаст, ва тамоми мардум дар канори баҳр меистоданд.
40013003	Ва бо масалҳо чизҳои бисьëрро ба онҳо омӯхта, гуфт: «Инак, корандае барои пошидани тухм берун рафт;
40013004	«Ва чун тухм мепошид, қадре дар канори роҳ афтод, ва паррандагон омада, онро хӯрданд;
40013005	«Қадaре бар санглох афтод, дар ҷое ки хок бисьëр набуд, ва бо тезӣ сабзид, зеро ки хок умқ надошт;
40013006	«Чун офтоб баромад, пажмурда шуд ва азбаски реша надошт, хушк шуд;
40013007	«Қадaре дар миëни хорҳо афтод, ва хорҳо қад кашида, онро пахш карданд;
40013008	«Қадaре дар хоки нағз афтод ва бор овард: баъзе сад баробар, баъзе шаст ва баъзе сӣ.
40013009	«Ҳар кӣ гӯши шунаво дорад, бишнавад!»
40013010	Ва шогирдонаш омада, ба Ӯ гуфтанд: «Чаро ба онҳо бо масалҳо сухан мегӯӣ?»
40013011	Дар ҷавобашон гуфт: «Чунки ба шумо донистани асрори Малакути Осмон ато шудааст, лекин ба онҳо ато нашудааст;
40013012	«Зеро ҳар кӣ дорад, ба вай дода ва афзудн шавад; лекин ҳар кӣ надорад, аз вай он чи низ дорад, гирифта шавад;
40013013	«Аз он сабаб ба онҳо бо масалҳо сухан мегӯям, ки онҳо нигоҳ мекунанд, вале намебинанд, ва гӯш медиҳанд, вале намешунаванд, ва намефаҳманд;
40013014	«Ва дар ҳаққи онҳо нубуввати Ишаъë ба амал меояд, ки гуфтааст: «Бо гӯшҳои худ хоҳед шунид, вале нахоҳед фаҳмид; бо чашмҳои худ нигоҳ хоҳед кард, вале нахоҳед дид;
40013015	ˮЗеро ки дили ин мардум сангин ва гӯшҳошон вазнин шудааст, ва чашмони худро бастаанд, мабодо бубинанд ва бо гӯшҳо бишнаванд ва бо дилҳо бифаҳманд ва руҷӯъ кунанд, ва Ман онҳоро шифо диҳамˮ.
40013016	«Лекин хушо чашмони шумо, ки мебинанд, ва гӯшҳои шумо, ки мешунаванд;
40013017	«Зеро ба ростӣ ба шумо мегӯям, ки басе анбиë ва одилон мехостанд он чиро, ки шумо мебинед, бубинанд, ва надиданд, ва он чиро, ки шумо мешунавед, бишнаванд ва нашуниданд.
40013018	«Пас шумо маънои масали корандаро бишнавед:
40013019	«Ҳар кӣ каломи Малакутро бишнавад, ва нафаҳмад, иблис назди вай омада, он чиро, ки дар дили вай кошта шудааст, мерабояд: ин ҳамон аст, ки дар канори роҳ кошта шудааст.
40013020	«Ва кошташуда дар санглох он кас аст, ки каломро мешунавад ва дарҳол бо шодӣ қабул мекунад;
40013021	«Лекин дар худ реша надорад ва ноустувор аст ва чун аз боиси калом азияте ë таъқиботе рӯй диҳад, дарҳол ба васваса меафтад.
40013022	«Ва кошташуда дар миëни хорҳо он кас аст, ки каломро мешунавад, лекин андешаҳои дуньëӣ ва ҳирси сарват каломро пахш мекунад, ва он бесамар мегардад.
40013023	«Ва кошташуда дар хоки нағз он кас аст, ки каломро мешунавад ва мефаҳмад ва бор ҳам меоварад: баъзе сад баробар, баъзе шаст ва баъзе сӣ».
40013024	Ва масали дигаре барои онҳо оварда, гуфт: «Малакути Осмон монанди касест, ки дар киштзори худ тухми некӯ коштааст;
40013025	«Лекин вақте ки мардум дар хоб буданд, душмани вай омада, дар миëни гандум мастак пошид ва рафт;
40013026	«Чун киштзор сабзид, ва самараш ба назар намоëн шуд, мастак ҳам пайдо шуд.
40013027	«Ғуломони соҳиби киштзор омада, гуфтанд: «Эй оғо! Оë дар киштзори худ тухми некӯ накоштаӣ? Пас мастак аз куҷо пайдо шуд?ˮ
40013028	«Вай ба онҳо гуфт: Ин кори душман аст». Ғуломон ба вай гуфтанд: «Оë мехоҳӣ биравем ва онро чида гирем»
40013029	«Вай гуфт: ˮНе, мабодо дар вақти чида гирифтани мастак гандумро ҳам аз реша биканед;
40013030	ˮБигзоред, ки то вақти дарав ҳар ду бo ҳам нумӯ кунад; ва дар мавсими дарав ба даравгарон хоҳам гуфт: аввал мастакро чида гиреду барои сӯзондан банд-банд кунед; лекин гандумро дар анбори ман захира кунед”».
40013031	Масали дигаре барои онҳо оварда, гуфт: «Малакути Осмон мисли донаи хардалест, ки касе онро гирифта, дар киштзори худ коштааст,
40013032	«Ва гарчанде ки хурдтарини тухмҳост, чун нумӯ кунад, аз ҳамаи наботот бузургтар мешавад ва дарахт мегардад, ба тавре ки мурғони ҳаво омада, дар шохаҳояш ошьëна месозанд».
40013033	Ва масали дигаре ба онҳо гуфт: «Малакути Осмон монанди хамиртурушест, ки зане онро гирифта, ба се ченак орд андохт, то ки тамоми хамир расид».
40013034	Ҳамаи инҳоро Исо ба мардум бо масалҳо баëн мекард, ва бе масал ба онҳо сухан намегуфт,
40013035	То ба амал ояд каломе ки бо забони набӣ гуфта шудааст: ˮДаҳони Худро ба масалҳо мекушоям; чизҳоеро, ки аз офариниши олам пинҳон мондааст, баëн менамоямˮ.
40013036	Он гоҳ Исо мадумро ҷавоб дода, ба хона даромад. Ва шогирдонаш назди Ӯ омада, гуфтанд: «Масали мастаки киштзорро ба мо бифаҳмон».
40013037	Дар ҷавоби онҳо гуфт: «Корандаи тухми некӯ Писари Одам аст;
40013038	«Киштзор ин ҷаҳон аст; тухми некӯ писарони Малакут ҳастанд, ва мастакҳо писарони иблис мебошанд;
40013039	«Ва душмане ки онҳоро кошт, иблис аст; мавсими дарав анҷоми олам аст, ва даравгарҳо фариштагонанд.
40013040	«Пас, чӣ тавре ки мастакҳоро ҷамъ карда, дар оташ месӯзонанд, анҷоми олам низ ҳамон тавр хоҳад шуд:
40013041	«Писари Одам фариштагони Худро хоҳад фиристод, ва онҳо аз Малакути Ӯ ҳамаи васвасакорон ва бадкоронро ҷамъ хоҳанд кард,
40013042	«Ва онҳоро ба кӯраи оташ хоҳанд андохт; дар он ҷо гирья ва ғиҷирроси дандон хоҳад буд.
40013043	«Он гоҳ одилон дар Малакути Падари худ чун офтоб дурахшон хоҳанд шуд. Ҳар кӣ гӯши шунаво дорад, бишнавад!
40013044	«Боз Малакути Осмон монанди ганҷест, ки дар киштзор ниҳон бошад, ва онро касе ëфта, пинҳон кард, ва аз шодии он рафта, ҳар чи дошт, фурӯхт ва он киштзорро харид.
40013045	«Боз Малакути Осмон монанди тоҷирест, ки марворидҳои хуб меҷуст,
40013046	«Ва чун як марвориди гаронбаҳо ëфт, рафта, ҳар чи дошт, фурӯхт ва онро харид.
40013047	«Боз Малакути Осмон монанди тӯрест, ки ба баҳр андохта шуд, ва ҳар навъ моҳӣ ба он даромад,
40013048	«Ва чун пур шуд, онро ба соҳил кашиданд ва нишаста, хубҳоро дар зарфҳо ҷамъ карданд, лекин бадҳоро дур андохтанд.
40013049	«Дар анҷоми олам ҳамин тавр хоҳад шуд: фариштагон берун омада, бадкоронро аз миëни одилон ҷудо мекунанд,
40013050	«Ва онҳоро ба кӯраи оташ меандозанд: дар он ҷо гирья ва ғиҷирроси дандон хоҳад буд».
40013051	Исо ба онҳо гуфт: «Оë ҳамаи инро фаҳмидед?» Ба Ӯ гуфтанд: «Оре, Худовандо!»
40013052	Ба онҳо гуфт: «Бинобар ин ҳар китобдоне ки дар Малакути Осмон таълим ëфтааст, монанди соҳиби хонаест, ки аз ганҷинaи худ чизҳои нав ва кӯҳна берун меоварад».
40013053	Вақте ки Исо ин масалҳоро ба охир расонд, аз он ҷо равона шуд,
40013054	Ва ба зодгоҳи Худ омада, онҳоро дар куништҳошон таълим дод, ба тавре ки онҳо дар ҳайрат монда, мегуфтанд: «Аз куҷост дар Ӯ чунин ҳикмат ва мӯъҷизот?
40013055	«Оë Ӯ писари наҷҷор нест? Оë номи модараш Марьям нест, ва бародаронаш Яъқуб, Йӯсе, Шимъӯн ва Яҳудо?
40013056	«Ва ҳамаи хоҳаронаш дар байни мо намебошанд? Пас, аз куҷост дар Ӯ ҳамаи ин чизҳо?»
40013057	Ва дар ҳаққи Ӯ ба васваса меафтоданд. Лекин Исо ба онҳо гуфт: «Пайғамбар беқадр набошад, ҷуз дар зодгоҳи худ ва дар хонаи худ».
40013058	Ва дар он ҷо ба сабаби беимонии онҳо мӯъҷизаи бисьëр нишон надод.
40014001	Дар он ҳангом овозаи Исо ба гӯши тетрарх Ҳиродус расид,
40014002	Ва ба хизматгузорони худ гуфт: «Ин Яҳьëи Таъмиддиҳанда аст; вай аз мурдагон эҳьë шудааст, ва аз ин сабаб ин мӯъҷизот аз вай ба зуҳур меояд».
40014003	Зеро ки Ҳиродус Яҳьëро дастгир карда ва баста, ба зиндон андохта буд, ба хотири Ҳиродия, зани Филиппус бародараш;
40014004	Зеро Яҳьë ба вай гуфта буд: «Ба ту раво нест, ки вайро ба занӣ бигирӣ».
40014005	Ва мехост ӯро ба қатл расонад, лекин аз мардум тарсид, чунки ӯро набӣ медонистанд.
40014006	Аммо вақте ки Ҳиродус рӯзи таваллуди худро ҷашн мегирифт, духтари Ҳиродия дар пеши аҳли базм рақсид, ва ин ба Ҳиродус бисьëр писанд афтод;
40014007	Аз ин рӯ ба вай қасам ëд карда, ваъда дод, ки ҳар он чи хоҳад, ба вай медаҳад.
40014008	Пас вай, бо талқини модари худ, гуфт: «Каллаи Яҳьëи Таъмиддиҳандаро дар ҳамин ҷо дар табақе ба ман ҳадия бикун».
40014009	Подшоҳ ғамгин шуд; лекин барои поси савгандаш ва ба хотири ононе ки ҳамроҳаш нишаста буданд, амр фармуд, ки дода шавад,
40014010	Ва ҷаллодеро фиристод, то дар зиндон каллаи Яҳьëро аз танаш ҷудо кунанд.
40014011	Ва каллаи ӯро дар табақе оварда, ба духтар доданд, ва онро вай ба модари худ бурд.
40014012	Ва шогирдонаш омада, ҷасади вайро бардошта бурданду гӯр карданд; ва рафта, ба Исо хабар доданд.
40014013	Чун Ӯ инро шунид, ба қаиқ савор шуда, аз он ҷо танҳо ба ҷои хилвате рафт; ва мардум, чун шуниданд, аз ақиби Ӯ аз шаҳрҳо пиëда равонa шуданд.
40014014	Ва Исо берун омада, анбӯҳи мардумро дид, ва ба онҳо раҳмаш омад, ва беморони онҳоро шифо дод.
40014015	Дар вақти аср шогирдонаш назди Ӯ омада, гуфанд: «Ин ҷо ҷои хилват аст, вақт ҳам дер шуд; мардумро ҷавоб деҳ, то ки ба деҳот рафта, барои худ хӯроке бихаранд».
40014016	Ба онҳо гуфт: «Ҳоҷате нест, ки онҳо бираванд: шумо ба онҳо хӯрок диҳед».
40014017	Ба Ӯ гуфтанд: «Мо дар ин ҷо фақат панҷ нон ва ду моҳӣ дорем».
40014018	Гуфт: «Онҳоро ин ҷо назди Ман биëред».
40014019	Ва мардумро фармуд, ки бар сабза биншинад, ва панҷ нону ду моҳиро гирифта, ба осмон нигаристу баракат дод ва нонро пора карда, ба шогирдон дод, ва шогирдон ба мардум доданд.
40014020	Ҳама хӯрданду сер шуданд; ва аз пораҳои боқимонда дувоздаҳ сабадро пур карда бардоштанд;
40014021	Ва хӯрандагон, ба ғайр аз занону бачагон, тақрибан панҷ ҳазор мард буданд.
40014022	Даҳол Исо шогирдони Худро фармуд, ки ба қаиқ савор шуда, пеш аз Ӯ ба соҳили дигар равона шаванд, то Ӯ мардумро ҷавоб диҳад.
40014023	Ва чун мардумро ҷавоб дод, барои дуо гуфтан танҳо бар фарози кӯҳе баромад; бегоҳирӯзӣ низ дар он ҷо танҳо буд.
40014024	Ва қаиқ ҳанӯз дар миëни баҳр буд ва аз мавҷҳо лат мехӯрд, зеро ки боди мухолиф мевазид.
40014025	Ва дар поси чоруми шаб Исо бар баҳр қадам зада, назди онҳо омад.
40014026	Ва шогирдон чун Ӯро диданд, ки бар барҳ қадам мезанад, дар изтироб афтода, гуфтанд: «Ин шабаҳ аст!»Ва аз тарс фарьëд заданд.
40014027	Лекин Исо дарҳол ба онҳо хитоб карда, гуфт: «Ором бошед; ин Манам, ҳаросон нашавед».
40014028	Петрус дар ҷавоби Ӯ гуфт: «Худовандо! Агар ин Туӣ, ба ман амр деҳ, то ки бар рӯи об назди Ту биëям».
40014029	Гуфт: «Биë». Ва Петрус аз қаиқ баромада, бар рӯи об равона шуд, то ки назди Исо биëяд;
40014030	Лекин чун боди шадидро дид, ҳаросон шуд ва дар ҳолате ки ғарқ мешуд, фарьëд кашид: «Худовандо! Маро халос кун».
40014031	Исо фавран дасташро дароз карда, вайро нигоҳ дошт ва гуфт: «Эй сустимон! Чаро шубҳа кардӣ?»
40014032	Вақте ки ба қаиқ даромаданд, бод сокит шуд.
40014033	Онҳое ки дар қаиқ буданд, назди Ӯ омада, саҷда карданд ва гуфтанд: «Ҳақиқатан Ту Писари Худо ҳастӣ».
40014034	Ва аз баҳр гузашта, ба сарзамини Ҷинесор омаданд.
40014035	Ва сокинони он мавзеъ Ӯро шинохтанд ва ба тамоми музофот касонеро фиристода, ҳамаи беморонро назди Ӯ оварданд,
40014036	Ва аз Ӯ илтимос менамуданд, ки фақат домани ҷомаи Ӯро ламс кунанд; ва ҳар кӣ ламс кард, шифо ëфт.
40015001	ОН гоҳ китобдонон ва фарисиëн, ки аз Ерусалим буданд, назди Исо омада, гуфтанд:
40015002	«Чаро шогирдони Ту ривоятҳои мушридонро вайрон мекунанд? Зеро ки пеш аз хӯрдани нон дастҳои худро намешӯянд».
40015003	Ӯ ба онҳо ҷавоб дода, гуфт: «Чаро шумо ҳам ба хотири ривоятҳои худ ҳукми Худоро вайрон мекунед?
40015004	«Зеро ки Худо ҳукм кардааст: ˮПадару модари худро иззат намоˮ; ва ˮҲар кӣ падар ë модари худро дашном диҳад, албатта ҳалок гардадˮ.
40015005	«Лекин шумо мегӯед: ˮҲар гоҳ касе ба падар ë модари худ гӯяд: «Он чи аз ман нафъ ëби, ҳадия барои Худост»,
40015006	«Баъд аз он вай набояд падар ë модари худро ҳурмат кунадˮ. Ба ҳамин тариқ шумо ҳукми Худоро бо ривояти худ бартараф намудаед.
40015007	«Эй риëкорон! Ишаъë дар бораи шумо некӯ пайғом дода гуфтааст:
40015008	ˮИн мардум бо забони худ ба Ман наздик мешаванд ва бо лабони худ Маро парастиш мекунанд, лекин дилашон аз Ман дур аст;
40015009	ˮПас Маро бар абас парастиш мекунанд, зеро ки таълимоту аҳкоми инсониро таълим медиҳандˮ».
40015010	Ва мардумро даъват намуда, гуфт: «Гӯш диҳед ва бифаҳмед:
40015011	ˮНа он чи ба даҳон медарояд, одамро палид мекунад; балки он чи аз даҳон мебарояд, одамро палид мекунад».
40015012	Он гоҳ шогирдонаш назди Ӯ омада, гуфтанд: «Оë медонӣ, ки фарисиëн ин суханро шунида, ба васваса афтоданд?»
40015013	Дар ҷавоб гуфт: «Ҳар ниҳоле ки Падари Ман, ки дар осмон аст, нашинонда бошад, решакан хоҳад шуд;
40015014	«Онҳоро ба ҳоли худашон бигзоред; онҳо кӯроне ҳастанд, ки ба кӯрон роҳнамоӣ мекунанд; ва ҳар гоҳ кӯре ба кӯри дигаре роҳнамоӣ кунад, ҳар ду дар чоҳ хоҳанд афтод».
40015015	Петрус дар ҷавоби Ӯ гуфт: «Ин масалро ба мо фаҳмонда дeҳ».
40015016	Исо гуфт: «Оë шумо низ то ҳанӯз бефаҳм ҳастед?
40015017	«Оë ҳанӯз дарк накардед, ки ҳар он чи ба даҳон медарояд, ба шикам меравад ва аз он хориҷ мешавад?
40015018	«Лекин ҳар он чи аз даҳон мебарояд, аз дил пайдо мешавад; ва ин чизҳо одамро палид мекунад;
40015019	«Зеро ки аз дил хаëлоти бад, қатл, зино, фисқ, дуздӣ шаҳодати бардурӯғ ва куфр пайдо мешавад:
40015020	«Ин чизҳо одамро палид мекунад; лекин бо дасти ношуста хӯрок хӯрдан одамро палид намекунад».
40015021	Ва Исо аз он ҷо берун шуда, ба ҳудуди Сӯр ва Сидӯн рафт.
40015022	Ва инак, як зани канъонӣ дар он ҳудуд пеш омада, фарьëдкунон ба Ӯ гуфт: «Худовандо, Писари Довуд, ба ман марҳамат кун! Зеро ки духтарам сахт дар чанги дев аст».
40015023	Лекин Ӯ ба вай ҳеҷ ҷавоб надод. Ва шогирдонаш назди Ӯ омада илтимос карданд: «Вайро ҷавоб деҳ, зеро ки аз ақиби мо фарьëд мезанад».
40015024	Дар ҷавоб гуфт: «Ман фақат барои гӯсфандони гумшудаи хонадони Исроил фиристода шудаам».
40015025	Лекин зан омада, ба Ӯ саҷда кард ва гуфт: «Худовандо! Ба ман мадад кун».
40015026	Дар ҷавоб гуфт: «Нони бачагонро гирифта, пеши сагон партофтан хуб нест».
40015027	Зан гуфт: «Оре, Худовандо! Лекин сагон низ нонрезаҳоеpo, ки аз сурфаи оғоëнашон меафтад, мехӯранд».
40015028	Исо дар ҷавоби вай гуфт: «Эй зан! Имони ту бузуpг аст; пас он чи хостӣ, барои ту бишавад». Ва духтари вай ҳамон соат шифо ëфт.
40015029	Исо аз он ҷо ҳаракат карда, назди баҳри Ҷалил омад ва бар фарози кӯҳе баромада, дар он ҷо нишаст.
40015030	Ва мардуми бисьëре назди Ӯ бо лангон, кӯрон, гунгон, маъюбон ва хеле беморони дигар омада, онҳоро пеши пойҳои Исо гузоштанд; ва Ӯ онҳоро шифо дод,
40015031	Ба тавре ки мардум гунгонро гӯë, маъюбонро солим, лангонро равон ва кӯронро бино дида, дар ҳайрат монданд; Ва Худои Исроилро ҳамду сано хонданд.
40015032	Ва Исо шогирдони Худро пеш хонда, гуфт: «Ба ин мардум дилам месӯзад, зеро ки се рӯз боз назди Ман мебошанд ва барои хӯрдан чизе надоранд; намехоҳам онҳоро гуpyсна ҷавоб диҳам, ки мабодо дар роҳ бемадор шаванд».
40015033	Шогидонаш дар ҷавоби Ӯ гуфтанд: «Аз куҷо дар биëбон oн қадар нон ëбем, ки чунин анбӯҳри сер кунем?»
40015034	Исо ба онҳо гуфт: «Чандто нон доред?» Гуфтанд: «Ҳафтто, ва андаке моҳии майда».
40015035	Пас ҷамоатро фармуд, ки бар замин биншинанд,
40015036	Ва ҳафт нон ва моҳиëнро гирифта, бо изҳори шукргузорӣ пора кард ва ба шогирдонаш дод, ва шогирдон ба мардум доданд.
40015037	Ва ҳама хӯрда сер шуданд; ва аз пораҳои боқимонда ҳафт сабадро пур карда бардоштанд;
40015038	Хӯрандагон, ғайр аз занону кӯдакон, чор ҳазор мард буданд.
40015039	Пас Ӯ мардумро ҷавоб дода, ба қаиқ савор шуд ва ба ҳудуди Маҷдал омад.
40016001	ФАРИСИËН ва саддуқиëн омаданд ва Ӯро озмуда, хоҳиш карданд, ки аломати осмонӣ ба онҳо нишон диҳад.
40016002	Дар ҷавоби онҳо гуфт: «Шомгоҳон шумо мегӯед: ˮҲаво хуб хоҳад шуд, чунки осмон сурх астˮ;
40016003	«Бомдодон мегӯед: ˮИмрӯз ҳаво бад хоҳад шуд, чунки осмон арғувонӣ ва гирифта мебошадˮ. Эй риëкорон! Қиëфаи осмонро фарқ карда метавонеду аломoти замонҳоро наметавонед?
40016004	«Насли шарир ва зинокор аломате металабад, ва ба вай ҷуз аломати Юнуси набӣ дода нахоҳад шуд». Ва онҳоро тарк карда, равона шуд.
40016005	Ва чун шогирдон ба соҳили дигар убур карднд, нон гирифтанро фаромӯш карда буданд.
40016006	Исо ба онҳо гуфт: «Бохабар бошед, аз хамиртуруши фарисиëн ва саддуқиëн ҳазар кунед».
40016007	Онҳо дар дили худ андешида мегуфтанд: «Ин аз он сабаб аст, ки нон нагирифтаем».
40016008	Исо инро дарьëфта, ба онҳо гуфт: «Эй сустимонҳо, чаро дар дили худ андеша мекунед, ки нон нагирифтаед?
40016009	«Оë ҳанӯз намефаҳмед ва дар хотир надоред он панҷ нон ва панҷ ҳазор нафар ва чанд сабадро, ки пур карда бардоштед?
40016010	«Ва он ҳафт нон ва чор ҳазор нафар ва чанд сабадро, ки пур карда бардоштед?
40016011	«Чаро намефаҳмед, ки на дар бораи нон ба шумо гуфтам, ки аз хамиртуруши фарисиëн ва саддуқиëн ҳазар кунед?»
40016012	Он гоҳ фаҳмиданд, ки Ӯ ба онҳо амр фармудааст на аз хамиртуруши нон, балки аз таълими фарисиëн ва саддуқиëн ҳазар кунанд.
40016013	Вақте ки Исо ба музофоти Қайсарияи Филиппус омад, аз шогирдони Хyд пурсид: «Мардум Маро, ки Писари Одам ҳастам, кӣ мегӯянд?»
40016014	Гуфтанд: «Баъзе мегӯянд, ки Яҳьëи Таъмиддиҳандаӣ, баъзе мегӯянд, ки Ильëсӣ, ва баъзе мегӯянд, ки Ирмиëӣ ë яке аз пайғамбаронӣ».
40016015	Ӯ ба онҳо гуфт: «Шумо Маро кӣ мегӯед?»
40016016	Шимъӯни Петрус ҷавоб дода гуфт: «Ту Масеҳ, Писари Худои Ҳай ҳастӣ».
40016017	Ва Исо дар ҷавоби вай гуфт: «Хушо ту, эй Шимъӯн писари Юнус, чунки башар инро ба ту зоҳир накардааст, балки Падари Ман, ки дар осмон аст.
40016018	«Ва Ман ба ту мегӯям: ту Петрус ҳастӣ, ва бар ин сахра Ман калисои Худро бино мекунам, ва дарвозаҳои дӯзах бар он ғолиб нахоҳад шуд;
40016019	«Ва калидҳои Малакути Осмонро ба ту месупорам, ва он чи ту бар замин бибандӣ, дар осмон баста хоҳад шуд; ва он чи бар замин кушоӣ, дар осмон кушода хоҳад шуд».
40016020	ОН гоҳ ба шогирдони Худ таъин кард, ки ба ҳеҷ кас нагӯянд, ки Ӯ Исои Масеҳ аст.
40016021	Аз ҳамон вақт Исо ба фаҳмондан ба шогирдони Худ оғоз намуд, ки Ӯ бояд ба Ерусалим равад ва аз дасти пирон, ва саркоҳинон ва китобдонон бисьëр азоб кашад, ва кушта шавад, ва пас аз се рӯз эҳьë шавад.
40016022	Ва Петрус Ӯро ба як сӯ бурда, ба эътироз кардан шурӯъ намуд: «Ҳошо Туро, эй Худованд! Ин ба Ту ҳаргиз руй нахоҳад дод!»
40016023	Аммо Ӯ баргашта ба Перус гуфт: «Эй шайтон, аз Ман дур шав! Ту васвасакоре барои Ман ҳастӣ, зеро ту на дар бораи амру наҳйи Худо, балки аз чизҳои инсонӣ андеша мекунӣ».
40016024	Он гоҳ Исо ба шогирдони Худ гуфт: «Агар касе хоҳад аз ақиби Ман биëяд, бояд хештанро инкор карда ва салиби худро бардошта, Маро пайравӣ намояд;
40016025	«Зеро ҳар кӣ ҷони худро раҳонидан хоҳад, онро барбод медиҳад; ва ҳар кӣ ҷони худро дар роҳи Ман барбод диҳад, онро пайдо мекунад;
40016026	«Ба одам чӣ фоида дорад, ки агар вай тамоми дуньëро ба даст оварад ва ба ҷони худ зиëн расонад? Ë ки одамизод ба ивази ҷони худ чӣ фидияе медиҳад?
40016027	«Зеро ки Писари Одам дар ҷалоли Падари Худ бо фариштагони Худ хоҳад омад, ва он вақт ба ҳар кас мувофиқи аъмолаш подош хоҳад дод.
40016028	«Ба ростӣ ба шумо мегӯям: аз истодагон дар ин ҷо баъзе ҳастанд, ки то Писари Одамро, ки дар Малакути Худ меояд, набинанд, зоиқаи маргро нахоҳанд чашид».
40017001	Баъд аз шаш рӯз Исо Петрус, Яъқуб ва бародари вай Юҳанноро ҳамроҳи Худ бурд ва онҳоро танҳо ба кӯҳи баланде баровард,
40017002	Ва дар пеши назари онҳо дигаргун шуд: чеҳрааш чун офтоб дурахшид, ва либосаш чун нур сафед гардид.
40017003	Ва инак, Мусо ва Ильëс ба онҳо намоëн шуданд, ки бо Ӯ гуфтугӯ мекарданд.
40017004	Он гоҳ Петрус ба Исо гуфт: «Худовандо! Дар ин ҷо будани мо некӯст; агар хоҳӣ, дар ин ҷо се чодар месозем: яке барои Ту, яке барои Мусо ва яке барои Ильëс».
40017005	Ҳанӯз вай сухан мегуфт ва инак абри дурахшандае бар онҳо соя андохт; ва овозе аз даруни абр баромад, ки мегуфт: «Ин Писари Маҳбуби Ман, ки ҳусни таваҷҷӯҳи Ман бар Ӯст; Ӯро бишнавед».
40017006	Чун шогирдон инро шуниданд, рӯй ба замин афтоданд ва бисьëр тарсиданд.
40017007	Лекин Исо наздик омада, ба онҳо даст расонд ва гуфт: «Бархезед ва ҳаросон нашавед».
40017008	Ва онҳо чашмони худро кушода, ҷуз Исо касеро надиданд.
40017009	Чун аз кӯҳ мефурамаданд, Исо таъкид намуда, гуфт: «То Писари Одам аз мурдагон эҳьë нашавад, ин рӯъëро ба касе нагӯед».
40017010	Ва шогирдонаш аз Ӯ пурсиданд: «Чаро китобдонон мегӯянд, ки Ильëс бояд аввал биëяд?»
40017011	Исо дар ҷавоби онҳо гуфт: «Дуруст аст, ки Ильëсбояд аввал биëяд ва ҳама чизро соз кунад;
40017012	«Лекин ба шумо мегӯям, ки Ильëс аллакай омад, ва онҳо вайро нашинохтанд, ва бо вай он чи хостанд, карданд; Писари Одам низ аз дасти онҳо уқубат хоҳад кашид».
40017013	Он гоҳ шогирдон фаҳмиданд, ки Ӯ дар бораи Яҳьëи Таъмиддиҳанда ба онҳо сухан мегуфт.
40017014	Чун онҳо назди мардум омаданд, марде пеш омада, назди Ӯ зону зад,
40017015	Ва гуфт: «Худовандо! Ба писари ман марҳамат кун; вай масрӯъ аст ва сахт азият мекашад, зеро ки худро дам ба дам дар оташ меандозад ва дам ба дам дар об;
40017016	Вайро ба шогирдони Ту овардам, онҳо шифо дода натавонистанд».
40017017	Исо дар ҷавоб гуфт: «Эй насли беимон ва каҷрафтор! То кай бо шумо бошам? То бa кай шуморо тоқат кунам? Вайро ин ҷо назди Ман биëред».
40017018	Ва Исо ба вай амр фармуд; ва дев аз вай берун рафт; ва он писар дарҳол шифо ëфт.
40017019	Шогирдонаш назди Исо омада, ба танҳоӣ аз Ӯ пурсиданд: «Чаро мо онро берун карда натавонистем?»
40017020	Исо ба онҳо гуфт: «Ба сабаби беимонии шумо; зеро ба ростӣ ба шумо мегӯям: агар ба андозаи донаи хардале имон дошта бошед ва ба ин кӯҳ бигӯед: ˮАз ин ҷо ба он ҷо кӯч кунˮ, он кӯч хоҳад кард; ва ҳеҷ чиз барои шумо ғайриимкон нахоҳад буд;
40017021	«Лекин ин ҷинс фақат ба воситаи дуо ва рӯза берун меравад».
40017022	Вақте ки онҳо дар Ҷалил мегаштанд, Исо ба онҳо гуфт: «Писари Одам ба дасти одамон таслим карда хоҳад шуд,
40017023	«Ва Ӯро хоҳанд кушт, ва дар рӯзи сеюм эҳьë хоҳад шуд». Ва онҳо бисьëр ғамгин шуданд.
40017024	Чун онҳо ба Кафарнаҳум расиданд, ҷамъкунандагони дудирҳам назди Петрус омада, гуфтанд: «Оë Устоди шумо дудирҳамро намедиҳад?»
40017025	Гуфт: «Оре». Ва чун ба хона даромад, пеш аз он ки чизе бигӯяд, Исо ба вай гуфт: «Эй Шимъӯн, фикри ту чист? Подшоҳони ҷаҳон боҷ ва хироҷpo аз киҳо мегиранд? Аз фарзандони худ ë аз бегонагон?»
40017026	Петрус ба Ӯ гуфт: «Аз бегонагон». Исо ба вай гуфт: «Пас фарзандон озоданд;
40017027	«Лекин барои он ки онҳоро ба васваса наандозем, ба соҳили баҳр рафта, қалмоқе биандоз, ва аввалин моҳиро, ки банд шуд, бигир; ва даҳонашро кушода, истатир хоҳӣ ëфт; онро гирифта, барои Ман ва барои худат ба онҳо бидеҳ».
40018001	Дар он соат шогирдон назди Исо омада, гуфтанд: «Дар Малакути Осмон кист бузургтар?»
40018002	Исо кӯдакеро ҷеғ зада, дар миëни онҳо ба по гузошт,
40018003	Ва гуфт: «Ба ростӣ ба шумо мегӯям : агар руҷӯъ накунед ва монанди кӯдакон нашавед, ба Малакути Осмон нахоҳед даромад.
40018004	«Пас, ҳар кӣ худро мисли ин кӯдак фурӯтан созад, дар Малакути Осмон вай бузургтар аст;
40018005	«Ва ҳар кӣ яке аз ин гуна кӯдаконро ба исми Ман қабул кунад, вай Маро қабул мекунад;
40018006	«Ва ҳар кӣ яке аз ин тифлонро, ки ба Ман имон меоваранд, ба васваса андозад, барои вай беҳтар аст, ки санги осиëе бар гарданаш овехта, вайро дар қаъри баҳр ғарқ кунанд.
40018007	«Вой бар ҳоли ҷаҳон ба сабаби васвасаҳо, зеро ки вуқӯи васвасаҳо ногузир аст; лекин вой бар ҳоли касе ки сабаби васвасаҳо гардад.
40018008	«Пас, агар дастат ë поят туро ба васваса андозад, онро бурида, аз худ дур андоз: барои ту беҳтар аст, ки ланг ва ë шал шуда ба ҳаëт дароӣ, аз ин ки бо ду даст ва ë бо ду по дар оташи ҷовидонӣ андохта шавӣ;
40018009	«Ва агар чашмат туро ба васваса андозад, онро канда, аз худ дур андоз: барои ту беҳтар аст, ки якчашма шуда ба ҳаëт дароӣ, аз ин ки бо ду чашм дар оташи дӯзах андохта шавӣ.
40018010	«Зинҳор, ҳеҷ яке аз ин тифлонро хор нашуморед; зеро ба шумо мегӯям, ки фариштаҳои онҳо дар осмон ҳамеша рӯи Падари Маро, ки дар осмон аст, мебинанд.
40018011	«Зеро ки Писари Одам омадааст, то ки гумшударо наҷот диҳад.
40018012	«Фикри шумо чист? Агар касе сад гӯсфанд дошта бошад, ва яке аз онҳо гум шавад, оë вай наваду нӯҳро дар кӯҳсор гузошта, ба ҷустуҷӯи он як гумшуда намеравад?
40018013	«Ва агар иттифоқан онро ëбад, ба ростӣ ба шумо мегӯям, барои он бештар шодӣ мекунад аз он наваду нӯҳ, ки гум нашудаанд.
40018014	«Ба ҳамин тариқ, иродаи Падари шумо, ки дар осмон аст, ин нест, ки яке аз ин тифлон нобуд шавад.
40018015	«Агар бародарат ба ту гуноҳ кунад, рафта байни худат ва ӯ ба танҳоӣ гуноҳашро фаҳмон: агар ба сухани ту гӯш диҳад, бародари худро дарьëфтӣ;
40018016	«Ва агар гӯш надиҳад, як ë ду каси дигарро ҳамроҳи худ бигир, то ки аз забони ду ë се шоҳид ҳар сухан тасдиқ шавад.
40018017	«Ва агар ба онҳо гӯш надиҳад, ба калисо бигӯ; ва агар ба калисо низ гӯш надиҳад, бигзор ӯ барои ту чун халқҳо ва ë чун боҷгир бошад.
40018018	«Ба ростӣ ба шумо мегӯям: он чи шумо бар замин бандед, дар осмон баста хоҳад шуд; ва он чи бар замин кушоед, дар осмон кушода хоҳад шуд.
40018019	«Ҳамчунин ба ростӣ ба шумо мегӯям, ки агар ду нафар аз шумо бар замин дар бораи талабидани ҳар чиз муттафиқ шаванд, аз тарафи Падари Ман, ки дар осмон аст, ба онҳо бахшида хоҳад шуд.
40018020	«Зеро дар ҷое ки ду ë се кас ба исми Ман ҷамъ шаванд, Ман дар миëни онҳо ҳастам».
40018021	Он гоҳ Петрус назди Ӯ омада, гуфт: «Худовандо! Чанд бор ба бародари худ, ки нисбат ба ман гуноҳ карда бошад, авф намоям? Оë то ҳафт бор?»
40018022	Исо ба вай гуфт: «Ба ту намегӯям: ˮТо ҳафт борˮ, балки то ҳафтод карат ҳафт бор.
40018023	«Аз ин рӯ Малакути Осмон монанди подшоҳест, ки мехост бо ғуломони худ ҳисобӣ кунад.
40018024	«Вақте ки ба ҳисобӣ кардан шурӯъ намуд, якеро назди вай оварданд, ки даҳ ҳазор талант аз вай қарз дошт.
40018025	«Чун чизе барои адои қарз надошт, оғояш амр фармуд, ки худаш, занаш, фарзандонаш ва ҳамаи дороияшро фурӯхта, қарзашро адо кунанд.
40018026	«Ғулом рӯй ба замин ниҳода, ба вай саҷда бурд ва гуфт: ˮЭй оғо! Ба ман мӯҳлат деҳ, ва ман ҳамаашро ба ту адо хоҳам кардˮ.
40018027	«Ва оғои он ғулом, раҳмаш омада, вайро ҷавоб дод ва қарзашро ба вай бахшид.
40018028	«Лекин чун он ғулом берун рафт, яке аз рафиқони худро ëфт, ки аз ӯ сад динор қарздор буд; вайро сахт дошта ва гулӯяшро фишурда, гуфт: ˮОн қарзатро ба ман адо кунˮ.
40018029	«Он рафиқаш ба пойҳои ӯ афтода ва илтимос намуда, гуфт: «Ба ман мӯҳлат деҳ, ва ман ҳамаашро ба ту адо хоҳам кардˮ.
40018030	«Аммо ӯ розӣ нашуд, балки рафта, вайро дар зиндон андохт, то ки қарзашро адо кунад.
40018031	«Чун рафиқонаш ин воқеаро диданд, бисьëр ғамгин шуданд ва назди оғои худ омада, ҳар он чи рӯй дода буд, ба вай нақл карданд.
40018032	«Он гоҳ оғояш ӯро назди худ даъват намуда, гуфт: ˮЭй ғуломи шарир! Тамоми қарзатро ман ба ту бахшидам, зеро ки ту аз ман илтимос кардӣ;
40018033	ˮОë туро низ лозим набуд, ки ба рафиқи худ раҳм кунӣ, чунон ки ман ба ту раҳм кардам?ˮ
40018034	«Ва оғояш ба хашм омада, ӯро ба шиканҷакунандагон супурд, то тамоми қарзашро адо кунад.
40018035	«Ҳамин тавр Падари Ман, ки дар осмон аст, бо шумо низ амал хоҳад кард, агар ҳар яке аз шумо гуноҳҳои бародари худро аз самими қалб авф накунад».
40019001	ВАҚТЕ ки Исо ин суханонро ба анҷом расонд, аз Ҷалил баромада, ба он сӯи Ӯрдун, ба ҳудуди Яҳудo омад.
40019002	Мардуми бисьëре аз ақиби Ӯ омаданд, ва Ӯ онҳоро шифо дод.
40019003	Ва фарисиëн наздик омада ва Ӯро озмуданӣ шуда, гуфтанд: «Оë ҷоиз аст, ки мард зани худро бо ҳар сабаб талоқ диҳад?»
40019004	Дар ҷавоби онҳо гуфт: «Оë нахондаед, ки Офаридaгор дар ибтидо онҳоро марду зан офарид?
40019005	«Ва гуфт: ˮАз ин сабаб мард падару модари худро тарк карда, бо зани худ мепайвандад, ва ҳар ду як тан мешавандˮ,
40019006	«Ба тавре ки онҳо акнун ду тан не, балки як тан мебошанд. Пас, он чиро, ки Худо бо ҳам пайвастааст, одам набояд ҷудо кунад».
40019007	Ба Ӯ гуфтанд: «Пас чаро Мусо амр фармудааст, ки мард талоқномае дода, аз зан ҷудо шавад?»
40019008	Ба онҳо гуфт: «Ба сабаби дилсахтии шумо Мусо ба шумо иҷозат додааст, ки занони худро талоқ диҳед; лекин дар ибтидо чунин набуд;
40019009	«Аммо Ман ба шумо мегӯям: ҳар кӣ зани худро, ба ҷуз сабаби зино, талоқ диҳад ва дигареро никоҳ кунад, зино карда бошад; ва ҳар кӣ зани талоқшударо гирад, зино карда бошад».
40019010	Шогирдонаш ба Ӯ гуфтанд: «Агар аҳволи мард бо занаш чунин бошад, зан нагирифтан беҳтар аст».
40019011	Ба онҳо гуфт: «На ҳама метавонанд ин каломро қабул кунанд, балки танҳо касоне ки ба онҳо ато шудааст;
40019012	«Зеро ахтаҳое ҳастанд, ки аз шиками модар чунин таваллуд шудаанд; ва ахтаҳое ҳастанд, ки аз дасти одамон ахта шудаанд; ва ахтаҳое ҳастанд, ки ба хотири Малакути Осмон худро ахта кардаанд. Ҳар кӣ қабул карда метавонад, қабул кунад».
40019013	Дар ин вақт кӯдаконро назди Ӯ оварданд, то ки дастҳои Худро бар онҳо ниҳода, дуо кунад; лекин шогирдон ба онҳо монеъ шуданд.
40019014	Исо гуфт: «Кӯдаконро бигзоред, ки назди Ман оянд, ва ба онҳо монеъ нашавед, зеро Малакути Осмон ба чунин касон тааллуқ дорад».
40019015	Ва дастҳои Худро бар онҳо ниҳода, аз он ҷо равона шуд.
40019016	Ва инак, яке назди Ӯ омада, гуфт: «Эй Устоди Некӯ! Чӣ кори нек кунам, то ки ҳаëти ҷовидонӣ ëбам?»
40019017	Ба вай гуфт: «Чаро Маро некӯ мегӯӣ? Ҳеҷ кас некӯ нест, ҷуз Худои ягона. Лекин агар мехоҳӣ дохили ҳаëт шавӣ, аҳкомро нигоҳ дор».
40019018	Ба Ӯ гуфт: «Кадом аҳкомро?» Исо гуфт: «Қатл накун; зино накун; дуздӣ накун; шаҳодати бардурӯғ надеҳ;
40019019	«Падару модаратро иззат намо; ва ëри худро мисли худ дӯст бидор».
40019020	Ҷавон ба Ӯ гуфт: «Ҳамаи инро ман аз кӯдакӣ нигоҳ доштаам; дигар чӣ камбудӣ дорам?»
40019021	Исо ба вай гуфт: «Агар хоҳӣ комил шавӣ, рафта, ҳар он чи дорӣ, бифурӯш ва ба мискинон бидеҳ; ва дар осмон ганҷе хоҳӣ ëфт; ва омада Маро пайравӣ кун».
40019022	Чун ҷавон ин суханро шунид, ғамгин шуда, рафт, чунки молу мулки бисьëр дошт.
40019023	Ва Исо ба шогирдони Худ гуфт: «Ба ростӣ ба шумо мегӯям, ки ба Малакути Осмон даромадани сарватдор душвор аст;
40019024	«Ва боз ба шумо мегӯям: аз сӯрохи сӯзан гузаштани шутур осонтар аст аз он ки сарватдор ба Малакути Худо дохил шавад».
40019025	Чун шогирдон инро шуниданд, бағоят дар ҳайрат шуда, гуфтанд: «Пас кӣ метавонад наҷот ëбад?»
40019026	Исо ба онҳо нигоҳ карда, гуфт: «Ба одамизод ин ғайриимкон аст, лекин ба Худо ҳама чиз имконпазир аст».
40019027	Он гоҳ Петрус дар ҷавоби Ӯ гуфт: «Инак, мо ҳама чизро тарк карда, Туро пайравӣ намудaем; подоши мо чӣ хоҳад буд?»
40019028	Исо ба онҳо гуфт: «Ба ростӣ ба шумо мегӯям, шумо, ки Маро пайравӣ намудаед, дар умри дубора, вақте ки Писари Одам бар тахти ҷалоли Худ биншинад, шумо низ бар дувоздаҳ тахт нишаста, бар дувоздаҳ сибти Исроил доварӣ хоҳед кард;
40019029	«Ва ҳар кӣ аз баҳри исми Ман хонаҳо, ë бародарон, ë хоҳарон, ë падар, ë модар, ë зан, ë фарзандон, ë амлокро тарк кунад, сад чандон хоҳад ëфт ва вориси ҳаëти ҷовидонӣ хоҳад шуд;
40019030	«Лекин басо аввалин, ки охирин хоҳанд шуд, ва охирин-аввалин».
40020001	«ЗЕРО Малакути Осмон монанди соҳиби хонаест, ки бомдодон берун рафт, то ки барои токзори худ коргаронро киро кунад,
40020002	«Ва бо коргарон рӯзе як динорӣ паймон карда, онҳоро ба токзори худ фиристод.
40020003	«Ва қариби соати сеюм берун рафта, дигаронро дид, ки дар бозор бекор истодаанд,
40020004	«Ва ба онҳо гуфт: ˮШумо низ ба токзори ман равед, ва он чи ҳаққи шумо бошад, ба шумо хоҳам додˮ. Ва онҳо рафтанд.
40020005	«Боз қариби соатҳои шашум ва нӯҳум берун рафта, ҳамчунин кард.
40020006	«Ва қариби соати ëздаҳум берун рафта, дигаронро дид, ки бекор истодаанд, ва ба онҳо гуфт: ˮБарои чӣ шумо тамоми рӯз дар ин ҷо бекор истодаед?ˮ
40020007	«Ба вай гуфтанд: ˮКасе моро киро накардˮ. Ба онҳо гуфт: ˮШумо низ ба токзори ман равед, ва он чи ҳаққи шумо бошад, ба шумо хоҳам додˮ.
40020008	«Чун шом расид, соҳиби токзор ба амалдори худ гуфт: ˮКоргаронро ҷеғ зада, муздашонро аз охирин то аввалин бидеҳ.
40020009	«Онҳое ки қариби соати ëздаҳум омада буданд, ҳар яке диноре гирифтанд.
40020010	«Онҳое ки аввалин шуда омада буданд, хаëл карданд, ки бештар хоҳанд гирифт; лекин онҳо низ ҳар яке диноре гирифтанд;
40020011	«Ва чун гирифтанд, аз соҳиби хона шикоят карда,
40020012	«Гуфтанд: Ин охиромадагон як соат кор карданд, ва ту онҳоро бо мо, ки сахтӣ ва гармии рӯзро аз сар гузаронидем, баробар донистӣ».
40020013	«Лекин вай дар ҷавоби яке аз онҳо гуфт: ˮЭй рафиқ! Туро озор надодаам; оë ту ба як динор бо ман паймон накардӣ?
40020014	«Музди худро гирифта, рав; мехоҳам ба ин охирин мисли ту диҳам;
40020015	«Оë ҳақ надорам, ки бо чизи худ он чи хоҳам, бикунам? Оë аз он ки ман некдил ҳастам, ту ҳасад мебарӣ?ˮ
40020016	«Ба ин тариқа охиринҳо аввалин хоҳанд шуд, ва аввалинҳо--охирин; зеро ки даъватшудагон бисьëранд, аммо баргузидагон--кам».
40020017	Ва ҳангоме ки ба Ерусалим мерафтанд, Исо дар аснои роҳ дувоздаҳ шогирдашро танҳо назди Худ хонда, ба онҳо гуфт:
40020018	«Инак, мо сӯи Ерусалим меравем, ва Писари Одам ба дасти саркоҳинон ва китобдонон таслим карда хоҳад шуд, ва Ӯро ба марг маҳкум хоҳанд кард;
40020019	«Ва Ӯро ба дасти гайрияҳудиëн таслим хоҳанд кард, то ки тамасхур намоянд, тозиëна зананд ва маслуб кунанд; ва дар рӯзи сеюм эҳьë хоҳад шуд».
40020020	Он гоҳ модари писарони Забдой бо ду писарони худ назди Ӯ омада ва саҷда бурда, аз Ӯ чизе илтимос кард.
40020021	Исо ба вай гуфт: «Чӣ хоҳиш дорӣ?» Гуфт: «Бифармо, ки ду писари ман дар Малакути Ту яке дар тарафи ростат ва дигаре дар тарафи чапат биншинанд».
40020022	Исо дар ҷавоб гуфт: «Шумо намефаҳмед, ки чӣ мехоҳед; оë метавонед он косаеро, ки Ман менӯшам, бинӯшед ва таъмидеро, ки Ман меëбам, биëбед?» Ба Ӯ гуфтанд: «Метавонем».
40020023	Ба онҳо гуфт: «Косаи Маро хоҳед нӯшид, ва таъмидеро, ки Ман меëбам, хоҳед ëфт; лекин имконияти дар тарафи росту чапи Ман нишастанaтoн дар дасти Ман нест, ки бидиҳам; ҷуз онҳое ки барояшон аз ҷониби Падари Ман муҳайë шуда бошад».
40020024	Ва он даҳ нафар, чун инро шуниданд, аз он ду бародар норозӣ шуданд.
40020025	Аммо Исо онҳоро назди Худ хонда, гуфт: «Шумо медонед, ки мирони халқҳо бар онҳо ҳукмронӣ мекунанд, ва акобирашон бар онҳо фармонраво мешаванд;
40020026	«Лекин дар миëни шумо набояд ин тавр шавад: балки ҳар кӣ дар байни шумо хоҳад бузург бошад, хизматгори шумо шавад.
40020027	«Ва ҳар кӣ хоҳад дар байни шумо нахустин бошад, ғуломи шумо шавад;
40020028	«Чунки Писари Одам на барои он омад, ки ба Ӯ хизмат кунанд, балки барои он ки хизмат кунад ва ҷони Худро барои фидияи бисьëр касон бидиҳад».
40020029	Ва ҳангоме ки онҳо аз Ериҳӯ мебаромаданд, мардуми бисьëре аз ақиби Ӯ мерафтанд.
40020030	Ва инак, ду кӯр, ки дар канори роҳ нишаста буданд, гузаштани Исоро шунида, фарьëдкунон гуфтанд: «Эй Худованд, Писари Довуд! Ба мо марҳамат кун».
40020031	Мардум онҳоро ба хомӯш шудан водор мекарданд; лекин онҳо боз ҳам бештар фарьëд мезаданд: «Эй Худованд, Писари Довуд! Ба мо марҳамат кун».
40020032	Исо истода, онҳоро назди Худ хонд ва гуфт: «Чӣ мехоҳед, ки барои шумо бикунам?»
40020033	Ба Ӯ гуфтанд: «Худовандо! Мехоҳем чашмони мо кушода шавад».
40020034	Пас Исо ба онҳо раҳм карда, чашмҳошонро ламс намуд; ва дарҳол бино гашта, аз ақиби Ӯ равона шуданд.
40021001	ЧУН ба Ерусалим наздик шуда, ба Байт-Фоҷии назди кӯҳи Зайтун расиданд, Исо ду шогирди Худро фиристода,
40021002	Ба онҳо гуфт: «Ба ин деҳа, ки рӯ ба рӯи шумост, биравед; ва дарҳол модахареро баста хоҳед ëфт, ки курааш назди вай аст; онҳоро воз карда, назди Ман биëред;
40021003	«Ва агар касе ба шумо ҳарфе занад, бигӯед, ки Худованд ба инҳо эҳтиëҷ дорад; ва дарҳол онҳоро хоҳад фиристод».
40021004	Ин ҳама рӯй дод, то ба амал ояд каломе ки бо забони набӣ гуфта шудааст:
40021005	ˮБа духтари Сион бигӯед: «Инак, Подшоҳи ту бар харе, бар курраи бачаи модахар савор шуда, бо фурӯтанӣ назди ту меояд»ˮ
40021006	Шогирдон рафтанд ва он чи Исо фармуда буд, ба ҷо оварданд:
40021007	Модахар ва курраро оварда, ҷомаҳои худро бар онҳо афканданд, ва Ӯ бар онҳо савор шуд.
40021008	Мардуми бисьëре ҷомаҳои худро бар роҳ густурданд, ва дигарон шохаҳои дарахтонро бурида, бар роҳ густурданд;
40021009	Ва мардуме ки аз пеш ва аз пас равона буданд, хитоб мекарданд: «Ҳӯшаъно ба Писари Довуд! Муборак аст Он ки ба исми Худованд меояд! Ҳӯшаъно дар арши аъло!»
40021010	Ва ҳангоме ки Ӯ ба Ерусалим ворид шуд, тамоми аҳли шаҳр ба ошӯб омада, мегуфтанд: «Ин кист?»
40021011	Мардум мегуфтанд: «Ин аст Исои Пайғамбар аз Носираи Ҷалил».
40021012	Ва Исо ба маъбади Худо даромада, ҳамаи онҳоеро, ки дар маъбад харидуфурӯш мекарданд, пеш кард, мизҳои саррофон ва курсиҳои кафтарфурӯшонро чаппа кард.
40021013	Ва ба онҳо гуфт: «Навишта шудааст, ки ˮхонаи Ман хонаи ибодат номида хоҳад шудˮ; аммо шумо онро ба дуздхона мубаддал кардаед».
40021014	Дар маъбад назди Ӯ кӯрон ва лангон омаданд, ва Ӯ онҳоро шифо дод.
40021015	Чун саркоҳинон ва китобдонон диданд, ки Ӯ мӯъҷизаҳоро ба амал овард, ва кӯдакон дар маъбад ˮҳӯшаъно ба Писари Довуд! ˮ гӯëн хитоб мекарданд, хашмгин шуданд,
40021016	Ва ба Ӯ гуфтанд: «Оë Ту мешунавӣ, ки онҳо чӣ мегӯянд?» Исо ба онҳо гуфт: «Оре! Магар нахондаед: ˮАз даҳони кӯдакон ва ширмакон ҳамдро ба вуҷуд овардаӣˮ?»
40021017	Ва онҳоро тарк карда, аз шаҳр сӯи Байт-Ҳинӣ рафт ва шабро дар он ҷо гузаронд.
40021018	Бомдодон, вақте ки ба шаҳр бармегашт, гурусна монд;
40021019	Дар сари роҳ дарахти анҷире дида, назди он рафт ва, ҷуз баргҳо, чизе бар он наëфта, ба он гуфт: «Пас аз ин то абад мевае аз ту нарӯяд». Ва ҳамон дам дарахти анҷир хушк шуд.
40021020	Шогирдон инро дида, дар тааҷҷуб монданд ва гуфтанд: «Чӣ гуна ин дарахти анҷир даррав хушк шуд?»
40021021	Исо дар ҷавоби онҳо гуфт: «Ба ростӣ ба шумо мегӯям: агар имон дошта бошед ва шубҳа накунед, на танҳо онро, ки ба дарахти анҷир рӯй дод, ба амал хоҳед овард, балки агар ба ин кӯҳ гӯед, ки ˮбархоста, худро дар баҳр афкан», --чу нин хоҳад шуд;
40021022	«Ва ҳар он чи дар дуо бо имон талаб кунед, хоҳед ëфт».
40021023	Ва ҳангоме ки ба маъбад омада таълим медод, саркоҳинон ва пирони қавм назди Ӯ омада, гуфтанд: «Бо кадом қудрат ин корҳоро мекунӣ? Ва кист, ки ин қудратро ба Ту додааст?»
40021024	Исо дар ҷавоби онҳо гуфт: «Ман ҳам аз шумо чизе мепурсам; агар шумо онро ба Ман гӯед, Ман ҳам ба шумо хоҳам гуфт, ки бо кадом қудрат ин корҳоро мекунам;
40021025	«Таъмиди Яҳьë аз куҷо буд: аз осмон ë аз инсон?» Аммо онҳо дар дили худ андеша мекарданд: «Агар гӯем, ки ˮаз осмон будˮ, Ӯ бигӯяд: ˮПас чаро ба вай имон наовардед? ˮ
40021026	«Ва агар гӯем, ки ˮаз инсон будˮ, -- аз мардум метарсем, зеро ки ҳама Яҳьëро набӣ медонанд».
40021027	Ва дар ҷавоби Исо гуфтанд: «Намедонем». Ӯ низ ба онҳо гуфт: «Ман ҳам ба шумо намегӯям, ки бо кадом қудрат ин корҳоро мекунам.
40021028	«Лекин фикри шумо чист? Марде ду писар дошт; ва назди нахустин омада, гуфт: ˮПисарам! Имрӯз ба токзори ман рафта кор кунˮ.
40021029	«Дар ҷавоб гуфт: ˮНамехоҳамˮ; аммо баъд пушаймон шуд ва рафт.
40021030	«Назди дигаре омада, ҳамон гапро гуфт. Вай дар ҷавоб гуфт: «Меравам, оғо»; ва нарафт.
40021031	«Кадом як аз ин ду нафар хоҳиши падарро ба ҷо овард?» Ба Ӯ гуфтанд: «Нахустин».Исо ба онҳо гуфт: «Ба ростӣ ба шумо мегӯям, ки боҷгирон ва фоҳишагон пеш аз шумо ба Малакути Худо дохил хоҳанд шуд;
40021032	«Зеро ки Яҳьë назди шумо бо роҳи адолат омад, ва шумо ба ӯ имон наовардед, лекин боҷгирон ва фоҳишагон ба ӯ имон оварданд; ва шумо, инро дида, баъд аз он ҳам тавба накардед, то ки ба ӯ имон оваред.
40021033	«Масали дигаре бишнавед. Соҳиби хонае буд, ки ток шинонд, деворе гирдаш кашид, чархуште дар он сохт, бурҷе барпо кард ва онро ба токдорон супурду ба сафар рафт.
40021034	«Чун мавсими мева расид, хизматгорони худро назди токдорон фиристод, то ки меваи худро бигирад;
40021035	«Лекин токдорон хизматгорони ӯро гирифта, баъзеро заданд, баъзеро куштанд ва баъзеро сангборон карданд.
40021036	«Боз ӯ хизматгорони дигарро фиристод, ки аз пештара зиëдтар буданд; ба онҳо низ ҳамон тавр амал карданд.
40021037	«Дар охир писари худро назди онҳо фиристода, гуфт: ˮАз писарам шарм хоҳанд доштˮ.
40021038	«Лекин токдорон чун писарро диданд, ба якдигар гуфтанд: ˮИн ворис аст; биëед, вайро бикушем ва соҳиби мерос шавемˮ.
40021039	«Ва ӯро гирифта, аз токзор берун бароварданд ва куштанд.
40021040	«Пас, чун соҳиби токзор ояд, ба он токдорон чӣ хоҳад кард?»
40021041	Ба Ӯ гуфтанд: «Он бадкоронро ба марги шадид маҳкум карда, токзорро ба токдорони дигаре хоҳад супурд, ки меваро дар мавсимаш ба ӯ диҳанд».
40021042	Исо ба онҳо гуфт: «Магар ин Навиштаро ҳаргиз нахондаед: ˮСанге ки меъморон рад карданд, санги сари гӯшаи бино гардид: ин аз ҷониби Худованд шуд ва дар назари мо ҳайратангез астˮ?
40021043	«Бинобар ин ба шумо мегӯям, ки Малакути Худо аз шумо гирифта, ба халқе дода хоҳад шуд, ки меваи онро биëрад;
40021044	«Ва ҳар кӣ бар ин санг афтад, пора-пора шавад; ва агар он бар касе афтад, вайро маҷақ кунад».
40021045	Саркоҳинон ва фарисиëн масалҳои Ӯро шунида, донистанд, ки Ӯ дар бораи онҳо сухан меронад,
40021046	Ва хостанд Ӯро дастгир кунанд; лекин аз мардум тарсиданд, чунки Ӯро пайғамбар медонистанд.
40022001	ВА Исо суханашро бо масалҳо давом дода, ба онҳо гуфт:
40022002	«Малакути Осмон монанди подшоҳест, ки барои писари худ тӯи арӯсӣ барпо кард,
40022003	«Ва ғуломони худро фиристод, то ки даъватшудагонро ба тӯи арӯсӣ бохонанд; лекин онҳо нахостанд биëянд.
40022004	«Боз ғуломони дигарро фиристод ва гуфт: ˮБа даъватшудагон бигӯед, ки «инак, дастурхони худро оростаам, говҳо ва бӯрдоқиҳои ман сар бурида шудаанд, ва ҳама чиз тайëр аст; ба тӯи арӯсӣ биëед»ˮ.
40022005	«Лекин онҳо беэътиноӣ карда, яке ба киштзори худ ва дигаре ба тиҷоратхонаи худ рафтанд;
40022006	«Ва баъзеи дигарон ғуломони ӯро гирифта, ҳақорат доданд ва куштанд.
40022007	«Подшоҳ, чун шунид, хашмгин шуд ва аскарони худро фиристода, он қотилонро маҳв намуд ва шаҳрашонро оташ дода сӯзонд.
40022008	«Он гоҳ ба ғуломони худ гуфт: ˮТӯй тайëр аст, лекин даъватшудагон сазовори он набуданд;
40022009	ˮПас, ба сари гузар бароед ва ҳар киро биëбед, ба тӯи арӯсӣ даъват кунедˮ.
40022010	«Ва ғуломон ба сари роҳ баромада, ҳар киро ëфтанд, хоҳ нек буд хоҳ бад, ҷамъ карданд; ва тӯйхона аз меҳмонон пур шуд.
40022011	«Подшоҳ барои дидани аҳли маҷлис даромада, шахсеро дид, ки ҷомаи тӯëна дар бар надорад,
40022012	«Ва ба вай гуфт: ˮЭй рафиқ, чӣ тавр ба ин ҷо даромадӣ, дар ҳолате ки ҷомаи тӯëна дар бар надорӣ?ˮ Лекин вай хомӯш монд.
40022013	«Подшоҳ ба ходимони худ гуфт: ˮДасту пои вайро баста, ба зулмоти берун бароварда партоед: дар он ҷо гирья ва ғиҷирроси дандон хоҳад будˮ.
40022014	«Зеро ки даъватшудагон бисьëранд, аммо баргузидагон--кам».
40022015	Он вақт фарисиëн рафта, машварат карданд, ки чӣ тавр Ӯро аз суханаш афтонанд.
40022016	Ва шогидони худро бо ҳиродиëн назди Ӯ фиристода, гуфтанд: «Эй Устод! Медонем, ки Ту ҳақгӯй ҳастӣ ва роҳи Худоро ба ростӣ таълим медиҳӣ ва аз касе парвое надорӣ, зеро ҳеҷ рӯбинӣ намекунӣ;
40022017	«Пас ба мо бигӯ, ки фикри Ту чист? Оë ба қайсар ҷизья додан ҷоиз аст, ë не?
40022018	Аммо Исо макри онҳоро дарьëфта, гуфт: «Эй риëкорон, чаро Маро меозмоед?
40022019	«Сиккаи ҷизьяро ба Ман нишон диҳед». Онҳо ба Ӯ диноре оварданд.
40022020	Ба онҳо гуфт: «Ин сурат ва рақам аз они кист?»
40022021	Ба Ӯ гуфтанд: «Аз они қайсар». Ба онҳо гуфт: «Пас, он чи аз они қайсар аст, ба қайсар диҳед, ва он чи аз они Худост--ба Худо».
40022022	Чун инро шуниданд, дар ҳайрат монданд ва Ӯро гузошта, рафтанд.
40022023	Ҳамон рӯз саддуқиëн, ки мункири қиëмат ҳастанд, назди Ӯ омада, пурсиданд:
40022024	«Эй Устод! Мусо гуфтааст: ˮАгар касе бимирад ва фарзанде надошта бошад, бояд бародараш зени вайро ба никоҳи худ дароварад ва барои бародари худ насле ба вуҷуд оварадˮ.
40022025	«Назди мо ҳафт бародар буданд: яке зан гирифта, мурд ва чун фарзанд надошт, занашро ба бародари худ гузошт;
40022026	«Ҳамчунин дуюм ва сеюм, то ҳафтум;
40022027	«Бад аз ҳама зан низ мурд.
40022028	«Пас, дар эҳьëи мурдагон вай зани кадоме аз он ҳафт нафар хоҳад буд? Зеро ки ҳама вайро ба занӣ гирифта буданд».
40022029	Исо дар ҷавоби онҳо гуфт: «Шумо гумроҳ ҳастед, аз он рӯ ки на Навиштаҳоро медонед, на қудрати Худоро;
40022030	«Зеро ки дар эҳьëи мурдагон на зан мегиранд ва на ба шавҳар мераванд, балки монанди фариштагони Худо дар осмон мебошанд.
40022031	«Аммо дар бораи эҳьëи мурдагон оë каломеро, ки Худо ба шумо гуфтааст, нахондаед:
40022032	ˮМан Худои Иброҳим ва Худои Исҳоқ ва Худои Яъқубˮ? Худо на Худои мурдагон аст, балки Худои зиндагон».
40022033	Ва мардум шунида, аз таълими Ӯ дар ҳайрат монданд.
40022034	Аммо чун фарисиëн шуниданд, ки Ӯ даҳони саддуқиëнро бастааст, бо ҳам ҷамъ омаданд.
40022035	Ва яке аз онҳо ки шариатдон буд, Ӯро озмуданӣ шуда, чунин савол дод:
40022036	«Эй Устод! Кадом ҳукм дар шариат бузургтар аст?»
40022037	Исо ба вай гуфт: «ˮХудованд Худои худро бо тамоми дили ту ва бо тамоми ҷони ту ва бо тамоми ҳуши ту дӯст бидорˮ.
40022038	«Ҳамин аст ҳукми аввалин ва бузургтарин;
40022039	«Ва дуюмаш монанди он аст: ˮËри худро мисли худ дӯст бидорˮ.
40022040	«Ба ин ду ҳукм тамоми Таврот ва суҳафи анбиë асос ëфтааст».
40022041	Ҳангоме ки фарисиëн бо ҳам ҷамъ омаданд, Исо ба онҳо саволе дода,
40022042	Гуфт: «Дар бораи Масеҳ чӣ фикр доред? Ӯ писари кист?» Ба Ӯ гуфтанд: «Писари Довуд».
40022043	Ба онҳо гуфт: «Пас чӣ тавр Довуд, аз рӯи илҳом, Ӯро Худованд хонда, чунин мегӯяд:
40022044	ˮХудованд ба Худованди ман гуфт: «Ба ямини Ман бинишин, то душманони Туро зери пои Ту андозам»ˮ?
40022045	Модоме ки Довуд Ӯро Худованд мехонад, чӣ сон Ӯ писари вай будааст?»
40022046	Ва ҳеҷ кас дар ҷавоби Ӯ сухане гуфта натавонист; ва пас аз он рӯз касе ҷуръат накард, ки аз Ӯ чизе пурсад.
40023001	ОН гоҳ Исо ба мардум ва ба шогирдони Худ хитоб кард
40023002	Ва гуфт: «Китобдонон ва фарисиëн бар курсии Мусо нишастаанд;
40023003	«Пас, он чи ба шумо гӯянд, ба ҷо оваред ва риоя кунед; лекин аз рӯи аъмоли онҳо рафтор накунед, зеро ки мегӯянд ва намекунанд;
40023004	«Борҳои гарон ва душворро баста, бар дӯши мардум мегузоранд, лекин худашон намехоҳанд онҳоро ҳатто бо як ангушт ҳаракат диҳанд;
40023005	«Ҳамаи корҳои худро барои он мекунанд, ки ба мардум нишон диҳанд: дуо-қуттичаҳои худро васеътар мекунанд ва пӯпакҳои ридоҳои худро калонтар месозанд;
40023006	«Ва дӯст медоранд, ки дар зиëфатҳо болонишин бошанд ва дар курсиҳои аввали куништҳо ҷойгир шаванд,
40023007	«Ва дар кӯчаю бозорҳо мардум ба онҳо таъзим кунанд ва онҳоро ˮУстод! Устод! ˮ гӯянд.
40023008	«Лекин шумо набояд устод хонда шавед, зеро ки ӯстоди шумо якест, яъне Масеҳ аст, ва ҳамаи шумо бародаронед;
40023009	«Ва ҳеҷ касро бар замин падари худ нахонед, зеро ки Падари шумо якест, ки дар осмон аст;
40023010	«Ва набояд роҳнамо хонда шавед, зеро ки Роҳнамои шумо якест, яъне Масеҳ аст.
40023011	«Бузургтарини шумо хизматгори шумо бошад:
40023012	«Зеро ҳар кӣ худро баланд кунад, паст гардад; ва ҳар кӣ худро фурӯтан созад, сарафроз гардад.
40023013	«Вой бар ҳоли шумо, эй китобдонон ва фарисиëни риëкор, ки Малакути Осмонро ба рӯи мардум мебандед; зеро ки худатон намедароед ва ба онҳое ки даромадан мехоҳанд монеъ мешавед.
40023014	«Вой бар ҳоли шумо, эй китобдонон ва фарисиëни риëкор, ки хонаҳои бевазенонро фурӯ мебаред ва дуоро риëкорона тӯл медиҳед: ба ин сабаб сахттар маҳкум хоҳед шуд.
40023015	«Вой бар ҳоли шумо, эй китобдонон ва фарисиëни риëкор, ки баҳр ва хушкиро давр мезанед, то якеро ба дини худ гардонед; ва ҳангоме ки ин ба шумо муяссар шавад, вайро ду баробар аз худатон зиëдтар писари дӯзах месозед.
40023016	«Вой бар ҳоли шумо, эй пешвоëни кӯр, ки мегӯед: ˮҲар кӣ ба маъбад қасам хӯрад, ҳеҷ гап не; лекин ҳар кӣ ба тиллои маъбад қасам хӯрад, ӯҳдадор хоҳад будˮ.
40023017	«Эй аблаҳон ва кӯрон!Кадомаш афзал аст: тилло ë маъбад, ки тиллоро тақдис мекунад?
40023018	«Ҳамчунин мегӯед: ˮҲар кӣ ба қурбонгоҳ қасам хӯрад, ҳеҷ гап не; лекин ҳар кӣ ба қурбоние ки бар он аст, қасам хӯрад, ӯҳдадор хоҳад будˮ.
40023019	«Эй аблаҳон ва кӯрон! Кадомаш афзал аст: қубонӣ ë қурбонгоҳ, ки қурбониро тақдис мекунад?
40023020	«Пас, ҳар кӣ ба қурбонгоҳ қасам хӯрад, ба он ва ба ҳар чи бар он аст, қасам хӯрда бошад;
40023021	«Ва ҳар кӣ ба маъбад қасам хӯрад, ба он ва ба Ӯ, ки сокини он аст, қасам хӯрда бошад.
40023022	«Ва ҳар кӣ ба осмон қасам хӯрад, ба тахти Худо ва ба Ӯ, ки бар он нишастааст, қасам хӯрда бошад.
40023023	«Вой бар ҳоли шумо, эй китобдонон ва фарисиëни риëкор, ки аз наъно, бодиëн ва зира урш медиҳед, лекин бузургтарин аҳкоми шариат, яъне доварӣ, марҳамат ва имонро тарк кардаед; мебоист онҳоро ба ҷо оварда, инҳоро низ тарк намекардед.
40023024	«Эй пешвоëни кӯр, ки пашшаро софӣ карда шутурро фурӯ мебаред!
40023025	«Вой бар ҳоли шумо, эй китобдонон ва фарисиëни риëкор, ки беруни пиëла ва табақро тоза мекунед, дар сурате ки даруни онҳо аз дуздӣ ва ифроткорӣ пур аст.
40023026	«Эй фарисии кӯр! Аввал даруни пиëла ва табақро тоза кун, то ки беруни он низ тоза бошад.
40023027	«Вой бар ҳоли шумо, эй китобдонон ва фарисиëн риëкор, ки ба қабрҳои сафед кардашуда монанд мебошед, ки аз берун зебо менамоянд, лекин дарунашон аз устухонҳои мурдагон ва ҳар хел наҷосат пур аст;
40023028	«Ҳамчунин шумо низ ба зоҳир ба назари мардум одил менамоед, лекин дар ботин аз риëкорӣ ва шарорат пур ҳастед.
40023029	«Вой бар ҳоли шумо, эй китобдонон ва фарисиëни риëкор, ки мақбараҳои анбиëро бино мекунед ва биноҳои ëдгории одилонро зинат медиҳед,
40023030	«Ва мегӯед: ˮАгар дар замони падарони худ мебудем, дар рехтани хуни анбиë бо онҳо шарик намешудемˮ.
40023031	«Ба ҳамин тариқ худатон бар зидди худ шаҳодат медиҳед, ки фарзандони қотилони анбиë ҳастед;
40023032	«Пас, шумо ҳам зарфи падарони худро лабрез кунед.
40023033	«Эй морон ва афъизодагон! Аз маҳкумияти дӯзах чӣ тавр гурехта метавонед?
40023034	«Бинобар ин, инак, Ман назди шумо анбиë ва ҳукамо ва китобдононро мефиристам; ва шумо баъзеро хоҳед кушт ва маслуб хоҳед кард, ва баъзеро дар куништҳои худ тозиëна зада, аз шаҳре ба шаҳре хоҳед ронд;
40023035	«То тамоми хуни одилон, ки бар замин рехта шуд, бар сари шумо фурӯд ояд, аз хуни Ҳобили одил то хуни Закарьë ибни Бакарьë, ки вайро шумо дар миëни маъбад ва қурбонгоҳ куштед.
40023036	«Ба ростӣ ба шумо мегӯям, ки ин ҳама бар сари ин насл хоҳад омад.
40023037	«Эй Ерусалим, Ерусалим, ки анбиëро мекушӣ ва онҳоеро, ки назди ту фиристода шудаанд, сангсор мекунӣ! Чанд бор хостам фарзандони туро ҷамъ кунам, монанди мокиëне ки чӯҷаҳои худро зери болаш ҷамъ мекунад, ва шумо нахостед!
40023038	«Инак, хонаи шумо ба шумо вайрон гузошта мешавад.
40023039	«Зеро ба шумо мегӯям: аз ин пас Маро нахоҳед дид, то даме ки бигӯед: ˮМуборак аст Он ки ба исми Худованд меояд! ˮ»
40024001	ВА Исо аз маъбад барoмада, мерафт. Ва шогирдонаш назди Ӯ омаданд, то ки иморатҳои маъбадро ба Ӯ нишон диҳанд.
40024002	Исо дар ҷавоби онҳо гуфт: «Оë ҳамаи инҳоро мебинед? Ба ростӣ ба шумо мегӯям: дар ин ҷо санге бар санге нахоҳад монд; ҳамааш хароб хоҳад шуд».
40024003	Вақте ки Ӯ бар кӯҳи Зайтун нишаста буд, шогирдонаш ба танҳоӣ назди Ӯ омада, пурсиданд: «Моро огоҳ кун, ки ин кай воқеъ мешавад? Ва аломати омадани Ту ва охирзамон чӣ гуна аст?»
40024004	Исо дар ҷавоби онҳо гуфт: «Ҳушьëр бошед, ки касе шуморо гумроҳ накунад;
40024005	«Зеро бисьëр касон бо номи Ман омада, гӯянд, ки ˮман Масеҳ ҳастамˮ, ва мардуми бисьëрро гумроҳ хоҳанд кард.
40024006	«Ҷангҳо ва овозаи ҷангҳоро хоҳед шунид. Зинҳор, натарсед; зеро ҳамаи ин бояд воқеъ шавад; лекин ин ҳанӯз интиҳо нест:
40024007	«Зеро қавме бар зидди қавме ва салтанате бар зидди салтанате қиëм хоҳад кард, ва дар ҳар ҷо қаҳтиҳо, вабоҳо ва зилзилаҳо рӯй хоҳад дод;
40024008	«Аммо ҳамаи инҳо ибтидои дардҳост.
40024009	«Он гоҳ шуморо ба шиканҷаҳо таслим карда, хоҳанд кушт; ва ҳамаи қавмҳо аз барои исми Ман ба шумо адоват хоҳанд дошт.
40024010	«Дар он замон бисьëр касон ба васваса хоҳанд афтод; ва якдигарро таслим хоҳанд кард ва аз якдигар нафрат хоҳанд дошт;
40024011	«Ва басе анбиëи козиб ба майдон омада, мардуми бисьëрро гумроҳ хоҳанд кард;
40024012	«Ва ба сабаби афзудани шарорат, муҳаббати бисьëр касон сард хоҳад шуд;
40024013	«Лекин ҳар кӣ то охир сабр кунад, наҷот хоҳад ëфт.
40024014	«Ва ин Инҷили Малакут дар тамоми олам мавъиза хоҳад шуд, то ки барои ҳамаи халқҳо шаҳодате шавад; ва он гоҳ интиҳо фаро хоҳад расид.
40024015	«Пас, чун кароҳати хоробиро, ки Дониëли набӣ ба забон овардааст, дар ҷои муқаддас бар по бубинед, --ҳар кӣ хонад, дарк кунад, --
40024016	«Он гоҳ онҳое ки дар Яҳудо мебошанд, ба кӯҳистон гурезанд;
40024017	«Ва ҳар кӣ дар бом бошад, барои гирифтани чизе аз хонаи худ, поëн нафурояд;
40024018	«Ва он ки дар киштзор аст, барои гирифтани ҷомаи худ барнагардад.
40024019	«Лекин вой бар ҳоли ҳомиладорон ва ширдорон дар он айëм!
40024020	«Дуо кунед, ки гурехтани шумо дар зимистон ва ë рӯзи шанбе рӯй надиҳад;
40024021	«Зеро дар он замон чунон мусибати бузурге хоҳад шуд, ки аз ибтидои олам то ҳол нашудааст, ва бори дигар нахоҳад шуд.
40024022	«Ва агар он айëм кӯтоҳ намешуд, ҳеҷ кас наҷот намеëфт; лекин аз барои баргузидагон он айëм кӯтоҳ хоҳад шуд.
40024023	«Дар он ҳангом агар касе ба шумо гӯяд: ˮИнак Масеҳ дар ин ҷостˮ ë ˮдар он ҷостˮ, бовар накунед;
40024024	«Зеро ки масеҳони козиб ва анбиëи козиб ба майдон омада, аломот ва мӯъҷизоти бузурге нишон хоҳанд дод, то ки, агар мумкин бошад, баргузидагонро низ гумроҳ кунанд.
40024025	«Инак, Ман пешакӣ ба шумо гуфтам.
40024026	«Пас, агар ба шумо гӯянд: ˮИнак, дар биëбон астˮ, -- берун наравед; ˮинак дар ҳуҷра астˮ, -- бовар накунед;
40024027	«Зеро, чӣ тавре ки барқ дар шарқ зоҳир шуда, дар ғарб ҳам намудор мегардад, омадани Писари Одам низ чунин хоҳад шуд;
40024028	«Ҳар ҷо, ки лошае бошад, каргасон дар он ҷо ҷамъ шаванд.
40024029	«Ва фавран, пас аз мусибати он айëм, офтоб хира шавад, ва моҳ рӯшноии худро надиҳад, ва ситорагон аз осмон фурӯ резанд, ва қувваҳои афлок мутазалзил шаванд;
40024030	«Он гоҳ аломати Посари Одам дар осмон намудор хоҳад гардид; ва он гоҳ ҳамаи қабилаҳои рӯи замин навҳа кунанд ва Писари Одамро бинанд, ки бо қудрат ва ҷалоли азим бар абрҳо меояд;
40024031	«Ва фариштагони Худро бо карнаи баланднавоз хоҳад фиристод, ва баргузидагони Ӯро аз чор ҷониб, аз як канори осмон то канори дигараш фароҳам хоҳад овард.
40024032	«Акнун аз дарахти анҷир мисол гиред: чун шохааш нарм шуда, барг оварад, медонед, ки тобистон наздик аст;
40024033	«Ҳамчунин шумо чун ҳамаи ин чизҳоро дидед, бидонед, ки наздик аст, назди дар аст.
40024034	«Ба ростӣ ба шумо мегӯям: ин насл ҳанӯз аз олам нагузашта, ҳамаи ин чизҳо воқеъ хоҳад шуд.
40024035	«Осмон ва замин гузарон аст, лекин каломи Ман гузарон нест.
40024036	«Аммо он рӯз ва соатро, ғайр аз Падари Ман, ҳеҷ кас, ҳатто фариштагони осмон ҳам намедонанд;
40024037	«Чи тавре ки дар айëми Нӯҳ шуда буд, дар омадани Писари Одам низ ҳамон тавр хоҳад шуд:
40024038	«Зеро, чи тавре ки дар айëми пеш аз тӯфон, то он рӯзе ки Нӯҳ ба киштӣ даромад, мехӯрданд, менӯшиданд, зан мегирифтанд ва ба шавҳар мерафтанд,
40024039	«Ва чизе намефаҳмиданд, то даме ки тӯфон омада, ҳамаро несту нобуд кард -- омадани Писари Одам низ ҳамон тавр хоҳад шуд;
40024040	«Он вақт аз ду нафаре ки дар киштзор ҳастанд, яке гирифта ва дигаре гузошта хоҳад шуд;
40024041	«Ва аз ду зане ки бо дастос машғуланд, яке гирифта ва дигаре гузошта хоҳад шуд.
40024042	«Пас, бедор бошед, зеро намедонед, ки Худованди шумо дар кадом соат меояд.
40024043	«Лекин ҳаминро шумо медонед, ки агар соҳиби хона медонист ки дар кадом поси шаб дузд меояд, бедор монда, намегузошт, ки ба хонааш нақб занад.
40024044	«Бинобар ин шумо низ тайëр бошед, зеро дар соате ки гумон надоред, Писари Одам меояд.
40024045	«Пас он ғуломи мӯътамад ва доно кист, ки оғояш вайро бар хизматгорони худ таъин карда бошад, то ки ба онҳо дар сари вақт хӯрок диҳад?
40024046	«Хушо он ғуломе ки оғояш омада, вайро машғули ҳамин кор ëбад;
40024047	«Ба ростӣ ба шумо мегӯям, ки вайро бар тамоми дороии худ таъин хоҳад кард.
40024048	«Лекин агар он ғулом бадкирдор бошад ва дар дили худ гӯяд, ки ˮоғои ман ба зудӣ намеоядˮ,
40024049	«Ва ба задани ғуломони дигар шурӯъ кунад ва бо бадмастон ба хӯрдан ва нӯшидан машғул шавад, --
40024050	«Оғои он ғулом дар рӯзе ки вай мунтазир нест, ва дар соате ки гумон надорад, хоҳад омад,
40024051	«Ва ӯро ду пора карда, қисматашро бо риëкорон баробар хоҳад кард: дар он ҷо гирья ва ғиҷирроси дандон хоҳад буд».
40025001	«ДАР он замон Малакути Осмон монанди даҳ бокирае хоҳад буд, ки чароғҳои худро бардошта, ба пешвози домод берун рафтанд;
40025002	«Аз онҳо панҷ нафар доно ва панҷ нафар нодон буданд;
40025003	«Нодонон чароғҳои худро гирифтанд, вале бо худ равған нагирифтанд;
40025004	«Лекин доноëн бо чароғҳои худ дар зарфҳо низ равған гирифтанд;
40025005	«Чун домод дер монд, ҳама пинак рафта, хуфтанд.
40025006	«Ва дар нисфи шаб овозе баланд шуд: ˮИнак, домод меояд, ба пешвози вай берун оедˮ.
40025007	«Он гоҳ ҳамаи бокираҳо бархоста, чароғҳои худро тайëр карданд.
40025008	«Ва нодонон ба доноëн гуфтанд: ˮАз равғани худ ба мо диҳед, зеро чароғҳои мо хомӯш мешавадˮ.
40025009	«Аммо доноëн дар ҷавоб гуфтанд: ˮНе, мабодо барои мо ва шумо камӣ кунад; беҳтар аст, ки шумо назди фурӯшандагон рафта, барои худ бихаредˮ.
40025010	«Ва ҳангоме ки онҳо барои харидан рафтанд, домод омада, ва онҳое ки тайëр буданд, бо вай ба тӯи арӯсӣ даромаданд, ва дар баста шуд.
40025011	«Баъд аз он, бокираҳои дигар низ омада, гуфтанд: ˮЭй оғо! Эй оғо! Ба мо воз кунˮ.
40025012	«Лекин вай дар ҷавоби онҳо гуфт: ˮБа ростӣ ба шумо мегӯям: шуморо намешиносамˮ.
40025013	«Пас, бедор бошед, зеро намедонед, ки Писари Одам дар кадом рӯз ва кадом соат меояд.
40025014	«Зеро монанди касест, ки ба сафари дур рафтанӣ шуда, ғуломони худро талабид ва молу мулкашро ба онҳо супурд:
40025015	«Ба яке панҷ талант, ба дигаре ду, ба сеюмӣ як, яъне ба ҳар кадом алоқадри ҳолаш дода, дарҳол ба сафар рафт.
40025016	«Он ки панҷ талант гирифта буд, рафта ба тиҷорат машғул шуд ва панҷ таланти дигар фоида кард;
40025017	«Ҳамчунин он ки ду талант гирифта буд, ду таланти дигар ба даст овард;
40025018	«Лекин он ки як талант гирифта буд, рафта заминро канд ва пули оғои худро пинҳон кард.
40025019	«Пас аз муддати дуру дарозе оғои он ғуломон омада, аз онҳо ҳисобот талаб кард.
40025020	«Он ки панҷ талант гирифта буд, панҷ таланти дигарро ҳам оварда, гуфт: ˮЭй оғо! Ту ба ман панҷ талант дода будӣ; инак, бо онҳо панҷ таланти дигар ба даст овардамˮ.
40025021	«Оғояш ба вай гуфт: ˮОфарин, эй ғуломи нек ва мӯътамад! Ту дар чизи андак мӯътамад будӣ, туро бар чизҳои бисьëр бигуморам; ба шодии оғои худ шарик шавˮ.
40025022	«Ҳамчунин он ки ду талант гирифта буд, назди вай омада, гуфт: ˮЭй оғо! Ту ба ман ду талант дода будӣ, инак, бо онҳо ду таланти дигар ба даст овардамˮ.
40025023	«Оғояш ба вай гуфт: ˮОфарин, эй ғуломи нек ва мӯътамад! Ту дар чизи андак мӯътамад будӣ, туро бар чизҳои бисьëр бигуморам; ба шодии оғои худ шарик шавˮ.
40025024	«Пас он ки як талант гирифта буд, назди вай омада, гуфт: ˮЭй оғо! Чун медонистам, ки ту Марди сахтгире ҳастӣ, аз ҷое ки накоштаӣ, медаравӣ, ва аз ҷое ки напошидаӣ, ҷамъ мекунӣ;
40025025	ˮБинобар ин тарсидам ва рафта, таланти худро дар замин пинҳон кардам; инак, моли ту ин ҷостˮ.
40025026	«Оғояш дар ҷавоби вай гуфт: ˮЭй ғуломи шарир ва танбал! Ту медонистӣ, ки ман аз ҷое ки накоштаам, медаравам, ва аз ҷое ки напошидаам ҷамъ мекунам;
40025027	ˮАз ин рӯ ту мебоист пули маро ба сароффон медодӣ, ва ман омада, пули худро бо фоидааш мегирифтам;
40025028	ˮПас он талантро аз вай гирифта, ба касе ки даҳ талант дорад, бидиҳед.
40025029	ˮЗеро ҳар кӣ дорад, ба вай дода ва афзун шавад; лекин ҳар кӣ надорад, аз вай он чи низ дорад, гирифта шавад;
40025030	ˮВа он ғуломи нобакорро ба зулмоти берун бароварда партоед: дар он ҷо гирья ва ғиҷирроси дандон хоҳад будˮ.
40025031	«Лекин вақте ки Писари Одам дар ҷалоли Худ бо ҳамаи фариштагони муқаддас меояд, он гоҳ бар тахти ҷалоли Худ хоҳад нишаст,
40025032	«Ва ҳамаи халқҳо дар назди Ӯ ҷамъ хоҳанд шуд; ва онҳоро аз якдигар ҷудо хоҳад кард, мисли чӯпоне ки гӯсфандонро аз бузҳо ҷудо мекунад;
40025033	«Ва гӯсфандонро ба тарафи рост ва бузҳоро ба тарафи чапи Худ ҷой хоҳад дод.
40025034	«Он гоҳ Подшоҳ ба онҳое ки ба тарафи рости Ӯ ҳастанд, хоҳад гуфт: ˮБиëед, эй баракатьëфтагон аз Падари Ман, Малакутеро, ки аз ибтидои офариниши олам барои шумо муҳайë шудааст, мерос бигиред:
40025035	«Зеро ки гурусна будам, ба Ман хӯрок додед; ташна будам, ба Ман об додед; ғариб будам, Маро пазируфтед;
40025036	«Бараҳна будам, Маро пӯшондед; бемор будам, Маро иëдат кардед; дар зиндон будам, ба дидани Ман омадедˮ.
40025037	«Он гоҳ одилон дар ҷавоб хоҳанд гуфт: ˮХудовандо! Кай Туро гурусна дидему хӯрок додем? Ë ташна дидему об додем?
40025038	ˮКай Туро ғариб дидему пазируфтем? Ë бараҳна дидему пӯшондем?
40025039	ˮКай Туро бемор ë маҳбус дидему ба дидани Ту омадем?ˮ
40025040	«Ва Подшоҳ дар ҷавоби онҳо хоҳад гуфт: ˮБа ростӣ ба шумо мегӯям: он чи ба яке аз ин бародарони хурдтарини Ман кардaед, ба Ман кардедˮ.
40025041	«Он гоҳ ба онҳое ки ба тарафи чапи Ӯ ҳастанд, хоҳад гуфт: ˮЭй малъунон, аз Ман дур шавед ва ба оташи ҷовидонае ки барои иблис ва фариштагони вай муҳайë шудааст, биравед:
40025042	ˮЗеро ки гурусна будам, ба Ман хӯрок надодед; ташна будам, ба Ман об надодед;
40025043	ˮҒариб будам, Маро напазируфтед; бараҳна будам, Маро напӯшондед; бемор ва маҳбус будам, ба иëдати Ман наомадедˮ.
40025044	«Онҳо низ дар ҷавоби Ӯ хоҳанд гуфт: ˮХудовандо! Кай Туро гурусна, ë ташна, ë ғариб, ë бараҳна, ë бемор, ë маҳбус дидему ба Ту хизмат накардем?ˮ
40025045	«ОН гоҳ дар ҷавоби онҳо хоҳад гуфт: ˮБа ростӣ ба шумо мегӯям: он чи шумо ба яке аз ин хурдтаринҳо накардaед, ба Ман накардaедˮ.
40025046	«Ва онҳо ба азоби ҷовидонӣ хоҳанд рафт, вале одилон -- ба ҳаëти ҷовидонӣ».
40026001	ЧУН Исо ҳамаи ин суханонро ба поëн расонд, ба шогирдони Худ гуфт:
40026002	«Шумо медонед, ки пас аз ду рӯз иди фисҳ аст, ва Писари Одам таслим карда хоҳад шуд, то ки маслуб гардад».
40026003	Он гоҳ саркоҳинон ва китобдонон ва пирони қавм дар ҳавлии саркоҳин, ки Қаëфо ном дошт, ҷамъ омаданд,
40026004	Ва машварат карданд, ки Исоро бо ҳила дастгир карда, ба қатл расонанд;
40026005	Лекин мегуфтанд: «На дар ид, мабодо дар байни мардум ошӯбе рӯй диҳад».
40026006	Ва ҳангоме ки Исо дар Байт-Ҳинӣ дар хонаи Шимъӯни махавӣ буд,
40026007	Зане бо зарфи гаҷини равғани атрафшони гаронбаҳо назди Ӯ омад ва дар ҳолате ки Ӯдар сари суфра нишаста буд, бар сари Ӯ рехт.
40026008	Ва шогирдонаш, чун инро диданд, норозӣ шуда, гуфтанд: «Ин исрофкорӣ барои чист?
40026009	«Зеро ки равғани атрафшонро ба қимати гарон фурӯхта, ба мискинон додан мумкин буд».
40026010	Лекин Исо инро дарьëфта, ба онҳо гуфт: «Чаро занро хиҷил мекунед? Вай барои Ман кори некӯ кард;
40026011	Зеро мискинон ҳар вақт дар назди шумо ҳастанд, лекин Ман ҳамеша бо шумо нестам;
40026012	Вай ин равғани атрафшонро бар Бадани Ман рехта, Маро барои дафн тайëр кард;
40026013	Ба ростӣ ба шумо мегӯям: дар тамоми ҷаҳон ҳар ҷо, ки Инҷил мавъиза шавад, кори вай низ барои ëдоварии вай зикр хоҳад ëфт».
40026014	Он гоҳ яке аз он дувоздаҳ, ки Яҳудои Исқарьют ном дошт, пеши саркоҳинон рафт
40026015	Ва гуфт: «Ба ман чӣ хоҳед дод, то ки Ӯро ба шумо таслим кунам?» Онҳо ба вай сӣ сиккаи нуқра таклиф карданд;
40026016	Ва аз он дам вай фурсат меҷуст, ки Ӯро таслим кунад.
40026017	Дар рӯзи аввали иди фатир шогирдон назди Исо омада, гуфтанд: «Куҷо мехоҳи фисҳро барои хӯрдани Ту тайëр кунем?»
40026018	Гуфт: «Ба шаҳр назди фалонӣ биравед ва бигӯед: ˮУстод мегӯяд: вақти Ман наздик аст, ва фисҳро бо шогирдони Худ дар хонаи ту мегузаронамˮ».
40026019	Ва шогирдон он чи Исо фармуда буд, ба ҷо оварданд, ва фисҳро омода карданд.
40026020	Бегоҳи рӯз Ӯ бо он дувоздаҳ дар сари суфра нишаст;
40026021	Ва ҳангоме ки таом мехӯрданд, гуфт: «Ба ростӣ ба шумо мегӯям, ки яке аз шумоëн Маро таслим хоҳад кард».
40026022	Онҳо бисьëр ғамгин шуданд ва паси ҳамдигар ба Ӯ мегуфтанд: «Худовандо, оë он манам?»
40026023	Ӯ дар ҷавоб гуфт: «Он ки бо Ман даст дар табақ меандозад, ҳамон кас Маро таслим хоҳад кард;
40026024	«Агарчи Писари Одам ончунон, ки дар бораи Ӯ навишта шудааст, меравад, лекин вой бар ҳоли он касе ки Писари Одам ба воситаи вай таслим карда шавад: барои вай беҳтар мебуд, ки таваллуд намеëфт».
40026025	Дар ҷавоб Яҳудо, ки таслимкунандаи Ӯ буд, гуфт: «Эй Устодам, оë он манам?» Ба вай гуфт: «Ту гуфтӣ».
40026026	Ва ҳангоме ки онҳо таом мехӯрданд, Исо нонро гирифта, баракат дод ва пора карда, ба шогирдон доду гуфт: «Бигиред ва бихӯред, ки ин бадани Ман аст».
40026027	Ва косаро гирифта, шукргузорӣ намуд ва ба онҳо дода, гуфт: «Ҳама аз ин бинӯшед;
40026028	«Зеро ин аст Хуни Ман аз аҳди ҷадид, ки барои бисьëр касон аз баҳри омурзиши гуноҳҳо рехта мешавад.
40026029	«Аммо ба шумо мегӯям, ки минбаъд аз ин шираи ангур нахоҳам нӯшид, то ҳамон рӯзе ки дар Малакути Падари Худ онро бо шумо тоза бинӯшам».
40026030	Ва ҳамду сано хонда, ба сӯи кӯҳи Зайтун равона шуданд.
40026031	Он гоҳ Исо ба онҳо гуфт: «Ҳамаи шумо имшаб дар ҳаққи Ман ба васваса хоҳед афтод, зеро навишта шудааст: ˮЧӯпонро мезанам, ва гӯсфандони рама пароканда хоҳанд шудˮ.
40026032	«Аммо пас ас эҳьë шуданам, пеш аз шумо ба Ҷалил хоҳам рафт».
40026033	Петрус дар ҷавоби Ӯ гуфт: «Агар ҳама дар ҳаққи Ту ба васваса афтанд ҳам, ман ҳаргиз намеафтам».
40026034	Исо ба вай гуфт: «Ба ростӣ ба ту мегӯям, ки дар ҳамин шаб, пеш аз он ки хурӯс бонг занад, Маро се бор инкор хоҳӣ кард».
40026035	Петрус ба Ӯ гуфт: «Ҳатто агар бо Ту мурданам лозим ояд, Туро инкор намекунам». Ҳамаи шогирдон низ ҳамчунин гуфтанд.
40026036	Баъд аз ин Исо бо онҳо ба мавзее ки Ҷатсамонӣ номдошт, омад, ва ба шогирдонаш гуфт: «Дар ин ҷо бинишинед, то дар он ҷо дуо гӯям».
40026037	Ва Петрус ва ҳар ду писари Забдойро бо Худ бурд; ва хеле маҳзун ва дилтанг шуд.
40026038	Ва ба онҳо гуфт: «Ҷони Ман то ба дараҷаи марговар маҳзун шудааст; дар ин ҷо бимонед ва бо Ман бедор бошед».
40026039	Ва каме пештар рафта, рӯ ба замин афтод ва дуо карда, гуфт: «Эй Падари Ман! Агар мумкин бошад, ин коса аз Ман бигзарад; лекин на бо хоҳиши Ман, балки бо иродаи Ту».
40026040	Ва назди шогирдонаш омада, онҳоро хуфта ëфт, ва ба Петрус гуфт: «Оë натавонистед соате бо Ман бедор бошед?
40026041	«Бедор бошед ва дуо гӯд, то ба озмоиш дучор нашавед: рӯҳ бардам аст, лекин ҷисм нотавон».
40026042	Бори дигар рафта, боз дуо кард ва гуфт: «Эй Падари ман! Агар мумкин набошад, ки ин коса, бе он ки онро бинӯшам, аз ман бигзарад, пас он чи иродаи Туст, бишавад».
40026043	Ва омада, боз онҳоро хуфта ëфт, зеро чашмонашон хоболуд буд.
40026044	Ва онҳоро гузошта, боз рафт ва бори сеюм бо ҳамон суханон дуо гуфт.
40026045	Он гоҳ назди шогирдонаш омада, ба онҳо гуфт: «Шумо ҳанӯз мехобед ва истироҳат мекунед? Инак, соат расидааст, ва Писари Одам ба дасти гуноҳкорон таслим карда мешавад;
40026046	«Бархезед, биравем: инак, он ки Маро таслим мекунад, наздик омад».
40026047	Ва ҳанӯз ки Ӯ сухан мегуфт, инак, Яҳудо, ки яке аз он дувоздаҳ буд, ва бо вай мардуми бисьëре аз ҷониби саркоҳинон ва пирони қавм бо шамшеру таëқҳо омаданд.
40026048	Таслимкунандаи Ӯ ишорате ба онҳо дода, гуфта буд: «Ҳар киро бибӯсам, Ӯ Ҳамон аст, Ӯро дастгир кунед».
40026049	Ва дарҳол назди Исо омада, гуфт: «Ассалом, эй Устод!» Ва Ӯро бӯсид.
40026050	Лекин Исо ба вай гуфт: «Эй рафиқ, барои чӣ омадӣ?» Ва онҳо наздик омада, дастҳои худро бар Исо андохтанд, ва Ӯро гирифтанд.
40026051	Ва ногоҳ яке аз ҳамроҳони Исо даст оварда, шамшери худро аз ғилоф кашид ва ба ғуломи саркоҳин зада, гӯши вайро бурида партофт.
40026052	Исо ба вай гуфт: «Шамшери худро ғилоф кун, зеро ҳар кӣ шамшер кашад, ба шамшер кушта шавад;
40026053	«Ë гумон мекунӣ, ки алҳол наметавонам аз Падари Худ хоҳиш намоям, ки барои Ман зиëда аз дувоздаҳ фавҷ фaриштагонро равона кунад?»
40026054	«Лекин дар он сурат Навиштаҳо чӣ гуна ба амал меояд, ки ҳамин тавр бояд бишавад?»
40026055	«Лap ҳамон соат Исо ба мардум гуфт: «Гӯë бар зидди роҳзане шумо бо шамшеру таëқҳо берун омадаед, то Маро дастгир кунед; ҳар рӯз Ман назди шумо дар маъбад нишаста, таълим медодам, ва шумо Маро дастгир накардед.
40026056	«Лекин ин ҳама шуд, то ки навиштаҳои анбиë ба амал ояд». Он гоҳ ҳамаи шогирдон Ӯро вогузошта, гурехтанд.
40026057	Ва онҳое ки Исоро дастгир карданд, Ӯро назди саркоҳин Қаëфо оварданд, ки дар он ҷо китобдонон ва пирон ҷамъ омада буданд.
40026058	Лекин Петрус аз дур, то ҳавлии саркоҳин, аз паи Ӯ равона шуд; ва ба даруни он даромада, бо хизматгорон нишаст, то ки анҷоми корро бубинад.
40026059	Саркоҳинон ва тамоми шӯрои пирон дар ҷустуҷӯи шаҳодати бардурӯғе бар зидди Исо буданд, то Ӯро ба қатл расонанд,
40026060	Лекин наëфтанд; бо вуҷуди он ки бисьëр шоҳидони козиб омада буданд, ҳеҷ наëфтанд. Ниҳоят, ду шоҳиди козиб омада,
40026061	Гуфтанд: «Ӯ мегуфт: ˮМетавонам маъбади Худоро вайрон кунам ва дар зарфи се рӯз онро аз нав бино кунамˮ».
40026062	Ва саркоҳин бархоста, ба Ӯ гуфт: «Ҳеҷ ҷавоб намедиҳӣ? Ин чист, ки инҳо бар зидди Ту шаҳодат медиҳанд?»
40026063	Аммо Исо хомӯш монд. Ва саркоҳин ба Ӯ гуфт: «Туро ба Худои Ҳай қасам медиҳам, ба мо бигӯ, ки оë Ту Масеҳ, Писари Худо ҳастӣ?»
40026064	Исо ба вай гуфт: «Ту гуфтӣ; аммо Ман ба шумо мегӯям: пас аз ин Писари Одамро хоҳед дид, ки ба ямини қудрат нишаста, бар абрҳои осмон меояд».
40026065	Он гоҳ саркоҳин ҷомаи худро дарронда, гуфт: «Ӯ куфр гуфт! Дигар ба шоҳидон чи ҳоҷат дорем? Инак, акнун шумо куфри Ӯро шунидед!
40026066	«Чи мулоҳиза доред?» Дар ҷавоб гуфтанд: «Сазовори марг аст».
40026067	Он гоҳ ба сару рӯи Ӯ туф кардан гирифтанд, ва Ӯро мезаданд; баъзеҳо Ӯро торсаки мезаданд
40026068	Ва мегутанд: «Эй Масеҳ, ба мо нубувват кун, ки Туро кӣ задааст?»
40026069	Аммо Петрус дар берун, дар рӯи ҳавлӣ нишаста буд. Ва канизе назди вай омада, гуфт: «Ту низ бо Исои Ҷалилӣ будӣ»
40026070	Лекин вай дар назди ҳама инкор карда, гуфт: «Намедонам, ки ту чӣ мегӯӣ».
40026071	Вақте ки аз дарвоза берун мерафт, канизи дигаре вайро дида, ба онҳое ки дар он ҷо буданд, гуфт: «Ин ҳам бо Исои Носирӣ буд».
40026072	Вай бори дигар инкор карда, қасам хӯрд, ки Он Одамро намешиносад.
40026073	Пас аз муддате ҳозирон наздик омада, ба Петрус гуфтанд: «Дар ҳақиқат ту низ яке онҳо мебошӣ, зеро ки лаҳҷаи ту ба ин шаҳодат медиҳад».
40026074	Он гоҳ вай ба савганду қасам хӯдан оғоз намуда, гуфт: «Он Одамро намешиносам». Ва дарҳол хурӯс бонг зад.
40026075	Ва Петрус сухани Исоро ба ëд овард, ки ба вай гуфта буд: «Пеш аз он ки хӯрус бонг занад, Маро се бор инкор хоҳӣ кард». Ва берун рафта, зор-зор гирист.
40027001	ЧУН бомдод расид, ҳамаи саркоҳинон ва пирони қавм дар бораи Исо машварат карданд, ки Ӯро ба қатл расонанд;
40027002	Ва Ӯро баста бурданду ба ҳоким Понтиюс Пилотус таслим карданд.
40027003	Таслимкунандаи Ӯ, Яҳудо, чун дид, ки Ӯро маҳкум карданд, пушаймон шуд ва сӣ сиккаи нуқраро ба саркоҳинон ва пирон гардонда дод,
40027004	Ва гуфт: «Ман гуноҳ кардам, ки Хуни бегуноҳро таслим кардам». Онҳо ба вай гуфтанд: «Ба мо чӣ? Худат медонӣ».
40027005	Ва сиккаҳои нуқраро вай дар маъбад партофта, баромада рафт ва худро буғӣ карда кушт.
40027006	Лекин саркоҳинон сиккаҳои нуқраро гирифта, гуфтанд: «Инро ба ганҷинаи маъбад андохтан ҷоиз нест, чунки ин хунбаҳост».
40027007	Ва машварат карда, ба ин пул киштзори кулолгарро барои қабристони ғарибон харида гирифтанд;
40027008	Ба ин сабаб он киштзор то имрӯз ˮМарзaаи хунˮ номида мешавад.
40027009	Он гоҳ каломе ки бо забони Ирмиëи набӣ гуфта шудааст, ба амал омад: ˮОнҳо сӣ сиккаи нуқраро гирифтанд, яъне баҳои Он Баҳомондашудае ки банӣ-Исроил ба Ӯ таъин карда буданд.
40027010	ˮВа онро барои киштзори кулолгар доданд, чунон ки Худованд ба ман гуфтˮ.
40027011	Аммо Исо дар назди ҳоким истода буд. Ва ҳоким аз Ӯ пурсид: «Оë Ту Подшоҳи Яҳудиëн ҳастӣ?» Исо ба вай гуфт: «Ту мегӯӣ».
40027012	Вақте ки саркоҳинон ва пирон Ӯро айбдор мекарданд, Ӯ ҳеҷ ҷавоб намедод.
40027013	Он гоҳ Пилотус ба Ӯ гуфт: «Оë намешунавӣ, чӣ қадар бар зидди Ту шаҳодат медиҳанд?»
40027014	Лекин дар ҷавоби вай як сухан ҳам нагуфт, ба тавре ки ҳоким бисьëр дар ҳайрат монд.
40027015	Ҳоким одат дошт, ки дар ҳар ид як бандиро, ки мехостанд, барои мардум озод мекард.
40027016	Дар он вақт дар он ҷо бандии шӯҳратноке буд, ки Бараббос ном дошт.
40027017	Пас, вақте ки онҳо ҷамъ шуданд, Пилотус ба онҳо гуфт: «Киро мехоҳед, ки барои шумо озод кунам: Бараббосро, ë Исоро, ки Масеҳ меноманд?»
40027018	Зеро медонист, ки Ӯро аз рӯи ҳасад таслим карда буданд.
40027019	Вақе ки вай бар курсии доварӣ нишаста буд, занаш кас фиристода, гуфт: «Бо Он Одил туро коре набошад, чунки имрӯз дар хоб аз боиси Ӯ заҳмати бисьëр кашидам».
40027020	Лекин саркоҳинон ва пирон мардумро барангехта буданд, ки озодии Бараббос ва қатли Исоро талаб кунанд.
40027021	Пас ҳоким ба онҳо рӯ оварда, гуфт: «Аз ин ду кадомашро мехоҳед, ки барои шумо озод кунам?» Онҳо гуфтанд: «Бараббосро».
40027022	Пилотус ба онҳо гуфт: «Пас Исоро, ки Масеҳ меноманд, чӣ кунам?» Ҳама гуфтанд: «Ӯро маслуб кун!»
40027023	Ҳоким гуфт: «Ӯ чӣ бадӣ кардааст?» Лекин онҳо боз ҳам зиëдтар фарьëд заданд: «Ӯро маслуб кун!»
40027024	Пилотус чун дид, ки ҳеҷ гап фоида надорад, балки ошӯб бештар мегардад, об талабида, дасти худро дар назди мардум шуст ва гуфт: «Ман аз хуни Ин Одил барӣ ҳастам; шумо бидонед».
40027025	Тамоми қавм дар ҷавоб гуфтанд: «Хуни Ӯ бар гардани мо ва фарзандони мо бошад».
40027026	Пас Бараббосро барои онҳо озод кард, ва Исоро тозиëна зада, барои маслуб кардан таслим кард.
40027027	Он гоҳ сарбозони ҳоким Исоро ба сарбозхона бурда, тамоми фавҷро гирди Ӯ ҷамъ оварданд,
40027028	Ва либоси Ӯро кашида, ҷомаи арғувон ба Ӯ пӯшонданд;
40027029	Ва тоҷе аз хор бофта, бар сараш ниҳоданд ва қамише ба дасти рости Ӯ доданд; ва назди Ӯ зону зада, масхаракунон гуфтанд: «Салом, эй Подшоҳи Яҳудиëн!»
40027030	Ва бар Ӯ туф карданд ва қамишро гирифта, бар сараш заданд.
40027031	Пас аз он ки Ӯро басе истеҳзо карданд, ҷомаи арғувонро аз танаш кашида, либоси Худашро пӯшонданд ва Ӯро берун бурданд, то ки маслуб кунанд.
40027032	Чун берун рафтанд, касеро, ки Шимъӯн ном дошт ва аз Қурин буд, дида, маҷбур карданд, ки салиби Ӯро бардорад.
40027033	Ва чун ба ҷое ки Ҷолҷолто, яъне ˮҶои косахонаи сарˮ ном дошт, расиданд,
40027034	Сиркои бо заҳр омехтае барои нӯшонданаш доданд, лекин чун чашид, нахост, ки бинӯшад.
40027035	Ононе ки Ӯро маслуб карданд, либоси Ӯро қуръа партофта тақсим карданд, то ба амал ояд каломе ки бо забони набӣ гуфта шудааст: ˮСару либоси Маро дар миëни худ тақсим карданд ва бар пероҳани Ман қуръа партофтандˮ.
40027036	Ва дар он ҷо нишаста, Ӯро посбонӣ карданд.
40027037	Ва айбномае навишта, болои сари Ӯ овехтанд, ки чунин буд: «Ин аст Исо, Подшоҳи Яҳудиëн».
40027038	Бо Ӯ ду роҳзанро: яке аз дасти росташ ва дигаре аз дасти чапаш, маслуб карданд.
40027039	Ва роҳгузарон Ӯро дашном дода ва сар ҷнбонда,
40027040	Мегуфтанд: «Эй! Ту ки маъбадро вайрон карда, дар се рӯз аз нав бино мекунӣ! Худатро наҷот деҳ; агар Ту Писари Худо бошӣ, аз салиб фурӯд ой».
40027041	Ҳамчунин саркоҳинон бо китoбдонон ва пирон Ӯро истеҳзо карда, мегуфтанд:
40027042	«Дигаронро наҷот медод, лекин Худашро наҷот дода наметавонад! Агар Ӯ Подшоҳи Исроил бошад, акнун аз салиб фурӯд ояд, то ба Ӯ имон оварем;
40027043	«Ба Худо таваккал карда буд: акнун Ӯро раҳо кунад, агар дилхоҳаш бошад. Зеро Ӯ гуфта буд: ˮМан Писари Худо ҳастамˮ»
40027044	Ҳамчунин роҳзаноне ки бо Ӯ маслуб шуда буданд, Ӯро дашном медоданд.
40027045	Ва аз соати шашум тамоми рӯи заминро то соати нӯҳум торикӣ фаро гирифт.
40027046	Ва наздик ба соати нӯҳум Исо бо овози баланд фарьëд зада гуфт: «Элӣ, Элӣ! Ламма сабақтанӣ?» Яъне: «Худои Ман, Худои Ман! Чаро Маро тарк кардаӣ?»
40027047	Баъзе аз ҳозирон, чун шуниданд, гуфтанд: «Ӯ Ильëсро мехонад».
40027048	Дарҳол яке аз онҳо исфанҷеро гирифта, аз сирко пур кард ва бар сари най ниҳода, наздики даҳони Ӯ бурд, то бинӯшад.
40027049	Лекин дигарон гуфтанд: «Биистед, бубинем, ки оë Ильëс меояд, то ки Ӯро наҷот диҳад».
40027050	Исо боз бо овози баланде фарьëд зада, ҷон дод.
40027051	Ва инак, пардаи маъбад аз боло то поëн дарида, ду пора шуд: ва замин ҷунбид; ва сангҳо шикофта шуд;
40027052	Ва қабрҳо кушода шуд; ва бисьëр ҷасадҳои муқаддасон, ки оромида буданд, эҳьë шуданд,
40027053	Ва баъд аз эҳьëи Ӯ аз қабрҳо баромада, ба шаҳри муқаддас рафтанд ва ба бисьëр касон зоҳир шуданд.
40027054	Аммо мирисад ва онҳое ки бо вай Исоро посбонӣ мекарданд, ҷунбиши замин ва рӯйдодҳои дигарро дида, бағоят тарсиданд ва гуфтанд: «Ба ростӣ Ӯ Писари Худо буд».
40027055	Ҳамчунин занони бисьëре ки аз Ҷалил аз ақиби Исо омада буданд, ва ба Ӯ хизмат мекарданд, дар он ҷо истода, аз дур менигаристанд;
40027056	Дар миëни онҳо Марьями Маҷдалия ва Марьяме ки модари Яъқуб ва Йӯсе буд, ва модари писарони Забдой низ буданд.
40027057	Ва чун шом шуд, Юсуф ном давлатманде ки аз аҳли Ҳаромот ва ӯ низ аз шогирдони Исо буд, омад;
40027058	Ва назди Пилотус рафта, ҷасади Исоро талаб кард. Пилотус фармон дод, ки дода шавад.
40027059	Юсуф ҷасадро гирифта, ба катони тозае печонд
40027060	Ва онро дар қабри наве ки аз санг барои худ тарошида буд, ниҳод ва санги калонеро бар дари қабр ғелонида, рафт.
40027061	Марьями Маҷдалия ва он Марьями дигар дар он ҷо, дар рӯ ба рӯи қабр нишаста буданд.
40027062	Фардои он, ки пас аз рӯзи ҷумъа буд, саркоҳинон ва фарисиëн назди Пилотус ҷамъ омаданд
40027063	Ва гуфтанд: «Эй оғо! Дар хотир дорем, ки он фиребгар, вақте ки зинда буд, гуфта буд, ки ˮпас аз се рӯз эҳьë хоҳам шудˮ;
40027064	«Пас, бифармо, ки қабрро то рӯзи сеюм посбонӣ кунанд, то шогирдонаш шабона Ӯро дуздида, ба қавм нагӯянд, ки аз мурдагон эҳьë шуд; ва фиреби охирин аз аввалин бадтар шавад».
40027065	Пилотус ба онҳо гуфт: «Шумо посбонҳо доред; биравед ва, чунон ки медонед, пиосбонӣ кунед».
40027066	Онҳо рафта, дар назди қабр посбононро гузоштанд ва санги онро мӯҳр карданд.
40028001	БАЪД аз гузаштани шанбе, субҳидами рӯзи якшанбе, Марьями Маҷдалия ва он Марьями дигар барои дидани қабр омаданд.
40028002	Ногоҳ зилзилаи сахт рӯй дод; зеро фариштаи Худованд аз осмон фуромада, сангро аз дари қабр ғелонид ва бар он биншаст;
40028003	Намуди вай монанди барқ ва либосаш чун барф сафед буд.
40028004	Посбонон аз вай тарсида, ба ларза афтоданд ва мисли мурда шуданд.
40028005	Аммо фаришта ба занон рӯ оварда, гуфт: «Натарсед, зеро медонам, ки Исои маслубро ҷустуҷӯ мекунед;
40028006	«Ӯ дар ин ҷо нест, зеро, чунон ки гуфта буд, эҳьë шуд; биëед ва, ҷоеро, ки Ӯ хуфта буд, бубинед,
40028007	«Ва ба зудӣ рафта, ба шогирдонаш гӯед, ки Ӯ аз мурдагон эҳьë шуд ва пеш аз шумо ба Ҷалил меравад: дар он ҷо Ӯро хоҳед дид; инак ба шумо гуфтам».
40028008	Ва онҳо шитобон аз қабр баромада, бо тарс ва шодии азим давида рафтанд, то ки ба шогирдони Ӯ хабар диҳанд.
40028009	Вақте ки барои огоҳ кардани шогирдони Ӯ мерафтанд, инак Исо ба онҳо вохӯрда, гуфт: «Салом бар шумо!» Онҳо наздик омада, ба пойҳояш часпиданд ва ба Ӯ саҷда карданд.
40028010	Он гоҳ Исо ба онҳо гуфт: «Натарсед; рафта, ба бародаронам хабар диҳед, ки ба Ҷалил раванд; ва дар он ҷо Маро хоҳанд дид».
40028011	Чун онҳо мерафтанд, баъзе аз посбонон ба шаҳр омада, ба саркоҳинон тамоми воқеаро хабар доданд.
40028012	Ва онҳо бо пирон ҷамъ омада ва машварат карда, ба сарбозон пули бисьëре доданд.
40028013	Ва гуфтанд: «Бигӯед, ки шогирдони Ӯ шабона омада, вақте ки мо дар хоб будем, Ӯро дуздиданд;
40028014	«Ва агар ин сухан ба гӯши ҳоким расад, мо вайро бовар мекунонем ва шуморо аз хатар фориғ мегардонем».
40028015	Онҳо пулро гирифта, мувофиқи он дастур амал карданд. Ва ин овоза то имрӯз дар миëни яҳудиëн паҳн шудааст.
40028016	Аммо ëздаҳ шогирд ба Ҷалил, ба кӯҳе ки Исо таъин карда буд, рафтанд,
40028017	Ва Ӯро дида, ба Ӯ саҷда карданд; лекин баъзе аз онҳо ба шубҳа афтоданд.
40028018	Ва Исо наздик омада, ба онҳо гуфт: «Ба Ман тамоми қудрат дар осмон ва бар замин дода шудааст:
40028019	«Пас, биравед ва ҳамаи халқҳоро шогирд созед ва онҳоро ба исми Падар ва Писар ва Рӯҳулқудс таъмид диҳед,
40028020	«Ва онҳоро таълим диҳед, то ҳар он чиро, ки ба шумо фармoдам, ба ҷо оваранд; ва инак, Ман ҳаррӯза то охиризамон бо шумо ҳастам». Омин.
41001001	ИБТИДОИ Инҷили Исои Масеҳ, Писари Худо,
41001002	Чунон ки дар суҳафи анбиë навишта шудааст: «Инак, Ман қосиди Худро пешопеши Ту мефиристам, то роҳи Туро пеши Ту муҳайë кунад».
41001003	«Овози нидокунандае дар биëбон: роҳи Худовандро тайëр кунед, тариқи Ӯро рост кунед»,
41001004	Яҳьëи Таъмиддиҳанда дар биëбон зоҳир шуд ва барои омурзиши гуноҳҳо таъмиди тавбаро мавъиза мекард.
41001005	Тамоми мардуми сарзамини Яҳудо ва сокинони Ерусалим берун омада, назди вай мерафтанд ва ба гуноҳҳои худ иқрор шуда, дар рӯди Ӯрдун аз вай таъмид меëфтанд.
41001006	Яҳьë либосе аз пашми шутур дар бар ва камарбанде аз чарм дар камар дошт, малах ва асали ëбоӣ мехӯрд.
41001007	Ва мавъиза карда, мегуфт: «Аз паси ман Тавонотар аз ман меояд, ва ман сазовори он нестам, ки хам шуда, даволи пойафзоли Ӯро воз кунам;
41001008	«Ман шуморо бо об таъмид додам, лекин Ӯ шуморо бо Рӯҳулқудс таъмид хоҳад дод».
41001009	Дар он айëм чунин воқеъ шуд, ки Исо аз Носираи Ҷалил омада, дар Ӯрдун аз Яҳьë таъмид ëфт.
41001010	Чун аз об баромад, дарҳол осмонро дид, ки шикофта аст, ва Рӯҳро, ки монанди кабӯтаре бар Ӯ нозил мешавад.
41001011	Ва овозе аз осмон даррасид: «Ту Писари Маҳбуби Ман ҳастӣ, ҳусни таваҷҷӯҳи Ман бар Туст».
41001012	Пас аз он фавран Рӯҳ Ӯро ба биëбон бурд.
41001013	Ва Ӯ чиҳил рӯз дар биëбон буд, ва шайтон Ӯро меозмуд; бо даррандагон рӯз мегузаронд, ва фариштагон Ӯро парасторӣ мекарданд.
41001014	Пас аз он ки Яҳьë таслим карда шуд, Исо ба Ҷалил омад ва Инҷили Малакути Худоро мавъиза кард,
41001015	Ки вақт расидааст ва Малакути Худо наздик аст: «Тавба кунед. Ва ба Инҷил имон оваред».
41001016	Ва чун аз канори баҳри Ҷалил мегузашт, Шимъӯн ва бародараш Андриëсро дид, ки дар баҳр тӯр меандохтанд, зеро ки сайëди моҳӣ буданд.
41001017	Ва Исо ба онҳо гуфт: «Маро пайравӣ кунед, ва Ман шуморо сайëди мардум гардонам».
41001018	Дарҳол онҳо тӯри худро монда, аз паи Ӯ равона шуданд.
41001019	Чун аз он ҷо каме пеш рафт, Яъқуб ибни Забдой ва бародари вай Юҳанноро дид, ки дар қаиқ тӯрҳои худро таъмир мекунанд,
41001020	Ва дарҳол онҳоро даъват намуд. Онҳо падари худ Забдойро дар қаиқ бо коргарон гузошта, аз паи Ӯ равона шуданд.
41001021	Ва онҳо ба Кафарнаҳум омаданд; ва дере нагузашта Ӯ дар рӯзи шанбе ба куништ даромада, ба таълим додан шурӯъ намуд.
41001022	Ҳама аз таълими Ӯдар ҳайрат монданд, зеро ки онҳоро ҳамчун соҳибқудрат таълим медод, на ҳамчун китобдонон.
41001023	Дар куништи онҳо касе буд, ки рӯҳи палид дошт, ва якбора фарьëд зада, гуфт:
41001024	«Туро бо мо чӣ кор аст, эй Исои Носирӣ Ту барои нест кардани мо омадаӣ! Ман медонам, ки Ту кистӣ, эй Қудуси Худо!»
41001025	Исо вайро манъ карда, гуфт: «Хомӯш шав ва аз вай берун ой!»
41001026	Рӯҳи палид вайро ба ларза андохта, бо овози баланд фарьëд заду аз вай берун шуд.
41001027	Ҳама ба воҳима афтоданд, ба дараҷае ки аз якдигар мепурсиданд: «Ин чист? Ин чӣ таълимоти навест, ки Ӯ ба арвоҳи палид низ боқудратона амр мефармояд, ва онҳо ба Ӯ итоат мекунанд?»
41001028	Ва овозаи Ӯ зуд дар тамоми сарзамини Ҷалил паҳн шуд.
41001029	Ва аз куништ баромада, дарҳол бо Яъқуб ва Юҳанно ба хонаи Шимъӯн ва Андриëс омаданд.
41001030	Модарарӯси Шимъӯн дар ҳолати табларза хобида буд, ва дарҳол Ӯро аз ин ҳолати вай хабардор карданд.
41001031	Ва Ӯ наздик шуда, аз дасти вай гирифту бархезонд; табларзаи вай дарҳол нест шуду вай ба парастории онҳо машғул гашт.
41001032	Бегоҳӣ, ки офтоб фурӯ рафта буд, ҳамаи беморон ва девонагонро назди Ӯ оварданд.
41001033	Ва тамоми аҳли шаҳр пеши дари хона гирд омаданд.
41001034	Ва Ӯ бисьëр касонро, ки ба касалиҳои гуногун гирифтор буданд, шифо бахшид ва бисьëр девҳоро берун кард ва намонд, ки девҳо сухан ронанд, зеро ки Масеҳ будани Ӯро медонистанд.
41001035	Пагоҳӣ, хеле бармаҳал хеста, берун рафт ва ба хилватгоҳе расида, дар он ҷо дуо гуфт.
41001036	Шимъӯн ва касоне ки наздаш буданд, аз паи Ӯ шитофтанд;
41001037	Чун Ӯро ëфтанд, гуфтанд: «Ҳама Туро меҷӯянд».
41001038	Ӯ ба онҳо гуфт: «Ба деҳоту шаҳрҳои наздик биравем, то ки Ман дар он ҷо низ мавъиза кунам, зеро ки Ман барои ҳамин омадаам».
41001039	Ва Ӯ дар тамоми Ҷалил дар куништҳои онҳо мавъиза менамуд ва девҳоро берун мекард.
41001040	Махавие назди Ӯ омада, зорӣ кард ва зону зада гуфт: «Агар хоҳӣ, метавонӣ маро пок кунӣ».
41001041	Исоро бар вай раҳм омад, дасти Худро дароз карда, вайро ламс намуд ва гуфт: «Мехоҳам, пок шав!»
41001042	Баъд аз ҳамин сухан махав дарҳол аз баданаш нест шуду вай пок гардид.
41001043	Ва ба вай чашм ало карда, дарҳол аз Худ дур намуд
41001044	Ва ба вай гуфт: «Зинҳор, ба касе чизе магӯ, балки рафта худро ба коҳин нишон деҳ ва ба бадали пок шудани худ он чи Мусо фармудааст, тақдим кун, то ба онҳо шаҳодате гардад».
41001045	Лекин вай берун рафта, ин воқеаро овоза ва нақл кардан гирифт, ба дараҷае ки Ӯ дигар ошкоро ба шаҳр даромада наметавонист, балки берун аз шаҳр дар ҷойҳои хилват рӯз мегузаронд. Ва мардум аз ҳар сӯ назди Ӯ меомаданд.
41002001	Пас аз чанд рӯз Ӯ боз ба Кафарнаҳум омад; овоза шуд, ки Ӯ дар хона аст.
41002002	Дарҳол мардуми бисьëр ҷамъ омаданд, ба андозае ки назди дари хона низ дигар ҷой набуд; ва Ӯ ба онҳо сухан мегуфт.
41002003	Ва назди Ӯ бо мафлуҷе омаданд, ки вайро чор кас бардошта буданд;
41002004	Ва чун ба сабаби бисьëрии мардум ба Ӯ наздик омада натавонистанд, боми он ҷоеро, ки Ӯ буд, кушода шикоф карданд ва бистареро, ки мафлуҷ дар болояш хобида буд, поëн фуроварданд.
41002005	Чун Исо имони онҳоро дид, ба мафлуҷ гуфт: «Эй фарзанд, гуноҳҳои ту омурзида шуд».
41002006	Баъзе китобдонон, ки дар он ҷо нишаста буданд, дар дили худ андеша доштанд,
41002007	Ки «чаро Ӯ ин тавр куфр мекунад? Ҷуз Худои ягона кист, ки гуноҳҳоро омурзида тавонад»
41002008	Исо дарҳол бар тибқи рӯҳи Худ дарьëфт, ки онҳо чунин андеша доранд, ва ба онҳо гуфт: «Барои чӣ дар дили худ ин тавр андеша доред»
41002009	«Кадомаш осонтар аст: ба мафлуҷ гуфтани он ки ”гуноҳҳои ту омурзида шуд», ë гуфтани он ки»бархез, бистари худро бардор ва равона шав”?
41002010	«Лекин то бидонед, ки Писари Одам дар рӯи замин қудрати омурзидани гуноҳҳоро дорад», -- ба мафлуҷ гуфт:
41002011	«Ба ту мегӯям: бархез, бистари худро бардор ва ба хонаи худ равона шав».
41002012	Вай дарҳол бархост ва бистари худро бардошта, дар пеши назари ҳама равона шуд, ба тавре ки ҳама ҳайрон шуданд ва Худоро сипоскунон гуфтанд: «Мисли инро ҳаргиз надидаем».
41002013	Ва боз ба канори баҳр рафт; мардум ба назди Ӯ омаданд, ва Ӯ онҳоро таълим медод.
41002014	Ҳангоми рафтанаш Левӣ ибни Ҳалфойро дид, ки дар боҷгоҳ нишастааст, ба вай гуфт: «Аз паи Ман биë» Вай бархоста, аз паи Ӯ равона шуд.
41002015	Ва ҳангоме ки Ӯ дар хонаи вай нишаста буд, бисьëре аз боҷгирон ва гуноҳкорон низ бо Исо ва шогирдонаш менишастанд; зеро ки бисьëр буданд, ва Ӯро пайравӣ менамуданд.
41002016	Чун китобдонон ва фарисиëн диданд, ки Ӯ бо боҷгирон ва гуноҳкорон хӯрок мехӯрад, ба шогирдонаш гуфтанд: «Чаро Ӯ бо боҷгирон ва гуноҳкорон мехӯраду менӯшад»
41002017	Исо ин гапро шунида, ба онҳо гуфт: «На тандурустон, балки беморон ба табиб ҳоҷат доранд. Ман омадаам, ки на одилонро, балки гуноҳкоронро ба тавба даъват кунам».
41002018	Шогирдони Яҳьë ва фарисиëн рӯза медоштанд. Ва назди Ӯ омада гуфтанд: «Чаро шогирдони Яҳьë ва фарисиëн рӯза медоранду шогирдони Ту рӯза намедоранд»
41002019	Исо ба онҳо гуфт: «Оë аҳли кӯшки никоҳ, модоме ки домод бо онҳост, рӯза дошта метавонанд? То даме ки домод бо онҳост, наметавонанд рӯза доранд»;
41002020	«Лекин айëме хоҳад расид, ки домод аз онҳо гирифта шавад, ва дар он айëм рӯза хоҳанд дошт.
41002021	«Ҳеҷ кас ба ҷомаи кӯҳна аз матои нав ямоқ намемонад: зеро ямоқи нав аз чизи кӯҳна ҷудо шуда, ҷои даридаи он боз ҳам бадтар мешавад».
41002022	«Ва ҳеҷ кас шароби навро ба машки кӯҳна намеандозад: зеро шароби нав машкро медарад, шароб ҳам мерезад, машк ҳам талаф мешавад; балки шароби навро дар машки нав андохтан лозим аст».
41002023	Ва чунин воқеъ шуд, ки Ӯ рӯзи шанбе аз киштзор мегузашт, ва шогирдонаш дар аснои роҳ ба хӯшачинӣ сар карданд.
41002024	Фарисиëн ба Ӯ гуфтанд: «Бубин, онҳо дар рӯзи шанбе кореро чаро мекунанд, ки раво нест?»
41002025	Ӯ ба онҳо гуфт: «Магар ҳаргиз нахондаед, ки Довуд дар эҳтиëҷмандӣ чӣ кард, ҳангоме ки вай ва ëронаш гурусна буданд»
41002026	Чӣ гуна вай дар айëми Абьëтори саркоҳин ба хонаи Худо даромада, нони тақдимро хӯрд, ки хӯрдани он, ҷуз коҳинон, ба касе раво набуд, ва ба ëрони худ низ дод»
41002027	Ба онҳо гуфт: «Шанбе барои инсон муқаррар шудааст, на инсон барои шанбе»;
41002028	«Бинобар ин Писари Одам оғои рӯзи шанбе низ мебошад».
41003001	Ва боз ба куништ даромад; дар он ҷо одаме буд, ки дасти хушкшудае дошт.
41003002	Ва аз паи Ӯ мепоиданд, ки шояд вайро дар рӯзи шанбе шифо диҳад, то ки Ӯро айбдор кунанд.
41003003	Пас ба Марди дастхушк гуфт: «Дар миëнҷо биист»
41003004	Ва ба онҳо гуфт: «Дар рӯзи шанбе кадом кор ҷоиз аст-некӣ кардан, ë бадӣ кардан? Ҷонеро наҷот додан, ë ҳалок кардан?» Лекин онҳо хомӯш монданд.
41003005	Ва ба онҳо бо ғазаб назар афканда ва аз сахтдилиашон маҳзун гашта, ба он одам гуфт: «Дасти худро дароз кун». Чун дароз кард, дасташ шифо ëфт.
41003006	Фарисиëн фавран берун рафта, бо ҳиродиëн дар ҳаққи Ӯ машварат намуданд, ки чӣ тавр Ӯро ҳалок кунанд.
41003007	Лекин Исо бо шогирдонаш сӯи баҳр омад, ва мардуми бисьëре аз Ҷалил ва Яҳудо аз паи Ӯ равона шуданд,
41003008	Ва аз Ерусалим, Адӯм ва он тарафи Ӯрдун ва аз музофоти Сӯр ва Сидӯн издиҳоми бузурге, чун амалиëти Ӯро шуниданд, назди Ӯ омаданд.
41003009	Ва ба шогирдони Худ фармуд, ки ба сабаби бузургии издиҳом қаиқе барои Ӯ муҳайë бошад, то ки Ӯро фишор надиҳанд.
41003010	Зеро бисьëр касонро Ӯ шифо дода буд, бинобар ин ҳар киро захме буд, назди Ӯ мешитофт, то Ӯро ламс кунад.
41003011	Ва авроҳи палид, чун Ӯро медиданд, пешаш меафтоданд ва фарьëдзанон мегуфтанд: «Ту Писари Худо ҳастӣ».
41003012	Лекин Ӯ онҳоро сахт таъкид мекард, ки Ӯро шӯҳрат надиҳанд.
41003013	Пас аз он бар фарози кӯҳе баромада, ҳар киро, ки хост, назди Худ даъват намуд; онҳо назди Ӯ омаданд.
41003014	Ва дувоздаҳ нафарро таъин кард, ки ҳамроҳи Ӯ бошанд, то ки онҳоро барои мавъиза фиристад,
41003015	Ва онҳоро қудрати он бошад, ки беморонро шифо диҳанд ва девҳоро берун кунанд.
41003016	Ва таъин кард Шимъӯнро, ки Петрус ном ниҳод;
41003017	Ва Яъқуб ибни Забдой ва Юҳанно бародари Яъқубро, ки ба онҳо Бӯнарҷис, яъне «писарони раъд» ном ниҳод;
41003018	Ва Aндриëс ва Филиппус ва Барталмо ва Матто ва Тумо ва Яъқуб ибни Ҳалфой ва Таддо ва Шимъӯни Қанно
41003019	Ва Яҳудои Исқарьютро, ки Ӯро таслим кард.
41003020	Ва чун ба хонае даромаданд, боз мардум фароҳам омаданд, ба дараҷае ки онҳо фурсати нон хӯрдан ҳам надоштанд.
41003021	Ва хешони Ӯ, чун шуниданд, барои дастгир кардани Ӯ омаданд, зеро мегуфтанд, ки Ӯ бехуд шудааст.
41003022	Китобдононе ки аз Ерусалим омада буданд, мегуфтанд, ки Ӯ Баал-Забул дорад ва ба воситаи калони девҳо девҳоро берун мекунад.
41003023	Пас онҳоро наздаш талабида, ба онҳо бо масалҳо сухан гуфт: «Чи гуна метавонад шайтон шайтонро берун кунад?»
41003024	«Агар салтанате бар зидди худ аз ҳам ҷудо шавад, он салтанат устувор истода наметавонад»;
41003025	«Ва агар хонае бар зидди худ аз ҳам ҷудо шавад, он хона устувор истода наметавонад;
41003026	«Ва агар шайтон бар зидди худ ба қиëм бархоста, аз ҳам ҷудо шуда бошад, вай устувор истода наметавонад, балки ҳалок мешавад.
41003027	«Ҳеҷ кас наметавонад ба хонаи шахси зӯроваре даромада, чизҳои вайро ғорат кунад, бе он ки аввал он зӯроварро бибандад, ва пас аз он хонаи вайро ғорат мекунад.
41003028	«Ба ростӣ ба шумо мегӯям: ҳамаи гуноҳҳои фарзандони одам ва ҳар гуна куфр, ки гуфта бошад, омурзида мешавад;
41003029	«Лекин ҳар кӣ ба Рӯҳулқудс куфр гӯяд, то абад омурзида нашавад, балки ба азоби абадӣ маҳкум гардад.
41003030	Зеро ки гуфтанд: «Ӯ рӯҳи палид дорад».
41003031	Модар ва бародарони Ӯ омада, дар берун истоданд ва ба Ӯ касеро фиристода, Ӯро талаб намуданд.
41003032	Дар гирди Ӯ мардум нишаста буданд. Ва ба Ӯ гуфтанд: «Инак модари Ту ва бародарони Ту дар берун истода, Туро металабанд».
41003033	Ва ба онҳо ҷавоб дода, гуфт: «Кист модари Ман ва бародарони Ман?»
41003034	Ва ба онҳое ки гирди Ӯ нишаста буданд, назар афканда, гуфт: «Инак модари Ман ва бародарони Ман;
41003035	Зеро ҳар кӣ хости Худоро ба ҷо оварад, ҳамон кас бародару хоҳару модари Ман аст».
41004001	Ва боз дар канори баҳр ба таълим додан шурӯъ намуд; ва мардуми бисьëр назди Ӯ ҷамъ омаданд, ба тавре ки Ӯ ба қаиқ даромада, дар баҳр қарор гирифт, ва тамоми мардум дар канори баҳр мистоданд.
41004002	Ва бо масалҳо онҳоро чизҳои бисьëр меомӯхт ва дар таълими Худ ба онҳо мегуфт:
41004003	«Гӯш диҳед, инак корандае барои пошидани тухм берун рафт;
41004004	«Ва чун тухм мепошид, қадаре дар канори роҳ афтод, ва паррандагон омада, онро барчиданд;
41004005	«Қадаре бар санглох афтод, дар ҷое ки хок бисьëр набуд, ва бо тезӣ сабзид, зеро ки хок умқ надошт;
41004006	«Чун офтоб баромад, пажмурда шуд ва, азбаски реша надошт, хушк шуд;
41004007	«Қадаре дар миëни хорҳо афтод, ва хорҳо қад кашида онро пахш карданд, ва самаре надод;
41004008	«Қадаре дар хоки нағз афтод ва самара дод, ки он сабзид ва нашъунамо ëфт, ва бор овард, баъзе сӣ баробар, баъзе шаст ва баъзе сад.».
41004009	Ва ба онҳо гуфт: «Ҳар кӣ гӯши шунаво дорад, бишнавад!».
41004010	Вақте ки танҳо монд, ҳозирон бо якҷоягии он дувоздаҳ нафар шарҳи ин масалро аз Ӯ пурсиданд.
41004011	Ва ба онҳо гуфт: «Ба шумо донистани асрори Малакути Худо ато шудааст, лекин ба онҳое ки дар берунанд, ҳама чиз бо масалҳо мешавад,
41004012	«Ба тавре ки онҳо бо чашмҳои худ нигоҳ мекунанд, вале намебинанд, бо гӯшҳои худ мешунаванд, вале намефаҳманд, мабодо руҷӯъ кунанд, ва гуноҳҳои онҳо омурзида шавад».
41004013	Ва ба онҳо гуфт: «Оë ин масалро нафаҳмидед? Пас чӣ тавр дигар масалҳоро хоҳед фаҳмид?
41004014	«Коранда каломро мекорад.
41004015	«Кошташудагон дар канори роҳ касоне мебошанд, ки дар онҳо калом кошта мешавад, ва чун шуниданд, дарҳол шайтон омада, каломи кошташударо аз дили онҳо мерабояд.
41004016	«Ҳамчунин кошташудагон дар санглох касоне мебошанд, ки чун каломро бишнаванд, дарҳол онро бо шодӣ қабул мекунанд,
41004017	«Лекин дар худ реша надоранд ва ноустуворанд, ва чун аз боиси калом азияте ë таъқиботе рӯй диҳад, дарҳол ба васваса меафтанд.
41004018	«Кошташудагон дар миëни хорҳо касоне мебошанд, ки чун каломро бишанаванд,
41004019	«Андешаҳои дуньëӣ, ҳирси сарват ва ҳаваси чизҳои дигар дохил шуда, каломро пахш мекунанд, ва он бесамар мегардад.
41004020	«Ва кошташудагон дар хоки нағз касоне мебошанд, ки каломро шунида, қабул мекунанд, ва бор меоваранд, баъзе сӣ баробар, баъзе шаст ва баъзе сад».
41004021	Ва ба онҳо гуфт: «Оë шамъро меоваранд, то зери зарфе ë кате гузоранд? Оë на аз барои он ки ба шамъдон гузоранд?
41004022	«Зеро чизи ниҳоне нест, ки ошкор нагардад; ва ҳеҷ чизи махфие набошад, ки ба зуҳур наояд».
41004023	«Ҳар кӣ гӯши шунаво дорад, бишнавад!»
41004024	Ва ба онҳо гуфт: «Пайхас кунед, ки чӣ мешунавед: бо кадом андоза, ки чен кунед, ба шумо чен карда шавад ва ба шумо, ки мешунавед, боз ҳам биафзояд».
41004025	«Зеро, ҳар кӣ дорад, ба вай дода шавад; ва ҳар кӣ надорад, аз вай он чи низ дорад, гирифта шавад».
41004026	Ва гуфт: «Малакути Худо монанди касест, ки тухм бар замин пошад, «
41004027	«Ва шабу рӯз бихобаду бархезад, ва тухм чӣ гуна сабзаду нашъунамо ëбад, вай надонад;
41004028	«Зеро замин худ аз худ бор меоварад, аввал майса, баъд хӯша, пас аз он донаи пурра дар хӯша;
41004029	«Ва чун ҳосил расид, фавран досро ба кор меандозад, зеро ки вақти дарав расидааст».
41004030	Ва гуфт: «Малакути Худоро ба чӣ монанд кунем ва бо кадом масал онро тасвир намоем»
41004031	«Мисли донаи хардалест: вақте ки ба замин кошта мешавад, хурдтарини тухмҳои рӯи замин аст.
41004032	«Лекин чун кошта шуд, месабзад ва аз ҳамаи наботот бузургтар мегардад ва шохаҳои калон мерасонад, ба тавре ки мурғони ҳаво зери сояи он метавонанд паноҳ баранд».
41004033	Ва бо ин гуна масалҳои бисьëр, ба қадре ки тавоноии шунидан доштан, каломро ба онҳо баëн мекард;
41004034	Бе масал ба онҳо сухан намегуфт, лекин дар хилват ҳамаи маониро ба шогирдони Худ мефаҳмонд.
41004035	Бегоҳии ҳамон рӯз ба онҳо гуфт: «Ба канори дигар бигзарем».
41004036	Онҳо мардумро ҷавоб дода, Ӯро ҳамон тавре ки дар қаиқ буд, гирифтанд, ва чанд қаиқи дигар низ ҳамроҳи Ӯ буд.
41004037	Ва тундбоди шадиде бархост, ва мавҷҳо ба қаиқ бармехӯрд, ба тавре ки он пур аз об мешуд,
41004038	Ва Ӯ дар ақиби қаиқ бар болине хуфта буд. Ӯро бедор карда, гуфтанд: «Эй Устод, оë Туро парвое нест, ки мо ҳалок мешавем»
41004039	Ӯ бархоста, бодро манъ кард ва ба баҳр гуфт: «Хомӯш шав ва ором бош» Бод хомӯш шуд, ва оромии том барқарор гардид.
41004040	Ва ба онҳо гуфт: «Барои чӣ шумо чунин ҳаросонед? Чаро имон надоред?»
41004041	Ва онҳо хеле ба ҳарос афтода, ба якдигар гуфтанд: «Ин кист, ки боду баҳр ҳам ба Ӯ итоат мекунанд?»
41005001	Пас ба он канори баҳр ба сарзамини ҷадариëн расиданд.
41005002	Чун аз қаиқ берун омад, дарҳол касе ки рӯҳи палид дошт, аз миëни гӯрҳо баромада, бо Ӯ рӯ ба рӯ шуд,
41005003	Ки бошишгоҳи вай мағоки гӯр буд, ва ҳеҷ кас наметавонист бо занҷир ҳам вайро бибандад;
41005004	Зеро ки борҳо вайро бо завлона ва занҷирҳо баста буданд, лекин занҷирҳоро канда ва завлонаҳоро шикаста буд, ва ҳеҷ кас наметавонист вайро ром кунад;
41005005	Ва ҳамеша, рӯзу шаб, дар кӯҳҳо ва дар миëни гӯрҳо фарьëд мекашид ва худро бо сангҳо мезад.
41005006	Чун Исоро аз дур дид, давон-давон омада, ба Ӯ саҷда кард.
41005007	Ва бо овози баланд фарьëд зада, гуфт: «Туро бо ман чӣ кор аст, эй Исо, Писари Худои Таоло? Туро ба Худо қасам медиҳам, ки маро азоб надиҳӣ!»
41005008	Зеро ки ба вай гуфта буд: «Эй рӯҳи палид, аз ин шахс берун шав».
41005009	Ва аз вай пурсид: «Номи ту чист?» Вай ҷавоб дод: «Номи ман легион аст, чунки мо бисьëрем».
41005010	Ва аз Ӯ бисьëр илтимос мекарданд, ки онҳоро аз он сарзамин берун накунад.
41005011	Ва дар чарогоҳи он кӯҳҳо галаи бузуги хукҳо мечарид.
41005012	Ва ҳамаи девҳо аз Ӯ илтимос карда, гуфтанд: «Моро ба хукҳо равона кун, то дар онҳо дохил шавем».
41005013	Исо дарҳол ба онҳо иҷозат дод. Ва арвоҳи палид берун шуда, ба хукҳо даромаданд ва он гала аз баландӣ якбора ба баҳр ҷаст, ва онҳо қариб ду ҳазор буданд ва дар баҳр ғарқ шуданд.
41005014	Ва хукбонҳо давида рафтанду дар шаҳр ва дар деҳот онро нақл карданд. Ва мардуми барои дидани он моҷаро берун шитофтан.
41005015	Ва назди Исо омада, он девонаро нишаста диданд, ки дар вай легион буд, ва либос пӯшидааст ва ақлаш солим гаштааст; Ва ҳаросон шуданд.
41005016	Касоне ки дида буданд, саргузашти девонаро, ва он чиро, ки ба хукон рӯй дод, ба онҳо нақл карданд.
41005017	Ва аз Ӯ илтимос карданд, ки аз ҳудуди онҳо берун равад.
41005018	Ва чун ба қаиқ савор шуд, он ки девона буд, аз Ӯ иҷозат пурсид, ки бо Ӯ бошад.
41005019	Аммо Исо иҷозат надод, балки ба вай гуфт: «Ба хона назди хешу табори худ бирав ва хабар деҳ аз он чи, ки Худованд бо ту кардааст, ва чӣ гуна ба ту раҳм намудааст».
41005020	Пас вай равона шуда, он чиро, ки Исо бо вай карда буд, дар Декаполис мавъиза кардан гирифт. Ва ҳама дар тааҷҷуб мемонданд.
41005021	Чун Исо боз бо қаиқ ба он сӯи баҳр гузашт, мардуми бисьëре назди Ӯ ҷамъ омаданд, ва Ӯ дар канори баҳр буд.
41005022	Ва инак яке аз сардорони куништ омад, ки Ëир ном дошт, ва чун Ӯро дид, пеши пояш афтод,
41005023	Ва аз Ӯ хеле илтимос карда, гуфт: «Духтари ман дар ҳолати назъ аст; биë ва даст бар вай гузор, то шифо ëбад ва зиндагӣ кунад».
41005024	Пас бо вай равона шуд, ва мардуми бисьëре аз паи Ӯ рафта, Ӯро фишор медоданд.
41005025	Як зане ки дувоздаҳ сол боз гирифтори хунравӣ буд,
41005026	Ва азоби бисьëре аз табибони зиëд кашида ва ҳамаи дороии худро сарф карда, ҳеҷ фоидае надида буд, балки аҳволаш торафт бадтар мешуд, --
41005027	Чун овозаи Исоро шунид, дар миëни он гурӯҳ аз қафо омада, либоси Ӯро ламс намуд;
41005028	Зеро гуфт: «Агар лоақал либоси Ӯро ламс кунам, шифо меëбам»
41005029	Ва дарҳол чашмаи хуни вай хушк шуд, ва дар ҷисми худ ҳис кард, ки аз касалӣ шифо ëфтааст.
41005030	Дар айни замон Исо дар Худ ҳис кард, ки қуввае аз Ӯ берун рафт, ва ба мардум муроҷиат карда гуфт: «Кист, ки либоси Маро ламс кард?»
41005031	Шогирдонаш ба Ӯ гуфтанд: «Мебинӣ, ки мардум Туро фишор медиҳанд, ва мегӯӣ: »Кист, ки Маро ламс кард?”»
41005032	Аммо Ӯ ба гирду пеш менигарист, то он занро, ки ин тавр амал кардааст, бубинад.
41005033	Он зан, чун донист, ки ба вай чӣ ҳодиса рӯй дод, тарсону ларзон омада, пеши Ӯ афтод ва тамоми ҳақиқатро ба Ӯ гуфт.
41005034	Ӯ ба вай гуфт: «Духтарам! Имонат туро шифо бахшид; ба саломатӣ бирав ва аз касалии худ дар амон бош»
41005035	Ӯ ҳанӯз сухан мегуфт, ки аз хонаи сардори куништ омада гуфтанд: «Духтарат мурд; боз барои чӣ Устодро заҳмат медиҳӣ?»
41005036	Аммо Исо ин суханонро шунида, ба сардори куништ гуфт: «Натарс, фақат имон овару бас».
41005037	Ва, ҷуз Петрус, Яъқуб ва Юҳанно бародари Яъқуб, касеро иҷозат надод, ки аз паяш равад.
41005038	Чун ба хонаи сардори куништ расид, азодоронро дар ҳолати изтироб дид, ки гирья ва навҳаи бисьëр мекарданд.
41005039	Ва даромадан замон ба онҳо гуфт: «Чаро дар изтироб афтодаед ва гирья мекунед Духтар намурдааст, балки хуфтааст».
41005040	Ва онҳо бар Ӯ хандиданд, лекин Ӯ ҳамаро берун карда, бо падару модари духтар ва бо рафиқонаш ба ҳуҷрае ки духтар хобида буд, даромад.
41005041	Ва дасти духтарро гирифта, гуфт: «Талито-қуми», ки маънояш ин аст: «Эй духтар, туро мегӯям, бархез».
41005042	Дарҳол духтар бархоста, равон шуд, зеро ки дувоздаҳсола буд. Онҳо хеле дар ҳайрат монданд.
41005043	Ва Ӯ онҳоро сахт таъкид карда, фармуд, ки касе аз ки он огоҳ нашавад, ва гуфт, то хӯроке ба вай диҳанд.
41006001	Аз он ҷо баромада, ба зодгоҳи Худ омад, ва шогирдонаш аз ақиби Ӯ омаданд.
41006002	Чун рӯзи шанбе расид, дар куништ ба таълим додан оғоз намуд, ва бисьëр шунавандагон дар ҳайрат монда, мегуфтанд: «Аз куҷост дар Ӯ ин чизҳо? Чӣ ҳикматест, ки ба Ӯ ато шудааст ки чунин мӯъҷизот аз дасти Ӯ содир мегардад?»
41006003	«Оë ин ҳамон наҷҷор нест, ки писари Марьям ва бародари Яъқуб, Йӯсе, Яҳудо ва Шимъӯн аст? Оë хоҳарони Ӯ ин ҷо дар байни мо намебошанд?» Ва дар ҳаққи Ӯ ба васваса меафтоданд.
41006004	Лекин Исо ба онҳо гуфт: «Пайғамбар беқадр набошад, ҷуз дар зодгоҳи худ ва дар байни хешовандон ва дар хонаи худ».
41006005	Ва дар он ҷо ҳеҷ мӯъҷиза нишон дода натавонист, ҷуз он ки дастҳояшро бар чанд беморе ниҳода, онҳоро шифо дод.
41006006	Ва аз беимонии онҳо дар ҳайрат афтод. Дар деҳоти он музофот гашта, таълим медод.
41006007	Пас он дувоздаҳро назди Худ хонда, ба ҷуфт-ҷуфт фиристодани онҳо оғоз намуд ва ба онҳо бар арвоҳи палид қурат дод.
41006008	Ва фармуд, ки барои роҳ ҳеҷ чизе бо худ, ҷуз асое, нагиранд: на тӯрбае, на ноне, на пуле дар камарбанд,
41006009	Балки чоруқе дар по кашанд ва ду пероҳан дар бар накунанд.
41006010	Ва ба онҳо гуфт: «Ҳар ҷо, ки ба хонае даромадед, то вақти сафар кардан дар он ҷо бимонед.
41006011	«Ва ҳар ҷо, ки шуморо қабул накунанд ва ба сухани шумо гӯш надиҳанд, аз он ҷо берун рафта, ғубори пойҳои худро биафшонед, то шаҳодате бар онҳо гардад. Ба ростӣ ба шумо мегӯям: ҳолати Садӯм ва Амӯро дар рӯзи доварӣ аз он шаҳр саҳлтар хоҳад буд».
41006012	Онҳо равона шуда, ба мавъиза кардан оғоз намуданд, ки бояд тавба кард;
41006013	Бисьëр девҳоро берун карданд ва бисьëр беморонро равған молида шифо доданд.
41006014	Чун подшоҳ Ҳиродус шунид, - зеро номи Ӯ шӯҳрат ëфта буд, - гуфт, ки Яҳьëи Таъмиддиҳанда аз мурдагон эҳьë шудааст, ва аз ин сабаб мӯъҷизот аз вай ба зуҳур меояд.
41006015	Баъзе мегуфтанд, ки ин Ильëс аст. Аммо баъзе мегуфтанд, ки ин пайғамбар аст, ë чун яке аз пайғамбарон.
41006016	Лекин Ҳиродус, чун шунид, гуфт: «Ин ҳамон Яҳьëст, ки ман сарашро аз тан ҷудо кардам; вай аз мурдагон эҳьë шудааст».
41006017	Зеро Ҳиродус одам фиристода, Яҳьëро дастгир карда ба зиндон андохта буд, ба хотири Ҳиродия зани Филиппус бародараш, ки вайро ба никоҳи худ дароварда буд.
41006018	Зеро Яҳьë ба Ҳиродус гуфта буд: «Зани бародари худро ба никоҳ даровардани ту раво нест».
41006019	Пас Ҳиродия ба Яҳьë кина баста буд ва мехост ӯро ба қатл расонад, лекин наметавонист.
41006020	Зеро ки Ҳиродус аз Яҳьë метарсид, вайро Марди одилу муқаддас медонист ва рӯихотир мекард; ба гапаш гӯш дода, бисьëр музтариб мешуд ва суханонашро ба хушӣ мешунид.
41006021	Фурсате расид, ки Ҳиродус ба муносибати рӯзи таваллуди худ барои мансабдорони худ, ба мириҳазорон ва калонтарони Ҷалил базме орост, --
41006022	Ва духтари Ҳиродия ба базм даромада рақсид, Ҳиродус ва ононеро, ки ҳамроҳаш нишаста буданд шод намуд. Подшоҳ ба духтар гуфт: «Ҳар чӣ мехоҳӣ, аз ман талаб кун, онро ба ту бидиҳам».
41006023	Ва қасам ëд кард, ки «ҳар чӣ аз ман талаб кунӣ, ҳатто нисфи қаламрави ман бошад ҳам, ба ту медиҳам».
41006024	Духтар берун рафта, аз модари худ пурсид, ки «чӣ талаб кунам?» Модараш ҷавоб дод: «Каллаи Яҳьëи Таъмиддиҳандаро».
41006025	Вай дарҳол назди подшоҳ шитофт ва гуфт: «Мехоҳам каллаи Яҳьëи Таъмиддиҳандаро ҳамин дам дар табақе ба ман ҳадия кунӣ».
41006026	Подшоҳ басе ғамгин шуд; лекин барои поси савгандаш ва ба хотири ононе ки ҳамроҳаш нишаста буданд, хоҳиши вайро рад кардан нахост.
41006027	Дарҳол подшоҳ ҷаллодеро фиристода, фармуд, ки каллаи вайро биëрад;
41006028	Ҷаллод рафта, дар зиндон каллаи вайро аз тан ҷудо кард ва бар табақе ниҳода овард ва ба духтар дод, ва духтар онро ба модари худ дод.
41006029	Чун шогирдонаш шуниданд, омада, ҷасади вайро бардошта бурданду гӯр карданд.
41006030	Ҳаввориëн назди Исо ҷамъ омада, ҳар он чиро, ки ба ҷо оварда ва таълим дода буданд, ба Ӯ нақл карданд.
41006031	Ӯ ба онҳо гуфт: «Шумо ба танҳоӣ ба ягон ҷои хилват биравед ва каме истироҳат кунед». Зеро омаду рафт чунон бисьëр буд, ки фурсати нон хӯрдан ҳам надоштанд.
41006032	Пас ба танҳоӣ бо қаиқ ба ҷои хилват равона шуданд.
41006033	Чун мардум онҳоро равона диданд, бисьëре онҳоро шинохтанд, аз ҳамаи шаҳрҳо пиëда ба он сӯ шитофтанд ва аз онҳо пеш гузашта, назди Ӯ ҷамъ шуданд.
41006034	Исо берун омада, анбӯҳи мардумро дид ва ба онҳо раҳмаш омад, зеро онҳо мисли гӯсфандоне буданд, ки чӯпон надоштанд; ва онҳоро бисьëр таълим додан гирифт.
41006035	Азбаски вақт хеле гузашта буд, шогирдонаш назди Ӯ омада гуфтанд: «Ин ҷо ҷои хилват аст, вақт ҳам дер шуд;
41006036	«Инҳоро ҷавоб деҳ, то ки ба қасабаю деҳоти ин музофоти рафта, барои худ ноне бихаранд; зеро ки ҳеҷ хӯроке надоранд».
41006037	Ӯ дар ҷавобашон гуфт: «Шумо ба онҳо хӯрок диҳед». Ба Ӯ гуфтанд: «Магар мо рафта, ба дусад динор нон бихарем ва барои хӯрдани онҳо диҳем?»
41006038	Аз онҳо пурсид: «Чандто нон доред? Рафта бинед». Онҳо дарьëфта, гуфтанд: «Панҷ нон ва ду моҳӣ».
41006039	Он гоҳ фармуд, ки ҳамаро даста-даста бар сабза шинонанд.
41006040	Пас қатор-қатор, саднафара ва панҷоҳнафара нишастанд.
41006041	Ӯ панҷ нону ду моҳиро гирифта ва ба осмон нигариста, баракат дод ва нонро пора карда, ба шогирдонаш дод, то пеши ҷамоат гузоранд. Ду моҳиро низ ба ҳамаи онҳо тақсим кард.
41006042	Ҳама хӯрданду сер шуданд;
41006043	Ва аз пораҳои нон ва моҳӣ дувоздаҳ сабадро пур карда бардоштанд;
41006044	Хӯрандагони нон тақрибан панҷ ҳазор мард буданд.
41006045	Дарҳол Ӯ шогирдонашро фармуд, ки ба қаиқ савор шуда, пеш аз Ӯ ба он соҳил сӯи Байт-Сайдо равона шаванд, то Ӯ мардумро ҷавоб диҳад.
41006046	Ва чун онҳоро ҷавоб дод, барои дуо гуфтан ба фарози кӯҳе баромад.
41006047	Шомгоҳон қаиқ ба миëнаи баҳр расида буд, ва Ӯ танҳо бар хушкӣ буд.
41006048	Ва онҳоро дар рондани қаиқ бемаҷол дид, зеро ки боди мухолиф мевазид; наздики поси чоруми шаб бар баҳр қадам зада назди онҳо омад, ва мехост аз онҳо бигзарад.
41006049	Онҳо чун Ӯро диданд, ки бар баҳр қадам мезанад, гумон карданд, ки ин шабаҳ аст, ва фарьëд заданд.
41006050	Зеро ки ҳама Ӯро дида, ҳаросон шуданд. Дарҳол Ӯ ба онҳо хитоб карда, гуфт: «Ором бошед; ин Манам, ҳаросон нашавед».
41006051	Ва назди онҳо ба қаиқ даромад; бод низ сокит шуд. Ва онҳо бениҳоят дар ҳайрат афтоданд ва тааҷҷуб карданд.
41006052	Зеро ки мӯъҷизаи нонро дарк накарда буданд, чунки дилашон сахт буд.
41006053	Ва аз баҳр гузашта, ба сарзамини Ҷинесор омаданд ва лангар андохтанд.
41006054	Чун аз қаиқ баромаданд, дарҳол мардум Ӯро шинохтанд.
41006055	Ва сар то сари он музофот шитофтанд ва беморонро бар тахтаҳо ниҳода, ба ҳар ҷо, ки мешуниданд Ӯ он ҷост, меоварданд.
41006056	Ва ба ҳар ҷо, ки Ӯ ба қасабаҳо ë шаҳрҳо ë деҳкадаҳо меомад, беморонро дар сари гузар мегузоштанд ва аз Ӯ илтимос менамуданд, ки фақат домани ҷомаи Ӯро ламс кунанд; ва ҳар кӣ ламс кард, шифо ëфт.
41007001	ФАРИСИËН ва баъзе китобдонон, ки аз Ерусалим омада буданд, назди Ӯ ҷамъ шуданд;
41007002	Ва чун диданд, ки баъзе шогирдони Ӯ бо дастҳои нопок, яъне ношуста, нон мехӯранд, сарзаниш карданд.
41007003	Зеро ки фарисиëн ва ҳамаи яҳудиëн ба ривоятҳои муршидон пайравӣ намуда, то дастҳои худро бодиққат нашӯянд, хӯрок намехӯрданд;
41007004	Ва чун аз бозорҳо оянд, то нашӯянд чизе намехӯранд.Ва бисьëр расмҳои дигар ҳаст, ки нигоҳ медоранд; монанди шустани пиëлаҳо, кӯзаҳо ва курсиҳо.
41007005	Пас фарисиëн ва китобдонон аз Ӯ пурсиданд: «Чаро шогирдони Ту ба ривоятҳои муршидон пайравӣ намекунанд, балки бо дастҳои ношушста нон мехӯранд?»
41007006	Ӯ ба онҳо ҷавоб дода гуфт: «Ишаъë дар бораи шумо, эй риëкорон, некӯ пайғом додааст, чунон ки навишта шудааст: «Ин мардум бо лабони худ Маро парастиш мекунанд, лекин дилашон аз Ман дур аст;
41007007	«Пас Маро бар абас парастиш мекунанд, зеро ки таълимоту аҳкоми инсониро таълим медиҳанд».
41007008	«Зеро шумо ҳукми Худоро як сӯ гузошта, ривоятҳои инсониро, монанди шустани кӯзаҳо ва пиëлаҳо, нигоҳ медоред ва бисьëр расмҳои дигарро ба ҷо меоваред».
41007009	Ва ба онҳо гуфт: «Оë хуб аст, ки шумо ҳукми Худоро ботил мекунед, то ки ривояти худро риоя намоед?
41007010	«Зеро Мусо гуфтааст: Падару модари худро иззат намо” Ва: Ҳар ки падар ë модари худро дашном диҳад, албатта ҳалок гардад”.
41007011	Лекин шумо мегӯед: «Ҳар гоҳ касе ба падар ë модари худ гӯяд: «Он чи аз ман нафъ ëбӣ, қурбон, яъне ҳадия барои Худост»”, --
41007012	«Ва баъд аз ин намегузоред, ки вай ба падар ë модари худ ягон чиз кунад,
41007013	«Дар айни ҳол каломи Худоро бо ривояти худ, ки ҷори сохтаед, бартараф менамоед; ва бисьëр расмҳои монанди инро ба ҷо меоваред».
41007014	Ва он ҷамоатро назди Худ даъват намуда, гуфт: «Ҳама ба Ман гӯш диҳед ва бифаҳмед».
41007015	«Чизе нест, ки аз берун ба даруни одам даромада, вайро палид карда тавонад; балки чизе ки аз дарунаш баромада бошад, одамро палид мекунад.
41007016	«Ҳар кӣ гӯши шунаво дорад, бишнавад!»
41007017	Ва чун аз назди ҷамоат ба хона даромад, шогирдонаш маънии ин масалро аз Ӯ пурсиданд.
41007018	Ӯ ба онҳо гуфт: «Оë шумо низ чунин бефаҳм ҳастед? Оë намедонед, ки ҳар чизе аз берун ба даруни одам дарояд, наметавонад вайро нопок кунад?
41007019	«Зеро ба даруни дилаш намедарояд, балки ба шикамаш меравад ва аз он хориҷ мешавад, ва ба ин сурат ҳар хӯрок пок мегардад».
41007020	Баъд гуфт: «Он чи аз одам берун ояд, одамро нопок месозад;
41007021	«Зеро ки аз даруни дили одам хаëлоти бад, зино, фисқ, қатл,
41007022	«Дуздӣ, тамаъ, кина, макр, ҳирс, чашми бад, куфр, ғурур ва ҷаҳолат пайдо мешавад.
41007023	«Тамоми ин чизҳои бад аз дарун пайдо шуда, одамро палид мекунанд».
41007024	Ва аз он ҷо равона шуда, ба ҳудуди Сӯр ва Сидӯн расид; ва ба хонае даромада, нахост, ки касе Ӯро шиносад; лекин натавонист пинҳон монад.
41007025	Зеро зане ки духтараш рӯҳи палид дошт, хабари Ӯро шунид ва ҳамон дам омада, пеши пои Ӯ афтод;
41007026	Ва он зан юнонӣ, аз аҳли Финиқияи Сурия буд; ва аз Ӯ илтимос намуд ки девро аз духтараш берун кунад.
41007027	Лекин Исо ба вай гуфт: «Бигзор аввал бачагон сер шаванд, зеро нони бачагонро гирифта, пеши сагон партофтан хуб нест».
41007028	Зан ҷавоб дода гуфт: «Оре, Худовандо; лекин сагон низ пасмондаҳои бачагонро зери сурфа мехӯранд».
41007029	Ба вай гуфт: «Аз барои ин сухана бирав, ки дев аз духтарат берун шуд».
41007030	Чун зан ба хонаи худ омад, девро беруншуда ва духтарро бар бистар хуфта ëфт.
41007031	Боз аз ҳудуди Сӯр ва Сидӯн баромада, Ӯ ба воситаи ҳудуди Декаполис сӯи баҳри Ҷалил равона шуд.
41007032	Назди Ӯ якеро оварданд, ки гӯши кар ва лакнати забон дошт, ва илтимос карданд, ки даст бар вай гузорад.
41007033	Вайро аз миëни ҷамоат ба хилват бурда, ангушти Худро дар гӯшҳои вай ниҳод ва туф карда, забонашро ламс кард;
41007034	Ва ба осмон нигариста, оҳе кашид ва ба вай гуфт: «Ифатаҳ», яъне: «Воз шав».
41007035	Дарҳол гӯшҳояш кушода ва гиреҳи забонаш яла шуда, ба дурустӣ сухан гуфт.
41007036	Ва ба онҳо таъин кард, ки ба касе хабар надиҳанд. Лекин ҳар чанд ба онҳо манЪ мекард, онҳо бештар овоза мекарданд.
41007037	Ва бағоят ҳайрон монда, мегуфтанд: «Ҳар корро нағз мекунад: карҳоро шунаво ва гунгҳоро гӯë мегардонад».
41008001	Дар он рӯзҳо, ки боз мардуми бисьëре ҷамъ омада буданд ва барои хӯрдан чизе надоштанд, Исо шогирдони Худро пеш хонда, гуфт:
41008002	«Ба ин мардум дилам месӯзад, зеро ки се рӯз боз назди Ман мебошанд ва барои хӯрдан чизе надоранд;
41008003	«Агар онҳоро гурусна ба хонаҳошон ҷавоб диҳам, дар роҳ бемадор хоҳанд шуд, зеро ки баъзе аз онҳо аз роҳи дур омадаанд».
41008004	Шогирдонаш ба Ӯ ҷавоб доданд: «Аз куҷо касе метавонад дар ин биëбон онҳоро аз нон сер кунад?»
41008005	Аз онҳо пурсид: «Чандто нон доред?» Гуфтанд: «Ҳафтто».
41008006	Пас ҷамоатро фармуд, ки бар замин бинишинанд; ҳафт нонро гирифта, бо изҳори шукргузорӣ пора кард ва ба шогирдонаш дод, то пеши ҷамоат гузоранд; ва онҳо гузоштанд.
41008007	Ва чанд моҳии майда низ доштанд; онҳоро низ, баракат дода, фармуд, ки пеши ҷамоат гузоранд.
41008008	Онҳо хӯрда сер шуданд; ва аз пораҳои боқимонда ҳафт сабадро пур карда бардоштанд.
41008009	Хӯрандагон қариб чор ҳазор нафар буданд. Ва онҳоро ҷавоб дод.
41008010	Дарҳол бо шогирдонаш ба қаиқ савор шуда, ба ҳудуди Далмонуто омад.
41008011	Фарисиëн берун омада, бо Ӯ ба мунозира даромаданд ва Ӯро озмуда, аломати осмонӣ аз Ӯ талаб карданд.
41008012	Ӯ, аз дил оҳе кашида, гуфт: «Чаро ин насл аломате талаб мекунад? Ба ростӣ ба шумо мегӯям: аломате ба ин насл ато нахоҳад шуд».
41008013	Пас онҳоро гузошта, боз ба қаиқ савор шуд ва ба соҳили дигар гузашт.
41008014	Онҳо нон гирифтанро фаромӯш карднанд ва бо худ дар қаиқ ҷуз як нон надоштанд.
41008015	Ӯ онҳоро огоҳ карда, гуфт: «Бохабар бошед, аз хамиртуруши фарисиëн ва аз хамиртуруши Ҳиродус ҳазар кунед».
41008016	Онҳо бо якдигар муҳокима ронда, мегуфтанд: «Ин аз он сабаб аст, ки нон надорен».
41008017	Исо инро дарьëфта, ба онҳо гуфт: «Чаро муҳокима мекунед, ки нон надоред? Оë ҳанӯз нафаҳмидаед ва дарк накардаед? Оë то ҳол дили шумо сахт аст?»
41008018	«Чашм дореду намебинед? Гӯш дореду намешунавед? Ва дар хотир надоред?
41008019	«Ҳангоме ки панҷ нонро барои панҷ ҳазор нафар пора кардам, чанд сабад пур аз пораҳо бардоштед?» Ба Ӯ гуфтанд: «Дувоздаҳ».
41008020	«Ва ҳангоме ки ҳафт нонро барои чор ҳазор нафар пора кардам, чанд сабад пур аз пораҳо бардоштед?» Гуфтанд: «ҳафт».
41008021	Ба онҳо гуфт: «Пас чаро намефаҳмед?»
41008022	Чун ба Байт-Сайдо омад, кӯреро назди Ӯ оварда, зорӣ намуданд, ки вайро ламс кунад.
41008023	Ӯ дасти кӯрро гирифта, вайро аз қасаба берун бурд ва ба чашмони вай туф карда, дастҳои Худро бар вай гузошт ва пурсид: «Оë чизе мебинӣ?»
41008024	Вай назар афканда, гуфт: «Одамонро хиромон чун дарахтон мебинам».
41008025	Он гоҳ дастҳояшро бори дигар бар чашмони вай гузошта, фармуд, ки назар афканад. Вай шифо ëфт ва ҳама чизро ба хубӣ бидид.
41008026	Пас вайро ба хонааш фиристода, гуфт: «Дохили қасаба нашав ва дар он ҷо ба касе нақл накун».
41008027	Ва Исо бо шогидонаш ба қасабаҳои Қайсарияи Филиппус рафт. Дар аснои роҳ аз шогирдонаш пурсид: «Мардум Маро кӣ мегӯянд?»
41008028	Онҳо ҷавоб доданд: «Мегӯянд, ки Яҳьëи Таъмиддиҳандаӣ; баъзе мегӯянд, ки Ильëсӣ; ва баъзе мегӯянд, ки яке аз пайғамбаронӣ».
41008029	Ӯ ба онҳо гуфт: «Шумо Маро кӣ мегӯед?» Петрус ҷавоб дода, гуфт: «Ту Масеҳ ҳастӣ».
41008030	Пас ба онҳо таъин кард, ки дар бораи Ӯ ба ҳеҷ кас гап назананд.
41008031	Он гоҳ ба таълими онҳо оғоз намуда, гуфт, ки «Писари Одам бояд бисьëр азоб кашад ва аз тарафи пирон, саркоҳинон ва китобдонон рад карда ва кушта шавад ва пас аз се рӯз эҳьë шавад».
41008032	Чун ин суханоро ошкоро мегуфт, Петрус Ӯро ба як сӯ бурда, ба эътироз кардан шурӯъ намуд.
41008033	Лекин Ӯ баргашта, ба шогирдонаш нигарист ва Петрусро манъ карда, гуфт: «Эй шайтон, аз Ман дур шав, зеро ту на дар бораи амру наҳйи Худо, балки аз чизҳои инсонӣ андеша мекунӣ».
41008034	Пас мардумро бо шогирдонаш назди Худ хонда, гуфт: «Ҳар кӣ хоҳад аз ақиби Ман биëяд, бояд хештанро инкор карда ва салиби худро бардошта, Маро пайравӣ намояд:
41008035	«Зеро ҳар кӣ ҷони худро раҳонидан хоҳад, онро барбод медиҳад; ва ҳар кӣ ҷони худро дар роҳи Ман ва Инҷил барбод диҳад, онро мераҳонад;
41008036	«Зеро ба одам чӣ фоида дорад, ки агар вай тамоми дуньëро ба даст оварад ва ба ҷони худ зиëн расонад?
41008037	«Ë ки одамизод ба ивази ҷони худ чӣ фидияе медиҳад?
41008038	«Зеро, ҳар кӣ дар ин насли зинокор ва осӣ аз Ман ва аз суханони Ман шарм кунад, Писари Одам низ, ҳангоме ки бо фароиштагони муқаддас дар ҷалоли Падари Худ меояд, аз вай шарм хоҳад кард».
41009001	Ва ба онҳо гуфт: «Ба ростӣ ба шумо мегӯям: аз истодагон дар ин ҷо баъзе ҳастанд, ки то Малакути Худоро, ки бо қудрат меояд, набинанд, зоиқан маргро нахоҳанд чашид».
41009002	Ва баъд аз шаш рӯз Исо Петрус, Яъқуб ва Юҳанноро ҳамроҳи Худ бурд ва онҳоро танҳо ба кӯҳи баланде баровард ва дар пеши назари онҳо дигаргун шуд:
41009003	Либосаш дурахшон ва чун барф бағоят сафед шуд, ки дар рӯи замин ҳеҷ шустагаре наметавонад чунин сафед кунад.
41009004	Ва Ильëс бо Мусо ба онҳо намоëн шуда, бо Исо гуфтугӯ мекарданд.
41009005	Он гоҳ Петрус ба Исо гуфт: «Эй Устод! Дар ин ҷо будани мо некӯст; пас се чодар месозем: яке барои Ту, яке барои Мусо ва яке барои Ильëс».
41009006	Зеро намедонист, чӣ гӯяд: чунки ҳаросон буданд.
41009007	Ва абре пайдо шуда, бар онҳо соя андохт, ва овозе аз даруни абр баромад, ки мегуфт: «Ин аст Писари Маҳбуби Ман; Ӯро бишнавед».
41009008	Баногоҳ, чун ба атрофи худ нигаристанд, касеро ҷуз Исо назди худ надиданд.
41009009	Чун аз кӯҳ мефуромаданд, Исо таъкид намуд, ки то Писари Одам аз мурдагон эҳьë нашавад, он чи дидаанд, ба касе нагӯянд.
41009010	Ва онҳо ин суханро дар ëд дошта, аз якдигар мепурсиданд, ки аз мурдагон эҳьë шудан чӣ маънӣ дорад?
41009011	Ва аз Ӯ пурсиданд: «Чаро китобдонон мегӯянд, ки Ильëс бояд аввал биëяд?»
41009012	Ӯ ба ҷавоби онҳо гуфт: «Дуруст аст, ки Ильëс бояд аввал биëяд ва ҳама чизро соз кунад; ва Писари Одам, чунон ки дар бораи Ӯ навишта шудааст, ранҷи бисьëр бинад ва ҳақир шумурда шавад»;
41009013	«Лекин ба шумо мегӯям, ки Ильëс ҳам омад ва бо вай он чи хостанд, карданд, чунон ки дар бораи вай навишта шудааст».
41009014	Чун назди шогирдонаш омад, мардуми бисьëрро гирди онҳо дид, ва китобдононро, ки бо онҳо мубоҳиса мекарданд.
41009015	Дарҳол тамоми мардм, чун Ӯро диданд, дар ҳайрат монданд ва давон-давон омда, ба Ӯ салом доданд.
41009016	Ӯ аз китобдонон пурсид: «Бо инҳо чӣ мубоҳиса мекунед?»
41009017	Яке аз байни мардум ба ҷавоб гуфт: «Эй Устод! писари худро назди Ту овардам, ки рӯҳе гунг дорад:
41009018	«Ҳар ҷо, ки вайро бигирад, ба замин мезанад, вай кафк бароварда, дандонҳо бо ҳам месояд ва карахт мешавад; Ба шогирдони Ту гуфтам, ки онро берун кунанд, натавонистанд».
41009019	Ӯ ба ҷавоби вай гуфт: «Эй насли беимон! То кай бо шумо бошам? То ба кай шуморо тоқат кунам? Вайро назди Ман биëред».
41009020	Вайро назди Ӯ оварданд. Чун Ӯро дид, рӯҳ вайро ба ларза андохт; вай ба замин афтода ва ғел зада, кафк баровард.
41009021	Ва аз падари вай пурсид: «Кай боз ба ин ҳолат гирифтор аст?» Гуфт: «Аз кӯдакӣ;
41009022	«Борҳо вайро дар оташ ва дар об афканд, то вайро ҳалок кунад; лекин, агар метавонӣ, ба мо раҳм кун ва ëрӣ расон».
41009023	Исо ба вай гуфт: «Агар имон оварда тавонӣ, барои имондор ҳама чиз имконпазир аст».
41009024	Дарҳол падари кӯдак фарьëд зада, гирьякунон гуфт: «Имон меоварам, эй Худованд! Ба беимонии ман мадад кун».
41009025	Чун Исо дид, ки мардум сӯяш шитоб мекунанд, рӯҳи палидро мазаммат намуда, гуфт: «Эй рӯҳи гунг ва кар! Ба ту амр мефармоям, ки аз вай берун рав ва дигар дохили вай нашав».
41009026	Пас бонг зада, вайро сахт ба ларза андохта, берун рафт; вай монанди мурда гашт, ба тавре ки бисьëр касон гуфтанд, ки вай мурдааст.
41009027	Лекин Исо дасташро гирифта бархезонд; вай ба по истод.
41009028	Ва чун ба хона даромад, шогирдонаш аз Ӯ ба танҳоӣ пурсиданд: «Чаро мо онро берун карда натавонистем?»
41009029	Ба онҳо гуфт: «Ин ҷинс ба ҳеҷ ваҷҳ берун намеравад, ҷуз ба дуо ва рӯза».
41009030	Ва аз он ҷо равона шуда, аз Ҷалил мегузаштанд; ва Ӯ намехост, ки касе Ӯро бишиносад.
41009031	Зеро шогирдони Худро таълим дода мегуфт, ки Писари Одам ба дасти одамон таслим карда хоҳад шуд, ва Ӯро хоҳанд кушт; чун кушта шуд, пас аз се рӯз эҳьë хоҳад шуд.
41009032	Лекин онҳо ин суханро нафаҳмиданд ва тарсиданд, ки аз Ӯ бипурсанд.
41009033	Ба Кафарнаҳум омад; чун дар хона буд, аз онҳо пурсид: «Дар роҳ бо якдигар дар чӣ хусус муҳокима мекардед?»
41009034	Онҳо хомӯш монданд, чунки дар роҳ бо якдигар муҳокима мекарданд, ки кист бузургтар.
41009035	Ӯ нишаста, он дувоздаҳро наздаш хонд ва ба онҳо гуфт: «Ҳар кӣ мехоҳад нахустин бошад, вопасин ва хизматгори ҳама шавад».
41009036	Пас кӯдакеро гирифта, дар миëни онҳо ба по гузошт ва, дар оғӯш кашида, ба онҳо гуфт:
41009037	«Ҳар кӣ яке аз ин гуна кӯдаконро ба исми Ман қабул кунад, вай Маро қабул мекунад; ва ҳар кӣ Маро қабул кунад, вай на Маро, балки Фиристаиодаи Маро қабул мекунад».
41009038	Он гоҳ Юҳанно гуфт: «Эй Устод! Мо касеро дидем, ки ба исми ТУ девҳоро берун мекард, лекин моро пайравӣ намекард, ва мо вайро манъ кардем, чунки моро пайравӣ намекард».
41009039	Исо гуфт: «Вайро манъ накунед; зеро ҳеҷ касе нест, ки ба исми Ман мӯъҷиза бинамояду ба зудӣ дар ҳаққи Ман бад гуфта тавонад.
41009040	«Зеро ҳар кӣ зидди мо нест, бо мост».
41009041	«Ва ҳар кӣ ба исми Ман шуморо, аз он рӯ ки пайрави Масеҳ ҳастед, косаи обе бинӯшонад, ба ростӣ ба шумо мегӯям, мукофоти худро зоеъ нахоҳад кард.
41009042	«Ва ҳар кӣ яке аз ин тифлонро, ки ба Ман имон меоваранд, ба васваса андозад, барои вай беҳтар аст, ки санги осиëе бар гарданаш овехта, вайро дар баҳр афкананд.
41009043	Ва агар дастат туро ба васваса андозад, онро бибур: барои ту беҳтар аст, ки маъюб шуда ба ҳаëт дароӣ, аз ин ки бо ду даст ба дӯзах равона шавӣ, дар оташе ки хомӯш нашаванда аст,
41009044	«Ки дар он ҷо кирми онҳо намемирад, ва оташ хомӯш-намешавад.
41009045	«Ва агар поят туро ба васваса андозад, онро бибур: барои ту беҳтар аст, ки ланг шуда ба ҳаëт дароӣ, аз ин ки бо ду по дар дӯзах андохта шавӣ, дар оташе ки хомӯшнашаванда аст.
41009046	«Ки дар он ҷо кирми онҳо намемирад, ва оташ хомӯш намешавад.
41009047	«Ва агар чашмат туро ба васваса андозад, онро бикан: барои ту беҳтар аст, ки якчашма шуда ба Малакути Худо дароӣ, аз ин ки бо ду чашм дар оташи дӯзах андохта шавӣ,
41009048	«Ки дар он ҷо кирми онҳо намемирад, ва оташ хомӯш намешавад.
41009049	«Зеро ҳар кас бо оташ намакин хоҳад шуд, ва ҳар қурбон бо намак намакин хоҳад шуд.
41009050	«Намак хуб аст; Лекин агар намак шӯр набошад, бо чӣ шумо онро ислоҳ мекунед? Пас дар худ намак бидоред, ва бо якдигар муросо кунед.
41010001	Аз он ҷо баромада, ба он сӯи Ӯрдун, ба ҳудуди Яҳудо омад. Боз мардум назди Ӯ шитофтанд; ва Ӯ, аз рӯи одаташ, боз онҳоро таълим медод.
41010002	Фарисиëн наздик омада ва Ӯро озмуданӣ шуда, пурсиданд: «Оë ҷоиз аст, ки мард зани худро талоқ диҳад?»
41010003	Ба ҷавоби онҳо гуфт: «Мусо ба шумо чӣ фармудааст?»
41010004	Гуфтанд: «Мусо иҷозат додааст, ки талоқномае навишта ҷудо шаванд».
41010005	Исо ба ҷавоби онҳо гуфт: «Ба сабаби дилсахтии шумо ин ҳукмро барои шумо навиштааст;
41010006	«Лекин аз ибтидои офариниш Худо онҳоро марду зан офарид.
41010007	«Аз ин сабаб мард падару модари худро тарк карда, бо зани худ мепайвандад,
41010008	«Ва ҳар ду як тан мешаванд, ба тавре ки онҳо акнун ду тан не, балки як тан мебошанд.
41010009	«Пас он чиро, ки Худо ба ҳам пайвастааст, одам набояд ҷудо кунад».
41010010	Дар хона шогирдонаш боз дар ин бора аз Ӯ пурсиданд.
41010011	Ӯ ба онҳо гуфт: «Ҳар кӣ зани худро талоқ дода, дигареро никоҳ кунад, дар ҳаққи вай зино карда бошад;
41010012	Ва агар зане аз шавҳари худ ҷудо шуда, ба никоҳи дигаре дарояд, низ зино карда бошад».
41010013	Кӯдаконро назди Ӯ меоварданд, то ки онҳоро ламс кунад; лекин шогирдон ба оварандагон монеъ мешуданд.
41010014	Чун Исо дид, дарғазаб шуда, гуфт: «Кӯдаконро бигзоред, ки назди Ман оянд, ва ба онҳо монеъ нашавед, зеро Малакути Худо ба чунин касон тааллуқ дорад.
41010015	«Ба ростӣ ба шумо мегӯям: ҳар кӣ Малакути Худоро монанди кӯдак қабул накунад, ба он дохил намешавад».
41010016	Ва онҳоро ба оғӯш кашид ва даст бар онҳо ниҳода, дуои хайр кард.
41010017	Вақте ки ба роҳ мебаромад, касе назди Ӯ шитофта, зону бар замин зад ва пурсид: «Эй Устоди некӯ, чи кунам, то вориси ҳаëти ҷовидонӣ шавам?»
41010018	Исо ба вай гуфт: «Чаро Маро некӯ мегӯӣ? Ҳеҷ кас некӯ нест, ҷуз Худои ягона.
41010019	«Аҳкомро медонӣ: «Зино накун; қатл накун; дуздӣ накун; шаҳодати бардурӯғ надеҳ; озор надеҳ падару модаратро ҳурмат кун”».
41010020	Вай ба ҷавоби Ӯ гуфт: «Эй Устод! Ҳамаи инро ман аз кӯдакӣ нигоҳ доштаам».
41010021	Исо ба вай нигариста, дӯст дошт ва гуфт: «Туро як чиз намерасад: бирав, ҳар он чи дорӣ, бифурӯш ва ба мискинон бидеҳ, ва дар осмон ганҷе хоҳӣ ëфт; ва омада, салиб бардор ва Маро пайравӣ кун».
41010022	Лекин вай аз ин сухан ошуфта ва ғамгин шуда, рафт, чунки молу мулки бисьëр дошт.
41010023	Исо ба гирду пеш нигариста, ба шогирдонаш гуфт: «Ба Малакути Худо даромадани сарватдорон чӣ гуна душвор аст!»
41010024	Шогирдон аз суханони Ӯ дар ҳайрат шуданд. Исо боз ба ҷавоби онҳо гуфт: «Эй фарзандон! Ба онҳое ки умеди сарват доранд, даромадан ба Малакути Худо чӣ гуна душвор аст!»
41010025	«Аз сӯрохии сӯзан гузаштани шутур осонтар аст аз он ки сарватдор ба Малакути Худо дохил шавад».
41010026	Онҳо бағоят дар ҳайрат шуда, ба якдигар мегуфтанд: «Пас кӣ метавонад наҷот ëбад?».
41010027	Исо ба онҳо нигоҳ карда гуфт: «Ба одамизод ин ғайриимкон аст, лекин на ба Худо; зеро ки ба Худо ҳама чиз имконпазир аст».
41010028	Он гоҳ Петрус ба Ӯ гуфт: «Инак, мо ҳама чизро тарк карда, Туро пайравӣ намудаем».
41010029	Исо ба ҷавоб гуфт: «Ба ростӣ ба шумо мегӯям: касе нест, ки хона, ë бародарон, ë хоҳарон, ë падар, ë модар, ë зан, ë фрзандон, ë амлокро аз баҳри Ман ва Инҷил тарк кунаду
41010030	«Алҳол, дар ин замон, дар миëни таъқибот, сад чандон хонаҳо ва бародарон ва хоҳарон ва падарон ва модарон ва фарзандон ва амлок ва дар олами оянда ҳаëти ҷовидонӣ наëбад;
41010031	«Лекин басо аввалин, ки охирин хоҳад шуд, ва охирин -- аввалин».
41010032	Чун дар роҳи сӯи Ерусалим буданд, Исо пешопеши Онҳо мерафт, ва онҳо дар ҳайрат буданд, ва чун аз ақиби Ӯ мерафтанд, ҳаросон мешуданд. Ва Ӯ он дувоздаҳро назди Худ хонда, боз ба гуфтани он чи ба сараш меояд, оғоз намуд:
41010033	«Инак, мо сӯи Ерусалим меравем, ва Писари Одам ба дасти саркоҳинон ва китобдонон таслим карда хоҳад шуд, ва Ӯро ба марг маҳкум кунанду ба дасти ғайрияҳудиëн таслим кунанд;
41010034	«Ва Ӯро тамасхур кунанд, тозиëна зананд, туфборон кунанд, бикушанд; ва дар рӯзи сеюм эҳьë шавад».
41010035	Он гоҳ Яъқуб ва Юҳнно, ду писари Забдой, назди Ӯ омда, гуфтанд: «Эй Устод! Мехоҳем, он чи аз Ту хоҳиш кунем, барои мо бикунӣ».
41010036	Ба онҳо гуфт: «Чӣ мехоҳед, ки барои шумо бикунам?»
41010037	Онҳо ба Ӯ гуфтанд: «Ба мо лутф намо, ки яке дар тарафи ростат ва дигаре дар тарафи чапат дар ҷалоли Ту биншинем».
41010038	Исо ба онҳо гуфт: «Шумо намефаҳмед, ки чӣ мехоҳед; оë метавонед он косаеро, ки Ман менӯшам, бинӯшед ва он таъмидеро ки Ман меëбам биëбед?»
41010039	Онҳо ба ҷавоб гуфтанд: «Метавонем». Аммо Исо ба онҳо гуфт: «Косаеро, ки Ман менӯшам, хоҳед нӯшид ва таъмидеро, ки Ман меëбам хоҳед ëфт;
41010040	«Лекин имконияти дар тарафи росту чапи Ман нишастанатон дар дасти Ман нест, ки бидиҳам, ҷуз онҳое ки барояшон муҳайë шуда бошад».
41010041	Ва он даҳ нафар, чун инро шуниданд, аз Яъқуб ва Юҳнно норозӣ шуданд.
41010042	Аммо Исо онҳоро назди Худ хонда гуфт: «Шумо медонед, ононе ки мири халқҳо ба шумор мераванд, бар онҳо ҳукмронӣ мекунанд, ва акобирашон бар онҳо фармонраво мешавад;
41010043	«Лекин дар миëни шумо набояд ин тавр шавад; балки ҳар кӣ дар байни шумо хоҳад бузург бошад, хизматгори шумо шавад;
41010044	«Ва ҳар кӣ хоҳад дар байни шумо нахустин бошад, ғуломи хама шавад;
41010045	«Зеро Писари Одам низ на барои он омад, ки ба Ӯ хизмат кунанд, балки барои он ки хизмат кунад ва ҷони Худро барои фидияи бисьëр касон бидиҳад».
41010046	Ба Ериҳӯ омаданд. Вақте ки Ӯ бо шогирдонаш ва мардуми бисьëр аз Ериҳӯ мебаромад, Бартимай ибни Тимай ном кӯре дар канори роҳ нишаста, садақа мепурсид.
41010047	Чун шунид, ки ин Исои Носирист, фарьëдкунон гуфт: «Эй Исо, Писари Довуд! Ба ман раҳм кун».
41010048	Бисьëр касон вайро ба хомӯш шудан водор мекарданд; лекин вай боз ҳам бештар фарьëд мезад: «Эй Писари Довуд! Ба ман раҳм кун».
41010049	Исо истода, фармуд, ки вайро бихонанд. Онҳо кӯрро хонда, гуфтанд: «Осуда бош, бархез, ки туро мехонад».
41010050	Вай ҷомаи худро кашида, бархосту назди Исо омад.
41010051	Исо ба вай ҷавоб гардонда, гуфт: «Чӣ мехоҳӣ, ки барои ту бикунам?» Кӯр ба Ӯ гуфт: «Эй Устод! Мехоҳам бино шавам».
41010052	Исо ба вай гуфт: «Бирав, ки имонат туро шифо бахшид». Вай дарҳол бино гашта, аз ақиби Исо дар роҳ равона шуд.
41011001	Чун наздики Ерусалим, ба Байт-Фоҷӣ ва Байт-Ҳинӣ, бар кӯҳи Зайтун расиданд, Ӯ ду шогирди Худро фиристода,
41011002	Ба онҳо гуфт: «Ба ин деҳа, ки рӯ ба рӯи шумост, биравед; чун даромадед, харкурраеро баста меëбед, ки ҳанӯз касе бар он савор нашудааст; онро воз карда, ин ҷо биëред;
41011003	«Ва агар касе ба шумо гӯяд: «Чаро чунин мекунед?», ба ҷавобаш бигӯед, ки Худованд ба он эҳтиëҷ дорад; ва дарҳол онро ба ин ҷо мефиристад».
41011004	Онҳо рафта, курарро ëфтанд, ки дар кӯча назди дарвозае бастагӣ буд; ва онро воз карданд.
41011005	Баъзе касоне ки дар он ҷо истода буданд, ба онҳо гуфтанд: «Чӣ кор доред, ки курраро воз мекунед?»
41011006	Ба ҷавоби онҳо он чиро гуфтанд, ки Исо ба фармуда буд; Ва онҳоро ба ҳоли худ гузоштанд.
41011007	Ва курраро назди Исо оварда, ҷомаҳои худро бар он афканданд, то бар он савор шуд.
41011008	Бисьëр касон ҷомаҳои худро бар роҳ густурданд, ва дигарон шохаҳои дарахтонро бурида, бар роҳ густурданд.
41011009	Ва онҳое ки аз пеш ва аз пас равона буданд, хитоб мекарданд; «Ҳӯшаъно! Муборак аст Он ки ба исми Худованд меояд!»
41011010	«Муборак аст малакути падари мо Довуд, ки ба исми Худованд меояд! Ҳӯшаъно дар арши аъло!»
41011011	Ва Исо вориди Ерусалим шуда, ба маъбад даромад; ва ҳама чизро аз назар гузаронд, ва чун рӯз бевақт шуда буд, бо он дувоздаҳ ба Байт-Ҳинӣ рафт.
41011012	Рӯзи дигар чун аз Байт-Ҳинӣ берун омаданд, гурусна монд;
41011013	Ва аз дур дарахти анҷирро, ки барг дошт, дида, омад, то шояд чизе бар он биëбад; чун наздик шуд, ҷуз баргҳо чизе наëфт, зеро кли мавсими анҷир ҳанӯз нарасида буд.
41011014	Ва Исо ба он гуфт: «Пас аз ин то абад касе аз ту мева нахӯрад». Ва шогирдонаш инро шуниданд.
41011015	Ба Ерусалим омаданд. Исо ба маъбад даромада, ба пеш кардани онҳе ки дар маъбад харидуфурӯш мекарданд, оғоз намуд; мизҳои саррофон ва курсиҳои кафтарфурӯшонро чаппа кард;
41011016	Ва нагузошт, ки касе чизеро аз миëни маъбад бардошта гузарад.
41011017	Ва онҳоро таълим дода, мегуфт: «Оë навишта нашудааст, ки ˮХонаи Ман хонаи ибодати ҳамаи халқҳо номида хоҳад шуд»? Аммо шумо онро ба дуздхона мубаддал кардаед».
41011018	Чун китобдонон ва саркоҳинон шуниданд, дар тараддуди ин шуданд, ки чӣ тавр Ӯро ба ҳалокат расонанд; зеро аз Ӯ метарсиданд, чунки тамоми мардум аз таълимоти Ӯ дар ҳайрат буданд.
41011019	Чун рӯз бевақт шуд, Ӯ аз шаҳр берун рафт.
41011020	Бомдодон, вақте ки мегузаштанд, дарахти анҷирро диданд, ки то реша хушк шудааст.
41011021	Ва Петрус ба ëд оварда, гуфт: «Эй Устод! Инак дарахти анҷире ки нафрин кардаӣ, хушк шудааст».
41011022	Исо ба ҷавоби онҳо гуфт:
41011023	«Ба Худо имон оваред. Зеро ба ростӣ ба шумо мегӯям: ҳар кӣ ба ин кӯҳ гӯяд: «Бархоста, худро дар баҳр афкан», ва дар дили худ шак надошта бошад, балки яқин донад, ки он чи гӯяд мешавад, -- ҳар чи гӯяд ба вай ато хоҳад шуд.
41011024	«Бинобар ин ба шумо мегӯям: ҳар чӣ дар дуо хоҳиш мекунед, яқин бидонед, ки пайдо хоҳед кард, -- ва ба шумо ато хоҳад шуд.
41011025	«Ва ҳангоме ки дар дуо меистед, агар аз касе ранҷу озоре кашида бошед, гуноҳи вайро авф намоед, то ки Падари шумо низ, ки дар осмон аст, гуноҳҳои шуморо биомурзад;
41011026	«Аммо агар афв накунед, Падари шумо низ, ки дар осмон аст, гуноҳҳои шуморо наомурзад».
41011027	Боз ба Ерусалим омаданд. Ва ҳангоме ки Ӯ дар маъбад мегашт, саркоҳинон, китобдонон ва пирон назди Ӯ омада,
41011028	Гуфтанд: «Бо кадом қудрат ин корҳоро мекунӣ? Ва кист, ки ин қудратро ба Ту додааст, то ин корҳоро кунӣ?»
41011029	Исо ба ҷавоби онҳо гуфт: «Ман ҳам аз шумо чизе мепурсам, ба Ман ҷавоб диҳед; он гоҳ Ман ҳам ба шумо хоҳам гуфт, ки бо кадом қудрат ин корҳоро мекунам;
41011030	«Таъмиди Яҳьë аз осмон буд, ë аз инсон? Ба Ман ҷавоб диҳед».
41011031	Аммо онҳо дар дили худ андеша мекарданд: «Агар гӯем, ки»аз осмон буд», Ӯ бигӯяд: «Пас чаро ба вай имон наовардед»
41011032	Ва агар гӯем, ки ˮаз инсон буд”» -- аз мардум метарсиданд; зеро ки ҳама Яҳьëро набии барҳақ медонистанд.
41011033	Ба Исо ҷавоб дода гуфтанд: «Намедонем». Исо ҳам ба ҷавоби онҳо гуфт: «Ман ҳам ба шумо намегӯям, ки бо кадом қудрат ин корҳоро мекунам».
41012001	Пас бо масалҳо ба онҳо оғози сухан намуда, гуфт: «Касе ток шинонд, деворе гирдаш кашид, чархуште сохт, бурҷе барпо кард ва онро ба токдорон супурду ба сафар рафт.
41012002	«Чун мавсим расид, хизматгореро назди токдорон фиристод, то аз меваи токзор аз токдорон бигирад,
41012003	«Лекин онҳо вайро дошта заданд ва тиҳидаст равона карданд.
41012004	«Боз хизматгори дигарро назди онҳо фиристод; вайро низ сангборон карда, сарашро кафонданд ва дашном дода пеш кардан.
41012005	«Боз як нафари дигарро фиристод: вайро куштанд; ва бисьëр касони дигарро -- баъзеро заданд ва баъзеро куштанд.
41012006	«Як писари азизаш буд, ва дар охир вайро низ назди онҳо фиристода, дар дили худ гуфт: «Аз писарам шарм хоҳанд дошт”.
41012007	«Лекин токдорон ба якдигар гуфтанд: «Ин ворис аст; биëед, вайро бикушем, то мерос аз они мо гардад”.
41012008	«Вайро дастгир карда, куштанд ва аз токзор берун бароварда партофтанд.
41012009	«Пас соҳиби токзор чӣ хоҳад кард? Омада, токдоронро ба марг маҳкум хоҳад кард ва токзорро ба дигарон хоҳад супурд.
41012010	«Магар ин Навиштаро нахондаед: ”Санге ки меъморон рад карданд, санги сари гӯшаи бино гардид:
41012011	”Ин аз ҷониби Худованд шуд ва дар назари мо ҳайратангез аст”?»
41012012	Ва хостанд Ӯро дастгир кунанд, лекин аз мардум тарсиданд; зеро донистанд, ки ин масалро дар ҳаққи онҳо гуфта буд; пас Ӯро вогузашта рафтанд.
41012013	Ва чанд нафар аз фарисиëн ва ҳиродиëнро назди Ӯ фиристоданд, то Ӯро аз суханаш афтонанд.
41012014	Онҳо омада, ба Ӯ гуфтанд: «Эй Устод! Медонем, ки Ту ҳақгӯй ҳасти ва аз касе парвое надорӣ, зеро ҳеҷ рӯбинӣ намекунӣ, балки роҳи Худоро ба ростӣ таълим медиҳӣ; оë ба қайсар ҷизья додан ҷоиз аст ë не? Бидиҳем ë надиҳем?»
41012015	Аммо Ӯ риëкории онҳоро дарьëфта, гуфт: «Чаро Маро меозмоед? Диноре ба Ман биëред, то онро бубинам»
41012016	Онҳо оварданд. Он гоҳ ба онҳо гуфт: «Ин сурат ва рақам аз они кист?» Онҳо ба Ӯ гуфтанд: «Аз они қайсар».
41012017	Исо ба ҷавоби онҳо гуфт: «Он чи аз они қайсар аст, ба қайсар диҳед, ва он чи аз они Худост -- ба Худо». Ва аз ҷавоби Ӯ дар ҳайрат монданд.
41012018	Ва саддуққиëн, ки мункири қиëмат ҳастанд, назди Ӯ омада, пурсиданд:
41012019	«Эй Устод! Мусо ба мо навиштааст: ”Агар бародари касе бимирад ва зане аз худ гузошта ва фарзанде надошта бошад, бояд бародараш зани вайро ба никоҳи худ дароварад, ва барои бародари худ насле ба вуҷуд оварад”.
41012020	«Ҳафт бародар буданд: яке зан гирифта, мурд ва фарзанде нагузошт;
41012021	«Вайро дуюмин ба занӣ гирифта, мурд ва фарзанде нагузошт; сеюмин низ ҳамчунин.
41012022	«Ҳамаи он ҳафт вайро гирифтанд ва насле нагузоштанд. Баъд аз ҳама зан низ мурд.
41012023	«Пас, дар қиëмат, ки ҳама эҳьë хоҳанд шуд, вай зани кадоми онҳо мешавад? Зеро ки ҳар ҳафт вайро ба занӣ гирифта буданд».
41012024	Исо ба ҷавоби онҳо гуфт: «Магар гумроҳ нестед аз он рӯ, ки на Навиштаҳоро медонед, на қудрати Худоро?
41012025	«Зеро, ҳангоме ки аз мурдагон эҳьë мешаванд, на зан мегиранд ва на ба шавҳар мераванд, балки монанди фариштагон дар осмон мебошанд.
41012026	«Аммо дар бораи мурдагон, ки эҳьë мешаванд, магар дар китоби Мусо нахондаед, ки чӣ сон Худо дар назди бутта ба вай гуфт: ”Манам Худои Иброҳим ва Худои Исҳоқ ва Худои Яъқуб”?
41012027	«Вай на Худои мурдагон аст, балки Худои зиндагон. Пас шумо басе гумроҳ шудаед».
41012028	Яке аз китобдонон, чун мубоҳисаи онҳоро шунида, дид, ки ба онҳо ҷавоби некӯ дод, пеш омада, аз Ӯ пурсид: «Аввалини ҳамаи аҳком кадом аст?»
41012029	Исо ба вай ҷавоб дод: «Аввалини аҳком ин аст: ”Бишнав, эй Исроил! Худованд Худои мо Худованди ягона аст;
41012030	”Ва Худованд Худои худро бо тамоми дили ту ва бо тамоми ҷони ту ва бо тамоми ҳуши ту ва бо тамоми қуввати ту дӯст бидор”; аввалин аҳком ҳамин аст!
41012031	«Ва дуюмаш монанди он аст: ”Ëри худро мисли худ дӯст бидор”; ҳукми дигаре бузургтар аз инҳо нест».
41012032	Китобдон ба Ӯ гуфт: «Офарин, эй Устод! Ту рост гуфтӣ, ки Худо ягона аст ва ҷуз Ӯ дигаре нест;
41012033	«Ва Ӯро бо тамоми дил ва бо тамоми идрок ва бо тамоми қувват дӯст доштан ва ëри худро мисли худ дӯст доштан аз ҳамаи қурбониҳои сӯхтанӣ ва ҳадияҳо афзалтар аст».
41012034	Чун Исо дид, ки вай оқилона ҷавоб дод, ба вай гуфт: «Ту аз Малакути Худо дур нестӣ».Пас аз он касе ҷуръат накард, ки аз Ӯ чизе пурсад.
41012035	Ва ҳангоме ки Исо дар маъбад таълим медод, савол дода, гуфт: «Чи сон китобдонон мегӯянд, ки Масеҳ писари Довуд аст?
41012036	«Ва ҳол он ки худи Довуд бар тибқи Рӯҳулқудс мегӯяд: ”Худованд ба Худованди ман гуфт: «Ба ямини Ман бинишин, то душманони Туро зери пои Ту андозам»”.
41012037	«Инак, худи Довуд Ӯро Худованд меномад: пас чӣ сон Ӯ писари вай будааст?» Ва мардуми бисьëр каломи Ӯро бо хушнӯдӣ мешуниданд.
41012038	Ва Ӯ ба онҳоро таълим дода, мегуфт: «Аз китобдонон ҳазар кунед, ки дӯст медоранд ҷомаҳои дароз пӯшида гарданд, ва дар бозорҳо табрик бишнаванд,
41012039	«Ва дар курсиҳои аввали куништҳо ҷой бигиранд ва дар зиëфатҳо болонишин шаванд;
41012040	«Онҳо ки хонаҳои бевазанонро фурӯ мебаранд ва барои намуд дуоро тӯл медиҳанд, аз ҳама сахттар маҳкум хоҳанд шуд».
41012041	Ва Исо дар муқобили ганҷина нишаста нигоҳ мекард, ки чӣ сон мардум ба ганҷина пул меандозанд. Аксари сарватдорон бисьëр меандохтанд.
41012042	Ва бевазани камбағале омада, ду фулус андохт, ки ним тин мешавад.
41012043	Пас шогирдонашро пеши Худ хонда, гуфт: «Ба ростӣ ба шумо мегӯям, ки ин бевазани камбағал аз ҳамаи ононе ки ба ганҷина андохтанд, бештар дод;
41012044	«Зеро ҳама аз зиëдатии худ доданд, лакин вай аз камбағалии худ ҳар чӣ дошт, андохт, яъне тамоми нафақаи худро дод».
41013001	Чун Исо аз маъбад мебаромад, яке аз шогирдонаш ба Ӯ гуфт: «Эй Устод! Бингар, чӣ навъ сангҳо ва чӣ навъ иморатҳост!»
41013002	Исо ба ҷавоби вай гуфт: «Ин иморатҳои бузургро мебинӣ? Ҳамаи ин хароб хоҳад шуд, ба дараҷае ки санге бар санге нахоҳад монд».
41013003	Ва чун Ӯ бар кӯҳи Зайтун дар муқобили маъбад нишаста буд, Петрус, Яъқуб Юҳанно ва Андриëс ба танҳоӣ аз Ӯ пурсиданд:
41013004	«Моро огоҳ кун, ки ин кай воқеъ мешавад, ва аломати рӯй додани ҳамаи ин чӣ гуна аст?»
41013005	Он гоҳ Исо дар ҷавоби онҳо ба гуфтан оғоз намуд: «Ҳушьëр бошед, зеро бисьëр касон шуморо гумроҳ накунанд;
41013006	«Зеро бисьëр касон бо номи Ман омада, гӯянд, ки ин Ман ҳастам, ва мардуми бисьëре гумроҳ кунанд.
41013007	«Аммо чун ҷангҳо ва овозаи ҷангҳоро бишнавед, натарсед: зеро ин бояд воқеъ шавад; лекин ин ҳанӯз интиҳо нест.
41013008	«Зеро қавме бар зидди қавме ва салтанате бар зидди салтанате қиëм хоҳад кард; ва дар ҳар ҷо зилзилаҳо руй хоҳад дод, ва қаҳтиҳо ва ошӯбҳо падид хоҳад омад. Инҳо ибтидои дардҳост.
41013009	«Лекин шумо худро эҳтиëт кунед; зеро шуморо ба маҳкмаҳо хоҳанд кашид, ва дар куништҳо тозиëна хоҳанд зад, ва шуморо назди ҳокимону подшоҳон ба хотири Ман ҳозир хоҳанд кард, то барои онҳо шаҳодате гардад.
41013010	«Ва лозим аст, ки Инҷил аввал дар байни тамоми халқҳо мавъиза карда шавад.
41013011	«Чун шуморо барои таслим кардан гирифта баранд, пешакӣ ғамхорӣ ва андеша накунед, ки чӣ бояд бигӯед; балки он чи дар соат ба шумо ато шавад, онро бигӯед: зеро гӯянда шумо нестед, балки Рӯҳулқудс аст.
41013012	«Он гоҳ бародар бародарро ва падар фарзандро ба марг таслим хоҳанд кард; ва фарзандон бар зидди падарону модарон қиëм карда, онҳоро ба ҳалокат хоҳанд расонд.
41013013	«Ва ҳама аз барои исми Ман ба шумо адоват хоҳанд дошт; лекин ҳар кӣ то охир сабр кунад, наҷот хоҳад ëфт.
41013014	«Чун кароҳати харобиро, ки Дониëли набӣ ба забон овардааст, дар ҷое ки намебояд, бар по бубинед, -- ҳар кӣ хонад, дарк кунад, -- он гоҳ онҳое ки дар Яҳудо мебошанд, ба кӯҳистон гурезанд.
41013015	«Ва ҳар кӣ бар бом бошад, поëн нафурояд ва барои гирифтани чизе ба хонаи худ надарояд;
41013016	«Ва он ки дар киштзор аст, барои гирифтани ҷомаи худ барнагардад.
41013017	«Вой бар ҳоли ҳомиладорон ва ширдорон дар он айëм!
41013018	«Дуо кунед, ки гурехтани шумо дар зимистон рӯй надиҳад.
41013019	«Зеро дар он айëм чунон мусибате хоҳад шуд, ки аз ибтидои офариниш, ки Худо офарид, то ҳол нашудааст ва бори дигар нахоҳад шуд.
41013020	«Ва агар Худованд он айëмро кӯтоҳ намекард, касе наҷот намеëфт; лекин аз барои баргузидагоне ки Ӯ интихоб намудааст, он айëмро кӯтоҳ кардааст.
41013021	«Дар он ҳангом агар касе ба шумо гӯяд: ˮИнак Масеҳ дар ин ҷост ë ” дар он ҷост, --бовар накунед.
41013022	«Зеро масеҳони козиб ва анбиëи козиб ба майдон омада, аломот ва мӯъҷизот нишон хоҳанд дод, то ки, агар мумкин бошад, баргузидагонро низ гумроҳ кунанд.
41013023	«Лекин шумо ҳушьëр бошед; инак, Ман ҳамаашро ба шумо пешакӣ гуфтам.
41013024	«Лекин дар он айëм, пас аз он мусибат, офтоб хира шавад ва моҳ рӯшноии худро надиҳад.
41013025	«Ва ситорагон аз осмон фурӯ резанд, ва қувваҳои афлок мутазалзил шаванд.
41013026	«Он гоҳ Писари Одамро бинанд, ки бо қудрат ва ҷалоли азим бар абрҳо меояд.
41013027	«Ва он гоҳ Ӯ фариштагони Худро фиристода, баргузидагони Худро аз чор ҷониб, аз канори замин то канори осмон фароҳам хоҳад овард.
41013028	«Акнун аз дархти анҷир мисол гиред; чун шохааш нарм шуда, барг оварад, медонед, ки тобистон наздик аст;
41013029	«Ҳамчунин шумо чун дидед, ки ин чизҳо воқеъ шудааст, бидонед, ки наздик аст, назди дар аст.
41013030	«Ба ростӣ ба шумо мегӯям: ин насл ҳанӯз аз олам нагузашта, ҳамаи ин чизҳо воқеъ хоҳад шуд.
41013031	«Осмон ва замин гузарон аст, лекин каломи Ман гузарон нест.
41013032	«Аммо он рӯз ва соатро, ғайр аз Падар, касе намедонад, на фариштагони осмон, на Писар.
41013033	«Пас, барҳазар ва бедор бошед ва дуо гӯед; зеро намедонед, ки он вақт кай фаро мерасад.
41013034	«Монанди касе ки ба сафар рафта ва хонаи худро тарк карда, ба хизматгорони худ ихтиëр дод ва барои ҳар яке шуғли хосе муқаррар намуд ва дарбонро фармуд, ки бедор бошад.
41013035	«Пас, бедор бошед; зеро намедонед, ки соҳиби хона кай меояд, дар шом, ë ними шаб, ë ҳангоми бонги хурӯс, ë бомдодон;
41013036	«Мабодо ногаҳон омада, шуморо хуфта ëбад.
41013037	«Аммо он чи ба шумо мегӯям, ба ҳама мегӯям: ˮБедор бошед”».
41014001	То иди фисҳ ва фатир ду рӯз монда буд; саркоҳинон ва китобдонон дар тараддуди он буданд, ки чӣ сон бо ҳила Ӯро дастгир карда, ба қатл расонанд;
41014002	Лекин мегуфтанд: «На дар ид, мабодо дар байни мардум ошӯбе рӯй диҳад».
41014003	Ва ҳангоме ки Ӯ дар Байт-Ҳинӣ, дар хонаи Шимъӯни махавӣ назди суфра нишаста буд, -- зане бо зарфи гаҷини равғани атрафшони сунбули холиси гаронбаҳо омад ва зарфро шикаста, бар сари Ӯ рехт.
41014004	Баъзе касон норозӣ шуда, дар байни худ гуфтанд: «Чаро ин равғани атрафшон талаф шуд?
41014005	«Зеро онро ба зиëда аз сесад динор фурӯхта, ба мискинон тақсим карда додан мумкин буд». Ва он занро сарзаниш карданд.
41014006	Лекин Исо гуфт: «Вайро ором гузоред; чаро вайро хиҷил мекунед? Вай барои Ман кори некӯ кард.
41014007	«Зеро мискинон ҳар вақт дар назди шумо ҳастанд ва ҳар гоҳ, ки бихоҳед, ба онҳо эҳсон карда метавонед; лекин Ман ҳамеша бо шумо нестам.
41014008	«Вай он чи метавонист, ба ҷо овард: Бадани Маро барои дафн пешакӣ тадҳин кард.
41014009	«Ба ростӣ ба шумо мегӯям: дар тамоми ҷаҳон ҳар ҷо, ки Инҷил мавъиза шавад, кори вай низ барои ëдоварии вай зикр хоҳад ëфт».
41014010	Ва Яҳудои Исқарьют, ки яке аз он дувоздаҳ буд, пеши саркоҳинон рафт, то ки Ӯро ба онҳо таслим кунад.
41014011	Онҳо чун сухани вайро шуниданд, шод гаштанд, ва ба вай пул доданӣ шуданд. Вай дар ҷустуҷӯи фурсати мувофиқ буд, ки Ӯро таслим кунад.
41014012	Дар рӯзи аввали иди фатир, ки барои фисҳ қурбонӣ мекарданд, шогирдонаш ба Ӯ гуфтанд: «Куҷо мехоҳӣ, ки фисҳро бихӯрӣ, то рафта тайëр кунем?»
41014013	Пас ду нафарро аз шогирдонаш фиристода, ба онҳо гуфт: «Ба шаҳр биравед; марде ба шумо рост хоҳад омад, ки кӯзаи обро бардошта мебарад; аз ақиби вай равона шавед,
41014014	«Ба куҷое ки дарояд, ба соҳиби хона гӯед: «Устод мегӯяд: меҳмонхона куҷост, ки он ҷо фисҳро бо шогирдони Худ бихӯрам?»
41014015	«Вай ба шумо болохонаи калони мафрушу тайëрро нишон медиҳад; дар он ҷо барои мо тайëри бинед».
41014016	Шогирдонаш равона шуда, ба шаҳр омаданд ва, чунон ки Ӯ гуфта буд, ëфтанд; ва фисҳро омода карданд.
41014017	Бегоҳи рӯз Ӯ бо он дувоздаҳ омад.
41014018	Ва ҳангоме ки нишаста таом мехӯрданд, Исо гуфт: «Ба ростӣ ба шумо мегӯям, ки яке аз шумоëн, ки бо Ман таом мехӯрад, Маро таслим хоҳад кард».
41014019	Онҳо ғамгин шуда, паси ҳамдигар ба Ӯ гуфтанд: «Оë он манам?» Ва дигаре: «Оë он манам?»
41014020	Лекин Ӯ ба ҷавоби онҳо гуфт: «Яке аз дувоздаҳ, ки бо Ман даст дар табақ меандозад».
41014021	«Агарчи Писари Одам ончунон, ки дар бораи Ӯ навишта шудааст, меравад, лекин вой бар ҳоли он касе ки Писари Одам ба воситаи вай таслим карда шавад: барои вай беҳтар мебуд, ки таваллуд намеëфт».
41014022	Ва ҳангоме ки таом мехӯрданд, Исо нонро гирифта, баракат дод ва пора карда, ба онҳо доду гуфт: «Бигиред ва бихӯред, ки ин Бадани Ман аст».
41014023	Ва косаро гирифта, шукргузорӣ намуд ва ба онҳо дод; ва ҳама аз он нӯшиданд.
41014024	Ва ба онҳо гуфт: «Ин аст Хуни Ман аз аҳди ҷадид, ки барои бисьëр касон рехта мешавад.
41014025	«Ба ростӣ ба шумо мегӯям: Ман дигар аз шираи ангур нахоҳам нӯшид, то ҳамон рӯзе ки дар Малакути Худо маи тоза бинӯшам».
41014026	Ва ҳамду сано хонда, ба сӯи кӯҳи Зайтун равона шуданд.
41014027	Ва Исо ба онҳо гуфт: «Ҳамаи шумо имшаб дар ҳаққи Ман ба васваса хоҳед афтод; зеро навишта шудааст: «Чӯпонро мезанам, ва гӯсфандон пароканда хоҳанд шуд».
41014028	«Аммо пас аз эҳьë шуданам, пеш аз шумо ба Ҷалил хоҳам рафт».
41014029	Петрус ба Ӯ гуфт: «Агар ҳама ба васваса афтанд ҳам, ман намеафтам».
41014030	Исо ба вай гуфт: «Ба рости ба ту мегӯям, ки ту ҳоло, дар ҳамин шаб, пеш аз он ки хурӯс ду бор бонг занад, Маро се бор инкор хоҳӣ кард».
41014031	Лекин вай бо ҷидду ҷаҳди зиëдтар мегуфт: «Ҳатто агар бо Ту мурданам лозим ояд, ҳам Туро ҳаргиз инкор накунам». Дигарон низ ҳамчунон гуфтанд.
41014032	Ба мавзее омаданд, ки Ҷатсамонӣ ном дошт; ва Ӯ ба шогирдонаш гуфт: «Дар ин ҷо бинишинед, то Ман дуо гӯям».
41014033	Ва Петрус, Яъқуб ва Юҳанноро бо Худ бурд; ва дар изтироб афтод ва дилтанг шуд.
41014034	Ва ба онҳо гуфт: «Ҷони Ман то ба дараҷаи марговар маҳзун шудааст; дар ин ҷо бимонед ва бедор бошед».
41014035	Ва, каме пештар рафта, рӯ ба замин афтод ва дуо гуфт, ки агар мумкин бошад, он соат аз Ӯ бигзарад;
41014036	Ва гуфт: «Аббо, Падарам! Ҳама чиз назди Ту мумкин аст; ин косаро аз Ман бигзарон, лекин на бо хоҳиши Ман, балки бо иродаи Ту».
41014037	Ва омада, онҳоро хуфта ëфт, ва ба Петрус гуфт: «Эй Шимъӯн! Ту хуфтаӣ? Оë натавонисти соате бедор бошӣ?
41014038	«Бедор бошед ва дуо гӯед, то ба озмоиш дучор нашавед; рӯҳ бардам аст, лакин ҷисм нотавон».
41014039	Ва боз рафта бо ҳамон суханон дуо гуфт.
41014040	Ва баргашта, боз онҳоро хуфта ëфт, зеро чашмонашон хоболуд буд; ва онҳо намедонистанд, ки ба Ӯ чӣ ҷавоб диҳанд.
41014041	Ва бори сеюм омада, ба онҳо гуфт: «Шумо ҳанӯз мехобед ва истироҳат мекунед? Вассалом, соат расидааст; инак Писари Одам ба дасти гуноҳкорон таслим карда мешавад;
41014042	«Бархезед, биравем: инак, он ки Маро таслим мекунад, наздик омад».
41014043	Ва дарҳол, ҳанӯз ки Ӯ сухан мегуфт, Яҳудо, ки яке аз он дувоздаҳ буд, ва бо вай медуми бисьëре аз ҷониби саркоҳинон, китобдодонон ва пирон бо шамшеру таëқҳо омаданд.
41014044	Таслимкунандаи Ӯ ишорате ба онҳо дода, гуфта буд: «Ҳар киро бибӯсам, Ӯ ҳамон аст; Ӯро дастгир кунеду бо эҳтиëт баред».
41014045	Ва чун омад, дарҳол ба Ӯ наздик шуда, гуфт: «Эй Устод! Эй Устод!» Ва Ӯро бӯсид.
41014046	Ва онҳо дастҳои худро бар Ӯ андохта, Ӯро гирифтанд.
41014047	Аммо яке аз ҳозирон шамшери худро кашида, ба ғуломи саркоҳин заду як гӯши вайро бурида партофт.
41014048	Исо ба онҳо рӯ оварда гуфт: «Гӯë бар зидди роҳзане шумо бо шамшеру таëқҳо берун омадаед, то Маро дастгир кунед;
41014049	«Ҳар рӯз Ман назди шумо дар маъбад будам ва таълим медодам, ва шумо Маро дастгир накардед; лекин бигзор Навиштаҳо ба амал ояд».
41014050	Он гоҳ ҳама Ӯро вогузошта, гурехтанд.
41014051	Ҷавоне ҷисми бараҳнаи худро ба чодире печонда, аз ақиби Ӯ мерафт; ва сарбозон вайро дастгир карданд.
41014052	Лекин вай чодирро партофта, тани бараҳна аз дасти онҳо гурехт.
41014053	Ва Исоро назди саркоҳин оварданд; ва тамоми саркоҳинон ва пирон ва китобдонон назди вай гирд омаданд.
41014054	Петрус аз дур, то даруни ҳавлии саркоҳин аз паи Ӯ равона шуда, бо хизматгорон нишаст ва назди оташ худро гарм мекард.
41014055	Саркоҳинон ва тамоми шӯрои пирон дар ҷустуҷӯи шаҳодате бар зидди Исо буданд, то Ӯро ба қатл расонанд, лекин наëфтанд.
41014056	Зеро бисьëр касон бар зидди Ӯ шаҳодати бардурӯғ доданд, лекин ин шаҳодатҳо ба якдигар мувофиқ набуд.
41014057	Ва баъзе касон бархоста, бар зидди Ӯ шаҳодати бардурӯғ дода, гуфтанд:
41014058	«Мо шунидем, ки Ӯ мегуфт: ˮМан ин маъбади бо дасти одам сохташударо вайрон мекунам ва дар се рӯз дигареро бино мекунам, ки бо дасти одам сохта нашуда бошад”».
41014059	Лекин чунин шаҳодати онҳо низ мувофиқ набуд.
41014060	Пас саркоҳин бархост ва дар миëна истода, аз Исо пурсид: «Чаро Ту ҳеҷ ҷавоб намедиҳӣ? Ин чист, ки инҳо бар зидди Ту шаҳодат медиҳанд?».
41014061	Аммо Ӯ хомӯш монд ва ҳеҷ ҷавоб надод. Боз саркоҳин аз Ӯ пурсида, гуфт: «Оë Ту Масеҳ Писари Худои Мутабаррак ҳасти?».
41014062	Исо гуфт: «Ман ҳастам; ва шумо Писари Одамро хоҳед дид, ки ба ямини Қудрат нишаста, бар абрҳои осмон меояд».
41014063	Он гоҳ саркоҳин ҷомаи худро дарронда, гуфт: «Дигар ба шоҳидон чӣ ҳоҷат дорем?
41014064	«Шумо куфрро шунидед; чӣ мулоҳиза доред?» Пас ҳама Ӯро айбдор карда, сазовори марг донистанд.
41014065	Ва баъзе касон ба сару рӯи Ӯ туф кардан гирифтанд ва рӯяшро пӯшида, Ӯро мезаданд ва мегуфтанд, ки: «Нубувват кун». Ва хизматгорон Ӯро торсакӣ мезаданд.
41014066	Ҳангоме ки Петрус дар поëн, дар рӯи ҳавли буд, яке аз канизони саркоҳин омад
41014067	Ва чун дид, ки Петрус худро гарм мекунад, ба вай нигоҳ карда, гуфт: «Ту низ бо Исои Носирӣ будӣ».
41014068	Лекин вай инкор карда, гуфт: «Намедонам ва намефаҳмам, ки ту чӣ мегӯӣ». Ва ба ҳавлии берун рафта буд, ки хурӯс бонг зад.
41014069	Каниз бори дигар вайро дида, ба ҳозирон гуфт: «Ин яке аз онҳост».
41014070	Вай бори дигар инкор кард. Пас аз муддате ҳозирон ба Петрус гуфтанд: «Дар ҳақиқат ту яке аз онҳо мебоши; зеро ки ту аз Ҷалил ҳастӣ ва лаҳҷаи ту ҳамон хел аст».
41014071	Лекин вай ба савганду қасам хӯрдан оғоз намуда, гуфт: «Он Одамро, ки мегӯед, намешиносам».
41014072	Ҳамон дам хурӯс бори дуюм бонг зад. Он гоҳ Петрус суханони Исоро ба ëд овард, ки Вай гуфта буд: «Пеш аз он ки хурӯс ду бор бонг занад, Маро се бор инкор хоҳӣ кард». Ва оғоз ба гиристан намуд.
41015001	БОМДОДОН фавран саркоҳинон бо пирон ва китобдонон ва тамоми шӯрои пирон машварат карданд ва Исоро баста бурданду ба Пилотус таслим карданд.
41015002	Пилотус аз Ӯ пурсид: «Оë Ту Подшоҳи Яҳудиëн ҳастӣ?» Ӯ ҷавоб дода гуфт: «Ту мегӯӣ».
41015003	Ва саркоҳинон Ӯро бисьëр айбдор мекарданд.
41015004	Пилотус боз аз Ӯ пурсид: «Ту ҳеҷ ҷавобе намедиҳӣ? Бингар, ки чи қадар Туро айбдор мекунанд».
41015005	Лекин Исо боз ҳеҷ ҷавоб надод, ба тавре ки Пилотус дар ҳайрат монд.
41015006	Дар ҳар ид вай як бандиро, ки мехостанд, барои онҳо озод мекард.
41015007	Бараббос ном касе бо шариконаш дар ҳабс буд, ки онҳо дар вақти исьëн одам кушта буданд.
41015008	Ва мардум фарьëд зада, илтимос карданд, ки он чиро, ки ҳамеша барои онҳо мекард, ба ҷо оварад.
41015009	Вай ба ҷавоби онҳо гуфт: «Оë мехоҳед, Подшоҳи Яҳудиëнро барои шумо озод кунам?»
41015010	Зеро медонист, ки саркоҳинон Ӯро аз рӯи ҳасад таслим карда буданд.
41015011	Лекин саркоҳинон мардумро барангехта буданд, ки Бараббосро барои онҳо озод кунад, беҳтар аст.
41015012	Пилотус боз ба ҷавоби онҳо гуфт: «Пас чӣ мехоҳед бикунам бо он Касе ки Ӯро Подшоҳи Яҳудиëн меномед?»
41015013	Онҳо боз фарьëд задана: «Ӯро маслуб кун!»
41015014	Пилотус ба онҳо гуфт: «Ӯ чӣ бадӣ кардааст?» Лекин онҳо боз ҳам зиëдтар фарьëд заданд: «Ӯро маслуб кун!».
41015015	Пас Пилотус, мардумро хушнӯд карданӣ шуда, Бараббосро барои онҳо озод кард ва Исоро тозиëна зада, барои маслуб кардан таслим кард.
41015016	Ва сарбозон Ӯро ба даруни ҳавлӣ, яъне ба сарбозхона бурданд ва тамоми фавҷро гирд оварданд;
41015017	Ва ҷомаи арғувон ба Ӯ пӯшонданд ва тоҷе аз хор бофта, бар сараш ниҳоданд;
41015018	Ва оғоз ба салом намуданд: «Салом, эй Подшоҳи Яҳудиëн!»
41015019	Ва қамиш бар сараш заданд ва бар Ӯ туф карданд ва, зону зада, ба Ӯ таъзим карданд.
41015020	Пас аз он ки Ӯро басе истеҳзо карданд, ҷомаи арғувонро аз танаш кашида, либоси Худашро пӯшонданд ва Ӯро берун бурданд, то маслуб кунанд.
41015021	Ва роҳгузареро аз Қурин, ки Шимъӯн ном дошт ва падари Искандар ва Руфус буд ва аз саҳро меомад, маҷбур карданд, ки салиби Ӯро бардорад.
41015022	Ва Исоро ба ҷое бурданд, ки Ҷолҷолто, яъне «Ҷои косахонаи сар» ном дошт.
41015023	Ва шароби бо мур омехтаро барои нӯшонданаш доданд; лекин Ӯ нанӯшид.
41015024	Ононе ки Ӯро маслуб карданд, либоси Ӯро қуръа партофта тақсим карданд, то ҳар кас чизе бигирад.
41015025	Ва соати сеюм буд, ки Ӯро маслуб карданд.
41015026	Ва бар Ӯ чунин айбномае навишта шуда буд: «Подшоҳи Яҳудиëн».
41015027	Бо Ӯ ду роҳзанро, яке аз дасти росташ ва дигареро аз дасти чапаш, маслуб карданд.
41015028	Пас ба амал омад он Навиштае ки мегӯяд: «Аз ҷинояткорон шумурда шуд».
41015029	Ва роҳгузарон Ӯро дашном дода ва сар ҷунбонда, мегуфтанд: «Эй! Ту ки маъбадро вайрон карда, дар се рӯз аз нав бино мекунӣ!
41015030	«Худатро наҷот дода, аз салиб фурӯд ой».
41015031	Ҳамчунин саркоҳинон ва китобдонон Ӯро истеҳзо карда, ба якдигар мегуфтанд: «Дигаронро наҷот медод, лекин Худашро наҷот дода наметавонад!
41015032	«Масеҳ, Подшоҳи Исроил, бигзор акнун аз салиб фурӯд ояд, то бубинем ва имон оварем». Ва онҳое ки бо Ӯ маслуб шуда буданд, Ӯро дашном медоданд.
41015033	Чун соати шашум расид, тамоми заминро то соати нӯҳум торикӣ фаро гирифт.
41015034	Ва дар соати нӯҳум Исо бо овози баланд фарьëд зада, гуфт: «Элӯҳӣ, Элӯҳӣ! Лама сабақтанӣ?» яъне: «Худои Ман, Худои Ман! Чаро маро тарк кардаӣ?».
41015035	Баъзе аз ҳозирон, чун шуниданд, гуфтанд: «Инак Ильëсро мехонад».
41015036	Пас шахсе шитоб карда, исфанҷеро аз сирко пур кард ва бар сари най ниҳода, ба Ӯ нӯшонидани шуд ва гуфт: «Биистед, бубинем, ки оë Ильëс меояд, то Ӯро фурӯд оварад?»
41015037	Лекин Исо садои баланде бароварда, ҷон дод.
41015038	Ва пардаи маъбад аз боло то поëн дарида, ду пора шуд.
41015039	Мирисаде ки рӯ ба рӯи Ӯ меистод, чун дид, ки Ӯ бо чунин садо ҷон дод, гуфт: «Ба ростӣ ин Одам Писари Худо буд».
41015040	Якчанд зан низ буданд, ки аз дур нигоҳ мекарданд: аз он ҷумла Марьями Маҷдали ва Марьяме ки модари Яъқуби кӯчак ва Йӯсе буд, ва Салӯмит,
41015041	Ки ҳангоми дар Ҷалил буданаш аз ақиби Ӯ мерафтанд ва ба Ӯ хизмат мекарданд, ва бисьëр занони дигар, ки ҳамроҳи Ӯ ба Ерусалим омада буданд.
41015042	Ва чун шом шуд, зеро ки рӯзи ҷумъа, яъне бегоҳи шанбе буд,
41015043	Юсуф ном шахсе аз Ҳаромот, узви намоëни шӯро, ки худаш низ интизори Малакути Худо буд, омад ва ҷасорат карда назди Пилотус даромад ва Ҷасади Исоро талаб кард;
41015044	Пилотус дар ҳайрат афтод, ки Ӯ зуд фавтидааст; ва юзбоширо талабида, аз вай пурсид, ки оë фавтид?
41015045	Ва чун юзбошӣ фаҳмид, Ҷасадро ба Юсуф дод.
41015046	Вай катоне харида ва Ҷасадро аз салиб фуроварда, ба катон печонд ва ба қабре ки дар дохили санг тарошида буд, ниҳод; ва сангеро бар дари қабр ғелонд.
41015047	Ва Марьями Маҷдалия ва Марьями модари Йӯсе диданд, ки куҷо гузошта шуд.
41016001	БАЪД аз гузаштани шанбе, Марьями Маҷдалия ва Марьяме ки модари Яъқуб буд, ва Салӯмит ҳанут хариданд, то рафта Ӯро тадҳин кунад.
41016002	Ва саҳарии рӯзи якшанбе, чун офтоб тулӯъ кард, онҳо ба сари қабр омаданд,
41016003	Ва ба ҳамдигар мегуфтанд: «Сангро аз дари қабр барои мо кӣ меғелонад?»
41016004	Чун нигаристанд, диданд, ки санг ғелонда шудааст; ва ҳол он ки он бисьëр бузург буд.
41016005	Ва чун ба қабр даромаданд, ҷавонеро дар тарафи рост нишаста диданд, ки либоси сафед дар бар дошт; ва ҳайрон шуданд.
41016006	Вай ба онҳо гуфт: «Ҳайрон нашавед. Исои Носирии маслубро ҷустуҷӯ мекунед; Ӯ эҳьë шуд ва дар ин ҷо нест. Инак ҷое ки Ӯро ниҳода буданд.
41016007	«Лекин рафта, ба шогидони Ӯ ва ба Петрус гӯед, ки Ӯ пеш аз шумо ба Ҷалил меравад; Ӯро, чунон ки ба шумо гуфта буд, дар он ҷо хоҳед дид».
41016008	Ва зуд баромада, тозон аз пеши қабр рафтанд; онҳоро ларза ва даҳшат фаро гирифта буд, ва ба касе чизе нагуфтанд, зеро ки метарсиданд.
41016009	Саҳарии рӯзи якшанбе эҳьë шуда, аввал ба Марьями Маҷдалия, ки аз вай ҳафт девро берун карда буд, зоҳир шуд.
41016010	Вай рафта, ба ҳамроҳони Ӯ, ки гирьëну нолон буданд, хабар дод;
41016011	Лекин онҳо чун шуниданд, ки Ӯ зинда аст, ва Ӯро вай дидааст, -- бовар накарданд.
41016012	Баъд аз он ба сурати дигар ба ду нафари онҳо, ки ба деҳа мерафтанд, дар роҳ зоҳир шуд.
41016013	Ва онҳо баргашта, ба дигарон хабар доданд; лекин ба онҳо низ бовар накарданд.
41016014	Ниҳоят ба он ëздаҳ, ки дар сари суфра нишаста буданд, зоҳир шуд ва онҳоро ба сабаби беимонӣ ва дилсахтиашон сарзаниш кард, зеро ба онҳое ки Ӯро эҳьëшуда дида буданд, бовар накардаа нд.
41016015	Ва ба онҳо гуфт: «Ба тамоми олам биравед ва Инҷилро ба ҳамаи махлуқот мавъиза кунед.
41016016	«Ҳар кӣ имон оварда, таъмид ëбад, наҷот хоҳад ëфт; лекин ҳар кӣ имон наоварад, маҳкум хоҳад шуд.
41016017	«Ва ин аломот ҳамроҳи имондорон хоҳад буд: ба исми Ман девҳоро берун кунанд ва ба забонҳои нав сухан гӯянд;
41016018	«Ва морҳоро гиранд; ва агар заҳри қотиле бихӯранд, ба онҳо осеб нарасонад; ва даст бар беморон ниҳанд, онҳо шифо ëбанд».
41016019	Ва Худованд, пас аз он ки ба онҳо сухан гуфт, ба осмон сууд карда, ба ямини Худо нишаст.
41016020	Ва онҳо берун рафта, дар ҳар ҷо мавъиза мекарданд, ва Худованд ба онҳо мадад мерасонд ва бо аломати баъдина каломро собит мегардонд.
42001001	Азбаски бисьëр касон ба тартиб додани нақли воқеаҳое шурӯъ кардаанд, ки рӯй доданашон дар миëни мо пурра маълум аст,
42001002	Чунон ки аз ибтидо ба василаи шоҳидон ва ходимони Калом ба мо расондаанд,
42001003	Ман низ салоҳ донистам, ки ҳама чизро аз худи аввал бодиққат тадқиқ намуда, пай дар ҳам барои ту, эй Теофилуси мӯҳтарам, бинависам,
42001004	То ки ту боэътимодии таълимотеро, ки дар он тарбият ëфтаӣ, бидонӣ.
42001005	Дар айëми Ҳиродус, подшоҳи Яҳудо, Закарьë ном коҳине аз навбати Абиë буд, ва зани ӯ аз духтарони Ҳорун буда, Элисобаъ ном дошт.
42001006	Ҳар дуи онҳо пеши Худо одил буданд ва аз рӯи тамоми аҳком ва фароизи Худованд бекаму кост рафтор мекарданд.
42001007	Онҳо фарзанд надоштанд, зеро ки Элисобаъ нозой буд, ва ҳар ду ба пиронсолагӣ расида буданд.
42001008	Боре, вақте ки ӯ бо навбати худ пеши Худо каҳонат мекард,
42001009	Мувофиқи таомули каҳонат, қуръа ба номи ӯ баромад, ки ба маъбади Худованд даромада, бухур кунад;
42001010	Ва дар вақти бухур карданаш тамоми ҷамоат дар берун дуо мегуфтанд.
42001011	Баногоҳ фариштаи Худованд бар ӯ зоҳир гардида, дар тарафи рости қурбонгоҳи бухур истод.
42001012	Закарьë аз ин рӯъë музтариб шуда, ба ҳарос афтод.
42001013	Аммо фаришта ба ӯ гуфт: «Эй Закарьë, натарс, зеро ки дуои ту мустаҷоб шудааст, ва зани ту Элисобаъ ба ту писаре хоҳад зоид, ва ӯро Яҳьë хоҳӣ номид».
42001014	Ва туро шодмонӣ ва хурсандӣ насиб хоҳад шуд, ва бисьëр касон ба таваллуди ӯ шодӣ хоҳанд кард.
42001015	Зеро ки ӯ дар назари Худованд бузург хоҳад буд, ва шароб ва арақ нахоҳад нӯшид, ва аз шиками модари худ аз Рӯҳулкудс пур хоҳад буд,
42001016	Ва бисьëр касонро аз банӣ-Исроил ба Худованд Худои онҳо руҷуъ хоҳад кунонд.
42001017	Ва пешопеши Ӯ бо рӯҳ ва қувваи Ильëс қадам хоҳад зад, то ки дилҳои падаронро ба фарзандон ва номутеонро ба ҳикмати одилон баргардонад ва халқи дурусте барои Худованд муҳайë созад».
42001018	Закарьë ба фаришта гуфт: «Инро аз рӯи чӣ бидонам Зеро ки ман пир ҳастам, зани ман низ ба пиронсолагӣ расидааст».
42001019	Фаришта дар ҷавоби ӯ гуфт: «Ман Ҷаброил ҳастам, ки ба ҳузури Худо меистам, ва фиристода шудаам барои он ки бо ту сухан ронам ва ин муждаро ба ту бирасонам.
42001020	Ва инак, забонат лол шуда, то рӯзи ба амал омдани ин ту имконияти гап задан нахоҳи дошт, аз барои он ки ба суханони ман, ки дар вақти худ ба иҷро хоҳанд расид, имон наовардӣ».
42001021	Дар ин миëн ҷамоат мунтазири Закарьë буданд ва тааҷҷуб менамуданд, ки ӯ дар маъбад даранг мекунад.
42001022	Ва ҳангоме ки берун омад, ба онҳо гап зада натавонист, ва онҳо фаҳмиданд, ки ӯ дар маъбад рӯъëе дидааст; ва ӯ ба онҳо имову ишора мекард, ва забонаш лол шуда буд.
42001023	Вақте ки рӯзҳои хизматаш ба анҷом расид, ба хонаи худ рафт.
42001024	Ва баъд аз он рӯзҳо зани ӯ, Элисобаъ. ҳомила шуда, панҷ моҳ худро аз ҳама пинҳон дошт, ва гуфт:
42001025	«Дар ин рӯзҳо Худованд назар карда, ба ман чунин амал кард, то ки нанги маро аз миëни мардум бардорад».
42001026	Ва дар моҳи шашум Ҷаброили фаришта аз ҷониди Худо ба Носира ном шаҳри Ҷалил фиристода шуд.
42001027	Назди бокирае ки номзади Юсуф ном марде аз хонадони Довуд буд; ва номи он бокира Марьям буд.
42001028	Ва фаришта назди вай даромада, гуфт: «Салом бар Ту, эй пурфайз! Худованд бо туст; ту дар миëни занон муборак ҳастӣ».
42001029	Аммо вай ӯро дида, аз суханонаш музтариб шуд ва дар дили худ гуфт, ки ин чӣ саломе бошад.
42001030	Ва фаришта ба вай гуфт: «Эй Марьям, натарс, зеро ки ту назди Худо файз ëфтаӣ;
42001031	Ва инак, ҳомила шуда, Писаре хоҳӣ зоид, ва Ӯро Исо хоҳӣ номид;
42001032	Ва Ӯ бузург хоҳад буд ва Писари Ҳаққи Таоло номида хоҳад шуд; ва Худованд Худо тахти падараш Довудро ба Ӯ хоҳад дод;
42001033	Ва Ӯ ба хонадони Яъқуб то абад салтанат хоҳад ронд, ва салтанати Ӯ интиҳо нахоҳад дошт»
42001034	Марьям ба фаришта гуфт: «Ин чӣ гуна мешавад, дар сурате ки ман бокира ҳастам?»
42001035	Фаришта дар ҷавоби вай гуфт: «Рӯҳулқудс бар ту хоҳад омад, ва қуввати Ҳаққи Таоло бар ту соя хоҳад афканд; бинобар ин он мавлуди Муқаддас ҳам Писари Худо номида хоҳад шуд;
42001036	Инак, хеши ту, Элисобаъ, ки ӯро нозой меноманд, ӯ низ дар пирии худ писаре дар шикам дорад, ва ҳоло моҳи шашуми ӯст;
42001037	Зеро ки назди Худо ҳеҷ каломе бе оқибат намемонад».
42001038	Марьям гуфт: «Инак, канизи Худованд ҳастам; бигзор бо ман аз рӯи каломи ту бишавад». Ва фаришта аз пеши вай рафт.
42001039	Дар он рӯзҳо Марьям роҳсипор шуда, бо шитоб ба шаҳре рафт, ки дар кӯҳистони Яҳудо воқеъ аст,
42001040	Ва ба хонаи Закарьë даромада, ба Элисобаъ салом гуфт.
42001041	Ва чун Элисобаъ саломи Марьямро шунид, бача дар шикамаш ба ҷунбиш омад; ва Элисобаъ аз Рӯҳулқудс пур шуд,
42001042	Ва бо овози баланд хитоб намуда, гуфт: «Ту дар миëни занон муборак ҳастӣ, ва муборак аст самараи шиками ту!».
42001043	«Ва ин ба ман аз куҷост, ки модари Худованди ман назди ман омадааст?
42001044	Зеро ки чун саломи ту ба гӯшам расид, бача аз шодӣ дар шикамам ба ҷунбиш омад;
42001045	Ва хушо вай, ки имон овардааст, ки он чи аз ҷониби Худованд ба вай гуфта шудааст, ба амал хоҳад омад».
42001046	Ва Марьям гуфт: «Ҷони ман Худовандро ситоиш мекунад,
42001047	Ва рӯҳи ман аз Худои Наҷотдиҳандаи ман ба ваҷд омад,
42001048	Ки Ӯ бар фурӯтании канизи Худ назар кардааст; зеро ки минбаъд ҳамаи наслҳо маро хушбахт хоҳанд хонд;
42001049	Зеро ки он Қодир чизи бузурге барои ман ба амал овард, ва исми Ӯ муқаддас аст,
42001050	Ва марҳамати Ӯ насл ба насл барои касонест, ки аз Ӯ метарсанд;
42001051	Қуввати бозуи Худро зоҳир сохт; онҳоеро, ки аз андешаҳои дилашон мағрур буданд, пароканда кард;
42001052	Зӯроваронро аз тахтҳо вожгун сохт ва фурӯтанонро сарафроз гардонд;
42001053	Гуруснагонро аз неъматҳо пур кард, ва сарватдоронро тиҳидаст фиристод;
42001054	Бандаи Худ Исроилро дастгирӣ кард, ба хотираи марҳамати Худ, -
42001055	Чунон ки ба падарони мо гуфта буд, -ба Иброҳим ва насли ӯ то абад».
42001056	Ва Марьям қариб се моҳ назди ӯ монд ва баъд ба хонаи худ баргашт.
42001057	Чун вақти зоидани Элисобаъ расид, ӯ писаре зоид.
42001058	Ва ҳамсояҳо ва хешу табори ӯ шуниданд, ки Худованд марҳамати Худро ба ӯ афзун кардааст, ва бо ӯ шод шуданд.
42001059	Ва дар рӯзи ҳаштум омаданд, ки кӯдакро хатна кунанд, ва мехостанд ӯро, аз рӯи номи падараш, Закарьë ном монанд.
42001060	Лекин модараш дар ҷавоб гуфт: «Не, балки ӯ Яҳьë номида хоҳад шуд».
42001061	Ба вай гуфтанд: «Дар авлоди ту касе нест, ки чунин ном дошта бошад».
42001062	Ва бо имову ишорат аз падараш пурсиданд, ки ӯро чӣ ном ниҳодан мехоҳад.
42001063	Ӯ тахтачае талабида, бар он навишт: «Номи ӯ Яҳьëст». Ва ҳама мутааҷҷиб шуданд.
42001064	Дарҳол даҳон ва забони ӯ кушода шуд, ва ӯ ба сухан даромада, Худоро ҳамду сано хонд.
42001065	Ва ҳамаи ҳамсояҳои онҳо ба ҳарос афтоданд; ва тамоми ин воқеаро дар сар то сари кӯҳистони Яҳудо нақл мекарданд.
42001066	Ва ҳар кӣ мешунавид, инро дар дили худ ҷо дода, мегуфт: «Ин кӯдак кӣ хоҳад шуд?» Ва дасти Худованд бо ӯ буд.
42001067	Падари ӯ, Закарьë аз Рӯҳулқудс пур шуд ва нубувват намуда гуфт:
42001068	«Муборак аст Худованд Худои Исроил, ки қавми Худро парасторӣ намуда, ба вай халосӣ ато фармудааст,
42001069	Ва барои мо дар хонадони бандаи Худ Довуд шохи наҷот барпо кардааст,
42001070	Чунон ки аз қадим бо забони анбиëи муқаддаси Худ гуфтааст,
42001071	Ки моро аз душманони мо ва аз дасти ҳамаи онҳое ки аз мо нафрат доранд, наҷот хоҳад дод;
42001072	Ба падарони мо марҳамат намуда, аҳди муқаддаси Худро,
42001073	Қасамеро, ки Ӯ ба падари мо Иброҳим ëд карда буд ба хотир хоҳад овард,
42001074	Ва ба мо имконият хоҳад дод, ки аз дасти душманони худ халос шуда, бе тарсу бим
42001075	Ба Ӯ бо қудсият ва адолат хизмат кунем, дар ҳолате ки тамоми айëми умри худ пеши Ӯ бошем.
42001076	Ва ту, эй кӯдак, набии Ҳаққи Таоло хонда хоҳӣ шуд, зеро ки пешопеши Худованд қадам хоҳӣ зад, то ки роҳҳои Ӯро муҳайë кунӣ
42001077	Ва ба қавми Ӯ бифаҳмонӣ, ки наҷот дар омурзиши гуноҳҳои онҳст,
42001078	Аз умқи марҳамати Худои мо, ки бо он моро Найири Толеъ аз олами боло парасторӣ намуд,
42001079	То ки касони дар торикӣ ва дар сояи марг нишастаро мунаввар созад ва пойҳои моро ба роҳи осоиштагӣ равона кунад».
42001080	Ва кӯдак калон шуда, рӯҳаш ӣқавӣ мегашт, ва то рӯзе ки бар Исроил зоҳир гардид, дар биëбонҳо буд.
42002001	Дар он айëм аз ҷониби қайсар Авғустус фармоне баромад, ки дар тамоми рӯи замин саршуморӣ гузаронданд.
42002002	Дар замоне ки Кириниюс дар Сурия ҳукмронӣ мекард, ин саршуморӣ аввалин буд.
42002003	Ва ҳама барои нависондани худ, ҳар яке ба шаҳри худ мерафтанд.
42002004	Юсуф низ аз Ҷалил, аз шаҳри Носира, ба Яҳудо, ба шаҳри Довуд, ки Байт-Лаҳм ном дорад, равона шуд, чунки ӯ аз хонадон ва авлоди Довуд буд,
42002005	То худро бо Марьям, ки номзади ӯ ва ҳомиладор буд, нависонад.
42002006	Ва ҳангоме ки онҳо дар он ҷо буданд, вақти зоидани вай расид;
42002007	Ва Писари нахустини худро зоид, ва Ӯро парпеч кард, ва Ӯро дар охуре хобонид, чунки дар мусофирхона ҷое барои онҳо набуд.
42002008	Дар он сарзамин чӯпононе буданд, ки шабона дар ҳавои кушод рамаи худро посбонӣ мекарданд.
42002009	Ва фариштаи Худованд бар онҳо зоҳир гардид, ва ҷалоли Худованд дар гирду пешашон дурахшид, ва онҳо бағоят ҳаросон шуданд.
42002010	Фаришта ба онҳо гуфт: «Натарсед; зеро ки муждаи бузурге ба шумо мерасонам, ки он барои тамоми қавм хоҳад буд:
42002011	«Имрӯз барои шумо дар шаҳри Довуд Наҷотдиҳанда таваллуд шуд, ки Ӯ Масеҳи Худованд аст;
42002012	Ва ин аст аломат барои шумо: Кӯдакро парпечшуда ва дар охуре хобида хоҳед ëфт».
42002013	Ногаҳон бо фаришта фавҷе аз лашкари осмон пайдо шуданд, ки Худоро ҳамду сано хонда, мегуфтанд:
42002014	«Худоро ҷалол дар арши аъло, ва осоиштагӣ бар замин, ва ҳусни таваҷҷӯҳ дар миëни мардум бод».
42002015	Вақте ки фариштагон аз пеши онҳо ба осмон сууд карданд, чӯпонон ба якдигар гуфтанд: «Биëед, ба Байт-Лаҳм биравем ва он чиро, ки дар он ҷо воқеъ шудааст, ва Худованд онро ба мо хабар додааст, бубинем».
42002016	Ва бо шитоб омаданд, ва Марьям ва Юсуф ва Кӯдакро, ки дар охур хобида буд, ëфтанд.
42002017	Ва чун диданд, он суханеро, ки ба онҳо дар бораи Ин Кӯдак гуфта шуда буд, нақл карданд.
42002018	Ва ҳамаи онҳое ки шуниданд, аз он чи чӯпонон ба онҳо нақл карданд, мутааҷҷиб шуданд.
42002019	Ва Марьям ҳамаи ин суханонро дар дили худ ҷо дода, нигоҳ медошт.
42002020	Ва чӯпонон баргашта, Худоро ҳамду сано мехонданд ва ситоиш мекарданд барои ҳамаи он чизҳое ки шунида ва дида буданд, чунон ки ба онҳо гуфта шуда буд.
42002021	Вақте ки дар ҳаштрӯзагӣ Ӯро хатна карданд, ба Ӯ Исо ном доданд, чунон ки фаришта Ӯро, пеш аз он ки дар шикам пайдо шавад, номида буд.
42002022	Ва ҳангоме ки айëми татҳири онҳо мувофиқи шариати Мусо фаро расид, Ӯро ба Ерусалим оварданд, то ки ба Худованд пешниҳод кунаднд,
42002023	Чунон ки дар шариати Худованд навишта шудааст: «Ҳар махлуқи наринае ки батни модарро мекушояд, муқаддаси Худованд хонда мешавад»;
42002024	Ва мувофиқи он чи дар шариати Худованд гуфта шудааст, ду фохта ë ду чӯҷаи кабӯтар қубонӣ кунанд.
42002025	Ва инак, дар Ерусалим Шимъӯн ном марде буд, ки Марди одил ва паҳрезгор ва мунтазири тасаллои Исроил буд, ва Рӯҳулқудс бар ӯ буд.
42002026	Ва аз Рӯҳулқудс ба ӯ маълум шуда буд, ки то Масеҳи Худовандро набинад, фавтро нахоҳад дид.
42002027	Ва ӯ ба ҳидояти Рӯҳ ба маъбад омад. Ва ҳангоме ки Исои Кӯдакро падару модараш оварданд, то ки маросими шариатро бар Ӯ ба ҷо оваранд,
42002028	Ӯро ба дасти худ гирифта, Худоро муборак хонд ва гуфт:
42002029	«Акнун, Эй Парвардигор, бандаи Худро, мувофиқи ваъдаи Худ, ба саломатӣ ҷавоб медиҳӣ;
42002030	Зеро ки чашмони ман наҷоти Туро дид,
42002031	Ки онро Ту пеши ҳамаи қавмҳо муҳайë сохтаӣ:
42002032	Нурест, ки чашми халқҳоро кушояд. Ва ҷалоли қавми Исроили Ту бошад».
42002033	Ва Юсуф ва модари Ӯ аз он чи дар бораи Ӯ гуфта шуд, мутааҷҷиб гардиданд.
42002034	Ва Шимъӯн онҳоро баракат дода, ба Марьям, модари Ӯ, гуфт: «Инак, Ӯ барои ғалтидан ва бархостани бисьëр касон дар Исроил ва барои аломати муноқишот таъин шудааст, -
42002035	Дар ҷони ту низ шамшере фурӯ хоҳад рафт, то ки андешаҳои дилҳои бисьëр ошкор шавад».
42002036	Дар он ҷо низ набияе, Ҳано духтари Фануил, аз сибти Ошер буд, ки хеле солхӯрда буд, ва аз давраи бакораташ ҳафт сол бо шавҳари худ зиндагӣ кардаӣ буд,
42002037	Ва то ҳаштоду чорсолагӣ бева буд. Вай аз маъбад дур нашуда, бо рӯза ва дуо шабу рӯз ба Худо ибодат мекард.
42002038	Вай низ дар ҳамон соат пеш омада, Худовандро ҳамду сано хонд ва ба ҳамаи онҳое ки мунтазири халосии Ерусалим буданд, дар бораи Ӯ сухан ронд.
42002039	Баъд аз он ки тамоми маросимро мувофиқи шариати Худованд ба анҷом расонданд, ба Ҷалил, ба шаҳри худ Носира баргаштанд.
42002040	Ва Кӯдак калон шуда, рӯҳаш қавӣ мегашт ва аз ҳикмат пур мешуд, ва файзи Худо бар Ӯ буд.
42002041	Ҳар сол падару модари Ӯ барои иди фисҳ ба Ерусалим мерафтанд.
42002042	Инчунин вақте ки Ӯ дувоздаҳсола буд, онҳо аз рӯи таомули ид ба Ерусалим омаданд,
42002043	Ва ҳангоме ки баъд аз итмоми айëми ид гашта мерафтанд, Исои Наврас дар Ерусалим монд; ва инро Юсуф ва модари Ӯ пайхас нарафтанд,
42002044	Ба гумони он ки Ӯ бо аҳли қофила меояд; ва як рӯз роҳ паймуда, дар миëни хешон ва ошноëн ба ҷустуҷӯи Ӯ шурӯъ карданд;
42002045	Ва чун наëфтанд, барои кофта ëфтани Ӯ ба Ерусалим баргаштанд.
42002046	Баъд аз се рӯз Ӯро дар маъбад ëфтанд, ки дар миëни муаллимон нишаста, суханони онҳоро гӯш мекард ва ба онҳо савол медод;
42002047	Ва ҳамаи онҳое ки суханони Ӯро мешуниданд, аз ақли Ӯ ва аз ҷавобҳои Ӯ мутааҷҷуб мешуданд.
42002048	Чун Ӯро диданд, дар ҳайрат монданд; ва модари Ӯ ба Ӯ гуфт: «Эй Фарзандам! Чаро Ту бо мо чунин рафтор кардӣ Инак, падарат ва ман хеле ғусса хӯрда, Туро ҷустуҷӯ кардем».
42002049	Ба онҳо гуфт: Чаро Маро ҷустуҷӯ кардед? Магар намедонистед, ки Ман бояд дар ҳамон ҷое бошам, ки ба Падарам тааллуқ дорад?»
42002050	Вале онҳо ба суханоне ки Ӯ гуфт, сарфаҳм нарафтанд.
42002051	Ва Ӯ бо онҳо равона шуда, ба Носира омад; ва дар итоати онҳо буд. Ва модари Ӯ ҳамаи ин суханонро дар дили худ нигоҳ медошт.
42002052	Ва Исо дар ҳикмат ва дар камол ва дар илтифот назди Худо ва одамон тараққӣ мекард.
42003001	Дар соли понздаҳуми ҳукмронии қайсар Табариюс, вақте ки Понтиюс Пилотус дар Яҳудо фармонравоӣ мекард, ва Ҳиродус тетрархи Ҷалил, ва бародараш Филиппус тетрархи Итурия ва вилояти Тархонитус, ва Лисониюс тетрархи Абилин буд,
42003002	Дар айëми саркоҳинон Ҳонон ва Қиëфо, каломи Худо ба Яҳьë ибни Зкарьë расид.
42003003	Ва ӯ тамоми кишвари атрофи Ӯрдунро тай карда, таъмиди тавбаро барои омурзиши гиноҳҳо мавъиза менамуд,
42003004	Чунон ки дар китоби нутқҳои Ишаъëи набӣ навишта шудааст: «Овози нидокунандае дар биëбон: роҳи Худовандро тайëр кунед, тариқи Ӯро рост кунед;
42003005	Ҳар водӣ баланд, ва ҳар кӯҳ ва теппа паст, ва ҳар каҷӣ роҳи рост, ва ҳар роҳи ноҳамвор ҳамвор хоҳад шуд;
42003006	«Ва ҳар башар наҷоти Худоро хоҳад дид»
42003007	Ва ба мардуме ки берун меомаданд, то ки аз ӯ таъмид ëбанд, мегуф: «Эй афъизадагон! Кӣ ба шумо талқин кард, ки аз ғазаби оянда бигрезед»
42003008	Акнун самаре оваред, ки сазовори тавба бошад, ва дар дили худ нагӯед, ки »падари мо Иброҳим аст!», зеро ба шумо мегӯям, ки Худо қодир аст аз ин сангҳо барои Иброҳим фарзандон ба вуҷуд оварад;
42003009	«Ва алҳол теша бар решаи дарахтон гузошта шудааст: ҳар дарахте ки меваи нағз надиҳад, бурида ва дар оташ андохта хоҳад шуд».
42003010	Мардум аз ӯ мепурсиданд: «Пас чӣ кунем»
42003011	Дар ҷавоби онҳо мегуфт: «Касе ки ду курта дорад, ба касе ки надорад, бидиҳад; ва касе ки хӯрок дорад, низ чунин амал кунад».
42003012	Боҷгирон низ барои таъмид омада, ба ӯ гуфтанд: «Эй устод, чӣ кунем».
42003013	Ба онҳо гуфт: «Бештар аз он чи барои шумо муқарар шудааст талаб накунед».
42003014	Сарбозон низ аз ӯ пурсида, гуфтанд: «Пас мо чӣ кунем» Ба онҳо гуфт: «Касеро озор надиҳед, дар ҳаққи касе тӯҳмат накунед, ва ба маоши худ қаноат намоед».
42003015	Ва ҳангоме ки мардум интизор меистоданд, ва ҳама дар дили худ дар бораи Яҳьë андеша мекарданд, ки оë вай Масеҳ аст ë не,
42003016	Яҳьë дар ҷавоби ҳамаи онҳо мегуфт: «Ман шуморо бо об таъмид медиҳам, лекин Тавонотар аз ман меояд, ва ман сазовори он нестам, ки даволи пойафзоли Ӯро воз кунам; Ӯ шуморо бо Рӯҳулқудс ва оташ таъмид хоҳад дод;
42003017	«Ӯ ғалбери Худро дар даст дорад, ва Ӯ хирмангоҳи Худро тоза карда, гандумро дар анбори Худ гирд хоҳад овард, лекин коҳро дар оташи хомӯшнашаванда хоҳад сӯзонд».
42003018	Боз бисьëр чизҳои дигарро ба мардум башорат дода онҳоро насиҳат мекард.
42003019	Ва тетрарх Ҳиродус барои Ҳиродия, зани бародараш ва барои ҳамаи бадиҳое ки карда буд, ба мазаммати ӯ дучор шуда,
42003020	Инро низ бар ҳамаи онҳо илова намуд, ки Яҳьëро дар зиндон андохт.
42003021	Ҳангоме ки тамоми мардум таъмид меëфтанд, ва Исо низ таъмид ëфта, дуо мегуфт, осмон кушода шуд,
42003022	Ва Рӯҳулқудс дар шакли ҷисмони, чун кабӯтаре, бар Ӯ нозил шуд, ва овозе аз осмон омад, ки мегуфт: «Ту Писари Маҳбуби Ман ҳастӣ; ҳусни таваҷҷӯҳи Ман бар Туст!»
42003023	Ва Исо, вақте ба хизмати Худ шурӯъ намуд, тақрибан сисола буд, ва, чунон ки гумон мекарданд, писари Юсуф ибни Элӣ,
42003024	Ибни Маттот, ибни Левӣ, ибни Малкӣ, ибни Яннай, ибни Юсуф,
42003025	Ибни Матитьë, ибни Омӯс, ибни Наҳум, ибни Ҳеслӣ, ибни Наҷҷой,
42003026	Ибни Маҳат, ибни Матитьë, ибни Шимъӣ, ибни Юсуф, ибни Йӯдо,
42003027	Ибни Йӯҳонон, ибни Ресо, ибни Зарубобил, ибни Шаалтиил, ибни Нерӣ,
42003028	Ибни Малкӣ, ибни Аддӣ, ибни Қӯсом, ибни Элмадом, ибни Эр,
42003029	Ибни Йӯсе ибни Элеэзер, ибни Йӯрим, ибни Маттот, ибни Левӣ,
42003030	Ибни Шимъӯн, ибни Яҳудо, ибни Юсуф, ибни Йӯном, ибни Эльëқим,
42003031	Ибни Мальë, Ибни Мино, ибни Матато, ибни Нотон, ибни Довуд,
42003032	Ибни Йисой, ибни Ӯбид, ибни Бӯаз, ибни Салмӯн, ибни Наҳшӯн,
42003033	Ибни Аминобод, ибни Ром, ибни Ҳесрӯн, ибни Форас, ибни Яҳудо,
42003034	Ибни Яъқуб, ибни Исҳоқ, ибни Иброҳим, ибни Тораҳ, ибни Ноҳӯр,
42003035	Ибни Саруҷ, ибни Рау, ибни Фолаҷ, ибни Эбар, ибни Шолаҳ,
42003036	Ибни Қенон, ибни Арфакшад, ибни Сом, ибни Нӯҳ, ибни Ломак,
42003037	Ибни Матушолаҳ, ибни Ҳанӯх, ибни Ëрад, ибни Маҳалальил, ибни Қенон,
42003038	Ибни Анӯш, ибни Шет, ибни Одам, ибни Худо буд.
42004001	Ва Исо пур аз Рӯҳулқудс аз Ӯрдун баргашт, ва Рӯҳ Ӯро ба биëбон бурд,
42004002	Ва чиҳил рӯз Ӯро иблис меозмуд, ва дар он рӯзҳо Ӯ чизе нахӯрд; ва баъд аз тамом шудани онҳо гурусна монд.
42004003	Ва иблис ба Ӯ гуфт: «Агар Ту Писари Худо бошӣ, ба ин санг бигӯй, ки нон шавад»
42004004	Исо ба вай ҷавоб дод: «Навишта шудааст, ки одамизод на танҳо бо нон зиндагӣ мекунад, балки бо ҳар каломи Худо».
42004005	Ва Ӯро ба кӯҳи баланде бардошта бароварда, ҳамаи мамлакатҳои ҷаҳонро дар лаҳзае ба Ӯ нишон дод,
42004006	Ва иблис ба Ӯ гуфт: «Тамоми салтанат ва ҷалоли онҳоро ба Ту медиҳам, зеро ки он ба дасти ман супурда шудааст, ва ман, ба ҳар кӣ хоҳам, онро медиҳам;
42004007	«Пас, агар Ту ба ман саҷда кунӣ, ҳамааш аз они Ту мешавад».
42004008	Исо дар ҷавоби вай гуфт: «Аз Ман дур шав, эй шайтон; навишта шудааст, ки: «Ба Худованд Худои худ саҷда кун ва танҳо Ӯро ибодат намо»»
42004009	Ва Ӯро ба Ерусалим бурда, бар кунгураи маъбад гузошт, ва ба Ӯ гуфт: «Агар Ту Писари Худо бошӣ, аз ин ҷо Худро ба зер андоз;
42004010	«Зеро ки навишта шудааст: «Ба фариштагони Худ дар бораи Ту амр хоҳад дод, ки Туро нигоҳдорӣ кунанд;
42004011	Ва Туро бар кафҳои худ бардошта хоҳанд бурд, ки мабодо пои Худро ба санге бизанӣ»
42004012	Исо дар ҷавоби вай гуфт: «Гуфта шудааст, ки: «Худованд Худои хурдо наозмой»»
42004013	Ва иблис тамоми озмоишро ба итмом расонда, то муддате аз Ӯ дур шуд.
42004014	Ва Исо бо қуввати Рӯҳ ба Ҷалил баргашт, ва овозаи Ӯ дар тамоми кишвар паҳн шуд.
42004015	Ва Ӯ дар куништҳои онҳо таълим медод, ва ҳама Ӯро ситоиш мекарданд.
42004016	Ва ба Носира, ки дар он ҷо тарбият ëфта буд, омад ва аз рӯи одати Худ, рӯзи шанбе ба куништ даромад ва барои қироат бархост.
42004017	Ба Ӯ китоби Ишаъëи набиро доданд; ва Ӯ китобро кушода, ҷоеро ëфт, ки чунин навишта шуда буд:
42004018	«Рӯҳи Худованд бар Ман аст; зеро ки Ӯ Маро татҳин намудааст, то ки ба мискинон башорат диҳам, ва Маро фиристодааст, то ки шикастадилонро шифо бахшам, озодиро ба асирон ва биноиро ба кӯрон мавъиза намоям, мазлумонро озод кунам»
42004019	«Ва соли таваҷҷӯҳи Худовандро мавъиза намоям».
42004020	Ва китобро пӯшонда, ба ходим дод ва нишаст; ва чашмони ҳама дар куништ ба Ӯ дӯхта шуда буд.
42004021	Ва Ӯ ба сухан оғоз намуда, ба онҳо гуфт: «Имрӯз ин навишта, ки шумо гӯш кардед, ба иҷро расидааст».
42004022	Ва ҳама ба Ӯ шаҳодат медоданд, ва аз суханони файзбахше ки аз даҳонаш мебаромад, мутааҷҷиб шуда, мегуфтанд: «Оë Ӯ писари Юсуф нест?»
42004023	Ба онҳо гуфт: «Албатта, шумо ба Ман ин мақолро хоҳед гуфт: «Эй табиб! Худатро шифо бидеҳ; ҳар он чи шунидаем, ки дар Кафарнаҳум воқеъ шудааст, ин ҷо низ дар ватани Худ бикун»».
42004024	Ва гуфт: «Ба ростӣ ба шумо мегӯям, ки ҳеҷ пайғамбаре дар зодгоҳи худ мақбул нест».
42004025	Аз рӯи ҳақиқат ба шумо мегӯям: бисьëр бевазанон дар Исроил дар айëми Ильëс буданд, ки он вақт осмон се солу шаш моҳ баста шуда буд, ба тавре ки дар тамоми рӯи замин қаҳтии сахте рӯй дод,
42004026	Вале Ильëс назди ҳеҷ яке аз онҳо фиристода нашуд, балки фақат назди бевазане ба Сорфатои Сидӯн;
42004027	«Ва бисьëр махавиëн дар Исроил дар айëми Элишои набӣ буданд, вале ҳеҷ яке аз онҳо пок нашуд, балки фақат Наамони сурьëнӣ»;
42004028	Тамоми аҳли куништ инро шунида, пур аз ғазаб шуданд,
42004029	Ва бархоста, Ӯро аз шаҳр бадар карданд ва бар қуллаи кӯҳе ки шаҳрашон бар он сохта шуда буд, бурданд, то ки Ӯро ба зер афкананд;
42004030	Аммо Ӯ аз миëни онҳо гузашта, ба роҳи Худ рафт.
42004031	Ва ба Кафарнаҳум, шаҳри Ҷалил, омад, ва дар рӯзҳои шанбе онҳоро таълим медод.
42004032	Ва онҳо аз таълими Ӯ дар ҳайрат монданд, зеро ки каломи Ӯ боқудрат буд.
42004033	Дар куништ касе буд, ки рӯҳи деви палид дошт, ва бо овози баланд фарьëд зада, гуфт:
42004034	«Туро бо мо чӣ кор аст, эй Исои Носирӣ Ту барои нест кардани мо омадаӣ! Ман медонам, ки Ту кистӣ, эй Қудусси Худо!»
42004035	Исо вайро манъ карда, гуфт: «Хомӯш шав ва аз вай берун ой!» Ва дев ӯро дар миëна афтонда, аз ӯ берун шуд, ва ҳеҷ осебе ба ӯ нарасонд.
42004036	Ҳама ба воҳима афтоданд, ва ба якдигар мегуфтанд: «Ин чӣ гапест, ки Ӯ бо қудрат ва қувват ба авроҳи палид амр мефармояд, ва онҳо берун меоянд»
42004037	Ва овозаи Ӯ дар тамоми гирду атроф паҳн шуд.
42004038	Ӯ аз куништ баромада, ба хонаи Шимъӯн омад; модарарӯси Шимъӯн ба табларзаи сахте гирифтор буд; ва дар хусуси вай аз Ӯ илтимос карданд.
42004039	Ва Ӯ наздики вай омада, табларзаро манъ кард; ва он нест шуд. Вай дарҳол бархоста, ба парастории онҳо машғул гашт.
42004040	Дар вақти фурӯ рафтани офтоб ҳамаи онҳое ки беморони гирифтори касалиҳои гуногун доштанд, онҳоро назди Ӯ меоварданд, ва Ӯ ба ҳар яке аз онҳо даст гузошта, онҳоро шифо медод.
42004041	Девҳо низ аз бисьëр касон берун омада, бо фарьëд мегуфтанд: «Ту Масеҳ Писари Худо ҳастӣ». Аммо Ӯ онҳоро манъ карда, намегузошт сухан ронанд, зеро ки Масеҳ будани Ӯро медонистанд.
42004042	Чун субҳ дамид, Ӯ берун омада, ба хилватгоҳе рафт, вале мардум Ӯро кофта ëфтанд ва назди Ӯ омаданд, ва Ӯро нигоҳ медоштанд, ки аз пешашон наравад.
42004043	Ба онҳо гуфт: «Ман бояд ба шаҳрҳои дигар низ аз Малакути Худо башорат диҳам, чунки барои ҳамин фиристода шудаам».
42004044	Ва дар куништҳои Ҷалил мавъиза мекард.
42005001	Боре, вақте ки мардуми бисьëре аз ҳар тараф Ӯро фишор медоданд, то ки каломи Худоро гӯш кунанд, ва Ӯ дар канори кӯли Ҷинесор истода буд,
42005002	Ду қаиқро дид, ки дар кӯл истода буданд, ва сайëдони моҳӣ аз онҳо берун омада, тӯрҳои худро шустушӯй мекарданд.
42005003	Ба яке аз қаиқҳо, ки аз они Шимъӯн буд, савор шуда, аз вай хоҳиш кард, ки андаке аз соҳил дуртар ронад, ва Ӯ дар қаиқ нишаста, мардумро таълим медод.
42005004	Ва ҳангоме ки суханаш ба поëн расид, ба Шимъӯн гуфт: «Ба чуқуроб бирон, ва тӯрҳои худро барои сайд андозед».
42005005	Шимъӯн дар ҷавоби Ӯ гуфт: «Эй Устод! Тамоми шаб заҳмат кашида, чизе нагирифтем; лекин аз рӯи сухани Ту тӯрро меандозам».
42005006	Ва онҳо чунин карданд, ва миқдори зиëди моҳиро сайд карданд, ва кам ммонда буд, ки тӯрашон кафида равад.
42005007	Ва ба рафиқони худ, ки дар қаиқи дигар буданд, ишорат карданд, ки ба ëрии онҳо биëянд; ва онҳо омада, ҳар ду қаиқро пур карданд, ба тавре ки қариб буд ки зери об раванд.
42005008	Шимъӯни Петрус, чун инро дид, пеши Исо зону зада, гуфт: «Худовандо! Аз пеши ман бирав, чунки ман шахси гуноҳкор ҳастам».
42005009	Зеро ки вай ва ҳамаи ҳамроҳонаш аз ин сайди моҳиëне ки ба даст оварда буданд, дар даҳшат афтоданд.
42005010	Ва ҳамчунин Яъқуб ва Юҳанно, писарони Забдой низ, ки шарикони Шимъӯн буданд. Ва Исо ба Шимъӯн гуфт: «Натарс; минбаъд одамонро сайд хоҳӣ кард».
42005011	Ва ҳар ду қаиқро ба соҳил бароварданд, ва ҳамаро тарк карда, аз ақиби Ӯ равона шуданд.
42005012	Вақте ки Исо дар яке аз шаҳрҳо буд, марде пур аз махав омад, ва чун Исоро дид, рӯй ба замин ниҳода, аз Ӯ илтимос кард: «Худовандо! Агар хоҳӣ, метавонӣ маро пок кунӣ».
42005013	Ӯ дасти Худро дароз карда, вайро ламс намуд ва гуфт: «Мехоҳам, пок шав!» Ва дарҳол махав аз вай нест шуд.
42005014	Ва Ӯ ба вай таъин кард, ки ба ҳеҷ кас гап назанад, балки рафта худро ба коҳин нишон диҳад ва барои пок шудани худ он ҳадияеро, ки Мусо фармудааст, тақдим кунад, то ба онҳо шаҳодате гардад.
42005015	Аммо овозаи Ӯ торафт паҳн мешуд, ва шумораи зиëди мардум назди Ӯ ҷамъ меомаданд, то ки каломашро гӯш кунанд ва аз касалиҳои худ шифо ëбанд.
42005016	Ва Ӯ ба ҷойои хилват мерафт ва дуо мегуфт.
42005017	Рӯзе аз рӯзҳо, вақте ки Ӯ таълим медод, ва фарисиëн ва муаллимони шариат аз тамоми деҳоти Ҷалил ва аз Яҳудо ва Ерусалим омада, дар он ҷо нишаста буданд, ва қуввати Худованд дар шифо дар шифо доданаш зоҳир мешуд,
42005018	Инак, якчанд кас марди мафлуҷеро бо бистараш бардошта оварданд, ва мехостанд вайро дароварда, пеши Ӯ бигузоранд,
42005019	Вале ба сабаби бисьëрии мардум роҳе барои даровардани вай наëфта, болои бом баромаданд ва аз миëни сафолҳои он вайро бо бистараш ба миëни хона пеши Исо поëн фуроварданд.
42005020	Ва Ӯ имони онҳоро дида, гуфт: «Эй одамизод, гуноҳҳои ту омурзида шуд».
42005021	Китобдонон ва фарисиëн дар дили худ андеша карда, мегуфтанд: «Ин кист, ки куфр мегӯяд Ҷуз Худои ягона кист, ки гуноҳҳоро омурзида тавонад»
42005022	Исо андешаҳои онҳоро пай бурда, дар ҷавоби онҳо гуфт: «шумо дар дили худ чӣ андешаҳо доред
42005023	Кадомаш осонтар аст: гуфтани он ки»гуноҳҳои ту омурзида шуд», ë гуфтани он ки »бархез ва равона шав»?
42005024	«Лекин то бидонед, ки Писари Одам дар рӯи замин қудрати омурзидани гуноҳҳоро дорад»- ба мафлуҷ гуфт: «Ба ту мегӯям: бархез, бистари худро бардор ва ба хонаи худ равона шав».
42005025	Вай дарҳол дар пеши назари онҳо бархост, бистари худро бардошт ва, Худоро сипоскунон, ба хонаи худ равона шуд.
42005026	Ва ҳама дар ҳайрат монданд, ва Худоро ҳамду сано мехонданд, ва дар ҳолате ки пур аз тарсу ҳарос буданд, мегуфтанд: «Имрӯз чизҳои аҷоибе дидем».
42005027	Баъд аз ин Ӯ берун рафта, Левӣ ном боҷгиреро дид, ки дар боҷгоҳ нишаста буд, ва ба вай гуфт: «Аз паи Ман биë».
42005028	Вай ҳама чизро тарк карда, бархост ва аз паи Ӯ равона шуд.
42005029	Ва Левӣ дар хонаи худ барои Ӯ зиëфати калоне дод, ва шумораи зиëди боҷгирон ва касони дигар дар он ҷо буданд, ва онҳо бо Ӯ назди суфра нишастанд.
42005030	Китобдонон ва фарисиëн норозигӣ баëн намуда, ба шогирдони Ӯ гутанд: «Чаро шумо бо боҷгирон ва гуноҳкорон мехӯред ва менӯшед?»
42005031	Исо дар ҷавоби онҳо гуфт: «На тандурустон, балки беморон ба табиб ҳоҷат доранд;
42005032	Ман омадаам, ки на одилонро, балки гуноҳкоронро ба тавба даъват кунам».
42005033	Ба Ӯ гуфтанд: «Чаро шогирдони Яҳьë бисьëр рӯза медоранд ва дуо мегӯянд, ҳамчунин шогирдони фарисиён низ, лекин шогирдони Ту мехӯранд ва менӯшанд?»
42005034	Ба онҳо гуфт: «Оë метавонед аҳли кӯшки никоҳро, модоме ки домод бо онҳост, ба рӯзадорӣ водор намоед
42005035	Лекин айëме хоҳад расид, ки домод аз онҳо гирифта шавад, ва он гоҳ, дар он айëм рӯза хоҳанд дошт».
42005036	Дар айни ҳол ба онҳо ин масалро гуфт: «Ҳеҷ кас порчае аз ҷомаи нав гирифта, бар ҷомаи кӯҳна ямоқ намемонад; вагар на, ҳам ҷомаи навро пора мекунад, ва ҳам ямоқи нав ба ҷомаи кӯҳна мувофиқ намеояд».
42005037	«Ва ҳеҷ кас шароби навро дар машки кӯҳна намеандозад; вагар на шароби нав машкро дарида, ҳам худаш мерезад, ҳам машк талаф мешавад;
42005038	Лекин шароби навро дар машки нав андохтан лозим аст; дар он сурат ҳар ду маҳфуз хоҳанд монд».
42005039	«Ва ҳеҷ кас шароби кӯҳнаро нӯшида, дарҳол навашро талаб намекунад, зеро ки мегӯяд: шароби кӯҳна хуб аст».
42006001	Як рӯзи шанбе чунин воқеъ шуд, ки Ӯ аз миëни киштзор мегузашт, ва шогирдони Ӯ хӯшаҳоро мечинданд ва ба каф молида, мехӯрданд.
42006002	Ва баъзе аз фарисиëн ба онҳо гуфтанд: «Чаро шумо коре мекунед, ки кардани он дар шанбе раво нест?»
42006003	Исо дар ҷавоби онҳо гуфт: «Магар нахондаед, ки Довуд чӣ кард, ҳангоме ки худаш ва ҳамроҳонаш гурусна буданд
42006004	Чӣ гуна вай ба хонаи Худо даромада, нони тақдимро гирифта хӯрд, ва ба ҳамроҳони худ низ дод, ва ҳол он ки хӯрдани он раво набуд, ҷуз барои коҳинон?»
42006005	Ва ба онҳо гуфт: «Писари Одам оғои шанбе низ мебошад».
42006006	Як рӯзи шанбеи дигар Ӯ ба куништ даромада, таълим медод, ва дар он ҷо марде буд, ки дасти росташ хушк шуда буд.
42006007	Китобдонон ва фарисиëн аз паи Ӯ мепоиданд, ки шояд дар рӯзи шанбе шифо диҳад, то ки айбе ба гардани Ӯ бор кунанд.
42006008	Ва Ӯ андешаҳои онҳоро пай бурда, ба Марди дастхушк гуфт: «Бархез ва дар миëнҷо биист». Вай бархост ва истод.
42006009	Ва Исо ба онҳо гуфт: «Аз шумо мепурсам, ки дар рӯзи шанбе кадом кор ҷоиз аст: некӣ кардан, ë бадӣ кардан ҷонеро наҷот додан, ë ҳалок кардан?»
42006010	Ва ба ҳамаи онҳо назар афканда, ба он мард гуфт: «Дасти худро дароз кун». Вай чунин кард, ва дасташ мисли дасти дигараш сиҳат шуд.
42006011	Аммо онҳо бисьëр дарғазаб шуда, бо ҳамдигар муҳокима мекарданд, ки ба Исо чӣ кунанд.
42006012	Дар он айëм Ӯ барои дуо гуфтан ба фарози кӯҳе баромад ва тамоми шаб ба Худо дуо гуфт.
42006013	Вақте ки чашми рӯз кушода шуд, шогирдони Худро даъват намуда, аз онҳо дувоздаҳ нафарро интихоб кард, ва ба онҳо номи ҳавориëнро дод, ки инҳоянд:
42006014	Шимъӯн, ки ӯро Петрус номид, ва бародараш Андриëс, Яъқуб ва Юҳанно, Филипус ва Барталмо,
42006015	Матто ва Тумо, Яъқуб ибни Ҳалфой ва Шимъӯн, ки лақабаш Ғаюр буд,
42006016	Яҳудо ибни Яъқуб ва Яҳудои Исқарьют, ки баъдтар таслимкунандаи Ӯ шуд.
42006017	Ва бо онҳо фурӯд омада, бар ҷои ҳамворие истод, ва шумораи зиëди шогирдонаш ва мардум бисьëре аз тамоми Яҳудо ва Ерусалим ва аз соҳили Сӯр ва Сидӯм ҷамъ омаданд,
42006018	То ки каломи Ӯро гӯш кунанд ва аз касалиҳои худ шифо ëбанд; дар байнашон ҳамчунин гирифторони арвоҳи палид буданд; ва шифо меëфтанд.
42006019	Ва тамоми издиҳом саъю кӯшиш мекарданд, ки Ӯро ламс намоянд, чунки қуввате аз Ӯ берун омада, ҳамаро шифо мебахшид.
42006020	Ва Ӯ ба шогирдони Худ чашм андохта, гуфт: «Хушо шумо, эй мискинон, зеро ки Малакути Худо аз они шумост.»
42006021	«Хушо шумо, ки ҳоло гурусна ҳастед, зеро ки сер хоҳд шуд. Хушо шумо, ки ҳоло гирьëн ҳастед, зеро ки хандон хоҳед шуд.
42006022	Хушо шумо, вақте ки мардум ба хотири Писари Одам аз шумо нафрат намоянд, ва шуморо дур кунанд, ва дашном диҳанд, ва номи шуморо ба бадӣ бароварда, рад кунанд.
42006023	Дар он рӯз шодӣ кунеду ба ваҷд биëед, зеро ки мукофоти шумо дар осмон бузург аст. Падарони онҳо бо анбиë ҳамин тавр рафтор мекарданд».
42006024	«Бар акси ин, вой бар ҳоли шумо, эй сарватдорон! Зеро ки шумо аллакай тасаллои худро ëфтаед.
42006025	Вой бар ҳоли шумо, эй касоне ки ҳоло сер ҳастед! Зеро ки гурусна хоҳед монд. Вой бар ҳоли шумо, эй касоне ки ҳоло хандон ҳастед, зеро ки мотам хоҳед гирифт ва гиря хоҳед кард.
42006026	Вой бар ҳоли шумо, вақте ки тамоми мардум шуморо таъриф кунанд. Зеро ки падарони онҳо бо анбиëи козиб ҳамин тавр рафтор карда буданд»
42006027	Лекин ба шумо, эй шунавандагон, мегӯям: «душманони худро дӯст бидоред, ба нафраткунандагони худ некӣ кунед,
42006028	Барои лаънаткунандагони худ баракат бихоҳед ва барои озордиҳандагони худ дуо гӯед».
42006029	«Ҳар кӣ ба рухсораи ту торсакӣ занад, дигарашро низ сӯи вай бигардон; ва ҳар кӣ ҷомаи туро кашида гирад, дар гирифтани куртаат низ монеъ нашав».
42006030	Ҳар кӣ аз ту чизе талаб кунад, ба вай бидеҳ, ва ҳар кӣ чизи туро бигирад, гашта доданашро талаб накун.
42006031	Ва чӣ тавре аз мардум мехоҳед, ки ба шумо кунанд, шумо низ ба онҳо ҳамон тавр кунед».
42006032	«Ва агар касонеро дӯст доред, ки шуморо дӯст доранд, ин чӣ эҳсон аст аз ҷониби шумо Зеро ки гуноҳкорон низ дӯстдорандагони худро дӯст медоранд».
42006033	«Ва агар ба касоне некӣ мекунед, ки ба шумо некӣ мекунанд, ин чӣ эҳсон аст аз ҷониби шумо? Зеро ки гуноҳкорон низ чунин мекунанд».
42006034	«Ва агар ба касоне қарз диҳед, ки ба гашта гирифтан аз онҳо умед доред, ин чӣ эҳсон аст аз ҷониби шумо? Зеро ки гуноҳкорон низ ба гуноҳкорон қарз медиҳанд, то ки аз онҳо ҳамон қадар гашта гиранд».
42006035	«Лекин шумо душманони худро дӯст бидоред, ва некӣ кунед, ва қарз диҳед, бе он ки ба талофии он умедвор шавед; ва мукофоти шумо бузург хоҳад буд, ва Писарони Ҳаққи Таоло хоҳед буд; зеро ки Ӯ ба носипосон ва бадон меҳрубон аст».
42006036	«Пас, раҳмдил бошед, чунон ки Падари шумо раҳим аст».
42006037	«Доварӣ накунед, ва ба доварӣ дучор нахоҳед шуд; маҳкум накунед, ва маҳкум нахоҳед шуд, бибехшед ва бахшида хоҳед шуд»;
42006038	«Бидиҳед, ва ба шумо дода хоҳад шуд: ба андозаи хуби ҷунбонидаю фишурдашуда ва лабрез ба домани шумо хоҳанд, рехт; зеро ба кадом андоза, ки чен кунед, ба ҳамон андоза ба шумо чен карда хоҳад шуд».
42006039	Ва масале ба онҳо гуфт: «Оë метавонад кӯре ба кӯри дигар роҳнамоӣ кунад? Оë ҳар ду дар чоҳ намеафтанд?»
42006040	«Шогирд аз муаллими худ авло нест. Аммо, пас аз такмил ëфтан ҳам, ҳар кас чун муаллимаш хоҳад буд».
42006041	«Чаро ту хасеро дар чашми бародари худ мебинӣ, вале чӯберо дар чашми худ дарнамеëбӣ»
42006042	«Ë чӣ тавр метавонӣ ба бародари худ гӯӣ: «Эй бародар! иҷозат деҳ хасро аз чашми ту дур кунам», дар сурате ки чӯбро дар чашми худ намебинӣ Эй риëкор! Аввал чӯбро аз чашми худ дур кун, ва он гоҳ дуруст хоҳӣ дид, ки хасро аз чашми бародари худ дур кунӣ».
42006043	«Дарахти хубе нест, ки меваи бад меоварда бошад. Ва дарахти баде нест, ки меваи хуб меоварда бошад.
42006044	Зеро ки ҳар дарахт аз мевааш шинохта мешавад; чунки аз буттаи олуча анҷир намегиранд, ва аз мушхор ангур намечинанд».
42006045	«Шахси нек аз ганҷинаи неки дилаш чизи нек берун меоварад, ва шахси бад аз ганҷинаи бади дилаш чизи бад берун меоварад; зеро ки даҳони вай аз пурии дил сухан мегӯяд».
42006046	Чаро Маро»Худованд! Худованд!» мегӯед, вале он чиро ки Ман мегӯям, ба ҷо намеоваред»
42006047	Ҳар кӣ назди Ман биëяд ва суханони Маро бишнавад ва онҳоро ба ҷо оварад, ба шумо мефаҳмонам, ки вай ба кӣ монанд аст:
42006048	«Вай ба касе монанд аст, ки хонае месохт, ва заминро чуқур канда, таҳкурсиро бар санг гузошт, ва ҳагоме ки сел омада, оби наҳр он хонаро зер кард, онро аз ҷояш ҷунбонда натавонист, чунки бар санг бино шуда буд.
42006049	Лекин ҳар кӣ бишнавад ва ба ҷо наоварад, ба касе монанд аст, ки хонаашро бар рӯи хок бе таҳкурсӣ бино кард, ва ҳангоме ки оби наҳр онро зер кард, дарҳол фурӯ рафт, ва харобии он хона бузург буд».
42007001	Вақте ки Ӯ ҳамаи суханони худро ба самъи мардум расонда тамом кард, ба Кафарнаҳум ворид шуд.
42007002	Ғуломи як мирисад, ки барояш азиз буд, касал шуда, ба ҳолати назъ расида буд.
42007003	Вай овозаи Исоро шунида, пирони Яҳудиро назди Ӯ фиристод, то аз Ӯ илтимос кунанд, ки омада, ғуломи вайро шифо диҳад.
42007004	Ва онҳо назди Исо омаданд, ва аз ӯ бисьëр илтимос карда, гуфтанд: «Вай сазовори он аст, ки ин корро барояш бикунӣ,
42007005	Зеро ки вай қавми моро дӯст медорад ва барои мо куништ иморат кард».
42007006	Исо бо онҳо рафт. Ва ҳангоме ки ба наздикиҳои хона расид, мирисад дӯстонашро назди Ӯ фиристод, то ки ба Ӯ гӯянд: «Оғо! Ташвиш накаш, зеро ман лоиқи он нестам, ки Ту зери сақфи ман биëӣ;
42007007	Ба ин сабаб худамро низ лоиқ надонистам ки назди Ту биëям; балки сухане бигӯ, ва ғуломи ман шифо хоҳад ëфт;
42007008	Зеро ки ман ҳам як фармонбар ҳастам, ва дар зери итоати худ сарбозон дорам; ба яке мегӯям : «Бирав», меравад; ба дигаре мегӯям: «Биë», меояд, ва ба ғуломи худ мегӯям: «Фалон корро бикун», мекунад».
42007009	Исо ин суханонро шунида, дар тааҷҷуб монд, ва ба мардуме ки аз ақиби Ӯ мерафтанд, рӯ гардонда гуфт: «Ба шумо мегӯям, ки Ман дар Исроил ҳам чунин имоне наëфтам».
42007010	Ва фиристодагон ба хона баргашта, он ғуломи беморро тандуруст ëфтанд.
42007011	Баъд аз он Ӯ ба шаҳре рафт, ки Ноин ном дорад, ва бисьëр аз шогирдонаш ва шумораи зиëди мардум ҳамроҳи Ӯ мерафтанд.
42007012	Вақте ки Ӯ ба дарвозаи шаҳр наздик шуд, мурдаеро мебароварданд, ки писари ягонаи бевазане буд; ва мардуми бисьëре аз аҳли шаҳр бо вай равона буданд.
42007013	Ва Худованд вайро дида, дилаш ба вай сӯхт ва ба вай гуфт: «Гирья накун».
42007014	Ва наздик омада, тобутро ламс намуд; тобутбардорон бозистоданд; ва Ӯ гуфт: «Эй ҷавон! Ба ту мегӯям, бархез».
42007015	Мурда сар бардошта, нишаст ва ба сухан даромад; ва Ӯ вайро ба модараш супурд.
42007016	Ва ҳамаро тарсу ҳарос фаро гирифт, ва Худоро ҳамду сано хонда, мегуфтанд: «Пайғамбари бузурге дар миëни мо пайдо шудааст, ва Худо қавми Худро тафаққуд намудааст».
42007017	Ин ақида дар бораи Ӯ дар тамоми Яҳудо ва дар тамоми гирду атроф паҳн шуд.
42007018	Ва шогирдони Яҳьë ҳамаи инро ба ӯ хабар доданд.
42007019	Ва Яҳьë ду нафарро аз шогирдони худ даъват намуда, назди Исо фиристод, то ки бипурсанд: «Оë Ту Ҳамон ҳастӣ, ки бояд биëяд, ë мунтазири дигаре бошем?»
42007020	Онҳо назди Ӯ омада, гуфтанд: «Яҳьëи Таъмиддиҳанда моро назди Ту фиристод, то ки бипурсем: «Оë Ту Ҳамон ҳастӣ, ки бояд биëяд, ë мунтазири дигаре бошем?»»
42007021	Дар ҳамон вақт Ӯ бисьëр касонро аз касалиҳо ва дардҳо ва аз арвоҳи палид шифо дода ва кӯрони бисьëрро биноӣ бахшида буд.
42007022	Ва Исо дар ҷавоби онҳо гуфт: «Биравед ва он чи дидед ва шунидед, ва Яҳьë бигӯед: кӯрҳо мебинанд, шалҳо роҳ мераванд, махавиëн пок мешаванд, карҳо мешунаванд, мурдагон эҳьë мешаванд, ба мискинон башорат дода мешавад;
42007023	Ва хушо касе ки дар ҳаққи Ман ба васваса наафтанд».
42007024	Ва ҳангоме ки фиристодагони Яҳьë баромада рафтанд, ба ҳама дар бораи Яҳьë ба сухан оғоз кард: «Барои дидани чӣ чиз ба биëбон рафта будед? Оë барои дидани қамише ки аз бод меларзад?
42007025	Пас барои дидани чӣ чиз рафта будед? Оë барои дидани марде ки сару либоси нарм дар бар дорад? Аммо онҳое ки сару либоси зебо дар бар доранд ва бо айшу нӯш зиндагӣ мекунанд, дар қасрҳои подшоҳонанд.
42007026	Пас барои дидани чӣ чиз рафта будед? Оë барои дидани як набӣ? Оре, ба шумо мегӯям, ки вай аз набӣ ҳам бузургтар аст».
42007027	«Вай ҳамон аст, ки дар бораи вай навишта шудааст: «Инак Ман қосиди Худро пешопеши Ту мефиристам, то роҳи Туро пеши Ту муҳайë кунад».
42007028	Зеро ки ба шумо мегӯям: аз миëни онҳое ки аз зан таваллуд ëфтаанд, ҳеҷ як набие бузургтар аз Яҳьëи Таъмиддиҳанда нест; лекин он ки дар Малакути Худо хурдтарин аст, аз вай бузургтар аст».
42007029	Вақте ки тамоми мардум ва боҷгироне ки бо таъмиди Яҳьë таъмид гирифта буданд, шуниданд, Худоро ҳамду сано хонданд.
42007030	Аммо фарисиëн ва шариатдонон иродаи Худоро дар ҳаққи худашон рад карданд, зеро аз вай таъмид нагирифтанд.
42007031	Ва Худованд гуфт: «Пас одамони ин наслро ба кӣ монанд кунам Ва онҳо ба кӣ монандӣ доранд?»
42007032	«Онҳо ба кӯдаконе монандӣ доранд, ки дар кӯча нишаста ва якдигарро ҷеғ зада, мегӯянд: «Барои шумо най навохтем, рақс накардед; барои шумо навҳагарӣ кардем, нагиристед»»
42007033	Зеро ки Яҳьëи Таъмиддиҳанда омад, ки на нон мехӯрад ва на шароб менӯшад; ва шумо мегӯед: «Вай дев дорад».
42007034	Писари Одам омад, ки мехӯрад ва менӯшад, ва шумо мегӯед: «Инак Марди пурхӯр ва майгусор, ки дӯсти боҷгирон ва гуноҳкорон аст».
42007035	Ва ҳикмат аз тарафи ҳамаи фарзандони он тасдиқ карда шуд.
42007036	Яке аз фарисиëн аз Ӯ хоҳиш кард, ки бо вай хӯрок хӯрад; ва Ӯ ба хонаи фарисӣ даромада, назди суфра нишаст.
42007037	Ва инак, зане ки дар он шаҳр гуноҳкор буд, чун шунид, ки Ӯ дар хонаи фарисӣ назди суфра нишастааст, зарфи гаҷине бо равғани атрафшон овард;
42007038	Ва аз қафо назди пойҳои Ӯ истода, гирьякунон пойҳои Ӯро бо ашки худ шуст ва бо мӯйҳои сари худ хушконид, ва пойҳои Ӯро бӯсида, бо равғани атрафшон татҳин кард.
42007039	Фарисие ки Ӯро таклиф карда буд, чун инро дид, дар дили худ гуфт: «Агар Ӯ нибӣ мебуд, медонист, ки вай кист ва чӣ гуна зан аст, ки Ӯро ламс мекунад, зеро ки вай гуноҳкор аст».
42007040	Исо ба ӯ рӯ оварда гуфт: «Эй Шимъӯн! ба ту чизе гуфтанӣ ҳастам» Гуфт: «Бигӯй, эй Устод».
42007041	Исо гуфт: «Аз қарзхоҳе ду кас қарздор буданд: яке панҷсад динор ва дигаре панҷоҳ динор қарз дошт.
42007042	Азбаски барои адо кардан чизе надоштанд, ӯ ҳар дуро бахшид. Бигӯ, ки кадоме аз онҳо ӯро бештар дӯст хоҳад дошт?»
42007043	Шимъӯн дар ҷавоб гуфт: «Ба гумони ман, ҳамон касе ки ба вай ӯ бештар бахшидааст» . Ба ӯ гуфт: «Дуруст фукр кардӣ».
42007044	Ва ба тарафи зан рӯ гардонда, ба Шимъӯн гуфт: «Оë ин занро мебинӣ? Ман ба хонаи ту омадам, ва ту об барои пойҳоям надодӣ; аммо вай пойҳои Маро бо ашкаш шуста, бо мӯйҳои сараш хушконид.
42007045	Ту Маро бӯса накарди; аммо вай, аз вақти омаданам ин ҷониб, бӯсидани пойҳои Маро бас намекунад.
42007046	Ту сари Маро бо равғани зайтун татҳин накардӣ; аммо вай пойҳои Маро бо равғани атрафшон татҳин кард.
42007047	Бинобар ин ба ту мегӯям: гуноҳҳои бисьëри вай омурзида шудааст барои он ки вай муҳаббати бисьëре зоҳир намуд; вале касе ки кам омурзида шуда бошад, муҳаббати кам зоҳир намудааст».
42007048	Ва Ӯ ба вай гуфт: «Гуноҳҳоят омурзида шудааст».
42007049	Онҳое ки бо Ӯ назди суфра нишаста буданд, дар дили худ гуфтанд: «Ин кист, ки гуноҳҳоро низ меомурзад».
42007050	Ӯ ба зан гуфт: «Имонат туро наҷот дод; ба саломатӣ бирав».
42008001	Баъд аз ин Ӯ дар шаҳрҳо ва деҳот гашта, мавъиза мекард ва Малакути Худоро башорат медод, ва бо Ӯ он дувоздаҳ буданд.
42008002	Ва ҳамчунин баъзе заноне ки Ӯ аз арвоҳи палид ва касалиҳо шифо дода буд: Марьям, ки Маҷдалия номида мешуд, ва аз вай ҳафт дев берун рафта буд,
42008003	Ва Юҳона, ҳамсари Кузо, ки девонбегии Ҳиродус буд, ва Сусан, ва бисьëри дигарон, ки бо дороии худ ба Ӯ хизмат мекарданд.
42008004	Вақте ки мардуми бисьëр ҷамъ шуданд, ва аз ҳамаи шаҳрҳо назди Ӯ омадан гирифтанд, Ӯ масале оварда, гуфт:
42008005	«Корандае барои коридани тухм берун рафт; ва чун тухм мепошид, қадаре дар канори роҳ афтод ва поймол шуд, ва мурғони ҳаво онро хӯрданд;
42008006	«Қадаре бар санглох афтод ва сабзида, хушк шуд, чунки рутубае набуд; «
42008007	«Қадаре дар миëни хорҳо афтод, ва хорҳо қад кашида, онро пахш карданд»;
42008008	«Қадаре дар хоки нағз афтод ва сабзида, сад баробар бор овард». Инро гуфта, нидо кард: «Ҳар кӣ гӯши шунаво дорад, бишнавад!»
42008009	Ва шогирдонаш аз Ӯ пурсиданд: «Маънои ин масал чист?»
42008010	Гуфт: «Ба шумо донистани асрори Малакути Худо ато шудааст, лекин ба дигарон бо масалҳо сухан мегӯям, ба тавре ки онҳо нигоҳ мекунанд, вале намебинанд, ва гӯш медиҳанд, вале намефаҳманд».
42008011	«Инак маънои ин масал: тухм каломи Худост.
42008012	Афтода дар канори роҳ касоне мебошанд, ки каломро мешунаванд, лекин баъд иблис омада, онро аз дили онҳо мерабояд, мабодо онҳо имон оварда, наҷот ëбанд;
42008013	Афтода бар санглох касоне мебошанд, ки чун каломро бишнаванд, бо шодӣ қабул мекунанд, лекин реша надоранд, ва муддате имон доранд, ва дар вақти озмоиш ақиб мераванд;
42008014	Афтода дар миëни хорҳо касоне мебошанд, ки каломро мешунаванд, вале андешаҳо, сарват ва кайфу сафои зиндагӣ онҳоро пахш мекунад, ва онҳо самаре намеоваранд;
42008015	Ва афтода дар хоки нағз касоне мебошанд, ки каломро шунида, дар дили нек ва пок нигоҳ медоранд ва бо сабр самар меоваранд».
42008016	«Ҳеҷ кас шамъро даргиронда, бо зарфе онро намепӯшад, ë зери кате намегузорад, балки бар шамъдон мемонад, то ҳар кӣ дарояд, рӯшноиро бубинад.
42008017	Зеро ҳеҷ чизи ниҳоне нест, ки ошкор нагардад, ва ҳеҷ чизе махфие набошад, ки маълум ва зоҳир нашавад.
42008018	Пас, эҳтиëт кунед, ки чӣ тавр мешунавед; зеро ҳар кӣ дорад, ба вай дода шавад; ва ҳар кӣ надорад, аз вай он чи низ, ки гумон мекунад дошта бошад, гирифта шавад».
42008019	Ва модар ва бародаронаш назди Ӯ омаданд, вале ба сабаби бисьëрии мардум ба Ӯ наздик шуда натавонистанд.
42008020	Ва ба Ӯ хабар дода, гуфтанд: «Модарат ва бародаронат дар берун истодаанд, ва мехоҳанд Туро бубинанд».
42008021	Дар ҷавоби онҳо гуфт: «Модарам ва бародаронам он касонанд, ки каломи Худоро мешунаванд ва ба ҷо меоваранд».
42008022	Рӯзе Ӯ бо шогирдони Худ ба қаиқ савор шуд ва ба онҳо гуфт: «Ба он канори кӯл мегузарем». Ва қаиқро ронданд.
42008023	Дар аснои роҳ Ӯро хоб рабуд. Ва ногоҳ тундбоди шадиде бар кӯл бархост, ва қаиқи онҳо аз об пур мешуд, ва онҳо дар хатар буданд.
42008024	Ва пеш омада, Ӯро бедор карданд ва гуфтанд: «Устод! Устод! Ҳалок мешавем». Ӯ бархоста, бод ва ғалаëни обро манъ кард, ва онҳо қатъ гардиданд, ва оромӣ барқарор шуд.
42008025	Ба онҳо гуфт: «Имони шумо куҷост?» Онҳо бо тарсу ҳарос ва тааҷҷуб ба якдигар гуфтанд: «Ин кист, ки ба бодҳо ва ба об низ амр мефармояд, ва онҳо ба Ӯ итоат мекунанд»
42008026	Ва онҳо ба сарзамини ҷадариëн, ки дар рӯ ба рӯи Ҷалил аст, расиданд.
42008027	Вақте ки Ӯ ба соҳил баромад, марде аз аҳли он шаҳр ба Ӯ рӯ ба рӯ шуд, ки гирифтори девҳо буд, дер вақт боз либосе намепӯшид, ва на дар хона, балки дар миëни қабрҳо зидагӣ мекард.
42008028	Ҳамин ки Исоро дид, фарьëд зада, гуфт: «Туро бо мо чӣ кор аст, эй Исо, Писари Худои Таоло? Аз Ту илтимос мекунам, ки маро азоб надиҳӣ!»
42008029	Зеро Ӯ ба рӯҳи палид амр фармуда буд, ки аз ин мард берун равад; чунки вай муддати дуру дароз ӯро азоб медод, ба тавре ки ӯро бо завлона ва занҷирҳо баста, нигоҳ медоштанд, лекин ӯ он бандҳоро пора мекард, ва дев ӯро ба биëбонҳо меронд.
42008030	Исо аз вай пурсид: «Номи ту чист?» Гуфт: «Легион», чунки девҳои бисьëр ба дарунаш дромада буданд.
42008031	Ва онҳо аз Ӯ илтимос карданд, ки онҳоро амр фармуда ба ҳовия нафиристад.
42008032	Дар ҳамон ҷо галаи бузурги хукҳо дар болои кӯҳ мечарид; ва девҳо илтимос карданд, ки иҷозат диҳад ба даруни хукҳо дароянд. Ӯ ба онҳо иҷозат дод.
42008033	Ва девҳо аз он мард берун шуда, ба хукҳо даромаданд; ва он гала аз баландӣ якбора ба кӯл ҷаст, ва, ғарқ шуд.
42008034	Хукбонон ин воқеаро дида, давида рафтанду дар шаҳр ва дар деҳот нақл карданд.
42008035	Мардум барои дидани ин воқеа берун рафтанд, ва назди Исо омада, он мардро, ки аз дарунаш девҳо баромада буданд, диданд, ки либос дар тан ва ақлаш солим пеши пойҳои Исо нишастааст; ва ҳаросон шуданд.
42008036	Ва касоне ки воқеаро дида буданд, ба онҳо нақл карданд, ки он девона чӣ гуна шифо ëфт.
42008037	Ва тамоми мардуми сарзамини ҷадариëн аз Ӯ илтимос карданд, ки аз пеши онҳо баромада равад, чунки тарсу ҳароси азиме онҳоро фаро гирифта буд. Ва Ӯ ба қаиқ савор шуда, баргашт.
42008038	Он марде ки аз дарунаш девҳо баромада буданд, аз Ӯ илтимос кард, ки бо Ӯ бошад. Лекин Ӯ вайро ба хонааш фиристода, гуфт:
42008039	«Ба хонаи худ баргард ва он чиро, ки Худо ба ту кардааст, нақл намо» Вай равона шуда, он чиро, ки Исо ба вай карда буд, дар тамоми шаҳр мавъиза намуд.
42008040	Вақте ки Исо баргашт, мардум Ӯро пазироӣ карданд, чунки ҳама мунтазири Ӯ буданд.
42008041	Ва инак, марде ки Ëир ном дошт ва сардори куништ буд, омада, пеши пойҳои Исо афтод ва аз Ӯ илтимос кард, ки ба хонаи вай биëяд.
42008042	Чунки духтари ягонаи вай, ки тақрибан дувоздаҳсола буд, ба ҳолати назъ расида буд. Вақте ки Ӯ ба он ҷо мерафт, мардуми бисьëре аз ҳар тараф Ӯро фишор медоданд.
42008043	Ва зане ки дувоздаҳ сол боз гирифтори хунравӣ буда, тамоми дороии худро ба табибон сарф карда буд, лекин ҳеҷ яке вайро шифо дода натавониста буд, -
42008044	Аз қафо наздик шуда, домани Ӯро ламс намуд, ва дарҳол хунравии вай қатъ шуд.
42008045	Ва Исо гуфт: «Кист, ки Маро ламс кард?» Вақте ки ҳама инкор карданд, Петрус ва онҳое ки бо Ӯ буданд, гуфтанд: «Эй Устод, мардум Туро иҳота намуда, аз ҳар тараф фишор медиҳад, - ва Ту мегӯӣ: «Кист, ки Маро ламс кард?»».
42008046	Аммо Исо гуфт: «Касе Маро ламс кардааст; зеро Ман ҳис кардам, ки қуввате аз Ман берун рафт».
42008047	Он зан чун дид, ки натавонист пинҳон монад, тарсону ларзон омада, пеши Ӯ афтод ва дар ҳузури тамоми мардум гуфт, ки аз чӣ сабаб Ӯро ламс намуд, ва чӣ гуна дарҳол шуфо ëфт.
42008048	Ба вай гуфт: «Духтарам! Имонат туро шифо бахшид; ба саломатӣ бирав».
42008049	Ӯ ҳанӯз ин сухан мегуфт, ки касе аз хонаи сардори куништ омада, гуфт: «Духтарат мурд; Устодро дигар ташвиш надеҳ».
42008050	Аммо Исо инро шунида, ба вай гуфт: «Натарс, фақат имон овар, ва ӯ наҷот хоҳад ëфт».
42008051	Ва ҳангоме ки ба хона расид, ҷуз Петрус, Юҳанно ва Яъқуб, ва падару модари духтар, ҳеҷ касро даромадан намонд.
42008052	Ҳама барои вай гирья ва навҳа мекарданд. Вале Ӯ гуфт: «Гирья накунед; вай намурдааст, балки хуфтааст».
42008053	Бар Ӯ хандиданд, зеро медонистанд, ки мурдааст.
42008054	Аммо Ӯ ҳамаро берун карда ва дасти вайро гирифта, нидо кард: «Эй духтар! Бархез».
42008055	Ва рӯҳи вай баргашт; вай дарҳол бархост; ва Ӯ фармуд, ки ба вай хӯроке диҳанд.
42008056	Падару модари вай дар ҳайрат монданд.Ва Ӯ ба онҳо фармуд, ки ин воқеаро ба ҳеҷ кас нақл накунанд.
42009001	Он дувоздаҳро даъват намуда, бар ҳамаи девҳо, ва барои шифо додани касалиҳо ба онҳо қувват ва қудрат бахшид,
42009002	Ва онҳоро фиристод, то ки Малакути Худоро мавъиза намоянд ва беморонро шифо диҳанд.
42009003	Ба онҳо гуфт: «Барои роҳ хеҷ чизе нагиред: на асое, на тӯрбае, на ноне, на пуле; ва набояд ду пероҳан дошта бошед;
42009004	Ва ба ҳар хона, ки даромадед, дар он ҷо бимонед ва аз он ҷо боз ба роҳ дароед;
42009005	Ва агар дар ягон ҷо шуморо қабул накунанд, вақте ки аз он шаҳр берун меравед, ғубори пойҳои худро биафшонед, то ки шаҳодате бар онҳо гардад».
42009006	Онҳо рафтанд ва деҳ ба деҳ гашта, дар ҳама ҷо башорат медоданд ва шифо мебахшиданд.
42009007	Вақте ки тетрарх Ҳиродус овозаи тамоми амалиëти Ӯро шунавид, дар ҳайрат афтод: зеро баъзе касон мегуфтанд, ки Яҳьë аз мурдагон эҳьë шудааст;
42009008	Дигарон мегуфтанд, ки Ильëс зоҳир гардидааст; вале баъзеи дигарон мегуфтанд, ки яке аз анбиëи қадим эҳьë шудааст.
42009009	Ва Ҳиродус гуфт: «Ман сари Яҳьëро аз танаш ҷудо кардаам; пас, Ин кист, ки дар бораи Ӯ чунин гапҳоро мешунавам?» Ва мехост Ӯро бубинад.
42009010	Ҳаввориëн баргашта, корҳои хуудро ба Ӯ нақл карданд; ва Ӯ онҳоро алоҳида ҳамроҳи Худ гирифта, ба ҷои хилвате рафт, ки дар қарибии Байт-Сайдо ном шаҳре буд.
42009011	Аммо мардум хабардор шуда, аз ақиби Ӯ рафтанд, ва Ӯ онҳоро пазироӣ карда, бо онҳо дар бораи Малакути Худо сӯҳбат кард ва касонеро, ки ба шифо эҳтиëҷ доштанд, шифо дод.
42009012	Бегоҳирӯзӣ наздик буд. Он дувоздаҳ назди Ӯ омада, гуфтанд: «Мардумро ҷавоб деҳ, то ки ба қасаба ва деҳоти атроф рафта, манзил ва хӯрок барои худ пайдо кунанд, чунки ин ҷои мо як ҷои хилват аст».
42009013	Ба онҳо гуфт: «Шумо ба онҳо хӯрок диҳед». Гуфтанд: «Мо фақат панҷ нон ва ду моҳӣ дорем; оë рафта, барои тамоми ин мардум хӯроке бихарем?»
42009014	Зеро ки онҳо тақрибан панҷ ҳазор мард буданд. Лекин Ӯ ба шогирдони Худ гуфт: «Онҳоро даста-даста панҷоҳнафарӣ шинонед».
42009015	Ва чунин карданд, ва ҳамаро шинонданд.
42009016	Ва Ӯ панҷ нон ва ду моҳиро гирифта ва ба осмон нигариста, онҳоро баракат дод ва пора карда, ба шогирдонаш дод, то пеши мардум гузоранд.
42009017	Ҳама хӯрданду сер шуданд; ва аз пораҳои боқимонда дувоздаҳ сабадро пур карда бардоштанд.
42009018	Боре, вақте ки Ӯ дар ҷои хилвате дуо мегуфт, ва шогирдонаш бо Ӯ буданд, Ӯ аз онҳо пурсид: «Мардум Маро кӣ мегӯянд?»
42009019	Дар ҷавоб гуфтанд: «Баъзе мегӯянд, ки Яҳьëи Таъмиддиҳандаӣ; баъзе мегӯянд, ки Ильëсӣ; ва баъзе мегӯянд, ки яке аз анбиëи қадим эҳьë шудааст».
42009020	Аз онҳо пурсид: «Шумо Маро кӣ мегӯед?» Петрус дар ҷавоб гуфт: «Масеҳи Худо».
42009021	Ва Ӯ ба онҳо фармони қатъӣ дод, ки онро ба касе нагӯянд;
42009022	Ва гуфт, ки Писари Одам бояд бисьëр азоб кашад ва аз тарафи пирон, ва саркоҳинон ва китобдонон рад карда ва кушта шавад, ва дар рӯзи сеюм эҳьë шавад.
42009023	Ва ба ҳама гуфт: «Агар касе хоҳад аз ақиби Ман биëяд, бояд хештанро инкор кунад ва салиби худро бардошта, Маро пайравӣ намояд;
42009024	Зеро ҳар кӣ ҷони худро раҳонидан хоҳад, онро барбод медиҳад; ва ҳар кӣ ҷони худро дар роҳи Ман барбод диҳад, онро мераҳонад;
42009025	Зеро ба одам чӣ фоида дорад, ки агар вай тамоми дуньëро ба даст оварад, лекин худро талаф кунад, ë ки ба худ зиëн расонад?
42009026	Зеро ҳар кӣ аз Ман ва аз суханони Ман шарм кунад, Писари Одам, ҳангоме ки дар ҷалоли Худ ва дар ҷалоли Падар ва фариштагони муқаддас меояд, аз вай шарм хоҳад кард»;
42009027	«Ба ростӣ ба шумо мегӯям: баъзе, ки дар ин ҷо истодаанд, то Малакути Худоро набинанд, зоиқан маргро нахоҳанд чашид».
42009028	Баъд аз ин гапҳо тақрибан ҳашт рӯз гузашта буд, ки Петрус, Юҳанно ва Яъқубро бо Худ гирифта, ба кӯҳе барои дуо гуфтан баромад.
42009029	Ва ҳангоме ки дуо мегуфт, чеҳраи Ӯ дигаргун шуд, ва либосаш сафеди дурахшон гардид.
42009030	Ва инак, ду мард бо Ӯ гуфтугӯ мекарданд, ки Мусо ва Ильëс буданд:
42009031	Онҳо дар ҷалоле зоҳир гардида, дар бораи оқибати Ӯ, ки бояд дар Ерусалим ба амал ояд, сухан меронданд.
42009032	Аммо Петрус ва онҳоеро ки бо Ӯ буданд, хоб рабуда буд; ва ҳангоме ки бедор шуданд, ҷалоли Ӯро, ва он ду мардро, ки бо Ӯ истода буданд, диданд.
42009033	Вақте ки Мусо ва Ильëс аз пеши Ӯ мерафтанд, Петрус ба Исо гуфт: «Эй Устод! Дар ин ҷо будани некӯст; пас се чодар месозем: яке барои Ту, яке барои Мусо ва яке барои Ильëс», ва намедонист, чӣ мегӯяд.
42009034	Ҳанӯз вай ин суханро мегуфт, абре пайдо шуда, бар онҳо соя андохт; ва чун дохили абр шуданд, ба ҳарос афтоданд.
42009035	Ва овозе аз даруни абр баромад, ки мегуфт: «Ин аст Писари Маҳбуби Ман; Ӯро бишнавед».
42009036	Ва овоз баромадан замон, Исо танҳо монд. Ва онҳо лаб фурӯ бастанд ва аз он чи дида буданд, ба ҳеҷ кас дар он айëм гап назаданд.
42009037	Рӯзи дигар, вақте ки онҳо аз кӯҳ фуромаданд, мардуми бисьëре Ӯро пешвоз гирифтанд.
42009038	Ва инак марде аз байни мардум фарьëд зада, гуфт: «Эй Устод! Аз Ту илтимос мекунам, ки ба писари ман як назар андозӣ, чунки вай фрзанди ягонаи ман аст:
42009039	Рӯҳе ӯро мегирад, ва ӯ ногаҳон наъра мазанад, ва сахт печутоб мехӯрад, ба тавре ки кафк аз даҳонаш мебарояд; ва ӯро тамоман беҳолу бемадор карда, базӯр аз ӯ даст мекашад;
42009040	Аз шогирдони Ту илтимос кардам, ки онро берун кунанд, лекин натавонистанд».
42009041	Исо дар ҷавоб гуфт: «Эй насли беимон ва каҷрафтор, то ба кай бо шумо бошам ва шуморо тоқат кунам Писаратро ин ҷо биëр».
42009042	Вақте ки вай наздик меомад, дев вайро ба замин ғалтонда, сахт печутоб дод; аммо Исо рӯҳи палидро мазаммат намуд, ва писарро шифо дода, ба падараш супурд.
42009043	Ва ҳама аз бузургии Худо дар ҳайрат монданд. Ва ҳангоме ки ҳама аз ҳамаи кардаҳои Исо тааҷҷуб менамуданд, Ӯ ба шогидони Худ гуфт:
42009044	Ин суханонро дар гӯши худ ҷо кунед: Писари Одам ба дасти одамон таслим карда хоҳад шуд».
42009045	Лекин онҳо он суханонро нафаҳмиданд, ва он аз онҳо пӯшида монд, ба тавре ки онро дарк накарданд; ва тарсиданд, ки дар бораи ин сухан аз Ӯ бипурсанд.
42009046	Ва дар майнаи онҳо фикре омад, ки кадоме аз онҳо бузургтар аст.
42009047	Исо андешаи дили онҳоро дарьëфта, кӯдакеро гирифту пеши Худ ба по гузошт.
42009048	Ва ба онҳо гуфт: «Ҳар кӣ ин кӯдакро ба исми Ман қабул кунад, Маро қабул мекунад; ва ҳар кӣ Маро қабул мекунад, Фиристодаи Маро қабул мекунад; зеро ҳар кӣ дар байни шумо аз ҳама хурдтар аст, вай бузургтар хоҳад буд».
42009049	Дар айни ҳол Юҳанно гуфт: «Эй Устод! Мо касеро дидем, ки ба исми Ту девҳоро берун мекард, ва ӯро манъ кардем, чунки ӯ ҳамроҳи мо намегардад».
42009050	Исо ба вай гуфт: «Манъ накунед, зеро ҳар кӣ зидди шумо нест, вай тарафдори шумост».
42009051	Ва чун айëми сууди Ӯ наздик мешуд, Ӯ азми сафари Ерусалим кард;
42009052	Ва қосидонро пешопеши Худ фиристод; ва онҳо рафта, вориди як қаса баи сомариëн шуданд, то ки барои Ӯ тадорук кунанд:
42009053	Аммо Ӯро пазироӣ накарданд, зеро ки Ӯ рӯй ба ҷониби Ерусалим ниҳода буд.
42009054	Шогирдони Ӯ Яъқуб ва Юҳанно инро дида, гуфтанд: «Худовандо! Оë мехоҳӣ бигӯем, ки оташе аз осмон омада, онҳоро маҳв намояд, чунон ки Ильëс карда буд?»
42009055	Аммо Ӯ рӯ гардонда, онҳоро манъ кард ва гуфт: «Намедонед, ки шумо ба кадом рӯҳ мансуб ҳастед»;
42009056	Зеро ки Писари Одам на барои нобуд кардани ҷонҳои одамон, балки барои наҷот додани онҳо омадааст».Ва ба қасабаи дигаре рафтанд.
42009057	Ва ҳангоме ки онҳо дар роҳ буданд, шахсе ба Ӯ гуфт: «Худовандо! Ҳар ҷо ки равӣ, Туро пайравӣ хоҳам кард».
42009058	Исо ба вай гуфт: «Рӯбоҳон лона ва мурғони ҳаво ошьëна доранд; лекин Писари Одам ҷое надорад, ки сар ниҳад».
42009059	Ба дигаре гуфт: «Маро пайравӣ кун». Вай гуфт: «Худовандо! Ба ман иҷозат деҳ, ки рафта, аввал падари худро дафн кунам».
42009060	Лекин Исо ба вай гуфт: «Бигзор, ки мурдагон мурдагони худро дафн кунанд: аммо ту рафта, аз Малакути Худо башорат деҳ».
42009061	Боз шахси дигаре гуфт: Худовандо! Туро пайравӣ хоҳам кард, лекин аввал ба ман иҷозат деҳ, ки бо аҳли хонаи худ хайрухуш кунам».
42009062	Лекин Исо ба вай гуфт: «Касе ки дасташро болои амоч монда бошад ва ба ақиб нигоҳ кунад, ба Малакути Худо лоиқ нест».
42010001	Баъд аз ин, Худованд боз ҳафтод нафари дигарро баргузид, ва онҳоро ҷуфт - ҷуфт пешопеши Худ ба ҳар шаҳр ва ҷое ки Худаш рафтанӣ буд, фиристод,
42010002	Ва ба онҳо гуфт: «Дарав бисьëр аст, лекин коргарон кам; пас, шумо аз Соҳиби дарав илтимос кунед, ки ба дарави Худ коргар фиристонад».
42010003	«Биравед! Инак, шуморо монанди баррагон миëни гургон мефиристам.
42010004	Ҳеҷ ҳамьëне, тӯрбае ва чоруқе бо худ набаред, ва ба ҳеҷ кас дар роҳ салом нагӯед.
42010005	Ба ҳар хонае ки медароед, аввал гӯед: «Салом бар ин хона бод!»
42010006	Агар дар он ҷо писари осоиштагӣ бошад, саломи шумо бар вай қарор мегирад; вагарна, сӯи шумо бармегардад;
42010007	Дар ҳамон хона бимонед ва аз он чи доранд, бихӯред ва бинӯшед; зеро ки меҳнаткаш сазовори музди худ аст. Аз хона ба хона нагузаред.
42010008	Агар дар шаҳре ки меоед, шуморо қабул кунанд, аз он чи пеши шумо мемонанд, бихӯрд;
42010009	Ва беморонеро, ки дар он ҷо ҳастанд, шифо диҳед, ва ба онҳо бигӯед: «Малакути Худо ба шумо наздик шудааст».
42010010	Ва агар дар шаҳре ки меоед, шуморо қабул накунанд, ба кӯчаҳои он баромада, гӯед:
42010011	«Ҳатто ғубореро, ки аз шаҳри шумо бар мо нишастааст, бар шумо меафшонем; лекин бидонед, ки Малакути Худо ба шумо наздик шудааст».
42010012	Ба шумо мегӯям, ки ҳолати Садӯм дар он рӯз аз ҳолати он шаҳр сабуктар хоҳад буд».
42010013	«Вой бар ҳоли ту, эй Кӯрозин! Вой бар ҳоли ту, эй Байт - Сайдо! Зеро, агар мӯъҷизоте ки дар шумо зоҳир шуд, дар Сӯр ва Сидӯн зоҳир мешуд, кайҳо палоспӯш ва хокистарнишин шуда, тавба мекарданд;
42010014	Лекин дар рӯзи доварӣ ҳолати Сӯр ва Сидӯн аз ҳолати шумо сабуктар хоҳад шуд.
42010015	Ва ту, эй Кафарнаҳум, ки сар ба осмон афрохтаӣ, ба дӯзах сарнагун хоҳӣ шуд».
42010016	«Ҳар кӣ шуморо шунавад, Маро мешунавад, ва ҳар кӣ шуморо рад кунад, Маро рад мекунад; ва ҳар кӣ Маро рад кунад, Фиристодаи Маро рад мекунад».
42010017	Он ҳафтод бо шодмонӣ баргашта, гуфтанд: «Худовандо! Девҳо низ бо зикри исми Ту ба мо итоат мекунанд».
42010018	Ба онҳо гуфт: «Ман шайтонро мисли барқ аз осмон афтонда дидам;
42010019	Инак, ба шумо қудрат медиҳам, ки морон ва каждумон ва тамоми қуввати душманро поймол кунед, ва ҳеҷ чиз ба шумо зарар нахоҳад расонд;
42010020	Аммо аз он шод нашавед, ки арвоҳ ба шумо итоат мекунанд; балки аз он шод бошед, ки номҳои шумо дар осмон навишта шудааст».
42010021	Дар ҳамон соат Исо аз Рӯҳулқудс ба ваҷд омада, гуфт: «Туро эй Падар, эй Худованди осмон ва замин ситоиш мекунам, ки ин чизҳоро аз хирадмандон ва оқилон пинҳон доштӣ ва ба кӯдакон ошкор кардӣ; оре, эй Падар! Зеро ки ҳусни таваҷҷуҳи Ти чунин буд».
42010022	Ва ба шогирдон рӯй оварда гуфт: «Ҳама чизро Падарам ба Ман супурдааст; ва ҳеҷ кас ҷуз Падар намедонад, ки Писар кист; ва ҳеҷ кас намедонад, ки Падар кист, ҷуз Писар ва касе ки Писар бихоҳад ба вай ошкор кунад»
42010023	Ва алоҳида ба шогирдони Худ рӯй овардда, гуфт: «Хушо чашмоне ки он чиро, ки шумо дида истодаед, мебинад!».
42010024	«Зеро ки ба шумо мегӯям, ки басе анбиë ва подшоҳон мехостанд он чиро, ки шумо мебинед, бубинанд, ва надиданд, ва он чиро, ки шумо мешунавед, бинаванд, ва нашуниданд».
42010025	Ва инак, як шариатдон бархост ва Ӯро озмуданӣ шуда, гуфт: «Эй Устод! Чӣ кунам, ки вориси ҳаëти ҷовидонӣ шавам?»
42010026	Ба вай гуфт: «Дар Таврот чӣ навишта шудааст? Ва ту чӣ тавр мехонӣ?»
42010027	Дар ҷавоб гуфт: «Худованд Худои худро бо тамоми дили ту ва бо тамоми ҷони ту ва бо тамоми қуввати ту ва бо тамоми ҳуши ту дӯст бидор, ва ëри худро мисли худ дӯст бидор».
42010028	Ба вай гуфт: «Дуруст ҷавоб додӣ; чунин бикун ва хоҳӣ зист».
42010029	Вале вай, ки мехост худро сафед кунад, ба Исо гуфт: «Пас ëри ман кист?»
42010030	Исо дар ҷавоб гуфт: «Як мард, ки аз Ерусалим ба Ериҳӯ мерафт, ба дасти дуздон афтод; онҳо либосашро кашиданд, ӯро маҷрӯҳ карданд ва дар ҳолати ниммурда партофта рафтанд.
42010031	Тасодуфан коҳине аз он роҳ равона буд, ва ӯро дида, аз пешаш гузашта рафт.
42010032	Ҳамчунин марде аз сибти Левӣ, ки дар он ҷо роҳгузар буд, наздик омада, ӯро дид ва аз пешаш гузашта рафт.
42010033	Аммо як шахси сомарӣ, ки аз он роҳ мегузашт, ба ӯ дучор шуда ва аҳволи ӯро дида, дилаш сӯхт,
42010034	Ва наздик омада, ба захмҳои ӯ равған ва шароб рехту ҷароҳатбандӣ кард, ва ӯро ба маркаби худ савор карда, ба корвонсарое овард ва ба ӯ ғамхорӣ намуд;
42010035	Ва фардои он, пеш аз рафтанаш, ду динор бароварда, ба соҳиби корвонсарой дод ва ба вай гуфт: «Ба ин мард нигоҳубин бикун; ва агар аз ин зиëдтар харҷ кунӣ, ҳангоми баргаштанам ба ту хоҳам дод».
42010036	Пас, ба фикри ту» Кадоме аз ин се нафар ëри он марде буд, ки ба дасти дуздон афтод?».
42010037	Гуфр: «Ҳамон ки ба ӯ марҳамат кард». Исо ба вай гуфт: «Бирав, ва ту низ чунин букун».
42010038	Ва дар аснои роҳ Ӯ вориди қасабае шуд, ва зане ки Марто ном дошт, Ӯро дар хонаи худ пазироӣ намуд;
42010039	Вай Марьям ном хоҳаре дошт, ки пеши пойҳои Исо нишаста, каломи Ӯро гӯш мекард.
42010040	Лекин Марто ба хизматгузорӣ банд буд, ва наздик омада, гуфт: «Худовандо! Оë Туро парвое нест, ки хоҳарам маро вогузошааст, ки танҳо хизмат кунам? Ба вай бигӯй, ки ба ман ëрдам диҳад».
42010041	Худованд дар ҷавоби вай гуфт: «Марто! Марто! Ту дар хусуси чизҳои бисьëр ғамхори ва давутоз мекунӣ.
42010042	Аммо фақат як чиз лозим аст. Марьям қисмати некӯро баргузидааст, ки он аз вай кашида гирифта намешавад».
42011001	Рӯзе Ӯ дар ҷое дуо мегуфт, ва ҳангоме ки тамом кард, яке аз шогирдонаш ба Ӯ гуфт: «Худовандо! Дуо гуфтанро ба мо ëд деҳ, чунон ки Яҳьë низ ба шогирдонаш ëд додааст».
42011002	Ба онҳо гуфт: «Вақте ки дуо мегӯед, чунин бигӯед: «Эй Падари мо, ки дар осмонӣ! Исми Ту муқаддас бод; Малакути Ту биëяд; иродаи Ту, чунон ки дар осмон аст, дар замин ҳам ба амал ояд;
42011003	Ризқу рӯзии моро ҳар рӯз ба мо бидеҳ;
42011004	Ва гуноҳҳои моро биомурз, зеро ки мо низ ба ҳар қарздори худ мебахшем; ва моро ба озмоиш дучор накун, балки моро аз иблис раҳоӣ деҳ»».
42011005	Ва ба онҳо гуфт: «Фаразан, яке аз шумо, ки дӯсте дошта бошад, нисфи шаб пеши ӯ омада, гӯяд: «Эй дӯст! Ба ман сето нон қарз деҳ,
42011006	Зеро ки як дӯстам аз роҳ назди ман даромадааст, ва ман чизе надорам, ки пешаш бимонам»;
42011007	Ва ӯ аз дарун дар ҷавоби вай гӯяд: «Маро ташвиш надеҳ; дари хонаам баста, ва бачаҳоям бо ман дар ҷогаҳ хобидаанд; наметавонам бархоста, ба ту чизе диҳам»,
42011008	Ба шумо мегӯям, ки ҳар чанд аз рӯи дӯсти бархоста ба вай надиҳад ҳам, лекин ба сабаби шилқинии вай бархоста, ҳар қадар, ки пурсад, ба вай хоҳад дод».
42011009	«Ва Ман ба шумо мегӯям: биталабед, ба шумо дода хоҳад шуд; биҷӯед, хоҳед ëфт; дарро бикӯбед, он ба рӯятон кушода хоҳад шуд;
42011010	Зеро ҳар кӣ биталабад, мегирад, ва ҳар кӣ биҷӯяд, меëбад, ва ҳар кӣ дарро бикӯбад, он ба рӯяш кушода мешавад».
42011011	Ва кист аз шумо, ки падар бошад, ва писараш аз ӯ нон биталабад, ва санге ба вай бидиҳад? Ë моҳӣ биталабад, ва ӯ ва ҷои моҳӣ, море ба вай бидиҳад?
42011012	Ë, агар тухме биталабад, ка'думе ба вай бидиҳад?
42011013	Пас, агар шумо, ки шарир ҳастед, ба фарзандони худ додани инъомҳои некро медониста бошед, пас Падари шумо, ки дар осмон аст, чанд маротиба зиëдтар ба онҳое ки аз Ӯ металабанд, Рӯҳулқудсро хоҳад дод».
42011014	Боре Ӯ як девро, ки гунг буд, берун кард; ва ҳангоме ки дев берун шуд, гунг ба гап даромад, ва мардум дар ҳайрат монданд.
42011015	Лекин баъзе аз онҳо гуфтанд: «Ӯ девҳоро ба воситаи Баал- Забул, калони девҳо, берун мекунад».
42011016	Ва дигарон, озмуданӣ шуда, аз Ӯ аломати осмонӣ талаб мекарданд.
42011017	Вале Ӯ фикру хаëли онҳоро дарьëфта, ба онҳо гуфт: «Ҳар салтанате ки бар зидди худ аз ҳам ҷудо шавад, рӯ ба харобӣ меоварад, ва ҳар хонае ки аз ҳам ҷудо шавад, фурӯ меғалтад.
42011018	Ва агар шайтон низ аз ҳам ҷудо шавад, салтанати вай чӣ гуна устувор истода метавонад? Зеро шумо мегӯед, ки Ман девҳоро ба воситаи Баал- Забул берун мекунам.
42011019	Агар Ман девҳоро ба воситаи Баал- Забул берун мекарда бошам, писарони шумо онҳоро ба воситаи кӣ берун мекунанд? Бинобар ин онҳо довари шумо хоҳанд шуд.
42011020	Лекин агар Ман девҳоро бо ангушти Худо берун мекарда бошам, пас Малакути Худо ба шумо омада расидааст.
42011021	Вақте ки Марди пурзӯр хонаи худро бо яроқ нигоҳбинӣ мекунад, дороии вай дар амон аст,
42011022	Вале вақте ки шахси аз вай пурзӯртар ба вай ҳуҷум карда, ғолиб мебарояд, он гоҳ тамоми яроқи вайро ки ба он умед баста буд, кашида мегирад ва дороии вайро ба тороҷ медиҳад».
42011023	«Ҳар кӣ бо Ман нест, ба Ман муқобил аст; ва ҳар бо Мӣ Ман ҷамъ намекунад, вай пароканда мекунад».
42011024	Вақте ки рӯҳи палид аз одам берун меояд, дар ҷустуҷӯи роҳат дар ҷойҳои беоб гардиш мекунад ва, чун наëфт, мегӯяд: «Ба хонаи худ, ки аз он берун омадам, бармегардам».
42011025	«Ва гашта омада, онро ҷорӯбзада ва ороста меëбад;
42011026	Он гоҳ рафта, ҳафт рӯҳи дигари аз худаш бадтарро ҳамроҳи худ меоварад, ва дохил шуда дар он ҷо зиндагӣ мекунанд; ва анҷоми он шахс бадтар аз аввалаш мешавад».
42011027	Ҳангоме ки Ӯ ин суханонро мегуфт, як зан аз байни мардум овозашро баланд карда, ба Ӯ гуфт: «Хушо шикаме ки Туро ҳамл кардааст, ва пистонҳое ки Туро шир додааст!»
42011028	Лекин Ӯ гуфт: «Хушо онҳое ки каломи Худоро мешунаванд ва онро риоя мекунанд».
42011029	Вақте ки мардум бештар ҷамъ омадан гирифтанд, Ӯ ба сухан оғоз карда, гуфт: «Ин насл насли шарир аст; вай аломате металабад, ва ба вай ҷуз аломати Юнуси набӣ, аломате дода нахоҳад шуд;
42011030	Зеро, чунон ки Юнус аломате барои мардуми Ниневе буд, ҳамчунин Писари Одам низ барои ин насл хоҳад буд».
42011031	Маликаи Ҷануб дар рӯзи доварӣ бо мардуми ин насл бархоста, онҳоро маҳкум хоҳад кард, зеро ки вай барои шунидани ҳикмати Сулаймон аз ақсои замин омада буд; ва инак, дар ин ҷо аз Сулаймон бузургтар аст».
42011032	«Мардуми Ниневе дар рӯзи доварӣ бо ин насл бархоста, онро маҳкум хоҳад кард, зеро ки онҳо аз мавъизаи Юнус тавба карданд; ва инак, дар ин ҷо аз Юнус бузург аст».
42011033	«Ҳеҷ кас шамъро даргиронда, дар ҷои ниҳоне ë дар зери зарфе намегузорад, балки бар шамъдон мегузорад, то онҳое ки ба хона мадароянд, рӯшноиро бубинанд.
42011034	Чароғи бадан чашм аст; пас, агар чашмат солим бошад, тамоми баданат низ равшан хоҳад буд; аммо агар хира бошад, баданат низ торик хоҳад буд».
42011035	Пас, ҳазар намо: мабодо нуре ки дар туст, зулмот бошад.
42011036	Вале агар баданат комилан равшан буда, ҳеҷ як қисми торики надошта бошад, он тамоман нуронӣ хоҳад буд, ба монанди он ки чароғе бо дурахши худ туро мунаввар карда бошад.
42011037	Вақте ки Ӯ ин суханонро гуфт, як фарисӣ Ӯро ба хонаи худ ба хӯрок таклиф кард; Ӯ омада, назди суфра нишаст.
42011038	Фарисӣ чун дид, ки Ӯ пеш аз хӯрок даст нашуст, мутааҷҷиб шуд.
42011039	Лекин Худованд ба вай гуфт: «Ҳоло шумо, фарисиëн, беруни пиëла ва табақро тоза мекунед, аммо даруни шумо аз дуздӣ ва шарорат пур аст.
42011040	Эй беақлон! Оë Ҳамон ки берунро офаридааст, дарунро низ наофаридааст?
42011041	Беҳтар аст, ки аз он чи доред, садақа диҳед, он гоҳ ҳама чиз барои шумо тоза хоҳад буд.
42011042	Аммо вой баар ҳоли шумо, эй фарисиëн, ки аз наъно, садоб ва ҳар навъ сабзавот ушр медиҳед, вале ба адолат ва муҳаббати Худо беэътиноӣ макунед; мебоист онҳоро ба ҷо оварда, инҳоро низ тарк намекардед.
42011043	Вой бар ҳоли шумо, эй фарисиëн, ки дӯст медоред дар куништҳо болонишин бошед ва дар кӯчаю бозорҳо салому тарикҳо бишнавед.
42011044	Вой бар ҳоли шумо, эй китобдонон ва фирисиëни риëкор, ки шумо ба қабрҳои аз назар пинҳон монанд ҳастед, ки мардум дар болои онҳо роҳ мераванд ва инро намедонанд».
42011045	Дар ҷавоб яке аз шариатдонон ба Ӯ гуфт: «Эй Устод! Бо ин суханонат моро низ таҳқир мекунӣ».
42011046	Аммо Ӯ гуфт: «Вой бар ҳоли шумо низ, эй шариатдонон, ки борҳои душворро бар дӯши мардум мегузоред, лекин худатон як ангуштро ҳам ба он борҳо намерасонед.
42011047	Вой бар ҳоли шумо, ки мақбараҳои анбиëро бино мекунед, ва ҳол он ки падарони шумо онҳоро куштаанд;
42011048	Бо ҳамин шумо шоҳид ва шарики аъмоли падарони худ мегардед, зеро ки онҳо анбиëро куштанд, ва шумо мақбараҳошонро бино мекунед».
42011049	Барои ҳамин ҳам ҳикмати Худо гуфтааст: «Ба наздашон анбиë ва ҳаввориëнро мефиристам, ва аз онҳо баъзеро хоҳанд кушт, ва баъзеро таъқиб хоҳанд кард;
42011050	То ки хуни тамоми анбиë, ки аз аввали офариниши ҷаҳон рехта шудааст, ба гардани ин насл гузошта шавад:
42011051	Аз хуни Ҳобил то хуни Закарьë, ки вай дар миëни қурбонгоҳ ва маъбад кушта шудааст». Оре, ба шумо мегӯям, ки он ба гардани ин насл гузошта хоҳад шуд.
42011052	«Вой бар ҳоли шумо, эй шариатдонон, ки шумо калиди донишро гирифтаед, худатон надаромадед, ва ба онҳое ки даромадан мехостанд, монеъ шудед»
42011053	Вақте ки Ӯ ин суханонро ба онҳо мегуфт, китобдонон ва фирисиëн бошиддат Ӯро фишор дода, боз бисьëр чизҳоро аз Ӯ пурсидан гирифтанд.
42011054	Ва мунтазир буданд, то ки аз забонаш чизе бишнаванду Ӯро айбдор кунанд.
42012001	Дар ин миëн, вақте ки ҳазорон одамон ҷамъ омаданд, ба тавре ки якдигарро фишор медоданд, Ӯ ба сухан оғоз намуда, аввал ба шогирдони Худ гуфт: «Аз хамиртуруши фарисиëн, ки риëкорист, ҳазар кунед.
42012002	«Ҳеҷ чизи ниҳоне нест, ки ошкор нагардад, ва ҳеҷ чизи махфие нест, ки маълум нашавад.
42012003	«Бинобар ин, он чи шумо дар торикӣ гуфтаед, дар рӯшноӣ шунида хоҳад шудм, ва он чи шумо дар хона ба гӯш гуфтаед, дар болои бомҳо эълон карда хоҳад шуд.
42012004	«Ва Ман ба шумо эй дӯстонам, мегӯям: аз кушандагони ҷисм, ки қодир нестанд баъд аз он ягон кори дигаре бикунанд, натарсед.
42012005	«Лекин ба шумо нишон медиҳам, ки аз кӣ тарсидан лозим аст: аз Ӯ ҳаросон бошед, ки баъд аз куштан қодир аст ба дӯзах андозад; оре, ба шумо мегӯям, ки аз Ӯ тарсед.
42012006	«Оë панҷ гунҷишк ба ду фулус фурӯхта намешавад? Ва ягонтои онҳо аз назари Худо намеафтад.
42012007	«Ва ҳатто ҳамаи мӯйҳои сари шумо шумурда шудааст. Пас, натарсед: шумо аз бисëр гунҷишкон бартарӣ доред.
42012008	«Ва Ман ба шумо мегӯям: ҳар кӣ Маро дар назди мардум эътироф кунад, Писари Одам низ вайро дар назди фариштагони Худо эътироф хоҳад кард.
42012009	«Лекин ҳар кӣ Маро дар назди мардун инкор кунад, вай дар назди фариштагон инкор карда хоҳад шуд.
42012010	«Ва ҳар кӣ бар зидди Писари Одам сухане гӯяд, ба вай омурзида мешавад; лекин ҳар кӣ ба зидди Рӯҳулқудс куфр гӯяд, ба вай омурзида нахоҳад шуд.
42012011	«Ҳар гоҳ шуморо ба куништҳо ва назди сардорон ва ҳокимон баранд, андеша накунед, ки чӣ гуна ë чӣ ҷавобе бояд бидиҳед ва ë чӣ сухане бояд бигӯед;
42012012	«Зеро ки дар он соат Рӯҳулқудс шуморо таълим хоҳад дод, ки чӣ бояд гуфт».
42012013	Шахсе аз миëни мардум ба Ӯ гуфт: «Эй Устод! Ба бародарам бигӯй, ки меросро бо ман тақсим кунад».
42012014	Ба вай гуфт: «Эй одамизод, кӣ Маро бар шумо қозӣ ë ҳаким таъин Кардааст?»
42012015	Ва ба онҳо гуфт: «Зинҳор, аз тамаъкорӣ ҳазар кунед, зеро ки ҳаëти одам ба фаровонии дороии вай вобаста нест».
42012016	Ва масале ба онҳо гуфт: «Киштзори як марди сарватдор ҳосили фаровоне овард;
42012017	«Ва дар дили худ андеша карда гуфт: «Чӣ кунам, модоме ки барои анбор кардани ҳосилоти худ ҷое надорам?»
42012018	«Ва гуфт: «Чунин мекунам: анборҳои худро вайрон карда, калонтарашро бино мекунам, ва дар он ҷо тамоми ғалладона ва тамоми дороии худро ҷамъ меоварам.
42012019	Ва ба ҷони худ мегӯям: Эй ҷони ман! Дороии бисьëре барои чандин сол дорӣ: фароғат кун, бихӯр, бинӯш ва димоғчоқӣ кун».
42012020	«Вале Худо ба вай гуфт: «Эй нодон! Худи имшаб ҷонатро аз ту талаб мекунанд; пас, он чи захира кардӣ, насиби кӣ мешавад?»
42012021	«Чунин аст ҳоли касе ки барои худ ганҷҳо ғун мекунад, вале пеши Худо сарвате надорад».
42012022	Ва Ӯ ба шогирдонаш гуфт: «Бинобар ин ба шумо мегӯям: барои ҳаëти худ ғамхори накунед, ки чӣ бихӯред, низ барои ҷисми худ, ки чӣ бипӯшед:
42012023	«Ҳаëт аз хӯрок ва ҷисм аз пӯшок муҳимтар аст.
42012024	«Ба зоғон нигоҳ кунед: онҳо на мекоранд, на медараванд; На ганҷинае доранд, на анборе, ва Худо ба онҳо рӯзӣ мерасонад; пас шумо аз парандагон чӣ қадар бештар арзанда ҳастед!
42012025	«Ва кист ки аз шумо, ки бо ғамхории худ қоматашро як зироъ баланд карда тавонад?
42012026	Пас, агар шумо аз ӯҳдаи чунин кори хурдтарин баромада натавонед, чаро ба дигараш ғамхори мекунед?
42012027	Ба савсанҳо назар кунед, ки чӣ гуна нашъунамо меëбанд: на меҳнат мекунанд ва на мересанд; лекин ба шумо мегӯям, ки Сулаймон ҳам бо тамоми ҷалоли худ чун яке аз онҳо либос напӯшидааст.
42012028	«Пас, агар Худо алафи саҳроро, ки имрӯз ҳасту фардо ба танӯр андохта мешавад, чунин бипӯшонад, шуморо эй сустимонҳо, чӣ қадар аз он беҳтар пӯшонда метавонад!
42012029	Ва шумо дар ҷустуҷӯи он набошед, ки чӣ бихӯред ë чи бипӯшед, аз ғам осуда бошед.
42012030	Чунки қавмҳои ҷаҳон дар ҷустуҷӯи ҳамаи ин чизҳо мебошанд; лекин Падари шумо медонад, ки шумо ба ин чизҳо эҳтиëҷ доред;
42012031	Балки Малакути Худоро биталабед, ва ҳамаи ин барои шумо илова хоҳад шуд.
42012032	Натарс, эй рамаи худр! Зеро ки Падари шумо таваҷҷӯҳ намудааст, ки Малакутро ба шумо ато кунад.
42012033	Дороии худро бифрӯшед ва садақа диҳед. Барои худ ҳамьëнҳои кӯҳнанашаванда, ганҷи бепоëн дар осмон муҳайë созед, ки дузд ба он наздик намешавад, ва куя онро намезанад;
42012034	Зеро ҳар ҷо, ганҷи шумост, дили шумо низ дар он ҷо хоҳад буд.
42012035	Камарҳотон баста ва чароғҳотон фурӯзон бошад;
42012036	Ва худатон монанди касоне бошед, ки ба оғои худ интизорӣ доранд, то ки ҳангоми аз тӯи арӯси омада дарро кӯфтанаш дарҳол барояш воз кунанд.
42012037	Хушо ҳамон ғуломе ки оғояшон, дар вақти омаданаш, онҳоро бедор меëбад; ба ростӣ ба шумо мегӯям, ки вай камари худро баста, онҳоро назди суфра хоҳад шинонд ва пеш омада, ба онҳо хизмат хоҳад кард.
42012038	Ва агар дар поси дуюм ва сеюми шаб омада, онҳоро чунин ëбад, хушо он ғуломон!
42012039	Лекин ҳаминро шумо медонед, ки агар соҳиби хона медонист ки дар кадом соат дузд меояд, бедор монда, намегузошт, ки ба хонааш нақб занад:
42012040	«Пас, шумо низ тайëр бошед, зеро дар соате ки гумон надоред, Писари Одам меояд».
42012041	Петрус гуфт: «Худовандо! Оë ин масалро барои мо гуфтӣ, ë барои ҳама?»
42012042	Худованд гуфт: «Кист он гумоштаи мӯътамад ва доно, ки оғояш вайро бар хизматгорони худ таин карда бошад, то ки ба онҳо дар сари вақт хӯрок диҳад?
42012043	Хушо он ғуломе ки оғояш омада, вайро машғули ҳамин кор ëбад;
42012044	Ба ростӣ ба шумо мегӯям, ки вайро бар тамоми дороии худ таъин хоҳад кард.
42012045	Лекин агар он ғулом дар дили худ гӯяд, ки «оғои ман ба зудӣ намеояд», ва ба задани ғуломону канизон ва ба хӯрдану нӯшидану маст шудан шурӯъ кунад,
42012046	Оғои он ғулом, дар рӯзе ки ӯ мунтазир нест, ва дар соате ки гумон надорад, хоҳад омад, ва ӯро ду пора карда, қисматашро бо хоинон баробар хоҳад кард.
42012047	Ва он ғулом, ки иродаи оғои худро медонист, вале тайëр нашуд ва мувофиқи иродаи вай амал накард, шаттаи бисьëр хоҳад хӯрд;
42012048	Аммо он ки намедонист ва корҳои сазовори ҷазо кард, камтар шатта хоҳад хӯрд. Ба ҳар касе ки бисьëр ато шуда бошад, аз вай бисьëр талаб карда мешавад; ва ба ҳар касе ки амонати бисьëр супурда шуда бошад, аз вай бисьëр талаб мекунанд.
42012049	Ман омадаам, то ки оташе бар замин фурӯд оварам, ва хеле иштиëқмандам, ки он ҳоло фурӯзон шавад!
42012050	Маро таъмиде дар пеш аст, таъмиде ки бояд биëбам; ва чӣ қадар дар изтироб ҳастам, то даме ки ин ба амал ояд!
42012051	Оë шумо гумон мекунед, ки Ман омадаам, то осоиштагӣ ба замин биëрам? Не, мегӯям ба шумо, балки барои он ки ҷудоӣ биëрам;
42012052	Зеро ки минбаъд панҷ нафар дар як хона аз ҳам ҷудо хоҳанд буд: се аз ду, ва ду аз се;
42012053	Падар аз писар ва писар аз падар, модар аз духтар ва духтар аз модар, модаршӯ аз келин ва келин аз модаршӯ ҷудо хоҳад буд».
42012054	Ба мардум низ гуфт: «Вақте ки абри аз ғарб пайдошударо мебинед, дарҳол мегӯед: «Борон хоҳад борид»; ва чунин мешавад;
42012055	Ва ҳангоме ки боди ҷанубӣ мевазад, мегӯед: «Гармо хоҳад омад»; ва меояд.
42012056	Эй риëкорон! Қиëфаи замину осмонро шинохта метавонед, пас чӣ гуна ин замонро шинохта наметавонед?
42012057	Пас, чаро шумо аз пеши худ ҳукм намекунед, ки адолат чист?
42012058	Вақте ки ту бо даъвогари худ назди сардорон меравӣ, дар аснои роҳ саъю кӯшиш намо, ки аз вай халос шавӣ, то ки вай туро назди қозӣ набарад, ва қозӣ туро ба мулозим насупорад, мулозим туро ва ба зиндон наандозад;
42012059	Ба ту мегӯям, ки то фулуси охиринро адо накунӣ, аз он ҷо берун нахоҳӣ рафт».
42013001	Дар ҳамин вақт баъзеҳо омада, ба Ӯ дар бораи ҷалалиëне нақл карданд, ки хуни онҳоро Пилотус бо қурбониҳои онҳо омехтааст.
42013002	Исо дар ҷавоб онҳо гуфт: «Оë гумон мекунед, ки ин ҷалалиëн аз ҳамаи ҷалалиëн зиëдтар гуноҳкор буданд, ки чунин азоб кашиданд?
42013003	Не, мегӯям ба шумо; лекин агар тавба накунед, ҳамаатон ҳамин тавр нобуд хоҳед шуд.
42013004	Ва оë гумон мекунед, ки он ҳаждаҳ одам, ки бурҷи Шилӯаҳ ба болояшон афтода, онҳоро нобуд карда буд, аз ҳамаи сокинони Ерусалим зиëдтар айбдор буданд?
42013005	Не, мегӯям ба шумо; лекин агар тавба накунед, ҳамаатон ҳамин тавр нобуд хоҳед шуд».
42013006	Ва чунин масале гуфт : «Шахсе дар токзори худ дарахти анҷире шинонда буд, ва омад, то ки мевае аз он пайдо кунад, вале чизе наëфт.
42013007	Ва ба токдор гуфт: «Инак, се сол боз ман меоям, то ки аз ин дарахти анҷир мевае пайдо кунам, вале чизе намеëбам; онро бибур: барои чӣ заминро беҳуда банд кунад?»
42013008	Аммо вай дар ҷавоб гуфт: «Эй оғо! Имсол ҳам онро бимон, то ки гирдашро канда, нурӣ андозам:
42013009	Шояд, бор оварад; ва агар наоварад, соли оянда онро мебурӣ»».
42013010	Дар яке аз куништҳо Ӯ рӯзи шанбе таълим медод;
42013011	Ва инак, зане ҳаждаҳ сол боз гирифтори рӯҳи заъф буд: вай қадхамида буд, ва қоматашро рост карда наметавонист.
42013012	Исо чун вайро дид, вайро садо карда, гуфт: «Эй зан! Аз ранҷурии худ халос мешавӣ».
42013013	Ва дастҳои Худро бар вай гузошт; вай дарҳол қомат рост кард ва Худоро ҳамду сано хонд.
42013014	Сардори куништ чун дид, ки Исо дар рӯзи шанбе шифо дод, дарғазаб шуда, ба мардум гуфт: «Шаш рӯз ҳаст, ки дар онҳо кор бояд кард; дар ҳамон рӯзҳо омада, шифо ëбед, на ин ки дар рӯзи шанбе»
42013015	Худованд дар ҷавоби вай гуфт: «Эй риëкор! Оë ҳар яке аз шумо гов ë хари худро дар рӯзи шанбе аз охур воз карда, барои об додан намебаред?
42013016	Ва ин духтари Иброҳимро, ки шайтон ҳаждаҳ сол боз баста буд, оë дар рӯзи шанбе аз он бандҳояш халос кардан лозим набуд?»
42013017	Вақте ки Ӯ ин суханонро гуфт, ҳамаи мухолифонаш дар хиҷолат монданд; ва тамоми мардум аз ҳамаи корҳои аҷоиби Ӯ шод буданд.
42013018	Ва Ӯ гуфт: «Малакути Худо ба чӣ монанд аст, ва онро ба чӣ монанд кунам?
42013019	Он мисли донаи хардалест, ки касе онро гирифта, дар боғи худ партофт: ва он нумӯ карда, дарахти калоне шуд, ва мурғони ҳаво дар шохаҳояш ошьëна сохтанд».
42013020	Боз гуфт: «Малакути Худоро ба чӣ монанд кунам?
42013021	Он монанди хамиртурушест, ки зане онро гирифта, ба се ченак орд андохт, то ки тамоми хамир расид».
42013022	Ва Ӯ дар шаҳрҳо ва деҳот гашта, таълим медод, дар ҳолате ки роҳи Ерусалимро пеш гирифта буд.
42013023	Касе ба Ӯ савол дода, гуфт: «Худовандо! Наход ки шумораи наҷотьëбандагон кам аст&» Ба онҳо гуфт:
42013024	«Саъю кӯшиш кунед, ки аз дари танг дохил шавед, зеро ба шумо мегӯям, ки бисьëр касон ба дохил шудан ҷидду ҷаҳд хоҳанд кард, лекин нахоҳанд тавонист.
42013025	Вақте ки Соҳиби хона бархоста дарро бандад, шумо дар берун истода, дарро мекӯбеду мегӯед: «Худовандо! Худовандо! Ба мо воз кун». Вале Ӯ дар ҷавоби шумо хоҳад гуфт: «Шуморо намешиносам, ки аз куҷо ҳастед'.
42013026	Он гоҳ хоҳед гуфт: «Мо пеши Ту хӯрдем ва нӯшидем, ва дар кӯчаҳои мо Ту таълим медодӣ».
42013027	Лекин Ӯ хоҳад гуфт: «Ба шумо мегӯям: шуморо намешиносам, ки аз куҷо ҳастед; ҳама аз Ман дур шавед, эй бадкорон».
42013028	Дар он ҷо гирья ва ғиҷирроси дандон хоҳад буд, чун Иброҳим, Исҳоқ ва Яъқуб ва тамоми анбиëро дар Малакути Худо бубинед, вале худатон бадар ронда шуда бошед.
42013029	Ва аз шарқ ва ғарб ва шимол ва ҷануб омада, дар Малакути Худо хоҳанд нишаст.
42013030	Ва инак, охиринҳо ҳастанд, ки аввалин хоҳанд шуд, ва аввалинҳо ҳастанд, ки охирин хоҳанд шуд».
42013031	Дар ҳамон рӯз баъзе аз фарисиëн омада, ба Ӯ гуфтанд: «Баро ва аз ин ҷо бирав, зеро ки Ҳиродус мехоҳад Туро ба қатл расонад».
42013032	Ба онҳо гуфт: «Биравед ва ба он рӯбоҳ бигӯед: «Инак, имрӯз ва фардо девҳоро берун мекунам ва беморонро шифо медиҳам, ва дар рӯзи сеюм саранҷом хоҳам ëфт;
42013033	Лекин Маро лозим аст, ки имрӯз, фардо ва пасфардо роҳ равам, зеро мумкин нест, ки набӣ берун аз Ерусалим бимирад»»
42013034	«Эй Ерусалим, Ерусалим, ки анбиëро мекушӣ ва онҳоеро, ки назди ту фиристода шудаанд, сангсор мекунӣ! Чанд бор хостам фарзандони туро ҷамъ кунам, монанди мокиëне ки чӯҷаҳои худро зери болаш ҷамъ мекунад, ва шумо нахостед!
42013035	Инак, хонаи шумо ба шумо вайрон гузошта мешавад. Ба шумо мегӯям, ки Маро дигар нахоҳед дид, то даме ки бигӯед: «Муборак аст Он ки ба исми Худованд меояд!»»
42014001	Як рӯзи шанбе Ӯ дар хонаи яке аз сардорони фарисиëн барои хӯрок хӯрдан омад, ва онҳо Ӯро мушоҳида мекарданд:
42014002	Ва инак, марде пеши Ӯ омад, ки гирифтори бемории истисқо буд.
42014003	Исо ба шариатдонон ва фарисиëн рӯ оварда, гуфт: «Оë дар рӯзи шанбе шифо додан ҷоиз аст ë не?»
42014004	Онҳо хомӯш монданд. Ва Ӯ он мардро ламс намуда, шифо бахшид ва фиристод.
42014005	Ва ба онҳо гуфт: «Кист аз шумо, ки хараш ë говаш ба даруни чоҳе афтода бошад, дарҳол онро дар рӯзи шанбе берун наоварад?»
42014006	Ба ин гап эроде гирифта натавонистанд.
42014007	Чун Ӯ пайхас намуд, ки даъватшудагон барои нишастани худ пешгоҳро интихоб мекунанд, ба онҳо масале гуфт:
42014008	«Вақте ки касе туро ба тӯи арӯсӣ даъват менамояд, дар пешгоҳ нанишин: мабодо дар миëни даъватшудагон шахси аз ту мӯҳтарамтаре бошад,
42014009	Ва он касе ки туро ва ӯро даъват намудааст, назди ту биëяду гӯяд: «Ҷои худро ба ӯ бидеҳ»; ва он гоҳ бо хиҷолат дар поини хона ҷой гирифтанат лозим мешавад.
42014010	Балки, агар туро даъват карда бошанд, омада, дар поини хона бинишин, то он касе ки туро даъват намудааст, назди ту биëяду гӯяд: «Эй дӯст! Болотар бинишин»; он гоҳ туро пеши ҳамнишинонат эҳтироме хоҳад буд,
42014011	Зеро ҳар кӣ худро баланд кунад, паст гардад, ва ҳар кӣ худро фурӯтан созад, сарафроз гардад».
42014012	Ва ба он касе ки Ӯро даъват намуда буд, гуфт: «Вақте ки хӯроки пешинӣ ë хӯроки бегоҳӣ ташкил мекунӣ, дӯстон ë бародарон ë хешон ë ҳамсоягони сарватдори худро даъват накун: мабодо онҳо низ туро даъват намоянд, ва мукофоти ту дода шавад.
42014013	Балки, чун зиëфат медиҳӣ, мискинон, маъюбон, шалон ва кӯронро даъват намо,
42014014	Ва ту хушбахт хоҳӣ буд, ки онҳо имконият надоранд мукофоте ба ту бидиҳанд; зеро ки дар рӯзи эҳьëи одилон мукофоте ба ту ато хоҳад шуд».
42014015	Яке аз онҳое ки бо Ӯ назди суфра нишаста буданд, ин суханонро шунида, ба Ӯ гуфт: «Хушо касе ки дар Малакути Худо хӯрок хӯрад!»
42014016	Ва Ӯ ба вай гуфт: «Шахсе зиëфати калоне ташкил карда, бисьëр касонро даъват намуд;
42014017	Чун вақти зиëфат расид, ғуломи худро фиристод, то ки ба даъватшудагон гӯяд: «Биëед, зеро ки ҳама чиз тайëр аст».
42014018	Ва ҳама, гӯë ки забон як карда бошанд, ба узрхоҳӣ сар карданд. Аввалин ба вай гуфт: «Ман замин харидаам, ва рафта онро диданам лозим аст; аз ту хоҳишмандам, ки маро маъзур дорӣ».
42014019	Дигаре гуфт: «Ман панҷ ҷуфт барзагов харидаам ва меравам, ки онҳоро имтиҳон намоям; аз ту хоҳишмандам, ки маро маъзур дорӣ».
42014020	Сеюмин гуфт: «Ман зан гирифтаам ва ба ин сабаб наметавонам биëям».
42014021	Ва он ғулом омада, инро ба оғои худ хабар дод. Он гоҳ соҳиби хона дарғазаб шуда, ба ғуломи худ гуфт: «Зуд ба кӯчаву паскӯчаҳои шаҳр баро, ва мискинон, маъюбон, шалон ва кӯронро ба ин ҷо биëр»;
42014022	Ва ғулом гуфт: «Эй оғо! Он чи гуфтӣ, иҷро шуд, ва боз ҷой ҳаст».
42014023	Ва оғо ба ғулом гфут:,, Ба сари роҳҳо ва кӯчабоғҳо баромада, мардумро ба омадан ризо кун, то ки хонаи ман пур шавад;
42014024	Зеро ба шумо мегӯям, ки ҳеҷ яке аз он шахсони даъватшуда хӯроки маро нахоҳанд чашид: зеро ки даъватшудагон бисьëранд, аммо баргузидагон- кам»»
42014025	Бо Ӯ мардуми бисьëре равона буданд; ва Ӯ ба онҳо рӯ оварда, гуфт:
42014026	«Агар касе назди Ман ояд ва аз падару модар, зану фарзандон, бародарону хоҳарон ва ҳамчунин аз ҷони худ нафрат накунад, вай наметавонад шогирди Ман бошад;
42014027	Ва ҳар ки салиби худро бардошта, Маро пайравӣ намекунад, наметавонад шогирди Ман бошад; «
42014028	«Зеро кист аз шумо, ки бурҷе сохтанӣ шуда, аввал нишаста харҷи онро ҳисоб накунад, ки оë ӯ имконияти ба анҷом расондани онро дорад,
42014029	Ки мабодо, баъд аз ниҳодани таҳкурсии он, ба тамом карданаш қуввати ӯ нарасад, ва ҳамаи касоне ки инро мебинанд, ӯро тамасхур кунанд,
42014030	Ва гӯянд: «Ин шахс ба сохтан шурӯъ намуд ва ба тамом кардан қувваташ нарасид?»»
42014031	«Ë кадом подшоҳ аст, ки ба муқобили подшоҳи дигар ба ҷанг даромаданӣ шуда, аввал нишаста маслиҳат накунад, ки оë бо даҳ ҳазор аскар қодир аст ба касе муқовимат намояд, ки бо бист ҳазор аскар бар зидди ӯ меояд?
42014032	Вагар на, ҳанӯз ки вай дур аст, назди вай элчӣ фиристода, сулҳ металабад».
42014033	«Ҳамчунин ҳар яке аз шумо, агар аз тамоми дороии худ даст накашад, наметавонад шогирди Ман бошад».
42014034	«Намак хуб аст; лекин агар намак қувваташро гум кунад, ба кадом чиз боз намакин шавад
42014035	На барои замин кор меояд, на барои нурӣ; онро бароварда мепартоянд. Ҳарнрӣ гӯши шунаво дорад, бишнавад!»
42015001	Ҳамаи боҷгирон ва гуноҳкорон назди Ӯ меомаданд, то ки суханони Ӯро гӯш кунанд.
42015002	Вале фарисиëн ва китобдонон шиквакунон мегуфтанд: «Ӯ гуноҳкоронро пазироӣ мекунад ва бо онҳо хӯрок мехӯрад».
42015003	Ва Ӯ ба онҳо ин масалро гуфт:
42015004	«Кист аз шумо, ки сад гӯсфанд дошта бошад ва яке аз онҳоро гум кунад, он наваду нӯҳро дар биëбон гузошта, аз ақиби он гумшуда намеравад, то даме ки онро биëбад?
42015005	Ва чун ëфт, бо шодӣ онро бар китфи худ мегузорад;
42015006	Ва ба хонаи худ омада, дӯстон ва ҳамсоягонро ҷеғ мезанад ва ба онҳо мегӯяд: «Бо ман шодӣ кунед, ки гӯсфанди гумшудаи худро ëфтам»».
42015007	«Ба шумо мегӯям, ки дар осмон барои як гуноҳкоре ки тавба мекунад, шодӣ зиëдтар хоҳад буд, назар ба наваду нӯҳ одиле ки ба тавба эҳтиëҷ надоранд».
42015008	Ë кадом зан аст, ки даҳ дирҳам дошта бошад ва як дирҳамро гум карда, шамъе даргиронад ва хонаро рӯфта, бодиққат ҷустуҷӯ накунад, то даме ки онро биëбад?
42015009	Ва чун ëфт, дӯстон ва ҳамсоягони худро ҷеғ зада мегӯяд: «Бо ман шодӣ кунед, ки дирҳами гумшудаи худро ëфтам»».
42015010	«Ба шумо мегӯям, ки дар миëни фариштагони Худо барои як гуноҳкоре ки тавба мекунад, ҳамин тавр шодӣ мешавад».
42015011	Боз гуфт: «Шахсе ду писар дошт;
42015012	Ва хурдии онҳо ба падар гуфт: «Эй падар! Он қисми молу мулкро, ки бояд ба ман расад, ба ман деҳ». Ва падар дороии худро ба онҳо тақсим кард.
42015013	Баъд аз чанд рӯз писари хурдӣ ҳар он чи дошт, ҷамъ карда, ба кишвари дурдасте рафт ва дар он ҷо дороии худро дар айшу нӯш исроф намуд.
42015014	Вақте ки ҳамаашро сарф кард, қаҳтии сахте дар он кишвар рӯй дод, ва ӯ ба мӯҳтоҷӣ дучор шуд;
42015015	Ва рафта, хизматгори яке аз сокинони он кишвар шуд, ки вай ӯро ба саҳрои худ фиристод, то ки хукбонӣ кунад;
42015016	Ва ӯ орзу дошт шиками худро аз харнубе ки хукон мехӯранд, пур кунад, лекин ҳеҷ кас онро ба ӯ намедод.
42015017	Оқибат ӯ ба худ омада, гуфт: «Чӣ қадаре аз муздурони падарам нони фаровон доранд, аммо ман дар ин ҷо аз гуруснагӣ ва ҳалокат мерасам!
42015018	Бархоста, назди падарам меравам ва ба вай мегӯям: эй падар! Ман пеши осмон ва пеши ту гуноҳ кардаам,
42015019	Ва дигар лоиқи он нестам, ки писари ту хонда шавам; маро чун яке аз муздуронат қабул кун».
42015020	Ва ӯ бархоста, сӯи падараш равона шуд. Ва ҳанӯз ӯ хеле дур буд, ки падараш ӯро дида, раҳмаш омад; ва тозон рафта, ӯро ба оғӯш кашиду бӯсид.
42015021	Ва писар ба вай гуфт: «Эй падар! Ман пеши осмон ва пеши ту гуноҳ кардаам, ва дигар лоиқи он нестам, ки писари ту хонда шавам».
42015022	Аммо падар ба ғуломони худ гуфт: «Либоси беҳтарине оварда, ба ӯ бипӯшонед, ва ангуштарин ба дасташ, ва мӯза ба пойҳояш бидиҳед;
42015023	Ва гӯсолаи охуриро оварда, сар бибуред: бихӯрем ва димоғчоқӣ кунем,
42015024	Зеро ки ин писарам мурда буд ва зинда шуд, гум шуда буд ва ëфт шуд». Ва ба димоғчоқӣ шурӯъ карданд.
42015025	Лекин писари калонии вай дар саҳро буд; ва ҳангоме ки баргашта, ба хона наздик шуд, садоҳои суруду сурур ба гӯшаш расид;
42015026	Ва яке аз хизматгоронро ҷеғ зада, пурсид, ки ин чӣ маъно дорад?
42015027	Вай ба ӯ пуфт: «Бародарат омад, ва падарат гӯсолаи охуриро сар бурид, чунки ӯро сиҳат саломат дид».
42015028	Ӯ ба хашм омада, нахост ба хона дарояд. Ва падараш баромада ӯро ҷеғ зад.
42015029	Аммо ӯ дар ҷавоби падараш гуфт: «Инак, чандин сол аст, ки ман ба ту хизмат мекунам ва ҳаргиз аз фрмони ту гардан натофтаам; вале ту ҳаргиз ба ман як бузғола ҳам надодаӣ, то ки бо дӯстони худ димоғчоқӣ кунам;
42015030	Ва чун ин писарат, ки дороии туро ба фоҳишаҳо барбод додааст, гашта омад, ту барои вай гӯсолаи охуриро сар буридаӣ».
42015031	Ба ӯ гуфт: «Писарам! Ту ҳамеша бо ман ҳастӣ, ва ҳар он чи ман дорам, аз они туст;
42015032	Аммо ба он мебоист шодӣ ва димоғчоқӣ мекардем, ки ин бародарат мурда буд ва зинда шуд, гум шуда буд ва ëфт шуд»».
42016001	Ба шогирдони Худ гуфт: «Як Марди сарватдор буд, ки амалдоре дошт, ва дар ҳаққи вай ба ӯ шикоят карданд, ки молу мулки ӯро исроф менамояд:
42016002	Вайро ҷеғ зада, гуфт: «Ин чист, ки дар ҳаққи ту шунидаам? Аз амалиëти худ ҳисобот деҳ, зеро ки дигар наметвонӣ амалдор бошӣ».
42016003	Он амалдор дар дили худ гуфт: 'Чӣ кунам Оғоям маро аз вазифаам маҳрум месозад: аз ӯҳдаи каландзанӣ намебароям, аз гадоӣ шарм макунам;
42016004	Медонам, чӣ кунам, то ки мардум, ҳангоми аз вазифа маҳрум шуданам, маро дар хонаҳои худ пазироӣ кунанд».
42016005	Ва ҳар яке аз қарздорони оғои худро ба танҳои ҷеғ зада, ба якумин гуфт: «Ту аз оғои ман чӣ қадар қарздор ҳастӣ»
42016006	Гуфт: «Сад ченак равған». Ба вай гуфт: «Забонхати худро бигир ва зуд нишаста, панҷоҳ бинавис».
42016007	Баъд ба дигаре гуфт: «Ту чӣ қадар қарздор ҳастӣ?». Дар ҷавоб гуфт: «Сад ченак гандум». Ба вай гуфт: «забонхати худро бигир ва ҳаштод бинавис».
42016008	Ва он оғо амалдори ноинсофро таъриф кард, ки оқилона рафтор кардааст; зеро ки писарони ин олам дар муомила бо мардуми насли худ аз писарони нур оқилтаранд».
42016009	Ва Ман ба шумо мегӯям: бо сарвати ноинсофона барои худ дӯстон пайдо кунед, то ки онҳо дар вақти тамом шудани он шуморо дар масканҳои ҷовидонӣ пазироӣ кунанд.
42016010	Касе ки дар чизи андак мӯътамад бошад, дар чизи бисьëр низ мӯътамад аст, ва касе ки дар чизи андак ноинсофӣ кунад, дар чизи бисьëр низ ноинсоф аст.
42016011	Пас, модоме ки шумо дар сарвати ноинсофона мӯътамад набудед, кист, ки сарвати ҳақиқиро ба шумо месупорда бошад?
42016012	Ва модоме ки дар чизи бегона мӯътамад набудед, кист, ки чизи худатонро ба шумо медода бошад?
42016013	Ҳеҷ ғулом ба ду оғо хизмат карда наметавонад: зеро ки ë аз яке нафрат карда, дигареро дӯст хоҳад дошт; ë ба яке часпида, дигареро хор хоҳад дид. Шумо наметавонед ба Худо ва ба мамуно хизмат кунед».
42016014	Ва фарисиëн, ки зарпараст буданд, ҳамаи инро шунида, Ӯро тамасхур карданд.
42016015	Ба онҳо гуфт: «Шумо худро пеши мардум одил вонамуд мекунед, вале Худо аз дилҳои шумо огоҳ аст: зеро он чи дар назари мардум олидараҷа аст, пеши Худо зишт аст».
42016016	«Таврот ва суҳафи анбиë то Яҳьëст; аз он вақт ин ҷониб Малакути Худо башорат дода мешавад, ва ҳар ки бо ҷадду ҷаҳд ба он дохил мегардад.
42016017	Лекин фанои осмон ва замин осонтар аст аз он ки нуқтае аз таврот маҳв шавад».
42016018	«Ҳар кӣ зани худро талоқ дода, зани дигаре гирад, зино карда бошад; ва ҳар кӣ зани талоқшударо гирад, зино карда бошад».
42016019	«Шахси сарватдоре буд, либосҳои арғувон ва катон дар бар мекард, ва ҳар рӯз базми боҳашамат барпо мекард.
42016020	Ва Лаъзор ном мискине назди дарвозаи ӯ мехобид, ва баданаш пур аз захм буд;
42016021	Ва орзу дошт аз он чи аз дастархони он сарватдор меафтод, шиками худро сер кунад; ва сагон омада захмҳои ӯро мелесиданд.
42016022	Вақте ки он мискин мурд, фариштагон ӯро ба оғӯши Иброҳим бурданд; он сарватдор низ мурд, ва ӯро дафн карданд;
42016023	Ва дар дӯзах ӯ, дар ҳолате ки азобу уқубат мекашид, чашм андохта, аз дур Иброҳимро бо Лаъзор, ки дар оғӯшаш буд, дид.
42016024	Ва фарьëд зада, гуфт: «Эй падарам Иброҳим! Ба ман марҳамат кун ва Лаъзорро бифирист, то ки нӯги ангушташро ба об тар карда, забони маро салқин гардонад, зеро ки ман дар аланга азият мекашам».
42016025	Лекин Иброҳим гуфт: «Эй фарзандам! Ба хотир овар, ки дар зиндагиат чизҳои хуб насиби ту ва чизҳои бад насиби Лаъзор шуда буд; акнун вай дар ин ҷо фароғат меëбад, ва ту азоб мекашӣ;
42016026	Ва илова бар ҳамаи ин, дар миëни мо ва шумо вартаи бузурге воқеъ аст, ба тавре ки онҳое ки аз ин ҷо назди шумо гузаштан мехоҳанд, наметавонанд, ҳамчунин аз он ҷо назди мо намегузаранд»;
42016027	Ва ӯ гуфт: «Пас, эй падар, аз ту илтимос мекунам, ки вайро ба хонаи ман бифирист.
42016028	Зеро ки ман панҷ бародар дорам: бигзор онҳоро таъкид кунад, ки онҳо ҳам ба ин макони азобу уқубат наоянд».
42016029	Иброҳим ба ӯ гуфт: «Онҳо Мусо ва анбиë доранд; ба суханонашон гӯш кунанд».
42016030	Аммо ӯ гуфт: «Не, падарам Иброҳим! Лекин агар яке аз мурдагон назди онҳо равад, тавба хоҳанд кард».
42016031	Ба ӯ гуфт: «Модоме ки ба Мусо ва анбиë гӯш намедиҳанд, ҳатто агар яке аз мурдагон эҳьë шавад ҳам, бовар нахоҳанд кард»».
42017001	Ва Ӯ ба шогирдони Худ гуфт: «Ҳеҷ мумкин нест, ки васвасаҳо ба миëн наоянд, лекин вой бар ҳоли касе ки ба воситаи вай ба миëн оянд:
42017002	Бар гардани вай санги осиëе овехта, вайро дар баҳр афкананд, барои вай беҳтар аст аз он ки вай яке аз ин тифлонро ба васваса андозад.
42017003	Ба худ назорат кунед. Агар бародарат ба ту гуноҳ кунад, ба ӯ гап зада, фаҳмон, ва агар тавба кунад, ӯро авф намо;
42017004	Ва агар рӯзе ҳафт карат ба ту гуноҳ кунад ва рӯзе ҳафт карат руҷӯъ намуда, гӯяд: «Тавба кардам», ӯро авф намо.
42017005	Ва ҳаввориëн ба Худованд гуфтанд: «Имони моро зиëд кун».
42017006	Худованд гуфт: «Агар шумо ба андозаи донаи хардал имон медоштед ва ба ин дарахти тут мегуфтед: «Решакан гардида, дар миëни баҳр ҷойгир шав». Он ба шумо итоат мекард.
42017007	Кист аз шумо, ки ғуломаш ба шудгор ë ба чӯпонӣ машғул бошад ва ҳангоме аз саҳро баргаштанаш ба вай гӯяд: «Зуд омада, назди суфра бинишин»?
42017008	Баръакс, оë ӯ ба вай намегӯяд: «Барои ман хӯроки бегоҳӣ тайëр кун ва камари худро баста, ба ман хизмат кун, то даме ки бихӯрам ва бинӯшам, ва баъд аз он худат бихӯр ва бинӯш»
42017009	Оë ӯ ба ғулом барои он ки фармонҳои ӯро ба ҷо овард, миннатдорӣ баëн мекунад? Гумон намекунам.
42017010	Ҳамчунин шумо низ, вақте ки ҳамаи фармонҳои ба шумо додашударо ба ҷо овардед, бигӯед: «Мо ғуломони ношоям ҳастем; чунки он чи карданамон лозим буд, кардем».
42017011	Дар аснои роҳи Ерусалим Ӯ аз ҳудуди байни Сомария ва Ҷалил мегузашт.
42017012	Ва ҳангоме ки Ӯ ба қасабае дохил мешуд, даҳ шахси махавӣ аз пешаш баромаданд, ки аз дур истода,
42017013	Бо овози баланд мегуфтанд: «Эй Исои Устод, ба мо марҳамат кун!»
42017014	Ва Ӯ, чун дид, ба онҳо гуфт: «Биравед ва худро ба коҳинон нишон диҳед». Ва онҳо дар вақти рафтанашон пок шуданд.
42017015	Яке аз онҳо чун дид, ки шуфо ëфтааст, баргашта, бо овози баланд Худоро ҳамду сано хонд,
42017016	Ва пеши пойҳои Ӯ рӯй ба замин афтода, ба Ӯ ташаккур гуфт; ва ӯ мардӣ сомари буд.
42017017	Исо гуфт: «Оë даҳ нафар пок нашуданд? Пас он нӯҳ нафар куҷоянд?
42017018	Оë, ғайр аз ин аҷнабӣ, касе ëфт нашуд, ки баргашта Худоро ҳамду сано хонанд?»
42017019	Ва ба вай гуфт: «Бархоста, бирав; имонат туро наҷот дод».
42017020	Чун фарисиëн ба Ӯ савол доданд, ки Малакути Худо кай меояд, дар ҷавоби онҳо гуфт: «Малакути Худо тавре намеояд, ки ба назар намоëн шавад,
42017021	Ва намегӯянд: «Инак, он дар ин ҷост», ë: «Инак, дар ин ҷост»; зеро инак, Малакути Худо дар дохили шумост».
42017022	Ва ба шогирдон гуфт: «Айëме меояд, ки дидани фақат як рӯзи Писари Одамро орзу хоҳед кард, ва нахоҳед дид;
42017023	Ва ба шумо хоҳанд гуфт: «Инак, дар ин ҷост», ë: «Инак дар он ҷост», Наравед ва аз ақиби онҳо надавед;
42017024	Зеро, чӣ тавре ки барқ аз як канори дигари осмон нур мепошад, Писари Одам дар рӯзи Худ ҳамин тавр хоҳад буд.
42017025	Лекин аввал Ӯро лозим аст, ки бисьëр азоб кашад ва аз тарафи ин насл рад карда шавад».
42017026	«Ва чӣ тавре ки дар айëми Нӯҳ буд, дар айëми Писари Одам низ ҳамон тавр хоҳад буд:
42017027	,, Мехӯрданд, менӯшиданд, зан мегирифтанд, ба шавҳар мерафтанд - то рӯзе ки Нӯҳ ба киштӣ даромад, ва тӯфон омада, ҳамаро нобуд кард»».
42017028	Ва чӣ тавре ки дар айëми Лут буд: мехӯраданд, менӯшиданд, мехариданд, мефурӯхтанд, мекоштанд, иморат мекарданд;
42017029	Лекин дар рӯзе ки Лут аз Садӯм баромад, оташ ва кибрит аз осмон борид ва ҳамаро маҳв кард.
42017030	Дар рӯзи зоҳир шудани Писари Одам низ ҳамон тавр хоҳад буд».
42017031	«Дар он рӯз ҳар кӣ бар бом буда, чизҳояш дар хона бошад, барои гирифтани онҳо поëн нафурояд; ва ҳар кӣ дар киштзор бошад, барнагардад:
42017032	«Зани Лутро ба хотир оваред»»
42017033	«Ҳар кӣ ҷони худро нигоҳдорӣ кунад, онро барбод хоҳад дод, ва ҳар кӣ онро барбод диҳад, онро зинда хоҳад кард.
42017034	Ба шумо мегӯям, ки дар он шаб аз ду нафаре ки дар як ҷогаҳ бошанд, яке гирифта ва дигаре гузошта хоҳад шуд;
42017035	Аз ду зане ки якҷоя бо дастос машғул бошанд, яке гирифта ва дигаре гузошта хоҳад шуд;
42017036	Аз ду нафаре ки дар киштзор бошанд, яке гирифта ва дигаре гузошта хоҳад шуд».
42017037	Дар ҷавоби Ӯ гуфтанд: «Куҷо, эй Худованд?» Ба онҳо гуфт: «Ҳар куҷо лоша бошад, каргасон дар он ҷо ҷамъ мешаванд».
42018001	Ва ба онҳо масале дар бораи он гуфт, ки кас бояд ҳамеша дуо гӯяд ва маъюс нашавад,
42018002	Ва гуфт: «Дар шаҳре қозие буд, ки на тарсе аз Худо дошт ва на шарме аз мардум.
42018003	Дар он шаҳр бевазане буд, ки назди ӯ омада, мегуфт: «Маро аз душманонам муҳофизат намо».
42018004	Муддати дуру дарозе қозӣ беэътиноӣ кард. Вале баъдтар дар дили худ гуфт: «гарчанде ки ман на тарсе аз Худо дорам ва на шарме аз мардум,
42018005	Лекин азбаски ин бевазан маро ором намегузорад, вайро муҳофизат хоҳам кард, то ки ҳар дам омада, маро безор накунад»».
42018006	Ва Худованд гуфт: «Шунидед, ки ин қозии ноинсоф чӣ мегӯяд?
42018007	Магар Худо багузидагони Худро, ки рӯзу шаб ба даргоҳи Ӯ зорию илтиҷо мекунанд, муҳофизат намекунад, гарчанде ки дар муҳофизати онҳо таъхир менамояд?».
42018008	«Ба шумо мегӯям, ки ба зудӣ онҳоро муҳофизат хоҳад кард. Лекин вақте ки Писари Одам биëяд, оë имонро бар замин хоҳад ëфт?».
42018009	Ҳамчунин барои касоне ки ба одил будани худ эътимод дошта, дигаронро хор медиданд, чунин масале гуфт:
42018010	«Ду кас ба маъбад барои ибодат даромаданд, ки яке фарисӣ ва дигаре боҷгир буд.
42018011	Фарисӣ рост истода, дар дили худ чунин дуо мегуфт: «Худоë! Туро шукр мегӯям, ки монанди касони дигар: тороҷгарон, золимон, зинокорон, ë монанди ин боҷгир нестам:
42018012	Ҳафтае ду карат рӯза медорам ва аз ҳар чизе ки ба даст меоварам, урш медиҳам».
42018013	Аммо боҷгир, дуртар истода, ҳатто ҷуръат надошт, ки чашмонашро сӯи осмон баланд кунад; балки синаи худро мезаду мегуфт: «Худоë! Ба мани гуноҳкор раҳм кун».
42018014	Ба шумо мегӯям, ки ин шахс назар ба он шахс бештар сафед шуда ба хонаи худ рафт: зеро ҳар кӣ худро баланд кунад, паст мешавад, ва ҳар кӣ худро фурӯтан созад, сарафроз мешавад».
42018015	Кӯдаконро низ назди Ӯ меоварданд, то ки онҳоро ламс кунад; шогирдон инро дида, ба онҳо монеъ мешуданд.
42018016	Аммо Исо онҳоро ҷеғ зада, гуфт: «Кӯдаконро бигзоред, ки назди Ман оянд, ва ба онҳо монеъ нашавед, зеро ки Малакути Худо ба чунин касон тааллуқ дорад;
42018017	Ба ростӣ ба шумо мегӯям: ҳар кӣ Малакути Худоро монанди кӯдак қабул накунад, ба он дохил намешавад».
42018018	Ва сарватдоре аз Ӯ пурсид: «Эй Устоди некӯ! Чӣ кунам, то вориси ҳаëти ҷовидонӣ шавам?»
42018019	Исо ба вай гуфт: «Чаро Маро некӯ мегӯӣ? Ҳеҷ кас накӯ нест, ҷуз Худои ягона.
42018020	Аҳконмро медони: Зино накун; қатл накун; дуздӣ накун; шаҳодати бардурӯғ надеҳ; падару модаратро ҳурмат кун».
42018021	Гуфт: «Ҳамаи инро ман аз кӯдаки нигоҳ доштаам».
42018022	Исо инро шунида, ба вай гуфт: «Туро боз чизе намерасад: ҳар он чи дори, бифурӯш ва ба мисконон бидеҳ, ва дар осмон ганҷе хоҳи ëфт; ва омада, Маро пайравӣ кун».
42018023	Лекин вай, чун инро шунид, андӯҳгин шуд, зеро ки бағоят сарватдор буд.
42018024	Исо андӯҳи вайро дида, гуфт: «Ба Малакути Худо даромадани сарватдор чӣ гуна душвор аст!
42018025	Зеро ки аз сӯрохии сӯзан гузаштани шутур осонтар аст аз он ки сарватдор ба Малакути Худо дохил шавад».
42018026	Шунавандагон гуфтанд: «Пас кӣ метавонад наҷот ëбад?»
42018027	Гуфт: «Он чи барои одамон ғайриимкон аст, барои Худо имконпазир аст».
42018028	Петрус гуфт: «Инак, мо ҳама чизро тарк карда, Туро пайравӣ намудаем».
42018029	Ба онҳо гуфт: «Ба ростӣ ба шумо мегӯям: касе нест, ки хона, ë падару модар, ë бародарон, ë хоҳарон, ë зан, ë фарзандонро аз баҳри Малакути Худо тарк кунаду
42018030	Дар ин замон хеле зиëдтар ва дар олами оянда ҳаëти ҷовидонӣ наëбад».
42018031	Ва он дувоздаҳро назди Худ хонда, ба онҳо гуфт: «Инак, мо сӯи Ерусалим меравем, ва ҳар он чи бо забони анбиë дар бораи Писари Одам навишта шудааст, ба амал хоҳад омад:
42018032	Зеро ки Ӯ ба дасти ғайрияҳудиëн таслим карда хоҳад шуд, ва Ӯро тамасхур кунанд, ҳақорат диҳанд, туфборон кунанд,
42018033	Ва тозиëна зананд, бикушанд; ва дар рӯзи сеюм Ӯ эҳьë шавад».
42018034	Лекин онҳо чизе аз ин нафаҳмиданд; маънои ин суханон аз онҳо пӯшида буд, ва онҳо ба ин гуфтаҳо сарфаҳм нарафтанд.
42018035	Вақте ки Ӯ ба Ериҳӯ наздик мешуд, кӯре дар канори роҳ нишаста, садақа мепурсид;
42018036	Ва чун шунид, ки аз пешаш мардум мегузаранд, пурсид: «Ин чист?»
42018037	Ба вай гуфтанд, ки Исои Носирӣ меояд.
42018038	Дарҳол фарьëд карда, гуфт: «Эй Исо, Писари Довуд! Ба ман марҳамат кун».
42018039	Онҳое ки дар пеш равона буданд, вайро ба хомӯш шуданводор карданд; лекин вай боз ҳам бештар фарьëд мезад: «Эй Писари Довуд! Ба ман марҳамат кун».
42018040	Исо истода, фармуд, ки вайро назди Ӯ биëранд. Ва ҳангоме ки наздик омад, аз вай пурсид:
42018041	«Чӣ мехоҳӣ, ки барои ту бикунам?» Гуфт: «Худовандо! Мехоҳам бино шавам».
42018042	Исо ба вай гуфт: «Бино шав! Имонат туро шифо бахшид».
42018043	Вай дарҳол бино гашт ва, Худоро ситоишкунон, аз ақиби Ӯ равона шуд. Ва тамоми мардум инро дида, Худоро ҳамду сано хонданд.
42019001	Ва Ӯ ба Ериҳӯ ворид шуда, аз он мегузашт.
42019002	Ва инак, Заккай ном шахс, ки сардори боҷгирон ва сарватдор буд,
42019003	Мехост Исоро бубинад, ки Ӯ кист, лекин ба сабаби бисьëрии мардум натавонист, чунки қадаш паст буд.
42019004	Ва давида пеш гузашту болои дарахти анҷире баромад, то ки Ӯро бубинад, чунки Ӯро лозим буд ки аз пеши он бигзарад.
42019005	Вақте ки Исо ба он ҷо расид, назар афканда, вайро дид ва гуфт: «Эй Заккай! Зуд фуруд ой, зеро ки имрӯз Маро лозим аст дар хонаат бимонам».
42019006	Вай зуд фуромада, Ӯро бо хурсанди пазироӣ намуд.
42019007	Ва ҳама инро дида, шиквакунон гуфтанд, ки Ӯ дар хонаи шахси гуноҳкор меҳмон шудааст.
42019008	Аммо Заккай бархоста, ба Худованд гуфт: «Худовандо! Нисфи дороии худро ман ба мискинон медиҳам, ва агар чизи касеро ноинсофона гирифта бошам, чор баробар подош медиҳам».
42019009	Исо ба вай гуфт: «Имрӯз ба ин хона наҷот омадааст, чунки вай низ Писари Иброҳим аст;
42019010	Зеро ки Писари Одам омадааст, то ки гумшударо пайдо кунад ва наҷот диҳад».
42019011	Вақте ки онҳо инро гӯш мекарданд, Ӯ боз масале илова намуд: зеро ки Ӯ дар наздикии Ерусалим буд, ва онҳо гумон мекарданд, ки ба зудӣ бояд Малакути Худо ба зуҳур ояд.
42019012	Бинобар ин Ӯ гуфт: «Шахсе аз ашроф ба кишвари дурдаст мерафт, то ки салтанате ба даст оварда, баргардад;
42019013	Ва даҳ нафар ғуломонашро даъват намуда, ба онҳо даҳ мино дод ва ба онҳо гуфт: «Бо ин пул то вақти гашта омаданам доду муомила кунед».
42019014	Аммо аҳли шаҳраш ба вай адоват доштанд ва аз ақиби вай элчӣ фиристоданд, то бигӯяд: «Намехоҳем, ки вай бар мо подшоҳӣ кунад».
42019015	Ва ҳангоме ки вай салтанатро ба даст оварда, баргашт, фармуд, ки ҳамон ғуломонро, ки ба онҳо пул дода, буд, ҷеғ зананд, то фаҳмад, ки ҳар яке чӣ қадар фоида кардааст.
42019016	Якумин омада, гуфт: «Эй оғо! Як минои ту даҳ мино фоида овард».
42019017	Ба ӯ гуфт: «Офарин, эй ғуломи нек! Азбаски ба чизи андак мӯътамад будӣ, бар даҳ шаҳр ҳоким шав».
42019018	Дуюмин омада, гуфт: «Эй оғо! Як минои ту панҷ мино фоида овард».
42019019	Ба ӯ низ гуфт: «Ту ҳам ба панҷ шаҳр ҳоким шав».
42019020	Сеюмин омада, гуфт: «Эй оғо! Инак як минои ту, ки онро ба рӯймоле печонда, нигоҳ доштам;
42019021	Зеро ки ман аз ту тарсидам, чунки шахси сахтгир ҳастӣ: он чи нагузоштаӣ, мегирӣ, ва он чи накоштаӣ, медаравӣ».
42019022	Ба ӯ гуфт: «Туро аз забони худат маҳкум мекунам, эй ғуломи шарир! Ту медонистӣ, ки ман шахси сахтгир ҳастам, он чи нагузоштаам, мегирам, ва он чи накоштаам, медаравам;
42019023	Пас чаро пули маро ба саррофон надодӣ, то ки ман омада, онро бо фоидааш бигирам»
42019024	Ва ба ҳозирон фармуд: «Он миноро аз ӯ гирифта, ба он ки даҳ мино дорад бидиҳед»;
42019025	Ба ӯ гуфтанд: «Эй оғо! Вай даҳ мино дорад».
42019026	«Ба шумо мегӯям, ки ҳар ки дорад, ба вай дода шавад; ва ҳар ки надорад, аз вай он чи низ дорад, гирифта шавад.
42019027	Лекин он душманони маро, ки намехостанд бар онҳо подшоҳӣ кунам, ба ин ҷо оварда, пеши ман ба қатл расонед»».
42019028	Ин суханонро гуфта, Ӯ боз ба роҳ даромад ва сӯи Ерусалим равона шуд.
42019029	Ва чун ба Байт- Фоҷӣ ва Байт- Ҳинӣ, ки бар кӯҳи Зайтун аст, наздик омад, ду шогирди Худро фиристода,
42019030	Ба онҳо гуфт: «Ба он деҳа, ки рӯ ба рӯи мост, биравед; ҳамин ки вориди он шудед, харкурраеро баста меëбед, ки ҳанӯз касе бар он савор нашудааст; онро воз карда, биëред;
42019031	Ва агар касе аз шумо пурсад: «Чаро воз мекунед?» ба вай бигӯед: «Худованд ба вай эҳтиëҷ дорад»».
42019032	Фиристодагон рафта, чунон ки Ӯ ба онҳо гуфта буд, ëфтанд.
42019033	Вақте ки онҳо курраро воз мекарданд, соҳибонаш ба онҳо гуфтанд: «Чаро курраро воз мекунед?»
42019034	Гуфтанд: «Худованд ба вай эҳтиëҷ дорад».
42019035	Ва онро назди Исо оварданд; ва ҷомаҳои худро бар курра афканда, Исоро ба он савор карданд.
42019036	Ва ҳангоме ки Ӯ мерафт, ҷомаҳои худро бар роҳ мегустурданд.
42019037	Вақте ки Ӯ ба фуромадгоҳи кӯҳи Зайтун наздик шуд, тамоми тӯдаи шогирдонаш шодикунон бо овози баланд Худоро барои ҳамаи мӯъҷизаҳое ки дида буданд, ҳамду сано карда,
42019038	Мегуфтанд: «Муборак аст Подшоҳе ки ба исми Худованд меояд! Осоиштагӣ дар осмон ва ҷалол дар арши аъло бод!»
42019039	Баъзе фарисиëн аз миëни мардум ба Ӯ гуфтанд: «Эй Устод! Шогирдони Худро манъ кун».
42019040	Дар ҷавоб гуфт: «Ба шумо мегӯям, ки агар онҳо хомӯш монанд, сангҳо нидо хоҳанд кард».
42019041	Ва ҳангоме ки Ӯ ба шаҳр наздик омад, ба он назар андохта, ба ҳоли он гирьëн шуд,
42019042	Ва гуфт: «Оҳ, кошки ту низ ақаллан дар ҳамин рӯзи худ медонистӣ, ки кадом чизҳо сӯи осоиштагии ту мебарад! Аммо ин ҳоло аз чашмони ту ниҳон аст;
42019043	Зеро рӯзҳое ба сарат меояд, ки душманонат ба муқобили ту сангарҳо хоҳанд сохт ва туро иҳота намуда, аз ҳар тараф ба танг хоҳанд овард,
42019044	Ва туро, ва фарзандонатро дар дохили ту, ба хок яксон хоҳанд кард, ва дар ту санге бар санге нахоҳанд гузошт, аз барои он ки вақти тафаққути худро надонистӣ».
42019045	Ва ба маъбад даромада, ба пеш кардани онҳое ки дар он харидуфурӯш мекарданд, оғоз намуд,
42019046	Ва ба онҳо гуфт: «Навишта шудааст, ки «хонаи Ман хонаи ибодат аст», аммо шумо онро ба дуздхона мубадал кардаед».
42019047	Ва ҳар рӯз дар маъбад таълим медод. Аммо саркоҳинон ва китобнон ва пирони қавм қасд доштанд, ки Ӯро нобуд кунанд,
42019048	Вале илоҷи ин корро ëфта наметавонистанд, зеро ки тамоми мардум пайваста ба суханони Ӯ гӯш медоданд.
42020001	Дар яке аз рӯзҳое ки Ӯ мардумро дар маъбад таълим ва башорат медод, саркоҳинон ва китобдонон бо пирон омада,
42020002	Ба Ӯ гуфтанд: «Ба мо бигӯй, ки бо кадом қудрат Ту ин корҳоро мекунӣ, ë кист, ки ин қудратро ба Ту додааст?»
42020003	Дар ҷавоби онҳо гуфт: «Ман ҳам аз шумо чизе мепурсам, ва ба Ман бигӯед:
42020004	«Таъмиди Яҳьë аз осмон буд ë аз инсон?»
42020005	Онҳо дар дили худ андеша карда, мегуфтанд: «Агар гӯем, ки «аз осмон буд», Ӯ бигӯяд: «Пас чаро ба вай имон наовардед?»
42020006	«Ва агар гӯем, ки «аз инсон буд», тамоми қавм моро сангсор хоҳанд кард, зеро яқин доранд, ки Яҳьë набӣ буд»
42020007	Ва дар ҷавоб гуфтанд: «Намедонем аз куҷо буд».
42020008	Исо ба онҳо гуфт: «Ман ҳам ба шумо намегӯям, ки бо кадом қудрат ин корҳоро мекунам».
42020009	Ва ба мардум чунин масалеро гуфт: «Шахсе токзоре шинонд, ва онро ба токдорон супурда, муддати дарозе сафар кард;
42020010	Ва чун мавсим расид, хизматгореро назди токдорон фиристод, то ки аз меваи токзор ба вай бидиҳанд; лекин токдорон вайро зада, тиҳидаст равона карданд.
42020011	Ва ӯ хизматгори дигарро фиристод; вале онҳо вайро низ зада ва дашном дода, тиҳидаст фиристоданд.
42020012	Ва ӯ боз сеюмашро фиристод; аммо вайро низ ярадор карда, бадар ронданд.
42020013	Он гоҳ соҳиби токзор гуфт: «Чӣ кунам? Писари маҳбуби худро мефиристам. Шояд ӯро дида, шарм кунанд».
42020014	Лекин токдорон чун ӯро диданд, бо ҳамдигар маслиҳат карда, гуфтанд: «Ин ворис аст; биëед, вайро бикушем, то ки мерос аз они мо шавад».
42020015	Ва ӯро аз токзор бароварда, куштанд. Пас, соҳиби токзор ба онҳо чӣ хоҳад кард?
42020016	Вай омада, он токдоронро ба марг маҳкум хоҳад кард ва токзорро ба дигарон хоҳад супурд».Онҳое ки ин суханонро шуниданд, гуфтанд: «Ҳошо ва калло!»
42020017	Аммо Ӯ ба онҳо назар андохта, гуфт: «Маънои ин суханоне ки навишта шудааст, чист: «Санге ки меъморон рад карданд, санги сари гӯшаи бино гардид»?
42020018	Ҳар кӣ бар он санг афтад, пора-пора шавад; ва агар он бар касе афтад, вайро маҷақ кунад».
42020019	Саркоҳинон ва китобдонон қасд доштанд, ки дар ҳамон дам Ӯро дастгир кунанд, лекин аз мардум тарсиданд, зеро донистанд, ки ин масалро Ӯ дар ҳаққи онҳо гуфта буд.
42020020	Ва Ӯро дар зери назорат гирифта, айëронро фиристоданд, то ки онҳо худро одил нишон дода, Ӯро аз суханаш афтонанд ва ба қудрат ва ихтиëри ҳоким таслим кунанд.
42020021	Ва онҳо ба Ӯ савол дода, гуфтанд: «Эй Устод! Медонем, ки Ту ҳаққи гапро мегӯӣ ва меомӯзӣ, ва рӯбинӣ намекунӣ, балки тариқи Худоро ба ростӣ таълим медиҳӣ;
42020022	Оë ба қайсар ҷизья додани мо ҷоиз аст, ë не?»
42020023	Вале Ӯ макри онҳоро дарьëфта, ба онҳо гуфт: «чаро Маро меозмоед?
42020024	Диноре ба Ман нишон диҳед: сурат ва рақами рӯи он аз они кист?» Дар ҷавоб гуфтанд: «Аз они қайсар».
42020025	Ба онҳо гуфт: «Пас, он чи аз они қайср аст, ба қайсар диҳед, ва он чи аз они Худост- ба Худо».
42020026	Ва Ӯро пеши мардум аз суханаш афтонда натавонистанд ва аз ҷавоби Ӯ дар ҳайрат афтода, хомӯш монданд.
42020027	Ва баъзе аз саддуқиëн, ки мункири қиëмат ҳастанд, назди Ӯ омада, пурсиданд:
42020028	«Эй Устод! Мусо ба мо навиштааст, ки агар бародари касе бимирад ва зандор буда, фарзанде надошта бошад, бояд бародараш зани вайро ба никоҳи худ дароварад ва барои бародари худ насле ба вуҷуд оварад.
42020029	Ва инак, ҳафт бародар буданд: якумин зан гирифт ва фарзанде ба дуньë наоварда, мурд.
42020030	Ва он занро дуюмин гирифт, вале ӯ низ фарзанде ба дуньë наоварда, мурд;
42020031	Баъд вайро сеюмин гирифт, ва ҳамин тавр то ҳафтумин, ва ҳама фарзанде нагузошта, мурданд;
42020032	Баъд аз ҳама зан низ мурд.
42020033	Пас, дар эҳьëи мурдагон вай зани кадоми онҳо мешавад? Зеро ки ҳар ҳафт вайро ба занӣ гирифта буданд».
42020034	Исо дар ҷавоби онҳо гуфт: «Фарзандони ин дуньë зан мегиранд ва ба шавҳар мераванд;
42020035	Лекин онҳое ки сазовори расидан ба он дуньë ва эҳьëи мурдагон бишаванд, на зан мегиранд ва на ба шавҳар мераванд,
42020036	Ва дигар бор наметавонанд бимиранд, зеро ки онҳо ба фариштагон баробаранд, ва азбаски писарони қаëмат ҳастанд, онҳо писарони Худо мебошанд.
42020037	Ин ки аз мурдагон эҳьë мешаванд, инро Мусо низ дар ҳикояти бутта нишон дода, Худовандро Худои Иброҳим ва Худои Исҳоқ ва Худои Яъқуб хондааст.
42020038	Ва Ӯ на Худои мурдагон, балки Худои зиндагон аст, зеро ки пеши Ӯ ҳама зинда ҳастанд».
42020039	Баъзе аз китобдонон инро шунида, гуфтанд: «Эй Устод! Нағз сухан рондӣ».
42020040	Ва дигар онҳо ҷуръат надоштанд, ки аз Ӯ чизе бипурсанд. Ва Ӯ ба онҳо гуфт:
42020041	Чӣ сон мегӯянд, ки Масеҳ Писари Довуд аст?
42020042	Ва ҳол он ки худи Довуд дар китоби Забур мегӯяд: «Худованд ба Худованди ман гуфт: ба ямини Ман бинишин,
42020043	То душманони Туро зери пои Ту андозам».
42020044	Инак, Довуд Ӯро Худованд мехонад; пас чӣ сон Ӯ писари вай будааст?»
42020045	Ва дар сурате ки тамоми мардум гӯш мекарданд, Ӯ ба шогирдони Худ гуфт:
42020046	«Аз китобдонон ҳазар кунед, ки дӯст медоранд ҷомаҳои дароз пӯшида гарданд, ва меписанданд дар бозорҳо табрик шунаванд, ва дар курсиҳои аввали куништҳо ҷой гиранд ва дар зиëфтҳо болонишин бошанд;
42020047	Онҳо, ки хонаҳои бевазанонро фурӯ мебаранд ва барои намуд дуоро тӯл медиҳанд, аз ҳама сахтар маҳкум хоҳанд шуд».
42021001	Ва Ӯ назар андохта, сарватдоронро дид, ки ҳадияҳои худро ба ганҷина меандохтанд;
42021002	Ва ҳамчунин бевазани камбағалеро дид, ки ду фулус дар он андохт.
42021003	Ва Ӯ гуфт: «Ба ростӣ ба шумо мегӯям, ки ин бевазани камбағал аз ҳама бештар андохт;
42021004	Зеро ки ҳамаи онҳо аз зиëдтии худ ҳадия барои Худо андохтаанд, лекин вай аз камбағалии худ тамоми нафақаеро, ки дошт, андохт»;
42021005	Вақте ки баъзе касон дар бораи маъбад сухан ронда, гуфтанд, ки он бо сангҳо ва инъомҳои гаронбаҳо зебу оро дода шудааст, Ӯ гуфт:
42021006	Айëме меояд, ки аз он чи дар ин ҷо мебинед, санге бар санге нахоҳад монд; ҳамааш хароб хоҳад шуд».
42021007	Аз Ӯ пурсиданд: «Эй Устод! Ин кай воқеъ мешавад? Ва аломати ба вуқӯъ омадани ин чӣ гуна аст?»
42021008	Гуфт: «Ҳушьëр бошед, ки шуморо дар иштибоҳ наандозанд; зеро бисьëр касон бо номи Ман омада, гӯянд, ки ин Ман ҳастам; ва он вақт наздик аст. Аз ақиби онҳо наравед.
42021009	Ва чун овозаи ҷангҳо ва ошӯбҳоро бишнавед, натарсед: зеро ин бояд аввал воқеъ шавад; лекин дарҳол интиҳо намеëбад».
42021010	Он гоҳ ба онҳо гуфт: «Қавме бар зидди қавме ва салтанате бар зидди салтанате қиëм хоҳад кард;
42021011	Ва дар ҳар ҷо зилзилаҳои азим, ва қаҳтию вабоҳо, ва ҳодисоти пурдаҳшат ва аломати бузург аз осмон ба амал хоҳад омад.
42021012	Аммо пеш аз ҳамаи ин ба шумо дасти тааддӣ дароз хоҳанд кард ва шуморо таъқиб намуда, ба куништҳо ва зиндонҳо хоҳанд супурд ва ба хотири исми Ман назди подшоҳону ҳакимон хоҳанд бурд; «
42021013	Ва ин ба шумо барои шаҳодат хоҳад буд.
42021014	Пас, дар дили худ аҳд кунед, ки пешакӣ андеша накунед, чӣ ҷавоб бояд бидиҳед.
42021015	Зеро ки Ман ба шумо забоне ва ҳикмате хоҳам дод, ки ҳамаи душманони шумо натавонанд на зиддияте ба он нишон диҳанд ва на ба муқобили он чизе бигӯянд.
42021016	Ва шуморо падару модарон, ва бародарон, ва хешовандон, ва дӯстон таслим хоҳанд кард. Ва баъзеи шуморо ба қатл хоҳанд расонд»;
42021017	«Ва ҳама барои исми Ман ба шумо адоват хоҳанд дошт».
42021018	«Лекин мӯе аз сари шумо талаф нахоҳад шуд».
42021019	«Ҷонҳои худро бо сабри худ наҷот хоҳед дод».
42021020	«Ҳар гоҳ бубинед, ки аскарон Ерусалимро иҳота кардаанд, бидонед, ки харобии он наздик шудааст.
42021021	Он гоҳ онҳое ки дар Яҳудо мебошанд, ба кӯҳистон гурезанд; ва ҳар кӣ дар шаҳр аст, аз он барояд; ва ҳар кӣ дар гирду атроф аст, ба он надарояд,
42021022	Чунки ин айëми интиқом аст, то ба амал ояд ҳар он чи навишта шудааст.
42021023	Вой бар ҳоли ҳомиладорон ва ширдорон дар он айëм; зеро ки мусибати бузурге бар замин рӯй дода, ин қавм гирифтори ғазаб хоҳад шуд:
42021024	«Ва ба дами шамшер хоҳанд афтод, ва дар миëни ҳамаи халқҳо ба асирӣ хоҳанд рафт; ва Ерусалим поймоли ғайрияҳудиëн хоҳад шуд, то даме ки даврони ғайрияҳудиëн ба анҷом расад».
42021025	Ва дар офтоб ва моҳ ва ситорагон аломатҳо зуҳур хоҳанд ëфт, ва бар замин халқҳо ба ноумедӣ афтода, аз хурӯши баҳр ва ғалаëни мавҷҳо моту мабҳут хоҳанд шуд;
42021026	Ва одамон аз тарсу ҳарос ва интизории он мусибатҳое ки ба сари ҷаҳон меояд аз ҳол хоҳанд рафт, зеро ки қувваҳои афлок мутазалзил хоҳанд шуд.
42021027	Ва он гоҳ Писари Одамро хоҳанд дид, ки бо қудрат ва ҷалоли азим бар абре меояд.
42021028	Вақте ки ба амал омадани ин чизҳо оғоз шаванд, бархоста, сарҳои худро баланд кунед, чунки халосии шумо наздик меояд».
42021029	Ва ба онҳо масале гуфт: «Ба дарахти анҷир ва ба ҳамаи дарахтон нигоҳ кунед:
42021030	Вақте ки шукуфтани онҳоро мебинед, медонед, ки тобистон наздик аст;
42021031	Ҳамчунин, вақте ки шумо ба амал омадани ин чизҳоро мебинед, бидонед, ки Малакути Худо наздик аст».
42021032	«Ба ростӣ ба шумо мегӯям: ин насл ҳанӯз аз олам нагузашта, ҳамаи ин чизҳо воқеъ хоҳад шуд;
42021033	Осмон ва замин гузарон аст, лекин каломи Ман гузарон нест.
42021034	Пас, бохабар бошед аз худатон, ки мабодо дилҳои шумо аз пурхӯрӣ ва мастӣ ва ғамхӯриҳои зиндагӣ сахт шавад, ва он рӯз ба шумо ногаҳон ояд;
42021035	Зеро ки он, монанди доме, бар ҳамаи сокинони тамоми рӯи замин хоҳад омад;
42021036	Пас, ҳама вақт бедор бошед ва дуо гӯед, то ки сазовор бошед аз ҳамаи ин мусибатҳои оянда раҳо шавед ва дар пеши Писари Одам биистед».
42021037	Рӯзҳо Ӯ дар маъбад таълим медод; ва шабҳо берун омада, дар кӯҳе ки кӯҳи Зайтун ном дорад, шабгузаронӣ мекард.
42021038	Ва тамоми мардум бомдодон назди Ӯ ба маъбад барои шунидани суханонаш меомаданд.
42022001	Иди фатир ки фисҳ номида мешавад, наздик буд;
42022002	Саркоҳинон ва китобдонон дар тараддуди он буданд, ки чӣ сон Ӯро ба қатл расонанд, чунки аз мардум метарсиданд.
42022003	Ва ба дили Яҳудо, ки лақаби Исқарьютро дошт ва аз ҷумлаи он дувоздаҳ буд, шайтон даромад.
42022004	Пас вай рафта, бо саркоҳинон ва сардорон гуфтугӯ кард, ки чӣ сон Ӯро ба онҳо таслим кунад.
42022005	Онҳо шод гаштанд ва ба вай пул доданӣ шуданд.
42022006	Вай ваъда кард, ва фурсат меҷуст, то ки Ӯро дур аз чашми мардум ба онҳо таслим кунад.
42022007	Ва рӯзи иди фатир, ки барраи фисҳро қурбони кардан лозим буд, фаро расид.
42022008	Ва Ӯ Петрус ва Юҳанноро фиристода, гуфт: «Биравед ва фисҳро барои хӯрдани мо тайëр кунед».
42022009	Ба Ӯ гуфтанд: «Дар куҷо мехоҳӣ ки тайëр кунем?».
42022010	Ба онҳо гуфт: «Инак, вақте ки ба шаҳр медароед, марде ба шумо рӯ ба рӯ хоҳад шуд, ки кӯзаи обро бардошта мебарад; аз ақибаш равона шавед то ба хонае ки вай медарояд,
42022011	Ва ба соҳиби хона бигӯед: «Устод ба ту мегӯяд: меҳмохона куҷост, ки он ҷо фисҳро бо шогидони Худ бихӯрам?».
42022012	Вай ба шумо болохонаи калони мафрушеро нишон медиҳад; дар он ҷо тайëр кунед».
42022013	Онҳо равона шуданд ва, чунон ки Ӯ гуфта буд ëфтанд, ва фисҳро омода карданд.
42022014	Ва ҳангоме ки соат расид, Ӯ назди суфра нишаст, ва дувоздаҳ ҳаввориëн бо Ӯ буданд.
42022015	Ба онҳо гуфт: «Хеле иштиëқманд будам, ки пеш аз уқубати Худ ин фисҳро бо шумо бихӯрам;
42022016	Зеро ба шумо мегӯям, ки аз он дигар нахоҳам хӯрд, то вақте ки дар Малакути Худо ба амал ояд».
42022017	Ва косаро гирифта, шукргузорӣ намуд ва гуфт: «Инро бигиред ва дар миëни худ тақсим кунед.
42022018	Зеро ба шумо мегӯям, ки дигар аз шираи ангур нахоҳам нӯшид, то вақте ки Малакути Худо биëяд».
42022019	Ва нонро гирифта, шукргузорӣ намуд ва пора карда ба онҳо доду гуфт: «Ин Бадани Ман аст, ки барои шумо таслим карда мешавад; инро барои хотири Ман ба ҷо оваред».
42022020	Ҳамчуни косаро баъд аз таоми шом гирифта, гуфт: «Ин коса аҳди ҷадид аст дар Хуни Ман, ки барои шумо рехта мешавад».
42022021	«Ва инак, дасти таслимкунандаи Ман бо Ман дар сари суфра аст.
42022022	Агар чи Писари Одам ончунон, ки пешакӣ муқарар шудааст, меравад, лекин вой бар ҳоли он кас, ки ба воситаи вай Ӯ таслим карда шавад».
42022023	Ва онҳо аз якдигар пурсидан гирифтанд, ки кадоме аз онҳо ин корро мекарда бошад?
42022024	Дар миëни онҳо инчунин баҳсу мунозира шуд, ки кадоме аз онҳо бояд бузургтар ҳисоб ëбад.
42022025	Вале Ӯ ба онҳо гуфт: «Подшоҳони халқҳо бар онҳо ҳукмронӣ мекунанд, ва ҳокимони онҳо валинеъмат хонда мешаванд;
42022026	Аммо шумо ин тавр не: балки он ки дар байни шумо бузургтар аст, бояд монанди хурдтари бошад, ва сардор- монанди хизматгузор.
42022027	Зеро кадоме бузургтар аст: он ки назди суфра менишинад, ë он ки хизматгузор аст? Оë на он аст, ки назди суфра менишинад? Аммо Ман дар миëни шумо монанди хизматгузор ҳастам».
42022028	Ва шумо касоне ҳастед, ки дар озмоишҳои Ман бо Ман будед,
42022029	Ва Ман ба шумо Малакуте месупорам, чунон ки Падарам ба Ман супурдааст,
42022030	То ки шумо дар Малакути Ман дар сари суфраи Ман бихӯред ва бинӯшед, ва шумо бар тахтҳо нишаста, бар дувоздаҳ сибти Исроил доварӣ хоҳед кард».
42022031	Ва Худованд гуфт: «Шимъӯн! Шимъӯн! Инак, шайтон талабгори он буд ки, шуморо мисли гандуме аз ғарбел гузаронад;
42022032	Аммо Ман барои ту дуо гуфтам, то ки имонат таназзул накунад; ва ту як вақте, руҷӯъ намуда, бародарони худро устувор гардон».
42022033	Вай ба Ӯ гуфт: «Худовандо! Ман тайëр ҳастам, ки бо Ту ҳам ба зиндон ва ҳам ба мамот биравам».
42022034	Лекин Ӯ гуфт: «Ба ту, эй Петрус, мегӯям, ки имрӯз пеш аз он ки хурӯс бонг занад, ту се бор инкоркунон хоҳӣ гуфт, ки Маро намешиносӣ».
42022035	Ва ба онҳо гуфт: «Вақте ки Ман шуморо бе ҳамьëн, бе тӯрба ва бе пойафзон фиристодам, оë ба чизе эҳтиëҷ доштед?» Гуфтанд: «Ба ҳеҷ чиз».
42022036	Ва Ӯ ба онҳо гуфт: «Лекин акнун касе ки ҳамьëн дорад, онро бигирад. ҳамчунин тӯрбаро; ва касе ки шамшер надорад, ҷомаи худро фурӯхта, бихарад.
42022037	«Зеро ба шумо мегӯям, ки ин сухани Навиштаҳо низ бояд дар ҳаққи Ман ба амал ояд: «Аз ҷинояткорон шумурда шуд». Зеро ҳар чи дар бораи Ман аст, интиҳо меёбад».
42022038	Ва онҳо гуфтанд: «Худовандо! Инак, дар ин ҷо дуто шамшер ҳаст». Ба онҳо гуфт: «Кифоя аст».
42022039	Ва берун омада, аз рӯи одат, ба кӯҳи Зайтун рафт; шогирдон низ аз ақиби Ӯ рафтанд.
42022040	Вақте ки ба он мавзеъ расид, ба онҳо гуфт: «Дуо гӯед, то ба озмоиш дучор нашавед».
42022041	Ва Худаш ба масофаи андохтани санге аз онҳо дур шуда, зону зад ва дуо карда, гуфт:
42022042	«Эй Падар! Агар бихоҳӣ, ин косаро аз Ман бигзарон; лекин на иродаи Ман, балки иродаи Ту бигзор ба амал ояд».
42022043	Ва фариштае аз осмон бар Ӯ зоҳир гардида, Ӯро тақвият медод.
42022044	Ва Ӯ дар изтироб афтода, бо ҷаҳди бештаре дуо мегуфт; ва арақи Ӯ мисли қатраҳои хун буд, ки бар замин мечакид.
42022045	Баъд аз дуо бархоста, Ӯ назди шогирдон омад, ва онҳоро дид, ки аз ғусса хоб рафтаанд.
42022046	Ва ба онҳо гуфт: «Чаро хоб рафтаед? Бархоста, дуо гӯед, то ки ба озмоиш дучор нашавед».
42022047	Ҳанӯз ки Ӯ сухан мегуфт, инак мардуми бисьëре пайдо шуданд, ва пешопеши онҳо яке аз он дувоздаҳ, ки Яҳудо ном дошт, равона буд, ва назди Исо омад, то ки Ӯро бибӯсад. Зеро ки ишорате ба онҳо дода, гуфта буд: «Ҳар киро бибӯсам, Ҳамон аст».
42022048	Ва Исо ба вай гуфт: «Эй Яҳудо! Оë Писри Одамро бо бӯса таслим мекунӣ?»
42022049	Касоне ки бо Ӯ буданд, чун диданд, ки кор ба чӣ меанҷомад, ба Ӯ гуфтанд: «Худовандо! Оë ба шамшер бизанем?»
42022050	Ва яке аз онҳо ғуломи саркоҳинро зада, гӯши рости вайро бурида партофт.
42022051	Исо дар ҷавоб гуфт: «Даст кашед, бас аст». Ва гӯши вайро ламс карда, шифо дод.
42022052	Ва Исо ба саркоҳинон ва сардорони маъбад ва пироне ки бар зидди Ӯ ҷамъ омада буданд, гуфт: «Гӯë бар зидди роҳзане шумо бо шамшеру таëқҳо берун омадаед, то Маро дастгир кунед!
42022053	Ҳар рӯз Ман назди шумо дар маъбад будам, ва шумо ба Ман дасти таҷовуз дароз накардед; аммо ҳоло соати шумост, ки зулмот ҳукмфармост».
42022054	Ва Ӯро дасгир карда бурданд, ва ба хонаи саркоҳин оварданд. Ва Петрус аз дур аз паи онҳо равона шуд.
42022055	Вақте ки онҳо дар рӯи ҳавлӣ оташ даргиронда, даври он якҷоя нишастанд, Петрус низ дар миëни онҳо нишаст.
42022056	Ва канизе вайро назди оташ нишаста дид ва синчакунон ба вай нигоҳ карда, гуфт: «Ин ҳам бо Ӯ буд».
42022057	Лекин вай инкор карда, ба зан гуфт: «Ман Ӯро намешиносам».
42022058	Пас аз мудате як одами дигар вайро дида, гуфт: «Ту ҳам яке аз онҳо ҳастӣ». Аммо Петрус ба он одам гуфт: «Ман аз онҳо нестам».
42022059	Тахминан як соат гузаштан баъд, боз як каси дигар боисрор гуфт: «Дар ҳақиқат ин ҳам бо Ӯ буд, зеро ки вай ҷалилист».
42022060	Аммо Петрус ба он кас гуфт: «Намедонам, ки ту чӣ мегӯи». Ва ҳанӯз вай сухан меронд, ки дарҳол хурӯс бонг зад.
42022061	Ва Худованд рӯй гардонда, ба Петрус назар андохт; ва Петрус сухани Худовандро ба ëд овард, ки ба вай гуфта буд: «Имрӯз, пеш аз он ки хурӯс бонг занад, Маро се бор инкор хоҳӣ кард».
42022062	Ва берун рафта, зор-зор гирист.
42022063	Касоне ки Исоро дастгир карда буданд, Ӯро тамасхур мекарданд ва мезаданд;
42022064	Ва рӯи Ӯро пӯшида, торсакӣ мезаданд ва аз Ӯ мепурсиданд: «Нубувват кун, ки Туро задааст?»
42022065	Ва боз бисьëр ҳақоратҳои дигар дар ҳаққи Ӯ ба забон меронданд.
42022066	Ҳамин ки чашми рӯз кушода шуд, пирони қавм, саркоҳинон ва китобдонон ҷамъ омада, Ӯро ба шӯрои худ дароварданд,
42022067	Ва гуфтанд: «Оë Ту Масеҳ ҳастӣ? Ба мо бигӯй». Ба онҳо гуфт: «Агар ба шумо гӯям бовар намекунед;
42022068	Ва агар ба шумо савол диҳам, ҷавоб намегрдонед ва Маро озод намекунед;
42022069	Минбаъд Писари Одам ба ямини қуввати Худо хоҳад нишаст».
42022070	Ва ҳама гуфтанд: «Пас, Ту Писари Худо ҳастӣ?» Ба онҳо гуфт: «Шумо мегӯед, ки Ман ҳастам».
42022071	Ва онҳо гуфтанд: «Дигар ба мо чӣ шаҳодате лозим аст? Зеро ки худамон аз забони Ӯ шумидем!».
42023001	Ва тамоми аҳли маҷлисашон бархоста, Ӯро назди Пилотус бурданд.
42023002	Ва ба айбдор кардани Ӯ шурӯъ намуда, гуфтанд: «Мо ëфтем, ки Ӯ қавми моро фосид мекунад, ба қайсар ҷизья додан намемонад ва Худро Подшоҳ Масеҳ меномад».
42023003	Пилотус аз Ӯ пурсид: «Оë Ту Подшоҳи Яҳудиëн ҳастӣ?» Ӯ ҷавоб дода, гуфт: «Ту мегӯӣ».
42023004	Пилотус ба саркоҳонин ва ба мардум гуфт: «Дар Ин Одам ҳеҷ айбе намеëбам».
42023005	Лекин онҳо исрор намуда, мегуфтанд, ки Ӯ қавмро ба ошӯб меоварад ва дар тамоми Яҳудо, аз Ҷалил гирифта то ин ҷо, таълим медиҳад.
42023006	Вақте ки Пилотус инро шунид, савол дод: «Магар Ӯ ҷалилист?»
42023007	Ва чун донист, ки Ӯ аз вилояти Ҳиродус аст, Ӯро назди Ҳиродус равона кард, ки вай низ дар он рӯзҳо дар Ерусалим буд.
42023008	Ҳиродус Исоро дида, хеле хурсанд шуд, зеро ки кайҳо боз Ӯро дидан мехост, чунки овозаи Ӯро шунида буд ва умед дошт, ки аз Ӯ мӯъҷизае бубинад.
42023009	Ва ба Ӯ саволҳои бисьëре дод; аммо Ӯ ба вай ҳеҷ ҷавоб надод.
42023010	Саркоҳинон ва китобдонон истода, бо тамоми ҷидду ҷаҳд Ӯро айбдор мекарданд.
42023011	Ва Ҳиродус бо сарбозони худ Ӯро басо таҳқир ва тамасхур карда ва либоси дурахшоне бар Ӯ пӯшонда, назди Пилотус гардонда фиристод.
42023012	Дар ҳамон рӯз Пилотус ва Ҳиродус бо ҳамдигар дӯст шуданд, зеро ки пештар онҳо ба якдигар адоват доштанд.
42023013	Пилотус саркоҳинон, сардорон ва мардумро хонда,
42023014	Ба онҳо гуфт: «Ин Одамро ҳамчун фосидкунандаи қавм назди ман овардед; ва инак, ман дар пеши назари шумо тафтиш кардам ва дар Ин Одам аз он айбҳое ки шумо ба гардани Ӯ мепартоед, чизе наëфтам;
42023015	Ҳамчунин Ҳиродус наëфтааст: зеро ки ман Ӯро назди вай фиристода будам, ва дар Ӯ ҳеҷ гуноҳи сазовори марг ëфт нашудааст;
42023016	Пас, Ӯро ҷазо дода, озод мекунам».
42023017	Ба вай лозим буд, ба муносибати ид, касеро барои онҳо озод кунад.
42023018	Аммо мардум саросар фарьëд зада, гуфтанд: «Ӯро қатл кун! Барои мо Бараббосро озод кун».
42023019	Бараббос барои исьëн ва қатле ки дар шаҳр рӯй дода буд, дар зиндон андохта шуда буд.
42023020	Боз Пилоту ба онҳо сухан ронд, зеро ки мехост Исоро озод кунад.
42023021	Лекин онҳо фрьëд зада, гуфтанд: «Ӯро маслуб кун, маслуб кун!»
42023022	Бори сеюм вай ба онҳо гуфт: «Ӯ чӣ бадӣ кардааст? Ҳеҷ гуноҳи сазовори марг дар Ӯ наëфтам; пас, Ӯро ҷазо дода, озод мекунам».
42023023	Вале онҳо бо фарьëди баланд исрор намуда, талаб карданд, ки Ӯ маслуб шавад; ва фарьëди онҳо ва саркоҳинон ғолиб омад.
42023024	Ва Пилотус қарор дод, ки аз рӯи талаби онҳо амал кунад,
42023025	Ва шахсеро, ки барои исьëн ва қатл дар зиндон нишаста буд, мувофиқи хоҳиши онҳо озод кард; ва Исоро ба ихтиëри онҳо супурд.
42023026	Вақте ки Ӯро бурданд, Шимъӯн ном шахсеро, ки аз Қурин буд ва аз саҳро меомад, даст гирифта, салибро бар китфаш гузоштанд, то ки аз ақиби Исо бардошта барад.
42023027	Ва шумораи азими мардум ва заноне ки барои Ӯ гирья ва навҳа мекарданд, аз ақиби Ӯ равона шуданд.
42023028	Ва Исо ба онҳо рӯ оварда, гуфт: «Эй духтарони Ерусалим! Барои Ман гирья накунед, балки барои худатон ва фарзандонатон гирья кунед.
42023029	Зеро айëме меояд, ки хоҳанд гуфт: «Хушо нозоëн, ва шикамҳое ки назоидаанд, ва пистонҳое ки шир надодаанд!»
42023030	Он вақт ба кӯҳҳо хоҳанд гуфт: «Бар мо биафтед!» ва ба теппаҳо: «Моро бипӯшонед!».
42023031	Зеро, агар бо дарахти сабзе чунин кунанд, бо дарахти хушк чиҳо хоҳанд кард?»
42023032	Ду ҷинояткорро низ бо Ӯ барои куштан мебурданд.
42023033	Ва чун ба ҷое ки Косахонаи сар ном дорад, расиданд, дар он ҷо Ӯро, ва он ҷинояткоронро-яке аз дасти росташ ва дигаре аз дасти чапаш - маслуб карданд.
42023034	Исо гуфт: «Эй Падар! Инҳоро биомурз, зеро ки намедонанд чӣ мекунанд». Ва либоси Ӯро қуръа партофта, тақсим карданд.
42023035	Ва мардуми истода, тамошо мекарданд. Сардорон низ бо якҷоягии онҳо масхаракунон мегуфтанд: «Дигаронро наҷот медод, бигзор Худро наҷот диҳад, агар Ӯ Масеҳи баргузидаи Худо бошад».
42023036	Сарбозон низ Ӯро истеҳзо мекарданд ва наздик омада, ба Ӯ сирко медоданд
42023037	Ва мегуфтанд: «Агар Ту Подшоҳ Яҳудиëн бошӣ, Худро наҷот деҳ».
42023038	Дар болои сари Ӯ бо забонҳо юнонӣ, румӣ ва ибронӣ чунин лавҳае навишта овехта буданд: «Ин аст Подшоҳи Яҳудиëн».
42023039	Ва яке аз ҷинояткорони маслубшуда Ӯро дашном дода мегуфт: «Агар Ту масеҳ бошӣ, Худро ва моро наҷот деҳ».
42023040	Аммо дигаре, баръкс, вайро мазаммат намуда, гуфт: «Оë ту аз Худо наметарсӣ, дар сурате ки худат низ ба ҳамин ҷазо маҳкум шудаӣ?
42023041	Ҷазои мо аз рӯи инсоф аст, чунки мукофоти амали худро гирифтаем; лекин Ӯ ҳеҷ бадӣ накардааст».
42023042	Ва ба Исо гуфт: «Эй Худованд, вақте ки ба Малакути Худ бирасӣ, маро ба ëд овар!»
42023043	Ва Исо ба вай гуфт: «Ба ростӣ ба ту мегӯям, ки имрӯз бо ман дар биҳишт хоҳӣ буд».
42023044	Тақрибан соати шашуми рӯз буд, ки тамоми заминро то соати нӯҳум торикӣ фаро гирифт:
42023045	Офтоб тира шуд, ва пардаи маъбад ду пора шуд.
42023046	Ва Исо бо овози баланд нидо карда, гуфт: «Эй Падар! Рӯҳи Худро ба дасти Ту месупорам». Ва инро гуфта, ҷон дод.
42023047	Мирисад ин ҳодисаро дида, Худоро ҳамду сано хонд ва гуфт: «Ҳақиқатан Ин одам Одил буд».
42023048	Ва тамоми мардуме ки барои ин тамошо ҷамъ омада буданд, пас аз дидани ин моҷаро синазанон гашта рафтанд.
42023049	Вале ҳамаи шиносҳои Ӯ ва заноне ки аз Ҷалил Ӯро пайравӣ намуда омада буданд, аз дур истода, инро медиданд.
42023050	Ва инак, Юсуф ном шахс, узви шӯро, Марди нек ва одил,
42023051	Ки бо қарор ва кори онҳо розӣ набуд, ва аз Ҳаромот ном шаҳри Яҳудо буда, худаш низ интизори Малакути Худо буд,
42023052	Назди Пилотус омада, Ҷасади Исоро талаб кард;
42023053	Ва онро поëн фуроварда, ба катон печонд ва ба қабре ниҳод, ки аз санг тарошида шуда буд, ва то ҳол ҳеҷ кас дар он гузошта нашуда буд.
42023054	Он рӯз рӯзи ҷумъа буд ва шанбе фаро мерасид.
42023055	Ва заноне ки ҳамроҳи Исо аз Ҷалил омада буданд, аз дунболи вай рафтанд ва қабрро, ва чӣ гуна дар он Ҷасади Ӯ гузошта шуд, диданд;
42023056	Ва чун баргаштанд, ҳанут ва равғани атрафшон тайëр карданд; ва рӯзи шанбе, мувофиқи ҳукми шариат, истироҳат карданд.
42024001	Дар рӯзи якшанбе, субҳидам, ҳанутеро, ки тайëр карда буданд, бо худ гирифта, ба сари қабр омаданд, ва баъзе занони дигар ҳамроҳи онҳо буданд;
42024002	Вале диданд, ки санг аз сари қабр ғалтонда шудааст,
42024003	Ва чун дохил шуданд, Ҷасади Исои Худовандро наëфтанд.
42024004	Дар сурате ки аз ин ҳодиса дар ҳайрат буданд, баногоҳ дар пешашон ду марди ҷомаҳои дурахшанда дар бар пайдо шуданд.
42024005	Ва дар ҳолате ки ба ҳарос афтода, сарҳои худро ба зер афканда буданд, он ду ба онҳо гуфтанд: «Чаро шумо зиндаро дар миëни мурдагон ҷустуҷӯ мекунед?
42024006	Дар ин ҷо нест: Ӯ эҳьë шуд; ба ëд оваред, ки чӣ гуна Ӯ, ҳангоме ки дар Ҷалил буд, ба шумо сухан ронда,
42024007	Гуфта буд, ки Писари Одам бояд ба дасти одамони гуноҳкор таслим карда шавад, ва маслуб гардад, ва дар рӯзи сеюм эҳьë шавад».
42024008	Ва онҳо суханони Ӯро ба ëд оварданд.
42024009	Ва аз сари қабр баргашта, ҳамаи инро ба он ëздаҳ ва ба ҳамаи дигарон нақл карданд.
42024010	Инҳо Марями Маҷдалия, ва Юҳона, ва Марям, модари Яъқуб, ва бо онҳо занони дигар буданд, ки ба ҳаввориëн ин чизҳоро гуфтанд.
42024011	Вале ин суханон ба назарашон чун сафсатае намуд, ва ба гапи онҳо бовар накарданд.
42024012	Аммо Петрус бархоста, сӯи қабр давид ва хам шуда, фақат кафанро дид, ки гузошта шудааст, ва аз ин ҳодиса дар ҳайрат монда, ба хонаи худ рафт.
42024013	Дар ҳамон рӯз ду нафар аз онҳо ба деҳае мерафтанд, ки тақрибан шаст стадия аз Ерусалим дур буд, ва Аммоус ном дошт,
42024014	Ва бо ҳамдигар дар бораи ҳамаи ин воқеаҳо гуфтугӯ мекарданд.
42024015	Ва ҳангоме ки онҳо гуфтугӯ ва мубоҳиса мекарданд, Худи Исо наздик омада, бо онҳо равона шуд.
42024016	Лекин чашмони онҳо баста буд, ба тавре ки Ӯро нашинохтанд.
42024017	Ба онҳо гуфт: «Аз чӣ хусус бо ҳамдигар дар роҳ гуфтугузор мекунед, ва чеҳраҳотон ғамгин аст?»
42024018	Яке аз онҳо, ки Клеюпос ном дошт, дар ҷавоби Ӯ гуфт: «Наход ки танҳо Ту аз онҳое ки ба Ерусалим омадаанд, аз воқеае ки дар ин рӯзҳо рӯй додааст бехабар ҳастӣ?»
42024019	Ба онҳо гуфт: «Аз кадом воқеа?» Ба Ӯ гуфтанд: «Аз он чи ба Исои Носирӣ рӯй додааст, ки Ӯ пайғамбаре буд тавоно дар кирдор ва гуфтор дар пеши Худо ва тамоми қавм;
42024020	Чӣ гуна Ӯро саркоҳинон ва сардорони мо таслим карданд, то ки ба қатл маҳкум шавад, ва Ӯро маслуб карданд;
42024021	Лекин мо умед доштем, ки Ӯ Ҳамон аст, ки бояд Исроилро наҷот диҳад; аммо, бо ин ҳама, имрӯз рӯзи сеюм аст, ки ин ба вуқӯъ омадааст;
42024022	Вале баъзе аз занони мо низ моро дар ҳайрат андохтанд: онҳо бомдодон бар сари қабр рафтаанд,
42024023	Ва Ҷасади Ӯро наëфтаанд, ва омада гуфтанд, ки дар рӯъë фариштагонро низ дидаанд, ки мегӯянд: Ӯ зинда аст;
42024024	Ва баъзе аз рафиқони мо ба сари қабр рафта, ончунон ки занон гуфта буданд, ëфтаанд; лекин Ӯро надидаанд».
42024025	Ва Ӯ ба онҳо гуфт: «Эй бефаросатон ва сустдилон дар имоноварӣ ба он чи анбиë пешгӯӣ кардаанд!
42024026	Оë Масеҳро лозим набуд ҳамаи инро аз сар гузаронда, ба ҷалоли Худ бирасад?»
42024027	Ва аз Мусо ва аз тамоми анбиë сар карда, он чиро, ки дар ҳамаи Навиштаҳо дар бораи Ӯ гуфта шудааст, ба онҳо фаҳмонда дод.
42024028	Ва онҳо ба деҳае ки сӯяш мерафтанд, наздик омаданд, ва Ӯ чунин вонамуд кард, ки мехоҳад онсӯтар биравад;
42024029	Вале онҳо Ӯро нигоҳ дошта, гуфтанд: «Бо мо бимон, чунки шом наздик аст, ва рӯз ба поëн мерасад». Ва Ӯ ворид шуда, бо онҳо монд.
42024030	Ва ҳангоме ки Ӯ бо онҳо назди суфра нишаст, нонро гирифта, баракат дод ва пора карда, ба онҳо дод.
42024031	Он гоҳ чашмони онҳо кушода шуд, ва онҳо Ӯро шинохтанд; вале Ӯ аз назарашон нопадид шуд.
42024032	Ва онҳо ба якдигар гуфтанд: «Оë дили мо дар даруни мо намесӯхт, вақте ки Ӯ дар роҳ бо мо сухан меронд ва Навиштаҳоро ба мо мефаҳмонд?».
42024033	Ва ҳамон соат бархоста, ба Ерусалим баргаштанд ва он ëздаҳро ëфтанд, ки бо рафиқони худ ҷамъ шуда,
42024034	Мегуфтанд, ки Худованд ҳақиқатан эҳьë шудааст ва ба Шимъӯн зоҳир гардидаст.
42024035	Ва онҳо низ нақл карданд, ки дар аснои роҳ чӣ ҳодиса рӯй дод, ва чӣ гуна Ӯро дар вақти пора кардани нон шинохтанд.
42024036	Вақте ки онҳо дар ин хусус гап мезаданд, Худи Исо дар миëни онҳо истода, ба онҳо гуфт: «Салом ба шумо бод».
42024037	Онҳо ба изтироб ва ҳарос афтода, гумон карданд, ки рӯҳе мебинанд;
42024038	Лекин Ӯ ба онҳо гуфт: «Чаро музтариб шудед, ва аз чӣ сабаб дар дили шумо чунин фикрҳо пайдо мешавад?
42024039	Ба дастҳои Ман ва ба пойҳои Ман нигоҳ кунед: ин Худи Ман ҳастам; Маро ламс кунед ва бубинед; зеро рӯҳ гӯшт ва устухон надорад, чунон ки дар Ман мебинед».
42024040	Ва инро гуфта, дастҳо ва пойҳои Худро ба онҳо нишон дод.
42024041	Ва чун онҳо аз шодӣ ҳанӯз бовар намекарданд ва мутааҷҷиб мешуданд, Ӯ ба онҳ гуфт: «Оë чизи хӯрдание дар ин ҷо доред?»
42024042	Пеши Ӯ як порча моҳии бирьëн ва андаке асали мумдор монданд;
42024043	Ва Ӯ гирифта, дар пеши назари онҳо хӯрд.
42024044	Ва ба онҳо гуфт: «Ин аст он чизе ки, чун бо шумо будам, ба шумо мегуфтам, ки ҳар он чи дар Тавроти Мусо ва дар суҳафи анбиë ва Забур дар бораи Ман навишта шудааст, бояд ба амал ояд».
42024045	Он гоҳ зеҳни онҳоро равшан кард, то ки Навиштаҳоро бифаҳманд.
42024046	Ва ба онҳо гуфт: «Чунин навишта шудааст, ва чунин лозим буд, ки Масеҳ уқубат кашад ва дар рӯзи сеюм аз мурдагон эҳьë шавад.
42024047	Ва ба исми Ӯ, аз Ерусалим сар карда, дар миëни ҳамаи халқҳо тавба ва омурзиши гуноҳҳо мавъиза карда шавад.
42024048	Ва шумо шоҳидони ин ҳастед;
42024049	Ва Ман ваъдаи Падари Худро бар шумо равона мекунам; вале шумо дар шаҳри Ерусалим бимонед, то вақте ки бо қуввате аз олами боло фаро гирифта шавед».
42024050	Ва онҳоро берун оварда, то Байт-Ҳинӣ бурд ва дастҳои Худро бардошта, онҳоро баракат дод.
42024051	Ва ҳангоме ки онҳоро баракат медод, аз онҳо ҷудо шуда, ба осмон сууд кард.
42024052	Ва онҳо ба Ӯ саҷда намуда, бо шодии бузурге ба Ерусалим баргаштанд,
42024053	Ва ҳамеша дар маъбад буда, Худоро ҳамду сано мегуфтанд ва муборак мехонданд. Омин.
43001001	ДAP ибтидо Калом буд, ва Калом бо Худо буд, ва Калом Худо буд.
43001002	Он дар ибтидо бо Худо буд.
43001003	Ҳама чиз ба воситаи Ӯ ба вуҷуд омад, ва ҳар он чи вуҷуд ëфт, бе Ӯ вуҷуд наëфт.
43001004	Дар Ӯ ҳаëт буд, ва ҳаëт нури одамиëн буд.
43001005	Ва нур дар торикӣ медурахшид, ва торикӣ онро фаро нагирифт.
43001006	Шахсе аз ҷониби Худо фиристода шуда буд, ки Яҳьë ном дошт.
43001007	Вай барои шоҳидӣ омад, ки бар Hур шаҳодат диҳад, то ки ҳама ба воситаи вай имон оваранд.
43001008	Вай он Нур набуд, балки омад, ки бар Нур шаҳодат диҳад.
43001009	Он Нури ҳақиқӣ, ки ҳар одамро мунаввар мегардонад, ба ҷаҳон омаданӣ буд.
43001010	Ӯ дар ҷаҳон буд, ва ҷаҳон ба воситаи Ӯ ба вуҷуд омад, ва ҷаҳон Ӯро нашинохт.
43001011	Ӯ назди мансубони Худ омад, ва мансубонаш Ӯро қабул накарданд.
43001012	Лекин ба онҳое ки Ӯро қабул карданд ва ба исми Ӯ имон оварданд, қудрат дод, ки фарзандони Худо гарданд.
43001013	Ки на аз хун, ва на аз хоҳиши ҷасм, на аз хоҳиши марде, балки аз Худо таваллуд ëфтаанд.
43001014	Ва Калом ҷисм гардид ва дар миëни мо сокин шуд, пур аз файз ва ростӣ; ва мо ҷалоли Ӯро дидем, ки ҷалоли шоистаи Писари ягонаи Падар аст.
43001015	Ва Яҳьë бар Ӯ шаҳодат дод, ва нидо карда, мегуфт: «Ин аст Он ки дар бораи Ӯ гуфтам: «Он ки пас аз ман меояд, пеш аз ман будааст, зеро ки бар ман муқаддам буд».
43001016	Ва аз пурагии Ӯ ҳамаи мо файз бар файз пайдо кардем;
43001017	Зеро ки шариат ба воситаи Мусо ато шуд, аммо файз ва ростӣ ба воситаи Исои Масеҳ омад.
43001018	Худоро ҳаргиз касе надидааст; Писари ягонае ки дар оғӯши Падар аст, Ӯро зоҳир кард.
43001019	Ва ин аст шаҳодати Яҳьë дар вақте ки яҳудиëн аз Ерусалим коҳинон ва левизодагонро фиристоданд, то аз вай пурсанд: «Ту кистӣ?»
43001020	Вай иқрор кард ва инкор накард, балки 3ътироф намуда, гуфт: «Ман Масеҳ нестам».
43001021	Аз вай пурсиданд: «Пас кистӣ Оë Ильëс ҳастӣ?» Гуфт: «Не». «Оë он набӣ ҳастӣ». Ҷавоб дод: «Нe».
43001022	Он гоҳ ба вай гуфтанд: «Пас кистӣ? То ба он касоне ки моро фиристодаанд ҷавоб диҳем: дар бораи худ чӣ мегӯӣ?».
43001023	Гуфт: «Ман овози нидокунанде дар биëбонам: роҳи Худовандро рост кунед, чyнон ки Ишаъëи набӣ гуфтааст».
43001024	Он фиристодагон аз фарисиëн буданд;
43001025	Ва онҳо аз вай пурсиданд: «Агар ту на Масеҳ ҳастӣ, на Ильëс ва на он набӣ, пас барои чӣ таъмид медиҳӣ?»
43001026	Яҳьë дар ҷавоби онҳо гуфт: «Ман бо об таъмид медиҳам; лекин дар миëни шумо Касе истодaаст, ки шумо Ӯро намешиносед:
43001027	«Ӯ Он аст, ки пас аз ман меояд, аммо пеш аз ман будааст; ва ман сазовори он нестам, ки даволи пойафзоли Ӯро воз кунам».
43001028	Ин дар Байт-Абора, ки он тарафи Ӯрдyн аст, дар ҷое ки Яҳьë таъмид медод, воқеъ шуд.
43001029	Фардои он, Яҳьë Исоро дид, ки ба ҷониби вай меояд, ва гуфт: «Инак Барраи Худо, ки гуноҳи ҷаҳонро мебардорад;
43001030	«Ин аст Он ки ман дар бораи Ӯ гуфтам, ки: ’’Пас аз ман Марде меояд, ки пеш аз ман будааст, зеро ки Ӯ бар ман муқаддам буд”;
43001031	Ман Ӯро намешинохтам; лекин барои он ки Ӯ ба Исроил зоҳир гардад, омадам ва бо об таъмид медодам».
43001032	Ва Яҳьë шаҳодат дода гуфт: «Ман Рӯҳро дидам, ки чун кабӯтаре аз осмон нозил шуда, бар Ӯ қарор гирифт;
43001033	Ман Ӯро намешинохтам; лекин Он ки маро фиристод, то бо об таъмид диҳам, ба ман гуфт: «Баp ҳар кас бубинӣ, ки Рӯҳ нозил шуда, бар Ӯ қарор гирифт, Ӯ Ҳамон аст, ки бо Рӯҳулқудс таъмид медиҳад».
43001034	Ва ман дида, шаҳодат додам, ки Ӯ Писари Худост».
43001035	Фардои он, боз Яҳьë бо ду шогирди худ истода буд.
43001036	Чун дид, ки Исо аз он ҷо мегузарад, гуфт: «Инак Барраи Худо».
43001037	Он ду шогирд суханони вайро шунида, аз паи Исо равона шуданд.
43001038	Исо ба ақиб нигоҳ карда, дид, ки онҳо меоянд, гуфт: «Чӣ мехоҳед?» ба Ӯ гуфтанд: «Раббӣ», яъне: «эй Устод, дар куҷо истиқомат дорӣ»
43001039	Ӯ гуфт: «Биëед ва бубинед». Онҳо омаданд ва диданд, ки дар куҷо истиқомат дорад, ва он рӯз назди Ӯ бимонданд. Тақрибан соати даҳум буд.
43001040	Яке аз он ду нафар, ки суханoни Яҳьëро шунида, аз паи Ӯ омада будaнд, Андриëс, бародари Шимъӯни Петрус буд.
43001041	Вай аввал бародари худ Шимъӯнро ëфта, гуфт: «Мо Масеҳро, яъне Христосро ëфтем».
43001042	Вайро назди Исо овард. Исо ба вай нигариста, гуфт: «Ту Шимъӯн, писари Юнус ҳастӣ; акнун номат Кифо хоҳад шуд, ки маънояш Петрус аст».
43001043	Фардои ин, Исо хост ба Ҷалил равад, ва Филиппусро ëфта, гуфт: «Аз ақиби Ман биë».
43001044	Филиппус аз Байд-Сайдо, ҳамшаҳрии Aндриëс ва Петрус буд.
43001045	Филиппус Натанъилро ëфта, гуфт: «Мо Он касеро, ки Мусо дар бораи Ӯ дар Таврот навиштааст, ва анбиë зикр кардаанд, ëфтаем, ки Исо, писари Юсуф, аз Носира аст».
43001046	Вале Натанъил ба вай гуфт: «Магар мумкин аст, ки аз Носира чизи некӯе пайдо шавад?». Филиппус ба вай гуфт: «Биë ва бубин».
43001047	Исо чун дид, ки Натанъил сӯи Ӯ меояд, дар бораи вай гуфт: «Инак, исроилии ҳақиқӣ, ки дар вай макре нест».
43001048	Натанъил ба Ӯ гуфт: «Маро аз куҷо мешиносӣ?» Исо дар ҷавоби вай гуфт: «Паш аз он ки Филиппус туро дaъват кунад, ҳангоме ки дар зери дарахти анҷир будӣ, Ман туро дидам».
43001049	Натанъил дар ҷавоби Ӯ гуфт: «Эй Устод! Ту Писари Худоӣ, Ту Подшоҳи исроил ҳастӣ».
43001050	Исо дар ҷавоби вай гуфт: «Ту имон овардӣ, зеро ба ту гуфтам, ки: ’’Ман туро дар зери дарахти анҷир дидам”; чизҳои бузургтар аз ин хоҳӣ дид».
43001051	Ва ба вай гуфт: «Ба ростӣ, ба ростӣ ба шумо мегӯям: минбаъд осмонро кушода ва фaриштагони Худоро, ки бар Писари Одам сууд ва нузул мекунанд, хоҳед дид».
43002001	ДAP рӯзи сеюм дар Қонои Ҷалил тӯи арӯсӣ буд, ва модaри Исо дар он ҷо буд.
43002002	Исо ва шогирдонашро низ ба тӯй даъват карда буданд.
43002003	Чун шароб камӣ кард, модари Исо ба Ӯ гуфт: «Шароб надоранд».
43002004	Исо ба вай гуфт: «Туро бо Ман чӣ кор аст, эй зан Соати Ман ҳанӯз нарасидаaст».
43002005	Модараш ба хизматгорон гуфт: «Ҳар чи Ӯ ба шумо гӯяд, ба ҷо оваред».
43002006	Дар он ҷо, мувифиқи оини татҳири яҳудиëн, шаш кӯзаи сангин истода буд, ки гунҷоиши ҳар яке ду ë се бат буд.
43002007	Исо ба онҳо гуфт: «Зарфҳоро аз об пур кунед». Ва онҳоро лабрез карданд.
43002008	Ва гуфт: «Акнун кашида, ба сардори базм баред». Ва онҳо бурданд.
43002009	Чун сардор оби ба шароб мубаддалшударо чашид ва надонист, ки аз куҷост, зеро фақат хизматгороне ки обро кашида буданд, медонистанд, ва сардор домодро хонда,
43002010	Ба вай гуфт: «Ҳар кас аввал шароби хубро медиҳад, ва чун маст шуданд, бадашро меоварад, лекин ту шароби хубро то ҳол нигоҳ доштаӣ».
43002011	Ин ибтидои мӯъҷизоте бyд, ки Исо дар Қонои Ҷалил нишон дода, ҷалоли Худро зоҳир кард, ва шогирдонаш ба Ӯ имон оварданд.
43002012	Пас аз он Ӯ бо модараш, бародаронаш ва шогирдонаш ба Кафарнаҳум омад, ва дар он ҷо айëми каме монданд.
43002013	Ва чун иди фисҳи яҳудиëн наздик буд, Исо ба Ерусалим рафт.
43002014	Ва дид, ки дар маъбад фурӯшандагони гову гӯсфанду кабӯтар ва саррофон нишастаанд.
43002015	Ва тозиëнае аз арғамчин сохта, ҳамаро бо гову гӯсфандон аз маъбад пеш кард, ва тангаҳои саррофонро пошида, мизҳошонро чаппа кард;
43002016	Ва ба кафтарфурӯшон гуфт: «Инҳоро аз ин ҷо гирифта баред ва хонаи Падари Маро хонаи савдогарӣ насозед».
43002017	Ва шогирдони Ӯ ба хотир оварданд, ки навишта шудaаст: «Рашки хонаи Ту Маро хӯрдааст».
43002018	Он гоҳ яҳудиëн ба Ӯ рӯ оварда, гуфтанд: «Ба мо чӣ аломате нишон медиҳӣ, ки ин корҳоро мекунӣ».
43002019	Исо дар ҷавоби онҳо гуфт: «Ин маъбадро вайрон кунед, ва дар се рӯз Ман онро барпо хоҳам кард».
43002020	Яҳудиëн гуфтанд: «Ин маъбадро дар зарфи чулу шаш сол бино кардаанд, ва Ту онро дар се рӯз барпо мекунӣ?»
43002021	Лекин Ӯ дар бораи маъбади Бадани Худ сухан мегуфт.
43002022	Вақте ки Ӯ аз мурдагон эҳьë шуд, шогирдонаш ба хотир оварданд, ки Ӯ инро ба онҳо гуфта буд, ва ба Навиштаҳо ва ба сухане ки Исо гуфта буд, имон оварданд.
43002023	Ва ҳангоме ки дар иди фисҳ дар Ерусалим буд, бисьëр касон мӯъҷизотеро, ки Ӯ нишон медод, дида, ба исми Ӯ имон оварданд.
43002024	Лекин Исо ба онҳо эътимод накард, зеро ки ҳамаро мешинохт,
43002025	Ва эҳтиëҷ надошт, ки касее дар бораи инсон шаҳодат диҳад, зеро ки он чи дар инсон аст, Худ медонист.
43003001	ДAP байни фарисиëн шахсе ки Ниқӯдимус ном дошт, аз сардориoни яҳудиëн буд,
43003002	Вай шабона назди Исо омада, гуфт: «Эй Устод! Мо медонем, ки Ту Устоде ҳастӣ, ки аз ҷониби Худо омадаӣ; Зеро мӯъҷизотеро, ки Ту нишон медиҳӣ, ҳеҷ кас наметавонад нишон диҳад, ҷуз ин ки Худо бо вай бошад».
43003003	Исо дар ҷавоби вай гуфт: «Ба ростӣ, ба ростӣ ба ту мегӯям: кас агар аз олами боло таваллуд наëбад, Малакути Худоро дида наметавонад».
43003004	Ниқӯдимус ба Ӯ гуфт: «Чӣ гуна мумкин аст, ки одаме ки пир шуда бошад, таваллуд ëбад Оë метавонад боз ба шиками модараш баргашта, таваллуд ëбад?».
43003005	Исо ҷавоб дод: «Ба ростӣ, ба ростӣ ба ту мегӯям: кас агар аз об ва Рӯҳ таваллуд наëбад, ба Малакути Худо даромада наметавонад:
43003006	Он чи аз ҷасм таваллуд меëбад, ҷисм аст, ва он чи аз рӯҳ таваллуд меëбад, Рӯҳ аст.
43003007	Аз он чи ба ту гуфтам, тааҷҷуб накун: бояд шумо аз олами боло таваллуд ëбед.
43003008	Бод ҳар ҷо ки хоҳад мевазад, ту овози онро мешунавӣ, лекин намедонӣ, ки аз куҷо меояд ва ба куҷо меравад: чунин аст ҳолати ҳар кӣ аз Рӯҳ таваллуд ëфта бошад».
43003009	Ниқӯдимус дар ҷавоби Ӯ гуфт: «Чӣ тавр мумкин аст, ки чунин шавад?»
43003010	Исо дар ҷавоби вай гуфт: «Ту ки як устоди Исроил ҳастӣ, инҳоро намедонӣ»
43003011	«Ба ростӣ, ба ростӣ ба ту мегӯям: Мо аз он чи медонем, сухан мегӯем ва бар он чи дидаем, шаҳодат медиҳем, лекин шумо шаҳодати Моро қабул намекунед;
43003012	«Вақте ки ба шумо аз чизҳои заминӣ сухан гуфтам, бовар накардед, пас ҳар гоҳ аз чизҳои осмонӣ сухан ронам, чӣ сон имон хоҳед овард
43003013	«Ҳеҷ кас ба осмон сууд накардааст, магар фақат Он ки аз осмон нузул кардааст, яъне ки Писари Одам, ки ҷояш дар осмон аст;
43003014	«Ва чунон ки Мусо дар биëбон морро боло бардошт, Писари Одам низ бояд ончунон боло бурда шавад,
43003015	«То ҳар кӣ ба Ӯ имон оварад, талаф нашавад, балки ҳаëти ҷовидонӣ ëбад.
43003016	«Зеро Худо ҷаҳонро чунон дӯст дошт, ки Писари ягонаи Худро дод, то ҳар кӣ ба Ӯ имон оварад, талаф нашавад, балки ҳаëти ҷовидонӣ ëбад.
43003017	«Зеро Худо Писари Худро ба ҷаҳон барои он нафиристод, ки бар ҷаҳон доварӣ кунад, балки баpoи он ки ҷаҳон ба воситаи Ӯ наҷот ëбад.
43003018	«Ҳар кӣ ба Ӯ имон oварад, маҳкум намешавад, лекин ҳар кӣ имон наоварад, аллакай маҳкум шудааст, чунки ба исми Писари ягонаи Худо имон нaовардааст.
43003019	«Ва ҳукм ин аст, ки нур ба ҷаҳон омад; вале мардум торикиро бeштap аз рӯшноӣ дӯст доштанд, чунки аъмоли онҳо бад аст.
43003020	«Зеро ҳар киро кирдор бад бошад, аз рӯшноӣ нафрат дорад ва пеши рӯшноӣ намеояд, то ки aъмолаш ошкор нашавад;
43003021	«Лекин ҳар кӣ росткор аст, пеши рӯшноӣ меояд, то ошкор бошад, ки аъмолаш ба василаи Худо содир шудааст».
43003022	ПAC аз он Исо бо шогирдонаш ба capзамини яҳудо омад ва дар он ҷо бо онҳо сокин шуда, таъмид медод.
43003023	Ва Яҳьë низ дар Энӯн, ки дар наздикии Солим аст, таъмид медод, чунки дар он ҷо об бисьëр буд, ва мардум омада, таъмид меëфтанд;
43003024	Зеро ки Яҳьë ҳанӯз дар зиндон андохта нашудa буд.
43003025	Ва дар байни шогирдони Яҳьë ва яҳудиëн дар масъалаи татҳир баҳсу мунозира рӯй дод;
43003026	Ва назди Яҳьë омада, бa вай гуфтанд: «Эй устод! Он Касе ки дар он тарафи Ӯрдун бо ту буд, ва ту дар ҳaққи Ӯ шаҳодат дода будӣ, ҳоло таъмид медиҳад, ва ҳама назди Ӯ меоянд».
43003027	Яҳьë Дар ҷавоб гуфт: «Кас наметавонад чизе ба зиммаи худ бигирад, магар ин ки аз осмон ба вай дода шавад.
43003028	Шумо худ шоҳидони ман ҳастед, ки гуфтам: ’’Ман Масеҳ нестам, балки фақат пешопеши Ӯ фиристода шудаам’’.
43003029	«Касе ки арӯс дорад, домод аст; аммо дӯсти домод, ки истода, ба овози вай гӯш медиҳад, аз шунидани овози домод бисьëр шод мегардад: ҳамин шодии ман акнун комил шудааст;
43003030	«Ӯ бояд нашъунамо ëбад, ва ман завол ëбам.
43003031	«Он ки аз боло меояд, аз ҳама болотар аст; ва он ки аз замин аст, заминӣ бошад ва чун заминӣ сухан гӯяд; Он ки аз осмон меояд, аз ҳама болотар аст.
43003032	«Ва он чи дидааст ва шунидааст, бар он шаҳодат медиҳад, ва ҳеҷ кас шаҳодати Ӯро қабул намекунад.
43003033	«Ва касе ки шаҳодати Ӯро қабул кард, тасдиқ кардааст, ки Худо рост аст.
43003034	«Зеро Он Касе ки Худо фиристод, каломи Худоро мегӯяд; зеро Худо Pӯҳро бамизон ато намекунад.
43003035	«Падар Писарро дӯст медорад ва ҳама чизро ба дасти Ӯ додааст.
43003036	Ҳар кӣ ба Писар имон оварад, ҳаëти ҷовидонӣ меëбад. Ва ҳар кӣ ба Писар имон наоварад, ҳаëтро нахоҳад дид, балки ғазаби Худо бар вай мемонад».
43004001	ЧYH Исои Худованд дарьëфт, ки ба гӯши фарисиëн овозае расидааст, ки Ӯ назар ба Яҳьë, бештар шогирд пайдо мекунад ва таъмид медиҳад,
43004002	Гарчанде ки Худи Исо не, балки шогирдонаш таъмид медоданд,
43004003	Яҳудоро тарк карда, боз ба Ҷалил рафт.
43004004	Ва Ӯро лозим буд аз Сомария гузашта равад.
43004005	Пас ба яке аз шаҳрҳои Сомария омад, ки Сухар ном дошта, дар наздикии қитъаи замине буд, ки Яъқуб ба писари худ Юсуф дода, буд;
43004006	Ва дар он ҷо чоҳи Яъқуб буд, ва Исо аз сафар монда шуда, бар сари он чоҳ нишаст, ва тақрибан соати шашум буд,
43004007	Ки зане аз сомариëн барои об кашидан омад. Исо ба вай гуфт: «Ба Ман барои нӯшидан об деҳ».
43004008	Зеро ки шогирдонаш барои харидани хӯрок ба шаҳр рафта буданд.
43004009	Зани сомарӣ ба Ӯ гуфт: «Чӣ тавр Ту, ки яҳуди ҳастӣ аз ман об мехоҳӣ, дар сурате ки ман зани сомариам Зеро ки яҳудиëн бо сомариëн муошират надоранд».
43004010	Исо дар ҷавоби вай гуфт: «Агар атои Худоро медонистӣ, ва кист, ки ба ту мегӯяд: ’’Ба Ман барои нӯшидан об деҳ’’, ҳоло худат аз Ӯ хоҳиш мекардӣ, ва Ӯ ба ту оби ҳаëт медод».
43004011	Зан ба Ӯ гуфт: «Эй Оғо! Ту зарфе надорӣ, ки об кашӣ, ва чоҳ чуқур аст; пас, аз куҷо оби ҳаëт дорӣ?
43004012	«Магар Ту аз падари мо Яъқуб бузургтар ҳастӣ, ки ин чоҳро ба мо дод, ва худаш ва фарзандонаш ва чорвояш аз он менӯшиданд?»
43004013	Исо дар ҷавоби вай гуфт: «Ҳар кӣ аз ин об нӯшад, боз ташна монад;
43004014	«Лекин ҳар кӣ аз обе ки Ман ба вай медиҳам, нӯшад, абадан ташна намонад, балки обе ки Ман ба вай медиҳам, дар вай чашмаи обе гардад, ки то ҳаëти ҷовидонӣ меҷӯшад».
43004015	Зан ба Ӯ гуфт: «эй оғо! ба ман аз он об деҳ, то ки дигар ташна намонам ва ба ин ҷо барои об кашидан наоям».
43004016	Исо ба вай гуфт: «Бирав, ва шавҳаратро бихон, ва ба ин ҷо биë».
43004017	Зан дар ҷавоб гуфт: «Ман шавҳар надорам». Исо ба вай гуфт: «Ту рост гуфтӣ, ки шавҳар надорӣ;
43004018	«Зеро ки панҷ шавҳар доштӣ, ва касе ки алҳол дорӣ, шавҳари ту нест; ин суханат рост аст».
43004019	Зан ба Ӯ гуфт: «Эй оғо! Мебинам, ки Ту наби ҳастӣ;
43004020	«Падарони мо дар болои ин кӯҳ парастиш мекарданд, вале шумо мегӯед, ки ҷое ки дар он бояд парастиш кард, дар Ерусалим мебошад».
43004021	Исо ба вай гуфт: «Эй зан! Ба Ман бовар кун, соате мерасад, ки на дар болои ин кӯҳ, ва на дар Ерусалим Падарро парастиш хоҳед кард;
43004022	«Шумо он чиро, ки намедонед, парастиш мекунед, вале мо он чиро, ки медонем, парастиш мекунем, зеро ки наҷот аз яҳудиëн аст;
43004023	«Лекин соате мерасад, ва аллакай расидааст, ки парастандагони ҳақиқӣ Падарро ба рӯҳ ва ростӣ парастиш хоҳанд кард, зеро ки Падар толиби ин гуна парастандагони Худ мебошад:
43004024	«Худо Рӯҳ аст, ва онҳое ки Ӯро парастиш мекунанд, бояд бо рӯҳ ва ростӣ парастиш кунанд».
43004025	Зан ба Ӯ гуфт: «Медонам, ки Христос, яъне Масеҳ меояд: чун Ӯ ояд, аз ҳар чиз ба мо хабар хоҳад дод».
43004026	Исо ба вай гуфт: «Ман, ки бо ту сухан мегӯям, Ҳамонам».
43004027	Дар ҳамин вақт шогирдонаш омада, тааҷҷуб карданд, ки Ӯ бо зане гуфтугӯ мекунад; лекин ҳеҷ кас нагуфт, ки: «Чӣ металабӣ?» ë ки: «Барои чӣ бо вай ҳарф мезанӣ»
43004028	Зам кӯзаи худро монда, ба шаҳр рафт ва ба мардум гуфт:
43004029	«Биëед ва Касеро бубинед, ки ҳар он чи кардаам, ба ман гуфт; оë Ӯ Масеҳ нест?»
43004030	Онҳо аз шаҳр берун шуда, назди Ӯ меомаданд.
43004031	Дар ин миëн шогирдон аз Ӯ илтимос карда, гуфтанд: «Эй Устод! Бихӯр!»
43004032	Ба онҳо гуфт: «Ман ғизое дорам, ки бихӯрам, ва шумо онро намедонед».
43004033	Шогирдон ба якдигар гуфтанд: «Магар касе ба Ӯ хӯраданӣ овардааст?»
43004034	Исо ба онҳо гуфт: «Ғизои Ман oн аст, ки иродаи Фиристaндаи Худро ба ҷо оварам ва кори Ӯро ба анҷом расонам.
43004035	«Оë шумо намегӯед, ки боз чор моҳ мондааст, ва дарав фаро хоҳад расид? Инак, Ман ба шумо мегӯям: чашмони худро боло карда, киштзорро бубинед, ки барои дарав сафед шудааст.
43004036	«Даравгар музди худро мегирад ва маҳсулеро барои ҳаëти ҷовидонӣ ҷамъ мекунад, то ки коранда ва даравгар бо ҳам шодӣ кунанд;
43004037	«Зеро ки дар ин маврид чунин сухан ҳаққонист, ки: «Яке мекорад ва дигаре дарав мекунад».
43004038	«Ман шуморо барои даравидани маҳсуле фиристодам, ки барои он шумо меҳнат накардаед: дигарон меҳнат кардаaнд, ва шумо дар меҳнати онҳо дохил шудаед».
43004039	Ва аз рӯи каломи он зан, ки шаҳодат дода буд: «Ҳар он чи кардаам, Ӯ ба ман гуфт», аз он шаҳр бисьëр сомариëн ба Ӯ имон оварданд.
43004040	Бинобар ин, чун сомариëн пеши Ӯ омаданд, аз Ӯ хоҳиш карданд, ки назди онҳо бимонад; ва Ӯ ду рӯз назди онҳо монд.
43004041	Ва боз бисьëре аз рӯи каломи Ӯ имон оварданд.
43004042	Ва ба он зан гуфтанд: «Пас аз ин имони мо аз рӯи сухани ту нест, зеро ки худамон шунидем ва донистем, ки Ӯ дар ҳақиқат Наҷотдиҳандaи олам аст, яъне Масеҳ аст».
43004043	Пас аз ду рӯз Ӯ аз он ҷо берун омада, ба Ҷалил равона шуд;
43004044	Зеро Худи Исо шаҳодат додааст, ки пайғамбар дар зодгоҳи худ беқадр аст.
43004045	Чун Ӯ ба Ҷалил омад, аҳли Ҷалил Ӯро пазируфтанд, зеро xap он чи дар Ерусалим дар ид карда буд, дида буданд, чунки онҳо низ ба ид рафта буданд.
43004046	Ва Исо бори дигар ба Қонои Ҷалил омад, ки дар он ҷо обро шароб гардонда буд. Ва шахсе аз дарбориëн буд, ки писараш дар Кафарнаҳум бемор буд.
43004047	Чун шунид, ки Исо аз Яҳудо ба Ҷалил омадааст, назди Ӯ рафта, илтимос кард, ки omaдa писарашро шифо диҳад, ки вай дар дами марг аст.
43004048	Исо ба вай гуфт: «Агар аломот ва мӯъҷизот набинед, имон намеоваред».
43004049	Дарборӣ ба Ӯ гуфт: «Эй Оғо! Пеш аз он ки писарам бимирад, биë».
43004050	Исо ба вай гуфт: «Бирав ки писарат зинда аст». Вай ба сухане ки Исо гуфт, имон оварда, равона шуд.
43004051	Ва ҳангоме ки мерафт, навкаронаш вайро пешвоз гирифтанд, ва му'да дода, гуфтанд: «Писарат зинда аст».
43004052	Аз онҳо пурсид: «Дар кадом соат аҳволаш беҳтар шуд?» Ба вай гуфтанд: «Дирӯз дар соати ҳафтум табларза вайрo тарк кард».
43004053	Ва падар донист, ки ин ҳамон соате буд, ки Исо ба вай гуфт: «Писарат зинда аст». Ва худаш ва тамоми аҳли байташ имон оварданд.
43004054	Ин мӯъҷизаи дуюм буд, ки Исо баъд аз омаданаш аз Яҳудо ба Ҷалил нишон дод.
43005001	ПAC аз он яҳудиëнро иде буд, ва Исо ба Ерусалим омад.
43005002	Дар Ерусалим дар назди дарвозаи Меш ҳавзе ҳаст, ки ба ибронӣ Байт-Ҳасдо мегӯянд, ва он ҷо панҷ равоқ дорад:
43005003	Дар он ҷо шумораи зиëди беморон, кӯрон, лангон ва шалон хобида, мунтазири ҳаракати об буданд;
43005004	Зеро фариштаи Худо вақт-вақт ба ҳавз фуромада, обро ҳаракат медод, ва ҳар кӣ дар аснои ҳаракати об аввал ба ҳавз дарояд, аз ҳар касалие ки дошт, шифо меëфт.
43005005	Ва касе дар он ҷо буд, ки сию ҳашт сол боз гирифтори беморӣ буд.
43005006	Чун Исо вайро хобида дид ва донист, ки муддати дарозе бемор аст, ба вaй гуфт: «Оë мехоҳӣ шифо ëбӣ?»
43005007	Бемор ҷавоб дод: «Эй оғо! Касе надорам, ки чун об ба ҳаракат ояд, маро ба ҳавз андозад; пеш аз он ки ман оям, дигаре худро даp ҳавз меандозад».
43005008	Исо ба вай гуфт: «Бархез, бистаратро бардор ва бирав».
43005009	Ҳамон дам бемор шифо ëфт ва бистарашро бардошта, ба роҳ доромад. Он рӯз рӯзи шанбе буд.
43005010	Яҳудиëн ба касе ки шифо ëфта буд, гуфтанд: «Имрӯз шанбе аст, ва ҷоиз нест, ки бистари худро бардорӣ».
43005011	Вай дар ҷавоби онҳо гуфт: «Он Кас, ки маро шифо дод, ба ман гуфт: «Бистаратро бардор ва бирав’’»».
43005012	Аз вай пурсиданд: «Кист Он Кас, ки ба ту гуфт: «Бистаратро бардор ва бира’’?».
43005013	Лекин он ки шифо ëфта буд, намедонист, ки Ӯ кист; зеро ки дар он ҷо издиҳоми калоне буд, ва Исо нопадид шуда рафт.
43005014	Пас аз он Исо вайро дар маъбад ëфта, гуфт: «Инак, шидо ëфтаӣ; дигар гуноҳе накун, то ки ба вазъияти бадтаре дучор нашавӣ».
43005015	Он мард рафта, ба яҳудиëн гуфт, ки шифодиҳандаи ман Исо мебошад.
43005016	Аз ин сабаб яҳудиëн Исоро таъқиб мекарданд ва Ӯро мехостанд ба қатл расонанд, зеро ки ин корро дар рӯзи шанбе карда буд.
43005017	Исо дар ҷавоби онҳо гуфт: «Падари Ман тo кунун кор мекунад, ва Ман низ кор мекунам».
43005018	Аз ин сабаб бештар қасд карданд, ки Ӯро ба қатл расонанд, зеро ки на танҳо шанберо риоят намекард, балки Худоро низ Падари Худ гуфта, Худро бо Худо баробар медонист.
43005019	Исо дар ҷавоби онҳо гуфт: «Ба ростӣ, ба ростӣ ба шумо мегӯям: Писар наметавонад аз Худ чизе ба амал оварад, магар он чи бубинад, ки Падар ба амал меоварад: зеро ки он чи Ӯ мекунад, Писар низ мекунад.
43005020	«Зеро ки Падар Писарро дӯст медорад ва ҳар он чи Худаш мекунад, ба Писар нишон медиҳад; ва корҳои бузургтар аз ин ҳам ба Ӯ нишон хоҳад дод, то ки шумо тааҷҷуб намоед.
43005021	«Зеро, ҳамчунон ки Падар мурдагонро эҳьë мекунад ва зинда мегардонад, Писар низ ончунон ҳар киро, ки хоҳад зинда мегардонад.
43005022	«Зеро ки Падар баp ҳеҷ кас доварӣ намекунад, балки тамоми довариро ба Писар супоридааст,
43005023	«То ки ҳама Писарpо эҳтиром кунанд, ончунон ки Падарро эҳтиром мекунанд. Касе ки Писарро эҳтиром накунад, Падарро, ки Фиристaндаи Ӯст, эҳтиром накардааст.
43005024	«Ба ростӣ, ба ростӣ ба шумо мегӯям: ҳар кӣ каломи Маро бишнавад ва ба Фиристaндаи Ман имон оварад, ҳаëти ҷовидонӣ дорад ва ба доварӣ намеояд, балки аз марг ба ҳаëт гузаштааст.
43005025	«Ба ростӣ, ба ростӣ ба шумо мегӯям: соате мерасад, ва аллакай расидааст, ки мурдагон овози Писари Худоро мешунаванд, ва ҳар кӣ бишнавад, зинда гардад.
43005026	«Зеро, ҳамчунон ки Падар дар Худ ҳаëт дорад, ба Писар низ ончунон ато кардааст, ки дар Худ ҳаëт дошта бошад;
43005027	«Ва ба Ӯ қудрат бахшидааст, ки доварӣ кунад, зеро ки Ӯ Писари Одам аст.
43005028	«Ва аз ин тааҷҷуб накунед: зеро соате мерасад, ки ҳамаи онҳое ки дар қабр мебошанд, овози Ӯро хоҳанд шунид,
43005029	«Ва берун хоҳанд омад -некӯкорон барои қиëмати ҳаëт ва бадкорон барои қиëмати довариӣ.
43005030	«Ман аз Худ чизе ба амал оварда наметавонам. Ончунон ки мешунавам, довариӣ мекунам, ва доварии Ман одил аст, зеро ки толиби иродаи Худ не, балки иродаи Падаре ҳастам, ки маро фиристодааст.
43005031	«Агар Ман бар Худ шаҳодат диҳам, шаҳодати Ман рост нест:
43005032	«Дигаре ҳаст, ки бар Ман шаҳодат медиҳад, ва Ман медонам, ки шаҳодте ки вай бар Ман медиҳад рост аст;
43005033	«Шумо назди Яҳьë фиристодед; вай ба ростӣ шаҳодат дод.
43005034	«Аммо Ман шаҳодати одамро қабул намекунам, вале ин суханонро мегӯям, то ки шумо наҷот ëбед.
43005035	«Вай чароғе буд, ки месӯхт ва медурахшид; ва шумо хостед, ки соате ба нури вай шодӣ кунед.
43005036	«Лекин Ман шаҳодате дорам, ки аз шаҳодати Яҳьë бузургтар аст: зеро корҳое ки Падар ба Ман ато кардааст, то анҷом диҳам, яъне ин корҳое ки Ман мекунам, бар Ман шаҳодат медиҳанд, ки Падар Маро фиристодааст.
43005037	«Ва Худи Падар, ки Маро фиристод, бар Ман шаҳодат додааст, ва шумо ҳаргиз на овози Ӯро шунидаед ва на сурати Ӯро дидаед,
43005038	«Ва каломи Ӯ дар дилҳои шумо ҷой надорад, чунки шумо ба Он Касе ки Ӯ фиристодааст, имон намеоваред.
43005039	«Шумо навиштаҳоро тадқиқ мекунед, зеро гумон доред, ки ба воситаи онҳо ҳаëти ҷовидонӣ пайдо мeкунед, вале онҳо бар Ман шаҳодат медиҳанд.
43005040	«Ва шумо намехоҳед назди Ман биëед, то ки ҳаëт ëбед.
43005041	«Ҷалолро аз мардум қабул намекунам.
43005042	«Лекин шуморо мешиносам: дар дили худ муҳаббати Худоро надоред.
43005043	«Ман ба исми Падари Худ омадаам, ва Маро қабул намекунед, ва агар дигаре ба исми худаш биëяд, вайро қабyл хоҳед кард.
43005044	«Шумо чӣ тавр метавонед имон оваред, дар сурате ки ҷалол аз якдигар металабед, лекин ҷалолеро, ки аз Худои ягона аст, толиб нестед?
43005045	«Гумон накунед, ки Ман назди Падар бар шумо даъвое хоҳам кард: даъвогар бар шумо Мусо мебошад, ки ба вай умед бастаед.
43005046	«Зеро ки агар шумо ба Мусо имон медоштед, ба Ман ҳам имон меовардед, чунки вай дар бораи Ман навиштааст.
43005047	«Модоме ки шумо ба навиштаҳои вай имон надоред, ба суханони Ман чӣ гуна имон хоҳед овард?»
43006001	ПAC аз он Исо ба он тарафи баҳри Ҷалил, ë баҳри Табария раҳсипор шуд;
43006002	Ва мардуми бисьëре аз ақиби Ӯ равона шуданд, зеро он мӯъҷизотеро, ки ба беморон нишон медод, медиданд.
43006003	Исо ба кӯҳе баромада, бо шогирдони Худ дар он ҷо нишаст.
43006004	Иди фисҳи яҳудиëн наздик буд.
43006005	Исо чашм андохта, дид, ки мардуми бисьëре назди Ӯ меоянд, ва ба Филиппус гуфт: «Аз куҷо нон бихарем, ки инҳо бихӯранд?»
43006006	Лекин инро барои озмоиш ба вай гуфт; зеро Худ медонист, чӣ бояд кард.
43006007	Филиппус дар ҷавоби Ӯ гуфт: «Дусад динор барои онҳо кифоят намекунад, то ки ҳар яке андаке нон бихӯранд».
43006008	Яке аз шогирдонаш, Андриëс, бародари Шимъӯни Петрус, ба Ӯ гуфт:
43006009	«Дар ин ҷо писаре ҳаст, ки панҷ нони ҷав ва ду моҳӣ дорад; лекин барои ин қадар одам чӣ мешавад?»
43006010	Исо гуфт: «Мардумро шинонед». Дар он ҷо сабза бисьëр буд, ва мардум, ки қариб панҷ ҳазор мард буданд, нишастанд.
43006011	Исо нонҳоро гирифта, баракат дод ва пора карда ба шогирдон дод, ва шогирдон ба нишастагон доданд, ва ҳамчунин аз моҳиҳо низ ба қадре ки хостанд.
43006012	Ва чун сер шуданд, Исо ба шогирдон гуфт: «Пораҳои боқимондаро ҷамъ кунед, то ки чизе талаф нашавад».
43006013	Ва ҷамъ карда, аз пораҳои панҷ нони ҷав, ки аз хӯрандагон зиëдатӣ монда буд, дувоздаҳ сабадро пур карданд.
43006014	Вақте ки мардум ин мӯъҷизаро, ки Исо нишон дод, диданд, гуфтанд: «Ин ҳақиқатан Oн Пайғамбар аст, ки бояд ба ҷаҳон биëяд».
43006015	Лекин Исо чун дарьëфт, ки мехоҳанд омада, Ӯро ба зӯрӣ баранд ва подшоҳ кунанд, боз танҳо ба кӯҳ баромад.
43006016	Шомгоҳон шогирдонаш ба лаби баҳр фуромаданд.
43006017	Ва ба қаиқe савор шуда, ба он тарафи баҳр, сӯи Кафарнаҳум равона шуданд. Ва ҳаво торик шуд, ва Исо назди онҳо наомада буд.
43006018	Ва боди шадиде вазида, баҳр ба талотум омад.
43006019	Вақте ки ба дурии тақрибан бисту панҷ ë сӣ стадия қаиқ ронда буданд, Исоро диданд, ки бар баҳр қадам зада, ба қаиқ наздик меояд, ва ҳаросон шуданд.
43006020	Лекин Ӯ ба онҳо гуфт: «Ин Манам, натарсед».
43006021	Онҳо мехостанд Ӯро ба қаиқ дароваранд; ҳамон дам қаиқ ба соҳиле ки сӯи он равона буданд, расид.
43006022	Фардои он, мардуме ки дар он тарафи баҳр истода буданд, диданд, ки дар он ҷо ҳеҷ қаиқе набуд, ҷуз он ки шогирдони Ӯ дохили он шуда буданд, ва Исо бо шогирдони Худ ба он надаромада буд, балки шогирдонаш танҳо рафта буданд;
43006023	Лекин қаиқҳои дигаре аз Табария наздики ҳамон ҷое ки пас аз баракат додани Худованд нон хӯрда буданд, расиданд;
43006024	Ва чун мардум диданд, ки Исо ва шогирдонаш дар он ҷо нестанд, онҳо низ ба қаиқҳо савор шуда, ба ҷустуҷӯи Исо ба Кафарнаҳум омаданд.
43006025	Ва Ӯро дар он тарафи баҳр ëфта, ба Ӯ гуфтанд: «Эй Устод! Кай ба ин ҷо омадӣ»
43006026	Исо дар ҷавоби онҳо гуфт: «Ба ростӣ, ба ростӣ ба шумо мегӯям: Маро на ба сабаби мӯъҷизоте ки дидед, балки ба он сабаб ҷустуҷӯ мекунед, ки нон хӯрда, сер шудед.
43006027	«На аз барои ғизои фонӣ, балки барои ғизое саъю кӯшиш кунед, ки то ҳаëти ҷовидонӣ боқӣ мeмонад, ва Писари Одам онро ба шумо хоҳад дод; зеро ки Худои Падар бар Ӯ мӯҳр задааст».
43006028	Ба Ӯ гуфтанд: «Чӣ бояд кунем, ки аъмоли писандидаи Худоро ба ҷо оварда бошем?»
43006029	Исо дар ҷавоби онҳо гуфт: «Амали писандидаи Худо ин аст, ки ба Он Касе ки Ӯ фиристод, имон оваред».
43006030	Ба Ӯ гуфтанд: «Пас, чӣ аломате Ту нишон медиҳӣ, то ки дида, ба Ту имон оварем? Чӣ кор мекунӣ
43006031	Падарони мо дар биëбон манн хӯрдаaнд, чунон ки навишта шудааст: ’’Аз осмон ба онҳо нон ато кард то бихӯранд’’».
43006032	Исо ба онҳо гуфт: «Ба ростӣ, ба ростӣ ба шумо мегӯям: Мусо нонро ба шумо аз осмон надодааст, балки Падари Ман нони ҳақиқиро ба шумо аз осмон медиҳад;
43006033	Зеро нони Худо Он Касест, ки аз осмон нозил шуда ба ҷаҳон ҳаëт мебахшад».
43006034	Он гоҳ ба Ӯ гуфтанд: «Эй оғо! Ҳамеша ин нонро ба мо бидеҳ»
43006035	Исо ба онҳо гуфт: «Ман нони ҳаëт ҳастам; касе ки назди Ман ояд, ҳаргиз гурусна нахоҳад монд, ва касе ки ба Мам имон оварад, ҳаргиз ташна нахоҳад монд.
43006036	«Лекин Ман ба шумо гуфтам, ки Маро низ дидаед, ва имон намеоваред.
43006037	«Ҳар он чи Падар ба Ман ато кунад, назди Ман хоҳад омад, ва ҳар кӣ назди Ман ояд, бадар нахоҳам ронд.
43006038	«Зеро аз осмон нозил шудаам на аз барои он ки ба иродаи Худ амал кунам, балки ба иродаи Фиристaндаи Худ.
43006039	«Ва иродаи Падаре ки Маро фиристод, ин аст, ки аз он чи ба Ман ато кapд, чизе талаф накунам, балки дар рӯзи вопасин онро эҳьë кунам;
43006040	«Ва иродаи Фиристaндаи Ман ин аст, ки ҳар кӣ Писарро дид ва ба Ӯ имон овард, ҳаëти ҷовидонӣ дошта бошад ва Ман дар рӯзи вопасин вайро эҳьë хоҳам кард».
43006041	Яҳудиëн аз Ӯ шикоят карданд, зеро ки гуфта буд: «Манам он ноне ки аз осмон нозил шуд».
43006042	Ва гуфтанд: «Оë ин Исои писари Юсуф нест, ки мо падару модари Ӯро мешиносем? Пас чӣ тавр мегӯяд, ки’’ Ман аз осмон нозил шудаам’’?»
43006043	Исо дар ҷавоби онҳо гуфт: «Ба якдигар шикоят накунед:
43006044	«Ҳеҷ кас наметавонад назди Ман ояд, магар ин ки Падаре ки Маро фиристод, вайро ҷалб кунад; ва Ман вайро дар рӯзи вопасин эҳьë хоҳам кард.
43006045	«Дар суҳафи анбиë навишта шудааст: ’’Ва ҳама аз Худо таълим хоҳанд ëфт’’. Ва ҳар кӣ аз Падар шунида ва таълим гирифта бошад, назди Ман меояд.
43006046	«На ин ки касе Падарро дидааст, ҷуз Он ки аз ҷониби Худост: Ӯ Падарро дидааст.
43006047	«Ба ростӣ, ба ростӣ ба шумо мегӯям: ҳар кӣ ба Ман имон оварад, ҳаëти ҷовидонӣ дорад.
43006048	«Ман нони ҳаëт ҳастам.
43006049	«Падарони шумо дар биëбон манн хӯрданд ва мурданд;
43006050	«Валекин ин ҷо нонест, ки аз осмон нозил шуд, то ҳар кӣ аз он бихӯрад, намирад.
43006051	«Ман ҳастам он нони зинда, ки аз осмон нозил шуд: касе ки аз ин нон бихӯрад, то абад зинда хоҳад монд; ва ноне ки Ман ато мекунам, Бадани Ман аст, ки онро барои ҳаëти ҷаҳон мебахшам».
43006052	Яҳудиëн бо ҳамдигар мубоҳиса карда, мегуфтанд: «Чӣ тавр Ин Шахс метавонад Бадани Худро бидиҳад, то мо бихӯрем?»
43006053	Исо ба онҳо гуфт: «Ба ростӣ, ба ростӣ ба шумо мегӯям: агар Бадани Писари Одамро нахӯред ва Хуни Ӯро нанӯшед, дар худ ҳаëт надоред;
43006054	«Ҳар иӣ Бадани Маро бихӯрад ва Хуни Маро бинӯшад, ҳаëти ҷовидонӣ дорад, ва Ман дар рӯзи вопасин вайро эҳьë хоҳам кард;
43006055	«Зеро ки Бадани Ман ғизои ҳақиқист, ва Хуни Ман нӯшокии ҳақиқист;
43006056	«Ҳар кӣ Бадани Маро бихӯрад ва Хуни Маро бинӯшад, дар Ман мемонад, ва Ман дар вай;
43006057	«Чунон ки Падари Ҳай Маро фиристод, ва Ман ба василаи Падар зинда ҳастам, ҳамчунин касе ки Маро бихӯрад, ба василаи Ман зинда хоҳад монд;
43006058	«Ин аст ноне ки аз осмон нозил шуд; на ончунон ки падарони шумо ки маннро хӯрданд ва мурданд; ҳар кӣ ин нонро бихӯрад, то абад зинда хоҳад монд».
43006059	Ин суханонро, ҳангоме ки дар Кафарнаҳум таълим медод, дар куништ, гуфт.
43006060	Бисьëре аз шогирдони Ӯ, инро шунида, гуфтанд: «Ин сухани сахт аст; кӣ метавонад онро бишнавад?»
43006061	Чун Исо дар дили Худ донист, ки шогирдонаш дар ин бобат шикоят мекунанд, ба онҳо гуфт: «Оë ин шуморо ба васваса меандозад
43006062	«Пас агар Писари Одамро бинед, ки ба мақоми аввалааш сууд мекунад, чӣ хоҳед гуфт?
43006063	«Рӯҳ аст, ки ҳаëт мебахшад, лекин аз ҷисм фоидае нест; суханоне ки Ман ба шумо мегӯям, рӯҳ ва ҳаëт аст;
43006064	Лекин баъзе аз шумо ҳастанд, ки имон надоранд». Зеро Исо аз ибтидо медонист, ки киҳо имон надоранд ва кӣ Ӯро таслим хоҳад кард.
43006065	Ва гуфт: «Аз ин сабаб ба шумо гуфтам, ки ҳеҷ кас наметавонад назди Ман биëяд, магар ин ки Падари Ман инро ба вай ато кунад».
43006066	Аз он вақт бисьëре аз шогирдонаш аз Ӯ дур шуда, дигар Ӯро пайравӣ накарданд.
43006067	Ва Исо ба он дувоздаҳ гуфт: «Оë шумо ҳам мехоҳед Маро тарк кунед?»
43006068	Шимъӯни Петрус дар ҷавоби Ӯ гуфт: «Худовандо! Назди кӣ биравем Суханони ҳаëти ҷовидонӣ назди Туст,
43006069	«Ва мо имон овардаем ва донистаем, ки Ту Масеҳ, Писари Худои Ҳай ҳастӣ».
43006070	Исо дар ҷавоби онҳо гуфт: «Оë Ман шумо дувоздаҳро интихоб накардаам? Ва ҳол он ки яке аз шумо иблис аст».
43006071	Инро Ӯ дар бораи Яҳудо писари Шимъӯни Исқарьют гуфт, зеро вай, ки яке аз он дувоздаҳ буд, мехост Ӯро таслим кунад.
43007001	ПAC аз он Исо дар Ҷалил мегашт, зеро намехост дар Яҳудо бошад, чунки яҳудиëн қасди куштани Ӯ доштанд.
43007002	Ва иди яҳудиëн, ки иди хаймаҳо бошад, наздик буд.
43007003	Пас бародаронаш ба Ӯ гуфтанд: «Ин ҷоро тарк карда, ба Яҳудо равона шав, то ки шогирдонат низ он аъмолеро, ки Ту ба ҷо меоварӣ, бубинанд;
43007004	«Зеро касе ки мехоҳад машҳур шавад, дар пинҳонӣ амал намекунад; агар Ту чунин аъмолро ба ҷо меоварӣ, Худро ба ҷаҳон бинамо».
43007005	Зеро бародаронаш низ ба Ӯ имон наоварда буданд.
43007006	Исо ба онҳо гуфт: «Вақти Ман ҳанӯз нарасидааст, лекин барои шумо ҳар вақт муносиб аст;
43007007	Ҷаҳон наметавонад ба шумо адоват дошта бошад, лекин ба Ман адоват дорад, чунки Ман бар он шаҳодат медиҳам, ки аъмолаш бад аст;
43007008	Шумо ба ин ид биравед, aммо Ман ҳоло ба ин ид намеравaм, чунки вақти Ман ҳанӯз пур нашудааст».
43007009	Инро ба онҳо гуфта, дар Ҷалил монд.
43007010	Вақте ки бародаронаш ба ид омаданд, Ӯ низ омад, на ошкоро, балки пинҳонӣ.
43007011	Аммо яҳудиëн Ӯро дар ид ҷустуҷӯ намуда, мегуфтанд, ки: «Ӯ куҷост?»
43007012	Ва дар миëни мардум дар бораи Ӯ гуфтугӯи бисьëре буд. Баъзеҳо мегуфтанд: «Ӯ некӯст», аммо дигарон мегуфтанд: «Не, Ӯ мардумро гумроҳ мекунад».
43007013	Лекин, аз тарси яҳудиëн, ҳеҷ кас дар бораи Ӯ ошкоро сухан намегуфт.
43007014	Чун нисфи ид гузашт, Исо ба маъбад омада, таълим дод.
43007015	Ва яҳудиëн дар ҳайрат афтода, гуфтанд: «Ин Шахс Навиштаҳоро чӣ гуна медонад, дар сурате ки ҳаргиз таълим наëфтааст?»
43007016	Исо дар ҷавоби онҳо гуфт: «Таълими Ман аз они Ман нест, балки аз они Фиристaндаи Ман аст;
43007017	«Агар касе хоҳад иродаи Ӯро ба амал оварад, дар бораи ин таълим хоҳад донист, ки оë он аз Худост, ë ки Ман аз Худ сухан мегӯям.
43007018	«Ҳар кӣ аз худ сухан гӯяд, ҷалоли худро меҷӯяд; вале ҳар кӣ ҷалоли Фиристaндаи Худро меҷӯяд, Ӯ ҳақиқист, ва дар Ӯ норостӣ нест.
43007019	«Оë Мусо ба шумо шариатpo надод? Ва касе аз шумо аз рӯи шариат амал намекунад. Чаро мехоҳед Маро бикушед?»
43007020	Мардум дар ҷавоб гуфтaнд: «Ту дев дорӣ. Кӣ мехоҳад Туро бикушад?»
43007021	Исо дар ҷавоби онҳо гуфт: «Як кор кардам, ва ҳамаи шумо дар ҳайрат мондед;
43007022	«Мусо ба шумо хатнаро дод, ки он на аз Мусо, балки аз падарон буд, ва шумо писарони худро дар рӯзи шанбе хатна мекунед.
43007023	«Модме ки писаронро дар рӯзи шанбе хатна мекунанд, то ки шариати Мусо вайрон нашавад, пас чаро бар Ман хашмгин мешавед, ки дар рӯзи шанбе касеро шифои комил додаам?
43007024	Аз рӯи намуди зоҳирӣ доварӣ накунед, балки аз рӯи адолат доварӣ кунед».
43007025	Он гоҳ баъзе аз аҳли Ерусалим гуфтанд: «Оë Ин Ҳамон Касе нест, ки Ӯро мехоҳанд бикушанд?
43007026	«Инак Ӯ ошкоро сухан мегӯяд, ва ба Ӯ чизе намегӯянд: оë сардорон яқин донистаанд, ки Ӯ дар ҳақиқат Масеҳ аст?
43007027	Лекин мо медонем, ки Ин Шахс аз куҷост, аммо чун Масеҳ ояд, касе нахоҳад донист, ки Ӯ аз куҷост».
43007028	Ва Исо вақте ки дар маъбад таълим медод, нидо карда гуфт: «Маро мешиносед, ва низ медонед, ки Ман аз куҷо ҳастам; ва Ман аз Худ наомадаам, вале Фиристaндаи Ман ҳақиқист, ки шумо Ӯро намешиносед;
43007029	«Аммо Ман Ӯро мешиносам, чунки Ман аз ҷониби Ӯ ҳастам, ва Ӯ Маро фиристодааст».
43007030	Он гоҳ хостанд Ӯро дастгир кунанд, вале касе даст бар Ӯ наандохт, чунки ҳанӯз соаташ нарасида буд.
43007031	Лекин бисьëре аз мардум ба Ӯ имон оварданд ва гуфтанд: «Чун Масеҳ ояд, наход ки аз Ин Шахс бештар аломот нишон хоҳад дод?»
43007032	Ва фарисиëн шуниданд, ки мардум дар бораи Ӯ чунин мегӯянд, пас фарисиëн ва саркоҳинон мулозимонро фиристоданд, то ки Ӯро дастгир кунанд.
43007033	Ва Исо гуфт: «Боз муддати каме Ман назди шумо ҳастам, пас аз он назди Фиристaндаи Худ меравам;
43007034	«Шумо Маро хоҳед ҷуст ва нахоҳед ëфт; ва ба он ҷое ки Ман ҳастам, наметавонед биëед».
43007035	Ва яҳудиëн ба якдигар гуфтанд: «Ӯ ба куҷо мехоҳад биравад, ки мо Ӯро ëфта натавонем? Оë мехоҳад назди онҳое биравад, ки дар байни юнониëн пароканда ҳастанд, ва юнониëнpо таълим диҳад?
43007036	«Чист маънои суханоне ки Ӯ гуфт: ’’Маро хоҳед ҷуст ва нахоҳед ëфт; ва ба он ҷое ки Ман ҳастам, наметавонед биëед’’?»
43007037	Ва дар рӯзи охир, ки рӯзи бузурги ид буд, Исо истода, нидо кард ва гуфт: «Ҳар кӣ ташна бошад, назди Ман биëяд ва бинӯшад;
43007038	«Ҳар кӣ ба Ман имон оварад, чунон ки дар Навиштаҳо гуфта шудааст, аз батни вай наҳрҳои оби ҳаëт ҷорӣ хоҳад шуд».
43007039	Ин суханро Ӯ дар бораи Рӯҳ гуфт, ки ҳар кӣ ба Ӯ имон оварад, Онро хоҳад ëфт; зеро ки Рӯҳулқудс ҳанӯз ато нашуда буд, чунки Исо ҳанӯз ҷалол наëфта буд.
43007040	Бисьëре аз мардум ин сиханро шунида гуфтанд: «Дар ҳақиқат Ин Шахс ҳамон Пайғамбар аст».
43007041	Баъзеҳо гуфтанд: «Ин Масеҳ аст». Лекин дигарон гуфтанд: «Магар Масеҳ аз Ҷалил меояд?
43007042	«Оë дар Навиштаҳо гуфта нашудааст, ки Масеҳ аз насли Довуд ва аз Байт-Лаҳм, ки Довуд буд, бояд ояд?»
43007043	Ба ҳамин тариқ, дар бораи Ӯ дар байни мардум ихтилоф афтод.
43007044	Баъзе аз онҳо хостанд Ӯро дастгир кунанд, лекин касе ба Ӯ даст наандохт.
43007045	Пас мулозимон назди саркоҳинон ва фарисиëн баргаштанд, ва онҳо пурсиданд: «Чаро Ӯро наовардед?»
43007046	Мулозимон ҷавоб доданд: «Касе ҳаргиз монанди Ин Шахс сухан нагуфтааст».
43007047	Фарисиëн ба онҳо гуфтанд: «Оë шумо низ гумроҳ шудаед?
43007048	«Оë касе аз сардорон ë аз фарисиëн ба Ӯ имон овардааст?
43007049	«Аммо ин мардуме ки шариатро намедонанд, малъун мебошанд».
43007050	Ниқӯдимус, ки шабона назди Ӯ омада буд ва яке аз онҳо буд, ба онҳо гуфт:
43007051	«Оë шариати мо касеро маҳкум менамояд бе он ки аввал суханашро бишнавад ва бидонад, ки вай чӣ кор кардааст?»
43007052	Онҳо дар ҷавоби вай гуфтанд: «Магар ту низ ҷалилӣ ҳастӣ? Таҳқиқ кун ва бубин, зеро ки ҳеҷ пайғамбаре аз Ҷалил зуҳур накардааст».
43007053	Пас ҳар кас ба хонаи худ рафт.
43008001	ЛEKИH Исо ба кӯҳи Зайтун рафт,
43008002	Ва бомдодон боз ба маъбад омад, ва тамоми мардум назди Ӯ омаданд; ва Ӯ нишаста онҳоро таълим медод.
43008003	Дар ин вақт китобдонон ва фaрисиëн занеро, ки дар амали зино дастгир шуда буд, назди Ӯ оварданд, ва дар миëна ба по ниҳода,
43008004	Ба Ӯ гуфтанд: «Устод! Ин зан дар амали зино дастгир шуд;
43008005	«Ва Мусо дар шариат ба мо гуфтааст, ки чунин занон бояд сангсор шаванд; аммо Ту чӣ мегӯӣ?»
43008006	Инро барои озмоиш ба Ӯ гуфтанд, то ки далеле ëфта, Ӯро айбдор кунанд. Лекин Исо хам шуда, бо ангушташ бар рӯи замин чизе менавишт.
43008007	Чун дар савол исрор намуданд, Ӯ рост шуда, ба онҳо гуфт: «Он ки аз шумо бегуноҳ аст, аввалин касе бошад, ки ба вай санг андозад».
43008008	Ва боз хам шуда, бар замин навиштан гирифт.
43008009	Чун шуниданд, виҷдонашон нороҳат шуд, ва аз пирон сар карда, то каси охирин паси якдигар баромада рафтанд; ва Исо танҳо монд, ва зан дар миëна ба по меистод.
43008010	Исо чун рост шуд ва ғайр аз зан ҳеҷ касро надид, ба вай гуфт: «Эй зан! Даъвогарони ту куҷо шуданд? Оë касе туро маҳкум накард?»
43008011	Зан гуфт: «Ҳеҷ касе, эй оғо!» Исо ба вай гуфт: «Ман низ туро маҳкум намекунам; бирав ва дигар гуноҳ накун».
43008012	Ва Исо боз ба мардум гуфт: «Ман Нури ҷаҳон ҳастам; ҳар кӣ Маро пайравӣ кунад, дар торикӣ роҳ напаймояд, балки нури ҳаëтро ëбад».
43008013	Он гоҳ фарисиëн ба Ӯ гуфтанд: «Ту бар Худ шаҳодат медиҳӣ, шаҳодати Ту рост нест».
43008014	Исо дар ҷавоби онҳо гуфт: «Гарчанде ки Ман бар Худ шаҳодат медиҳам, шаҳодати Ман рост аст, зеро Ман медонам, ки аз куҷо омадаам ва ба куҷо меравам; лекин шумо намедонед, ки Ман аз куҷо омадаам ва ба куҷо меравам;
43008015	«Шумо аз рӯи ҷисм доварӣ мекунед, вале Ман ҳеҷ касро доварӣ намекунам;
43008016	«Ва агар Ман доварӣ кунам, доварии Ман рост аст, чунки Ман танҳо нестам, балки Падаре ки Маро фиристод, бо Ман аст;
43008017	«Ва низ дар шариати шумо навишта шудааст, ки шаҳодати ду кас рост аст;
43008018	Ман бар Худ шаҳодат медиҳам, ва низ Падаре ки Маро фиристод, бар Ман шаҳодат медиҳад».
43008019	Ба Ӯ гуфтанд: «Падари Ту куҷост?» Исо ҷавоб дод: «Шумо на Маро мешиносед ва на Падари Маро; агар Маро мешинохтед, Падари Маро низ мешинохтед».
43008020	Ин суханонро Исо дар назди ганҷина, ҳангоме ки дар маъбад таълим медод, гуфт; ва ҳеҷ кас Ӯро дастгир накард, чунки соати Ӯ ҳанӯз нарасида буд.
43008021	Боз Исо ба онҳо гуфт: «Ман меравам, ва шумо Маро хоҳед ҷуст, ва дар гуноҳои худ хоҳед мурд; ба он ҷое ки Ман меравам, шумо наметавонед биëед».
43008022	Яҳудиëн гуфтанд: «Наход ки Ӯ мехоҳад Худро бикушад, ки мегӯяд: ’’Ба он ҷое ки Ман меравам, шумо наметавонед биëед’’?»
43008023	Ба онҳо гуфт: «Шумо аз поин мебошед, Ман аз боло; шумо аз ин ҷаҳон ҳастед, лекин Ман аз ин ҷаҳон нестам;
43008024	«Аз ин сабаб ба шумо гуфтам, ки дар гуноҳҳои худ хоҳед мурд; зеро агар имон наоваред, ки ин Ман ҳастам, дар гуноҳҳои худ хоҳед мурд».
43008025	Ба Ӯ гуфтанд: «Ту кистӣ?» Исо ба онҳо гуфт: «Ҳамонам, ки аз аввал ҳам ба шумо гуфтам;
43008026	«Ман чизҳои бисьëр дорам, ки дар ҳаққи шумо бигӯям ва доварӣ кунам; лекин Фиристaндаи Ман ҳақиқист, ва Ман ҳар чи аз Ӯ шунидаам, ба ҷаҳон мегӯям».
43008027	Онҳо нафаҳмиданд, ки Ӯ ба онҳо дар бораи Падар сухан мегӯяд.
43008028	Исо ба онҳо гуфт: «Вақте ки Писари Одамро баланд бардоштед, хоҳед фаҳмид, ки ин Ман ҳастам, ва ҳеҷ амалро аз Худam намекунам, балки он чиро, ки Падарам ба Ман таълим дод, мегӯям;
43008029	Фиристандаи Ман бо Ман аст; Падар Маро танҳо нагузоштааст, зеро ки Ман ҳамеша аъмоли писандидаи Ӯро ба ҷо меоварам».
43008030	Чун инро гуфт, бисьëр касон ба Ӯ имон оварданд.
43008031	Он гоҳ Исо ба яҳудиëне ки ба Ӯ имон оварданд, гуфт: «Агар шумо дар каломи Ман бимонед, ҳақиқатан шогирдони Ман хоҳед буд,
43008032	«Ва ростиро хоҳед шинохт, ва ростӣ шуморо озод хоҳад кард».
43008033	Ба Ӯ ҷавоб доданд: «Мо фарзандони Иброҳим ҳастем ва ҳеҷ гоҳ ғуломи касе набудем; пас чӣ сон Ту мегӯӣ, ки ’’озод хоҳед шуд”?»
43008034	Исо дар ҷавоби онҳо гуфт: «Ба ростӣ, ба ростӣ ба шумо мегӯям: ҳар кӣ гуноҳ мекунад, ғуломи гуноҳ аст;
43008035	«Лекин ғулом ҳамеша дар хона намемонад; писар ҳамеша мемонад;
43008036	«Пас, агар Писар шуморо озод кунад, ҳақиқатан озод хоҳед буд;
43008037	«Медонам, ки фарзандони Иброҳим ҳастед; лекин мехоҳед Маро бикушед, чунки каломи Ман дар шумо намеrунҷад;
43008038	«Ман он чи назди Падари Худ дидаам, мегӯям; ва шумо он чи назди падари худ дидаед, мекунед».
43008039	Онҳо дар ҷавоби Ӯ гуфтанд: «Падри мо Иброҳим аст». Исо ба онҳо гуфт: «Агар фарзандони Иброҳинм мебудед, аъмоли Иброҳимро ба ҷо меовардед;
43008040	«Валекин ҳоло мехоҳед Маро бикушед, ва Ман Шахсе ҳастам, ки ростиро, ончунон ки аз Худо шунидаам, ба шумо мегӯям: Иброҳим чунин коре накардааст.
43008041	Шумо аъмоли падари худро мекунед». Ба Ӯ гуфтанд: «Мо аз зино таваллуд наëфтаем; мо як Падар дорем, ки Худо бошад».
43008042	Исо ба онҳо гуфт: «Агар Худо Падари шумо мебуд, Маро дӯст медоштед, чунки Ман аз ҷониби Худо баромада, назди шумо омадаам; зеро ки Ман ба иродаи Худ наомадаам, балки Ӯ Маро фиристод.
43008043	«Чаро каломи Маро намефаҳмед? Чунки каломи Маро наметавонед бишнавед.
43008044	«Падари шумо иблис аст, ва шумо мехоҳед орзуҳои падари худро ба амал оваред; вай аз ибтидо қотил буд ва дар ростӣ собит намонд, зеро ки дар вай ростӣ нест; вақте ки вай сухани дурӯғ мегӯяд, аз они худро мегӯяд, зеро ки вай дурӯғгӯй ва падари дурӯғ аст.
43008045	«Лекин азбаски Ман сухани ростро ба шумо мегӯям, ба Ман имон намеоваред».
43008046	«Кист аз шумо ки Маро ба гуноҳе таъна зада тавонад? Пас агар Ман сухани ростро гӯям, чаро ба Ман имон намеоваред?
43008047	«Касе ки аз Худо бошад, ба каломи Xудо гӯш медиҳад; шумо ба он сабаб гӯш намедиҳед, ки аз Худо нестед.
43008048	Он гоҳ яҳудиëн дар ҷавоби Ӯ гуфтанд: «Оë дуруст нагуфтем, ки Ту сомарӣ ҳастӣ ва дев дорӣ?»
43008049	Исо ҷавоб дoд: «Ман дев надорам, балки Падари Худро ҳурмат мекунам, вале шумо ба Ман беҳурматӣ мекунед;
43008050	«Ман ҷалоли Худро толиб нестам: Яке ҳаст, ки Толиб ва Довар мебошад;
43008051	«Ба ростӣ, ба ростӣ ба шумо мегӯям: касе ки каломи Маро риоя кунад, то абад маргро нахоҳад дид».
43008052	Яҳудиëн ба Ӯ гуфтанд: «Акнун донистем, ки Ту дев дорӣ; Иброҳим ва анбиë мурданд, вале Ту мегӯӣ: ’’Касе ки каломи Маро роия кунад, то абад зоиқаи маргро нахоҳад чашид’’».
43008053	Оë Ту аз падари мо Иброҳим, ки мурд, ва аз анбиë, ки низ мурданд, бузургтар ҳастӣ? Ту Худро кӣ медонӣ?»
43008054	Исо ҷавоб дод: «Агар Ман Худро ҷалол диҳам, ҷалоли Ман ҳеҷ чизе набошад: Маро Падари Ман ҷалол мебaҳшад, ки дар ҳаққи Ӯ шумо мегӯед: ’’Ӯ Худои мост’’;
43008055	«Ва Ӯро нашинохтаед, лекин Ман Ӯро мешиносам; ва агар бигӯям, ки Ӯро намешиносам, мисли шумо дурӯғгӯй мешавам; лекин Ман Ӯро мешиносам ва каломи Ӯро риоя мекунам;
43008056	«Падари шумо Иброҳим шод буд, ки рӯзи Маро бубинад: ва дид ва шод гардид».
43008057	Яҳудиëн ба Ӯ гуфтанд: «Ҳанӯз панҷоҳсола ҳам нестӣ, ва Ту Иброҳимро дидаӣ?»
43008058	Исо ба онҳо гуфт: «Ба ростӣ, ба ростӣ ба шумо мегӯям: пеш аз он ки Иброҳим пайдо шуд, Ман ҳастам».
43008059	Он гоҳ санг бардоштанд, то ки Ӯро сангсор кунанд, лекин Исо пинҳон шуд ва аз миëни онҳо гузашта, аз маъбад берун шуд ва рафт.
43009001	Ва чун мерафт, як кӯри модарзодро дид.
43009002	Шогирдон аз Ӯ пурсида, гуфтанд: «Эй Устод! Ки гуноҳ кард: ин одам ë падару модараш, ки вай кӯр зоида шуд»
43009003	Исо ҷавоб дод: «На ин одам гуноҳ кард ва на падару модараш, балки барои он ки дар вай аъмоли Худо ошкор гардад;
43009004	То вақте ки рӯз аст, Ман бояд аъмоли Фиристодаи Худро ба ҷо оварам; шаб ки ояд, ҳеҷ кас кас наметавонад коре бикунад;
43009005	То вақте ки Ман дар ҷаҳон ҳастам, нури ҷаҳонам».
43009006	Инро гуфта, оби даҳон бар замин андохт, ва бо он об гил сохт, ва он гилро бар чашмони кӯр молид,
43009007	Ва ба вай гуфт: «Бирав ва дар ҳавзи Шилӯаҳ, ки маънояш»Фиристода» мебошад, худро бишӯй». Вай рафта, худро шуст, ва бино шуда омад.
43009008	Ҳамсоягон ва касоне ки пеш аз он вайро дар ҳолати кӯри дида буданд, гуфтанд: «Оë ин ҳамон нест, ки нишаста, гадоиӣ мекард»
43009009	Баъзе гуфтанд: «Ҳамон аст». Ва баъзе гуфтанд: «Фақат ба вай монанд аст». Вале худи вай гуфт: «Ман ҳамонам».
43009010	Ба вай гуфтанд: «Пас чиӣ тавр чашмони ту воз шуд»
43009011	Вай дар ҷавоб гуфт: «Касе ки Исо номида мешавад, гил сохта, ба чашмонам молид ва гуфт: «Бирав ва дар ҳавзи Шилӯаҳ худро бишӯй». Ман рафта шустам ва бино шудам».
43009012	Ва ба вай гуфтанд: «Ӯ куҷост» Гуфт: «Намедонам».
43009013	Он одамро, ки пештар кӯр буд, назди фарисиëн бурданд.
43009014	Ва он рӯзе ки Исо гил сохта, чашмони вайро воз кард, рӯзи шанбе буд.
43009015	Фарисиëн низ аз вай пурсиданд, ки чиӣ тавр бино шуд.Ба онҳо гуфт: «Гил сохта, ба чашмонам гузошт, ва ман худро шуста, бино шудам».
43009016	Баъзе аз фарисиëн гуфтанд: «Он Шахс аз ҷониби Худо нест, чунки шанберо нигоҳ намедорад». Дигарон гуфтанд: «Чиӣ тавр як шахси гуноҳкор чунин мӯъҷиза нишон дода метавонад» Ва дар байни онҳо ихтилоф афтод.
43009017	Боз ба он кӯр гуфтанд: «Дар бораи Ӯ, ки чашмони туро кушод чиӣ мегӯи». Гуфт: «Пайғамбар аст».
43009018	Яҳудиëн бовар накарданд, ки вай кӯр буду бино шуд, то ин ки падару модари он биношударо даъват намуда,
43009019	Аз онҳо пурсиданд: «Оë ин аст писари шумо, ки мегӯед: кӯр зоида шудааст Пас чиӣ тавр вай алҳол бино шудааст».
43009020	Падару модари вай дар ҷавоби онҳо гуфт: «Мо медонед, ки ин писари мост, ва кӯр зоида шудаст;
43009021	Лекин алҳол чиӣ тавр бино шудаст, намедонем; ва чашмони вайро ки воз кардааст намедонем; вай болиғ аст, аз худаш пурсед, то аҳволи худро баëн кунад».
43009022	Падару модараш чунин гуфтанд, чунки аз яҳудиëн метарсиданд; зеро ки яҳудиëн аллакай забон як карда буданд, ки ҳар киӣ Ӯро чун Масеҳ эътироф намояд, аз куништ биронанд;
43009023	Аз ин сабаб падару модараш гуфтанд, ки: «вай болиғ аст, аз худаш пурсед».
43009024	Он гоҳ бори дигар он одамро, ки кӯр буд, талабида, гуфтанд: «Худоро сано гӯй; мо медонем, ки Он Шахс гуноҳкор аст»
43009025	Дар ҷавобашон гуфт: «Оë гуноҳкор аст, ë не, намедонам; як чизро медонам, ки кӯр будам ва ҳоло бино ҳастам».
43009026	Боз ба вай гуфтанд: «Бо ту чиӣ кор кард чиӣ тавр чашмони туро боз кард»
43009027	Ба онҳо ҷавоб дод: «Аллакай ба шумо гуфтам, ва гӯш надодед; чаро мехоҳед дубора бишнавед Оë шумо низ мехоҳед шогирдони Ӯ шавед».
43009028	Вайро мазаммат намуда, гуфтанд: «Ту шогирди Ӯ ҳастиӣ, мо шогирдони Мусоем;
43009029	Мо медонем, ки Худо ба Мусо сухан гуфт; лекин Ин Шахсро намедонем, аз куҷост».
43009030	Он одам дар ҷавоби онҳо гуфт: «Ин аҷиб аст, ки шумо аз куҷо будани Ӯро намедонед, ва ҳол он ки Ӯ чашмони маро воз кард.
43009031	Мо медонем, ки Худо дуои гуноҳкорронро намешунавад, лекин агар касе худотарс бошаду иродаи Ӯро ба ҷо оварад, дуояшро мешунавад;
43009032	Ҳаргиз шунида нашудааст, ки касе чашмони кӯри модарзодро воз карда бошад;
43009033	Агар Ӯ аз ҷониби Худо намебуд, ҳеҷ кор карда наметавонист»
43009034	Дар ҷавоби вай гуфтанд: «Ту, ки комилан дар гуноҳ таваллуд ëфтаиӣ, моро таълим медиҳиӣ». Пас вайро бадар ронданд.
43009035	Исо чун шунид, ки вайро бадар ронданд, вайро ëфта, гуфт: «Оë ту ба Писари Одам имон дориӣ»
43009036	Дар ҷавоб гуфт: «Эй оғо, Ӯ кист, то ба Ӯ имон оварам»
43009037	Исо ба вай гуфт: «Ту Ӯро дидаиӣ, ва Ӯ ҳамон аст, ки ҳоло бо ту гуфтугӯ мекунад».
43009038	Гуфт: «Имон дорам, Худовандо!» Ва ба Ӯ саҷда кард.
43009039	Ва Исо гуфт: «Ман барои довариӣ ба ин ҷаҳон омадаам, то ки кӯрон бино ва биноëн кӯр шаванд».
43009040	Баъзе аз фарисиëн, ки назди Ӯ буданд, чун шуниданд, ба Ӯ гуфтанд: «Наход ки мо ҳам кӯр бошем».
43009041	Исо ба онҳо гуфт: «Агар кӯр мебудед, гуноҳ намедоштед; аммо чун мегӯед, ки бино ҳастед, пас гуноҳи шумо мемонад».
43010001	Ба ростиӣ, ба ростиӣ ба шумо мегӯям: ҳар киӣ ба оғили гӯсфанд аз дар надарояд, балки аз роҳи дигар дохил шавад, вай дузд ва роҳзан аст;
43010002	Лекин ҳар киӣ аз дар дарояд, вай чӯпони гӯсфандон аст;
43010003	Дарбон дарро барои вай мекушояд, гӯсфандон ба овози вай гӯш медиҳанд, вай гӯсфандони худро ном ба ном мехонад ва берун мебарорад.
43010004	Чун гӯсфандони худро баровард, пешопеши онҳо меравад; ва гӯсфандон аз ақиби вай мераванд, чунки овозашро мешиносанд;
43010005	Лекин аз ақиби бегона намераванд, балки аз вай мегурезанд, чунки овози бегонаро намешиносанд».
43010006	Ҳамин масалро Исо ба онҳо гуфт. Лекин онҳо нафаҳмиданд, ки Ӯ ба онҳо чиӣ гуфт.
43010007	Боз Исо ба онҳо гуфт: «Ба ростиӣ, ба ростиӣ ба шумо мегӯям: Ман барои гӯсфандон дар ҳастам.
43010008	Ҳамаи касоне ки пеш аз Ман омаданд, дузд ва роҳзан ҳастанд; лекин гӯсфандон ба овози онҳо гӯш надоданд.
43010009	Ман дар ҳастам: ҳар киӣ ба василаи Ман дохил шавад, наҷот меëбад, ва ба берун меравад, ва чарогоҳ пайдо мекунад.
43010010	Дузд меояд, то ки бидуздад, бикушад ва талаф кунад; Ман омадаам, то ки онҳо ҳаëт ëбанд ва онро ба фаровониӣ дошта бошанд».
43010011	Ман Чӯпони некам: чӯпони нек ҷони худро барои гӯсфандон фидо мекунад;
43010012	Лекин муздуре ки чӯпон нест, ва гӯсфандон аз они худаш нестанд, чун бубинад, ки гург меояд, гӯсфандонро монда мегурезад, ва гург гӯсфандонро мегирад ва пароканда мекунад;
43010013	Муздур мегурезад, чунки муздур аст, ва ғами гӯсфандонро намехӯрад.
43010014	Ман чӯпони некам, ва мансубони Худро мешиносам, ва мансубонмам Маро мешиносанд:
43010015	Чунони ки Падар Маро мешиносад, Ман ҳам Падарро мешиносам, ва ҷони Худро барои гӯсфандон фидо мекунам.
43010016	Ман гӯсфандони дигар низ дорам, ки аз ин оғил нестанд, ва онҳоро низ бояд оварам, онҳо низ овози Маро хоҳанд шунид, ва як рамаю як чӯпон хоҳанд шуд.
43010017	Аз ин сабаб Падар Маро дӯст медорад, ки Ман ҷони Худро фидо мекунам, то ки онро боз ëбам.
43010018	Ҳеҷ кас онро аз Ман намегирад, балки Худи Ман онро фидо мекунам: қудрат дорам, ки онро фидо кунам, ва қудрат дорам, ки онро боз ëбам; ин ҳукмро аз Падари Худ гирифтаам».
43010019	Ба сабаби ин суханоно боз дар байни яҳудиëн ихтилоф афтод.
43010020	Бисьëре аз онҳо гуфтанд: «Ӯ дев дорад ва девона аст; чаро ба суханоанаш гӯш медиҳед»
43010021	Дигарон гуфтанд: «Ин девона нест; оë дев метавонад чашми кӯронро воз кунад».
43010022	Дар Ерусалим иди таҷдид барпо шуд, ва зимистон буд.
43010023	Ва Исо дар маъбад, дар равоқи Сулаймон мегашт.
43010024	Яҳудиëн гирди Ӯро гирифта, ба Ӯ гуфтанд: «То кай моро дар тардид мегузориӣ Агар Ту Масеҳ бошиӣ, ошкоро бигӯ».
43010025	Исо ба онҳо ҷавоб дод: «Ман ба шумо гуфтам, ва имон наовардед; аъмоле ки Ман ба исми Падари Худ ба ҷо меоварам, бар Ман шаҳодат медиҳад;
43010026	Лекин шумо имон намеоваред, зеро ки аз гӯсфандони Маннестед, чунон ки ба шумо гуфтам;
43010027	Гӯсфандони Ман ба овози Ман гӯш медиҳанд, ва Ман онҳоро мешиносам, ва онҳо Маро пайравиӣ мекунанд,
43010028	Ва Ман ба онҳо ҳаëти ҷовидониӣ мебахшам, ва онҳо то абад талаф нахоҳанд шуд, ва ҳеҷ кас наметавонад онҳоро аз дасти Ман кашида гирад;
43010029	Падаре ки онҳоро ба Ман дод, аз ҳама бузургтар аст, ва ҳеҷ кас наметавонад онҳоро аз дасти Падари Ман кашида гирад;
43010030	Ман ва падар як ҳастем».
43010031	Боз яҳудиëн санг бардоштанд, то ки Ӯро сангсор кунанд.
43010032	Исо ба онҳо ҷавоб дод: «Аз ҷониби Падари Худ ба шумо бисьëр аъмоли нек нишон додаам; аз барои кадоми онҳо Маро сангсор мекунед»
43010033	Яҳудиëн дар ҷавоби Ӯ гуфтанд: «Туро барои амали нек сангсор намекунем, балки барои куфр, зеро Ту одам ҳастиӣ, Худро Худо мехониӣ».
43010034	Исо ба онҳо ҷавоб дод: «Оë дар шариати шумо навишта нашудааст: «Ман гуфтам: шумо худоëн ҳастед»
43010035	Агар онҳоеро ки каломи Худо сӯяшон нозил шуд, худоëн хондааст, ва Навишта наметавонад ботил шавад,
43010036	Пас ба Касе ки Падар Ӯро тақдис карда, ба ҷаҳон фиристод, чиӣ тавр шумо мегӯед, ки: «Куфр мегӯиӣ», чунки гуфтам: «Писари Худо ҳастам»
43010037	Агар аъмоли Падри худро ба ҷо намеоварам, ба Ман имон наоваред;
43010038	Ва агар ба ҷо меоварам, ҳарчанд шумо ба Ман имон намеоваред, пас ба аъмол имон оваред, то бидонед ва бовар кунед, ки Падар дар Ман аст, ва Ман дар Ӯ».
43010039	Он гоҳ бори дигар хостанд Ӯро дастгир кунанд; лекин Ӯ аз дасташон раҳо шуд.
43010040	Ва боз ба он тарафи Ӯрдун, ба ҳамон ҷое ки пештар Яҳьë таъмид медод, рафт ва дар он ҷо монд.
43010041	Ва бисьëр касон назди Ӯ омаданд ва гуфтанд: «Яҳьë ҳеҷ мӯъҷизае нишон надод; лекин ҳар он чи Яҳьë дар бораи Ин Шахс гуфт, рост буд».
43010042	Ва бисьë касон дар он ҷо ба Ӯ имон оварданд.
43011001	Шахсе Лаъзор ном бемор буд аз аҳли Байт-Ҳиниӣ, ки деҳаи Марьям ва хоҳараш Марто буд.
43011002	Марьям ҳамон буд, ки Худовандро бо равғани атрафшон тадҳин карда, пойҳои Ӯро бо мӯи худ хушконида; Лаъзори бемор бародари вай буд.
43011003	Ва хоҳарон ба Ӯ кас фиристода, гуфтанд: «Худовандо! Инак, он касе ки дӯст медориӣ, бемор аст».
43011004	Чун Исо шунид, гуфт: «Ин касалиӣ барои мамот нест, балки барои ҷалоли Худост, то ки Писари Худо ба василаи он ҷалол ëбад».
43011005	Исо Марто ва хоҳари вай ва Лаъзорро дӯст медошт.
43011006	Чун шунид ки вай бемор аст, дар ҷое ки буд, ду рӯз монд.
43011007	Пас аз он ба шогирдонаш гуфт: «Боз ба Яҳудо биравем».
43011008	Шогирдонаш ба Ӯ гуфтанд: «Эй Устод! Бисьëр нагузаштааст, ки яҳудиëн мехостанд Туро сангсор кунанд, ва Ту мехоҳиӣ боз ба он ҷо биравиӣ»
43011009	Исо ҷавоб дод: «Оë рӯз дувоздаҳ соат нест Касе ки рӯзона роҳ меравад, пешпо намехӯрад, чунки нури ин ҷаҳонро мебинад;
43011010	Лекин ҳар ки шабона роҳ меравад, пешпо мехӯрад, чунки дар вай нур нест».
43011011	Инро ба забон ронд ва пас аз он ба онҳо гуфт: «Дӯсти мо Лаъзор хуфтааст, лекин Ман меравам, то ки вайро бедор кунам».
43011012	Шогирдонаш гуфтанд: «Худовандо! Агар хуфта бошад, шифо хоҳад ëфт».
43011013	Исо дар бораи вафоти вай сухан меронд, лекин онҳо гумон карданд, ки дар бораи хоби муқарариӣ сухан меронад.
43011014	Он гоҳ Исо ба онҳо ошкоро гуфт: «Лаъзор мурдааст; «
43011015	Ва барои шумо шодам, ки дар он ҷо набудам, то ки имон оваред; вале акнун назди вай биравем»
43011016	Тумо, ки Экизак номида мешуд, ба шогирдон гуфт: «Биëед мо ҳам биравем, то ки бо Ӯ бимирем».
43011017	Чун Исо омад, фаҳмид, ки вай чор рӯз боз дар қабр мебошад.
43011018	Байт-Ҳиниӣ дар наздикии Ерусалим, ба масофаи тақрибан понздаҳ стадия воқеъ буд,
43011019	Ва бисьëре аз яҳудиëн назди Марто ва Марьям омада буданд, то ки барои бародарашон онҳоро тасаллиӣ диҳанд.
43011020	Чун Марто шунид, ки Исо меояд, ба пешвози Ӯ берун рафт; лекин Марьям дар хона монд.
43011021	Марто ба Исо гуфт: «Худовандо! Агар Ту ин дар ҷо мебудиӣ, бародарам намемурд.
43011022	Лекин ҳоло низ медонам, ки ҳар чи аз Худо талаб куниӣ, Худо онро ба Ту хоҳад дод».
43011023	Исо ба вай гуфт: «Бародари ту эҳьë хоҳад шуд».
43011024	Марто ба Ӯ гуфт: «Медонам, ки дар қиëмат, дар рӯзи вопасин эҳьë хоҳад шуд».
43011025	Исо ба вай гуфт: «Ман қиëмат ва ҳаëт ҳастам, ҳар киӣ ба Ман имон оварад, агар бимирад ҳам, зинда хоҳад шуд;
43011026	Ва ҳар киӣ зинда бошад ва ба Ман имон оварад, то абад нахоҳад мурд. Оë ба ин имон дориӣ»
43011027	Ба Ӯ гуфт: «Оре, Худованд! Ман имон дорам, ки Ту Масеҳ Писари Худо ҳастиӣ, Он Шахс, ки ба ҷаҳон меояд».
43011028	Чун инро гуфт, рафта хоҳари худ Марьямро пинҳониӣ хонд ва гуфт: «Устод ин ҷост ва туро металабад».
43011029	Инро шунида, вай зуд бархост ва назди Ӯ омад.
43011030	Исо ҳанӯз ба деҳа ворид нашуда буд, балки дар ҳамон ҷое буд, ки Марто Ӯро пешвоз гирифт.
43011031	Яҳудиëне ки дар хона бо вай буданд ва тасаллиӣ медоданд, чун диданд, ки Марьям зуд бархоста, берун рафт, аз паи вай равона шуданд, ба гумоне он ки ба сари қабр меравад, то ки дар он ҷо гирья кунад.
43011032	Чун Марьям ба он ҷое ки Исо буд, омад, Ӯро дида, ба пойҳои Ӯ афтод ва гуфт: «Агар Ту дар инҷо мебудиӣ, бародарам намемурд».
43011033	Исо, вақте ки вайро ашкрезон ва яҳудиëни бо вай омадаро низ гирьëн дид, аз дил оҳи аламноке кашиду музтариб шуд,
43011034	Ва гуфт: «Вайро куҷо гузоштаед» Ба Ӯ гуфтанд: «Худовандо! Биë ва бубин».
43011035	Исо гирья кард.
43011036	Яҳудиëн гуфтанд: «Бингаред, чиӣ қадар вайро дӯст медошт!».
43011037	Баъзе аз онҳо гуфтанд: «Оë Ин Шахс, ки чашмони кӯрро бино кард, наметавонист амале бикунад, то ки ин ҳам намирад»
43011038	Исо, дар ҳолате ки аз дил оҳ мекашид, ба сари қабр омад; ва он як ғоре буд, ки санге бар даҳонаш гузошта буданд.
43011039	Исо гуфт: «Сангро бардоред» Марто, хоҳари мурда, ба Ӯ гуфт: «Худовандо! Аллакай бадбӯй шудаст; зеро ки чор рӯз боз дар ин ҷост».
43011040	Исо ба вай гуфт: «Оë ба ту нагуфтам, ки агар имон овариӣ, ҷалоли Худоро хоҳиӣ дид».
43011041	Пас сангро аз он ҷое ки мурда гузошта шуда буд, бардоштанд. Исо чашмони Худро сӯи осмон боло карда гуфт: «Эй Падар! Туро шукр мекунам, ки сухани Маро шунидиӣ;
43011042	Ва Ман медонистам, ки ҳамеша сухани Маро мешинавиӣ; лекин барои мардуме ки дар ин ҷо истодаанд, гуфтам, то имон оваранд, ки Ту Маро фиристодаиӣ».
43011043	Чун инро гуфт, бо овози баланд нидо кард: «Эй Лаъзор, берун ой!».
43011044	Ва мурда, ки дастҳо ва пойҳояш ба кафан печида ва рӯяш бо рӯймоле пӯшида буд, берун омад. Исо ба онҳо гуфт: «Вайро воз кунед ва бигзоред биравад;
43011045	Бисëре аз яҳудиëн, ки бо Марьям омада буданд, чун амали Исоро диданд, ба Ӯ имон оварданд;
43011046	Лекин баъзе аз онҳо назди фарисиëн рафта, он чи Исо карда буд, ба онҳо гуфтанд.
43011047	Саркоҳинон ва фарисиëн дар шӯрои пирон ҷамъ омаданд ва гуфтанд: «Чиӣ бояд кард Ин Шахс мӯъҷизоти зиëде нишон медиҳад;
43011048	Агар Ӯро чунин во гузорем, ҳама ба Ӯ имон хоҳанд овард, ва румиëн омада, кишвар ва қавми моро хоҳанд гирифт».
43011049	Яке аз онҳо, ки Қиëфо ном доштва дар он сол саркоҳин буд, гуфт: «Шумо чизе намедонед,
43011050	Ва фикр ҳам намекунед, ки барои мо беҳтар аст агар як кас ба хотири қавм бимирад, ва тамоми қавм нобуд нашавад».
43011051	Лекин вай инро аз худ нагуфт, балки, чун дар он сол саркоҳин буд, нубувват кард, ки Исо бояд барои қавм бимирад,
43011052	Ва на танҳо барои қавм, балки низ барои он ки фарзандони Худоро, ки пароканда ҳастанд, якҷоя кунад.
43011053	Аз ҳамон рӯз маслиҳатро ба як ҷо монданд, ки Ӯро бикушанд.
43011054	Бинобар ин Исо дигар дар миëни яҳудиëн ошкоро намегашт, балки аз он ҷо ба мавзее ки наздики биëбон буд, ба шаҳре ки Эфроим ном дошт, равона шуд ва бо шогирдони Худ дар он ҷо монд.
43011055	Чун иди фисҳи яҳудиëн наздик шуд, мардуми бисьëре аз ҳар тарафи мамлакат пеш аз фисҳ ба Ерусалим омаданд, то ки худро татҳир намоянд.
43011056	Ва онҳо дар ҷустуҷӯи Исо буданд ва дар маъбад истода, ба якдигар мегуфтанд: «Фикри шумо чист Оë Ӯ ба ид намеояд»
43011057	Лекин саркоҳинон ва фирисиëн фармоне дода буданд, ки агар касе донад, ки Ӯ куҷост, бояд хабар диҳад, то ки Ӯро дастгир кунанд.
43012001	Шаш рӯз пеш аз иди фисҳ Исо ба Байт-Ҳиниӣ омад, ба он ҷо ки Лаъзори мурдаро аз мурдагон эҳьë карда буд.
43012002	Дар он ҷо барои Ӯ таоми шом ҳозир карданд, ва Марто хизмат мекард, ва Лаъзор яке аз онҳое буд, ки бо Ӯ бар сари сурфа менишастанд.
43012003	Он гоҳ Марьям ратле аз равғани атрафшони сунбули холиси гаронбаҳоро гирифта, пойҳои Исоро татҳин кард ва пойҳои Ӯро бо мӯи худ хушконид; ва хона аз бӯи равғани атрафшон пур шуд.
43012004	Ва яке аз шогирдонаш, Яҳудо ибни Шимъӯни Исқаръют, ки мехост Ӯро таслим кунад, гуфт:
43012005	«Чаро ин равғани атрафшон ба сесад динор фурӯхта нашуд, то ки ба мискинон тақсим карда дода шавад»
43012006	Ва инро на аз барои он гуфт, ки ғамхори мискинон бошад, балки барои он ки дузд буд: ҳамьëни пул дар дасташ буд, ва аз пуле ки дар он меандохтанд, барои худ мегирифт.
43012007	Исо гуфт: «Вайро ором гузор, вай инро барои рӯзи дафни Ман саришта карда нигоҳ доштааст;
43012008	Зеро ки мискинон ҳар вақт назди шумо ҳастанд, лекин Ман ҳамеша бо шумо нестам».
43012009	Бисьëре аз яҳудиëн чун хабар ëфтанд, ки Ӯ дар он ҷост, омаданд, то ки на танҳо Исоро, балки низ Лаъзорро, ки Ӯ аз мурдагон эҳьë карда буд, бубинанд.
43012010	Он гоҳ саркоҳинон қарор доданд, ки Лаъзорро низ бикушанд,
43012011	Чунки ба хотири вай бисьëре аз яҳудиëн ба он ҷо меомаданд ва ба Исо имон меоварданд.
43012012	Фардои он, мардуми бисьëре ки ба ид омада буданд, чун шуниданд, ки Исо ба Ерусалим меояд,
43012013	Шохаҳои дарахти хурморо ба даст гирифта, ба пешвози Ӯ баромаданд ва фарьëд мекарданд: «Ҳӯшаъно! Муборак аст Подшоҳи Исроил, ки ба исми Худованд меояд!»
43012014	Ва Исо харкуррае ëфта, бар он савор шуд, чунон ки навишта шудааст:
43012015	Натарс, эй духтари Сион! Инак, Подшоҳи ту бар куррае шуда, меояд».
43012016	Шогирдонаш аввал чизҳоро нафаҳмиданд, лекин чун Исо ҷалол ëфт, он гоҳ ба хотир оварданд, ин чизҳо дар бораи Ӯ навишта шуда буд, ва ҳамчунон барои Ӯ ба ҷо оварда шуд.
43012017	Ва мардуме ки бо Ӯ буданд, шаҳодат доданд, ки Ӯ Лаъзорро аз қабр хонд ва аз мурдагон эҳьë кард;
43012018	Ба ин сабаб низ мардум ба пешвози Ӯ баромаданд, зеро шунида буданд, ки Ӯ чунин мӯъҷиза нишон додааст.
43012019	Лекин фарисиëн ба якдигар гуфтанд: «Оë мебинед, ки ҳеҷ фоида намебаред Инак, тамоми ҷаҳон аз паи Ӯ меравад».
43012020	Дар байни онҳое ки дар ид барои ибодат омада буданд, баъзе юнониҳо буданд;
43012021	Онҳо назди Филиппус, ки аз Байт-Сайдои Ҷалил буд, омаданд, ва илтимос намуда, гуфтанд: «Эй оғо! Мо мехоҳем Исоро бубинем».
43012022	Филиппус омада, ба Андриëс гуфт; баъд Андриëс бо Филиппус ба Исо гуфтанд.
43012023	Исо дар ҷавоби онҳо гуфт: «Соати он расидаст, ки Писари Одам ҷалол ëбад.
43012024	Ба ростиӣ, ба ростиӣ башумо мегӯям: агар донаи гандум дар хок афтода намирад, фақат худаш боқи мемонад; лекин агар бимирад, донаҳои фаровон меоварад.
43012025	Касе киӣ ҷони худро дӯст дорад, онро барбод медиҳад; ва касе ки аз ҷони худ дар ин ҷаҳон нафрат кунад, то ҳаëти ҷовадониӣ онро нигоҳ хоҳад дошт.
43012026	Ҳар киӣ ба Ман хизмат мекунад, бояд Маро пайравиӣ намояд; ва ҳар куҷо ки бошам, ходими Ман низ он ҷо хоҳад буд; ва ҳар киӣ ба Ман хизмат мекунад, Падар вайро мӯҳтарам хоҳад дошт.
43012027	Алҳол ҷони Ман дар изтироб аст; чиӣ бигӯям эй Падар! Маро аз ин соат раҳо намо! Аммо маҳз барои ҳамин соат Ман омадаам.
43012028	Эй Падар! Исми Худро ҷалол деҳ!» Дарҳол садое аз осмон даррасид: «Ҷалол додаам, ва боз ҷалол хоҳам дод».
43012029	Мардуме ки дар он ҷо истода буданд, инро шунида, гуфтанд: «Раъд ғуррид». Дигарон гуфтанд: «Фариштае бо Ӯ сухан гуфт».
43012030	Исо дар ҷавоб гуфт: «Ис садо на аз барои Ман, балки барои шумо омад;
43012031	Алҳол довариӣ бар ин ҷаҳон аст; алҳол мири ин ҷаҳон бадар ронда мешавад;
43012032	Ва ҳангоме ки Ман аз замин боло бурда мешавам, ҳамаро сӯи Худ хоҳам кашид».
43012033	Инро гуфт, то ишорат кунад, ки бо чиӣ марг Ӯ бояд бимирад.
43012034	Мардум дар ҷавоби Ӯ гуфтанд: «Мо аз Таврот шунидаем, ки Масеҳ то абад боқиӣ хоҳад монд; пас чиӣ сон мегӯиӣ, ки Писари Одам бояд боло бурда шавад Ин Писари Одам кист»
43012035	Исо ба онҳо гуфт: «Боз муддати кӯтоҳе нур бо шумост; то даме ки нур бо шумост, роҳ равед, то ки зулмот шуморо фаро нагирад, ва касе киӣ дар торокиӣ роҳ меравад, намедонад, ки куҷо меравад;
43012036	То даме ки нур бо шумост, ба нур имон оваред, то ки писарони нур гардед». Ин суханонро гуфта, Исо аз пеши онҳо рафт ва пинҳон шуд.
43012037	Бо вуҷуди мӯъҷизоти бисьëре ки дар пеши назарашон нишон дод, онҳо ба Ӯ имон наоварданд,
43012038	То сухани Ишаъëи набиӣ ба амал ояд, ки гуфта буд: «Худовандо! Киӣ ба пайғоми мо бовар кард, ва бозуи Худованд ба киӣ ошкор грдид»
43012039	Бинобар ин натавонистанд имон оваранд, чунон ки Ишаъë боз гуфтааст:
43012040	«Чашмони онҳоро нобино ва дилҳои онҳоро сахт гардондааст, то бо чашмони худ набинанд ва бо дилҳои худ нафаҳманд ва руҷӯъ накунанд, то ки Ман онҳоро шифо диҳам».
43012041	Чунин гуфт Ишаъë, ҳангоме ки ҷалоли Ӯро дид ва дар бораи Ӯ сухан ронд.
43012042	Бо вуҷуди ин бисьëре аз сардорон ба Ӯ имон оварданд, аммо аз тарси фарисиëн иқрор накарданд, ки мабодо аз куништ ронда шаванд;
43012043	Зеро ки ҷалоли мардумро бештар аз ҷалоли Худо дӯст медоштанд.
43012044	Лекин Исо нидо карда, гуфт: «Ҳар киӣ ба Ман имон оварад, ба Ман не, балки ба Фиристодаи Ман имон овардааст;
43012045	Ва ҳар киӣ маро бинад, Фиристодаи Маро дидааст.
43012046	Ман нур ҳастам, ки ба ҷаҳон омадаам, то ҳар киӣ ба Ман имон оварад, дар торикиӣ намонад.
43012047	Ва агар касе суханони Маро шунида, риоят накунад, Ман бар вай довариӣ нахоҳам кард: зеро наомадаам, ки бар ҷаҳон довариӣ кунам, балки ҷаҳонро наҷот бахшам.
43012048	Ҳар киӣ Маро рад карда, суханонамро қабул накунад, доваре бар худ дорад: каломе ки гуфтам, дар рӯзи вопасин бар вай довариӣ хоҳад кард;
43012049	Зеро ки Ман аз Худ нагуфтаам, балки Падаре ки Маро фиристод, ба Ман ҳукм дод, ки чиӣ бигӯям ва чиӣ гуна сухан ронам;
43012050	Ва Ман медонам, ки ҳукми Ӯ ҳаëти ҷовидонист. Пас, он чи Ман мегӯям, ҳамон аст, ки Падар фармудааст, то бигӯям».
43013001	Пеш аз иди фисҳ, чун Исо донист, ки соати Ӯ расидаст, то ки аз ин ҷаҳон назди Падар биравад, Ӯ, ки мансубони Худро дар ин ҷаҳон дӯст медошт, онҳоро то ба охир дӯст дошт.
43013002	Ва дар вақти таоми шом, ки иблис қасде дар дили Яҳудо ибни Шимъӯни Исқарьют андохта буд, ки Ӯро таслим кунад,
43013003	Ва Исо медонист, ки падар ҳама чизро ба дасти Ӯ додааст, ва Ӯ аз ҷониби Худо омада буд ва ба сӯи Худо меравад,
43013004	Аз сари сурфа бархоста, либоси Худро кашид ва дастмоле гирифта, ба камар баст;
43013005	Баъд аз он ба тағорае об рехта, ба шустани пойҳои шогирдонаш ва хушконидани онҳо бо дастмоле ки ба камараш баста буд, шурӯъ намуд.
43013006	Чун назди Шимъӯни Петрус омад, вай гуфт: «Худовандо! Ту пойҳои маро мешӯиӣ»
43013007	Исо дар ҷавоб вай гуфт: «Он чи Ман мекунам, алҳол намедониӣ, лекин баъд хоҳиӣ фаҳмид».
43013008	Петрус ба Ӯ гуфт: «Пойҳои маро ҳаргиз нахоҳиӣ шуст». Исо ба вай ҷавоб дод: «Агар туро нашӯям, туро бо Ман ҳиссае нест».
43013009	Шимъӯни Петрус ба Ӯ гуфт: «Худовандо! На танҳо пойҳои маро, балки низ дастҳо ва сари маро бишӯй».
43013010	Исо ба вай гуфт: «Касе ки ғусл кардааст, фақат ба шустани пойҳо эҳтиëҷ дорад, чунки вай тамоман пок аст; ва шумо пок ҳастед, лекин на ҳама».
43013011	Зеро ки таслимкунандаи Худро медонист, бинобар ин гуфт: «На ҳама пок ҳастед».
43013012	Чун пойҳои онҳоро шуст, либоси Худро пӯшида, боз нишаст ва ба онҳо гуфт: «Оë медонед, ки барои шумо чиӣ кардам
43013013	Шумо Маро Устод ва Худованд мегӯед ва рост мегӯед, зеро ки Ман чунин ҳастам.
43013014	Пас агар ман, ки Устод ва Худованд ҳастам, пойҳои шуморо шустаам, шумо ҳам бояд пойҳои якдигарро бишӯед:
43013015	Зеро ба шумо намунае нишон додам, то, чунон ки Ман бо шумо кардам, шумо низ бикунед.
43013016	Ба ростиӣ, ба ростиӣ ба шумо мегӯям: ғулом аз оғои худ бузургтар нест, ва расул бузургтар аз фиристодаи худ нест.
43013017	Ҳар гоҳ инро донистед, хушо шумо, агар инро ба амал оваред.
43013018	Дар бораи ҳамаи шумо намегӯям: онҳоеро ки баргузидаам, медонам. Лекин ин Навишта бояд ба амал ояд: «Он ки бо Ман нон мехӯрд, пошнаи худро бар Ман баланд кардааст».
43013019	Алҳол, пеш аз вуқӯъ, ба шумо мегӯям, то ки ҳамгоми воқеъ шуданаш бовар кунед, ки Ман ҳастам.
43013020	Баростиӣ, ба ростиӣ ба шумо мегӯям: ҳар киӣ фиристодаи Маро қабул кунад, Маро қабул мекунад; ва ҳар киӣ Маро қабул кунад, Фиристодаи Маро қабул мекунад».
43013021	Чун Исо инро гуфт, дар рӯҳ музтариб шуд, ва шаҳодт дода, гуфт: «Ба ростиӣ, ба ростиӣ ба шумо мегӯям, ки яке аз шумо Маро таслим хоҳад кард».
43013022	Шогирдон ба якдигар нигоҳ карда, дар ҳайрат шуданд, ки инро дар бораи киӣ мегӯяд.
43013023	Яке аз шогирдонаш буд, ки дар сандуқи синаи Исо такья мезад: Исо вайро дӯст медошт;
43013024	Шимъӯни Петрус вайро ишорат кард, то бипурсад: он кист, ки дар ҳаққаш чунин гуфт.
43013025	Вай ҳамчунон бар сандуқи синаи Исо такья зада, пурсид: «Худовандо! Он кист»
43013026	Исо ҷавоб дод: «Он аст, ки луқмаи нонро ғӯтонда ба вай медиҳам». Ва луқмаро ғӯтонда, ба Яҳудо ибни Шимъӯни Исқарьют дод.
43013027	Пас аз он ки луқмаро гирифт, шайтон дар вай дохил шуд. Он гоҳ Исо ба вай гуфт: «Он чи мекуниӣ ба зудиӣ бикун».
43013028	Лекин аз нишастагон ҳеҷ кас нафаҳмид, ки чаро ба вай чунин гуфт.
43013029	Баъзеҳо гумон карданд, ки чун ҳамьëн дар дасти Яҳудост, Исо ба вай фармуд, ки ҳар чи барои ид ба мо лозим аст, харид кунад ë ки чизе ба мискинон бидиҳад.
43013030	Вай луқмаро гирифта, дарҳол берун рафт; ва шаб буд.
43013031	Чун вай берун рафт, Исо гуфт: «Алҳол Писари Одам ҷалол ëфт, ва Худо дар Ӯ ҷалол ëфт;
43013032	Агар Худо дар Ӯ ҷалол ëфт, Худо низ Ӯро дар Худ ҷалол хоҳад дод, ва ба зудиӣ Ӯро ҷалол хоҳад дод.
43013033	Эй фарзандон! Боз муддати каме бо шумо ҳастам: шумо Маро ҷустуҷӯ хоҳед кард, ва чунон ки ба яҳудиëн гуфтам, акнун ба шумо низ мегӯям: ба он ҷое ки Ман меравам, шумо наметавонед биëед».
43013034	«Ба шумо ҳукми тозае медиҳам, ки якдигарро дӯст доред; чунон ки Ман шуморо дӯст медорам, шумо низ якдигарро дӯст доред.
43013035	Аз рӯи ҳамин ҳама хоҳанд донист, ки шогидони Ман ҳастед, агар якдигарро дӯст доред»
43013036	Шимъӯни Петрус ба Ӯ гуфт: «Худовандо! Куҷо меравиӣ» Исо ба вай ҷавоб дод: «Ба ҷое ки ман меравам, алҳол наметавониӣ аз ақиби Ман биëиӣ, лекин баъд аз он аз ақиби Ман хоҳиӣ омад».
43013037	Петрус ба Ӯ гуфт: «Худовандо! Чаро алҳол аз ақиби Ту наметавонам биëям Ҷони худро барои Ту фидо хоҳам кард».
43013038	Исо ба вай ҷавоб дод: «Ҷони худро барои Ман фидо хоҳиӣ кард Ба ростиӣ, ба ростиӣ ба ту мегӯям: пеш аз он ки хурӯс бонг занад, Маро се бор инкор хоҳиӣ кард».
43014001	«Дили шумо музтариб нашавад; ба Худо имон оваред, ба Ман низ имон оваред.
43014002	Дар хонаи Падари Ман иқоматгоҳ бисьëр аст; ва агар чунин намебуд, магар Ман ба шумо мегуфтам: «Меравам, то ки барои шумо ҷой тайëр кунам»
43014003	Ва ҳангоме ки биравам ва барои шумо ҷой тайëр кунам, боз омада, шуморо бо Худ мебарам, то дар онҷое ки Ман ҳастам, шумо низ бошед.
43014004	Ҷое ки Ман меравам, шумо медонед, роҳро низ медонед».
43014005	Тумо ба Ӯ гуфт: «Худовандо! Намедонем, ки Ту куҷо меравиӣ; пас чиӣ гуна метавонем роҳро донем».
43014006	Исо ба вай гуфт: «Ман роҳ ва ростиӣ ва ҳаëт ҳастам; касе наметавонад назди Падар ояд, магар ин ки ба василаи Ман;
43014007	Агар маро мешинохтед, Падари Маро низ мешинохтед; ва аз ҳамин дам Ӯро мешиносед ва Ӯро дидаед».
43014008	Филиппус ба Ӯ гуфт: «Худовандо! Падарро ба мо нишон деҳ, ва ин барои мо кофист».
43014009	Исо ба вай гуфт: «Ин қадар вақт Ман бо шумо будам, ва ту Маро нашинохтиӣ, Филиппус Ҳар киӣ Маро бинад, Падарро дидааст; пас чиӣ тавр мегӯиӣ: «Падарро ба мо нишондеҳ».
43014010	Оë бовар мекуниӣ, ки Ман дар Падар ҳастам, ва Падар дар Ман Суханоне ки Ман ба шумо мегӯям, аз Худ намегӯям; Падаре ки дар Ман сокин аст, Ӯ ин аъмолро мекунад.
43014011	Ба Ман имон оваред, ки Ман дар Падар ҳастам, ва Падар дар Ман; вагар на, ба хотири он аъмол ба Ман имон оваред»
43014012	Ба ростиӣ, ба ростиӣ ба шумо мегӯям: ҳар киӣ ба Ман имон оварад, аъмолеро, ки Ман мекунам, вай низ хоҳад кард ва ҳатто бузургтар аз он ҳам хоҳад кард, зеро ки Ман назди Падар меравам.
43014013	Ва ҳар чиро, ки ба исми Ман биталабед, ба ҷо хоҳам овард, то ки Падар дар писар ҷалол ëбад;
43014014	Агар чизе ба исми Ман биталабед, Ман онро ба ҷо хоҳам овард,
43014015	Агар Маро дӯст доред, аҳкоми Маро риоя хоҳед кард.
43014016	Ва Ман аз Падар илтомос хоҳам кард, ва Ӯ ба шумо Пуштибони дигаре ато хоҳад кард, то ки ҳамеша бо шумо бимонад,
43014017	Яъне Рӯҳи ростиӣ, ки ҷаҳон наметавонад Ӯро бипазирад, зеро ки Ӯро намебинад ва намешиносад, лекин шумо Ӯро мешиносед, зеро ки Ӯ шумо мемонад ва дар шумо хоҳад буд.
43014018	Шуморо ятим намегузорам; назди шумо меоям.
43014019	Пас аз андак муддате ҷаҳон дигар Маро нахоҳад дид; лекин шумо Маро хоҳед, ва азбаски Ман зиндаам, шумо низ хоҳед зист.
43014020	Дар он рӯз шумо хоҳед донист, ки Ман дар Падар ҳастам, ва шумо дар Ман, ва Ман дар шумо.
43014021	Ҳар киӣ аҳкоми Маро дорад ва роият кунад, вай касест, ки Маро дӯст медорад; ва ҳар киӣ Маро дӯст дорад, Падари Ман вайро дӯст хоҳад дошт, ва Ман вайро дӯст хоҳам дошт ва Худро ба вай зоҳир хоҳам сохт».
43014022	Яҳудо, на он ки Яҳудои Исқарьют, ба Ӯ гуфт: «Худовандо! Ин чист, ки Ту мехоҳиӣ Худро ба мо зоҳир созиӣ ва на ба ҷаҳон».
43014023	Исо дар ҷавоби вай гуфт: «Ҳар киӣ Маро дӯст дорад, каломи Маро риоя хоҳад кард; ва Падари Ман вайро дӯст хоҳад дошт, ва Мо назди вай омада, бо вай маскан хоҳем гирифт.
43014024	Касе ки Маро дӯст надорад, суханони Маро риоят намекунад; ва каломи ки мешунавед, аз они Ман нест, балки аз они Падарест, ки Маро фиристод».
43014025	Ин суханонро ба шумо гуфтам, вақте ки бо шумо будам.
43014026	Лекин Пуштибон, яъне Рӯҳулқудс, ки Падар Ӯро ба исми Ман хоҳад фиристод, ҳама чизро ба шумо таълим хоҳад дод ва ҳар чиро, ки ба шумо гуфтам, ба ëди шумо хоҳад овард.
43014027	Осоиштагиро ба шумо боқиӣ мегузорам, осоиштагии Худро ба шумо медиҳам: на ончунон ки ҷаҳон медиҳад, Ман ба шумо медиҳам. Дили шумо музтариб нашавад ва ҳаросон набошад.
43014028	Шунидед, ки ба шумо гуфтам: «Меравам ва назди шумо бармегардам». Агар Маро дӯст медоштед, шод мешудед, ки гуфтам: «Назди Падар меравам»; зеро ки Падар аз Ман бузургтар аст.
43014029	Ва инак, пеш аз вуқӯъ ба шумо гуфтам, то ки дар вақти воқеъ шуданаш имон оваред.
43014030	Баъд аз ин ба шумо бисьëр гуфтугӯ нахоҳам кард, зеро ки мири ин ҷаҳон меояд, ва дар Ман вай чизе надорад.
43014031	Лекин то ҷаҳон бидонад, ки Ман Падарро дӯст медорам, чунон ки Падар ба Ман ҳукм кард, амал мекунам: бархезед, аз ин ҷо биравем.
43015001	Ман токи ҳақиқиӣ ҳастам, ва Падари Ман Токдор аст;
43015002	Ҳар навдаеро, ки дар Ман мева наоварад, Ӯ бурида мепартояд; ва онро, ки мева меоварад, пок месозад, то ки бештар мева оварад.
43015003	Шумо алҳол ба воситаи каломе ки ба шумо гуфтам, пок ҳастед.
43015004	Дар Ман бимонед, ва Ман дар шумо. Чиӣ тавре ки навда наметавонад хух аз худ мева диҳад, агар дар ток намонад, ҳамчунин шумо низ, агар дар Ман намонед.
43015005	Ман Ток ҳастам, ва шумо навдаҳо; касе ки дар Ман бимонад, ва Ман дар вай, меваи фаровон меоварад; зеро ки бе Ман ҳеҷ коре наметавонед кунед.
43015006	Касе ки дар Ман намемонад, чун навдае бурида мешавад ва мехушкад; ва чунин навадаҳоро гирд оварда, ба оташ меандозанд, ва онҳо месӯзанд.
43015007	Агар дар ман бимонед, ва сухани Ман дар шумо бимонад, ҳар он чи мехоҳед, талаб кунед, ва он ба шумо дода хоҳад шуд.
43015008	Ҷалоли Падари Ман дар ин аст, ки шумо меваи фаровон оваред, ва шогирдони Ман хоҳед буд.
43015009	Чунон ки Падар Маро дӯст доштааст, Ман низ шуморо дӯст доштаам; дар муҳббати Ман бимонед.
43015010	Агар аҳкоми Маро риоят кунед, дар муҳаббати Ман хоҳед монд, чунон ки Ман аҳкоми Падари худро риоят крдам, ва дар муҳаббати Ӯ мемонам.
43015011	Инро ба шумо гуфтам, то ки шодии Ман дар шумо бимонад ва шодии шумо комил бошад.
43015012	Ҳукми Ман ин аст, ки якдигарро дӯст доред, чунон ки Ман шуморо дӯст доштам.
43015013	Касе муҳаббати бузургтар аз ин надорад, ки ҷони худро барои дӯстони худ фидо кунад.
43015014	Шумо дӯстони Ман ҳастед, агар аҳкоми Маро ба ҷо оваред.
43015015	Дигар шуморо банда намехонам, зеро ки банда намедонад, ки оғояш чиӣ мекунад; лекин шуморо дӯст хондаам, чунки ҳар чи аз Падар шунидаам, ба шумо баëн кардам.
43015016	На шумо Маро баргузидаед, балки Ман шуморо баргузидаам ва шуморо таъин кардам, ки шумо биравед ва мева оваред, ва меваи шумо бимонад, то ки ҳар чи аз Падар ба исми Ман талаб кунед, ба шумо ато кунад.
43015017	Ин чизҳоро ба шумо ҳукм мекунам, то ки якдигарро дӯст доред.
43015018	Агар ҷаҳон аз шумо нафат кунад, бидонед, ки пеш аз шумо аз Ман нафрат кардааст.
43015019	Агар шумо аз ҷаҳон мебудед, ҷаҳон мансубони худро дӯст медошт; лекин шумо аз ҷаҳон нестед, балки Ман шуморо аз ҷаҳон баргузидаам, аз ин сабаб ҷаҳон аз шумо нафрат мекунад.
43015020	Каломеро, ки ба шумо гуфтаам, дар хотир нигоҳ доред: «Ғулом бузургтар аз оғои худ нест». Агар Маро таъқиб карданд, шуморо низ таъқиб хоҳанд кард; агар каломи Маро риоя карданд, каломи шуморо низ риоя хоҳанд кард;
43015021	Лекин ҳамаи инро барои исми Ман ба шумо хоҳанд кард, чунки Фиристодаи Маро намешиносанд.
43015022	Агар Ман намеомадам ва ба онҳо сухан намегуфтам, гуноҳе намедоштанд; лекин акнун барои гуноҳи худ узре надоранд.
43015023	Ҳар киӣ аз Ман нафрат кунад, аз Падари Ман низ нафрат мекунад.
43015024	Агар дар миëни онҳо аъмолеро намекардам, ки дигаре ҳаргиз накрдааст, гуноҳе намедоштанд; лекин акнун он аъмолро дида, ҳам аз Ман ва ҳам аз Падари Ман нафрат карданд,
43015025	То ба амал ояд каломе ки дар Тавроташон навишта шудааст: «Бе сабаб аз Ман нафрат доранд».
43015026	«Лекин чун Пуштибон, ки Ӯро аз ҷониби Падар назди шумо мефиристам, биëяд, яъне Рӯҳи ростиӣ, ки аз Падар содир мегардад, Ӯ бар Ман шаҳодат хоҳад дод;
43015027	Ва шумо низ шаҳодат хоҳед дод, зеро ки аз ибтидо бо Ман будаед».
43016001	«Инро ба шумо гуфтам, то ки шумо ба васваса наафтед.
43016002	Шуморо аз куништҳо хоҳанд ронд; ва ҳатто соате мерасад, ки ҳар киӣ шуморо бикушад, гумон кунад, ки хизмате ба Худо мекунад.
43016003	Ва ин корҳоро бо шумо хоҳанд кард, чунки на Падарро шинохтанд ва на Маро.
43016004	Лекин инро ба шумо барои он гуфтам, ки ҳангоми расидани он соат ба ëд оваред, ки Ман ба шумо гуфтаам ва инро аз аввал ба шумо нагуфтам, зеро ки бо шумо будам.
43016005	Аммо акнун Ман назди Фиристодаи Худ меравам, ва касе аз байни шумо аз Ман намепурсад: «Куҷо меравиӣ»
43016006	Вале чун инро ба шумо гуфтам, дили шумо пур аз ғам шуд».
43016007	«Лекин ба шумо рост мегӯям: рафтани Ман барои шумо беҳтар аст; зеро ки агар Ман наравам, Пуштибон назди шумо нахоҳад омад; ва агар биравам, Ӯро назди шумо мефиристам,
43016008	Ва чун Ӯ ояд, ҷаҳонро ба гуноҳ ва бар адолат ва бар довариӣ мулзам хоҳад кард.
43016009	Бар гуноҳ, зеро ки ба Ман имон намеоваранд;
43016010	Бар адолат, зеро ки назди Падари Худ меравам, ва дигар Маро нахоҳед дид;
43016011	Бар довариӣ, зеро ки мири ин ҷаҳон маҳкум шудааст.
43016012	Боз бисьëр чизҳои дигар дорам, ки ба шумо бигӯям, лекин шумо алҳол онҳоро наметавонед бардоред.
43016013	Лекин чун Ӯ, яъне Рӯҳи ростиӣ ояд, шуморо ба тамоми ростиӣ роҳнамоиӣ хоҳад кард; зеро ки аз худ нахоҳад гуфт, балки ҳар чи мешунавад, онро хоҳад гуфт, ва аз воқеоти оянда ба шумо хабар хоҳад дод.
43016014	Ӯ Маро ҷалол хоҳад дод, чунки аз он чи аз они Ман аст, гирифта, ба шумо хабар хоҳад дод.
43016015	Ҳар он чи Падар дорад, аз они Ман аст; бинобар ин гуфтам: аз он чи аз они Ман аст, гирифта, ба шум хабар хоҳад дод.
43016016	«Даре нагузашта Маро нахоҳед дид, ва боз дере нагузашта Маро хоҳед дид; зеро ки Ман назди Падар меравам».
43016017	Баъзе аз шогирдонаш ба якдигар гуфтанд: «Чист, ки Ӯ ба мо мегӯяд: «Дере нагузашта Маро нахоҳед дид, ва дере нагузашта Маро хоҳед дид» ва: «Ман назди Падар меравам»».
43016018	Ва онҳо гуфтанд: «Ин чист, ки Ӯ мегӯӣяд: «Дере нагузашта» Намедонем, чиӣ мегӯяд».
43016019	Исо чун донист, ки мехоҳанд аз Ӯ бапурсанд, ба онҳо гуфт: «Оë ба якдигар дар ин хусус савол медиҳед, ки Ман гуфтам: «Дере нагузашта Маро нахоҳед дид, ва боз дере нагузашта маро хоҳед дид»
43016020	Баростиӣ, ба ростиӣ ба шумо мегӯям: шумо гирья ва нола хоҳед кард, лекин ҷаҳон шод хоҳад шуд; шумо ғамгин хоҳед шуд, лекин ғами шумо ба шодиӣ мубаддал хоҳад шуд.
43016021	Зан ҳангоми зоидан ғамгин аст, чунки соати вай расидааст; лекин чун кӯдакеро зоид, ғамашро фаромӯш мекунад ба сабаби шодии он ки одаме дар ҷаҳон таваллуд ëфт.
43016022	Шумо низ алҳол ғамгин ҳастед; лекин шуморо боз хоҳам дид, ва ҳеҷ кас наметавонад он шодиро аз шумо бигирад.
43016023	«Ва дар он рӯз аз Ман чизе нахоҳед пурсид. Ба ростиӣ, ба ростиӣ ба шумо мегӯям: ҳар он чи аз Падар ба исми Ман талаб кунед, ба шумо ато хоҳад кард.
43016024	То кунун ба исми ман чизе талаб накардаед; талаб кунед то бигиред, ва шодии шумо комил гардад.
43016025	Ин чизҳоро бо масалҳо бо шумо гуфтам; лекин соате мерасад, ки дигар ба шумо бо масалҳо ҳарф намезанам, балки аз Падар ба шумо кушоду равшан хабар хоҳам дод.
43016026	Дар он рӯз ба исми Ман талаб хоҳед кард, ва Ман ба шумо намегӯям, ки аз Падар барои шумо илтимос хоҳам кард:
43016027	Зеро ки Худи Падар шуморо дӯст медорад, чунки шумо Маро дӯст доштаед, ва шумо имон овардед, ки Ман аз ҷониби Худо омадаам.
43016028	Ман аз ҷониби Падар омадам ва ба ҷаҳон ворид шудам; боз ҷаҳонро тарк мекунам ва назди Падар меравам».
43016029	Шогирдонаш ба Ӯ гуфтанд: «Инак акнун кушоду равшан сухан мегӯиӣ, на бо масалҳо;
43016030	Акнун донистем, ки Ту ҳама чизро медониӣ, ва ҳоҷат нест, ки касе аз Ту чизе бипурсад; аз ин рӯ имон меоварем, ки Ту аз ҷониби Худо омадаиӣ».
43016031	Исо ба онҳо ҷавоб дод: «Алҳол имон меоваред»
43016032	«Инак, соате мерасад, ва аллакай расидааст, ки шумо пароканда шуда, ҳар яке сӯи хонаи худ меравед ва Маро танҳо мегузоред; лекин Ман танҳо нестам, зеро ки Падар бо Ман аст.
43016033	Ин чизҳоро ба шумо гуфтам, то ки дар Ман осоиштагиӣ дошта бошед. Дар ҷаҳон ғаму кулфат хоҳед дид, лекин далер бошед: Ман бар ҷаҳон ғолиб шудаам».
43017001	Исо, чун инро гуфт, чашмони Худро сӯи осмон боло карда, гуфт: «Эй Падар! Соат расидааст: Писари Худро ҷалол деҳ, то ки Писарат низ Туро ҷалол деҳад.
43017002	Зеро ки Ӯро бар тамоми башар қудрат додаиӣ, то ки ба ҳар киӣ Ту ба Ӯ бахшидаиӣ, ҳаëти ҷовидониӣ бидиҳад:
43017003	Ва ҳаëти ҷовидониӣ ин аст, ки Туро, ки Худои ягонаи ҳақиқиӣ ҳастиӣ, ва Исои Масеҳро, ки фиристодаиӣ, бишносанд.
43017004	Ман Туро дар рӯи замин ҷалол додам ва кореро ки ба Ман супурда будиӣ, то бикунам, ба анҷом расондам;
43017005	Ва акнун Ту, эй Падар, Маро назди Худ ҷалол деҳ ба ҳамон ҷалоле ки пеш аз ҳастии олам назди Ту доштам».
43017006	«Исми Туро ба одамоне ки аз ҷаҳон ба Ман ато кардиӣ, шиносондам. Онҳо аз они Ту буданд, ва Ту онҳоро ба Ман ато кардиӣ, ва онҳо каломи Туро риоя кардаанд;
43017007	Ва акнун донистанд, ки ҳар он чи ба Ман додаиӣ, аз ҷониби Туст;
43017008	Зеро каломеро, ки ба Ман додиӣ, ба онҳо супурдам, ва онҳо қабул карданд ва ҳақиқатан донистанд, ки Ман аз ҷониби Ту омадаам, ва имон оварданд, ки Ту Маро фиристодаиӣ.
43017009	Ман барои онҳо илтимос мекунам: на барои ҷаҳон, балки барои онҳое ки Ту ба Ман додаиӣ, зеро ки онҳо аз они Ту мебошанд;
43017010	Ва он чи аз они Ман аст, аз они Туст, ва он чи аз они Туст, аз они Ман аст; ва Ман дар онҳо ҷалол ëфтаам.
43017011	Ман дигар дар ҷаҳон нестам, лекин онҳо дар ҷаҳон ҳастанд, ва Ман назди Ту меоям. Эй Падари Муқаддас! Инҳоро, ки ба Ман додаиӣ, ба исми Худ нигоҳ дор, то ки як бошанд, чунон ки Мо ҳастем.
43017012	Вақте ки бо онҳо дар ҷаҳон будам, онҳоро ба исми Ту нигоҳ доштам; онҳоеро, ки Ту ба Ман додиӣ, нагоҳбониӣ кардам, ва ҳеҷ яке аз онҳо ҳалок нашуд, ҷуз аз писари ҳалокат, то ки Навишта ба амал ояд.
43017013	Вале акнун назди Ту меоям, ва инро дар ҷаҳон мегӯям, то ки шодии Ман дар онҳо комил бошад.
43017014	Ман каломи Туро ба онҳо супурдам, ва ҷаҳон аз онҳо нафрат кард, чунки онҳо аз ҷаҳон нестанд, чунон ки Ман низ аз ҷаҳон нестам.
43017015	Илтимос намекунам, ки Ту онҳоро аз ҷаҳон бибариӣ, балки онҳоро аз шарорат муҳофизат намоиӣ;
43017016	Онҳо аз ҷаҳон нестанд, чунон ки Ман аз низ аз ҷаҳон нестам.
43017017	Онҳоро ба ростии Худ тақдис кун: каломи Ту ростист.
43017018	Чунон ки Ту Маро ба ҷаҳон фиристодиӣ, Ман низ онҳоро ба ҷаҳон фиристодам;
43017019	Ва Худро барои онҳо тақдис мекунам, то ки онҳо низ бо ростиӣ тақдис карда шаванд.
43017020	Танҳо барои онҳо илтимос намекунам, балки низ барои касоне ки ба василаи каломи онҳо ба Ман имон хоҳанд овард:
43017021	То ки ҳама як бошанд; чунон ки Ту, эй Падар, дар Ман ҳастиӣ ва Ман дар Ту, онҳо низ дар Мо як бошанд, то ҷаҳон имон оварад, ки Ту Маро фиристодиӣ.
43017022	Ва Ман ҷалолеро, ки ба Ман додаиӣ, ба онҳо додаам: то ки як бошанд, чунон ки Мо як ҳастем.
43017023	Ман дар онҳо ҳастам, ва Ту дар Ман; то ки онҳо дар ягонагиӣ комил бошанд, ва ҷаҳон бидонад, ки Ту Маро фиристодиӣ ва онҳоро дӯст доштиӣ, чунон ки Маро дӯст доштиӣ.
43017024	Эй Падар! Мехоҳам онҳое ки ба Ман додаиӣ, дар он ҷое ки мебошам, бо Ман бошанд, то ҷалоле ки ба Ман додаиӣ, бубинанд, чунки Маро пеш аз таъсиси ҷаҳон дӯст доштиӣ.
43017025	Эй Падари Одил! Ҷаҳон Туро нашинохт; Лекин Ман Туро шинохтам, ва инҳо донистанд, ки Ту Маро фиристодиӣ;
43017026	Ва Ман ба онҳо исми Туро шиносондам ва боз ҳам хоҳам шиносонид, то он муҳаббате ки Ту ба Ман дориӣ, дар онҳо бошад, ва Ман низ дар онҳо бошам».
43018001	Чун Исо инро гуфт, бо шогирдони Худ ба он тарафи водии Қидрӯн рафт, ки дар он ҷо боғе буд, ва Ӯ ва шогирдонаш ба он даромаданд.
43018002	Ва Яҳудои таслимкунандаи Ӯ низ он ҷойро медонист, чунки Исо бо шогирдонаш борҳо дар он ҷо ҷамъ омада буд.
43018003	Пас Яҳудо як даста сар бозон ва мулозимонро аз саркоҳинон ва фирисиëн гирифта, бо чароғҳо ва машъалҳо ва аслиҳа ба он ҷо омад.
43018004	Исо, ки огоҳ буд аз он чи бояд ба Ӯ рӯй диҳад, берун омада, ба онҳо гуфт: «Киро ҷустуҷӯ мекунед»
43018005	Ба Ӯ ҷавоб доданд: «Исои Носириро». Исо ба онҳо гуфт: «Ман ҳастам». Яҳудои таслимкунандаи Ӯ низ бо онҳо истода буд.
43018006	Чун Исо ба онҳо гуфт: «Ман ҳастам», онҳо ақиб-ақиб рафта, ба замин афтоданд.
43018007	Боз аз онҳо пурсид: «Киро ҷустуҷӯ мекунед». Гуфтанд: «Исои Носириро».
43018008	Исо ҷавоб дод: «Ман ба шумо гуфтам, ки Ман ҳастам; пас, агар маро ҷустуҷӯ мекунед, бигзоред инҳо бираванд».
43018009	То он сухане ки Ӯ гуфта буд, ба амал ояд: «Аз онҳое ки ба Ман додиӣ, якеро талаф накардаам».
43018010	Он гоҳ Шимъӯни Петрус, ки шамшер дошт, онро кашида, ба ғуломи саркоҳин, ки Малхус ном дошт, зад, ва гӯши рости вайро бурида партофт.
43018011	Исо ба Петрус гуфт: «Шамшери худро ғилоф кун; наход ки он косаеро ки Падар ба Ман додааст, нанӯшам»
43018012	Он гоҳ дастаи сарбозон ва мириҳазорон ва мулозимони яҳудиëн Исоро дастгир карда, бастанд,
43018013	Ва аввал Ӯро назди Ҳонон, падарарӯси Қаëфо, ки ҳамон сол саркоҳин шуд, бурданд:
43018014	Ва ин ҳамон Қаëфо буд, ки ба яҳудиëн маслиҳат дода буд, ки беҳтар аст, ки як кас барои қавм бимирад.
43018015	Шимъӯни Петрус ва як шогирди дигар аз ақиби Исо рафтанд; азбаски он шогирд ба саркоҳин шинос буд, бо Исо ба даруни ҳавлии саркоҳин даромад;
43018016	Аммо Петрус дар берун, назди дар истод. Баъд он шогирди дигар, ки ба саркоҳин шинос буд, берун омада, ба дарбон чизе гуфт ва Петрусро ба дарун бурд.
43018017	Он канизе ки дар бон буд, ба Петрус гуфт: «Оë ту низ аз шогирдони Ин Шахс нестиӣ» Вай гуфт: «Нестам».
43018018	Дар ин миëн ғуломон ва мулозимон оташ афрӯхта буданд, зеро ки ҳаво сард буд, ва даври оташ истода, худро гарм мекарданд; Петрус низ бо онҳо истода, худро гарм мекард.
43018019	Саркоҳин аз Исо дар бораи шогирдонаш ва таълимаш пурсид.
43018020	Исо ба вай ҷавоб дод: «Ман ба ҷаҳон ошкоро сухан гуфтам; Ман ҳар вақт дар куништ ва дар маъбад, ки дар он ҷо яҳудиëн ҳамеша ҷамъ меомаданд, таълим додаам ва пинҳониӣ чизе нагуфтаам;
43018021	Чаро аз Ман мепурсиӣ Аз онҳое ки шунидаанд, бипурс, ки Ман ба онҳо чиӣ гуфтаам; инак, онҳо медонанд, ки Ман чиӣ гуфтаам».
43018022	Вақте ки инро гуфт, яке аз мулозимон, ки дар он ҷо истода буд, Исоро як торсакиӣ зада, гуфт: «Ба саркоҳин ин тавр ҷавоб медиҳиӣ»
43018023	Исо ба вай ҷавоб дод: «Агар бад гуфтам, ба бадиӣ шаҳодат деҳ; ва агар хуб гуфтам, барои чиӣ Маро мезаниӣ»
43018024	Ҳоно Ӯро дастбаста назди Қаëфои саркоҳин фиристод.
43018025	Ва Шимъӯни Петрус истода, худро гарм мекард. Ба вай гуфтанд: «Ту низ аз шогирдони Ӯ нестиӣ» Вай инкор карда, гуфт: «Нестам».
43018026	Яке аз ғуломони саркоҳин, хеши он касе ки Петрус гӯшашро бурида буд, гуфт: «Магар ман туро дар боғ бо Ӯ надидам».
43018027	Петрус боз инкор кард; ва ҳамон дам хурӯс бонг зад.
43018028	Аз ҳавлии Қаëфо Исоро ба сарбозхона бурданд. Ва субҳ буд; ва онҳо ба сарбозхона надаромаданд, то ки наҷис нашаванд ва барраи фисҳро бихӯранд.
43018029	Пилотус назди онҳо баромада, гуфт: «Чиӣ даъвое бар ин Шахс доред»
43018030	Онҳо дар ҷавоби вай гуфтанд: «Агар Ӯ бадкирдор намебуд, ба ту таслим намекардем».
43018031	Пилотус ба онҳо гуфт: «Шумо Ӯро бигиред ва мувофиқи шариати худ бар Ӯ довариӣ кунед». Яҳудиëн ба вай гуфтанд: «Ба мо ҷоиз нест, ки касеро бикушем»,
43018032	То он сухани Исо ба амал ояд, ки Ӯ дар бораи чигунагии мурдани Худ ишора карда гуфта буд.
43018033	Он гоҳ Пилотус боз ба сарбозхона даромада, Исоро хонд ва ба Ӯ гуфт: «Оë Ту Подшоҳи яҳудиëн ҳастиӣ».
43018034	Исо ба вай ҷавоб дод: «Оë ту инро аз худ мегӯиӣ, ë ки дигарон дар бораи Ман ба ту гуфтаанд»
43018035	Пилотус ҷавоб дод: «Магар ман яҳудиӣ ҳастам Қавми Ту ва саркоҳинон Туро ба ман таслим кардаанд; чиӣ кор кардаиӣ»
43018036	Исо ҷавоб дод: «Подшоҳии Ман аз ин ҷаҳон нест; агар Подшоҳии Ман аз ин ҷаҳон мебуд, мулозимони Ман меҷангиданд, то ки Ман ба яҳудиëн таслим карда нашавам; лекин акнун Подшоҳии Ман аз ин ҷо нест».
43018037	Пилотус ба Ӯ гуфт: «Пас, Ту Подшоҳ ҳастиӣ» Исо ҷавоб дод: «Ту мегӯиӣ, ки Ман Подшоҳ ҳастам; Ман барои он таваллуд ëфтаам ва барои он ба ҷаҳон омадаам, ки бар ростиӣ шаҳодат диҳам; ва ҳар киӣ аз ростист, овози Маро мешунавад».
43018038	Пилотус ба Ӯ гуфт: «Ростиӣ чист» Чун инро бигуфт, боз назди яҳудиëн баромада ва ба онҳо гуфт: «Ман дар Ӯ ҳеҷ айбе намеëбам»;
43018039	Лекин шумо як одате доред, ки бандиеро дар иди фисҳ барои шумо озод кунам; оë мехоҳед, ки Подшоҳи Яҳудиëнро барои шумо озод кунам».
43018040	Онҳо боз фарьëд зада, гуфтанд: «Ӯро не, балки Бараббосро». Бараббос як роҳзан буд.
43019001	Он гоҳ Пилотус Исоро гирифта, тозиëна зад.
43019002	Ва сарбозон тоҷе аз хор бофта, бар сараш ниҳоданд, ва ҷомаи арғувон ба Ӯ пӯшонданд.
43019003	Ва гуфтанд: «Салом, эй Подшоҳи Яҳудиëн!» Ва Ӯро торсакиӣ мезаданд.
43019004	Боз Пилотус баромада ба онҳо гуфт: «Инак, Ӯро пеши шумо мебарорам, то бидонед, ки ман дар Ӯ ҳеҷ айбе намеëбам».
43019005	Ва Исо, дар ҳолате ки тоҷи аз хор бофтае бар сар ва ҷомаи арғувон дар бар дошт, берун омад. Ва Пилотус гуфт: «Инак Он Одам!»
43019006	Чун саркоҳинон ва мулозимон Ӯро диданд, фарьëд зада гуфтанд: «Ӯро маслуб кун, маслуб кун!» Пилотус ба онҳо гуфт: «Шумо Ӯро гирифта маслуб кунед, зеро ки ман дар Ӯ айбе намеëбам».
43019007	Яҳудиëн ба вай ҷавоб доданд: «Мо шариате дорем, ва мувофиқи шариати мо Ӯ бояд бимирад, чунки Худро Писари Худо кардааст».
43019008	Чун Пилотус ин суханро шунид, беш аз пеш ҳаросон шуд.
43019009	Ва боз ба сарбозхона даромада, ба Исо гуфт: «Ту аз куҷоиӣ».Лекин Исо ба вай ҷавоб надод.
43019010	Пилотус ба Ӯ гуфт: «Ба ман сухан намегӯиӣ Магар намедониӣ, ки қудрат дорам Туро маслуб кунам ва қудрат дорам Туро озод кунам»
43019011	Исо ҷавоб дод: «Ҳеҷ қудрате ба Ман намедоштиӣ, агар аз боло дода немешуд; аз ин рӯ он касе ки Маро ба ту таслим кард, гуноҳи бештар дорад».
43019012	Ва аз он вақт Пилотус саъй дошт Ӯро озод кунад, лекин яҳудиëн фарьëд зада, гуфтанд: «Агар Ӯро озод куниӣ, дӯсти қайсар нестиӣ; ҳар киӣ даъвои подшоҳиӣ кунад, душмани қайсар аст».
43019013	Чун Пилотус инро шунид, Исоро берун овардва дар он ҷое ки Сангфарш ва ба иброниӣ Ҷабто номида мешуд, бар курсии довариӣ нишаст.
43019014	Рӯзи ҷумъаи арафаи иди фисҳ буд, ки дар соати шашум ба яҳудиëн гуфт: «Инак, Подшоҳи шумо!»
43019015	Лекин онҳо фарьëд заданд: «Ӯро нест кун, нест кун, маслуб кун!». Пилотус ба онҳо гуфт: «Оë Подшоҳи шуморо маслуб кунам» Саркоҳинон ҷавоб доданд: «Ғайр аз қайсар подшоҳе надорем».
43019016	Ниҳоят, Ӯро ба дасти онҳо супурд, то ки маслуб кунанд. Ва онҳо Исоро гирифта бурданд.
43019017	Ва Ӯ салиби Худро бардошта, ба ҷое ки»Ҷои косахонаи сар» ва ба иброниӣ Ҷолҷолто ном дошт, равона шуд;
43019018	Ва дар он ҷо Ӯро маслуб карданд ва бо Ӯ ду каси дарро, яке аз ин тарафаш ва дигаре аз он тарафаш, ва Исоро дар миëна.
43019019	Пилотус айбномае навишта, бар салиб овехт, ки чунин навишта шуда буд: «Исои Носириӣ, Подшоҳи яҳудиëн».
43019020	Бисьëре аз яҳудиëн он айбномаро хонданд, зеро ҷое ки Исо маслуб шуда буд, ба шаҳр наздик буд, ва айбномаро ба забонҳои иброниӣ, юнониӣ ва румиӣ навишта буданд.
43019021	Саркоҳинони яҳудиӣ ба Пилотус гуфтанд: «Нанавис: «Подшоҳи яҳудиëн», балки он чи Ӯ мегуфт: «Манам Подшоҳи яҳудиëн»».
43019022	Пилотус ҷавоб дод: «Он чи навиштам, навиштам».
43019023	Ва сарбозон, чун Исоро маслуб карданд, либоси Ӯро гирифта, ба чор ҳасса тақсим карданд, ба ҳар сарбоз як ҳисса; ва пероҳанро низ гирифтанд; лекин пероҳан дарз надошт, балки аз боло то поëн бофта шуда буд.
43019024	Пас онҳо ба якдигар гуфтанд: «Онро пора накунем, балки қуръа партофта бинем, ки аз они киӣ мешавад», то ки Навишта ба амал ояд, ки мегӯяд: «Сару либоси Маро дар миëни худ тақсим карданд ва бар пероҳани Ман қуръа партофтанд». Ва сарбозон чунин карданд.
43019025	Дар назди салиби Исо модари Ӯ ва хоҳари модараш, Марьями завҷаи Қлӯпос, ва Марьями Маҷдалия истода буданд.
43019026	Чун Исо мадари Худро бо он шогирде ки дӯст медошт, дар он ҷо истода дид, ба модари Худ гуфт: «Эй зан! инак писари ту».
43019027	Ва баъд ба шогирди Худ гуфт: «Инак модари ту!».Аз ҳамон соат он шогирд вайро ба хонаи худ бурд.
43019028	Пас аз он Исо чун дид, ки ҳама чиз ба анҷом расидааст, то ки Навишта ба амал ояд, гуфт: «Ташнаам».
43019029	Дар он ҷо зарфе пур аз сирко истода буд. Пас исфанҷеро аз сирко пур карда, бар сари най ниҳоданд ва наздики даҳони Ӯ бурданд.
43019030	Чун Исо сиркоро чашид, гуфт: «Иҷро шуд».Ва сар фурӯ оварда, ҷон дод.
43019031	Лекин, аз баски рӯзи ҷумъа буд, барои он ки ҷасадҳо бар салиб дар рӯзи шанбе намонад, зеро ки он шанбеи бузург буд, бинобар ин яҳудиëн аз Пилотус хоҳиш карданд, ки соқи пойҳои онҳоро бишкананд ва ба поëн фуроваранд.
43019032	Сарбозон омада, соқи пойҳои он ду нафарро, ки бо Ӯ маслуб шуда буданд, шикастанд;
43019033	Чун назди Исо омаданд ва диданд, ки аллакак мурдааст, соқи пойҳои Ӯро нашикастанд;
43019034	Аммо яке аз сарбозон ба қабурғаи Ӯ найза зад, ва ҳамон дам хун ва об ҷориӣ шуд.
43019035	Ва он касе ки дид, шаҳодат дод, ва шаҳодати вай рост аст; вай медонад ки рост мегӯяд, то ки шумо низ имон оваред.
43019036	Зеро ин воқеъ шуд, то Навишта ба амал ояд, ки мегӯяд: «Ҳеҷ як устухони Ӯ шикаста нахоҳад шуд».
43019037	Ва Навишта боз дар ҷои дигар мегӯяд: «Ба Он Касе ки найза задаанд, назар хоҳанд дӯхт».
43019038	Пас аз он Юсуф, ки аз аҳли Ҳаромот ва, аз тарси яҳудиëн, шогирди мехфии Исо буд, аз Пилотус хоҳиш кард, ки Ҷасади Исоро бардорад; ва Пилотус ба вай иҷозат дод. Вай омада, Ҷасади Исоро бардошт.
43019039	Ва Ниқӯдимус, ки пештар шабона назди Исо омада буд, низ омад ва тақрибан сад ратл мур ва уди омехта бо худ овард.
43019040	Онҳо Ҷасади Исоро гирифтанд ва мувофиқи дафни яҳудиëн, ҳанут пошида, ба кафан печонданд.
43019041	Дар он ҷое ки Ӯ маслуб шуд, боғе буд, ва дар боғ қабри наве ки дар он ҳанӯз ҳеҷ кас дафн нашуда буд:
43019042	Дар он ҷо Исоро дафн карданд, зеро ки арафаи шанбеи яҳудиëн буд, ва он қабр наздик буд.
43020001	Дар рӯзи якшанбе, бомдодон, ки ҳаво ҳанӯз торик буд, Марьями Маҷдаллия бар сари қабр омад ва дид, ки санг аз қабр бардошта шудааст;
43020002	Вай дартоз назди Шимӯни Петрус ва он шогирди дигаре ки Исо дӯст медошт, омада, ба онҳо гуфт: «Худовандро аз қабр бурдаанд, ва намедонем, ки Ӯро куҷо гузоштаанд».
43020003	Дарҳол Шимъӯни Петрус ва он шогирди дигар берун омада ҷониби қабр рафтанд.
43020004	Ҳар ду бо ҳам медавиданд, вале он шогирди дигар зудтар давида, аз Петрус пеш гузашт ва аввал бар сари қабр омад,
43020005	Ва хам шуда, кафанро гузошта дид; лекин ба дарун надаромад.
43020006	Аз ақиби вай Шимъӯни Петрус омада, ба қабр даромад ва кафанро гузошта дид
43020007	Ва рӯймолеро, ки бар сари Ӯ буд, на бо кафан, балки дар гӯшае алоҳида печида дид.
43020008	Он шогирди дигар, ки аввал бар сари қабр омада буд, низ ба дарун даромад, ва дид, ва имон овард.
43020009	Зеро онҳо ҳанӯз Навиштаро нафаҳмида буданд, ки Ӯ бояд аз мурдагон эҳьë шавад.
43020010	Ва шогирдон ба хонаи худ баргаштанд.
43020011	Аммо Марьям дар беруни қабр истода, гирья мекаард; ва чун мегирист, хам шуда, ба даруни қабр нигоҳ кард.
43020012	Ва ду фариштаи сафедпӯшро дид, ки дар он ҷое ки Ҷасади Исо гузошта шуда буд, яке аз тарафи сар ва дигаре аз тарафи пой нишаста буданд.
43020013	Онҳо ба вай гуфтанд: «Эй зан! Чаро гирья мекуниӣ» Ба онҳо гуфт: «Худованди маро бурдаанд, ва намедонам, ки Ӯро куҷо гузоштаанд».
43020014	Чун инро гуфт, ба ақиб рӯ овард ва Исоро истода дид; вале надонист, ки Ин Исост.
43020015	Исо ба вай гуфт: «Эй зан! Чаро гирья мекуниӣ Киро ҷустуҷӯ мекуниӣ» Вай ба гумони он ки ин боғбон аст, ба Ӯ гуфт: «Эй оғо! Агар ту Ӯро бурда бошиӣ, ба ман бигӯ, ки Ӯро куҷо гузоштаиӣ, то ки ман Ӯро гирифта барам».
43020016	Исо ба вай гуфт: «Эй Марьям!» Вай рӯ оварда, ба Ӯ гуфт: «Раббуниӣ!» яъне: «Устод!»
43020017	Исо ба вай гуфт: «Ба Ман даст нарасон, зеро ки ҳанӯз назди Падари Худ сууд накардаам; лекин назди бародарони Ман рафата ба онҳо бигӯ: Ман назди Падари Худ ва Падари шумо, назди Худои Худ ва Худои шумо сууд мекунам».
43020018	Марьями Маҷдалия омада, ба шогирдон хабар дод, ки: «Ман Худовандро дидаам, ва ба ман чунин гуфт».
43020019	Бегоҳии худи ҳамон рӯзи якшанбе, вақте ки шогирдон дар хонае ҷамъ омада, аз тарси яҳудиëн дарҳои онро баста буданд, Исо омада, дар миëни онҳо биистод ва ба онҳо гуфт: «Салом бар шумо бод!»
43020020	Чун инро гуфт, дастҳо ва қабурғаҳои Худро ба онҳо нишон дод. Шгирдон Худовандро дида, шод гардиданд.
43020021	Боз Исо ба оно гуфт: «Салом ба шумо бод! Чунон ки Падар Маро фиристод, Ман низ шуморо мефиристам».
43020022	Чун инро гуфт, бар онҳо дамид ва гуфт: «Рӯҳулқудсро пайдо кунед:
43020023	Гуноҳи касеро, ки авф намоед, омурзида мешавад; ва касеро ки авф накунед, омурзида намешавад».
43020024	Лекин Тумо, ки яке аз он дувоздаҳ буд ва Экизак номида мешуд, вақте ки Исо омад, бо онҳо набуд.
43020025	Шогирдони дигар ба вай гуфтанд: «Мо Худовандро дидаем».Вай ба онҳо гуфт: «То дар дастҳои Ӯ ҷои мехҳоро набинам, ва ангушти худро дар ҷои мехҳо нагузорам, ва дасти худро бар қабурғаи Ӯ наниҳам, бовар нахоҳам кард».
43020026	Баъд аз ҳашт рӯз боз шогирдони Ӯ дар хона буданд, ва Тумо низ бо онҳо буд, ва дарҳо баста. Исо омада, дар миëни онҳо биистод ва гуфт: «Салом бар шумо бод!»
43020027	Пас аз он ба Тумо гуфт: «Ангушти худро ба ин ҷо биëр ва дастҳои Маро бубин; ва дасти худро биëр ва бар қабурғаи Ман бигузор; ва беимон набош, балки имон дошта бош».
43020028	Тумо дар ҷавоби Ӯ гуфт: «Эй Худованди ман ва эй Худои ман!»
43020029	Исо ба вай гуфт: «Ба хотири он ки Маро дидаиӣ, имон овардиӣ: хушо касоне ки надида, имон меоваранд».
43020030	Боз бисьëр мӯъҷизоти дигаре Исо дар назди шогирдонаш нишон дод, ки дар ин китоб навишта нашуд;
43020031	Аммо ин қадараш навишта шуд, то шумо имон оваред, ки Исои Масеҳ ва Писари Худост; ва имон оварда, ба исми Ӯ ҳаëт ëбед.
43021001	Баъд аз он боз Исо дар соҳили баҳри Табария ба шогирдон зоҳир шуд. Зоҳир шуданаш ин тавр буд:
43021002	Шимъӯни Петрус, Тумо, ки Экизак номида мешуд, Натанъил, ки аз Қонои Ҷалил буд, писарони Забдой ва ду нафар шогирдони Ӯ бо ҳам буданд.
43021003	Ва Шимъӯни Петрус ба онҳо гуфт: «Мехоҳам ба сайди моҳиӣ биравам». Ба вай гуфтанд: «Мо низ ҳамроҳи ту меравем». Дарҳол рафта, ба қаиқ савор шуданд, ва он шаб чизе сайд накарданд.
43021004	Вақте ки субҳ шуд, Исо дар соҳил истода буд, лекин шогирдон надонистанд, ки ин Исост.
43021005	Исо ба онҳо гуфт: «Эй фарзандон! Оë назди шумо хӯроке ҳаст» Ба Ӯ ҷавоб доданд: «Не».
43021006	Ӯ ба онҳо гуфт: «Тӯрро ба тарафи ростиӣ қаиқ биандозед, ва хоҳед ëфт». Онҳо андохтанд, ва аз бисьëрии моҳиӣ онро кашида натавонистанд.
43021007	Он шогирде ки Исо дӯст медошт, ба Петрус гуфт: «Ин Худованд аст». Чун Шимъӯни Петрус шунид, ки ин Худованд аст, ҷомаашро ба худ печон, чунки бараҳна буд, ва худро дар баҳр андохт;
43021008	Ва шогирдони дигар бо қаиқ омаданд, зеро ки аз соҳил дур набуданд, балки қариб ба дусад зироъ, ва тӯри пур аз моҳиро кашиданд.
43021009	Ва чун ба хушкиӣ баромаданд, оташи афрӯхта ва моҳии бар он гузошташуда ва нонро диданд.
43021010	Исо ба онҳо гуфт: «Аз он моҳие ки ҳозир сайд кардед, биëред».
43021011	Шимъӯни Петрус рафта, тӯрро пур аз моҳиëни бузург, ки саду панҷоҳу се адад буданд, ба хушкиӣ кашид, ва бо вуҷуди бисьëрии моҳиӣ тӯр надарида.
43021012	Исо ба онҳо гуфт: «Биëед, хӯрок бихӯред». Лекин аз шогирдон касе ҷуръат накард, ки аз Ӯ бипурсад: «Ту кистиӣ».Зеро медонистанд, ки ин Худованд аст.
43021013	Ва Исо пеш омада, нонро гирифт ва ба онҳо дод, ва ҳамчунин моҳиро.
43021014	Ин бори сеюм буд, ки Исо, пас аз эҳьë шудандаш аз мурдагон, ба шогирдони Худ зоҳир шуд.
43021015	Баъд аз хӯрок хӯрданашон, Исо ба Шимъӯни Петрус гуфт: «Эй Шимъӯн ибни Юнус! Оë Маро бештар аз инҳо дӯст медориӣ» Ба Ӯ гуфт: «Оре, Худовандо! Ту медониӣ, ки Туро дӯст медорам» Ба вай гуфт: «Барраҳои Маро бичарон».
43021016	Боз бори дигар ба вай гуфт: «Эй Шимъӯн ибни Юнус! Оë Маро дӯст медориӣ» Ба Ӯ гуфт: «Оре, Худованд! Ту медониӣ, ки Туро дӯст медорам».Ба вай гуфт: «Гӯсфандони Маро чӯпони намо».
43021017	Ва бори сеюм ба вай гуфт: «Эй Шимъӯн ибни Юнус! Оë Маро дӯст медориӣ» Петрус ғамгин шуд, ки бори сеюм аз вай пурсид: «Оë Маро дӯст медориӣ» ва ба Ӯ гуфт: «Худовандо! Ту аз ҳама чиз вофиқ ҳастиӣ; Ту медониӣ ки Туро дӯст медорам». Исо ба вай гуфт: «Гӯсфандони Маро бичарон;
43021018	Ба ростиӣ, ба ростиӣ ба ту мегӯям: вақте ки ҷавон будиӣ, камаратро худат мебастиӣ, ва ба ҳар ҷое ки мехостиӣ, мерафтиӣ; лекин вақте ки пир шавиӣ, дастҳоятро дароз хоҳиӣ кард, ва дигаре туро баста, ба он ҷое ки намехоҳиӣ, туро хоҳад бурд».
43021019	Чунин гуфт, то ишорат кунад, ки бо чиӣ гуна фавт вай бояд Худоро ҷалол диҳад. Ва чун инро гуфт, ба вай фармуд: «Аз ақиби Ман биë».
43021020	Петрус ба атроф нигоҳ карда, дид, ки он шогирде ки Исоро дӯст медошт, аз ақиби онҳо меояд, ва ин ҳамон буд, ки дар вақти таоми шом ба сандуқи синаи Ӯ такья зада, гуфт: «Худовандо! Кист он ки Туро таслим мекунад»
43021021	Чун Петрус вайро дид, ба Исо гуфт: «Худовандо! Оқибати ин чиӣ хоҳад буд»
43021022	Исо ба вай гуфт: «Агар хости Ман бошад, ки то вақти омаданам вай бимонад, ин ба ту чиӣ дахл дорад Аз ақиби Ман биë».
43021023	Бинобар дар миëни бародарон чунин сухан панҳ шуд, ки он шогирд нахоҳад мурд. Лекин Исо ба вай нагуфт, ки вай нахоҳад мурд, балки: «Агар Хости Ман ин бошад, ки то вақти омаданам вай бимонад, ин ба ту чиӣ дахл дорад».
43021024	Ва ин шогирдест, ки ба ин чизҳо шаҳодат медиҳад ва инҳоро навишт; ва мо медонем, ки шаҳодати вай рост аст.
43021025	Боз бисьëр аъмоли дигаре Исо ба ҷо овард, ки агар муфассал навишта шавад, ба гумонам, тамоми дуньë ҳам он китобҳои навишташударо ғунҷоиш дода наметавонист. Омин.
44001001	НОМАИ аввалро навиштаам, эй Теофилус, дар бораи ҳар он чи Исо ба амал овард ва таълим дод аз ибтодо,
44001002	То ҳамон рӯзе ки ба василаи Рӯҳулқудс ба ҳаввориëни баргузидаи Худ дастурҳо дод ва ба осмон бурда шуд;
44001003	Ба онҳо низ, баъд аз азобу уқубаташ, бо далелҳои бисьëр Худро зинда нишон дод ва дар давоми чиҳил рӯз ба онҳо зоҳир шуда, дар бораи Малакути Худо сухан гуфт,
44001004	Ва онҳоро ҷамъ карда, чунин амр фармуд: «Ерусалимро тарк накунед, балки мунтазири он ваъдаи Падар бошед, ки аз Ман шунидаед;
44001005	Зеро ки Яҳьë бо об таъмид медод, лекин шумо, баъд аз чанд рӯз, бо Рӯҳулқудс таъмид хоҳед ëфт».
44001006	Пас, онҳое ки ҷамъ шуда буданд, ба Ӯ савол дода, гуфтанд: «Худовандо, оë дар ҳамин вақт салтанатро бар Исроил аз нав барқарор хоҳӣ кард?»
44001007	Ба онҳо гуфт: «Кори шумо нест, ки замонҳо ва мӯҳлатҳоеро, ки Падар бо қудрати Худ муқаррар намудааст, бидонед;
44001008	Аммо вақте ки Рӯҳулқудс бар шумо нозил шавад, қувват хоҳед ëфт ва дар Ерусалим ва дар тамоми Яҳудо ва Сомария ва то ақсои дуньë шоҳидони Ман хоҳед буд».
44001009	Ҳамин ки инро гуфт, боло бурда шуд, ва онҳо менигаристанд, ва абре Ӯро аз пеши назари онҳо гирифта бурд.
44001010	Чун Ӯ боло мебаромад, ва онҳо ба осмон менигаристанд, ногоҳ ду Марди сафедпӯш назди онҳо пайдо шуданд
44001011	Ва гуфтанд: «Эй мардони Ҷалил! Чаро ин ҷо истода, сӯи осмон нигаронед? Ҳамин Исо, ки аз пеши шумо ба осмон боло бурда шуд, чӣ тавре ки Ӯро сӯи осмон равона дидед, боз ҳамон тавр хоҳад баргашт».
44001012	Он гоҳ онҳо аз кӯҳи Зайтун, ки дар наздикии Ерусалим ба масофати роҳравии рӯзи шанбе воқеъ аст, сӯи Ерусалим равона шуданд.
44001013	Ва, чун расиданд, ба болохонае баромаданд, ки дар он ҷо Петрус ва Яъқуб, Юҳанно ва Андриëс, Филиппус ва Тумо, Барталмо ва Матто, Яъқуб ибни Ҳалфой ва Шимъӯни Ғаюр ва Яҳудо ибни Яъқуб иқомат доштанд;
44001014	Ҳамаи онҳо якдилона ба дуо машғул буданд, ва ҳамроҳашон занон ва Марьям модари Исо ва бародарони Ӯ низ буданд.
44001015	Дар он рӯзҳо Петрус дар миëни шогирдон, ки дар ҷамъомад тақрибан саду бист нафар буданд, бархоста, гуфт:
44001016	«Эй бародарон! Мебоист он Навишта иҷро мешуд, ки Рӯҳулқудс бо забони Довуд дар бораи Яҳудо пешгӯӣ кард, ки вай роҳнамо буд ба онҳое ки Исоро дастгир карданд;
44001017	«Вай ба мо мансуб гардида, насибе дар хизмат ëфт;
44001018	«Ва инак, вай ба музди бадкирдории худ мазраае харид ва бар он рӯйнокӣ афтода, шикамаш кафид, ва тамоми амъояш берун шуд;
44001019	«Хабари ин ба гӯши ҳамаи сокинони Ерусалим расид, ва он мазраа ба забони онҳо Ҳақалдамо, яъне “Мазрааи хунин” номида шудаaст.
44001020	«Зеро ки дар китоби Забур навишта шудааст: “Манзили вай хароб гардад ва касе дар он сокин нашавад”; ва: “Ҷоҳу ҷалоли варо дигаре бигирад”.
44001021	«Бинобар ин аз касоне ки ҳамроҳи мо буданд дар тамоми он муддате ки Исои Худованд бо мо рафтуомад дошт,
44001022	«Яъне аз вақти таъмиди Яҳьë то рӯзе ки Ӯ аз пеши мо боло бурда шуд, -- яке аз онҳо бояд бо мо шоҳиди эҳьëи Ӯ бишаванд».
44001023	Ва ду нафарро: Юсуфро, ки Барсаббо ном дошта, лақабаш Юстус буд, ва Матьëсро пешниҳод карданд
44001024	Ва дуо карда, гуфтанд: «Ту, эй Худованд, ки Орифулқалб ҳастӣ, бинамо якеро, ки аз ин ду баргузидаӣ,
44001025	«То ки вай насиби ин хизмат ва ҳаввориятро пайдо кунад, ки Яҳудо аз он маҳрум шуда, ба макони худ рафтааст».
44001026	Қуръае барои онҳо партофтанд, ва қуръа ба номи Матьëс баромад, ва ӯ ба ëздаҳ ҳаввориëн мансуб гащт.
44002001	ВАҚТЕ ки рӯзи Пантикост фаро расид, ҳамаашон якдилона дар як ҷо ҷамъ омаданд;
44002002	Баногоҳ ғулғулае, мисли садои тундбод, аз осмон баромад ва тамоми ҳонаро пур кард,
44002003	Ва забонаҳои аз ҳам чудое, мисли забонаҳои оташ, ба онҳо зоҳир шуда, якто-якто бар ҳар яке аз онҳо қарор гирифт.
44002004	Ҳамаашон аз Рӯҳулқудс пур шуданд, ва чун Рӯҳ ба онҳо қудрати такаллум бахшид, ба забонҳои дигар-дигар ба сухан гуфтан шурӯъ карданд.
44002005	Дар Ерусалим яҳудиëн, одамони худотарсе ки аз ҳар халқи зери осмон буданд, сукунат доштанд.
44002006	Ҳангоме ки он ғулғула баланд шуд, мардуми бисьëре ҷамъ омада, дар ҳайрат афтоданд, зеро ки ҳар кас ба забони худаш сухани онҳоро мешунид.
44002007	Ва ҳама моту мабҳут ва мутааҷҷиб шуда, ба якдигар мегуфтанд: «Оë ҳамаи инҳо, ки гап мезананд, ҷалилӣ нестанд?
44002008	«Пас чӣ гуна ҳар яке аз мо сухани онҳоро ба забони зодгоҳи худ мешунавем?
44002009	«Мо, ки портиëн ва модиëн ва эломиëн, ва сокинони байнаннаҳрайн, Яҳудо ва Қаппадукия, Понтус ва вилояти Осиë,
44002010	«Фриҷия ва Памфилия, Миср ва ноҳияи Либия, ки дар наздикии Қурин аст, ва зиëратчиëни румӣ, ҳам яҳудиëн ва ҳам онҳое ки чанде пеш дини яҳудиро қабул кардаанд,
44002011	«Ва аҳли Крит ва Арабистон ҳастем, суханони инҳоро аз кибриëи Худо ба забонҳои худамон мешунавем».
44002012	Ҳама мутааҷҷиб шуда ва дар ҳайрат афтода, ба якдигар мегуфтанд: «Ин чӣ маъно дорад?»
44002013	Вале баъзе касон истеҳзокунон мегуфтанд: «Инҳо май хӯрда, маст шудаанд».
44002014	Он гоҳ Петрус, бо он ëздаҳ нафар, бархоста ва овози худро баланд карда, ба онҳо гуфт: «Эй мардони Яҳудо ва ҳамаи сокинони Ерусалим! Инро бидонед, ва суханони маро гӯш кунед:
44002015	«Инҳо маст нестанд, чунон ки шумо гумон мекунед, зеро ки ҳоло соати сеи рӯз аст,
44002016	«Балки ин ҳамон чиз аст, ки Юили набӣ гуфтааст:
44002017	”Ва дар рӯзҳои охир, мегӯяд Худо, чунин хоҳам кард: Рӯҳи Худро бар тамоми башар хоҳам рехт, ва писарону духтарони шумо нубувват хоҳанд кард, ва ҷавонони шумо рӯъëҳо ва пирони шумо хобҳо хоҳанд дид;
44002018	”Ва ҳатто бар ғуломону канизони Худ дар он рӯзҳо Рӯҳи Худро хоҳам рехт, ва онҳо нубувват хоҳанд кард;
44002019	”Ва аз боло дар осмон мӯъҷизот ва аз поëн дар замин аломот: хун ва оташ ва бухороти дуд ба зуҳур хоҳам овард:
44002020	”Пеш аз он ки рӯзи азиму пуршукӯҳи Худованд фаро расад, офтоб ба зулмот ва моҳ ба хун мубаддал хоҳад шуд;
44002021	”Ва чунин хоҳад шуд, ки ҳар кӣ исми Худовандро бихонад, наҷот хоҳад ëфт”.
44002022	«Эй мардони Исроил! Ба ин суханон гӯш диҳед: Исои Носирӣ Марде буд, ки назди шумо аз ҷониби Худо бо қувваҳо ва мӯъҷизот ва аломоте ки Худо дар миëни шумо ба василаи Ӯ содир кард, ба субут расид, чунон ки худатон низ медонед;
44002023	«Ӯро, ки аз рӯи маслиҳати муайян ва огоҳии пешакии Худо таслим карда шуд, шумо бо дасти бадкирдорон бар салиб мехкӯб карда куштед;
44002024	«Вале Худо завлонаи маргро шикаста, Ӯро эҳьë кард, зеро ғайриимкон буд, ки марг Ӯро дар қайдаш нигоҳ дорад.
44002025	«Зеро ки Довуд дар ҳаққи Ӯ мегӯяд: “Худовандро ҳамеша пеши назари худ медидам, зеро ки Ӯ ба ямини ман аст, то ки фирӯ нағалтам;
44002026	”Ба ин сабаб дилам шод шуд, ва забонам ба ваҷд омад; ҳатто ҷисмам дар умед сокин хоҳад шуд,
44002027	”Зеро ки ҷони маро дар дӯзах нахоҳӣ андохт, ва нахоҳӣ гузошт, ки қуддуси Ту фаноро бубинад.
44002028	”Тариқи ҳаëтро ба ман омӯхтаӣ ва бо хузури Худ маро аз шодиӣ пур хоҳиӣ кард».
44002029	«Эй бародарон! Изн мехоҳам, то ки ҷуръат намуда, ба шумо дар бораи падари мо Довуд бигӯям, ки ӯ вафот ëфта, дафн карда шудааст, ва қабраш то имрӯз дар миëни мо боқист;
44002030	«Азбаски ӯ пайғамбар буд ва медонист, ки Худо барои ӯ қасам ëд кардааст, ки аз насли ӯ Масеҳро ба миëн оварад, то ки бар тахти ӯ бинишонад.
44002031	«Бинобар ин дар бораи эҳьëи Масеҳ пешбинӣ карда, гуфт, ки ҷони Ӯ дар дӯзах намонд, ва ҷисми Ӯ фаноро надид.
44002032	«Ҳамин Исоро Худо эҳьë кард, ва ҳамаи мо шоҳидони он ҳастем.
44002033	«Акнун, ки Ӯ ба ямини Худо боло бурда шудааст, ваъдаи Рӯҳулқудсро аз Падар ëфта, он чиро, ки шумо дида ва шунида истодаед, фурӯ рехтааст.
44002034	«Зеро ки Довуд ба осмон набаромад, вале худаш мегӯяд: “Худованд ба Худованди ман гуфт: ба ямини Ман бинишин,
44002035	”То ки душманонатро зери пои Ту андозам”.
44002036	«Пас, эй тамоми хонадони Исроил, яқинан бидонед, ки Худо Ҳамин Исоро, ки шумо маслуб кардед, Худованд ва Масеҳ гардонидааст».
44002037	Чун шуниданд, дилреш шуда, ба Петрус ва ҳаввориëни дигар гуфтанд: «Эй бародарон, мо акнун чӣ кунем?»
44002038	Петрус ба онҳо гуфт: «Тавба кунед, ва ҳар яке аз шумо ба исми Исои Масеҳ барои омурзиши гуноҳҳо таъмид бигиред, ва атои Рӯҳулқудсро хоҳед ëфт;
44002039	«Зеро ки ин ваъда барои шумо ва фарзандони шумо ва барои ҳамаи онҳоест, ки дур ҳастанд, яъне барои ҳар касе ки Худованд Худои мо ӯро бихонад».
44002040	Ӯ бо бисьëр суханони дигар ба онҳо шаҳодат медод ва мавъиза намуда, мегуфт: «Худро аз ин насли каҷрав раҳо кунед!»
44002041	Пас онҳое ки каломи ӯро бо рағбат қабул карданд, таъмид гирифтанд, ва дар ҳамон рӯз тақрибан се ҳазор нафар ба онҳо ҳамроҳ шуданд,
44002042	Ва онҳо бо шунидани таълими ҳаввориëн, бо мушоракати онҳо, бо шикастани нон ва бо дуо гуфтан машғул буданд.
44002043	Ҳама саросар ба ҳарос афтода буданд, ва бисьëр мӯъҷизот ва аломот аз дасти ҳаввориëн дар Ерусалим ба амал омад.
44002044	Ҳамаи имондорон бо ҳам муттаҳид ва дар ҳама чиз шарик буданд:
44002045	Молу мулки худро мефурӯхтанд ва ба ҳама, мувофиқи эҳтиëҷи ҳар кас, тақсим мекарданд;
44002046	Ҳар рӯз якдилона дар маъбад ҷамъ мешуданд ва дар хонаҳои худ нон шикаста, бо дилхушӣ ва самимият бо ҳам хӯрок мехӯрданд,
44002047	Худоро ҳамду сано мехонданд ва дар миëни тамоми мардум меҳру муҳаббат пайдо мекарданд, ва Худованд ҳар рӯз касонеро, ки наҷот меëфтанд, ба аҳли калисо меафзуд.
44003001	РӮЗЕ дар соати нӯҳуми вақти ибодат Петрус ва Юҳанно ба маъбад мерафтанд.
44003002	Марди ланги модарзоде буд, ки ҳар рӯз ӯро бардошта оварда, назди он дарвозаи маъбад, ки Ҷамил ном дошт, мегузоштанд, то аз касоне ки ба маъбад меомаданд, садақа бигирад.
44003003	Вақте ки ӯ Петрус ва Юҳанноро назди даромадгоҳи маъбад дид, аз онҳо садақа пурсид.
44003004	Петрус, ки бо Юҳанно буд, ба ӯ синчакунон нигариста, гуфт: «Ба мо нигоҳ кун».
44003005	Ӯ ба онҳо назар дӯхт ба умеди он ки аз онҳо чизе бигирад.
44003006	Аммо Петрус гуфт: «Ман нуқра ва тилло надорам; лекин он чи дорам, ба ту медиҳам: ба исми Исои Масеҳи Носирӣ бархезу роҳ рав».
44003007	Аз дасти росташ гирифта, ӯро ба по хезонд; баногоҳ пойҳо ва шитолингҳои ӯ қувват гирифт,
44003008	Ва аз ҷои худ ҷаста хеста, ба роҳравӣ даромад ва роҳравону ҷастухезкунон ва Худоро ҳамдгӯëн ҳамроҳи онҳо вориди маъбад шуд.
44003009	Тамоми мардум ӯро роҳравон ва Худоро ҳамдгӯëн диданд,
44003010	Ва ӯро шинохтанд, ки ҳамон касест, ки назди дарвозаи Ҷамили маъбад нишаста, садақа мепурсид, ва аз он чи ба ӯ рӯй дода буд, дар даҳшат ва дар ҳайрат афтоданд.
44003011	Азбаски ӯ ба Петрус ва Юҳанно часпида буд, тамоми мардум дар равоқи Сулаймон бо ҳайрат сӯи онҳо шитофтанд.
44003012	Перус, чун дид, ба он ҷамоат рӯ оварда, гуфт: «Эй мардони Исроил! Чаро аз дидани ин дар ҳайрат афтодаед ва чаро ба мо чашм дӯхтаед, гӯë ки мо бо қувват ë парҳезгории худ сабаби роҳ рафтани ин шахс шуда бошем
44003013	«Худои Иброҳим ва Исҳоқ ва Яъқуб, Худои падарони мо, Писари Худ Исоро ҷалолат бахшид. Шумо Ӯро таслим кардед ва дар ҳузури Пилотус, ки мехост Ӯро озод кунад, Ӯро рад намудед;
44003014	«Лекин шумо Қуддус ва Одилро рад намуда, хоҳиш кардед, ки як шахси одамкуш барои шумо озод карда шавад,
44003015	«Вале Сарвари ҳаëтро куштед, вале Худо Ӯро аз мурдагон эҳьë кард, ва мо шоҳидони он ҳастем.
44003016	«Ба хотири имон ба исми Ӯ ин шахсе ки мебинед ва мешиносед, қувват ëфтааст, бале, исми Ӯ ва имоне ки дар мо аз Ӯст, дар ҳузури ҳамаи шумо ба вай ин шифоро бахшидааст.
44003017	«Лекин, эй бародарон, медонам, ки шумо, мисли сардорони худ, ин корро аз рӯи нодонӣ кардаед;
44003018	«Аммо Худо он чиро, ки бо забони тамоми анбиëяш пешакиӣ гуфта буд, ки Масеҳ бояд азобу уқубат кашад, ҳамин тавр анҷом дод.
44003019	«Пас, тавба кунед ва руҷӯъ намоед, то ки гуноҳҳои шумо маҳв гардад.
44003020	«Ва айëми фароғат аз ҳузури Худованд фаро расад, ва Ӯ Исои Масеҳро, ки бароятон аз аввал баргузида буд, бифиристад,
44003021	«То замони таҷдид кардани ҳама чиз мутобиқи он чи Худо бо забони анбиëи муқаддаси Худ аз азал гуфтааст, мебоист осмон Ӯро қабул мекард.
44003022	«Чунончи, Мусо ба падарони мо гуфта буд: “Худованд Худои шумо Пайғамбаре мисли ман барои шумо аз миëни бародарони шумо ба миëн хоҳад овард; бояд ба он чи Ӯ ба шумо мегӯяд, гӯш диҳед,
44003023	”Ва ҳар кӣ ба суханони Он Пайғамбар гӯш надиҳад, бояд аз байни қавми худ решакан шавад”.
44003024	«Ҳамчунин тамоми анбиë, аз Самуил гирифта то онҳое ки баъд аз ӯ нубувват кардаанд, ҳамаашон ин айëмро пешгӯӣ кардаанд.
44003025	«Шумо фарзандони он анбиë ҳастед ва дар он аҳде ки Худо бо падарони мо баст, насибе доред, чунон ки Ӯ ба Иброҳим гуфтааст: “Ҳамаи қабилаҳои рӯи замин дар насли ту баракат хоҳанд хост”.
44003026	«Худо Писари Худ Исоро муваккал карда, аввал назди шумо фиристод, то ки Ӯ ҳар якеро аз роҳҳои шароратомези шумо баргардонида, шуморо баракат диҳад».
44004001	ҲАНГОМЕ ки онҳо ба мардум сухан мегуфтанд, коҳинон ва сардори посбонони маъбад ва саддуқиëн бар сари онҳо тохтанд,
44004002	Зеро хеле нороҳат шуданд аз ин ки онҳо мардумро таълим медоданд ва дар шахси Исо эҳьëи мурдагонро мавъиза менамуданд,
44004003	Ва дасти тааддӣ ба онҳо дароз карда, то фардо ба ҳабс гирифтанд, зеро ки шомгоҳ буд.
44004004	Аммо бисьëре аз шунавандагони калом имон оварданд, ва шумораи онҳо тақрибан панҷ ҳазор мард буд.
44004005	Фардои он, сардорон ва пирон ва китобдонони онҳо дар Ерусалим ҷамъомаде барпо карданд,
44004006	Ва Ҳонои саркоҳин ва Қаëфо ва Юҳанно ва Искандар ва ҳамаи аъзоëни хонаводаи саркоҳин ҳузур доштанд,
44004007	Ва онҳоро дар миëнаҷо ба по хезонда, пурсиданд: «Ба кадом қувват ва ба кадом исм ин корро кардаед»
44004008	Петрус аз Рӯҳулқудс пур шуда, ба онҳо гуфт: «Эй сардорони қавм ва пирони Исроил!
44004009	«Агар имрӯз барои некие ки ба марди нотавоне кардаем, моро тафтиш менамоед ва мехоҳед бидонед, ки вай ба чӣ васила шифо ëфтааст,
44004010	«Пас ба ҳамаи шумо ва ба тамоми қавми Исроил маълум бод, ки ба исми Исои Масеҳи Носирӣ, ки Ӯро шумо маслуб кардед, ва Худо Ӯро аз мурдагон эҳьë намуд, — оре, ба исми Ӯ ин одам дар ҳузури шумо тандуруст истодааст:
44004011	«Ӯ ҳамон сангест, ки шумо, бинокорон, онро рад кардед, вале он ҳоло санги сари гӯшаи бино гардидааст.
44004012	«Дар ҳеҷ каси дигар наҷот нест, ва дар зери осмон ҳеҷ исми дигаре ба одамон ато нашудааст, то ки ба василаи он наҷот ëбем».
44004013	Вақте ки ҷасорати Петрус ва Юҳанноро диданд ва пай бурданд, ки одамони нохонда ва оддӣ ҳастанд, мутааҷҷиб шуданд ва онҳоро шинохтанд, ки аз ҳамроҳони Исо буданд;
44004014	Чун шахси шифоëфтаро диданд, ки назди онҳо истода буд, чизе ба муқобили онҳо гуфта натавонистанд.
44004015	Ба онҳо амр фармуданд, ки аз шӯрои пирон берун бираванд; пас аз он бо якдигар машварат карданд,
44004016	Ва гуфтанд: «Бо ин одамон чӣ кунем? Инак ба ҳамаи сокинони Ерусалим маълум шудааст, ки онҳо мӯъҷизаи ба назар намоëне ба амал овардаанд, ва мо онро наметавонем инкор кунем;
44004017	«Аммо барои он ки бештар аз ин дар миëни мардум овоза нашавад, бояд онҳоро сахт таҳдид кунем, ки дигар ба ҳеҷ кас дар бораи ин исм гап назананд».
44004018	Онҳоро даъват намуда, фармон доданд, ки ба ҳеҷ ваҷҳ исми Исоро ба забон наоваранд ва таълим надиҳанд.
44004019	Вале Петрус ва Юҳанно ба ҷавоби онҳо гуфтанд: «Худатон ҳукм кунед, оë дар назари Худо дуруст аст, ки итоати шуморо аз итоати Худо авло донем?
44004020	«Мо наметавонем аз гуфтани он чи дидаем ва шунидаем, даст кашем».
44004021	Онҳоро боз ҳам зиëдтар таҳдид карда, ҷавоб доданд, чунки ба сабаби мардум имконият наëфтанд ба онҳо ҷазо диҳанд, зеро ки ҳама Худоро барои он чи воқеъ шуда буд, ҳамду сано мегуфтанд;
44004022	Шахсе ки ин мӯъҷизаи шифо ба вай рӯй дод, бештар аз чиҳилсола буд.
44004023	Баъд аз раҳо шуданашон назди ëрони худ омаданд ва он чиро, ки саркоҳинон ва пирон гуфта буданд, ба онҳо нақл каданд.
44004024	Чун инро шуниданд, овози худро якдилона сӯи Худо баланд карда, гуфтанд: «Эй Парвардигор, эй Офаридагори осмон ва замин ва баҳр ва ҳар он чи дар онҳост!
44004025	«Ту бо забони падари мо ва бандаи Худ Довуд ба василаи Рӯҳулқудс гуфтаӣ: “Чаро халқҳо шӯриш менамоянд ва қавмҳо беҳуда қасд мекунанд?
44004026	Подшоҳони замин қиëм кардаанд ва мирон муттаҳид шудаанд бар зидди Худованд ва бар зидди Масеҳи Ӯ”.
44004027	«Дар воқеъ, бар зидди Писари Муқаддаси Ту Исо, ки Ӯро тадҳин кардаӣ, Ҳиродус ва Понтиюс Пилотус бо гайрияҳудиëн ва қавми Исроил муттаҳид шуданд,
44004028	«То он чиро, ки бозуи Ту ва раъи Ту пешакӣ муқарар карда буд, ба ҷо оваранд.
44004029	«Ва алҳол, эй Худованд, ба таҳдидҳои онҳо назар андоз ва ба бандагони Худ ато фармо, то ки бо камоли ҷасорат каломи Туро баëн кунанд,
44004030	«Дар сурате ки Ту дасти Худро барои шифо бахшидан ва барои нишон додани аломоту мӯъчизот ба исми Писари Муқаддаси Худ Исо дароз бикунӣ».
44004031	Ҳамин ки дуояшон ба охир расид, маконе ки дар он ҷамъ шуда буданд, ба ҷунбиш омад, ва ҳама аз Рӯҳулқудс пур шуданд ва каломи Худоро далерона мегуфтанд.
44004032	Ҳамаи имондорон аз ҷону дил муттаҳид шуда буданд, ва ҳеҷ касе молу мулки худро аз они худ намедонист, балки ҳама чизро онҳо муштарак медоштанд.
44004033	Ҳаввориëн бо қувваи бузурге ба эҳьëи Исои Худованд шаҳодат медоданд, ва файзи азиме бар ҳамаи онҳо буд.
44004034	Ҳеҷ эҳтиëҷманде дар байнашон набуд, зеро ҳар касе ки замин ë хонае дошт, онро мефурӯхт ва пулашро оварда,
44004035	Дар ихтиëри ҳаввориëн мегузошт, ва ба ҳар кас ба қадри эҳтиëҷаш дода мешуд.
44004036	Юсуф, ки ҳаввориëн ба ӯ лақаби Барнаббо, яъне “Ибни тасаллӣ” - ро дода буданд, ва ӯ аз сибти Левӣ, аз аҳли Қаприс буд,
44004037	Замине дошт, ва онро фурӯхт ва пулашро оварда, дар ихтиëри ҳаввориëн гузошт.
44005001	АММО Ҳанониë ном шахсе, бо ҳамсараш Сафира, мулки худро фурӯхт
44005002	Ва як қисми пули онро, бо огоҳии ҳамсараш, гирифта нигоҳ дошт ва боқии онро оварда, дар ихтиëри ҳаввориëн гузошт.
44005003	Петрус гуфт: «Эй Ҳанониë! Чаро ин тавр ба дилат шайтон роҳ ëфтааст, то туро водор намояд, ки ба Рӯҳулқудс дурӯғ бугӯӣ ва як қисми пули заминро пинҳон кунӣ
44005004	«Оë он чи доштӣ, аз они ту набуд? Оë он чи баъд аз фурӯхтан пайдо кардӣ, дар ихтиëри ту набуд? Чаро чунин фикрро дар дили худ ҷо додӣ? Ту на ба одамизод, балки ба Худо дурӯғ гуфтӣ».
44005005	Ҳамин ки Ҳанониë ин суханонро шунид, ба замин афтод ва ҷон дод, ва ҳамаи онҳое ки инро шуниданд, ба ҳароси азиме афтоданд.
44005006	Ҷавонон бархоста, ӯро барои дафн тайëр карданд ва берун бурда, ба хок супурданд.
44005007	Тахминан баъд аз гузаштани се соат ҳамсараш омад, ки аз ин воқеа бехабар буд.
44005008	Петрус аз вай пурсид: «Ба ман бигӯ, ки оë заминро ба ҳамин маблағ фурӯхтед?» Зан гуфт: «Оре, ба ҳамин маблағ».
44005009	Петрус ба вай гуфт: «Чаро ҳар ду забон як кардед, ки Рӯҳи Худовандро биозмоед? Онҳое ки шавҳаратро гӯрониданд, бар остонаи дар ҳастанд; туро низ хоҳанд бурд».
44005010	Ҳамон дам вай пеши пои ӯ афтода, ҷон дод; ва ҷавонон, чун дохил шуданд, вайро мурда ëфтанд ва берун бурда дар паҳлуи шавҳараш дафн карданд.
44005011	Тамоми аҳли калисо ва ҳамаи онҳое ки инро шуниданд, ба ҳароси азиме афтоданд.
44005012	Ҳаввориëн аломоту мӯъҷизоти зиëде дар миëни қавм ба амал меоварданд ва ҳама якдилона дар равоқи Сулаймон ҷамъ мешуданд.
44005013	Ҳеҷ каси бегона ҷуръат намекард бо онҳо ҳамнишин шавад, лекин мардум онҳоро ситоиш мекарданд.
44005014	Мардону занони бисьëре ба Худованд имон оварда, торафт бештар ба онҳо ҳамроҳ мешуданд;
44005015	Кор ба ҷое расид, ки мардум беморонро ба кӯчаҳо бароварда, болои бистарҳо ва катҳо мегузоштанд, то ки дар вақти гузашта рафтани Петрус ақаллан сояи ӯ бар баъзеи онҳо биафтад.
44005016	Ҳамчунин мардуми бисьëре аз шаҳрҳои атроф дар Ерусалим ҷамъ шуда, беморон ва гирифторони арвоҳи палидро меоварданд, ва ҳамаи онҳо шифо меëфтанд.
44005017	Аммо саркоҳин ва бо вай ҳамаи онҳое ки аз фирқаи саддуқиëн буданд, аз ҳасад пур шуда, бархостанд
44005018	Ва ба ҳаввориëн дасти тааддӣ дароз карда, онҳоро дар зиндони ом андохтанд.
44005019	Вале ҳамон шаб фариштаи Худованд дарҳои зиндонро кушода ва онҳоро берун оварда, гуфт:
44005020	«Биравед ва дар маъбад истода, ҳамаи ин суханони ҳаëтро ба ин қавм бигӯед».
44005021	Чун инро шуниданд, субҳидам ба маъбад омаданд ва ба таълим додан шурӯъ карданд. Дар ин миëн саркоҳин ва онҳое ки бо вай буданд, шӯрои пирон ва ҳамаи пирони банӣ-Исроилро даъват карданд ва ба зиндон кас фиристоданд, то ки онҳоро биëранд.
44005022	Аммо мулозимон рафта, онҳоро дар зиндон наëфтанд ва баргашта, хабар доданд
44005023	Ва гуфтанд: «Зиндонро бо эҳтиëти тамом баста дидем, ва посбонон дар пеши дар истода буданд, вале вақте ки дарро кушодем, касеро наëфтем».
44005024	Чун саркоҳин ва сардори посбонони маъбад ва саркоҳинони дигар ин суханонро шуниданд, дар ҳайрат афтоданд, ки ин чӣ оқибате дошта бошад.
44005025	Дар ҳамин вақт касе омада, ба онҳо хабар дод ва гуфт: «Инак, он шахсоне ки дар зиндон андохта будед, дар маъбад истода, қавмро таълим медиҳанд».
44005026	Он гоҳ сардорои посбонон бо мулозимонаш рафта, онҳоро овард, лекин на бо зӯрӣ, зеро аз қавм тарсиданд, ки мабодо онҳоро сангсор кунанд;
44005027	Чун онҳоро оварда, назди шӯрои пирон ба по хезонданд, саркоҳин ба онҳо савол дода гуфт:
44005028	«Оë шуморо ба таври қатъӣ амр нафармудаем, ки ба ин исм таълим надиҳед? Ва инак, шумо Ерусалимро бо таълимоти худ пур кардаед ва мехоҳед хуни Он Одамро ба гардани мо бор кунед».
44005029	Петрус ва ҳаввориëн ба ҷавоб гуфтанд: «Ба Худо бояд итоат кард, на ба одамизод;
44005030	«Худои падарони мо Исоро эҳьë кард, ки шумо Ӯро ба дарахт овехта, кушта будед:
44005031	«Худо Ӯро ба ямини Худ боло бардошта, Сарвар ва Наҷотдиҳанда гардонд, то ки ба Исроил тавба ва омурзиши гуноҳҳоро ато фармояд;
44005032	«Мо шоҳидони Ӯ дар ин бобат ҳастем ва ҳамчунин Рӯҳулқудс аст, ки Онро Худо ба фармонбардорони Худ бахшидааст».
44005033	Чун шуниданд, чунон дарғазаб шуданд, ки қасд карданд онҳоро ба қатл расонанд.
44005034	Аммо яке аз фарисиëн, ки Ҷамлиил ном дошт ва муаллими шариат буд, ва тамоми қавм ӯро мӯҳтарам медоштанд, дар шӯрои пирон бархоста, амр дод, ки ҳаввориëнро ба муддати кӯтоҳе берун баранд,
44005035	Ва ба ҳозирон гуфт: «Эй мардони Исроил! Эҳтиëт кунед аз он чи мехоҳед бо ин одамон бикунед:
44005036	«Зеро ки чанде пеш аз ин айëм шахсе Тавдо ном бархоста, худро чун шахси бузурге вонамуд кард, ва тақрибан чорсад нафар ба вай ҳароҳ шуданд; вале вай кушта шуд, ва ҳамаи пайравонаш пароканда ва нест шуданд;
44005037	«Баъд аз вай Яҳудои Ҷалилӣ дар замони саршуморӣ бархост ва мардуми бисьëреро аз ақиби худ кашид; вай низ кушта шуд, ва ҳамаи пайравонаш пароканда шуданд;
44005038	«Ва алҳол ба шумо мегӯям, ки аз ин одамон даст кашед ва онҳоро ба ҳоли худ бигузоред, зеро ки агар ин раъй ва амал аз одамизод бошад, худ аз худ барҳам хоҳад хӯрд,
44005039	«Вале агар аз Худо бошад, шумо онро наметавонед барҳам диҳед, мабодо маълум шавад, ки бо Худо ситеза мекунед».
44005040	Ба гапи вай даромаданд ва ҳаввориëнро ҷеғ зада оварда, қамчинкорӣ карданд ва минбаъд ба исми Исо ҳарф заданро ба онҳо манъ карда, онҳоро озод намуданд.
44005041	Онҳо аз шӯрои пирон баромада, хурсанд шуданд, ки ба хотири исми Ӯ сазовори беҳурматӣ гардидаанд,
44005042	Ва ҳар рӯз дар маъбад ва дар хонаҳо дар бораи Исои Масеҳ таълим ва башорат медоданд.
44006001	ДАР он айëм, ки шогирдон зиëд мешуданд, яҳудиëни юнонизабон аз яҳудиëни ибронизабон шикоят карданд, ки бевазанони онҳо дар тақсими ризқи ҳаррӯза бе баҳра мемонанд.
44006002	Он дувоздаҳ нафар ҷамоати шогирдонро даъват намуда, гуфтанд: «Шоиста нест, ки мо каломи Худоро тарк карда, ба хизмати таъмини разқу рӯзӣ машғул шавем;
44006003	«Пас, эй бародарон, ҳафт одами некном ва пур аз Рӯҳулқудс ва пурҳикматро аз миëни худ интихоб намоед, то ки онҳоро ба ин хизмат таъин кунем;
44006004	«Лекин мо бо дуо ва бо таълими каломи Худо машгул ҳоҳем шуд».
44006005	Ин таклиф ба тамоми ҷамоат маъқул шуд, ва Истефанусро, ки шахси пур аз имон ва Рӯҳулқудс буд, ва Филиппус ва Прохорус ва Никонӯр ва Тимӯн ва Парминос ва Николосро, ки аз аҳли Антиëхия буда, чанде пеш дини яҳудиро қабул карда буд, интихоб карданд;
44006006	Инҳоро дар назди ҳаввориëн ба по хезонданд, ва даст бар сарашон монда дуо карданд.
44006007	Каломи Худо торафт интишор меëфт, шумораи шогирдон дар Ерусалим бағоят меафзуд, ва бисьëре аз коҳинон низ ба имон тан доданд.
44006008	Истефанус, ки пур аз имон ва қувват буд, дар миëни қавм аломоту мӯъҷизоти бузурге ба амал меовард.
44006009	Баъзе касон аз куништи ба ном либартиниëн, қуриниëн ва искандариëн ва аз аҳли Қилиқия ва Осиë бо Истефанус баҳсу мунозира карданд,
44006010	Лекин ба он ҳикмат ва Рӯҳе ки дар суханонаш буд, ëрои мухолифат надоштанд.
44006011	Бинобар ин чанд касро водор карданд, ки бигӯянд: «Мо шунидем, ки ӯ дар ҳаққи Мусо ва Худо суханони куфромез мегуфт».
44006012	Дар миëни қавм ва пирон ва китобдонон шӯр ангехта, ба ӯ ҳуҷум оварданд ва ӯро дастгир карда, ба шӯрои пирон бурданд.
44006013	Шоҳидони козибро пеш оварданд, ва онҳо гуфтанд: «Ин шахс ҳамеша ба муқобили ин макони муқаддас ва ба муқобили Таврот суханони куфромез мегӯяд;
44006014	«Зеро шунидем, ки ӯ мегуфт: «Исои Носири ин маконро хароб хоҳад кард ва русумеро, ки Мусо ба мо супурдааст, тағъир хоҳад дод»».
44006015	Ҳамаи касоне ки дар шӯрои пирон нишаста буданд, бар ӯ назар андохта, диданд ки чеҳраи ӯ монанди чеҳраи фаришта буд.
44007001	ОН гоҳ саркоҳин пурсид: «Оë инҳо рост мегӯянд? «
44007002	Ба ҷавоб гуфт: «Эй бародарон ва эй падарон, гӯш кунед! Худои Зулҷалол ба падари мо Иброҳим, вақте ки ӯ дар Бананаҳрайн буд, яъне пеш аз он ки ба Ҳоррон муҳоҷират кунад, зоҳир шуд
44007003	«Ва ба ӯ гуфт: ”Замини худ ва ақрабои худро тарк намо ва сӯи замине ки ба ту нишон медиҳам, равона шав”.
44007004	«Аз замини калдониëн берун омада, дар Ҳоррон маскан гирифт; баъд аз вафоти падараш, Худо ӯро аз он ҷо ба замине ки шумо дар он иқомат доред, кӯчонид,
44007005	«Ва аз он ба андозаи як кафи пой ҳам ба тасарруфи ӯ надод, вале дар ҳамон вақте ки ӯ ҳанӯз фарзанде надошт, ваъда кард, ки ӯро ва баъд аз ӯ наслашро молики он гардонад.
44007006	«Ва Худо ба ӯ гуфт, ки насли ӯ дар замини бегона монанди ғарибон зиндагӣ хоҳанд кард, ва муддати чорсад сол онҳоро дар бандагӣ нигоҳ дошта, азоб хоҳанд дод.
44007007	«”Аммо Ман”, гуфт Худо, ”бар он халқе ки онҳоро дар бандагӣ нигоҳ дорад, доварӣ хоҳам кард, ва баъд аз он онҳо берун омада, дар ин макон ба Ман ибодат хоҳанд кард».
44007008	«Ва аҳди хатнаро ба ӯ дод. Пас аз ин Иброҳим падари Исҳоқ шуда, дар рӯзи ҳаштум ӯро хатна кард; ва Исҳоқ падари Яъқуб ва Яъқуб падари дувоздаҳ сарқабила гардид.
44007009	«Сарқабилаҳо аз Юсуф ҳасад бурда, ӯро ба Миср фурӯхтанд; лекин Худо бо ӯ буд
44007010	«Ва ӯро аз ҳамаи мусибатҳояш халосӣ дод, ва ба ӯ ҳикмат ва ҳусни таваҷҷӯҳ дар назари фиръавн подшоҳи Миср бахшид, то ӯро бар Миср ва бар тамоми хонаи худ ҳукмфармо таъин кард.
44007011	«Дар тамоми замини Миср ва Канъон қаҳтӣ рӯй дода, боиси кулфати бузурге гардид, ва падарони мо қуте наëфтанд.
44007012	«Чун Яъқуб шунид, ки дар Миср ғалла ëфт мешавад, бори аввал падарони моро ба он ҷо фиристод;
44007013	«Дар сафари дуюм Юсуф худро ба бародаронаш шиносонид, ва аслу насаби Юсуф ба фиръавн маълум шуд.
44007014	«Юсуф кас фиристода, падари худ Яъқуб ва тамоми хешу таборашро, ки ҳафтоду панҷ нафар буданд, даъват намуд.
44007015	«Яъқуб ба Миср омад, ва худаш ва падарони мо вафот ëфтанд;
44007016	«Онҳоро ба Шакем бурда, дар мақбарае ки Иброҳим аз баниӣ-Ҳамӯри шакеми ба нуқраи худ харида буд, дафн карданд.
44007017	«Баробари наздик омадани вақти ваъдае ки Худо дар бораи он ба Иброҳим қасам ëд карда буд, қавм дар Миср меафзуд ва бузург мешуд,
44007018	«То даме ки подшоҳи дигаре ба тахт нишаст, ки Юсуфро намешинохт;
44007019	«Ӯ бар зидди нажоди мо найрангбозӣ карда, падарони моро ба танг овард ва амр фармуд, ки кӯдакони навзоди худро бароварда партоянд, то ки зинда намонанд.
44007020	«Дар он вақт Мусо таваллуд шуд, ки дар назди Худо бағоят ҷамил буд, ва муддати се моҳ дар хонаи падари худ парвариш ëфт;
44007021	«Ҳангоме ки ӯро броварда партофтанд, духтари фиръавн ӯро гирифта, ҳамчун фарзанди худ калон кард;
44007022	«Мусо тамоми ҳикмати Мисрро таълим гирифта, дар сухан ва амал қавӣ шуд.
44007023	«Вақте ки ӯ чиҳилсола шуд, ба дилаш омад, ки бародарони худ, банӣ-Исроилро тафаққуди ҳол кунад;
44007024	«Чун якеро мазлум дид, ӯро ҳимоят кард ва интиқоми он ситамкашро гирифта, мисриро кушт.
44007025	«Ӯ гумон мекард, ки бародаронаш хоҳанд фаҳмид, ки Худо ба василаи ӯ онҳоро наҷот медиҳад, аммо онҳо нафаҳмиданд.
44007026	«Рӯзи дигар назди онҳо омада дид, ки муноқиша мекунанд, ва онҳоро оштӣ доданӣ шуда, гуфт: “Эй мардумон, шумо бародар ҳастед, чаро якдигарро меранҷонед? ”
44007027	«Вале он касе ки ба ëри худ тааддӣ мекард, ӯро тела дода, гуфт: ”Кӣ туро бар мо ҳоким ва қозӣ таъин кардааст?
44007028	”Оë мехоҳӣ маро низ бикушӣ, чунон ки дирӯз он мисриро куштӣ? ”.
44007029	«Мусо, ҳамин ки ин суханонро шунид, гурехта рафт ва дар замини Мидьëн ғурбат ихтиëр кард, ва дар он ҷо аз ӯ ду писар таваллуд шуд.
44007030	«Чун чиҳил сол гузашт, дар биëбони атрофи кӯҳи Сино фариштаи Худованд дар шӯълаи буттаи фурӯзон ба ӯ зоҳир шуд.
44007031	«Мусо, чун дид, аз ин рӯъë дар ҳайрат афтод, ва ҳамгоме ки наздик меомад, то ки назар андозад, садои Худованд ба гӯшаш расид:
44007032	«”Ман Худои падарони ту, Худои Иброҳим ва Худои Исҳоқ ва Худои Яъқуб ҳастам”. Мусо ба ларза даромада, ҷуръат накард, ки назар андозад.
44007033	«Худованд ба ӯ гуфт: ”Кафшҳоятро аз пойҳоят бикаш, зеро ҷое ки дар он истодаӣ, замини муқаддас аст;
44007034	”Ситамеро, ки қавми Ман дар Миср мекашад, дидаам ва оҳу нолаи онҳоро шунидаам ва барои наҷот додани онҳо фуромадаам; акнун биë, то ки туро ба Миср бифиристам».
44007035	«Ҳамон Мусоро, ки рад карда, гуфта буданд: ”Кӣ туро ҳоким ва қозӣ таъин кардааст?”, Худо ба василаи фариштае ки дар бутта ба ӯ зоҳир шуд, ҳоким ва раҳокунанди таъин намуда, фиристод;
44007036	«Ӯ онҳоро берун оварда, дар давоми чуҳил сол дар замини Миср ва дар баҳри Қулзум ва дар биëбон мӯъҷизоту аломот ба амал овард.
44007037	«Ин ҳамон Мусост, ки ба баниӣ-Исроил гуфт: ”Худованд Худои шумо Пайғамбаре мисли ман барои шумо аз миëни бародарони шумо ба миëн хоҳад овард; ба суханони Ӯ гӯш диҳед”.
44007038	«Ин ҳамон аст, ки дар ҷамоат дар биëбон бо фариштае ки дар кӯҳи Сино бо ӯ сухан гуфт, ва бо падарони мо буд, ва калимоти зиндаро қабул кард, то ки ба мо бирасонад,
44007039	«Вале падарони мо нахостанд ба ӯ итоат намоянд, балки ӯро рад карданд, ва дилҳои онҳо сӯи Миср моил шуд
44007040	«Ва ба Ҳорун гуфтанд: ”Барои мо худоëне бисоз, ки пешопеши мо равона бошанsд, зеро намедонем, бар сари Мусо, ки моро аз замини Миср берун овард, чӣ омадааст”.
44007041	«Дар он айëм гӯсолае сохтанд ва ба он бут қурбониҳо карданд ва аз аъмоли дастҳои худ хеле шод гаштанд.
44007042	«Аммо Худо аз онҳо рӯй гардонда, вогузор кард, ки сипоҳи осмонро парастиш намоянд, чунон ки дар китоби анбиë навишта шудааст: ”Эй хонадони Исроил! Оë дар давоми чиҳил сол дар биëбон барои Ман қурбониҳо ва ҳадияҳо тақдим кардед
44007043	”Хаймаи Малук ва кавкаби худои худ Римфонро бардошта мегаштед, ки ин санамҳоро барои парастиш сохта будед; пас, шуморо ба он тарафи Бобил бадарға хоҳам кард”.
44007044	«Падарони мо дар биëбон хаймаи шаҳодат доштанд, чунон ки Худо ба Мусо амр фармуда гуфта буд, ки онро мувофиқи намунае ки дидааст, бисозад.
44007045	«Онро падарони мо гирифта, ҳамроҳи Еҳушаъ ба мулки қавмҳо оварданд, вақте ки Худо онҳоро аз сари роҳи падарони мо бадар ронд, ва хайма то замони Довуд дар он ҷо монд.
44007046	«Ки ӯ дар ҳузури Худо илтифот ëфт ва дархост намуд, ки маскане барои Худои Яъқуб омода кунад.
44007047	«Вале Сулаймон барои Ӯ хонае сохт.
44007048	«Аммо Ҳаққи Таоло дар маъбадҳои сохтаи дасти инсон маскан намегирад, чунон ки набӣ гуфтааст:
44007049	”Осмон”, мегӯяд Худованд, ”курсии Ман аст, ва замин пойандози Ман; чӣ гуна хонае барои Ман бино хоҳед кард ва чӣ гуна маконе барои оромиши Ман?
44007050	”Магар ҳамаи ин чизҳоро дасти Ман наофаридааст? ”
44007051	«Эй гарданкашон! Эй соҳибони дилҳо ва гӯшҳои номахтун! Шумо ҳамеша ба Рӯҳулқудс муқобилат мекунед, шумо низ монанди падарони худ ҳастед:
44007052	«Кист аз анбиë, ки падарони шумо ӯро таъқиб накарда бошанд? Онҳо касонеро куштанд, ки аз омадани Он Одил пешакӣ хабар дода буданд, ва алҳол шумо Худи Ӯро таслим кардед ва ба қатл расондед,
44007053	«Оре, шумо Тавротро, ки ба василаи фариштагон барқарор шуд, қабул кардед, вале аз риояи он гардан тофтед».
44007054	Чун инро шуниданд, он қадар дарғазаб шуданд, ки дандонҳои худро ба ҳам месоиданд.
44007055	Аммо ӯ, ки пур аз Рӯҳулқудс буд, сӯи осмон нигариста, ҷалоли Худо ва Исоро, ки ба ямини Худо истода буд, дид.
44007056	Ва гуфт: «Инак, осмонро кушода ва Писари Одамро ба ямини Худо истода мебинам».
44007057	Вале онҳо бо овози баланд фарьëд зада ва гӯшҳои худро маҳкам карда, якдилона ба ӯ ҳамла оварданд
44007058	Ва аз шаҳр берун бароварда, сангсор каданд, ва шоҳидон ҷомаҳои худро назди пойҳои ҷавоне ки Шоул ном дошт, гузоштанд.
44007059	Вақте ки Истефанусро сангсор мекарданд, ӯ дуо мехонду мегуфт: «Эй Исои Худованд! Рӯҳи маро қабул кун»
44007060	Сонӣ зону зада, бо овози баланд нидо кард: «Худовандо! Ин гуноҳро ба ҳисоби онҳо дохил накун». Инро гуфту ҷон дод.
44008001	ШОУЛ низ ба қатли ӯ розӣ буд. Дар он рӯз таъқиботи шадиде бар зидди аҳли калисои Ерусалим ба амал омад, ва ҳама, ғайр аз ҳаввориëн, ба ноҳияи Яҳудо ва Сомария пароканда шуданд;
44008002	Мардуми некӯкор Истефанусро дафн карда, барои ӯ мотами азиме гирифтанд.
44008003	Аммо Шоул аҳли калисоро азоб медод ва хона ба хона гашта, мардон ва занонро кашола карда мебурду дар зиндон меандохт.
44008004	Дар ин миëн онҳое ки пароканда шуда буданд, ба ҳар ҷое ки мерафтанд, аз калом башорат медоданд.
44008005	Чунончи, Филиппус ба як шаҳри Сомария омада, ба онҳо Масеҳро мавъиза мекард;
44008006	Мардум ба суханони Филиппус якдилона гӯш медоданд ва мӯъҷизотеро, ки ба амал меовард, мешуниданд ва медиданд;
44008007	Зеро ки арвоҳи палид аз бисьëр мубталоëн наъра кашида берун мешуданд, ва мафлуҷону лангони бисьëре шифо меëфтанд,
44008008	Ва шодии азиме дар он шаҳр падид омад.
44008009	Шимъӯн ном мард дар он шаҳр буд, ки пештар ҷодугарӣ мекард ва мардуми Сомарияро дар ҳайрат меандохт ва худро шахси бузурге вонамуд месохт.
44008010	Ҳама, аз хурд то калон, ба ӯ гӯш андохта, мегуфтанд: «Ин шахс қуввати азими Худост».
44008011	Аз он сабаб ба ӯ гӯш меандохтанд, ки ӯ муддати дарозе онҳоро бо ҷодугарии худ ба ҳайрат меовард.
44008012	Лекин вақте ки ба башорати Филиппус дар бораи Малакути Худо ва исми Исои Масеҳ имон оварданд, мардон ва занон таъмид гирифтанд.
44008013	Худи Шимъӯн низ имон овард ва таъмид гирифт ва ҳамеша ҳамроҳ Филиппус буд; ва аз дидани аломот ва мӯъҷизоти азиме ки ба амал меомад, дар ҳайрат мемонд.
44008014	Ҳаввориëне ки дар Ерусалим буданд, чун шуниданд, ки аҳли Сомария каломи Худоро қабул кардаанд, Петрус ва Юҳанноро назди онҳо фиристоданд,
44008015	Ва чун омаданд, барои онҳо дуо гуфтанд, то ки Рӯҳулқудсро қабул кунанд:
44008016	Зеро ки Рӯҳ ҳанӯз бар ҳеҷ кадоме аз онҳо нозил нашуда буд, балки фақат ба исми Исои Худованд таъмид ëфта буданд;
44008017	Пас, дастҳои худро бар сари онҳо гузоштанд, ва онҳо Рӯҳулқудсро қабул карданд.
44008018	Шимъӯн чун дид, ки бо дастгузории ҳаввориëн Рӯҳулқудс ато мешавад, ба онҳо пул овард,
44008019	Ва гуфт: «Ин қудратро ба ман низ бидиҳед, то ки ба ҳар кас даст гузорам, Рӯҳулқудсро қабул кунад».
44008020	Аммо Петрус ба вай гуфт: «Бигзор пулат бо ту нест шавад, чунки ту гумон кардаӣ, ки атои Худоро ба бадали пул бихарӣ;
44008021	«Туро аз ин чиз насибе ва баҳрае нест, зеро ки дилат дар ҳузури Худо рост намебошад;
44008022	«Акнун аз ин шарорати худ тавба кун ва ба Худо дуо гӯй: шояд, ин қасди дилат омурзида шавад;
44008023	«Зеро мебинам, ки пур аз заҳраи талх ва гирифтори қайди шарорат ҳастӣ».
44008024	Шимъӯн дар ҷавоб гуфт: «Шумо барои ман ба Худованд дуо гӯед, то ки чизе аз он чи гуфтед, ба ман рӯй надиҳад».
44008025	Онҳо, пас аз он ки шаҳодат доданд ва каломи Худовандро мавъиза карданд, ба Ерусалим баргаштанд ва дар бисьëре аз деҳоти Сомария аз Инҷил башорат доданд.
44008026	Фариштаи Худованд ба Филиппус гуфт: «Бархез ва ба тарафи ҷануб, ба роҳе ки аз Ерусалим сӯи Ғазза меравад, ва роҳи биëбон аст, равона шав».
44008027	Бархост ва равона шуд. Ва инак, шахси ҳабашӣ, хоҷасаро ва кабири Кандока маликаи Ҳабаш, нигsаҳбони тамоми хазинаи вай, ки ба Ерусалим барои ибодат омада буд,
44008028	Ба ватан бармегашт ва бар аробаи худ нишаста, китоби Ишаъëи набиро мехонд.
44008029	Рӯҳ ба Филиппус гуфт: «Наздик биë ва ба он ароба ҳамроҳ шав».
44008030	Филиппус ба он ҷо давида, шунид, ки китоби Ишаъëи набиро мехонад. Гуфт: «Оë мефаҳмӣ он чиро, ки мехонӣ?»
44008031	Гуфт: «Чӣ гуна фаҳмида метавонам, агар касе ба ман роҳнамоӣ накунад?» Ва аз Филиппус хоҳиш кард, ки ба ароба савор шуда, бо ӯ бинишинад.
44008032	Порчае ки аз Навиштаҳо мехонд, ин буд: ”Мисли гӯсфанде Ӯро ба забҳ бурданд, ва мисли баррае ки назди пашмтарошаш безабон аст, Ӯ ҳамчунон даҳони Худро воз накард;
44008033	”Дар таҳқири Ӯ инсофро аз Ӯ гирифтанд, ва насли Ӯро кӣ шаҳр хоҳад дод? Зеро ки ҳаëти Ӯ аз замин қатъ карда шуд”.
44008034	Он хоҷасаро ба Филиппус гуфт: «Аз ту саволе дорам, ки набиӣ инро дар ҳаққи кӣ мегӯяд? Оë дар ҳаққи худаш ë дар ҳаққи каси дигаре?»
44008035	Он гоҳ Филиппус даҳони худро кушод ва аз ҳамон Навишта сар карда, ба ӯ аз Исо башорат дод.
44008036	Дар ин миëн, дар аснои роҳ, онҳо ба обе расиданд, ва хоҷасаро гуфт: «Инак, об; ба таъмид гирифтанам чӣ чиз монеъ мешавад?»
44008037	Филиппус гуфт: «Агар аз таҳти дил имон оварда бошӣ, ҷоиз аст» Вай дар ҷавоб гуфт: «Имон дорам, ки Исои Масеҳ Писари Худост».
44008038	Сонӣ фармон дод, ки аробаро нигоҳ дорад, ва ҳар ду, Филиппус ва хоҷасаро, ба об фуромаданд, ва ӯро таъмид дод.
44008039	Вақте ки аз об баромаданд, Рӯҳи Худованд Филиппусро даррабуд, ва хоҷасаро дигар ӯро надида, роҳи худро бо хурсандӣ давом дод.
44008040	Аммо Филиппус дар Ашдӯд пайдо шуд ва дар ҳамаи шаҳрҳо гашта, башорат медод, то даме ки ба Қайсария расид.
44009001	ШОУЛ, ки ҳанӯз таҳдид ва қатл бар шогирдони Худованд меангехт, назди саркоҳин рафт
44009002	Ва аз ӯ номаҳо барои куништҳои Димишқ пурсида гирифт, то ки агар марде ë занеро аз пайравони ин тариқат биëбад, бандӣ карда ба Ерусалим оварад.
44009003	Дар аснои роҳ, вақте ки ба Димишқ наздик омад, баногоҳ нуре аз осмон давродаври ӯ дурахшид;
44009004	Ӯ бар замин афтод ва овозе шунид, ки мегуфт: «Шоул, Шоул! Барои чӣ маро таъқиб мекуни?»
44009005	Гуфт: «Худовандо, Ту Кистӣ?» Худованд гуфт: «Ман он Исо ҳастам, ки ту Ӯро таъқиб мекунӣ; лагад заданат ба сихак душвор аст».
44009006	Ва ӯ ба ларза ва даҳшат афтода, гуфт: «Худовандо! Чиӣ амр мефармоиӣ, то ки ба ҷо оварам» Ва Худованд дар ҷавоб гуфт: «бархез ва ба шаҳр бирав, ва дар он ҷо ба ту гуфта хоҳад шуд, ки чӣ бояд бикунӣ».
44009007	Аммо онҳое ки ҳамсафари ӯ буданд, моту мабҳут меистоданд, зеро ки он садоро шуниданд, лекин ҳеҷ касро надиданд.
44009008	Шоул аз замин бархост, ва чашмонаш кушода бошад ҳам, ҳеҷ касро намедид; аз дасташ гирифта, ӯро ба Димишқ бурданд;
44009009	Дар он ҷо се рӯз нобино монд, ва чизе нахӯрд ва нанӯшид.
44009010	Дар Димишқ Ҳанониë ном шогирде буд; Худованд дар рӯъë ба ӯ гуфт: «Эй Ҳананиë!»Ҷавоб дод: «Лаббай, Худовандо!».
44009011	Худованд ба ӯ гуфт: «Бархез ва ба кӯчае ки Рост ном дорад, бирав ва Шоул ном тарсусиро дар хонаи Яҳудо суроғ кун, ки ӯ ҳоло ба дуо машғул аст.
44009012	«Ва Ҳанониë ном шахсеро дар рӯъë дидааст, ки омада, бар ӯ даст гузоштааст, то ки бино шавад».
44009013	Ҳанониë дар ҷавоб гуфт: «Худовандо! дар бораи ин одам аз бисьëр касон шунидаам, ки дар Ерусалим ба муқаддасони Ту чӣ қадар бадиҳо кардааст;
44009014	«Дар ин ҷо низ аз саркоҳинон изн дорад, ки ҳамаи касонеро, ки исми Туро мехонанд, бандӣ кунад».
44009015	Аммо Худованд ба вай гуфт: «Ту бояд биравӣ, зеро ки ӯ зарфи баргузидаи Ман аст, то ки исми Маро пеши халқҳо ва подшоҳон ва банӣ-Исроил эълон намояд;
44009016	«Зеро ки Ман ба ӯ нишон хоҳам дод, ки барои исми Ман ӯ чӣ қадар азобу уқубат бояд бикашад».
44009017	Ҳанониë рафта, ба он хона даромад ва даст бар ӯ гузошта, гуфт: «Эй бародар Шоул! Исои Худованд, ки дар роҳе ки меомадӣ, бар ту зоҳир шуд, маро фиристод, то ки боз бино гардӣ ва аз Рӯҳулқудс пур шавӣ».
44009018	Дарҳол аз чашмони ӯ чизе монанди пулакча афтода, бино шуд, ва бархост, таъмид гирифт.
44009019	Ва хӯрок хӯрда, қувват гирифт. Якчанд рӯз Шоул бо шогирдон дар Димишқ монд;
44009020	Дарҳол дар куништҳо дар ҳаққи Исо мавъиза кардан гирифт ва гуфт, ки Ӯ Писари Худост.
44009021	Ҳар ки суханонашро мешунид, дар ҳайрат афтода, мегуфт: «Магар ин ҳамон касе нест, ки дар Ерусалим касонеро, ки ин исмро ба забон меоварданд, несту нобуд мекард? Оë ба ин ҷо низ ӯ барои он наомада буд, ки онҳоро бандӣ карда, назди саркоҳинон барад?»
44009022	Аммо Шоул дар мавъизаи худ торафт бештар қувват мегирифт ва яҳудиëни сокини Димишқро дар ҳайрат андохта, исбот мекард, ки Ҳамин Исо Масеҳ аст.
44009023	Баъд аз гузаштани якчанд вақт яҳудиëн қасд карданд, ки ӯро бикушанд.
44009024	Шоул аз қасди онҳо хабардор шуд; вале онҳо шабу рӯз назди дарвозаи шаҳр поида меистоданд, то ки ӯро бикушанд.
44009025	Шогирдон ӯро шабона гирифта, дар сабаде гузоштанд ва аз девори шаҳр поëн фуроварданд.
44009026	Вақте ки Шоул ба Ерусалим расид, хост ба шогирдон ҳамроҳ шавад, лекин ҳама аз ӯ метарсиданд ва бовар намекарданд, ки ӯ шогирд аст.
44009027	Он гоҳ Барнаббо ӯро гирифта, назди ҳаввориëн овард ва ба онҳо нақл кард, ки чӣ гуна Худовандро дар роҳ дидааст, ва Худованд ба ӯ сухан гуфтааст, ва чӣ гуна ӯ дар Димишқ ба исми Исо далерона мавъиза намудааст.
44009028	Пас аз он ӯ дар Ерусалим бо онҳо омаду рафт мекард ва ба исми Исои Худованд далерона мавъиза менамуд.
44009029	Бо яҳудиëни юнонизабон низ гуфтугӯ ва мубоҳиса мекард, ва онҳо қасд карданд, ки ӯро бикушанд.
44009030	Чун бародарон аз ин хабардор шуданд, ӯро ба Қайсария фиристоданд ва аз он ҷо ба Тарсус гусел карданд.
44009031	Он вақт аҳли калисоҳо дар сар то сари Яҳудо, Ҷалил ва Сомария дар оромӣ буда, обод мешуданд ва модоме ки дар тарси Худованд ва тасаллои Рӯҳулқудс рафтор мекарданд, меафзуданд.
44009032	Ва воқеъ шуд, ки Петрус дар тамоми ноҳия гашта, назди муқаддасони сокини Лидда низ омад;
44009033	Дар он ҷо Аниëс ном шахсеро дид, ки ҳашт сол боз фалаҷ шуда, болои бистар хобида буд.
44009034	Петрус ба ӯ гуфт: «Эй Аниëс! Исои Масеҳ туро шифо медиҳад; аз бистарат бахез». Ӯ дарҳол бархост,
44009035	Ва ҳамаи сокинони Лидда ва Сорӯн ӯро дида, ба Худованд рӯй оварданд.
44009036	Дар Ëфо шогирде буд, зане ба номи Тобито, ки маънояш Ғизол аст, ва ӯ хеле некӯкор буд ва садақоти басьëре медод.
44009037	Ва воқеъ шуд дар он айëм, ки ӯ касал шуда, мурд, ва ӯро ғусл дода, дар болохонае гузоштанд.
44009038	Азбаски Лидда ба Ëфо наздик буд, ва шогирдон шунида буданд, ки Петрус дар он ҷост, ду касро назди ӯ фиристода, хоҳиш карданд, ки бо зудӣ назди онҳо биëяд.
44009039	Петрус бахоста бо онҳо рафт, ва чун расид, ӯро ба он болохона бароварданд, ва ҳамаи бевазанон гиръякунон назди ӯ меистоданд ва куртаю ҷомаҳоеро, ки Ғизол дар зиндагии худ дӯхта буд, ба ӯ нишон медоданд.
44009040	Петрус ҳамаро берун карда, зону зад ва дуо гуфт ва ба ҷасад рӯй оварда, гуфт: «Эй Тобито! Бархез! Вай дарҳол чашмонашро кушод ва Петрусро дида, бинишаст.
44009041	Аз дасташ гирифта, ба по хезонд ва муқаддасону бевазанонро даъват намуда, ӯро ба онҳо зинда супурд.
44009042	Ин ҳодиса дар тамоми Ëфо овоза шуд, ва бисьëр касон ба Худованд имон оварданд.
44009043	Чандин рӯз ӯ дар Ëфо назди Шимъӯн ном даббоғе монд.
44010001	Дар Қайсария Корнилюс ном марде мирисади фавҷи ба ном Итолиявӣ буд
44010002	Ва бо тамоми аҳли байташ парҳезгор ва худотарс буда, ба қавм садақоти бисьëре медод ва ҳамеша назди Худо дуо мегуфт.
44010003	Рӯзе, тақрибан соати нӯҳ, фариштаи Худоро ошкоро дар рӯъë дид, ки назди ӯ омада, гуфт: «Эй Корнилиюс!».
44010004	Ӯ ба вай нигариста ва ба ҳарос афтода, гуфт: «Худовандо чӣ мефармоӣ?» Ба ҷавоби ӯ гуфт: «Дуоҳо ва садақоти ту дар ҳузури Худо зикр ëфтаанд;
44010005	«Акнун ба Ëфо кас фиристода, Шимъӯнро, ки лақабаш Петрус аст, даъват намо:
44010006	«Ӯ назди Шимъӯн даббоғе ки хонааш дар соҳили баҳр аст, меҳмон аст; ӯ ба ту хоҳад гуфт, ки туро чӣ бояд кард».
44010007	Чун он фариштае ки бо Корнилиюс сухан гуфт, нопадид шуд, ӯ ду нафар аз навкарони худ ва як сарбози парҳезгорро, аз онҳое ки дар хизматаш буданд, даъват намуд
44010008	Ва тамоми ҳодисаро ба онҳо нақл карда, онҳоро ба Ëфо фиристод.
44010009	Фардои он, ки онҳо роҳ паймуда, ба шаҳр наздик мешуданд, Петрус тақрибан соати шаш ба боми хона баромад, то ки дуо гӯяд.
44010010	Дар он ҷо гурусна монда, хост чизе бихӯрад, ва ҳангоме ки барои ӯ муҳайë мекарданд, ҳолати бехудӣ ӯро фаро гирифт,
44010011	Ва осмонро кушода дид, ва инак зарфе сӯи ӯ нозил мешуд, монанди суфраи калоне ки аз чор гӯшааш овезон ба замин мефуромада бошад;
44010012	Дар дохили он ҳар гуна чорвои замин, ҳайвоноти ваҳшӣ, хазандагон ва мурғони ҳаво буданд.
44010013	Хитобе ба гӯшаш расид, ки мегуфт: «Эй Петрус, бархоста, забҳ кун ва бихӯр!»
44010014	Аммо Петрус гуфт: «Ҳошо, Худовандо, зеро ки ҳаргиз чизе ҳаром ë палид нахӯрдаам».
44010015	Бори дигар хитобе ба гӯшаш расид, ки мегуфт: «Он чи Худо пок кардааст, ту ҳаром нахон».
44010016	Ин ҳодиса се бор такрор ëфт, ва он зарф ба осмон баромад.
44010017	Чун Петрус бисьëр мутаҳайир шуда, фикр мекард, ки ин рӯъë чӣ маънӣ дошта бошад, фиристодагони Корнилиюс ҳонаи Шимъӯнро суроғ карда, назди дарвозаи он омаданд
44010018	Ва нидо карда, пурсиданд: «Оë Шимъӯне ки лақабаш Петрус аст, дар ин ҷост?»
44010019	Дар сурате ки Петрус ҳанӯз дар бораи рӯъë андеша мекард, Рӯҳ ба ӯ гуфт: «Инак, се мард туро суроғ мекунанд;
44010020	«Пас, барҳоста, фуруд ой ва ҳеҷ шубҳа накарда, ҳамроҳи онҳо бирав, зеро ки Ман онҳоро фиристодаам».
44010021	Петрус назди одамоне ки аз ҷониби Корнилиюс сӯи ӯ фиристода шуда буданд, фуромада, гуфт: «Манам он касе ки суроғ мекунед; ба чӣ кор омадаед?»
44010022	Гуфтанд: «Корнилюси мирисад, ки марди некӯкор ва худотарс ва назди тамоми қавми яҳудӣ некном аст, аз фариштаи муқаддас фармон гирифтааст, ки туро ба хонаи худ даъват намояд ва суханонатро бишнавад».
44010023	Онҳоро ба хона таклиф карда, зиëфат дод, ва рӯзи дигар бархоста, ҳамроҳашон равона шуд, ва чанд нафар аз бародарон, ки аҳли Ëфо буданд, бо ӯ рафтанд.
44010024	Фардои он ба Қайсария расиданд. Корнилиюс, ки хешу табор ва дӯстони наздикашро даъват карда буд, ба онҳо интизорӣ дошт.
44010025	Вақте ки Петрус дохили хона мешуд, Корнилиюс ӯро пешвоз гирифта ва бар пойҳояш афтода, таъзим кард.
44010026	Аммо Петрус ӯро ба по хезонда, гуфт: «Бархез, зеро ки ман низ инсон ҳастам».
44010027	Бо ӯ сӯҳбаткунон ба хона даромада, дид, ки мардуми бисьëре ҷамъ омадаанд;
44010028	Ба онҳо гуфт: «Шумо хуб медонед, ки ба яҳудиӣ бо шахси бегона муошират доштан ë наздик шудан мамнӯъ аст, вале Худо ба ман дастур дод, ки ҳеҷ касро палид ë наҷис надонам;
44010029	«Бинобар ин, вақте ки даъват шудам, бечуну чаро омадам, ва акнун мепурсам: аз барои чӣ маро даъват намудаед?»
44010030	Корнилюс гуфт: «Чор рӯз пеш аз ин ман то ҳамин соат рӯза доштам ва дар соати нӯҳум дар хонаи худ дуо мегуфтам, ки ногоҳ шахсе бо либоси нуронӣ пеши ман пайдо шуд
44010031	«Ва гуфт: ”Эй Корнилюс! Дуоҳои ту мустаҷоб шуд ва садақоти ту дар ҳузури Худо зикр ëфт;
44010032	”Акнун ба Ëфо фиристода, Шимъӯнро, ки лақабаш Петрус аст, даъват намо: ӯ дар хонаи Шимъӯн ном даббоғе дар соҳили баҳр меҳмон аст; ӯ чун биëяд, бо ту сухан хоҳад ронд”.
44010033	«Дарҳол назди ту фиристодам, ва ту хуб кардӣ, ки омадӣ; алҳол ҳамаамон дар ҳузури Худо ҳозирем, то ҳар он чиро, ки Худо ба ту фармудааст, бишнавем».
44010034	Петрус ба сухан оғоз карда, гуфт: «Акнун яқин донистам, ки Худо рӯйбинӣ надорад.
44010035	«Ва аз ҳар қавм ҳар кӣ аз Ӯ тарсад ва аз рӯи адолат рафтор кунад, дар ҳузури Ӯ мақбул аст.
44010036	«Ӯ каломи Худро ба бани-Исроил фиристода, ба василаи Исои Масеҳ, ки Худованди ҳама аст, башорати сулҳу осоиштагӣ дод.
44010037	«Шумо аз воқеае ки дар сар то сари Яҳудо рӯй дод, хабардор ҳастед, ки он баъд аз таъмиде ки Яҳьë мавъиза намуд, аз Ҷалил оғоз шуда буд:
44010038	«Исои Носириро Худо бо Рӯҳулқудс ва қуввати Худ татҳин кард, ва Ӯ ба ҳама ҷо рафта, корҳои нек мекард ва ба ҳамаи онҳое ки дар қайди иблис буданд, шифо мебахшид, зеро ки Худо бо Ӯ буд;
44010039	«Мо шоҳидони ҳамаи он корҳое ҳастем, ки Ӯ дар кишвари яҳудиëн ва дар Ерусалим ба ҷо овард, ва онҳо Ӯро ба салиб овехта, куштанд.
44010040	«Худо Ӯро дар рӯзи сеюм, эҳьë кард, ва Ӯро зоҳир сохт.
44010041	«Аммо на бар тамоми қавм, балки ба шоҳидоне ки Худо пешакӣ баргузида буд, яъне ба моëн, ки баъд аз эҳьë шудандаш аз мурдагон, бо Ӯ хӯрдаем ва нӯшидаем,
44010042	«Ва Ӯ ба мо фармуд, ки ба мардум мавъиза намоем ва шаҳодат диҳем, ки Худо Ӯро Довари зиндагон ва мурдагон таъин кардааст.
44010043	«Тамоми анбиë бар Ӯ шаҳодат медиҳанд, ки ҳар кӣ ба Ӯ имон оварад, ба василаи исми Ӯ гуноҳҳояш омурзида хоҳад шуд».
44010044	Ин суханон ҳанӯз бар забони Петрус буд, ки Рӯҳулқудс бар ҳамаи шунавандагони калом нозил шуд,
44010045	Ва имондорони махтун, ки ҳамроҳи Петрус омада буданд, дар ҳайрат афтоданд, ки атои Рӯҳулқудс ба гайрияҳудиëн низ ҷорӣ шудааст,
44010046	Зеро шуниданд, ки онҳо ба забонҳо сухан ронда, Худоро ҳамду сано мехонанд. Он гоҳ Петрус гуфт:
44010047	«Оë касе метавонад ба онҳое ки Рӯҳулқудсро мисли мо низ ëфтаанд, бо об таъмид гирифтанро манъ кунад»
44010048	Ва фармуд, ки онҳоро ба исми Исои Масеҳ таъмид диҳанд. Ва аз ӯ хоҳиш карданд, ки якчанд рӯз назди онҳо бимонад.
44011001	ҲАВВОРИËН ва бародароне ки дар Яҳудо буданд, шуниданд, ки гаӣрияҳудиëн низ каломи Худоро қабул кардаанд.
44011002	Вақте ки Петрус ба Ерусалим омад, махтунон бар вай таъна зада,
44011003	Гуфтанд: «Назди мардуми номахтун рафта, бо онҳо хӯрок хӯрдаӣ».
44011004	Вале Петрус ба ҳикояти муфассали ҳар он чи рӯй дода буд, шурӯъ намуда, гуфт:
44011005	«Ман дар шаҳри Ëфо дуо мегуфтам ва дар ҳолати бехудӣ рӯъëе дидам: зарфе нозил мешуд, мисли суфраи калоне ки аз чор гӯшааш овезон аз осмон мефуромада бошад, ва инак он назди ман фуромад;
44011006	«Чун ба он нигариста, дурустакак аз назар гузарондам, чорвои замин, ҳайвоноти ваҳшӣ, хазандагон ва мурғони ҳаворо дидам,
44011007	«Ва овозе ба гӯшам расид, ки мегуфт: ”Эй Петрус, бархоста, забҳ кун, ва бихӯр”
44011008	«Гуфтам: ”Ҳошо, Худовандо, зеро ки ҳаргиз чизе ҳаром ë палид ба даҳон набурдаам”.
44011009	«Бори дигар хитобе аз осмон ба ҷавобам даррасид, ки мегуфт: ”Он чи Худо пок кардааст, ту ҳаром нахон”.
44011010	«Ин ҳодиса се бор такрор ëфт, ва ҳама чиз боз ба осмон баромад.
44011011	«Ва инак, дар ҳамон лаҳза се марде аз Қайсария назди ман фиристода шуда буданд, ба хонае ки иқомат доштам, расиданд,
44011012	«Ва Рӯҳ ба ман гуфт, ки ҳеҷ шубҳа накарда, бо онҳо биравам; ин шаш бародар низ ҳамроҳи ман рафтанд, ва мо ба хонаи он шахс даромадем.
44011013	«Вай ба мо нақл кард, ки чӣ гуна дар хонаи худ фариштаро дидааст, ки истода ба вай гуфтааст: «”Ба Ëфо фиристода, Шимъӯнро, ки лақабаш Петрус аст, даъват намо,
44011014	”Ва ӯ ба ту суханоне бигӯяд, ки боиси наҷоти ту ва тамоми хонадони ту хоҳад шуд”.
44011015	«Вақте ки ба сухан оғоз кардам, Рӯҳулқудс бар онҳо нозил шуд, мисли он ки дар ибтидо бар мо нозил шуда буд.
44011016	«Он гоҳ ба ëд овардам, ки Худованд гуфта буд: ”Яҳьë бо об таъмид медод, лекин шумо бо Рӯҳулқудс таъмид хоҳед ëфт”.
44011017	«Пас, модоме ки Худо ба онҳо ҳамон бахшоишро ато кардааст, ки ба мо ато кард, вақте ки ба Исои Масеҳи Худованд имон овардем, ман кистам, ки тавонам ба Худо монеъ шавам?».
44011018	Вақте ки инро шуниданд, ором шуданд ва Худоро ҳамду сано хонда, гуфтанд: «Дар ҳақиқат Худо ба гайрияҳудиëн низ тавбаи ҳаëтбахшро ато кардааст».
44011019	Дар ин миëн ба сабаби таъқиботе ки баъд аз Истефанус ба амал омад, бисьëр касон пароканда шуда, то Финиқия ва Қаприс ва Антиëхия расиданд, ва онҳо каломро ба ҳеҷ кас, ғайр аз яҳудиëн, мавъиза намекарданд.
44011020	Лекин баъзе аз онҳо ки аз аҳли Қаприс ва Қурин буданд, ба Антиëхия расида, бо юнониëн гуфтугӯй карданд ва аз Исо Худованд башорат доданд,
44011021	Ва дасти Худованд бар онҳо буд, ва шумораи бузурге имон оварда, ба Худованд руҷӯъ карданд.
44011022	Вақте ки овозаи ин ба гӯши аҳли калисои Ерусалим расид, Барнабборо ба Антиëхия фиристоданд.
44011023	Чун расид, файзи Худоро дида, шод шуд, ва ҳамаро насиҳат кард, ки аз самими қалб ба Худованд бичаспанд;
44011024	Зеро ки ӯ Марди некӯкор ва пур аз Рӯҳулқудс ва имон буд; ва мардуми бисьëре ба Худованд имон оварданд.
44011025	Сонӣ Барнаббо барои ҷустуҷӯи Шоул ба Тарсус рафт ва ӯро ëфта, ба Антиëхия овард.
44011026	Тамоми сол онҳо дар калисо ҷамъ мешуданд ва мардуми бисьëрро таълим медоданд, ва шогирдон аввалин бор дар Антиëхия масеҳӣ номида шуданд.
44011027	Ва воқеъ шуд дар он айëм, ки якчанд анбиë аз Ерусалим ба Антиëхия омаданд.
44011028	Яке аз онҳо, ки Оғобус ном дошт, бархост ва аз Рӯҳ илҳом ëфта, пешгӯӣ кард, ки дар тамоми ҷаҳон қаҳтии сахте рӯй хоҳад дод; он дар замони қайсар Клавдиюс рӯй дод;
44011029	Он гоҳ шогирдон қарор доданд ки ҳар яке алоқадри дороии худ ионате барои бародарони сокини Яҳудо равона кунад;
44011030	Ҳамин тавр ҳам карданд, ва онро ба василаи Барнаббо ва Шоул ба пирон фиристоданд.
44012001	ДАР он замон подшоҳ Ҳиродус дасти тааддӣ бар баъзе аз аҳли калисо дароз кард, то ки онҳоро азоб диҳад.
44012002	Ва Яъқуб, бародари Юҳанноро ба шамшер кушт;
44012003	Чун дид, ки ин ба яҳудиëн писанд афтод, Петрусро низ дастгир кард, ки ин дар айëми иди фатир буд,
44012004	Ва ӯро гирифта, ба зиндон андохт ва ба чор дастаи чоргонаи сарбозон супурд, ки ӯро посбонӣ кунанд, зеро ният дошт, ки баъд аз иди фисҳ ӯро назди қавм берун оварад.
44012005	Пас, Петрусро дар зиндон нигоҳ медоштанд, аммо аҳли калисо барои ӯ назди Худо пайваста дуо мегуфтанд.
44012006	Дар ҳамон шабе ки Ҳиродус қасди берун овардани ӯро дошт, Петрус, бастаи ду занҷир, дар миëни ду сарбоз хобида буд, ва дарбонон зиндонро посбониӣ мекарданд.
44012007	Ва инак, фариштаи Худованд назди ӯ ҳозир шуд, ва рӯшноӣ дар он хона дурахшид; ба паҳлуи Петрус зада, ӯро бедор кард ва гуфт: «Зуд бархез». Дарҳол занҷирҳо аз дастҳояш афтод.
44012008	Фаришта ба ӯ гуфт: «Камари худро бибанд ва кафш бар пой кун». Ва чунин кард. Сонӣ ба ӯ гуфт: «Ҷомаи худро бипӯш ва аз қафои ман биë».
44012009	Берун омада, аз қафои вай равона шуд, ва надонист, ки он чи аз фаришта содир шуд, воқеист, балки гумон мекард, ки ин рӯъëест.
44012010	Аз пеши посбонони аввал ва дуюм гузашта, ба дарвозаи оҳанине ки сӯи шаҳр мебурд, расиданд, ва он худ аз худ пеши рӯи онҳо кушода шуд; онҳо берун рафта, аз як кӯча гузаштанд, ки ногаҳон фаришта аз пеши ӯ нопадид шуд.
44012011	Петрус ба худ омада, гуфт: «Акнун яқин донистам, ки Худованд фариштаи Худро фиристода, маро аз дасти Ҳиродус ва аз он чи қавми яҳудӣ чашм доштанд, раҳо кард».
44012012	Инро аз фикри худ гузаронда, ба хонаи Марьям, мадари Юҳанно, ки лақабаш Марқӯс буд, омад, ки дар он ҷо касони бисьëре ҷамъ шуда, дуо мегуфтанд.
44012013	Вақте ки дарвозаро кӯфт, Рудо ном канизе баромад, то ки воз кунад,
44012014	Ва овози Петрусро шинохта, ба ҷои он ки дарвозаро кушояд, аз шодӣ ба хона давида даромад ва хабар дод, ки Петрус назди дарвоза истодааст.
44012015	Ба вай гуфтанд: «Магар девона шудаӣ?» Аммо вай ба гапаш исрор кард. Гуфтанд: «Ин фариштаи ӯст».
44012016	Аммо Перус пайваста тақ-тақ мекард; вақте ки кушоданд, ӯро дида, дар ҳайрат афтоданд.
44012017	Ӯ бо дасташ ишорат кард, ки хомӯш бошанд, ва ба онҳо нақл кард, ки чӣ гуна Худованд ӯро аз зиндон берун овард; ва гуфт: «Инро ба Яъқуб ва ба бародарон хабар диҳед». Сонӣ берун баромада, ба ҷои дигар рафт.
44012018	Чун субҳ дамид, изтироби бузурге дар байни сарбозон афтод, ки Петрусро чӣ шуд,
44012019	Ва Ҳиродус, чун ӯро талабид наëфт, посбононро истинтоқ карда, фармуд, ки онҳоро ба қатл расонанд, ва худаш аз Яҳудо ба Қайсария рафта, дар он ҷо иқомат кард.
44012020	Ҳиродус ба мардуми Сӯр ва Сидӯн бисьëр хашмгин буд, ва онҳо, маслиҳатро ба як ҷо монда, назди ӯ омаданд ва Блостусро, ки нозири хобгоҳи подшоҳ буд, ба тарафи худ кашида, талаби сулҳ карданд, чунки диëрашон аз кишвари подшоҳ асбоби маишат меëфт.
44012021	Дар рӯзи таъиншуда Ҳиродус либоси шоҳона дар бар кард ва бар маснади ҳукумат нишаста, ба онҳо нутқ кард,
44012022	Ва мардум нидо карда гуфтанд, ки ин овози худост, на овози инсон.
44012023	Лекин баногоҳ фариштаи Худованд ӯро зад, зеро ки ӯ Худоро ҷалол надод, ва кирмҳо ӯро хӯрданд, ва ӯ мурд.
44012024	Аммо каломи Худо торафт бештар интишор меëфт.
44012025	Барнаббо ва Шоул, баъд аз иҷрои хизматашон, аз Ерусалим баргаштанд, ва Юҳанноро, ки лақабаш Марқӯс буд, ҳамроҳи худ оварданд.
44013001	Дар калисои Антиëхия якчанд нафар анбиë ва муаллимон буданд, чунончи: Барнаббо ва Шимъӯн, ки лақабаш Ниҷар буд, ва Лукюси Қуринӣ ва Маноҳим, ки бо тетрарх Ҳиродус дар як ҷо тарбият ëфта калон шуда буд, ва Шоул.
44013002	Вақте ки онҳо ба ибодати Худованд ва рӯзадорӣ машғул буданд, Рӯҳулқудс гуфт: «Барнаббо ва Шоулро аз баҳри коре ки барояш онҳоро даъват намудаам, ба Ман ҷудо кунед».
44013003	Баъд аз рӯза гирифтан ва дуо гуфтан даст бар сари онҳо гузоштанд ва онҳоро равона карданд.
44013004	Онҳо, ки фиристодагони Рӯҳулқудс буданд, ба Салукия омаданд ва аз он ҷо бо киштӣ ба Қаприс рафтанд.
44013005	Ва вориди Саломис шуда, дар куништҳои яҳудиëн каломи Худоро мавъиза карданд; Юҳанно низ мулозими онҳо буд.
44013006	Чун тамоми ҷазираро то ба Пофус тай карданд, як ҷодугари яҳудиро ëфтанд, ки набии козиб буд ва Барюшаъ ном дошт;
44013007	Ӯ бо волӣ Сарҷиюс Павлус ҳамнишин буд. Волӣ, ки Марди бофаҳм буд, Барнаббо ва Шоулро даъват намуда, хост каломи Худоро бишнавад.
44013008	Аммо Алимои ҷодугар, ки тарҷимаи номаш чунин аст, ба онҳо мухолифат карда, хост волиро аз имон овардан боздорад.
44013009	Вале Шоул, ки Павлус низ ном дошт, аз Рӯҳулқудс пур шуда, ба ӯ назар дӯхт
44013010	Ва гуфт: «Эй манбаи ҳар макру шарорат, эй фарзанди иблис ва душмани ҳама гуна адолат! Оë аз роҳи рости Худованд баровардани мардумро бас намекунӣ
44013011	«Ҳоло дасти Худованд туро хоҳад зад, ва нобино гашта, нури офтобро то муддате нахоҳӣ дид». Ногаҳон дуньë дар назараш тираву тор шуд, ва ӯ ба ҳар сӯ рӯ оварда, асокаше меҷуст.
44013012	Чун волӣ ин ҳодисаро дид, аз таълими Худованд мутаҳайир шуда, имон овард.
44013013	Павлус ва ҳамроҳонаш Пофусро тарк карда, бо киштӣ ба Пирҷаи Памфилия омаданд, аммо Юҳанно аз онҳо ҷудо шуда, ба Ерусалим баргашт.
44013014	Онҳо аз Пирҷа гузашта, ба Антиëхияи Писидия расиданд ва рӯзи шанбе ба куништ даромада, нишастанд.
44013015	Баъд аз қироати Таврот ва суҳафи анбиë, сардорони куништ назди онҳо кас фиристода, гуфтанд: «Эй бародарони азиз! Агар каломи насиҳатомезе барои қавм дошта бошед, бигӯед».
44013016	Павлус бархоста ва бо дасташ ишора карда, гуфт: «Эй мардони Исроилӣ ва худотарсон! Гӯш диҳед:
44013017	«Худои қавми Исроил падарони моро баргузид ва ин қавмро, ҳангоме ки дар ғурбати замини Миср буданд, сарафроз кард, ва онҳоро бо бозуи зӯрманд аз он ҷо берун овард;
44013018	«Қариб чиҳил сол онҳоро дар биëбон ғизо дод;
44013019	«Ҳафт қавмро дар замини Канъон несту нобуд карда, заминашонро ҳамчун мерос ба онҳо тақсим кард,
44013020	«Дар давоми тақрибан чорсаду панҷоҳ сол. Пас аз он, то замони Самуили набӣ, доваронро ба онҳо бахшид;
44013021	«Сонӣ барои худ подшоҳ талабиданд, ва Худо Шоул ибни Кисро аз сибти Биньëмин ба онҳо дод, ки муддати чиҳил сол салтанат ронд;
44013022	«Вақте ки ӯро аз миëн бардошт, Довудро бар онҳо подшоҳ таъин кард ва дар ҳаққи ӯ шаҳодат дода, гуфт: ”Довуд ибни Йисоро мувофиқи табъи дили Худ ëфтам, ки ӯ тамоми хостаи Маро ба ҷо хоҳад овард”.
44013023	«Ин ҳамон касест, ки Худо аз насли ӯ, мувофиқи ваъдаи Худ, барои Исроил Наҷотдиҳандае, яъне Исоро ба миëн овард;
44013024	«Пеш аз омадани Ӯ Яҳьë ба тамоми қавми Исроил таъмиди тавбаро мавъиза кард.
44013025	«Чун Яҳьë хизмати худро анҷом дод, гуфт: ”Ман он касе ки шумо гумон мекунед, нестам; лекин баъд аз ман Касе меояд, ки ман сазовори он нестам, ки банди пойафзоли Ӯро воз кунам”.
44013026	«Эй бародарон, эй фарзандони насли Иброҳим ва касоне ки аз байни шумо Худотарс ҳастанд! Каломи ин наҷот ба шумо фиристода шудааст.
44013027	«Зеро ки сокинони Ерусалим ва сардорони онҳо Ӯро нашинохта ва маҳкум карда, гуфтаҳои анбиëро ки ҳар рӯзи шанбе қироат мешавад, ба иҷро расонданд,
44013028	«Ва гарчанде ки аз Ӯ ҳеҷ айбе сазовори марг наëфта буданд, аз Пилотус хоҳиш карданд, ки Ӯро бикушад;
44013029	«Пас аз он ки ҳар чизи дар бораи Ӯ навишташударо ба иҷро расонданд, Ӯро аз салиб фуроварда, ба қабр супурданд.
44013030	«Лекин Худо Ӯро аз мурдагон эҳьë кард,
44013031	«Ва Ӯ рӯзҳои бисьëре ба касоне зоҳир шуд, ки ҳамроҳи Ӯ аз Ҷалил ба Ерусалим омада буданд ва ҳоло дар пеши қавм шоҳидони Ӯ мебошанд.
44013032	«Мо ба шумо башорат медиҳем, ки Худо ваъдаеро, ки ба падарони мо дода, буд, барои мо, фарзандони онҳо, ба иҷро расонда, Исоро эҳьë кард,
44013033	«Чунон ки дар тамоми таронаи дуюми Забур навишта шудааст: ”Ту Писари Ман ҳастӣ, Ман имрӯз Падари Ту шудаам”.
44013034	«Дар бораи он ки Ӯро аз мурдагон эҳьë кард, то ки дигар ба фано дучор нашавад, чунин гуфт: ”Марҳаматҳои боэътимоди Довудро ба шумо хоҳам бахшид”.
44013035	«Бинобар ин дар ҷои дигар низ мегӯяд: ”Нахоҳӣ гузошт, ки Қуддуси Ту фаноро бубинад”.
44013036	«Довуд дар замони худ бо иродаи Худо хизмат карда, вафот ëфт ва ба падарони худ пайваст ва фаноро дид;
44013037	«Аммо Он Касе ки Худо Ӯро эҳьë кард, фаноро надид.
44013038	«Пас, эй бародарон, ба шумо маълум бод, ки ба воситаи Ӯ ба шумо омурзиши гуноҳҳо эълон мешавад,
44013039	Ва аз ҳар чизе ки ба василаи шариати Мусо сафед шуда натавонистед, ҳар имондор ба василаи Ӯ сафед хоҳад шуд.
44013040	«Пас эҳтиëт бошед, мабодо он чи дар суҳафи анбиë гуфта шудааст, ба шумо рӯй диҳад:
44013041	”Эй мутанаффирон, бингаред ва тааҷҷуб намоед ва маҳв шавед, зеро ки Ман амалеро дар айëми шумо содир менамоям, амале ки агар касе онро ба шумо нақл мекард, бовар намекардед”».
44013042	Вақте ки яҳудиëн аз куништ баромаданд, гайрияҳудиëн хоҳиш карданд, ки рӯзи шанбеи оянда низ ин суханонро ба онҳо бигӯянд;
44013043	Чун аҳли куништ пароканда шуданд, бисьëре аз яҳудиëн ва онҳое ки чанде пеш дини яҳудиро қабул карда буданд, аз паи Павлус ва Барнаббо рафтанд, ва ин ду нафар ба онҳо сухан гуфта, тарғиб менамуданд, ки дар файзи Худо устувор бошанд.
44013044	Рӯзи шанбеи дигар қариб тамоми аҳли шаҳр ҷамъ омаданд, то ки каломи Худоро бишнаванд;
44013045	Вале чун яҳудиëн издиҳоми мардумро диданд, аз ҳасад пур гаштанд ва куфр гуфта, ба суханони Павлус мухолифат карданд.
44013046	Он гоҳ Павлус ва Барнаббо далер шуда, гуфтанд: «Воҷиб буд, ки каломи Худо аввал ба шумо мавъиза карда шавад, лекин азбаски шумо онро рад кардед ва худро шоистаи ҳаëти ҷовидониӣ надонистед, бинобар ин мо ба гайрияҳудиëн рӯ меоварем;
44013047	«Зеро ки Худованд ба мо чунин амр фармудааст: ”Туро нури халқҳо гардондам, то ки Ту то ақсои замин василаи наҷот бошӣ”».
44013048	Вақте ки гайрияҳудиëн инро шуниданд, шод шуда, каломи Худовандро ҳамду сано хонданд, ва ҳамаи онҳое ки барои ҳаëти ҷовидонӣ пешакӣ таъин шуда буданд, имон оварданд,
44013049	Ва каломи Худованд дар тамоми он сарзамин интишор ëфт.
44013050	Яҳудиëн занони диндору иззатманд ва акобири шаҳрро ба шӯр оварда, барои таъқиб кардани Павлус ва Барнаббо барангехтанд ва онҳоро аз он ноҳия ронданд.
44013051	Аммо ин ду нафар, ғубори пойҳои худро бар онҳо афшонда, ба Иқуния равона шуданд,
44013052	Ва шогирдон аз шодӣ ва Рӯҳулқудс пур шуданд.
44014001	ДАР Иқуния бо ҳам ба куништи яҳудиëн даромада, тавре сухан гуфтанд, ки шумораи зиëде аз яҳудиëн ва юнониëн имон оварданд.
44014002	Аммо яҳудиëне ки имон наоварда буданд, дилҳои гайрияҳудиëнро шӯронида, ба муқобили бародарон барангехтанд.
44014003	Муддати дарозе дар он ҷо монда, дар бораи Худованд далерона сухан мегуфтанд, ва Ӯ ба каломи файзи Худ шаҳодат дода, ба василаи онҳо аломоту мӯъҷизот ато мекард.
44014004	Дар ин миëн мардуми шаҳр ду тақсим шуданд, ки як қисмашон тарафдори яҳудиëн ва қисми дигарашон тарафдори ҳаввориëн буданд.
44014005	Вақте ки ғайрияҳудиëн ва яҳудиëн бо сардорони худ ба онҳо ҷуҳум оварданд, то ки онҳоро тамасхур ва сангсор кунанд,
44014006	Онҳо огоҳӣ ëфта, ба Лустра ва Дарба, шаҳрҳои Лекония ва атрофи он фирор карданд,
44014007	Ва дар он ҷо башорат медоданд.
44014008	Дар Лустра марде нишаста буд, ки пойҳояш беҳаракат буд ва аз шиками модар ланг буда, ҳаргиз роҳ нарафта буд.
44014009	Вай сухани Павлусро мешунид; Павлус ба вай нигарист ва чун дид, ки имон ба шифо дорад,
44014010	Бо овози баланд ба вай гуфт: «Бар пойҳои худ рост биист».Вай дарҳол ҷаста хесту ба роҳ рафтан даромад.
44014011	Вақте ки мардум ин амали Павлусро диданд, овози худро баланд карда, ба забони леконӣ гуфтанд: «Худоëн ба сурати инсон назди мо фуромадаанд».
44014012	Барнабборо Зевс ва Павлусро Ҳермис номиданд, зеро ки ӯ сарвари нотиқон буд.
44014013	Коҳини маъбади Зевс, ки дар беруни шаҳр воқеъ буд, барзаговон ва тоҷҳои гул назди дарвозаи шаҳр овард ва мехост бо якҷоягии мардум қурбонӣ кунад.
44014014	Ҳамин ки ҳаввориëн Барнаббо ва Павлус инро фаҳмиданд, ҷомаҳои худро дарронида, ба миëни мардум давида даромаданд ва фарьëд зада гуфтанд:
44014015	«Эй мардон! Чаро чунин мекунед Мо низ мисли шумо одамони ноқис ҳастем ва ба шумо башорат медиҳем, ки аз бутҳои худ гашта, ба Худои Ҳай руҷӯъ намоед, ки Ӯ осмон ва замин ва баҳр ва он чиро, ки дар онҳост, офаридааст,
44014016	«Ва дар наслҳои пешина ҳамаи халқҳоро гузоштааст, ки мувофиқи тариқати худ рафтор кунанд,
44014017	«Гарчанде ки ҳамеша бо некиҳояш аз вуҷуди Худ шаҳодат дода, ба мо аз осмон борон меборонад, фаслҳои боровар мебахшад, ба мо ғизо медиҳад ва дилҳои моро аз шодмонӣ пур мекунад».
44014018	Бо ин суханон мардумро аз қурбонӣ кардан барояшон базӯр боздоштанд.
44014019	Дар ин миëн аз Антиëхия ва Иқуния яҳудиëн расида омаданд ва мардумро барангехта, Павлусро сангсор карданд ва, ба гумони он ки мурдааст, аз шаҳр берун кашиданд.
44014020	Вақте ки шогидон дар гирди ӯ ҷамъ омаданд, бархоста, ба шаҳр даромад ва фардои он бо Барнаббо сӯи Дарба равона шуд.
44014021	Дар ин шаҳр низ башорат дода, шогирдони зиëде пайдо карданд ва боз ба Лустра, Иқуния ва Антиëхия ворид шуданд.
44014022	Ва дилҳои шогирдонро тақвият дода, панд мегуфтанд, ки ”дар имон устувор бошед, зеро ки мо бояд бо мусибатҳои бисьëр дохили Малакути Худо гардем”.
44014023	Дар ҳар калисо барои онҳо пиронро таъин карданд ва бо дуо ва рӯза онҳоро ба Худованде ки ба Ӯ имон оварда буданд, супурданд.
44014024	Аз Писидия гузашта, ба Памфилия омаданд.
44014025	Ва дар Пирҷа каломи Худовандро мавъиза намуда, ба Аттолия фуромаданд;
44014026	Боз ба киштӣ савор шуда, ба Антиëхия рафтанд, ки дар ҳамон ҷо онҳо, ба хотири хизмате ки ба ҷо оварданд, ба файзи Худо супурда шуда буданд.
44014027	Чун расиданд, аҳли калисоро ҷамъ оварда, аз он чи Худо ба онҳо ба амал оварда буд ва чӣ гуна Ӯ дарвозаи имонро ба рӯи гайрияҳудиëн кушода буд, нақл карданд;
44014028	Ва муддати дарозе дар он ҷо бо шогирдон монданд.
44015001	БАЪЗЕ касон аз Яҳудо омада ва бародаронро таълим дода, мегуфтанд: «Агар мувофиқи оини Мусо махтун нашавед, наҷот ëфта наметавонед».
44015002	Пас аз он ки Павлус ва Барнаббо бо онҳо мунозира ва мубоҳисаи бисьëре карданд, қарор дода шуд, ки Павлус ва Барнаббо ва чанд нафари дигар аз онҳо барои ҳалли ин масъала назди ҳаввориëн ва пирон ба Ерусалим бираванд.
44015003	Аҳли калисо онҳоро гуселонданд, ва ҳангоме ки онҳо аз Финиқия ва Сомария мегузаштанд, имон овардани ғайрияҳудиëнро ҳикоят карданд, ва ин хабар ҳамаи бародаронро бағоят шод гардонд.
44015004	Чун ба Ерусалим расиданд, аҳли калисо, ҳаввориëн ва пирон онҳоро пазироӣ карданд, ва онҳо аз он чи Худо бо онҳо ба амал оварда буд, нақл карданд.
44015005	Баъзе аз фарисиëн, ки имон оварда буданд, бархоста, гуфтанд, ки онҳоро бояд хатна карда, амр фармоянд, ки шариати Мусоро риоя кунанд.
44015006	Ҳаввориëн ва пирон ҷамъ шуданд, то ки ин масъаларо муҳокима намоянд.
44015007	Баъд аз муҳокимаи бисьëр Петрус бархоста, ба онҳо гуфт: «Эй бародарон! Шумо медонед, ки аз рӯзҳои аввал Худо аз миëни ҳамаи мо маро багузид, то ки гайрияҳудиëн каломи Инҷилро аз забони ман бишнаванд ва имон оваранд;
44015008	«Худои Орифулқалб ба онҳо ба чунин васила шаҳодат дод, ки Рӯҳулқудсро ба онҳо низ бахшид, чунон ки ба мо бахшидааст,
44015009	«Ва дар байни мо ва онҳо ҳеҷ фарқе нагузошта, дилҳои онҳоро бо имон пок сохт.
44015010	«Пас чаро акнун Худоро озмуда, бар гардани шогирдон юғе меандозед, ки онро ҳам падарони мо ва ҳам мо бардошта натавониста будем
44015011	«Лекин мо ба файзи Исои Масеҳи Худованд эътиқод дорем ва наҷот меëбем, ҳамчунон ки онҳо низ».
44015012	Он гоҳ тамоми аҳли маҷлис сокит шуда, ба ҳикояти Барнаббо ва Павлус дар бораи аломоту мӯъҷизоте ки Худо дар миëни гайрияҳудиëн ба василаи онҳо ба амал оварда буд, гӯш доданд.
44015013	Ҳамин ки нутқи онҳо ба охир расид, Яъқуб ба сухан оғоз карда, гуфт: «Эй бародарон! Ба ман гӯш диҳед:
44015014	«Шимъӯн фаҳмонда дод, ки чӣ гуна Худо аввал ба гайрияҳудиëн назар андохт, то ки аз миëни онҳо қавме ба исми Худ бигирад;
44015015	«Гуфтаҳои анбиë низ ба ин мутобиқ аст, чунон ки навишта шудааст:
44015016	”Баъд аз ин руҷӯъ намуда, хаймаи Довудро, ки фурӯ ғалтдааст, аз нав барқарор мекунам ва харобаҳои онро обод мегардонам ва барпо менамоям,
44015017	”То ки бақияи мардум ва ҳамаи халқҳое ки исми Ман дар байни онҳо хонда мешавад, толиби Худованд гарданд, мегӯяд Худованде ки ҳамаи инро ба амал меоварад”.
44015018	«Ба Худо ҳамаи корҳояш абадан маълум аст.
44015019	«Пас, фикри ман ин аст, ки аз миëни халқҳо ба Худо руҷӯъ менамоянд, ба душвориӣ наандозем,
44015020	«Балки ба онҳо фақат дастуре бинависем, ки аз наҷосати бутҳо, аз зино, аз гӯшти ҳайвоноти буғшуда ва аз хун парҳез кунанд;
44015021	«Зеро ки Мусо аз наслҳои қадим дар ҳамаи шаҳрҳо воизони Худро дорад, ва дар куништҳо ҳар рӯзи шанбе қироат мешавад».
44015022	Он гоҳ ҳаввориëн ва пирон бо тамоми аҳли калисо ба қароре омаданд, ки чанд касро аз миëни худ интихоб карда, ҳамроҳи Павлус ва Барнаббо ба Антиëхия фиристонанд; онҳо Яҳудоро, ки лақабаш Барсаббо буд, ва Силоро интихоб карданд, ки ин ду нафар аз пешвоëни бародарон буданд;
44015023	Ва номае ба ин мазмун навишта, ба дасти онҳо супурданд: «Ҳаввориëн ва пирон ва бародарон ба бародароне ки аз гайрояҳудиëн дар Антиëхия, Сурия ва Қилиқия ҳастанд, салом мерасонанд.
44015024	«Чун шунидем, ки аз миëни мо баъзе касон шуморо бо суханони худ мушавваш сохтаанд ва дилҳои шуморо ба шакку шубҳа андохтаанд ва гуфтаанд, ки ”бояд хатна кунед ва шариатро риоя намоед”, ва ҳол он ки мо ба онҳо чунин дастуре надодаем,
44015025	«Бинобар ин мо якдилона ба қароре омадем, ки чанд нафарро интихоб намуда, назди шумо равона кунем, ҳамроҳи азизони худ Барнаббо ва Павлус,
44015026	«Ки ҷонҳои худро аз барои исми Худованди мо Исои Масеҳ нисор кардаанд.
44015027	«Пас, Яҳудо ва Силоро фиристодаем, ки онҳо низ ҳамин чизҳоро ба шумо даҳанакӣ баëн хоҳанд кард.
44015028	«Зеро ки Рӯҳулқудс ва мо савоб дидем, ки ба зиммаи шумо боре нагузорем, ҷуз воҷиботи зерин:
44015029	«Аз қурбониҳои бутҳо, аз хун, аз гӯшти ҳайвоноти буғишуда ва аз зино парҳез кунед; ҳар гоҳ аз ин чизҳо худро нигоҳ доред, кори хубе мекунед. Саломат бошед».
44015030	Вақте ки фиристодагон ба Антиëхия омаданд, мардумро ҷамъ карда, номаро супурданд.
44015031	Онро хонда, аз мазмуни тасалибахшаш шодмон шуданд.
44015032	Яҳудо ва Сило, ки низ набӣ буданд, бародаронро бо суханони бисьëре насиҳат ва тавқият доданд.
44015033	Баъд аз он ки муддате дар он ҷо монданд, бардарон онҳоро ба саломатӣ назди ҳаввориëн равона карданд;
44015034	Вале Сило дар он ҷо монданӣ шуд.
44015035	Павлус ва Барнаббо дар Антиëхия иқомат намуда, бо ҳамроҳии бисьëр касони дигар каломи Худовандро таълим ва башорат медоданд.
44015036	Чун якчанд рӯз гузашт, Павлус ба Барнаббо гуфт: «Акнун гашта равем ва дар ҳар шаҳре ки каломи Худовандро мавъиза карда будем, бародарони худро бубинем, ки аҳволашон чӣ гуна аст».
44015037	Барнаббо мехост Юҳанноро, ки лақабаш Марқӯс буд, ҳамроҳашон бибаранд,
44015038	Аммо Павлус салоҳ надонист, ки шахсеро, ки дар Памфилия аз онҳо ҷудо шуда, дар корашон то ба охир ҳамроҳӣ накарда буд, бо худ бибаранд,
44015039	Ба ин сабаб низое ба миëн омада, то ба ҳадде расид, ки онҳо аз якдигар ҷудо шуданд, ва Барнаббо Марқӯсро ҳамроҳи худ гирифта, бо киштӣ ба Қаприс рафт,
44015040	Ва Павлус барои Худ Силоро интихоб кард, ва ҳамин ки бародарон ӯро ба файзи Худо супурданд, рӯ ба сафар ниҳод,
44015041	Ва ба Сурия ва Қилиқия гузашта, калисоҳоро тақвият мекард.
44016001	БА Дарба ва Лустра омад. Ва инак, Тимотиюс ном шогирде дар он ҷо буд, ки модараш яҳудизани имондор, лекин падараш юнонӣ буд,
44016002	Ва бародарони сокинни Лустра ва Иқуния ӯро таъриф мекарданд.
44016003	Павлус майл дошт ӯро ҳамроҳи худ бибарад, ва ӯро гирифта, ба хотири яҳудиëне ки дар он ноҳия буданд, хатна кард, зеро ки ҳама падарашро мешинохтанд, ки вай юнонӣ буд.
44016004	Онҳо дар ҳар шаҳре ки мегаштанд, дастурҳоеро, ки ҳаввориëн ва пирон дар Ерусалим қарор дода буданд, ба онҳо месупурданд, то ки аз рӯи он дастурҳо амал кунанд.
44016005	Калисоҳо дар имон мустаҳкам мешуданд, ва шумораашон рӯз ба рӯз меафзуд.
44016006	Вақте ки аз Фриҷия ва кишвари Ғалотия мегузаштанд, Рӯҳулқудс онҳоро нагузошт, ки каломро дар вилояти Осиë мавъиза намоянд.
44016007	Ба Мисия расида, аз он ҷо ба Битуния рафтанӣ шуданд, лекин Рӯҳ ба онҳо иҷозат надод.
44016008	Он гоҳ аз Мисия гузашта, ба Трӯос фуромаданд.
44016009	Ҳамон шаб ба Павлус рӯъëе аëн шуд, ки инак шахсе аз аҳли Мақдуния назди ӯ истода буд ва илтимос карда, мегуфт: «Ба Мақдуния омада, ба мо мадад расон».
44016010	Ҳамин ки ӯ ин рӯъëро дид, мо дарҳол ба Мақдуния рафтанӣ шудем, зеро яқин донистем, ки Худованд моро даъват намудааст, ки дар он ҷо башорат диҳем.
44016011	Аз Трӯос бо киштӣ рафта, рост ба Сомӯтрокӣ расидем ва рӯзи дигар ба Ниëпӯлис равона шудем;
44016012	Аз он ҷо ба Филиппӣ рафтем, ки шаҳри аввали вилояти Мақдуния, қасабаи муҳоҷирнишин буд; дар он шаҳр якчанд рӯз истодем.
44016013	Рӯзи шанбе аз шаҳр берун шуда, дар соҳили дарьë, ки дар он ҷо одатан ибодатгоҳ буд, нишастем ва бо заноне ки дар он ҷо ҷамъ омада буданд, гуфтугӯ кардем.
44016014	Лидия ном занаки худопарасти арғувонфурӯш, ки аз шаҳри Тиëтира буд, гуфтугӯи моро гӯш мекард; Худованд дили ӯро кушода буд, то ки суханони Павлусро бишнавад.
44016015	Вақте ки ӯ ва аҳли байташ таъмид гирифтанд, хоҳиш карда, гуфт: «Агар шумо яқин дониста бошед, ки ман ба Худованд имон овардаам, ба хонаи ман омада, иқомат кунед». Ӯ он қадар исрор кард, ки мо розӣ шудем.
44016016	Як рӯз, ки мо ба ибодатгоҳ мерафтем, ба мо канизе вохӯрд, ки рӯҳи ғайбгӯй дошт ва аз ғайбгӯӣ ба оғоëни худ даромади калоне меовард.
44016017	Вай аз қафои мо ва Павлус омада, фарьëд зад, ки ин одамон бандагони Худои Таолоянд ва роҳи наҷотро ба мо хабар медиҳанд.
44016018	Азбаски чандин рӯз вай ҳамин тавр рафтор кард, павлус дарғазаб шуд ва ба вай рӯ гардонда, ба он рӯҳ гуфт: «Ба исми Исои Масеҳ туро амр мефармоям, ки аз вай берун баро». Ва дарҳол аз вай берун омад.
44016019	Чун оғоëни вай диданд, ки умеди даромадашон аз даст рафт, Павлус ва Силоро дастгир карда, ба майдони шаҳр назди сардорон кашида бурданд;
44016020	Вақте ки онҳоро назди волиëн оварданд, гуфтанд: «Ин одамон, ки яҳудӣ ҳастанд, шаҳри моро ба шӯр овардаанд
44016021	Ва расму таомулеро мавъиза мекунанд, ки қабул кардан ва ба ҷо овардан он ба мо румиëн, ҷоиз нест».
44016022	Мардум низ бар онҳо қиëм карданд, ва волиëн ҷомаҳои онҳоро канда партофта, фармуданд, ки онҳоро калтаккорӣ кунанд;
44016023	Пас аз задани шаттаи бисьëр, онҳоро дар зиндон андохтанд ва ба зиндонбон амр фармуданд, ки онҳоро дурустакак нигаҳбонӣ кунад;
44016024	Чун вай ин тавр амре гирифт, онҳоро дар зиндони дохилӣ маҳбус кард ва ба пойҳошон кунда зад.
44016025	Дар қарибии нисфи шаб Павлус ва Сило дуо гуфта, Худоро ҳамду сано мехонданд, ва бандиëн онҳоро мешуниданд.
44016026	Ногаҳон заминҷунбии азиме рӯй дод, то ба ҳадде ки таҳкурсии зиндон ба ларза даромад; дарҳол ҳамаи дарҳо кушода шуд, ва ҳама завлонаҳо ба замин афтод.
44016027	Зиндонбон бедор шуда, дарҳои зиндонро кушода дид ва шамшери худро кашида, мехост худро бикушад, ба гумони он ки бандиëн гурехта рафтаанд.
44016028	Аммо Павлус бо овози баланд гуфт: «Ба худ осебе нарасон, зеро ки ҳамаи мо дар ин ҷо ҳастем».
44016029	Зиндонбон чароғе талаб карда, ба дарун давида даромад ва ларзон шуда, пеши пои Павлус ва Сило афтод;
44016030	Сонӣ онҳоро берун оварда, гуфт: «Эй оғоëн! Чӣ бояд бикунам, то ки наҷот ëбам».
44016031	Гуфтанд: «Ба Исои Масеҳи Худованд имон овар, ва ту бо аҳли байти худ наҷот хоҳиӣ ëфт».
44016032	Он гоҳ каломи Худовандро ба вай ва тамоми аҳли байташ мавъиза карданд.
44016033	Дар ҳамон соати шаб зиндонбон онҳоро берун оварда, захмҳошонро шуст, ва фавран худаш ва тамоми аҳли байташ таъмид гирифтанд,
44016034	Ва онҳоро ба хонаи худ оварда, дар пешашон хӯрок монд, ва бо тамоми аҳли байти худ шод шуд, ки ба Худо имон овард.
44016035	Вақте ки субҳ дамид, волиëн мулозимонро фиристоданд, ки бигӯянд: «Он шахсонро ҷавоб деҳ».
44016036	Зиндонбон инро ба Павлус хабар дода, гуфт: «Волиëн кас фиристодаанд, ки шуморо ҷавоб диҳам; пас, берун омада, ба саломатӣ биравед».
44016037	Вале павлус ба онҳо гуфт: «Моро, ки румӣ ҳастем, бе муҳокима дар пеши назари тамоми мардум калтаккорӣ карда, дар зиндон андохтанд, ва акнун мехоҳанд пинҳонӣ ҷавоб диҳанд? Не, бигзор худашон омада, моро берун оваранд».
44016038	Мулозимон ин суханонро ба волиëн расонданд, ва чун шуниданд, ки румӣ ҳастанд, ба ҳарос афтоданд.
44016039	Ва омада, аз онҳо узр пурсиданд ва берун оварда, хоҳиш карданд, ки аз шаҳр бираванд.
44016040	Онҳо аз зиндон берун омада, ба хонаи Лидия шитофтанд ва бо бародарон вохӯрда ва онҳоро насиҳат карда, равона шуданд.
44017001	Аз Амфипӯлис ва Аполония гузашта, ба Таслӯникӣ омаданд, ки дар он ҷо куништи яҳудиëн буд.
44017002	Павлус, аз рӯи одати худ, назди онҳо дохил шуд, ва се рӯзи шанбе бо онҳо аз Навиштаҳо гуфтугӯ мекард,
44017003	Ва ошкор карда ва исбот намуда, мегуфт, ки лозим буд Масеҳ азобу уқубат кашад ва аз мурдагон эҳьë шавад, ва Ҳамин Исо, ки ман Ӯро ба шумо мавъиза мекунам, Масеҳ аст.
44017004	Баъзе аз онҳо ва ҳамчунин бисьëре аз юнониҳои худотарс ва шумораи зиëде аз занони ашроф имон оварданд ва ба Петрус ва Сило ҳамроҳ шуданд.
44017005	Аммо яҳудиëне ки имон наоварда буданд, ҳасад бурданд ва чанд нафар нобакоронро аз бозор гирифта, издиҳоме ҷамъ карданд ва шаҳрро ба шӯр оварданд ва ба хонаи Ëсӯн тохта, хостанд онҳоро назди ҷамоат берун оваранд.
44017006	Чун онҳоро наëфтанд, Ëсӯн ва чанд нафар бародаронро назди сардорони шаҳр кашиданд ва дод зада мегуфтанд, ки онҳое ки тамоми оламро зеру забар карданд, ба ин ҷо низ омадаанд,
44017007	Ва Ëсӯн онҳоро пазироӣ кардааст, ва ҳамаи онҳо бар хилофи фармоишоти қайсар амал мекунанд ва шахси дигарро, ки Исо ном дорад, подшоҳ медонанд.
44017008	Аз шунидани ин суханон мардум ва сардорони шаҳр ба ташвиш афтоданд,
44017009	Ва аз Ëсӯн ва дигарон замонат гирифта, онҳоро ҷавоб доданд.
44017010	Бародарон фавран Павлус ва Силоро шабона ба Бирия равона карданд, ва онҳо ба он ҷо расида, ба куништи яҳудиëн даромаданд.
44017011	Яҳудиëни он ҷо назар ба аҳли Таслӯникӣ равшанфикртар буданд: бо иштиëқи комил каломро гӯш мекарданд ва ҳар рӯз Навиштаҳоро санҷида мебаромаданд, то бидонанд, ки оë дар ҳақиқат ҳамин тавр аст ë не;
44017012	Бисьëре аз онҳо, ҳам аз занони ашрофи юнонӣ ва ҳам шумораи зиëде аз мардон имон оварданд.
44017013	Лекин чун яҳудиëни Таслӯникӣ фаҳмиданд, ки Павлус дар Бирия низ каломи Худоро мавъиза намудааст, ба он ҷо омада, мардумро ба шӯр оварданд.
44017014	Дарҳол бародарон Павлусро сӯи баҳр равона карданд, вале Сило ва Тимотиюсро дар он ҷо монданд.
44017015	Ҳамроҳони Павлус ӯро то Атино гуселониданд, ва ӯ ба онҳо фармуд, ки гашта рафта, ҳар чи зудтар Сило ва Тимотиюсро назди ӯ равона кунанд.
44017016	Ҳангоме ки Павлус дар Атино ба онҳо интизорӣ дошт, чун дид, ки ин шаҳр аз бутҳо пур аст, рӯҳаш дар дарунаш музтариб шуд.
44017017	Бинобар ин дар куништ бо яҳудиëн ва худотарсон ва дар бозор ҳар рӯз бо ҳар кӣ вомехӯрд, гуфтугӯ мекард.
44017018	Баъзе аз файласуфони эпикурӣ ва истоӣ бо ӯ мунозира мекарданд; як хелашон мегуфтанд: ”Ин лаққӣ чӣ мехоҳад бигӯяд? ”; дигарҳо мегуфтанд: ”Зоҳиран, ӯ худоҳои бегонаро мавъиза мекунад”; зеро ки ӯ ба онҳо аз Исо ва эҳьë башорат медод.
44017019	Ӯро дасгир карда, ба Арьюпогус, ки кӯҳи доварон аст, оварданд ва гуфтанд: «Оë мумкин аст ки мо бидонем, ки ин тариқати наве ки ту мавъиза менамоӣ, чист?
44017020	«Азбаски суханонат ба гӯши мо аҷиб мерасад, бинобар ин мехоҳем бидонем, ки онҳо чӣ маъно доранд».
44017021	Зеро ки тамоми аҳли Атино ва аҷнабиëни сокини он ҷо вақти худро аз ҳама зиëдтар дар гуфтану шунидани ягон гапи тоза мегузаронданд.
44017022	Он гоҳ Павлус дар миëнҷои Арьюпогус истода, гуфт: «Эй мардони Атино! Шуморо аз ҳар ҷиҳат бисьëр диндор ëфтаам;
44017023	«Зеро ки, чун гаштугузор карда, ибодатгоҳҳои шуморо аз назар мегузарондам, мазбаҳе дидам, ки бар он навишта шудааст: ”Ба Худои ношинос”. Пас, Ҳамонро, ки шумо мепарастед, вале намешиносед, ман ба шумо мавъиза менамоям:
44017024	«Худое ки олам ва тамоми мавҷудоти онро офаридааст, Худованди Осмону замин аст ва дар маъбадҳои сохтаи дасти инсон нест
44017025	«Ва ба хизмати дастҳои одамӣ эҳтиëҷ надорад, зеро ки Худаш ҳаëт ва нафас ва ҳар чизро ба ҳама мебахшад;
44017026	«Ҳамаи қавмҳои насли одамизодро Ӯ аз як хун ба вуҷуд овардааст, то ки бар тамоми рӯи замин сокин шаванд, ва барои сукунати онҳо мӯҳлатҳо ва ҳудуди муайяне пешакӣ муқаррар кардааст,
44017027	«То ки онҳо Худоро ҷустуҷӯ кунанд ва, шояд Ӯро ëбем гӯëн, кӯр-кӯрона даст- даст карда нагарданд, гарчанде ки Ӯ аз ҳеҷ яке аз мо дур нест;
44017028	«Зеро ки мо дар Ӯ зиндагӣ ва ҳаракат мекунем ва вуҷуд дорем, чунон ки баъзе аз шоирони шумо низ гуфтаанд: ”Мо фарзандони Ӯ ҳастем”.
44017029	«Пас, модоме ки ҳамаи мо фарзандони Худо ҳастем, набояд гумон кунем, ки Илоҳият монанд аст ба тилло ë нуқра ë санге ки аз санъат ва хаëли инсон сурате гирифтааст.
44017030	«Хуллас, ҳоло Худо аз замонҳои ҷаҳолат сафари назар карда, дар ҳар ҷо ба ҳамаи одамон амр мефармояд, ки тавба кунанд;
44017031	«Зеро ки Ӯ рӯзеро муқаррар намудааст, ки аҳли ҷаҳонро ба василаи Марде ки баргузидаи Ӯст, аз рӯи инсоф доварӣ кунад, ва барои он ки инро ба ҳама исбот намояд, Ӯро аз мурдагон эҳьë кард».
44017032	Вақте ки зикри эҳьëи мурдагонро шуниданд, баъзе касон тамасхур карданд ва баъзеи дигарон гуфтанд: «Дар ин бора дафъаи дигар ба суханони ту гӯш хоҳем дод».
44017033	Бо ҳамин, Павлус аз миëни онҳо берун омад.
44017034	Вале якчанд кас ба ӯ ҳамроҳ шуда, имон оварданд; дар байни онҳо Диëнисиюси арьюпогиӣ ва Домарис ном зане ва дигарон буданд.
44018001	БАЪД аз ин Павлус Атиноро тарк карда, ба Қӯринтус омад.
44018002	Дар он ҷо Акило ном марди яҳудӣ, ки зодгоҳаш Понтус буда, ба қариби бо ҳамсараш Прискила аз Итолия омада буд, --зеро Клавдиюс фармон дода, буд, ки ҳамаи яҳудиëн аз Рум бираванд, --ва Павлус бо онҳо шиносоӣ пайдо кард ва назди онҳо омад,
44018003	Ва азбаски монанди онҳо ҳунари хаймадӯзӣ дошт, назди онҳо монда, ба кор машғул шуд.
44018004	Ҳар рӯзи шанбе ӯ дар куништ сухан ронда, саъю кӯшиш менамуд, ки яҳудиëн ва юнониëнро мӯътақид гардонад.
44018005	Вақте ки Сило ва Тимотиюс аз Мақдуния омаданд, Павлус аз Рӯҳ илҳом ëфта, ба яҳудиëн шаҳодат додан гирифт, ки Исо Масеҳ аст.
44018006	Аммо азбаски онҳо мухолифат ва бадзабонӣ мекарданд, домани худро бар онҳо афшонда, гуфт: «Хунатон ба гарданатон; ман аз он мубарро ҳастам; минбаъд назди ғайрияҳудиëн хоҳам рафт».
44018007	Аз он ҷо рафта, назди Юстус ном шахси худотарсе омад, ки хонаи вай дар шафати куништ буд.
44018008	Криспус, ки сардори куништ буд, бо тамоми аҳли байташ ба Худованд имон овард, ва бисьëре аз қӯринтиëн, чун шуниданд, имон оварданд ва таъмид гирифтанд.
44018009	Худованд як шаб дар рӯъë ба Павлус гуфт: «Натарс, балки сухан бигӯ ва хомӯш набош,
44018010	«Зеро ки Ман бо ту ҳастам, ва ҳеҷ кас ба ту осебе нахоҳад расонд; чунки Ман дар ин шаҳр мардуми бисьëре дорам».
44018011	Ба ин сабаб ӯ як солу шаш моҳ дар он ҷо монда, каломи Худоро ба онҳо таълим дод.
44018012	Дар ин миëн, вақте ки Ғолиюн волии Охоия буд, яҳудиëн якдил шуда, ба Павлус ҳуҷум карданд ва ӯро ба маҳкама кашида оварданд
44018013	Ва гуфтанд: «Ин шахс мардумро иғво медиҳад, ки ибодати Худоро бар хилофи шариат ба ҷо оваранд».
44018014	Павлус ҳанӯз ҳарфе назада буд, ки Ғолиюн ба яҳудиëн гуфт: «Эй яҳудиëн! Агар озоре ë кирдори баде ба вуқӯъ меомад, барои ман асосе мебуд, ки арзи шуморо бишнавам;
44018015	«Вале модоме ки сухан дар бораи калимот ва номҳо ва шариати шумо меравад, худатон бояд онро яктарафа кунед: ман дар ин бобат доварӣ нахоҳам кард».
44018016	Ва онҳоро аз маҳкама пеш кард.
44018017	Ҳамаи юнониëн сардори куништ Сӯстинисро дастгир карда, дар назди маҳкама каллакӯбак карданд, ва Ғолиюн ба ин ҳеҷ парво накард.
44018018	Павлус боз чандин рӯз дар он ҷо истод, он вақт бо бародарон хайру маъзур кард ва бо киштӣ ба Сурия равона шуд ва Прискила ва Акиларо ҳамроҳи худ бурд ва дар Канхария мӯйсар гирифт, чунки назр карда буд.
44018019	Вақте ки ба Эфсӯс расиданд, онҳоро дар он ҷо монда, худаш ба куништ даромад ва бо яҳудиëн суханронӣ кард.
44018020	Аз ӯ хоҳиш карданд, ки муддате бо онҳо бимонад, лекин ӯ розӣ нашуд.
44018021	Ва бо онҳо хайру маъзур карда, гуфт: «Ман бояд иди дар пеш истодаро ҳатман дар Ерусалим гузаронам; баъд аз он, Худо хоҳад, боз назди шумо хоҳам баргашт». Ва Эфсӯсро тарк кард.
44018022	Ба Қайсария расида, ба Ерусалим рафт ва аҳли калисоро табрик ва аҳволпурсӣ карда, ба Антиëхия равона шуд.
44018023	Муддате дар он ҷо истода, боз ба сафар рафт ва дар кишвари Ғалотия ва Фриҷия гашта, ҳамаи шогирдонро тақвият мекард.
44018024	Апӯллӯс ном яҳудие аз аҳли Искандария, ки шахси суханвар ва аз Навиштаҳо хабардор буд, ба Эфсӯс расид;
44018025	Ӯ дар тариқи Худованд тарбият ëфта буд ва бо ҷӯшу хурӯши Рӯҳ сухан ронда, дар бораи Исо ба хубӣ таълим медод, гарчанде ки фақат аз таъмиди Яҳьë огоҳӣ дошт.
44018026	Ӯ дар куништ далерона сухан рондан гирифт. Чун Акило ва Прискила суханонашро шуниданд, ӯро назди худ оварданд ва тариқи Худовандро ба ӯ дурустакак фаҳмонданд.
44018027	Вақте ки ӯ азми сафари Охоия кард, бародарон ба шогирдон навиштанд, ки ӯро пазироӣ кунанд; чун ба он ҷо расид, ба касоне ки ба файзи илоҳӣ имон оварда буданд, ëрдами бисьëр дод:
44018028	Зеро ки бо қуввати тамом дар пеши назари ҳама бо яҳудиëн баҳсу мунозира карда, аз рӯи Навиштаҳо исбот менамуд, ки Исо Масеҳ аст.
44019001	ДАР он замоне ки Апӯллӯс дар Қӯринтус буд, Павлус дар кишварҳои боло гардиш карда, ба Эфсӯс расид ва дар он ҷо шогирдонро ëфт.
44019002	Ба онҳо гуфт: «Оë вақте ки имон овардед, Рӯҳулқудсро қабул кардед?» Ба ӯ гуфтанд: «Ҳатто нашунидаем, ки Рӯҳулқудс вуҷуд дорад».
44019003	Ба онҳо гуфт: «Пас чӣ навъ таъмид гирифтед?» Гуфтанд: «Таъмиди Яҳьë».
44019004	Павлус гуфт: «Таъмиде ки Яҳьë медод, таъмиди тавба буд, ва ӯ ба мардум мегуфт: «Ба Он Касе ки баъд аз ман меояд, яъне ба Исои Масеҳ имон оваред”».
44019005	Чун инро шуниданд, ба исми Исои Худованд таъмид гирифтанд,
44019006	Ва ҳангоме ки Павлус дастҳои худро бар сари онҳо ниҳод, Рӯҳулқудс бар онҳо нозил шуд, ва ба забонҳо сухан ронда, нубувват карданд.
44019007	Онҳо тақрибан дувоздаҳ нафар буданд.
44019008	Муддати се моҳ ӯ ба куништ даромада, нотарс мавъиза менамуд ва дар бораи Малакути Худо мусоҳиба мекард ва далелҳо меовард.
44019009	Вале азбаски баъзе касон сахтдил буданд ва имон намеоварданд ва дар ҳаққи ин тариқат дар пеши мардум бадзабонӣ мекарданд, бинобар ин аз онҳо худро канор гирифта, шогирдонро ҷудо кард ва ҳар рӯз дар мадрасаи Тиронус ном шахсе мавъиза менамуд.
44019010	Ин тақрибан ду сол давом кард, ба тавре ки ҳамаи сокинони вилояти Осиë, ҳам яҳудиëн ва ҳам юнониëн, каломи Исои Худовандро шуниданд.
44019011	Худо ба василаи Павлус мӯъҷизоти бузурге ба амал меовард,
44019012	То ба ҳадде ки дастмолҳо ва фӯтаҳои ба бадани ӯ расидаро бурда, бар беморҳо мегузоштанд, ва бемории онҳо нест мешуд, ва авроҳи хабис аз онҳо берун мерафт.
44019013	Ҳатто баъзе аз азоимхонҳои оворагарди яҳудӣ ҳам бар онҳое ки мубталои рӯҳи хабис буданд, исми Исои Худовандро зикр карда, мегуфтанд: «Шуморо ба Исое ки Павлус мавъиза менамояд, қасам медиҳем».
44019014	Ҳафт нафар писарони Искиво ном шахсе ки яке аз саркоҳинони яҳудӣ буд, ҳамин тавр амал мекарданд.
44019015	Аммо рӯҳи хабис дар ҷавоби онҳо гуфт: «Исоро мешиносам, Павлусро низ медонам, лекин шумо кистед?»
44019016	Марде ки рӯҳи хабис дошт, бо чунон қуввате ба онҳо дарафтод, ки ҳама мағлуб шуданд ва дар ҳолате ки бараҳна ва маҷрӯҳ буданд, аз он хона гурехтанд.
44019017	Ин воқеа ба гӯши ҳамаи яҳудиëн ва юнониëни сокини Эфсӯс расида, ҳамаро ба ҳарос андохт, ва исми Исои Худованд дар миëни онҳо бештар иззату икром пайдо кард;
44019018	Бисьëре аз имондорон омада, аъмоли худро иқрор ва ошкор мекарданд;
44019019	Бисьëре аз онҳое ки ба ҷодигарӣ машғул буданд, китобҳои худро оварда, дар пеши назари ҳама сӯзонданд; вақте ки арзиши онҳоро ҳисоб карданд, маълум шуд, ки баробари панҷоҳ ҳазор дирҳам аст.
44019020	Каломи Худо ҳамин тавр қувват мегирифт ва интишор меëфт.
44019021	Пас аз анҷоми ин чизҳо, Павлус дар дили худ азм кард, ки аз Мақдуния ва Охоия гузашта, ба Ерусалим биравад, ва гуфт: «Баъд аз рафтанам ба он ҷо, Румро низ бояд бубинам».
44019022	Аз мулозимонаш ду нафарро, яъне Тимотиюс ва Арастусро, ба Мақдуния равона карда, худаш муддате дар вилояти Осиë бимонд.
44019023	Дар он замон исьëни азиме бар зидди тариқи Худованд рӯй дод;
44019024	Зеро ки Димитриюс ном нуқрагаре ки тасвирҳои нуқрагини маъбади Артамисро месохт ва ба ин васила ба санъатгарон фоидаи калоне мерасонд,
44019025	Онҳоро, ҳамчунин ҳунармандони дигарро ҷамъ оварда, гуфт: «Эй мардумон! Шумо медонед, ки некӯаҳволии мо аз пушти ҳамин ҳунар аст,
44019026	«Ва шумо дида ва шунида истодаед, ки на танҳо дар Эфсӯс, балки қариб дар тамоми вилояти Осиë ин Павлус мардуми бисьëрро иғво андохта, гумроҳ кардааст, ва мегӯяд: ”Чизҳои сохтаи дасти инсон худо нестанд”.
44019027	Пас, хавфи он аст, ки на танҳо ҳунари мо аз байн равад, балки ин маъбади олиҳаи мо Артамис низ беэътибор шавад, ва ҳашамати вай, ки тамоми вилояти Осиë ва аҳли олам парастишаш мекунанд, беқурб гардад».
44019028	Вақте ки ин суханонро шуниданд, онҳо хеле ба хашм омада, фарьëд заданд: «Бузург аст Артамиси эфсӯсиëн!».
44019029	Тамоми шаҳр ба шӯр омада, ҳама якдилона сӯи тамошохона тохтанд ва Ғоюс ва Ористархусро, ки аз аҳли Мақдуния ва ҳамроҳони Павлус буданд, дастгир карда, бо худ кашида бурданд.
44019030	Павлус мехост, ки ба миëни мардум дарояд, аммо шогирдон ӯро намонданд;
44019031	Ҳамчуни баъзе аз сардорони вилояти Осиë, ки дӯстонаш буданд, назди ӯ кас фиристода, таъкид карданд, ки ба тамошохона набиëяд.
44019032	Дар ин миëн баъзе касон дод зада, чизе мегуфтанд, касони дигар --чизи дигаре; зеро ки ҷамоат ошуфтаҳол буданд ва аксари онҳо намедонистанд, ки барои чӣ ҷамъ шудаанд.
44019033	Аз миëни издиҳом Искандарро кашола карданд, чунки яҳудиëн ӯро пеш андохта буданд, ва Искандар бо дасташ ишора намуда, хост барои муҳофизати худ ба мардум сухане бигӯяд.
44019034	Аммо, чун яҳудӣ буданашро донистанд, ҳама бо як овоз дод заданд ва қариб ду соат нидо мекарданд: «Бузург аст Артимиси эфсӯсиëн!».
44019035	Нозири низом мардумро сокит карда, гуфт: «Эй мардони Эфсӯс! Кӣ намедонад, ки шаҳри Эфсӯс парастандаи маъбади Артамиси олиҳаи бузург ва ҳайкали аз осмон нозилшудаи вай мебошад?
44019036	«Модоме ки ин баҳснопазир аст, шуморо лозим аст, ки ором бошед ва рафтори бемулоҳизае накунед;
44019037	«Зеро ин шахсоне ки шумо овардаед, на тороҷкунандагони маъбаданд ва на дар ҳаққи олиҳаи шумо сухани куфромез гуфтаанд;
44019038	«Агар Дмитриюс ва ҳамкоронаш даъвое бар касе дошта бошанд, инак дари маҳкамаҳо кушода, волиëн низ ҳозиранд: бигзор ба онҳо шикоятҳои худро оварда супоранд;
44019039	«Вале агар талаби дигаре дошта бошед, он бояд дар маҳкамаи шаръӣ яктарафа шавад; «
44019040	Зеро хавфи он аст, ки мо барои рафтори имрӯза ба балвогарӣ айбдор шавем, ва мо ҳеҷ далеле надорем, ки барои чунин ҷамъомад онро сабаб нишон диҳем». Инро гуфта, издиҳомро пароканда кард.
44020001	ПАС аз он ки ин шӯру ғавғо хотима ëфт, Павлус шогирдонро даъват намуда, хайру маъзур кард ва ба Мақдуния равона шуд.
44020002	Дар он ноҳия гашта, бисьëр насиҳат дод ва ба Юнон омад;
44020003	Дар он ҷо се моҳ истод; азбаски яҳудиëн ба муқобили ӯ ошӯб бардоштанд, ӯ азми сафари Сурия кард ва ба фикре омад, ки бо роҳи Мақдуния гашта равад.
44020004	То ба вилояти Осиë ҳамроҳи ӯ инҳо рафтанд: Супотрус аз аҳли Бирия, Ористархус ва Секундус аз аҳли Таслӯхикӣ, Ғоюс аз Дарба, Тимотиюс ва аз мардуми Осиë Тӯхиқӯс ва Трофимус.
44020005	Инҳо аз мо пештар рафта, дар Трӯос мунтазири мо шуданд.
44020006	Лекин мо пас аз айëми иди фатир аз Филиппӣ бо киштӣ рафтем ва баъд аз панҷ рӯз ба Трӯос назди онҳо расидем ва дар он ҷо ҳафт рӯз истодем.
44020007	Рӯзи якшанбе, вақте ки шогирдон барои нон шикастан ҷамъ шуданд, Павлус, ки фардояш аз он ҷо рафтанӣ буд, бо онҳо мусоҳиба намуд, ва суханаш то нисфи шаб давом кард.
44020008	Дар болохонае ки мо ҷамъ шуда будем, чароғҳои бисьëре месӯхт.
44020009	Офтихӯс ном ҷавоне ки бар остонаи тиреза нишаста буд, ба пинак рафт, ва ҳангоме ки мусоҳибаи Павлус тӯл мекашид, хоби сахташ бурда, баногоҳ аз ошьëнаи сеюм ба зер афтод, ва чун ӯро бардоштанд, мурда буд.
44020010	Павлус поëн фуромада, худро болои ӯ партофт ва ӯро дар оғӯш гирифта, гуфт: «Хавотир накашед, зеро ки ҷони ӯ дар ӯст».
44020011	Баъд боло баромад ва нонро шикаста, хӯрд ва то субҳ гуфтугӯи бисьëре карда, ба роҳи худ равона шуд.
44020012	Дар ин миëн он ҷавонро зинда оварданд, ва хотирашон хеле осуда шуд.
44020013	Мо зуд ба киштӣ савор шуда, ба Асӯс рафтем, то ки аз он ҷо Павлусро ҳамроҳи худ бигирем, зеро ки ҳамин тавр амр фармуда буд, ва ӯ ният дошт ба он ҷо пиëда равад.
44020014	Вақте ки дар Асӯс бо мо вохӯрд, ӯро ҳамроҳи худ гирифта, ба Митилинӣ омадем.
44020015	Аз он ҷо бо киштӣ равона шуда, рӯзи дигар дар рӯ ба рӯи Хиюс бозистодем; рӯзи сеюм ба Сомӯс расидем ва дар Труҷилиюн истода, фардои он вориди Милитӯс шудем,
44020016	Зеро ки Павлус ният дошт аз паҳлуи Эфсӯс гузашта равад, то ки дар вилояти Осиë даранг накунад, чунки ӯ таъҷил менамуд, ки ба қадри имкон дар арафаи иди Пантикост дар Ерусалим бошад.
44020017	Аз Милитус ба Эфсӯс кас фиристода, пирони калисоро даъват намуд,
44020018	Ва ҳангоме ки назди ӯ омаданд, ба онҳо гуфт: «Шумо медонед, ки аз рӯзи аввали ба Осиë қадам монданам, дар тамоми вақте ки бо шумо будам, ман чӣ гуна рафтор кардам,
44020019	«Дар ҳолате ки бо камоли фурӯтанӣ, бо ашкҳои бисьëр ва бо машаққатҳое ки ба туфайли дасисаҳои яҳудиëн ба сарам меомад, ба Худованд хизмат кардам,
44020020	«Ва чӣ гуна ман ҳар чизеро, ки фоиданок буд, аз шумо дареғ надоштам, балки дар пеши тамоми мардум ва хона ба хона гашта, ба шумо мавъиза намудам ва таълим додам.
44020021	«Ва ба яҳудиëн ва юнониëн хотирнишон мекардам, ки назди Худо тавба кунанд ва ба Худованди мо Исои Масеҳ имон оваранд.
44020022	«Ва инак, ҳоло бо тақозои Рӯҳ ба Ерусалим меравам ва аз он чи дар он ҷо ба сарам хоҳад омад, чизе намедонам,
44020023	«Ҷуз ин ки Рӯҳулқудс дар ҳар шаҳр шаҳодат дода, мегӯяд, ки занҷирҳои асорат ва уқубатҳо барои ман муҳайëст.
44020024	«Лекин ба ин чизҳо нигоҳ намекунам ва ҷони худро азиз намедорам, балки муроди ман фақат ин аст, ки вазифаи худро ва он хизматеро, ки Исои Худованд ба ман супурдааст, яъне мавъизаи Инҷили файзи Худоро ба хушӣ анҷом диҳам.
44020025	«Ва алҳол инро медонам, ки ҳамаи шумо, ки дар байнатон гашта, Малакути Худоро мавъиза намудаам, дигар рӯи маро нахоҳед дид.
44020026	«Бинобар ин имрӯз ба шумо шаҳодат медиҳам, ки ман аз хуни ҳамаатон мубарро ҳастам,
44020027	«Зеро ки ҳеҷ як фурсатро аз даст надодаам, ки ба шумо тамоми иродаи Худоро бифаҳмонам.
44020028	«Пас, нигоҳбони худатон ва нигоҳбони тамоми он рамае бошед, ки Рӯҳулқдс шуморо барои назорат кардани он таъин намудааст, то ки Калисои Худоро, ки Ӯ бо Хуни Худ харидааст, бачаронед.
44020029	«Зеро ман медонам, ки баъд аз рафтани ман гургҳои дарранда ба миëни шумо хоҳанд омад, ки ба рама раҳме нахоҳанд кард;
44020030	«Аз миëни худатон низ шахсоне пайдо хоҳанд шуд, ки суханони каҷ хоҳанд гуфт, то ки шогирдонро аз ақиби худ бикашанд.
44020031	«Бинобар ин ҳушьëр бошед ва дар хотир нигоҳ доред, ки чӣ гуна ман дар давоми се сол, рӯзонаю шабона ашк рехта, ҳар яке аз шуморо таълим додам.
44020032	«Акнун, эй бародарон, шуморо ба Худо ва ба каломи файзи Ӯ месупорам, ки қодир аст шуморо обод гардонад ва дар миëни ҳамаи муқаддасон ба шумо меросе бибахшад.
44020033	«Ман ба симу зар ë пероҳани касе чашм надӯхтаам:
44020034	«Худатон медонед, ки ҳамин дастҳои ман барои таъмини эҳтиëҷоти худам ва ҳамроҳонам хизмат кардааст.
44020035	«Бо тамоми рафтори худ ман ба шумо нишон додаам, ки мо бояд ҳамин тавр меҳнат карда, нотавононро дастгирӣ намоем ва суханони Исои Худовандро дар хотир нигоҳ дорем, ки Ӯ гуфтааст: ”Додан аз гирифтан беҳтар аст”».
44020036	Баъд аз гуфтани ин суханон зону зада, бо ҳамаашон дуо гуфт.
44020037	Ҳама гирьяи бисьëр карданд ва Павлусро оғӯш кашида, мебӯсиданд.
44020038	Алалхусус аз чунин сухани ӯ хеле ғамгин шуданд, ки гуфта буд: ”Рӯи маро дигар нахоҳед дид”. Ва ӯро то киштӣ гуселонданд.
44021001	БО онҳо хайру маъзур карда, бо киштӣ равона шудем ва рост ба Кос омадем; рӯзи дигар ба Русд ва аз он ҷо ба Потра расидем;
44021002	Дар он ҷо киштие ëфтем, ки ба Финиқия рафтанӣ буд, ва ба он савор шуда, ҳаракат кардем.
44021003	Қаприсро, ки аз дур намоëн шуд, ба тарафи чап монда, сӯи Сурия равона шудем ва дар Сӯр лангар андохтем, зеро ки дар он ҷо мебоист бори киштиро мефуроварданд.
44021004	Дар он ҷо шогирдонро пайдо карда, ҳафт рӯз истодем; онҳо аз рӯҳ илҳом ëфта, ба Павлус гуфтанд, ки ба Ерусалим наравад.
44021005	Чун вақти мо ба охир расид, боз ба роҳ даромадем, ва ҳама бо занону бачаҳошон моро то беруни шаҳр гусел карданд; мо дар соҳили баҳр зону зада, дуо гуфтем,
44021006	Ва бо ҳамдигар хайру хуш карда, ба киштӣ даромадем, ва онҳо ба хонаҳои худ баргаштанд.
44021007	Аз Сӯр сафари худро бо киштӣ давом додем, ба Птолимус расидем ва дар он ҷо бо бародарон мулоқот карда, як рӯз дар наздашон истодем.
44021008	Рӯзи дигар Павлус ва мо, ки ҳамроҳаш будем, он ҷоро тарк карда, ба Қайсария омадем ва ба хонаи Филлипуси башоратдиҳанда, ки яке аз ҳафт нафар буд, даромада, назди ӯ мондем.
44021009	Ӯ чор духтари бокира дошт, ки нубувват мекарданд.
44021010	Баъд аз чандин рӯзре ки дар он ҷо будем, Оғобус ном набие аз Яҳудо омад.
44021011	Ва назди мо даромада, камарбанди Павлусро гирифту дастҳо ва пойҳои худро бо он баст ва гуфт: «Рӯҳулқудс мегӯяд, ки яҳудиëн дар Ерусалим соҳиби ин камарбандро ҳамин тавр баста, ба дасти ғайрияҳудиëн хоҳанд супурд».
44021012	Вақте ки инро шунидем, мо ва аҳли он ҷо илтимос кардем, ки ӯ ба Ерусалим наравад.
44021013	Аммо Павлус дар ҷавоб гуфт: «Ин чӣ корест, ки шумо мекунед? Чаро бо гирьяи худ дили маро мешиканед? Зеро ки ман тайëрам на танҳо бандӣ шавам, балки дар Ерусалим ба хотири исми Исои Худованд бимирам».
44021014	Чун ба гапи мо надаромад, ба ҷуз ин сухан: ”Он чи хости Худованд аст, бишавад! ” --чизи дигаре нагуфтем.
44021015	Баъд аз он рӯзҳо мо тадоруки сафарро дида, сӯи Ерусалим равона шудем;
44021016	Баъзе аз шогирдони сокини Қайсария низ ҳамроҳи мо омада, моро ба хонаи Маносӯн ном шахсе ки аз аҳли Қаприс ва шогирди дерина буд, оварданд, то ки назди ӯ манзил кунем.
44021017	Вақте ки вориди Ерусалим шудем, бародарон моро бо хурсандӣ пазироӣ карданд.
44021018	Рӯзи дигар Павлус ҳамроҳи мо назди Яъқуб омад; ҳамаи пирон низ ҳозир шуданд.
44021019	Пас аз салому аҳволпурсӣ аз он чи Худо ба василаи хизмати ӯ дар миëни ғайрияҳудиëн ба амал оварда буд, муфассал нақл кард.
44021020	Чун шуниданд, Худоро ҳамду сано хонданд ва ба ӯ гуфтанд: «Эй бародар, чунон ки мебинӣ, чандин ҳазор яҳудиëн имон овардаанд ва ҳамаашон ғаюрони шариат мебошанд;
44021021	«Онҳо дар бораи ту шунидаанд, ки ба ҳамаи яҳудиëне ки дар миëни халққо умр ба сар мебаранд, таълим медиҳӣ, ки аз Мусо дур шаванд, ва мегӯӣ, ки писарони худро хатна накунанд ва қоидаҳои шариатро ба ҷо наоваранд.
44021022	«Пас, чӣ бояд кард? Албатта мардум ҷамъ хоҳанд шуд, зеро ки аз омаданат хабар хоҳанд ëфт.
44021023	«Бинобар ин он чи ба ту мегӯем, ба ҷо овар: назди мо чор одам ҳастанд, ки назре кардаанд;
44021024	«Онҳоро бо худ гирифта, ҳамроҳашон таҳорат намо ва харҷашонро ба гарданат бигир, то ки онҳо мӯйсари худро битарошанд, --ва ҳама хоҳанд фаҳмид, ки он чи дар бораи ту шунидаанд, асосе надорад, балки худат ҳам мувофиқи шариат рафтор мекуниӣ.
44021025	«Лекин дар хусуси онҳое ки аз байни ғайрияҳудиëн имон овардаанд, мо навишта ва амр фармуда будем, ки ба чизе риоя накунанд, балки фақат аз қурбониҳои бутҳо, аз хун, аз гӯшти хайвоноти буғишуда ва аз зино парҳез намоянд».
44021026	Павлус он одамонро бо худ гирифта, ҳамроҳашон таҳорат намуд ва рӯзи дигар ба маъбад даромад ва анҷоми рӯзҳои таҳоратро, ки бояд барои ҳар яке аз онҳо ҳадияе пешкаш карда шавад, эълон кард.
44021027	Вақте ки ҳафт рӯз ба охир мерасид, яҳудиëни аҳли вилояти Осиë ӯро дар маъбад дида, тамоми мардумро ба шӯр оварданд ва ба ӯ дасти тааддӣ дароз карданд
44021028	Ва фарьëд зада, гуфтанд: «Эй мардони Исроил, мадад кунед! Ин ҳамон касест, ки ҳамаро дар ҳар ҷо бар зидди қавм ва шариат ва бар зидди ин макон таълим медиҳад, дар айни ҳол юнониҳоро низ ба маъбад дароварда, ин макони муқаддасро палид кардааст».
44021029	Зеро ки пеш аз ин онҳо Трофимуси эфсӯсиро бо ӯ дар шаҳр дида буданд ва гумон карданд, ки Павлус вайро ба маъбад овардааст.
44021030	Тамоми шаҳр ба ҷунбиш омад, мардуми бисьëре ҷамъ шуданд ва Павлусро дастгир карда, аз маъбад берун бароварданд ва дарҳол дарҳоро бастанд.
44021031	Вақте ки онҳо қасти ҷони ӯ мекарданд, ба мариҳазори сипоҳ хабар расид, ки тамоми Ерусалим ба ошӯб омадааст;
44021032	Вай дарҳол сарбозон ва мирисадҳоро бо худ гирифта, сӯи онҳо шитофт, ва ҳангоме ки онҳо мириҳазор ва сарбозонро диданд, аз задани Павлус даст кашиданд.
44021033	Мириҳазор наздик омада, ӯро дасгир кард ва амр фармуд, ки ӯро бо ду занҷир бибанданд, ва пурсид, ки ин кист ва чӣ гуноҳе кардардааст
44021034	Аз байни издиҳом дод зада, баъзеҳо як чиз ва баъзеҳо чизи дигар мегуфтанд, ва азбаски вай аз боиси шӯру ғавғо ҳақиқати ҳолро фаҳмида натавонист, фармон дод, ки ӯро ба қалъа баранд.
44021035	Вақте ки ӯ ба зинапоя расид, сарбозонро лозим омад, ки ба сабаби хашми мардум ӯро бардошта баранд.
44021036	Зеро ки мардуми бисьëре аз қафо омада, фарьëд мезаданд, ки ”ӯро бикушед! ”
44021037	Пеш аз он ки вориди қалъа шаванд, Павлус ба мириҳазор гуфт: «Оë ҷоиз аст ба ту чизе бигӯям?» Гуфт: «Оë забони юнониро медонӣ?
44021038	«Оë ту ҳамон мисрие нестӣ, ки якчанд рӯз пеш аз ин, фитнае барангехта, чор ҳазор одамкушро бо худ ба биëбон бурд?»
44021039	Павлус гуфт: «Ман яҳудӣ ҳастам, аз Тарсус, табааи Қилиқия, ки шаҳри машҳур аст; хоҳишмадам иҷозат бидеҳ, то ки ба мардум сухане гӯям».
44021040	Вақте ки иҷозат дод, Павлус дар болои зина истода, бо дасташ ба мардум ишора кард, ва ҳамин ки хомӯшии том бақарор гашт, ба забони ибронӣ ба сухан шурӯъ намуда чунин гуфт:
44022001	«Эй бародарон ва эй падарон! Он чиро, ки пеши шумо барои муҳофизати худ арз менамоям, гӯш кунед»
44022002	Чун шуниданд, ки ба онҳо ба забони ибронӣ сухан мекунад, боз зиëдтар хомӯш шуданд. Ӯ гуфт:
44022003	«Ман яҳудӣ ҳастам, ки дар Тарсуси Қилиқия таваллуд шудаам ва дар ин шаҳр дар хизмати Ҷамлиил тарбият ëфтаам ва шариати падаронро бодиққат омӯхатаам ва дар роҳи Худо ғаюр будам, чунон ки ҳамаи шумо имрӯз ҳастед.
44022004	«Ва ин тариқатро то ба дараҷаи марг таъқиб менамудам ва мардону занонро побанд карда, дар зиндон меандохтам;
44022005	«Дар бораи ман саркоҳин ва ҳамаи пирон низ шаҳодат хоҳанд дод, ки ман аз онҳо номаҳо гирифта, ба Димишқ назди бародарон рафта будам, то ки дар он ҷо масеҳиëнро бандӣ карда, барои ҷазо ба Ерусалим биëрам;
44022006	«Аммо дар аснои роҳ, вақте ки ба Димишқ наздик меомадам, қариби пешин баногоҳ нури азиме аз осмон давродаври ман дурахшид;
44022007	«Бар замин афтодам ва овозе шунида, ки ба ман мегуфт: ”Шоул, Шоул! Барои чӣ Маро таъқиб мекуниӣ?”
44022008	«Ба ҷавоб гуфтам: ”Худовандо, Ту кистӣ?” Ӯ ба ман гуфт: ”Ман Он Исои Носирӣ ҳастам, ки ту Ӯро таъқиб мекунӣ”.
44022009	«Онҳое ки ҳамроҳи ман буданд, нурро дида, ҳаросон шуданд, вале овози Он Касеро, ки бо ман сухан мегуфт, намешуниданд.
44022010	«Он гоҳ ман гуфтам: ”Худовандо! Чӣ кунам! ”Худованд ба ман гуфт: ”Бархез ва ба Димишқ биравм ва дар он ҷо ҳар коре ки бояд бикунӣ, ба ту гуфта хоҳад шуд”.
44022011	«Азбаски ман аз дурахши он нур нобино шуда будам, ҳамроҳонам аз дастам гирифта, маро ба Димишқ бурданд.
44022012	«Ҳанониë ном Марди порсои мутеи шариат, ки дар миëни ҳамаи яҳудиëни сокини Димишқ некном буд,
44022013	«Назди ман омада, истоду ба ман гуфт: ”Эй бародар Шоул! Бино шав”.Дарҳол чашмонам кушода шуду ман ӯро дидам.
44022014	«Ӯ гуфт: ”Худои падарони мо туро баргузидааст, то ки иродаи Ӯро дарк намоӣ ва Он Одилро бубинӣ ва аз забонаш сухане бишнавӣ,
44022015	”Чунки аз он чи дидаӣ ва шунидаӣ, дар пеши тамоми мардум шоҳиди Ӯ хоҳӣs шуд;
44022016	”Пас, чаро таъхир мекунӣ Бархез ва таъмид бигир ва исми Ӯро хонда, аз гуноҳҳои худ пок шав”
44022017	«Вақте ки ба Ерусалим баргаштам, дар маъбад дуо мегуфтам, дар ҳолати бехудӣ афтодам
44022018	«Ва Ӯро дидам, ки мегуфт: ”Шитоб намо ва аз Ерусалим зудтар равона шав, чунки шаҳодати туро дар ҳаққи Ман қабул нахоҳанд кард”.
44022019	«Гуфтам: ”Худовандо! Онҳо медонанд, ки ман мӯъминони Туро дар зиндон меандохтам ва дар куништҳо шаллоқ мезадам,
44022020	”Ва ҳангоме ки хуни шоҳиди Ту Истефанусро мерехтанд, ман дар он ҷо истода, қатли ӯро таҳсин менамудам ва либосҳои қотилони ӯро посбонӣ мекардам”.
44022021	«Аммо Ӯ ба ман гуфт: ”Равона шав, зеро ки Ман туро ба ҷойҳои дур сӯи ғайрияҳудиëн хоҳам фирстод”».
44022022	То ҳамин суханаш ба ӯ гӯш доданд; сонӣ фарьëд зада, гуфтанд: «Чунин шахсро аз рӯи замин маҳв кунед! Зеро ки набояд ӯ зинда бимонад».
44022023	Дар ҳамон вақте ки онҳо дод мезаданд, ҷомаҳои худро мепартофтанд ва чангу ғубор ба ҳаво мебардоштанд.
44022024	Мириҳазор амр фармуд, ки ӯро ба қалъа дароварда, тозиëна зананд, то фаҳманд, ки аз чӣ сабаб бар ӯ ин қадар фарьëд мезананд.
44022025	Вақте ки ӯро бо тасмаҳо мебастанд, ба мирисаде ки наздаш истода буд, гуфт: «Оë бар шумо ҷоиз аст, ки табааи Румро, бе он ки маҳкум шуда бошад, тозиëна занед?»
44022026	Чун мирисад инро шунид, назди мириҳазор рафта, хабар дод ва гуфт: «Оë медонӣ, чӣ мекунӣ? Ин шахс табааи Рум аст»
44022027	Мириҳазор назди ӯ омада, пурсид: «Ба ман бигӯй, ки оë ту табааи Рум ҳастӣ?» Гуфт: «Оре».
44022028	Мириҳазор гуфт: «Ман ин табаиятро ба бадали маблағи калон ба даст овардаам». Павлус гуфт: «Аммо ман бо он ба дуньë омадаам».
44022029	Дарҳол онҳое ки ӯро шиканҷа карданӣ буданд, аз ӯ даст кашиданд; мириҳазор низ румӣ будани ӯро фаҳмида, ҳаросон шуд, ки ӯро занҷир зада буд.
44022030	Рӯзи дигар, бо мақсади донистани он ки барои чӣ яҳудиëн ӯро айбдор мекунанд, ӯро аз завлона озод кард ва амр фармуд, ки саркоҳинон ва тамоми шӯрои пирон ҷамъ шаванд, ва Павлусро бароварда, назди онҳо ба по хезонд.
44023001	ПАВЛУС ба шӯрои пирон назар дӯхта, гуфт: «Эй бародарон! Ман то имрӯз дар ҳузури Худо бо виҷдони пок рафтор кардаам».
44023002	Саркоҳин Ҳанониë ба онҳое ки назди ӯ истода буданд, фармон дод, ки ба даҳонаш як торсакӣ зананд.
44023003	Павлус ба вай гуфт: «Худо туро хоҳад зад, эй девори сафедшуда! Ту нишастаӣ, ки маро аз рӯи шариат доварӣ кунӣ, вале бар хилофи шариат амр медиҳӣ, ки маро бизананд».
44023004	Онҳое ки назди ӯ истода буданд, гуфтанд: «Саркоҳини Худоро дашном медиҳӣ».
44023005	Павлус гуфт: «Эй бародарон, ман надонистам, ки вай саркоҳин аст; зеро ки навишта шудааст: ”Ба пешвои қавми худ носазо нагӯй”».
44023006	Вақте ки Павлус фаҳмид, ки як қисми онҳо саддуқиëн ва қисми дигарашон фарисиëн мебошанд, дар шӯрои пирон нидокунон гуфт: «Эй бародарон! Ман фарисӣ ва фарзанди фарисӣ ҳастам, ва аз барои умеди эҳьëи мурдагон дар ин ҷо муҳокима карда мешавам».
44023007	Ҳамин ки ин суханонро гуфт, дар миëни фарисиëн ва саддуқиëн низоъ афтод, ва аҳли ҷамъомад ду тақсим шуданд;
44023008	Зеро ки саддуқиëн мегӯянд, ки на эҳьë вуҷуд дорад, на фаришта ë рӯҳ, аммо фарисиëн ин ҳар дуро эътироф менамоянд.
44023009	Ғавғои азиме ба амал омад, ва китобдонони фирқаи фарисиëн бархоста, баҳскунон гуфтанд: «Мо дар ин шахс ҳеҷ бадӣ намебинем; ва агар рӯҳе ë фариштае ба вай сухан гуфта бошад, ба Худо муқобилат нахоҳем кард».
44023010	Аммо азбаски ихтилоф қувват гирифт, мириҳазор аз хавфи он ки Павлусро тикка-тикка кунанд, ба сарбозон фармон дод, ки ӯро аз миëни онҳо гирифта, ба қалъа дарорад.
44023011	Ҳамон шаб Худованд ба ӯ зоҳир шуда, гуфт: «Устувор бош, Павлус, ва чӣ тавре ки дар Ерусалим дар ҳаққи Ман шаҳодат додӣ, дар Рум низ бояд ҳамон тавр шаҳодат диҳӣ».
44023012	Чун чашми рӯз кушода шуд, баъзе аз яҳудиëн забон як карда, қасам хӯрданд, ки то Павлусро накушанд, ба ҳеҷ хӯрданӣ ва нӯшиданӣ лаб назананд;
44023013	Шумораи онҳое ки чунин аҳд карда буданд, бештар аз чиҳил нафар буд;
44023014	Онҳо назди саркоҳинон ва пирон рафта, гуфтанд: «Мо савганд ëд кардем, ки то Павлусро накушем, чизе начашем;
44023015	«Акнун шумо ва шӯрои пирон ба мириҳазор хабар диҳед, ки фардо ӯро назди шумо бароварад, гӯë ки мехоҳед кори ӯро аниқтар дида бароед; ва мо тайëр ҳастем, ки ӯро, пеш аз наздик омаданаш, бикушем».
44023016	Аммо хоҳарзодаи Павлус аз қасди онҳо воқиф шуд ва рафта, ба қалъа даромад ва Павлусро хабардор кард.
44023017	Павлус яке аз мирисадҳоро даъват намуда, гуфт: «Ин ҷавонро назди мириҳазор бибар, зеро чизе дорад, ки ба ӯ бигӯяд».
44023018	Вайро гирифта, назди мириҳазор бурд ва гуфт: «Павлуси бандӣ маро даъват намуда, хоҳиш кард, ки ин ҷавонро назди ту биëрам, зеро чизе дорад, ки ба ту бигӯяд».
44023019	Мириҳазор дасти вайро гирифта, ба хилватгоҳе бурд, ва пурсид: «Чӣ чиз аст, ки мехоҳӣ ба ман бигӯӣ».
44023020	Гуфт: «Яҳудиëн маслиҳатро ба як ҷо мондаанд, ки аз ту хоҳиш кунанд, то Павлусро фардо назди шӯрои пирон барорӣ, гӯë ки онҳо мехоҳанд кори ӯро аниқтар тафтиш намоянд;
44023021	«Аммо ту ба онҳо гӯш надеҳ, зеро ки бештар аз чиҳил нафарашон дар сари роҳи ӯ камин сохтаанд ва савганд ëд кардаанд, ки то ӯро накушанд чизе нахӯранд ва нанӯшанд; ва ҳоло онҳо тайëр шуда, мунтазири фармоиши ту истодаанд».
44023022	Мириҳазор ҷавонро ҷавоб дода, гуфт: «Ба ҳеҷ кас нагӯ, ки маро аз ин роз хабардор кардаӣ».
44023023	Сонӣ ду мирисадро даъват намуда, гуфт: «Дусад сарбоз ва ҳафтод савора ва дусад найзаандозро омода кунед, то ки имшаб соати сеюм ба Қайсария биравед.
44023024	Инчунин маркабҳо ҳозир созед, то ки Павлусро савор карда, ба саломатӣ назди Феликси ҳоким равона намоед».
44023025	Ӯ номае ба ин мазмун навишт:
44023026	«Клавдиюс Лисиëс ба мӯҳтарам Феликси ҳоким салом мерасонад;
44023027	«Ин одамро яҳудиëн дасргир карда буданд ва қасди куштани ӯро доштанд; чун фаҳмидам, ки фуқарои Рум аст, бо сарбозон рафта, аз дасташон раҳонидам;
44023028	«Азбаски хостам бидонам, ки бар ӯ чӣ даъво доранд, ӯро ба шӯрои пирони онҳо овардам
44023029	«Ва донистам, ки ӯро дар ақидаҳои баҳсноки оид ба шариаташон айбдор мекунанд, вале ӯ ҳеҷ коре накардааст, ки сазовори марг ë ҳабс бошад;
44023030	«Чун ба гӯшам расид, ки яҳудиëн қасди ҷони ин одам доранд, фавран ӯро назди ту фиристодам ва ба даъвогаронаш низ амр фармудам, ки даъвоҳои худро дар ҳаққи ӯ дар ҳузури ту баëн кунанд; вассалом».
44023031	Сарбозон мувофиқи дастуре ки ба онҳо дода шуд, Павлусро гирифта, шабона ба Антипотрис бурданд.
44023032	Ва рӯзи дигар ба саворон вогузор карданд, ки бо ӯ бираванд, ва худашон ба қалъа баргаштанд.
44023033	Ҳамин ки онҳо ба Қайсария расиданд, номаро ба дасти ҳоким супурда, Павлусро низ назди ӯ ҳозир сохтанд.
44023034	Ҳоким номаро хонда, пурсид, ки ӯ аз кадом вилоят аст, ва чун фаҳмид, ки аз Қилиқия аст, гуфт:
44023035	«Вақте ки даъвогарони ту ҳозир шаванд, сухани туро хоҳам шунид». Ва амр фармуд, ки ӯро дар сарбозхонаи Ҳиродус нигоҳ доранд.
44024001	БАЪД аз панҷ рӯз саркоҳин Ҳанониë бо пирон ва Тартуллӯс ном нотиқе омад, ва онҳо шикояти худро дар ҳаққи Павлус ба ҳоким супурданд.
44024002	Вақте ки Павлусро даъват карданд, Тартуллӯс ба айбдор кардани ӯ шурӯъ намуда, гуфт:
44024003	«Эй Феликси мӯҳтарам, мо ҳамеша ва дар ҳама ҷо бо каломи миннатдорӣ эътироф менамоем, ки дар сояи ту осоиши комил дорем, ва ба туфайли ғамхӯрии ту ин қавм ба некӯаҳволӣ расидааст;
44024004	«Вале, барои он ки туро бисьëр заҳмат надиҳам, аз ту хоҳишмандам, ки илтифот намуда, мухтасаран арзи моро бишнавӣ:
44024005	«Зеро ки ин одамро фасодангез ëфтаем, ки ӯ дар миëни ҳамаи яҳудиëни рӯи олам ошӯб меандозад ва сардастаи бидъати носирӣ мебошад,
44024006	«Ва ҳатто саъю кӯшиш намудааст, ки маъбадро палид гардонад, ва мо ӯро дастгир кардем, то ки аз рӯи шариати худ бар ӯ доварӣ намоем,
44024007	«Аммо Лисиëси мириҳазор омада, ӯро бо зӯрӣ аз дасти мо гирифт.
44024008	«Ва амр фармуд, ки даъвогарони ӯ назди ту биëянд; худат метавонӣ тафтиш намуда, ҳар он чиро, ки мо бар ӯ даъво дорем, аз худи ӯ бифаҳмӣ».
44024009	Яҳудиëн суханони ӯро тасдиқ карда, гуфтанд, ки чунин аст.
44024010	Чун ҳоким ба Павлус ишора кард, ки сухан гӯяд, ӯ ба ҷавоб гуфт: «Азбаски медонам, ки ту чандин сол боз довари ин қавм ҳастӣ, ман кори худро дилпурона муҳофизат менамоям;
44024011	«Ту метавонӣ бифаҳмӣ, ки дувоздаҳ рӯз зиëд нагузаштааст, ки ман барои ибодат ба Ерусалим рафта будам;
44024012	«Ва маро ҳеҷ кас надидааст, ки дар маъбад, ë кунишҳо ва ë дар шаҳр бо касе мубоҳиса карда бошам ë ки дар байни мардум ошӯб андохта бошам;
44024013	«Низ он чиро, ки ҳоло бар ман даъво менамоянд, исбот карда наметавонанд;
44024014	«Лекин инро назди ту иқрор мекунам, ки аз рӯи тариқате ки онҳо бидъат меноманд, ман дар ҳақиқат ҳудои падаронро ибодат менамоям, дар ҳолате ки ба ҳар чи дар Таврот ва дар суҳафи анбиë навишта шудааст, эътиқот дорам.
44024015	«Ва аз Худо умед дорам, чунон ки инҳо низ интизорӣ доранд, ки ҳам барои одилон ва ҳам барои золимон эҳьëи мурдагон дар пеш аст;
44024016	«Бинобар ин худам низ саъю кӯшиш менамоям, ки виҷдонам назди Худо ва одамон ҳамеша пок бошад;
44024017	«Баъд аз чандин сол ман омадам, то ки ба халқи худ садақот биëрам ва ҳадия пешкаш бикунам,
44024018	«Ва дар ҳолате ки таҳорат ëфта будам, ва дар гирду пешам на мардуме буд, на ғавғое, маро дар маъбад чанд нафар яҳудиëни вилояти Осиë диданд,
44024019	«Ки онҳо низ мебоист дар ин ҷо назди ту меистоданд ва, агар чизе бар зидди ман дошта бошанд, даъво мекарданд;
44024020	«Ë худи инҳо бигӯянд, ки аз ман, вақте ки назди шӯрои пирон истода будам, чӣ хатое дидаанд,
44024021	«Ҷуз он як сухан, ки дар миëни онҳо истода, бо овози баланд гуфтам, ки аз барои эҳьëи мурдагон имрӯз пеши шумо муҳокима карда мешавам».
44024022	Феликс, ки аз ин тариқат ба хубӣ огоҳӣ дошт, муҳокимаро ба таъхир андохта, гуфт: «Вақте ки Лисиëси мириҳазор биëяд, кори шуморо тафтиш хоҳам кард».
44024023	Ва ба мирисад амр фармуд, ки Павлусро дар бандихона нигоҳ дорад, лекин ба ӯ сабукӣ диҳад ва ба ҳеҷ касе аз наздиконаш, ки барои хизмат ë мулоқоти ӯ меоянд, монеъ нашавад.
44024024	Баъд аз чанд рӯз Феликс бо ҳамсари худ Друсила, ки занаки яҳудӣ буд, омад ва Павлусро даъват намуда, суханони ӯро дар бораи имон ба Масеҳ гӯш кард.
44024025	Аммо вақте ки ӯ дар бораи адолат, парҳезгорӣ ва доварии оянда сухан меронд, Феликс ба ҳарос афтода, ҷавоб дод: «Алҳол бирав, ва ҳар гоҳ фурсат ëбам, боз туро даъват хоҳам кард».
44024026	Дар айни ҳол вай умедвор буд, ки Павлус ба вай пул медиҳад, то ки ӯро озод кунад; бинобар ин ӯро дам ба дам даъват намуда, бо ӯ мусоҳиба мекард.
44024027	Лекин баъд аз гузаштани ду сол Поркиюс Фестус ба ҷои Феликс таъин шуд, ва Феликс, ки мехост яҳудиëнро хурсанд созад, Павлусро дар зиндон нигоҳ дошт.
44025001	Чун Фестус ба вилоят омад, баъд аз се рӯз аз Қайсария ба Ерусалим рафт.
44025002	Саркоҳин ва бузургони яҳудиëн даъвои худро нисбат ба Павлус ба вай фаҳмонданд ва гапи худро маъқул карданд.
44025003	Ва илимос карданд, ки ба онҳо илтифот намуда, ӯро ба Ерусалим биëрад; онҳо қасд доштанд, ки ӯро дар роҳ ба қатл расонанд.
44025004	Аммо Фестус ба ҷавоб гуфт, ки «Павлус дар Қайсария маҳбус аст, ва худи ман ба қарибӣ ба он ҷо бармегардам».
44025005	«Бинобар ин», гуфт вай, «онҳое ки аз шумо метавонанд, ҳамроҳи ман биëянд, ва агар ин шахс айбе дошта бошад, бар ӯ даъво кунанд».
44025006	Дар миëни онҳо аз ҳашт ë даҳ рӯз зиëд намонда, ба Қайсария баргашт, ва рӯзи дигар бар курсии доварӣ нишаста, амр фармуд, ки Павлусро биëранд.
44025007	Вақте ки ӯ ҳозир шуд, яҳудиëне ки аз Ерусалим омада буданд, даври ӯро гирифта, бисьëр айбҳои гаронро ба гардани ӯ бор карданд, ки онҳоро исбот карда наметавонистанд.
44025008	Вале ӯ худро муҳофизат намуда, гуфт: «Ман на бар зидди шариати яҳудиëн, на бар зидди маъбад ва на бар зидди қайсар ҳеҷ ҷинояте накардаам».
44025009	Фестус, ки мехост дили яҳудиëнро ëбад, дар ҷавоби Павлус гуфт: «Оë мехоҳӣ ба Ерусалим биравӣ, то ки ман туро дар он ҷо дар ин бобат доварӣ намоям?»
44025010	Павлус гуфт: «Ман дар маҳкамаи қайсар истодаам, ва муҳокимаи ман бояд дар ҳамин ҷо ба амал ояд; ман ба яҳудиëн ҳеҷ бадӣ накардаам, чунон ки худат ҳам инро ба хубӣ медонӣ;
44025011	«Агар бадие ë ягон кори сазовори марг карда бошам, аз мурдан ибое надорам; лекин агар аз он айбҳое ки инҳо ба гардани ман мемонанд, дар ман ҳеҷ чизе набошад, касе ҳақ надорад маро ба дасти онҳо бисупорад; ман доварии қайсарро талаб мекунам».
44025012	Фестус бо мушовиронаш маслиҳат карда, дар ҷавоби ӯ гуфт: «Модоме ки доварии қайсарро талаб мекунӣ, назди қайсар хоҳӣ рафт».
44025013	Баъд аз чанд рӯз подшоҳ Ағрипос ва Бернико ба Қайсария омаданд, то ки Фестусро муборакбод кунанд.
44025014	Чун рӯзҳои зиëде дар он ҷо истоданд, Фестус ба подшоҳ кори Павлусро ҳикоят карда, гуфт: «Шахсе ҳаст, ки Феликс ӯро дар зиндон нигоҳ доштааст,
44025015	«Ва ҳангоме ки дар Ерусалим будам, саркоҳинон ва пирони яҳудӣ дар бораи ӯ ба ман гап заданд ва маҳкумияти ӯро талаб карданд.
44025016	«Дар ҷавоби онҳо гуфтам, ки расму русуми таомули румиëн ин нест, ки касеро ба марг таслим кунанд, бе он ки аввал айбдорро бо даъвогаронаш рӯ ба рӯ карда, ба вай имконият диҳанд, ки худро аз айбҳо сафед кунад.
44025017	«Бинобар ин, вақте ки онҳо ба ин ҷо омаданд, ман бе таъхир, фардои он, бар курсии доварӣ нишастам ва амр фармудам, ки он шахсро биëранд.
44025018	«Аммо даъвогарон бархоста, аз он чи ман гумон доштам, ҳеҷ як айберо бар гардани ӯ монда натавонистанд,
44025019	«Балки бо ӯ фақат дар бораи парастиши Худои худ ва дар бораи Исо ном шахсе ки мурдааст, вале Павлус мегуфт, ки Ӯ зинда аст, ихтилофи ақида доштанд.
44025020	«Чун дар ҳалли ин масъала душворӣ кашидам, ман гуфтам: ”Оë ӯ мехоҳад ба Ерусалим биравад, то ки муҳокимаи ӯ дар он ҷо ба амал ояд?”
44025021	«Аммо Павлус талаб кард, ки ӯро барои доварии Авғустус маҳфуз дорам, бинобар ин ман амр фармудам, ки то вақте ки ӯро назди қайсар бифирсатм, ӯ дар ҳабс нигоҳ дошта шавад».
44025022	Ағрипос ба Фестус гуфт: «Ман ҳам мехостам суханони ин шахсро бишнавам».Дар ҷавоб гуфт: «Фардо хоҳӣ шунид».
44025023	Рӯзи дигар, вақте ки Ағрипос ва Бернико бо ҳашамати бузурге омада, бо мириҳазорон ва бузургони шаҳр ба маҳкама дохил шуданд, бо фармони Фестус Павлусро оварданд.
44025024	Фестус гуфт: «Эй подшоҳ Ағрипос ва эй ҳамаи мардумоне ки дар ин ҷо ҳузур доред! Инак, шумо ҳамон шахсеро мебинед, ки тамоми ҷамоати яҳудиëн, чи дар Ерусалим ва чи дар ин ҷо, ба ман аз ӯ шикоят кардаанд ва фарьëд зада гуфтаанд, ки ӯ набояд дигар зинда бимонад;
44025025	«Лекин ман, чун дидам, ки ӯ ҳеҷ кори сазовори марг накардааст ва худаш низ доварии Авғустусро талаб намуд, ба ин сабаб қарор додам, ки ӯро ба он ҷо бифиристам;
44025026	«Азбаски ҳеҷ чизи дурусте надорам, ки дар ҳаққи ӯ ба олиҳазрат бинависам, бинобар ин ӯро назди шумо ва алалахусус назди ту, подшоҳ Ағрипос, овардам, то ки дар натиҷаи таҳқиқ чизе барои навиштанам пайдо кунам;
44025027	«Зеро ба назарам хилофи ақл менамояд, ки бандиеро фиристонаму айбҳои ба гарданаш монданашударо нишон надиҳам».
44026001	АҒРИПОС ба Павлус гуфт: «Ба ту иҷозат дода мешавад, ки барои ҳимояти худ сухан гӯӣ». Он гоҳ Павлус дасти худро дароз карда, барои муҳофизати худ гуфт:
44026002	«Эй подшоҳ Ағрипос! Барои худ камоли хушбахтӣ медонам, ки имрӯз имконият дорам дар ҳузури ту худро аз ҳамаи айбҳое ки яҳудиëн ба гардани ман бастаанд, муҳофизат намоям,
44026003	«Хусусан ки ту аз ҳамаи расму таомулҳо ва ихтилофоти байни яҳудиëн ба хубӣ воқиф ҳастӣ. Бинобар ин аз ту хоҳишмандам, ки ҳиммат намуда, суханони маро бишнавӣ.
44026004	«Зиндагии маро, ки аз аввали ҷавониам онро дар миëни қавми худ ва дар Ерусалим гузарондаам, ҳамаи яҳудиëн медонанд;
44026005	«Онҳо аз рӯзҳои аввал маро мешиносанд ва, агар бихоҳанд, метавонанд гувоҳӣ диҳанд, ки ман мевофиқи порсотарин тариқати мазҳаби мо фарисӣ шуда рафтор мекардам.
44026006	«Ва ҳоло барои умед бастанам ба он ваъдае, ки Худо ба падарони мо додааст, ман муҳофизат карда мешавам,
44026007	«Дар сурате ки дувоздаҳ сибти мо шабу рӯз бо ҷидду ҷаҳд ибодат мекунанд ба умеди он ки иҷрои ҳамон ваъдаро бубинанд: аз барои ҳамин умед, эй подшоҳ Ағрипос, яҳудиëн маро айбдор мекунанд.
44026008	«Чаро ба назари шумо аз ақл берун менамояд, ки Худо мурдагонро эҳьë мекунад?
44026009	«Оре, ман ҳам пештар барои худ воҷиб медонистам, ки бар зидди исми Исои Носирӣ ҳар чи зиëдтар амал кунам,
44026010	«Чӣ тавре ки дар Ерусалим мекардам: аз саркоҳинон изн гирифта, бисьëр муқаддасонро дар зиндон мезндохтам, ва ҳангоме ки онҳоро мекуштанд, бар зиддашон фатво медодам;
44026011	«Дар ҳамаи куништҳо ҳар дам онҳоро азоб медодам ва маҷбур мекардам, ки куфр бигӯянд, ва азбаски хашму ғазабам нисбат ба онҳо пурзӯр буд, ҳатто дар шаҳрҳои бегона онҳоро таъқиб менамудам.
44026012	«Боре барои чунин амалиëт бо изн ва супориши саркоҳинон ба Димишқ мерафтам;
44026013	«Ва инак, эй подшоҳ, дар нисфи рӯз дар роҳ нуреро аз осмон дидам, ки равшантар аз офтоб буд, ва давродаври ман ва ҳамроҳонам дурахшид.
44026014	«Ҳамаамон бар замин афтодем, ва ман овозе шунидам, ки ба забони ибронӣ ба ман мегуфт: ”Шоул, Шоул! Барои чӣ Маро таъқиб мекунӣ? Лагат заданат ба сихак душвор аст”.
44026015	«Ман гуфтам: ”Худовандо, Ту кистӣ?” Гуфт: ”Ман он Исо ҳастам, ки ту Ӯро таъқиб мекуниӣ;
44026016	”Аммо бархез ва бар пои худ биист; зеро барои он ба ту зоҳир шудаам, ки туро ходим ва шоҳид таъин намоям бар он чи дидаӣ ва бар он чи ба ту ошкор хоҳам кард;
44026017	”Ва туро раҳоӣ хоҳам дод аз дасти ин қавм ва аз дасти халқҳое ки ҳоло туро назди онҳо мефиристам,
44026018	”То ки чашмони онҳоро воз кунӣ, ва онҳо аз зулмот ба рӯшнои бароянд ва аз чанголи шайтон раҳо шуда, ба Худо руҷӯъ намоянд ва ба василаи имоне ки ба Ман меоваранд, омурзиши гуноҳҳо ва насибе дар миëни муқаддасон пайдо кунанд”.
44026019	«Бинобар ин, эй подшоҳ Ағрипос, ба рӯъëи осмонӣ беимонӣ накардам,
44026020	«Балки дар навбати аввал ба сокинони Димишқ ва Ерусалим ва тамоми сарзамини Яҳудо ва низ ғайрияҳудиëн мавъиза менамудам, ки тавба карда, ба Худо руҷӯъ намоянд ва корҳое кунанд, ки сазовори тавба бошад.
44026021	«Аз барои ҳамин маро яҳудиëн дар маъбад дастгир карданд ва куштаниӣ шуданд.
44026022	«Аммо Худо ба ман ëр шуд, ва ман то имрӯз зинда мондаам ва ба хурду калон шаҳодат медиҳам ва гапе намезанам ҷуз он чи анбиë ва Мусо гуфтаанд, ки бояд ба вуқӯъ ояд,
44026023	«Яъне Масеҳ бояд азобу уқубат кашад ва аввалин касе бошад, ки аз мурдагон эҳьë шуда, ба ин қавм ва ба халқҳо аз тулӯи нур хабар расонад».
44026024	Чун ӯ ба ин тарз худро муҳофизат мекард, Фестус бо овози баланд гуфт: «Эй Павлус, ту аз ақл бегона шудаӣ! Дониши бисьëр туро девона кардааст».
44026025	Гуфт: «Эй Фестуси мӯҳтарам, ман аз ақл бегона нашудаам, балки суханони ҳақиқатро бо ақли солим баëн менамоям:
44026026	«Зеро подшоҳе ки дар ҳузураш далерона сухан меронам, аз ин воқиф аст; ман яқин дорам, ки чизе дар ин бора аз ӯ пӯшида нест, зеро ки ин дар хилватгоҳе воқеъ нашудааст;
44026027	«Эй подшоҳ Ағрипос, оë ба анбиë имон дорӣ? Медонам, ки имон дорӣ».
44026028	Ағрипос ба Павлус гуфт: «Кам мондааст маро тарғиб намоӣ, ки масеҳӣ шавам».
44026029	Павлус гуфт: «Аз Худо мехостам, ки ба андозаи кам ë зиëд на танҳо ту, балки ҳамаи онҳое ки суханони маро мешунаванд, мисли ман гарданд, ҷуз аз ин занҷирҳо».
44026030	Чун инро гуфт, подшоҳ ва ҳоким, Бернико ва дигар касоне ки бо онҳо нишаста буданд, бархостанд.
44026031	Ва онсӯтар рафта, ба якдигар гуфтанд: «Ин одам ҳеҷ коре накардааст, ки сазовори марг ë ҳабс бошад».
44026032	Ағрипос ба Фестус гуфт: «Агар ин одам доварии қайсарро талаб намекард, метавонист озод шавад».
44027001	ЧУН қарор доданд, ки бо киштӣ ба Итолия равем, Павлус ва чанд бандии дигарро ба мирисади қӯшуни Авғустус, ки Юлиус ном дошт, супурданд.
44027002	Ба киштии Адрамит савор шуда, ба роҳ даромадем, ки он ният дошт дар наздикии соҳили вилояти Осиë шино кунад; Ористархуси мақдунӣ аз аҳли Таслӯникиӣ ҳамроҳи мо буд.
44027003	Рӯзи дигар ба Сидӯн расидем; Юлиус ба Павлус илтифот намуда, иҷозат дод, ки назди дӯстони худ рафта, лавозимоти сафарашро аз онҳо бигирад.
44027004	Аз он ҷо равона шуда, дар қарибии Қаприс гузаштем, зеро ки боди мухолиф мевазид;
44027005	Баҳрро дар рӯ ба рӯи Қилиқия ва Памфилия тай намуда, ба Мирои Ликия расидем.
44027006	Дар он ҷо мирисади киштии Искандарияро, ки ба Итолия мерафт, пайдо карда, моро бар он савор кард.
44027007	Чандин рӯз оҳисата-оҳисата шино карда, базӯр ба Қнидӯс наздик омадем, вале азбаски боди номусоид мевазид, сӯи Крит ба соҳили Салмӯнӣ рондем.
44027008	Ва бо душворӣ аз пеши он гузашта, ба мавзее расидем, ки Бандари Нек ном дошт ва ба шаҳри Ласия наздик буд.
44027009	Баъд аз гузаштани муддати зиëд, ки сафари баҳр акнун хатарнок шуда буд, зеро ки айëми рӯзадорӣ ҳам гузашта буд, Павлус онҳоро таъкид намуда,
44027010	Гуфт: «Эй мардон! Мебинам, ки ин сафари мо на танҳо барои бор ва киштӣ, балки барои ҷони мо низ хеле душвор ва зарарнок хоҳад шуд».
44027011	Аммо мирисад аз суханони Павлус дида, бештар ба гапи суккондор ва соҳиби киштӣ боварӣ дошт.
44027012	Азбаски он бандар барои зимистонгузаронӣ мувофиқ набуд, бисьëр касон маслиҳат доданд, ки аз он ҷо бираванд, то ки, шояд, ба Финиқо расида, айëми зимистонро дар ин бандари Крит, ки рӯ ба самти ҷануби ғарбӣ ва шимоли ғарбӣ воқеъ аст, гузаронанд.
44027013	Чун боди ҷанубӣ вазид, ба гумони он ки муродашон ҳосил шуд, лангар бардошта, дар қарибии соҳили Крит равона шуданд.
44027014	Вале дере нагузашта, боди сахти мухолифе бархост, ки авриклидӯн ном дорад,
44027015	Ва чунон бошиддат ба киштӣ омада зад, ки он ба муқобили бод истода натавонист, ва мо идораи киштиро аз даст дода, беихтиëр ба ҷараëни об ронда шудем.
44027016	Ва ба ҷазирачае ки Клавдо ном дорад, бошиддат бархӯрда, қаиқи киштиро базӯр нигоҳ дошта тавонистем.
44027017	Онро кашида бароварда, камари киштиро бо танобҳо маҳкам бастанд ва, аз тарси он ки дар ҷои пастобе фурӯ монанд, бодбонро фуроварданд, ва мо ҳамчунон ба ҷараëни об ронда мешудем.
44027018	Рӯзи дигар, ба сабаби пурзӯр шудани тӯфон, бори киштиро ба об партофтан гирифтанд.
44027019	Дар рӯзи сеюм мо бо дастҳои худ асбобу анҷоми киштиро бароварда партофтем.
44027020	Чандин рӯз на офтоб аëн мешуд, на ситорагон; тӯфони шадид як зайл давом мекард, ва дигар ҳеҷ умеде барои халосии мо набуд.
44027021	Азбаски муддати дуру дароз чизе нахӯрда буданд, Павлус дар миëни онҳо истода гуфт: «Эй мардон! Кошки ба суханони ман даромада, аз Крит намебаромадем, ки дар он сурат аз ҳамаи ин мушкилот ва зиëн амон меëфтед;
44027022	«Акнун низ шуморо насиҳат дода, мегӯям, ки қавидил бошед, чунки ҳеҷ осебе ба ҷони ҳеҷ яке аз шумо нахоҳад расид, фақат киштӣ талаф хоҳад шуд;
44027023	«Зеро ки имшаб фариштаи Худое ки ман аз они Ӯ ҳастам ва Ӯро ибодат мекунам, ба ман зоҳир шуд
44027024	«Ва гуфт: ”Эй Павлус, натарс! Ту бояд дар ҳузури қайсар ҳозир шавӣ, ва инак, Худо ҷони ҳамаи ҳамсафаронатро ба ту бахшидааст”.
44027025	«Бинобар ин, эй мардон, қавдил бошед, зеро ки ман ба Худо имон дорам, ва ҳамон тавре ки ба ман гуфтааст, воқеъ хоҳад шуд:
44027026	«Лекин бар яке аз ҷазираҳо хоҳем афтод».
44027027	Чун шаби чордаҳум фаро расид, ва мо ҳанӯз дар баҳри Адриë ба ҳар сӯ ронда мешудем, дар қарибии нисфи шаб, моллоҳон пай бурданд, ки хушкие наздик аст,
44027028	Ва чуқурии обро чен карданд, бист қомат баромад, андаке пеш рафта, боз чен карданд, понздаҳ қомат баромад.
44027029	Аз бими он ки ба санглохе бахӯранд, аз думи киштӣ чор лангар андохтанд ва дамидани субҳро мунтазир шуданд.
44027030	Маллоҳон мехостанд киштиро тарк кунанд, ва бо ин мақсад қаиқро ба об мефуроварданд, ба баҳонаи он ки гӯë мехоҳанд лангарҳоро аз бинии киштӣ биандозанд,
44027031	Аммо Павлус ва мирисад ва сарбозон гуфт: «Агар инҳо дар киштӣ намонанд, шумо наҷот нахоҳед ëфт».
44027032	Он гоҳ сарбозон танобҳои қаиқро буриданд, ва он афтод.
44027033	Пеш аз субҳидам Павлус аз ҳама хоҳиш кард, ки чизе бихӯранд; ӯ гуфт: «Имрӯз рӯзи чордаҳум аст, ки шумо интизорӣ кашида, чизе нахӯрдаед ва гурусна ҳастед.
44027034	«Бинобар ин шуморо даъват менамоям, ки чизе бихӯред, зеро ки саломатии ҷони шумо ба ин вобаста аст: мӯе аз сари ҳеҷ яке аз шумо нахоҳад афтод».
44027035	Бо ин суханон нонро гирифта, дар ҳузури ҳама Худоро шукргузорӣ кард ва онро шикаста, ба хӯрдан шурӯъ намуд.
44027036	Он гоҳ ҳама қавидил шуданд, ва онҳо низ нон хӯрданд.
44027037	Шумораи мо дар киштӣ ҷамъ дусаду ҳафтоду шаш нафар буд.
44027038	Чун аз хӯрок сер шуданд, гандумро ба об партофта, киштиро сабук карданд.
44027039	Вақте ки рӯз равшан шуд, заминро нашинохтанд, лекин халиҷе диданд, ки соҳили паст дошт, ва қарор доданд, ки агар мумкин шавад, киштиро сӯи он биронанд.
44027040	Лангарҳоро бурида, дар баҳр гузоштанд, бандҳои сукконро низ кушоданд ва бодбонро ба ҷараëни бод боло кашида, роҳи соҳилро пеш гирифтанд.
44027041	Ба димоғае дакка хӯрданд, ва киштӣ дар ҷои пасобе фурӯ монд: бинии он дармонда беҳаракат истод, лекин думаш аз шиддати мавҷҳо дарҳам шикаст.
44027042	Сарбозон қасди куштани бандиëн карданд, ки мабодо касе шинокунон гурехта равад.
44027043	Лекин мирисад ки мехост Павлусро раҳо кунад, ба ин қасди онҳо монеъ шуд ва фармуд, ки аввал касоне ки шино карда метавонанд, худро дар об андохта, ба соҳил бирасанд,
44027044	Ва дигарон, баъзе бар тахтаҳо ва баъзе бар шикастапораҳои киштӣ аз дунболи онҳо бираванд. Ба ҳамин тарз ҳамаашон ба саломатӣ ба хушкӣ расиданд.
44028001	ВАҚТЕ ки раҳо шудем, фаҳмидем, ки он ҷазира Малит ном дорад.
44028002	Сокинони ҷазира ба мо хеле меҳрубонӣ намуданд: азбаски борон меборид ва ҳаво хунук буд, онҳо оташ афрӯхта, ҳамаамонро пазироӣ карданд.
44028003	Павлус як миқдор ҳезум ҷамъ карда буд, ва ҳангоме ки онро дар оташ меандохт, ба сабаби гармии оташ мори афъие берун омада, ба дасташ часпид.
44028004	Ҳамин ки сокинони ҷазира ҷонварро бар дасти ӯ овезон диданд, ба якдигар гуфтанд: «Бидуни шакку шубҳа, ин шахс қотил аст, ки бо вуҷуди аз баҳр раҳо шуданаш адолат намегузорад, ки ӯ зинда бимонад».
44028005	Аммо ӯ ҷонварро дар оташ афканд ва ҳеҷ осебе надид.
44028006	Онҳо мунтазир буданд, ки баданаш варам мекунад ë ки ӯ баногоҳ афтода ҷон медиҳад; вале чун бисьëр интизорӣ кашиданд ва диданд, ки ҳеҷ офате ба ӯ нарасид, фикрашон дигаргун шуд, ва гуфтанд, ки ӯ Худое мебошад.
44028007	Дар наздикиҳои он мавзеъ амлоки сардори ҷазира буд, ки ӯ Публиюс ном дошт; ӯ моро ба хонаи худ оварда, се рӯз бо меҳрубонӣ пазироӣ намуд.
44028008	Падари Публиюс гирифтори табларза ва дарди шикам шуда хобида буд, ва Павлус назди вай омад ва дастҳои худро бар вай гузошта, вайро шифо дод.
44028009	Баъд аз ин воқеа дигар беморони ҷазира низ омада, шифо ëфтанд,
44028010	Ва моро хеле иззату ҳурмат карданд, ва ҳангоме ки аз он ҷо мерафтем, моро бо лавозимоти сафар таъмин намуданд.
44028011	Пас аз се моҳ ба киштии Искандария, ки аломати Ҷавзо дошт ва зимистонро дар ҷазира гузаронида буд, савор шудем.
44028012	Ва ба Саркузо расида, дар он ҷо се рӯз мондем;
44028013	Аз он ҷо равона шуда, ба Риғюн омадем; азбаски баъд аз як рӯз боди ҷанубӣ вазид, рӯзи дуюм вориди Пӯтюлиӣ шудем;
44028014	Дар он ҷо бародаронро ëфта, мувофиқи хоҳишашон ҳафт рӯз назди онҳо мондем ва сонӣ роҳи Румро пеш гирифтем.
44028015	Бародарони он ҷо, чун аз одамони мо хабардор шуданд, то бозоргоҳи Опиюс ва меҳмонсарое ки ”Се майхона” ном дошт, ба истиқболи мо омаданд, ва Павлус онҳоро дида, ба Худо шукргузорӣ кард ва қавидил гашт.
44028016	Вақте ки ба Рум расидем, мирисад бандиëнро ба сипаҳсолор супурд, аммо ба Павлус иҷозат шуд, ки бо як сарбоз, ки ӯро посбонӣ мекард, дар хонаи ҷудогонае иқомат кунад.
44028017	Баъд аз се рӯз Павлус бузургони яҳудиëнро даъват намуд, ва ҳангоме ки онҳо ҷамъ омаданд, ба онҳо гуфт: «Эй бародарон! Гарчанде ки ман ҳеҷ амале бар зидди қавм ва расму таомули падарон накардаам, маро дар Ерусалим бандӣ карда, ба дасти румиëн супориданд;
44028018	«Онҳо, баъд аз тафтиш, мехостанд маро озод кунанд, чунки ман ҳеҷ гуноҳе накардаам, ки сазовори марг бошам;
44028019	«Аммо азбаски яҳудиëн мухолифат карданд, ман маҷбур шудам доварии қайсарро талаб намоям, вале на аз барои он ки аз қавми худ шикояте кунам;
44028020	Ба ин сабаб ман шуморо даъват намудам, то ки бо шумо вохӯрда гуфтугӯ кунам, зеро ки аз барои умеди Исроил бо ин занҷир баста шудаам».
44028021	Ба ӯ гуфтанд: «Мо ҳеҷ номае дар ҳаққи ту аз Яҳудо нагирифтаем, ва аз бародароне ки ба ин ҷо омада буданд, ҳеҷ кас аз ту чизе хабар надодааст ва ë сухани баде нагуфтааст;
44028022	«Лекин хоҳишмандем, ки фикру ақидаи туро аз худат бишнавем, зеро ба мо маълум аст, ки дар бораи ин фирқа дар ҳама ҷо ҷидол мекунанд».
44028023	Рӯзеро барои ӯ муқаррар карданд, ва мардуми бисьëре назди ӯ ба манзилаш омаданд, ва ӯ аз субҳ то шом ба онҳо аз Малакути Худо шаҳодат ва шарҳ медод ва аз Тавроти Мусо ва суҳафи анбиë далелҳо дар бораи Исо меовард.
44028024	Баъзе аз онҳо ба суханонаш имон оварданд, вале дигарон имон наоварданд.
44028025	Азбаски бо якдигар мухолифат доштанд, Павлус пеш аз рафтани онҳо чунин сухане гуфт: «Рӯҳулқудс ба василаи Ишаъëи набӣ ба падарони мо чӣ хуб гуфтааст:
44028026	”Назди ин қавм бирав ва бигӯ: бо гӯшҳои шунаво хоҳед шунид, вале нахоҳед фаҳмид; ва бо чашмҳои бино хоҳед нигарист, вале нахоҳед дид;
44028027	”Зеро ки дили ин қавм сахт ва гӯшҳошон вазнин ва чашмҳошон баста шудааст, мабодо бо чашмҳо бубинанд ва бо гӯшҳо бишнаванд ва бо дил бифаҳманд ва руҷӯъ кунанд, то ки онҳоро шифо бахшам”.
44028028	Пас, бидонед, ки наҷоти Худо ба ғайрияҳудиëн фиристода шудааст, ва онҳо хоҳанд шунид».
44028029	Чун инро гуфт, яҳудиëн рафтанд, дар ҳолате ки бо якдигар бисьëр мубоҳиса мекарданд.
44028030	Павлус ду соли тамом дар хонаи иҷорагии худ истиқомат кард, ва ҳар киро, ки назди ӯ меомад, пазироӣ менамуд.
44028031	Ва Малакути Худоро мавъиза мекард ва бо тамоми далерӣ тариқати Исои Масеҳи Худовандро бемалол таълим медод.
45001001	ПАВЛУС, бандаи Исои Масеҳ, ҳаввории даъватшуда ва барои башорати Худо интихобгардида,
45001002	Ки онро Худо пештар, ба воситаи анбиëи Худ, дар Навиштаҳои муқаддас ваъда карда буд
45001003	Дар бораи Писари Худ, ки ба ҳасби ҷисм аз насли Довуд таваллуд шудааст,
45001004	Ва ба ҳасби рӯҳи қудсият, ба воситаи эҳьë шуданаш аз мурдагон, чун Писари Худо маълум шудааст, яъне дар бораи Худованди мо Исои Масеҳ,
45001005	Ки ба воситаи Ӯ мо файз ва ҳаввориятро пайдо кардаем, то ки ба хотири исми Ӯ ҳамаи халқҳоро ба итоати имон дароварем,
45001006	Ки дар миëни онҳо шумо низ даъватшудагони Исои Масеҳ ҳастед, —
45001007	Ба ҳамаи маҳбубони Худо, ки дар Рум ҳастед ва ба муқаддасӣ даъват шудаед, аз ҷониби Падари мо Худо ва Исои Масеҳи Худованд файз ва осоиштагӣ бар шумо бод.
45001008	Пеш аз ҳама ба Худои худ ба воситаи Исои Масеҳ барои ҳамаи шумо шукр мегӯям, ки имони шумо дар тамоми ҷаҳон шӯҳрат ëфтааст.
45001009	Худое ки Ӯро дар башорати Писари Ӯ бо рӯҳи худ ибодат мекунам, маро шоҳид аст, ки муттасил шуморо ба ëд меоварам
45001010	Ва ҳамеша дар дуоҳои худ илтимос мекунам, ки иродаи Худо ягон вақт ба ман мусоидат намояд, ки назди шумо биëям.
45001011	Зеро ки хеле орзуманди дидани шумо мебошам, то ки як атои рӯҳоние, барои устувор шуданатон, ба шумо тақдим намоям,
45001012	Яъне бо якҷоягии шумо аз имони умумиамон, аз имони шумо ва худам, тасаллӣ ëбам.
45001013	Эй бародарон, намехоҳам бехабар бошед аз ин ки дафъаи бисьëр ният доштам назди шумо биëям, — лекин то кунун чизе ба ман монеъ мешуд, — то ки дар миëни шумо низ, монанди халқҳои дигар, самаре ҳосил кунам.
45001014	Ман нисбат ба юнониëн ва варвариëн, нисбат ба оқилон ва ҷоҳилон, дайне ба гардан дорам;
45001015	Пас, роғиби онам, ки ба шумо низ, ки дар Рум ҳастед, башорат диҳам.
45001016	Зеро ки башорати Масеҳро ба худ ор намедонам, чунки он— қуввати Худост барои наҷоти ҳар як имондор: ҳам, аввалан, яҳудӣ ва ҳам юнонӣ.
45001017	Зеро ки адолати Худо дар он аз имон ба имон зоҳир мешавад, чунон ки навишта шудааст: ”Одил ба василаи имон хоҳад зист”.
45001018	Зеро ки ғазаби Худо аз осмон зоҳир мешавад бар ҳар гуна маъсият ва шарорати одамоне ки ростиро бо шарорат поймол мекунанд.
45001019	Зеро ки он чи дар бораи Худо донистан мумкин аст, ба онҳо маълум аст, чунки Худо ба онҳо маълум кардааст;
45001020	Зеро ки моҳияти намоëни Ӯ, яъне қуввати ҷовидонӣ ва Илоҳияти Ӯ, аз хилқати олам ба воситаи дидани офаридаҳояш ба назар намоëн аст, бинобар ин онҳо ҳеҷ узре надоранд.
45001021	Агарчи онҳо Худоро шинохта бошанд, Ӯро чун Худо ситоиш накарданд ва шукр нагуфтанд, балки хаëлоти онҳо ботил, ва дили бефаросаташон тира шуд:
45001022	Бо вуҷуди он ки худашонро оқил номиданд, ақли худро гум карда,
45001023	Ҷалоли Худои бефаноро ба сурате табдил доданд, ки ба одами фонӣ, ба мурғон, чорпоëн ва хазандагон монанд аст,
45001024	Бинобар ин Худо онҳоро бо нафси шаҳвониашон ба нопокӣ гирифтор кард, ба тавре ки онҳо баданҳои худро бо ҳамдигар нангин карданд;
45001025	Онҳо ростии Худоро ба дурӯғ иваз карданд ва парастишу ибодат карданд махлуқро ба ҷои Холиқе ки то абад муборак аст, омин.
45001026	Аз ин сабаб Худо онҳоро ба ҳавасҳои нангин гирифтор кард: занони онҳо ҷимои табииро ба ҷимои ғайритабиӣ иваз карданд;
45001027	Ҳамчунин мардон ҷимои табииро бо занон тарк карда, оташи шаҳваташон ба якдигар баланд шуд, ва мард бо мард ба кирдори нангин машғул шуда, сазои иштибоҳи худро дар вуҷуди худашон диданд.
45001028	Ва азбаски онҳо Худоро бо ақли худ шинохтан нахостанд, Худо онҳоро ба афкори фосид гирифтор кард, то ки корҳои носазо кунанд,
45001029	Бинобар ин онҳо аз ҳар гуна кизб, зино, макр, тамаъ ва кина, ҳамчунин аз ҳасад, қатл, ҷидол, фиреб ва бадхӯӣ пур ҳастанд,
45001030	Бадгап, тӯҳматчӣ, худобадбин, дилозор, худсито, мағрур ва бадандеша ҳастанд, ба падару модарон итоат намекунанд,
45001031	Беандеша, аҳдшикан, беилтифот, бадкина ва бераҳманд.
45001032	Агарчи доварии Худоро медонанд, ки кунандагони чунин корҳо сазовори марганд, бо вуҷуди ин на фақат худашон ин корҳоро мекунанд, балки кунандагони дигарро низ таҳсин менамоянд.
45002001	БИНОБАР ин ту, эй одами маҳкумкунанда, ҳар кӣ бошӣ ҳам, узре надорӣ, чунки дигареро маҳум карда, худатро маҳкум менамоӣ, зеро ки ту, эй маҳкумкунанда, айни ҳамон корҳоро содир мекунӣ.
45002002	Лекин мо медонем, ки доварии Худо бар кунандагони чунин коҳо баҳақ аст.
45002003	Наход ки ту, эй одамизод, гумон мекунӣ, ки бо маҳкум кардани кунандагони чунин корҳо ту аз доварии Худо халос хоҳӣ шуд, дар сурате ки худат айни ҳамон корҳоро содир менамоӣ?
45002004	Ë ки ту ба фаровонии меҳрубонӣ, ҳилм ва пурсабрии Ӯ беэътиноӣ мекунӣ, бехабар аз он ки меҳрубонии Худо туро ба роҳи тавба ҳидоят менамояд
45002005	Аммо, аз боиси саркашӣ ва дили тавбанопазири худ, ту ғазабро барои худ дар рӯзи ғазаб ба зуҳури доварии ҳаққонии Худо афзун мегардонӣ,
45002006	Ки Ӯ ба ҳар кас мувофиқи аъмоли вай подош хоҳад дод:
45002007	Ба онҳое ки доим кори нек карда, толиби ҷалол, шараф ва ҷовидӣ мешаванд, ҳаëти ҷовидонӣ хоҳад дод;
45002008	Вале онҳоеро, ки саркашӣ карда, ростиро рад менамоянд, ва мутеи норостӣ мешаванд, ба хашму ғазаб гирифтор хоҳад кард.
45002009	Андӯҳу фалокат ояд бар ҷони ҳар одаме ки кори бад мекунад: ҳам, аввалан, бар ҷони яҳудӣ ва ҳам бар ҷони юнонӣ!
45002010	Лекин ҷалол, шараф ва осоиштагӣ ояд ба ҳар касе ки кори нек мекунад: ҳам, аввалан, ба яҳудӣ ва ҳам ба юнонӣ!
45002011	Зеро ки Худо рӯйбинӣ надорад.
45002012	Онҳое ки дорои шариат набуда, гуноҳ кардаанд, берун аз шариат низ ҳалок хоҳанд шуд; вале онҳое ки дорои шариат буда, гуноҳ кардаанд, аз рӯи шариат маҳкум хоҳанд шуд, —
45002013	Чунки на шунавандагони шариат пеши Худо одиланд, балки иҷрокунандагони шариат сафед карда хоҳанд шуд;
45002014	Зеро, ҳар гоҳ халқҳое ки шариат надоранд, табиатан фармудаҳои шариатро ба ҷо меоваранд, онҳо шариат надошта бошанд ҳам, худашон барои худ шариат ҳастанд;
45002015	Рафторашон нишон медиҳад, ки амали шариат дар дилашон навишта шудааст; виҷдон ва афкорашон низ, ки якдигарро гоҳе айбдор ва гоҳе сафед мекунанд, дар ин бобат гувоҳӣ медиҳанд,
45002016	Дар ҳамон рӯзе ки Худо, ба ҳасби башорати ман, асрори одамонро ба воситаи Исои Масеҳ доварӣ хоҳад кард.
45002017	Инак, ту яҳудӣ ном дорӣ, ва ба шариат такъя мекунӣ, ва аз шинохтани Худо меболӣ.
45002018	Ва иродаи Ӯро медонӣ, ва азбаски шариатро омӯхтаӣ, фарқи байни неку бадро мефаҳмӣ,
45002019	Ва яқин дорӣ, ки ту роҳнамои кӯрон, нуре барои бошандагони зулмот,
45002020	Носеҳи ҷоҳилон ва муаллими кӯдакон ҳастӣ, ва дар шариат намунаи маърифат ва ростиро дорӣ, —
45002021	Пас, чӣ гуна ту, ки дигаронро таълим медиҳӣ, худатро таълим намедиҳӣ?
45002022	Ваъз мегӯӣ, ки дуздӣ набояд кард, вале худат дуздӣ мекунӣ! Мегӯӣ, ки ”зинокорӣ накун”, вале худат зинокорӣ мекунӣ! Аз бутҳо нафрат дорӣ, вале маъбадҳоро ғорат мекунӣ!
45002023	Бо шариат меболӣ, вале шариатро вайрон карда, обрӯи Худоро мерезонӣ!
45002024	Зеро ки ба туфайли шумо, чунон ки навишта шудааст, дар миëни халқҳо исми Худоро хор медоранд.
45002025	Хатна фоиданок аст, ба шарте ки шариатро риоя кунӣ; аммо агар шариатро вайрон кунӣ, махтунии ту ба номахтунӣ мебаддал шуд.
45002026	Пас, агар номахтуне фамудаҳои шариатро риоя кунад, оë номахтунии вай махтунӣ шумурда намешавад
45002027	Ва номахтуни табиӣ, ки шариатро ба ҷо меоварад, оë туро маҳкум намекунад, ки дорои Навиштаҳо ва хатна ҳастию шариатро вайрон мекунӣ?
45002028	Зеро яҳудӣ на он кас аст, ки аз рӯи қиëфати зоҳирӣ чунин бошад, ва хатна на он чиз аст, ки бар ҷисм намоëн бошад,
45002029	Балки яҳудӣ он кас аст, ки дар ботин чунин бошад, ва хатна он чиз аст, ки дар дил ба ҳасби рӯҳ, на ин ки ба ҳасби ҳарф, ҷо дошта бошад; ва ҳамди чунин одам на аз ҷониби одамон, балки аз ҷониби Худост.
45003001	ПАС, яҳудӣ чӣ бартарӣ дорад, ë ки хатна чӣ фоида дорад?
45003002	Бартарии бузурге аз ҳар ҷиҳат, ва пеш аз ҳама аз он ҷиҳат, ки ба дасташон каломи Худо супурда шудааст.
45003003	Зеро ки чӣ гӯем? Агар баъзеашон бевафо бошанд, оë бевафогии онҳо вафои Худоро ботил мекунад?
45003004	Ба ҳеҷ ваҷҳ. Балки Худо барҳақ аст, агарчи ҳар одам козиб бошад, чунон ки навишта шудааст: ”То ки Ту дар суханони Худ ҳақ бароӣ ва дар доварии Худ ғолиб оӣ”.
45003005	Лекин агар шарорати мо адолати Худоро зоҳир мекарда бошад, чӣ гӯем? Оë Худо, ҳангоме ки ба ғазаб меояд, беадолат аст? — Инро ман ба таври муҳокимаронии одамӣ мегӯям.
45003006	Ба ҳеҷ ваҷҳ. Зеро ки дар он сурат Худо чӣ тавр метавонад оламро доварӣ кунад?
45003007	Зеро ки агар ба воситаи дурӯғи ман ростии Худо барои ҷалоли Ӯ афзун мешуда бошад, пас чаро ман боз ҳанчун гуноҳкоре маҳкум мешавам?
45003008	Ва чӣ гуна баъзеҳо ба мо бӯҳтон зада, даъво мекунанд, ки гӯë мо мегуфта бошем: ”Биëед, бадӣ кунем, то ки некӣ ҳосил шавад”? Маҳкумияти чунин касон ҳаққонист.
45003009	Пас чӣ гӯем? Оë мо бартарӣ дорем? Не, надорем, зеро ки мо аллакай исбот кардаем, ки ҳам яҳудиëн ва ҳам юнониëн, ҳама гирифтори гуноҳ ҳастанд,
45003010	Чунон ки навишта шудааст: ”Касе одил нест, як нафар ҳам нест;
45003011	”Касе соҳибфаҳ нест; касе толиби Худо нест;
45003012	”Ҳама гумроҳ шудаанд, аз як сар ношояманд: некӯкоре нест, як нафар ҳам нест.
45003013	”Гулӯяшон қабри кушода аст; бо забонашон фиреб медиҳанд; бар лабонашон заҳри мор аст;
45003014	”Даҳонашон пур аз ғайбат ва ҳасрат аст.
45003015	”Пойҳошон барои хунрезӣ шитобон аст;
45003016	”Харобкорӣ ва ҳалокат дар роҳҳои онҳост;
45003017	”Онҳо роҳи сулҳу осоиштагиро намедонанд.
45003018	”Дар пеши чашмашон тарси Худо нест”.
45003019	Лекин мо медонем, ки ҳар чи шариат мегӯяд, ба аҳли шариат рӯ оварда мегӯяд, то ки ҳар даҳоне баста шавад ва тамоми олам пеши Худо айбдор гардад,
45003020	Чунки бо аъмоли шариат ҳеҷ одаме пеши Ӯ сафед нахоҳад шуд; зеро ки гуноҳ ба воситаи шариат дониста мешавад.
45003021	Аммо алҳол, сарфи назар аз шариат, адолати Худо зоҳир шудааст, ки Таврот ва анбиë бар он шаҳодат медиҳанд, —
45003022	Адолати Худо ба воситаи имон ба Исои Масеҳ барои ҳамаи имондорон; зеро ки ҳеҷ тафовуте нест,
45003023	Чунки ҳама гуноҳ карда, аз ҷалоли Худо маҳрум шудаанд
45003024	Ва ройгон, бо файзи Ӯ, ба воситаи кафорате ки дар Исои Масеҳ аст, сафед карда мешавад,
45003025	Ки Ӯро Худо пешниҳод кард, то ки дар Хуни Ӯ ба воситаи имон кафорате бошад, барои нишон додани адолати Ӯ дар омурзиши гуноҳҳое ки пештар, дар замони пурсабрии Худо содир шудаан,
45003026	Ва барои нишон додани адолати Ӯ дар замони ҳозира, то ки Ӯ одил бошад ва ҳар киро, ки ба Исо имон меоварад, сафед кунад.
45003027	Пас, куҷост он чи боиси болидан бошад? Он тамоман аз байн рафтааст. Ба кадом шариат? Оë ба шариати аъмол? Не, балки ба шариати имон.
45003028	Зеро мо эътироф менамоем, ки одамизод, сарфи назар аз аъмоли шариат, ба воситаи имон сафед мешавад.
45003029	Ë ки Худо фақат Худои яҳудиëн аст? Магар Хуоди халқҳо ҳам нест? Албатта, Худои халқҳо ҳам мебошад;
45003030	Чунки Худо ягона аст, ва Ӯ махтунонро аз рӯи имон ва номахтунонро ба воситаи имон сафед мекунад.
45003031	Пас, оë мо шариатро ба воситаи имон ботил мекунем? Ба ҳеҷ ваҷҳ, балки шариатро устувор мегардонем.
45004001	ПАС, фарзан, падари мо Иброҳим ба ҳасби ҷисм чӣ чизе пайдо кард?
45004002	Агар Иброҳим бо аъмоли худ сафед шуда бошад, ӯ шоëни таъриф аст, аммо на дар пеши Худо.
45004003	Зеро ки дар Навиштаҳо чӣ гуфта шудааст? ”Иброҳим ба Худо имон овард, ва ин барои ӯ адолат ҳисоб карда шуд”.
45004004	Барои касе ки амал мекунад, муздаш на аз рӯи эҳсон, балки аз рӯи ӯҳдадорӣ ҳисоб карда мешавад;
45004005	Лекин барои касе ки амал намекунад, балки имон меоварад ба Он ки осиëнро сафед мекунад, имонаш адолат ҳисоб карда мешавад.
45004006	Чунон ки Довуд низ одамеро хушбахт меномад, ки Худо ба вай адолатро сарфи назар аз аъмолаш ато мекунад:
45004007	”Хушо касоне ки ҷиноятҳошон омурзида ва хатоҳошон пӯшида шудааст;
45004008	”Хушо касе ки Худованд гуноҳи варо ба ҳисоб намегирад”.
45004009	Оë ин хушбахтӣ ба махтунон тааллуқ дорад ë ки ба номахтунон низ? Мо гуфтем, ки барои Иброҳим имонаш адолат ҳисоб карда шуд.
45004010	Кай ҳисоб карда шуд? Баъд аз хатна ë ки пеш аз хатна? Баъд аз хатна не, балки пеш аз хатна буд.
45004011	Ва аломати хатнаро ӯ, ҳамчун мӯҳри адолат мувофиқи имоне ки дар ҳолати номахтуни худ дошт, пайдо кард, бинобар ин ӯ падари ҳамаи имондорони номахтун шуд, то ки ба онҳо низ адолат ато шавад,
45004012	Ва ҳамчунин падари махтунон шуд, ки онҳо на фақат хатна шудаанд, балки низ имонеро, ки Иброҳин дар ҳолати номахтунӣ дошт, пайравӣ кунанд.
45004013	Зеро ки ба Иброҳим, ë ба наслаш, ваъдаи он ки ӯ вориси ҷаҳон хоҳад буд, ба воситаи шариат не, балки ба воситаи адолати имон ато шудааст.
45004014	Зеро ки агар аҳли шариат ворис бошанд, дар он сурат имон пуч асту ваъда ботил;
45004015	Чунки шариат сабаби ғазаб мешавад, зеро ки дар ҷое ки шариат нест, вайронкунии он ҳам нест.
45004016	Бинобар ин мувофиқи имон аст, то ки мувофиқи файз бошад, барои он ки ваъда ба тамоми насли Иброҳим, на фақат ба насли мувофиқи шариат, балки ба насли мувофиқи имони ӯ низ таъмин шавад, ки ӯ падари ҳамаи мост,
45004017	Чунон ки навишта шудааст: ”Ман туро падари халқҳои бисьëр гардонам”, — дар пеши Худое ки Иброҳим ба Ӯ имон овард, дар пеши Худое ки мурдагонро зинда мекунад ва номавҷудро ҳамчун маҷуд мехонад.
45004018	Дар сурате ки ҳеҷ умеде набуд, Иброҳим умедвор шуда, имон овард, то ки падари халқҳои бисьëр шавад, аз рӯи он чи гуфта шудааст: ”Насли ту чунин хоҳад буд”.
45004019	Ва имонаш суст нашуд, ва ба он ҳам назар накард, ки ҷисми ӯ, дар синни қариб садсолагӣ, аллакай пир шудааст, ва батни Соро низ аз кор баромадааст;
45004020	Ва ба ваъдаи Худо аз беимонӣ шубҳа накард, балки дар имонаш устувор истода, Худоро ҳамду сано хонд,
45004021	Ва боварии комил дошт, ки Ӯ ба иҷрои ваъдаи Худ низ қодир аст.
45004022	Аз ҳамин сабаб барои ӯ адолат ҳисоб карда шуд.
45004023	Аммо на фақат нисбат ба ӯ навишта шудааст, ки барои ӯ ҳисоб карда шуд,
45004024	Вале нисбат ба мо низ: барои мо низ ҳисоб карда хоҳад шуд, ки имон дорем ба Он ки Худованди мо Исоро аз мурдагон эҳьë кард,
45004025	Ки Ӯ ба сабаби гуноҳҳои мо таслим карда шуд ва аз барои сафед кардани мо эҳьë гардид.
45005001	ПАС, мо бо имон сафед шуда, бо Худо ба воситаи Худованди мо Исои Масеҳ суҳлу осоиштагӣ дорем,
45005002	Ки ба воситаи Ӯ мо бо имон сӯи ин файзе роҳ ëфтаем, ки дар он истодаем ва бо умеди ҷалоли Худо меболем.
45005003	Ва на фақат бо ин, балки бо мусибатҳо низ меболем, зеро медонем, ки мусибат сабрро ба вуҷуд меоварад,
45005004	Ва сабр—ботаҷрибагиро, ва ботаҷрибагӣ—умедро,
45005005	Ва умед шарманда намекунад, чунки муҳаббати Худо дар дилҳои мо ба воситаи Рӯҳулқудс, ки ба мо ато шуд, ҷорӣ шудааст.
45005006	Зеро ки Масеҳ, ҳангоме ки мо ҳанӯз суст будем, дар вақти муқараршуда барои осиëн мурд.
45005007	Зеро гумон намеравад, ки касе барои одиле бимирад, вале эҳтимол дорад, ки барои ягон некӯкоре касе ба мурдан ҷуръат кунад.
45005008	Лекин Худо муҳаббати Худро нисбат ба мо бо ҳамин исбот мекунад, ки ҳагоме ки ҳанӯз гуноҳкор будем, Масеҳ барои мо мурд.
45005009	Пас, алалхусус алҳол, ки бо Хуни Ӯ сафед шудаем, ба воситаи Ӯ аз ғазаб наҷот хоҳем ëфт.
45005010	Зеро ки агар бо Худо, ҳангоми душман будани худ, ба воситаи мамоти Писари Ӯ мусолиҳа карда бошем, — пас, алалхусус баъд аз мусолиҳа кардан, мо ба воситаи ҳаëти Ӯ наҷот хоҳем ëфт;
45005011	Ва на фақат ин, балки низ бо Худо ба воситаи Худованди мо Исои Масеҳ меболем, ки ба василаи Ӯ алҳол мусолиҳа ба даст овардем.
45005012	Пас, чунон ки ба воситаи як одам гуноҳ ба ҷаҳон дохил шуд ва бо гуноҳ мамот омад, ончунон низ ба ҳамаи одамон гузашт, чунки ҳама гуноҳ карданд.
45005013	Зеро ки пеш аз шариат ҳам гуноҳ дар ҷаҳон буд, лекин вақте ки шариат нест, гуноҳ ҳисоб карда намешавад.
45005014	Бо ин ҳама, аз Одам то Мусо мамот бар онҳое низ ҳукмрон буд, ки гуноҳе монанди гуноҳи Одам накарда буданд, ки ӯ тимсоли Шахси оянда аст.
45005015	Лекин бахшоиши файз на ончунон аст, ки гуноҳ бошад. Зеро ки агар бо гуноҳи як кас бисьëр касон гирифтори мамот шуда бошанд, пас, алалхусус файзи Худо ва бахшоиши он барои бисьëр касон ба василаи файзи як одам, яъне Исои Масеҳ, фаровон мегардад.
45005016	Ва бахшоиш на ончунон аст, ки ба воситаи як гуноҳкор бошад; зеро ки доварӣ пас аз як гуноҳ сабаби маҳкумият мешавад, лекин бахшоиши файз пас аз гуноҳҳои бисьëр сафед мекунад.
45005017	Зеро ки агар бо гуноҳи як кас мамот ба воситаи ҳамин як кас ҳукмрон шуда бошад, — пас, алалхусус онҳое ки файзи фаровон ва бахшоиши адолатро қабул мекунанд, дар ҳаëт ба воситаи Исои Масеҳи ягона ҳукмрон хоҳанд шуд.
45005018	Бинобар ин, чунон ки ба воситаи гуноҳи як кас ҳамаи одамон маҳкум шуданд, ончунон ба воситаи адолати як кас ҳамаи одамон барои ҳаëт сафед шуданд.
45005019	Зеро, чунон ки ба воситаи беитоатии як кас бисьëр касон гуноҳкор шуданд, ончунон ба воситаи итоати як кас бисьëр касон одил мешаванд.
45005020	Аммо шариат баъд ба майдон омад, то ки гуноҳ зиëд шавад; ва ҳангоме ки гуноҳ зиëд шуд, файз бағоят фаровон гардид,
45005021	То ки, чунон ки гуноҳ ба воситаи мамот ҳукмрон шуд, ончунон файз ҳам ба воситаи адолат барои ҳаëти ҷовидонӣ ба василаи Худованди мо Исои Масеҳ ҳукмрон шавад.
45006001	ПАС чӣ гӯем? Оë дар гуноҳ бимонем, то ки файз зиëд шавад? Ба ҳеҷ ваҷҳ.
45006002	Мо, ки нисбат ба гуноҳ мурдаем, чӣ гуна метавонем дар он боз зиндагӣ кунем?
45006003	Оë намедонед, ки ҳамаи мо, ки дар Исои Масеҳ таъмид ëфтаем, дар мамоти Ӯ таъмид ëфтаем?
45006004	Пас мо, дар мамоташ таъмид ëфта, бо Ӯ дафн шудаем, то ки, чунон ки Масеҳ бо ҷалоли Падар аз мурдагон эҳьë шуд, ончунон мо низ дар ҳаëти нав қадамгузор шавем.
45006005	Зеро ки агар мо дар мисоли мамоти Ӯ бо Ӯ пайванд шуда бошем, дар мисоли эҳьëи Ӯ низ пайванд хоҳем буд.
45006006	Зеро медонем, ки инсони кӯҳнаи мо бо Ӯ маслуб шудааст, то ки ҷисми пургуноҳ ботил гардад, ва мо дигар бандагони гуноҳ набошем;
45006007	Чунки мурда аз гуноҳ фориғ аст.
45006008	Агар мо бо Масеҳ мурда бошем, боварӣ дорем, ки бо Ӯ низ хоҳем зист.
45006009	Зеро медонем, ки чун Масеҳ аз мурдагон эҳьë шуд, дигар намемирад: мамот дигар бар Ӯ қудрат надорад.
45006010	Зеро, ин ки Ӯ мурд, як бор барои ҳамеша нисбат ба гуноҳ мурд, аммо ин ки зинда аст, барои Худо зинда аст.
45006011	Ҳамин тавр шумо низ худро барои гуноҳ кардан мурда, аммо барои Худо дар Худовандаи мо Исои Масеҳ зинда ҳисоб кунед.
45006012	Пас, бигзор гуноҳ дар ҷисми мирандаи шумо ҳукмрон нашавад, то ки ба ҳавасҳои он итоат намоед;
45006013	Ва андоми худро ба гуноҳ насупоред, то ки олати шарорат шавад, балки худро, ҳамчун касони аз мурдагон зиндашуда, ба Худо таслим кунед ва андоми худро дар ихтиëри Худо вогузор намоед, то ки олати адолат бошад.
45006014	Зеро ки гуноҳ дигар набояд бар шумо ҳукмронӣ кунад: шумо, охир, тобеи шариат не, балки тобеи файз ҳастед.
45006015	Пас чӣ кунем? Оë гуноҳ кардан гирем ба он сабаб ки тобеи шариат не, балки тобеи файз ҳастем? Ба ҳеҷ ваҷҳ.
45006016	Оë намедонед, ки ба ҳар кӣ шумо худро чун бандагон барои итоат таслим кунед, бандагони ҳамон кас гардида, ба вай мутеъ мешавед, хоҳ гуноҳе барои мамот бошад, хоҳ итоате барои адолат?
45006017	Аммо, Худоро шукр, ки агарчи пештар бандагони гуноҳ будед, ҳоло аз самими қалб ба ҳамон тарзи таълим мутеъ шудаед, ки худро ба он таслим кардед.
45006018	Ва аз гуноҳ фориғ шуда, бандагони адолат гардидаед.
45006019	Ба хотири сустии ҷисматон, ба таври муҳокимаронии одамӣ мегӯям: чунон ки шумо андоми худро ба бандагии нопокӣ ва шарорат таслим карда, ба шарорат афтода будед, ончунон ҳоло андоми худро ба бандагии адолат барои қудсият вогузор намоед.
45006020	Зеро вақте ки шумо бандагони гуноҳ будед, аз адолат фориғ будед.
45006021	Пас он вақт чӣ самаре доштед? Корҳое мекардед, ки ҳоло аз онҳо шарм доред, чунки анҷоми онҳо мамот аст.
45006022	Лекин ҳоло, ки аз гуноҳ фориғ шуда, бандагони Худо гардидаед, самари шумо қудсият аст, ва анҷоми кор ҳаëти ҷовидонист.
45006023	Зеро ки музди гуноҳ мамот аст, аммо бахшоиши файзи Худо ҳаëти ҷовидонист ба воситаи Худованди мо Исои Масеҳ.
45007001	ЭЙ бародарон, магар намедонед, — зеро ба воқифони шариат сухан мегӯям, — ки шариат бар одамизод дар айëми зиндагии вай қудрат дорад?
45007002	Зеро ки зани шавҳардор мувофиқи шариат ба шавҳари зинда вобаста аст, ва агар шавҳараш бимирад, вай аз шариати шавҳардорӣ фориғ мешавад.
45007003	Бинобар ин агар вай дар айëми зиндагии шавҳараш ба Марди дигар равад, зинокор номида мешавад; лекин агар шавҳараш бимирад, вай аз шариат фориғ мешавад ва ҳар гоҳ ба марди дигар бирасад, зинокор ҳисоб намеëбад.
45007004	Шумо низ, эй бародарон, ба воситаи Бадани Масеҳ ба шариат мурдаем, то ки ба Дигаре, ба Он ки аз мурдагон эҳьë шуд, тааллуқ дошта бошед, барои он ки мо ба Худо самаре оварем.
45007005	Зеро, вақте ки мо ба ҳасби ҷисм зиндагӣ мекардем, ҳаваси гуноҳҳое ки ба воситаи шариат ошкор мешуд, дар андоми мо амал мекард, барои он ки мо ба мамот самаре оварем;
45007006	Лекин ҳоло мо ба шариате ки моро баста буд, мурда, аз он фориғ шудаем, то ки мувофиқи рӯҳи тоза бандагӣ кунем, на ин ки мувофиқи ҳарфи кӯҳна.
45007007	Пас чӣ гӯем? Оë шариат бо гуноҳ якест? Ба ҳеҷ ваҷҳ. Лекин ман гуноҳро ба воситаи шариат донистаам. Зеро агар шариат намегуфт, ки ”тамаъ накун”, ман намедонистам, ки тамаъ чист.
45007008	Аммо гуноҳ, бо баҳонаи ҳукми шариат, дар дили ман ҳар гуна тамаъро ба вуҷуд овард, зеро ки бе шариат гуноҳ мурда аст.
45007009	Ман як вақте бе шариат зиндагӣ мекардам; аммо вақте ки ҳукми шариат ба майдон омад, гуноҳ ҷон гирифт,
45007010	Ва ман мурдам, ва он ҳукме ки барои ҳаëт дода шуда буд, сабаби мамоти ман шуд;
45007011	Чунки гуноҳ, баҳонаи ҳукми шариат, маро фиреб дод ва ба воситаи он кушт.
45007012	Бинобар ин шраиат муқаддас аст, ҳукми он низ муқаддас, барҳақ ва нек аст.
45007013	Пас, оë чизи нек барои ман сабаби мамот шуд? Ба ҳеҷ ваҷҳ. Балки гуноҳ сабаби он шуд: барои он ки вай ҳамчун гуноҳ зоҳир шавад, ба воситаи чизи нек ба ман мамот овард, то ки гуноҳ ба воситаи ҳукми шариат ниҳоятдараҷа азим гардад.
45007014	Зеро мо медонем, ки шариат рӯҳонӣ мебошад, вале ман нафсонӣ ҳастам ва ба гуноҳ фурӯхта шудаам.
45007015	Ман, охир, он чи мекунам, намефаҳмам; чунки он чи мехоҳам, намекунам, балки он чи бад мебинам, мекунам.
45007016	Пас модоме ки он чи намехоҳам, мекунам, бо ҳамин эътироф менамоям, ки шариат нек аст.
45007017	Бинобар ин акнун кунандаи он ман нестам, балки гуноҳест, ки дар ман вуҷуд дорад.
45007018	Зеро медонам, ки дар ман, яъне дар ҷисми ман, чизи нек мавҷуд нест; чунки майли кардани кори нек дар ман бошад ҳам, ëрои кардани он надорам.
45007019	Зеро он кори неке ки мехоҳам, намекунам, лекин кори баде ки намехоҳам, мекунам.
45007020	Пас модоме ки он чи намехоҳам, мекунам, акнун кунандаи он ман нестам, балки гуноҳест, ки дар ман вуҷуд дорад.
45007021	Хуллас, ман чунин қонун пайдо мекунам, ки ҳангоме ки ман мехоҳам кори нек кунам, аз ман кори бад сар мезанад.
45007022	Зеро ки ман ба ҳасби инсони ботииӣ аз шариати Худо лаззат мебарам,
45007023	Лекин дар андоми худ қонуни дигаре мебинам, ки он ба муқобили қонуни хиради ман меҷангад ва маро асири он қонуни гуноҳ мегардонад, ки дар андоми ман мавҷуд аст.
45007024	Вой бар ҳоли ман, ки шахси мискин ҳастам! Кӣ маро аз ин ҷисми гирифтори мамот раҳоӣ медиҳад?
45007025	Худоро ба воситаи Худованди мо Исои Масеҳ шукр мегӯям. Пас, ман бо хиради худ шариати Худоро бандагӣ мекунам, вале бо ҷисми худ қонуни гуноҳро.
45008001	ПАС, ҳеҷ маҳкумияте нест барои онҳое ки дар Исои Масеҳ ҳастанд ва на ба ҳасби ҷисм, балки ба ҳасби рӯҳ зиндагӣ мекунанд,
45008002	Чунки қонуни рӯҳи ҳаëт дар Исои Масеҳ маро аз қонуни гуноҳ ва мамот фориғ кардааст.
45008003	Зеро, азбаски шариат бо айби ҷисм суст шуда, ноилоҷ монда буд, Худо Писари Худро ба сурати ҷисми пургуноҳ ва барои гуноҳ фиристода, гуноҳро дар ҷисм маҳкум кард,
45008004	То ки аҳкоми одилонаи шариат дар мо, ки на ба ҳасби ҷисм, балки ба ҳасби рӯҳ зиндагӣ мекунем, ба амал ояд.
45008005	Зеро онҳое ки ба ҳасби ҷисм зиндагӣ мекунанд, дар бораи чизи ҷисмонӣ фикр мекунанд, вале онҳое ки ба ҳасби рӯҳ зиндагӣ мекунанд, дар бораи чизи рӯҳонӣ фикр мекунанд.
45008006	Фикрҳои ҷисмонӣ мамот аст, аммо фикрҳои рӯҳонӣ— ҳаëт ва сулҳу осоиштагӣ,
45008007	Чунки фикрҳои ҷисмонӣ душманӣ ба Худост, зеро ки ба шариати Худо итоат намекунад ва наметавонад итоат кунад.
45008008	Бинобар ин онҳое ки ба ҳасби ҷисм зиндагӣ мекунанд, ба Худо писанд афтода наметавонанд.
45008009	Лекин шумо на ба ҳасби ҷисм, балки ба ҳасби рӯҳ зиндагӣ мекунед, агар ҳақиқатан Рӯҳи Худо дар шумо сокин бошад. Аммо агар касе дорои Рӯҳи Масеҳ набошад, вай аз они Ӯ нест.
45008010	Ва агар Масеҳ дар шумо бошад, ҷисм ба воситаи гуноҳ мурда аст, вале рӯҳ ба воситаи адолат зинда аст.
45008011	Ва агар Рӯҳи Он ки Исоро аз мурдагон эҳьë кард, дар шумо сокин бошад, Он ки Масеҳро аз мурдагон эҳьë кард, ҷисмҳои мирандаи шуморо низ бо Рӯҳи Худ, ки дар шумо сокин аст, зинда хоҳад кард.
45008012	Пас, эй бародарон, мо ӯҳдадори ҷисм нестем, ки ба ҳасби ҷисм зиндагӣ кунем;
45008013	Зеро ки агар шумо ба ҳасби ҷисм зиндагӣ кунед, албатта хоҳед мурд; аммо агар аъмоли ҷисмониро ба воситаи Рӯҳ бикушед, зинда хоҳед монд.
45008014	Зеро ҳамаи онҳое ки роҳнамояшон Рӯҳи Худост, фарзандони Худо ҳастанд;
45008015	Чунки шумо рӯҳи бандагиро қабул накардаед, ки боз ҳаросон шавед, балки Рӯҳи фарзандхондагиро қабул кардаед, ки ба Он мо нидо мекунем: ”Эй Або, эй Падар!”
45008016	Ҳамон Рӯҳ ба рӯҳи мо шаҳодат медиҳад, ки мо фарзандони Худо ҳастем.
45008017	Ва агар фарзандонаш бошем, ворисонаш низ ҳастем: ворисони Худо ва ҳамирсони Масеҳ ҳастем, агар ҳақиқатан бо Ӯ азобу уқубат кашем, то ки бо Ӯ низ ҷалол ëбем.
45008018	Зеро, ба ақидаи ман, азобу уқубатҳои замони ҳозира назар ба он ҷалоле ки дар мо зоҳир хоҳад шуд, ҳеҷ аст.
45008019	Зеро ки махлуқот бо умед ба зуҳури фарзандони Худо мунтазир аст,
45008020	Чунки махлуқот на бо ихтиëри худ, балки ба хотири мутеъкунандаи худ мутеи оворагӣ шудааст, ба умеди он ки
45008021	Худи махлуқот ҳам аз бандагии фано халосӣ ëфта, ба озодии ҷалоли фарзандони Худо шарик хоҳад шуд.
45008022	Зеро медонем, ки тамоми махлуқот бо якҷоягӣ то алҳол оҳу нола мекунанд ва азоб мекашанд;
45008023	Ва на фақат он, балки худи мо низ, ки соҳиби навбари Рӯҳ ҳастем, дарунакӣ оҳу нола мекунем ва мунтазири фарзандхондагӣ ва кафорати ҷисми худ мебошем.
45008024	Зеро ки бо умеди наҷот ëфтаем. Аммо умед, вақте ки онро мебинанд, дигар умед нест; зеро ки кас агар чизеро бинад, чаро боз дар умеди он бошад?
45008025	Аммо агар мо дар умеди чизе бошем, ки онро намебинем, бо сабр мунтазираш мешавем.
45008026	Ҳамчунин Рӯҳ низ моро дар нотавониамон тақвият медиҳад; зеро ки мо намедонем дар чӣ хусу ба таври бояду шояд дуо гӯем, лекин Худи Рӯҳ барои мо бо оҳу нолаҳое шафоат мекунад, ки сухан аз баëнашон оҷиз аст.
45008027	Таҳқиқунандаи дилҳо аз андешаи Рӯҳ огоҳ аст, чунки Ӯ барои муқаддасон мувофиқи хости Худо шафоат мекунад.
45008028	Дар баробари ин мо медонем, ки ба дӯстдорони Худо, ки мувофиқи пешбинии Ӯ даъват шудаанд, ҳама чиз бар нафъашон ëрдам медиҳад;
45008029	Зеро ҳар киро, ки Ӯ пешакӣ шинохтааст, онҳоро низ пешакӣ муайн кардааст, ки ба сурати Писараш монанд шаванд, то ки Ӯ дар миëни бародарони бисьëр нахустзода бошанд;
45008030	Ва ҳар киро, ки Ӯ пешакӣ муайян кардааст, онҳоро низ даъват намудааст; ва ҳар киро, ки даъват намудааст, онҳоро сафед кардааст, ва ҳар киро, ки сафед кардааст, онҳоро низ ҷалол додааст.
45008031	Пас мо ба ин чӣ гӯем? Агар Худо тарафгири мо бошад, зидди мо кист?
45008032	Он Худое ки Писари Худро дареғ надоштааст, балки Ӯро барои ҳамаи мо таслим кардааст, чӣ гуна бо якҷоягии Ӯ ҳама чизро ба мо намебахшад?
45008033	Кӣ баргузидагони Худоро айбдор мекунад? Оë Худое ки сафедкунанда аст?
45008034	Кӣ маҳкум мекунад? Оë Масеҳе ки мурдааст, вале боз эҳьë шудааст? Оë Ӯ, ки ба ямини Худо нишастааст? Оë Ӯ, ки дар ҳаққи мо шафоат мекунад?
45008035	Кӣ моро аз муҳаббати Масеҳ ҷудо мекунад? Оë андӯҳ, ë фалокат, ë таъқибот, ë гуруснагӣ, ë бараҳнагӣ, ë хатар, ë шамшер?
45008036	Чунон ки навишта шудааст: ”Ба хотири Ту мо ҳар рӯз кушта мешавем, мисли гӯсфандони забҳ ба шумор меравем”.
45008037	Аммо бар ҳамаи ин мо ба воситаи Дӯстдорамон пурра ғолиб меоем.
45008038	Зеро ман мӯътақидам, ки на мамот, на ҳаëт, на фариштагон, на маъбадҳо, на қувваҳо, на ҳозира, на оянда,
45008039	На баландӣ, на умқ, на ҳар гуна махлуқи дигар моро аз муҳаббати Худо, ки дар Худованди мо Исои Масеҳ аст, ҷудо карда наметавонад.
45009001	ДАР Масеҳ рост мегӯям, дурӯғ намегӯям, виҷдонам дар Рӯҳулқудс бо ман шаҳодат медиҳад,
45009002	Ки ғуссаи бузургест барои ман, ва сӯзи дили ман поëн надорад:
45009003	Зеро ман мехостам, ки ба хотири бародаронам, ки ба ҳасби ҷисм хешони мананд, худам аз Масеҳ маҳрум шавам.
45009004	Онҳо исроилиëнанд; фарзандхондагӣ ва ҷалол, аҳдҳо ва шариат, ибодат ва ваъдаҳо ба онҳо тааллуқ доранд;
45009005	Ва падарон аз онҳоянд, ва аз онҳо Масеҳ ба ҳасби ҷисм ба ҷаҳон омадааст, ки Худо бар ҳама ва то абад муборак аст, Омин.
45009006	Аммо чунин нест, ки каломи Худо аз эътибор сокит шуда бошад. Зеро на ҳама исроилиянд, ки аз Исроил бошанд,
45009007	Ва на ҳама фарзандони Иброҳиманд, ки наслаш ҳастанд; балки ”насли ту аз Исҳоқ хонда хоҳанд шуд”.
45009008	Яъне на ҳамаи фарзандони ҷисм фарзандони Худо ҳастанд; балки фарзандони ваъда насл ҳисоб меëбанд.
45009009	Зеро ки каломи ваъда чунин аст: ”Дар ҳамин вақт хоҳам баргашт, ва Сороро писаре хоҳад шуд”.
45009010	Ва на фақат ин, балки ба Ривқо низ ҳамин тавр шуд, вақте ки вай аз яке, яъне аз падарамон Исҳоқ ба як шикам ду писарро ҳомила буд.
45009011	Зеро ки пеш аз таваллуди онҳо, ки ҳанӯз ҳеҷ амали неке ë баде накарда буданд, — барои он ки пешбинии Худо дар интихобашон на аз аъмол, балки аз Даъваткунанда содир шавад, —
45009012	Ба вай гуфта шуд: ”Калонӣ ба хурдӣ хизмат кунад”,
45009013	Чунон ки навишта шудааст: ”Яъқубро Ман дӯст доштам, аммо Эсовро бад дидам”.
45009014	Пас чӣ гӯем? Магар назди Худо беинсофиӣ ҳаст? Ба ҳеҷ ваҷҳ.
45009015	Зеро ки Ӯ ба Мусо мегӯяд: ”Ҳар киро марҳамат кардан хоҳам, марҳамат мекунам; ба ҳар кӣ раҳм кардан хоҳам, раҳм мекунам”.
45009016	Пас, гап на дар он кас аст, ки майл дорад ва саъю кӯшиш мекунад, балки дар марҳамати Худост.
45009017	Зеро ки Навиштаҳо ба фиръавн мегӯяд: ”Барои он Ман туро ба по гузоштаам, ки қуввати Худро бар ту нишон диҳам, то ки исми Ман дар тамоми ҷаҳон интишор ëбад”.
45009018	Пас, Ӯ ҳар киро хоҳад, марҳамат мекунад, ва ҳар киро хоҳад, сангдил мегардонад.
45009019	Ту ба ман хоҳӣ гуфт: ”Пас чаро Ӯ боз маззамат мекунад? Зеро кист, ки ба иродаи Ӯ муқобилат карда тавонад?”
45009020	Аммо ту кистӣ, эй одамизод, ки бо Худо баҳсу мунозира мекунӣ Оë маснӯъ ба сонеъ мегӯяд: ”Чаро маро чунин сохтиӣ?”
45009021	Оë кӯзагар ихтиëр надорад, ки аз айни як гил зарфе барои истеъмоли олӣ ва зарфи дигаре барои истеъмоли паст бисозад?
45009022	Пас, чӣ ҷои баҳс аст, ки агар Худо, бо мақсади нишон додани ғазаби Худ ва зоҳир сохтани иқтидори Худ, зарфҳои ғазабро, ки барои ҳалокат сохта шудаанд, бо пурсабрии азиме таҳаммул карда бошад,
45009023	То ки фаровонии ҷалоли Худро бар зарфҳои марҳамат, ки Ӯ пешакӣ онҳоро барои ҷалол омода кардааст, зоҳир созад.
45009024	Ва он зарфҳои марҳамат моем, ки Ӯ моро на фақат аз байни яҳудиëн, балки аз байни халқҳо ҳам даъват намудааст,
45009025	Чунон ки дар Ҳушаъ низ мегӯяд: «Онҳоеро, ки қавми Ман нестанд, қавми Худ хоҳам хонд, ва онро, ки маҳбуба нест, маҳбуба хоҳам хонд;
45009026	«Ва дар он ҷое ки ба онҳо гуфта шудааст: ”Шумо қавми Ман нестед”, онҳо фарзандони Худои Ҳай номида хоҳанд шуд».
45009027	Ва Ишаъë дар бораи Исроил нидо мекунад, ки: ”Агар шумораи банӣ-Исроил мисли реги баҳр бошад ҳам, бақияе наҷот хоҳад ëфт;
45009028	”Зеро ки Худованд коре ба итмом мерасонад ва ба зудӣ аз рӯи адолат ҳал мекунад, кори қатъие бар замин анҷом медиҳад”.
45009029	Ва чунон ки Ишаъë пешгӯӣ кардааст: ”Агар Худованди лашкарҳо барои мо насле боқӣ намегузошт, мо мисли Садӯм мешудем ва ба Амӯро монандӣ медоштем”.
45009030	Пас чӣ гӯем? Халқҳое ки дар паи адолат набуданд, адолат ба даст оварданд: адолате ки аз имон аст;
45009031	Аммо Исроил, ки дар паи шариати адолат буд, ба шариати адолат нарасид.
45009032	Чаро? Чунки онро на дар имон, балки дар аъмол толиб шуданд. Онҳо ба санги пешпое пешпо хӯрданд,
45009033	Чунон ки навишта шудааст: ”Инак, дар Сион санги пешпо ва сахраи васваса мегузорам, ва ҳар кӣ ба Ӯ имон оварад, хиҷил нахоҳад шуд”.
45010001	ЭЙ бародарон! Орзуи дили ман ва дуои ман назди Худо барои Исроил ин аст, ки онҳо наҷот ëбанд.
45010002	Зеро дар бораи онҳо шаҳодат медиҳам, ки рашки Худоро доранд, аммо на аз рӯи фаҳм.
45010003	Зеро ки ба адолати Худо сарфаҳм нарафта, адолати худашонро барқарор карданӣ шуданд ва ба ин сабаб ба адолати Худо итоат накарданд;
45010004	Чунки Масеҳ анҷоми шариат аст барои адолати ҳар касе ки имон меоварад.
45010005	Мусо дар бораи адолате ки аз рӯи шариат аст, чунин менависад: ”Ҳар кӣ онро ба ҷо оварад, ба воситаи он хоҳад зист”
45010006	Аммо адолате ки аз рӯи имон аст, чунин мегӯяд: «Дар дили худ нагӯ: ”Кӣ ба осмон сууд мекунад?”» — барои он ки Масеҳро поëн фурорад.
45010007	Ë: ”Кӣ ба варта нузул мекунад?” — барои он ки Масеҳро аз мурдагон боло барорад.
45010008	Аммо вай чӣ мегӯяд? ”Калом наздики туст, дар даҳони ту ва дар дили туст”, яъне каломи имон, ки мо онро мавъиза мекунем.
45010009	Зеро агар ту бо даҳони худ эътироф кунӣ, ки Исо Худованд аст, ва бо дили худ имон оварӣ, ки Худо Ӯро аз мурдагон эҳьë кард, наҷот хоҳӣ ëфт;
45010010	Чунки одам бо дили худ имон меоварад, ки ин барои адолати ӯст, ва бо даҳони худ эътироф мекунад, ки ин барои наҷоти ӯст.
45010011	Зеро Навиштаҳо мегӯяд: ”Ҳар кӣ ба Ӯ имон овард, хиҷил хоҳад шуд” .
45010012	Ва дар ин бобат ҳеҷ тафовуте дар миëни яҳудиëн ва юнониëн нест, зеро ҳама Худованди Ягонае доранд, ки барои ҳамаи онҳое ки исми Ӯро мехонанд, сарватманд аст.
45010013	Зеро ”ҳар кӣ исми Худовандро бихонад, наҷот хоҳад ëфт”.
45010014	Аммо чӣ гуна онҳо бихонанд Онро, ки ба Ӯ имон наоварадаанд? Чӣ гуна онҳо имон оваранд ба Он ки дар бораи Ӯ чизе нашунидаанд? Чӣ гуна онҳо бидуни воизон чизе бишнаванд?
45010015	Ва чӣ гуна ба онҳо воизон мавъиза мекунанд бе он ки фиристода шаванд? Чунон ки навишта шудааст: ”Чӣ гуна зебост пойҳои онҳое ки аз сулҳу осоиштагӣ башорат медиҳанд, аз некӣ башорат медиҳанд!”
45010016	Лекин на ҳама башоратро гӯш карданд. Зеро Ишаъë Мегӯяд: ”Худовандо! Кӣ ба ваъзи мо имон овардааст?”
45010017	Пас, имон аз шунидани ваъз аст ва шунидани ваъз ба воситаи каломи Худост.
45010018	Аммо мегӯям: оë онҳо нашунидаанд? Баръакс: ”Садои онҳо дар тамоми замин паҳн шуд, ва каломашон то ақсои дуньë расид”.
45010019	Аммо мегӯям: оë Исроил намедонист? Пеш аз ҳама Мусо мегӯяд: ”Ман ба воситаи он чи қавм нест, рашки шуморо ба вуҷуд хоҳам овард, ба воситаи мардуми бефаҳ шуморо ба хашм хоҳам овард”.
45010020	Ва Ишаъë далерона мегӯяд: ”Касоне Маро ëфтанд, ки толиби Ман набуданд, ба касоне Худро зоҳир сохтам, ки ҷӯëи Ман набуданд”.
45010021	Аммо дар бораи Ӯ мегӯяд: ”Тамоми рӯз дастҳои Худро сӯи қавми беитоат ва гарданкаш дароз кардам”.
45011001	ПАС, ман мегӯям: магар Худо қавми Худро рад кардааст” Ба ҳеҷ ваҷҳ. Зеро ки ман ҳам исроилӣ, аз насли Иброҳим, аз сабти Биньëмин ҳастам.
45011002	Худо қавми Худро, ки пешакӣ шинохта буд, рад накардааст. Оë намедонед, ки Навиштаҳо дар ҳикояти Ильëс чӣ мегӯяд? Чӣ гуна ӯ ба Худо аз Исроил шикоят карда мегӯяд:
45011003	”Худовандо! Анбиëи Туро онҳо куштанд, қурбонгоҳҳои Туро вайрон карданд; танҳо ман мондаам, дар қасди ҷони ман низ мебошанд”
45011004	Аммо Худо ба ӯ чӣ ҷавобе дод? ”Ҳафт ҳазор одамро, ки назди Баал зону назадаанд, барои Худ нигоҳ доштаам”.
45011005	Ҳамчунин дар замони ҳозира низ, мувофиқи интихоби файз, бақияе мондааст.
45011006	Аммо агар ин мувофиқи файз бошад, пас мувофиқи аъмол нест, вагар на файз дигар файз нашуда мемонад. Ва агар мувофиқи аъмол бошад, пас ин дигар файз нест, вагар на амал дигар амал нашуда мемонд.
45011007	Пас чӣ гӯем? Исроил он чиро, ки толиб буд, ба даст наовард. Аммо баргузидагон ба даст оварданд, ва касони боқӣ сангдил шуданд,
45011008	Чунон ки навишта шудааст: ”Худо ба онҳо рӯҳи хоби гарон дод, Ва чашмоне ки намебинанд, ва гӯшҳое ки то имрӯз намешунаванд”
45011009	Довуд низ мегӯяд: ”Бигзор сурфаи онҳо барои сазояшон ба доме, капқоне ва тузоқе мубаддал гардад;
45011010	Бигзор чашмони онҳо хира шавад, то ки набинанд, ва тахтапушти онҳо хам шавад”.
45011011	Пас, ман мегӯям: оë онҳо то ба дараҷае пешпо хӯрдаанд, ки фурӯ ғалтанд? Ба ҳеҷ ваҷҳ. Аммо аз пешпохӯрии онҳо ба халқҳо наҷот омад, то ки рашки онҳоро ба вуҷуд оварад.
45011012	Ва агар пешпохӯрии онҳо сарвати ҷаҳон ва шикасти онҳо сарвати халқҳо бошад, каломи онҳо чанд маротиба зиëдтар фоидабахш хоҳад буд!
45011013	Ба шумо, эй халқҳо, мегӯям: ҳамчун ҳаввории халқҳо ман хизмати худро ситоиш мекунам:
45011014	Ба умеди он ки рашки онҳоеро, ки ба ҳасби ҷисм ба ман наздиканд, ба вуҷуд оварам ва баъзеи онҳоро наҷот диҳам.
45011015	Зеро, агар радшавии онҳо мусолиҳаи ҷаҳон шуда бошад, пас қабулшавии онҳо, ба ҷуз эҳьë аз мурдагон, чӣ хоҳад буд?
45011016	Агар хамироя муқаддас бошад, хамир низ муқаддас аст; ва агар реша муқаддас бошад, шохаҳо низ муқаддас аст.
45011017	Аммо агар баъзе аз шохаҳо шикаста ҷудо шуда бошанд, ва ту, ки зайтуни ëбоиӣ будӣ, ба ҷои онҳо пайванд гашта, ба реша ва шираи зайтун шарик шуда бошӣ, —
45011018	Пас назди он шохаҳо мағрур машав; ва агар мағрур шавӣ, бидон, ки ту решаро нигоҳ надоштаӣ, балки реша туро нигоҳ доштааст.
45011019	Ту хоҳӣ гуфт: ”Шохаҳо шикаста ҷудо шудаанд, то ки ман пайванд шавам”.
45011020	Бале. Онҳо ба сабаби беимонӣ шикаста ҷудо шудаанд, аммо ту ба воситаи имон истодагӣ мекунӣ: ғурур макун, балки битарс.
45011021	Зеро ки агар Худо шохаҳои табииро амон надода бошад, туро низ амон нахоҳад дод.
45011022	Пас, меҳрубонӣ ва сахтгирии Худоро бубин: Ӯ сахтгир аст ба онҳое ки афтода ҷудо шудаанд, ва меҳрубон аст ба ту, агар дар меҳрубонии Ӯ бимонӣ; вагар на ту низ бурида хоҳӣ шуд.
45011023	Лекин онҳо низ, агар дар беимонӣ намонанд, пайванд хоҳанд шуд, зеро Худо қодир аст, ки онҳоро боз пайванд кунад.
45011024	Зеро, агар ту аз зайтуни табиатан ëбоӣ бурида шуда, бар хилофи табиат ба зайтуни хуб пайванд шуда бошӣ пас алалхусус инҳо, ки шохаҳои табиӣ ҳастанд, ба зайтуни хуб пайванд хоҳанд шуд.
45011025	Зеро, эй бародарон, ман намехоҳам, ки шумо, худро доно пиндошта, аз чунин сир бехабар монед, ки як қисми Исроил ба сангдилӣ гирифтор шудааст то вақте ки шумораи пурраи ғайрияҳудиëн дохил шаванд.
45011026	Ва он гоҳ тамоми Исроил наҷот хоҳад ëфт, чунон ки навишта шудааст: ”Аз Сион Раҳокунанда хоҳад омад ва маъсиятро аз Яъқуб дафъ хоҳад кард;
45011027	”Ва ин аст аҳди Ман бо онҳо дар замоне ки гуноҳҳошонро аз миëн бардорам”.
45011028	Ба сабаби Инҷил, онҳо душманонанд ба хотири шумо, лекин ба сабаби интихоб, онҳо маҳбубанд ба хотири падарон;
45011029	Зеро ки бахшоишҳо ва даъвати Худо тағьирнопазир аст.
45011030	Зеро, чунон ки шумо низ як вақте ба Худо итоат накардед, вале алҳол, ба сабаби беитоатии онҳо, марҳамат ëфтаед, —
45011031	Ҳамчунин онҳо низ ҳоло итоат накарданд, то ки худашон низ ба воситаи ҳамон марҳамате ки шумо ëфтаед, марҳамат ëбанд.
45011032	Зеро ки Худо ҳамаро ба беитоатӣ дучор овардааст, то ки ҳамаро марҳамат кунад.
45011033	Зиҳӣ умқи сарват ва ҳикмат ва маърифати Худо! Чӣ қадар ақлнорас аст доварии Ӯ ва таҳқиқнопазир аст роҳҳои Ӯ!
45011034	Зеро кист, ки афкори Худовандро дарк карда бошад Ë кист, ки мушовири Ӯ шуда бошад
45011035	Ë кист, ки ба Ӯ пешакӣ чизе дода бошад, то ки подошашро ба вай баргардонад?
45011036	Зеро ки ҳама чиз аз Ӯст, ба воситаи Ӯст ва барои Ӯст. Ӯро то абад ҷалол бод. Омин.
45012001	ПАС, шуморо, эй бародарон, ба марҳамати Худо даъват менамоям, ки ҷисмҳои худро ҳамчун қурбонии зинда, муқаддас ва писандидаи Худо тақдим кунед: ибодати оқилонаи шумо ҳамин хоҳад буд;
45012002	Худро ба ин дуньë ҳамшакл насозед, балки ба воситаи таҷдиди ақлатон шакли тозае ба худ бигиред, то дарк кунед, ки иродаи нек, писандида ва комили Худо чист.
45012003	Зеро ба ҳасби файзе ки ба ман ато шудааст, ба ҳар яке аз шумо мегӯям: дар ҳаққи худатон бештар аз он чи шоëн аст, фикр накунед, балки хоксорона, ба андозаи имоне ки Худо ба ҳар кас насиб кардааст, фикр ронед.
45012004	Зеро, чунон ки дар як бадан андоми бисьëре дорем, лекин на ҳамаи андомҳо айни як корро ба ҷо меоваранд,
45012005	Ҳамчунин мо, ки бисьëрем, як баданро дар Масеҳ ташкил мекунем, аммо ҳар яке ба танҳоӣ андоми якдигарем;
45012006	Ва ба ҳасби файзе ки ба мо дода шудааст, атоҳои гуногун дорем: агар атои нубувват доша бошӣ, ба андозаи имон нубувват кун;
45012007	Агар атои хизмат дошта бошӣ, бо хизматгузорӣ машғул шав; агар касе муаллим бошад, бо таълим машғул шавад;
45012008	Агар касе воиз бошад, бошад, бо мавъиза машғул шавад; ҳар кӣ бахшанда аст, бо саховат бахшиш диҳад; ҳар кӣ сардор аст, бо ҷудду ҷаҳд сардорӣ кунад; ҳар кӣ эҳсонкор аст, бо меҳрубонӣ некӣ кунад.
45012009	Муҳаббати шумо битзор бе риëкорӣ бошад; аз бадӣ нафрат кунед, ба некӣ бичаспед;
45012010	Якдигарро бо муҳаббати бародарӣ дӯст доред; ва ҳар яке каси дигарро зиëдтар сазовори эҳтиром ҳисоб кунед.
45012011	Ҷидду ҷаҳдро суст накунед, рӯҳи пурҳарорат дошта бошед; Худовандро бандагӣ намоед.
45012012	Аз умедворӣ тасаллӣ ëбед; дар мусибат пуртоқат бошед; ҳамеша дуо гӯед.
45012013	Дар рафъи эҳтиëҷоти муқаддасон иштирок кунед; дар меҳмоннавозӣ бикӯшед.
45012014	Баракат бихоҳед барои онҳое ки шуморо таъқиб мекунанд; баракат бихоҳед, вале лаънат нахоҳед.
45012015	Бо шодикунандагон шодӣ кунед, бо гирьякунадагон гирья кунед.
45012016	Бо якдигар ҳамфикр бошед; ҳавобаландӣ накунед, балки бо ҳакирон муошират намоед; худро доно мапиндоред.
45012017	Ба ҳеҷ кас дар ивази бадӣ бадӣ накунед; пеши тамоми мардум дар паи некӣ бошед.
45012018	Ба қадри имкон, то ҳадде ки ба шумо вобаста аст, бо ҳамаи одамон мувосо кунед.
45012019	Эй маҳбубон, интиқоми худро нагиред, балки ба ғазаби илоҳӣ вогузор кунед; зеро ки навишта шудааст: ”Интиқом аз ҷониби Ман аст, Ман сазо хоҳам дод, мегӯяд Худованд”.
45012020	Пас, агар душманат гурусна бошад, шикамашро сер кун; агар ташна бошад, ба ӯ об деҳ; зеро ки бо чунин рафторат бар сари ӯ оташпораҳо фурӯ хоҳӣ рехт.
45012021	Ба бадӣ мағлуб нашав, балки бадиро бо некӣ мағлуб кун.
45013001	Ҳар шахс бояд ба ҳокимиятҳои боло итоат кунад; зеро ҳеҷ ҳокимияте нест, ки аз Худо набошад, ва ҳокимиятҳои мавҷуда аз ҷониби Худо барқарор шудаанд.
45013002	Бинобар ин ҳар кӣ ба ҳокимият муқобилат кунад, бар зидди амри Худо исьëн кардааст; ва исьëнгарон гирифтори маҳкумият хоҳанд шуд.
45013003	Зеро ки ҳокимон на барои некӯкорон, балки барои бадкорон хавфноканд. Оë мехоҳӣ аз ҳокимият тарсе надошта бошӣ? Корҳои нек кун, ва сазовори таърифи вай хоҳӣ шуд;
45013004	Чунки вай хизматгузори Худост бар нафъи ту. Аммо агар корҳои бад кунӣ, битарс; зеро ки вай шамшерро беҳуда бардошта нагаштааст; вай хизматгори Худост ва бо ғазаб аз бадкорон интиқом мегирад.
45013005	Бинобар ин на фақат аз тарси ҷазо, балки низ аз рӯи виҷдон итоат кардан лозим аст.
45013006	Ба ҳамим сабаб шумо андоз ҳам медиҳед; зеро онҳо мулозимони Худо ҳастанд, ки доим бо ин кор машғуланд.
45013007	Пас, ба ҳар кас он чиро, ки бар зиммаи шумо дайн аст, адо кунед; андозро — ба касе ки андоз меситонад; хироҷро — ба касе ки хироҷ мегирад; тарсро — ба касе ки лоиқи тарс аст; иззатро — ба касе ки шоистаи иззат аст.
45013008	Аз касе чизе қарздор нашавед, ҷуз қарзи муҳаббат нисбат ба якдигар; зеро ҳар кӣ каси дигарро дӯст медорад, шариатро ба ҷо овардааст.
45013009	Зеро ки аҳкоми: ”Зино накун”, ”Қатл накун”, ”Дузди накун”, ”Шаҳодати дурӯғ надеҳ”, ”Тамаъ накун”, Ва тамоми аҳкоми дигар дар ҳамин як калом, чунончи ”Ëратро мисли худат дӯст дор” ҷамъбаст карда шудааст.
45013010	Муҳаббат ба ëр бадӣ намекунад; пас, муҳаббат иҷрои пурраи шариат аст.
45013011	Дар айни ҳол вақтро медонед, ки аллакай соати аз хоб бедор шуданатон расидааст: зеро ки алҳол наҷоти мо назар ба он вақте ки имон овардаем, наздиктар аст.
45013012	Шаб гузашту рӯз наздик омад: пас, биëед, аъмоли зулмотро як сӯ монему аслиҳаи нурро дар бар кунем.
45013013	Мисли он ки рӯзона бошад, боодобона рафтор кунем: на бо айëшӣ, ва мастигарӣ, на бо шаҳватпарастӣ ва фисқу фуҷур, на бо низоъ ва ҳасад.
45013014	Балки Худованди мо Исои Масеҳро дар бар кунед ва дар бораи ҳавасҳои шаҳвонии ҷисм ғамхорӣ нанамоед.
45014001	КАСЕРО, ки дар имон суст аст, қабул кунед бе он ки дар бораи ақидаҳо мубоҳиса намоед.
45014002	Яке боварӣ дорад, ки хӯрдани ҳама чиз ҷоиз аст, вале он ки суст аст, фақат сабзавот мехӯрад.
45014003	Касе ки мехӯрад, набояд он касе, ки намехӯрад, хор шуморад; ва касе ки намехӯрад, набояд он касро, ки мехӯрад, маҳкума кунад: чунки Худо ӯро қабул кардааст.
45014004	Ту кистӣ, ки бандаи каси дигарро маҳкум мекунӣ? Пеши оғои худ ӯ меистад ë меафтад; аммо ба по хоҳад истод, зеро ки Худо қодир аст ӯро ба по бархезонад.
45014005	Як кас як рӯзро аз рӯзи дигар авло медонад; лекин каси дигар рӯзҳоро баробар медонад. Бигзор ҳар яке дар эътиқоди худ устувор бошад.
45014006	Он ки рӯзеро авло медонад, барои Худованд чунин мекунад; ва он ки рӯзҳоро баробар медонад, барои Худованд чунин мекунад. Он ки мехӯрад, барои худованд мехӯрад, зеро ки Худоро шукр мегӯяд.Ва он ки намехӯрад, барои Худованд намехӯрад ва Худоро шукр мегӯяд.
45014007	Зеро ки ҳеҷ яке аз мо барои худ зист намекунад, ва ҳеҷ яке барои худ намемирад.
45014008	Зеро ки агар зист кунем, барои Худованд зист мекунем, ва агар бимирем, барои Худованд мемирем. Бинобар ин, хоҳ зист кунем, хоҳ бимирем, ба Худованд тааллуқ дорем.
45014009	Зеро Масеҳ барои он мурд ва аз нав зинда шуд, ки ҳам бар мурдагон ва ҳам бар зиндагон Худованд бошад.
45014010	Пас чаро ту бародаратро маҳкун мекунӣ? Ë ту низ чаро бародаратро хор мешумори? Охир, ҳамаи мо пеши курсии доварии Худо ҳозир хоҳем шуд.
45014011	Зеро ки навишта шудааст: ”Қасам ба ҳаëти Худам мегӯяд Худованд: пеши Ман ҳар зонуе хам хоҳад шуд, ва ҳар забоне Худоро ситоиш хоҳад кард”.
45014012	Пас, ҳар яке аз мо дар бораи худ ба Худо ҳисобот хоҳад дод.
45014013	Пас, якдигарро дигар маҳкум накунем; балки беҳтар аст дар он хусус муҳокима кунед, ки касе дар сари роҳи бародараш пешпое ë васвасае нагузорад.
45014014	Ман меоднам ва дар Исои Худованд яқин дорам, ки ҳеҷ як чиз ба худии худ наҷис нест; фақат барои касе ки чизеро наҷис мешуморад, он чи наҷис аст.
45014015	Ва агар бародарат аз барои хӯрок озурда шавад, ту дигар аз рӯи муҳаббат рафтор намекунӣ; бо хӯроки худ он касро, ки Масеҳ барои ӯ мурдааст, нобуд накун.
45014016	Пас эҳтиëт бошед, ки аз кори неки шумо бадгӯи? накунанд.
45014017	Зеро ки Малакути Худо аз хӯрдан ва нӯшидан иборат нест, балки адолат, сулҳу осоиштагӣ ва шодмони дар Рӯҳулқудс аст.
45014018	Ва ҳар кӣ ба ин тариқа Масеҳро бандаги мекунад, вай писандидаи Худо ва мақбули мардум аст.
45014019	Пас, дар роҳи сулҳу осоиштагӣ ва тақияти якдигар саъю кӯшиш кунем.
45014020	Аз барои хӯрок кори Худоро вайрон накун. Ҳама чиз пок аст, лекин агар ба сабаби хӯрдан касе ба васваса афтад, ин кор савоб надорад.
45014021	Беҳтар аст, ки гушт нахӯрӣ, май нанӯшӣ ва коре накунӣ, ки боиси пешпо хӯрдан, ë ба васваса афтодан ва ë суст шудани бародарат мегардида бошад.
45014022	Имоне ки ту дорӣ, барои худат, дар пеши Худо дошта бош. Хушо касе ки худро барои он чи баргузидааст, маҳум намекунад.
45014023	Аммо он ки шубҳа дорад, агар бихӯрад, маҳкум мегардад, чунки ин корро аз рӯи имон накард; ва ҳар коре ки мувофиқи имон нест, гуноҳ аст.
45014024	Ба Ӯ, ки қодир аст шуморо устувор гардонад ва ҳасби башорати ман ва мавъизаи Исои Масеҳ, ба ҳасби кашфи он сирре ки аз замонҳои азаллӣ ниҳон буд,
45014025	Вале алҳол зоҳир шуда, ба воситаи навиштаҳои анбиë, бо амри Худои ҷовидонӣ ба ҳамаи халқҳо маълум шудааст, то ки ба итоати имон дароянд,
45014026	Ба Худои ҳакими якто, ба воситаи Исои Масеҳ, то абад ҷалол бод. Омин.
45015001	Ва мо, ки тавоно ҳастем, бояд сустиҳои нотавононро брдорем ва толиби роҳати худ набошем.
45015002	Ҳар яке аз мо бигзор толиби роҳати ëри худ бошад дар он чи бар нафъи вай барои тақвияти вай аст.
45015003	Зеро ки Масеҳ низ толиби роҳати Худо набуд, балки чунон ки навишта шудааст: ”Бадгӯиҳои бадгӯëни Ту бар Ман афтодааст”.
45015004	Зеро ҳар он чи пештар навишта шудааст, барои омӯхтани мо навишта шудааст, то ки мо аз Навиштаҳо сабр ва тасаллӣ пайдо карда, умедвор бошем.
45015005	Ва Худои сабру тасаллӣ бигзор шуморо тақвият диҳад, ки бо ҳамдигар, мутобиқи Исои Масеҳ, ҳамфикр бошед.
45015006	То ки шумо якдилона, бо як забон Худо ва Падари Худованди мо Исои Масеҳро ҳамду сано гӯед.
45015007	Пас, якдигарро қабул кунед, чунон ки Масеҳ низ шуморо барои ҷалоли Худо қабул кардааст.
45015008	Зеро ман мегӯям, ки Исои Масеҳ, ба хотири ростии Худо, барои махтунон хизматгузор шуд, то ки ваъдаҳои ба падарон додашударо ба иҷро расонад.
45015009	Ва барои он ки халқҳо Худоро ба хотири марҳамати Ӯ ҳамду сано гӯянд, чунон ки навишта шудааст: ”Бинобар ин Туро дар миëни халқҳо ҳамду сано хоҳам гуфт ва исми Туро тараннум хоҳам кард”.
45015010	Ва боз гуфта шудааст: ”Эй халқҳо, бо қавми Ӯ хушнӯд шавед”.
45015011	Ва боз: ”Эй ҳамаи халқҳо, Худовандро ситоиш кунед ва, эй ҳамаи қавмҳо, Ӯро ҳамду сано гӯед”.
45015012	Ишаъë низ мегӯяд: ”Решаи Йисой хоҳад омад, ва Ӯ барои мутеъ кардани халқҳо хоҳад бархост; халқҳо ба Ӯ умед хоҳанд баст”.
45015013	Пас, Худои умед бигзор шуморо дар имонатон аз ҳар гуна шодӣ ва сулҳу осоиштагӣ пур кунад, то ки бо қуввати Рӯҳулқудс умедатон афзун гардад.
45015014	Худи ман ҳам, эй бародарон, бар шумо эътимод дорам, ки шумо низ пур аз файз ва саршор аз ҳар гуна дониш мебошед ва якдигарро насиҳат карда метавонед.
45015015	Лекин ман касе ҷуръат намуда, ба шумо баъзе чизҳоро гӯë ки хотиррасон кардам, мувофиқи файзе ки Худо ба ман ато фармудааст.
45015016	Барои он ки дар миëни халқҳо хизматгузори Исои Масеҳ бошам ва каҳонати башорати Худоро ба ҷо оварам, то ки ҳадияи халқҳо аз Рӯҳулқудс муқаддас гардида, ба Худо мақбул афтад.
45015017	Пас, ман метавонам дар Исои Масеҳ пеши Худо ифтихор намоям;
45015018	Зеро ҷуръат намекунам чизе бигӯям ҷуз он чи Масеҳ ба воситаи ман дар бобати мутеъ кардани халқҳо бо сухан ва амал,
45015019	Бо қуввати аломоту мӯъҷизот, бо қуввати Рӯҳи Худо ба ҷо овардааст, ба тавре ки ман аз Ерусалим ва гирду атрофаш гирифта то Илурикӯн башорати Масеҳро интишор кардаам,
45015020	Дар айни ҳол ман саъю кӯшиш намудаам, на дар он ҷойҳое ки исми Масеҳ машҳур аст, башорат бидиҳам, то ки бар таҳкурсии дигарон бино накунам,
45015021	Балки, чунон ки навишта шудааст: ”Онҳое ки хабари Ӯро наëфтаанд, хоҳанд дид, ва онҳое ки нашунидаанд, хоҳанд фаҳмид”.
45015022	Ҳамин чиз буд, ки дафъаи бисьëр ба омадани ман назди шумо монеъ шуд.
45015023	Лекин алҳол, ки маро дар ин кишварҳо дигар коре нест, ва чандил сол боз орзурмандам, ки назди шумо биëям,
45015024	Ҳамин ки ба сафари Испония биравам, назди шумо хоҳам омад. Зеро умедворам, ки ҳангоми гузашта рафтанам бо шумо мулоқот кунам, ва шумо маро, баъд аз он ки аз дидоратон андаке сер шавам, ба он ҷо гусел намоед.
45015025	Аммо ҳоло ман ба Ерусалим меравам, то ки ба муқаддасон хизмат кунам;
45015026	Зеро ки аҳли Мақдуния ва Охоия салоҳ донистанд ки хайроте барои камбағалони муқаддасони Ерусалим фиристонанд.
45015027	Инро салоҳ донистанд, вале нисбат ба онҳо ӯҳдадор ҳам ҳастанд; зеро, модоме ки халқҳо ба онҳо аз ҷиҳати рӯҳонӣ шарик шудаанд, бояд ба онҳо аз ҷиҳати маишатӣ низ хизмат кунанд.
45015028	Пас, ин корро анҷом дода ва ин маблағро ба дасти онҳо супурда, ман бо роҳи кишвари шумо ба Испония хоҳам рафт.
45015029	Ва яқин дорам, ки ҳар гоҳ назди шумо биëям, бо баракати пурраи башорати Масеҳ хоҳам омад.
45015030	Пас, эй бародарон, ба хотири Худованди мо Исои Масеҳ ва ба хотири муҳаббати Рӯҳ аз шумо илтимос дорам, ки ҳамроҳи ман дар дуоҳои худ барои ман назди Худо ҷидду ҷаҳд намоед,
45015031	То ки аз беимонони Яҳудо раҳо шавам, ва хизмати ман дар Ерусалим мақбули муқаддасон афтад.
45015032	Ва ман, бо хости Худо, бо шодмонӣ назди шумо биëям ва бо шумо ором ëбам.
45015033	Ва Худои сулҳу осоиштагӣ бо ҳамаи шумоëн бод. Омин.
45016001	ХОҲАРИ мо Фубиро, ки ходимаи калисои Канхария аст, ба шумо маъруфӣ менамоям,
45016002	То ки вайро ба хотири Худованд, ба тавре ки шоистаи муқаддасон бошад, қабул кунед ва дар ҳар бобат, ки ба шумо эҳтиëҷ дошта бошад, ба вай мадад расонед; зеро ки вай ҳам ба бисьëр касон ва ба худи ман низ мададгор буд.
45016003	Ба Прискила ва Акило, ки ҳамкорони ман дар Исои Масеҳ буданд, салом гӯед;
45016004	Онҳо ҷони худро барои ман ба хатар андохтаанд, ва аз онҳо на фақат ман, балки ҳамаи калисоҳои халқҳо низ мамнун ҳастанд; ҳамчунин ба аҳли калисое ки дар хонаи онҳо ҷамъ мешаванд, салом гӯед.
45016005	Ба маҳбуби ман Апинтус, ки барои Масеҳ навбари Охоия аст, салом гӯед.
45016006	Ба Масрьям, ки барои мо бисьëр меҳнат кардааст, салом гӯед.
45016007	Ба хешони ман Андрониқӯс ва Юниëс, ки бо ман бандӣ буданд, салом гӯед; онҳо дар миëни ҳаввориëн машҳур ҳастанд ва аз ман пештар ба Масеҳ имон овардаанд.
45016008	Ба Амплиëс, ки дар Худованд маҳбуби ман аст, салом гӯед.
45016009	Ба Урбонус, ки дар Масеҳ ҳамкори мост, ва ба Истохис, ки маҳбуби ман аст, салом гӯед.
45016010	Ба Апалис, ки дар Масеҳ озмуда шудааст, салом гӯед. Ба аҳли байти Аристоблус салом гӯед.
45016011	Ба хеши ман Ҳиродиюн салом гӯед. Ба онҳое ки аз аҳли байти Наркисус ба Худованд имон дорад, салом гӯед.
45016012	Ба Труфино ва Трифосо, ки дар дар кори Худованд фаъол ҳастанд, салом гӯед. Ба Парсиси маҳбуба, ки дар кори Худованд бисьëр фаъол аст, салом гӯед.
45016013	Ба Руфус, ки баргузидаи Худованд аст, ва ба модари ӯ, ки барои ман мисли модар аст, салом гӯед.
45016014	Ба Асункритус, Флигӯн, Ҳермос, Патрубос, Ермис ва бародароне ки бо онҳоянд, салом гӯед.
45016015	Ба Филӯлӯгус ва Юлиë, Нирвас ва хоҳараш, ва Ӯлумпос, ва ҳамаи муқаддасоне ки бо онҳоянд, салом гӯед.
45016016	Ба якдигар бо бӯсаи муқаддасони салом гӯед. Ҳамаи калисоҳои Масеҳ ба шумо салом мегӯянд.
45016017	Шуморо, эй бародарон, даъват менамоям, ки аз касоне ки бар хилофи таълиме ки шумо ëфтаед, дар миëн ҷудоӣ ва васваса меандозанд, эҳтиëт бошед ва аз онҳо канорагирӣ кунед;
45016018	Зеро ки онҳо на ба Худованди мо Исои Масеҳ, балки ба шиками худ хизмат мекунанд ва бо тамаллуқкорӣ ва суханороӣ дилҳои соддалавҳонро фиреб медиҳанд.
45016019	Итоати шумо ба ҳама маълум аст; ва ман низ аз шумо хурсандам, лекин орзумандам, ки шумо дар некӣ хирадманд ва дар бадӣ соддадил бошед.
45016020	Ва Худои сулҳу осоиштагӣ ба зудӣ шайтонро зери пойҳои шумо сарнагун хоҳад кард. Файзи Худованди мо Исои Масеҳ бо шумо бод!
45016021	Ҳамкорам Тимотиюс ва хешонам Лукюс, Ëсӯн ва Сӯсипатрус ба шумо салом мегӯянд.
45016022	Ман — Тартиюс низ, ки ин номаро навиштаам, ба шумо дар Худованд салом мегӯям.
45016023	Ғоюс, ки мизбони ман ва тамоми аҳли калисо мебошад, ба шумо салом мегӯяд. Хазинадори шаҳр Арастус ва бародари мо Квартус ба шумо салом мегӯянд,
45016024	Файзи Худованди мо Исои Масеҳ бо ҳамаи шумо бод. Омин.
46001001	Павлус, ки бо иродаи Худо ҳаввории даъватшудаи Исои Масеҳ аст, ва бародари мо Сӯстинис,
46001002	Ба калисои Худо, ки дар Қуринтӯс воқеъ аст, ба муқаддасони даъватшуда, ки дар Исои Масеҳ тақдис гардидаанд, бо ҳамаи онҳое ки дар ҳар ҷо исми Худованди мо Исои Масеҳро мехонанд, ки Ӯ Худованди онҳо ва Худованди мост, —
46001003	Файз ва осоиштагӣ аз ҷониби падари мо Худо ва Исои Масеҳи Худованд бар шумо бод.
46001004	Худои худро ҳамеша барои шумо шукр мегӯям, барои файзи Худо, ки ба шумо дар Исои Масеҳ ато шудааст,
46001005	Чунки дар Ӯ шумо аз ҳар чиз: аз ҳар сухан ва аз ҳар дониш бой шудаед,
46001006	Зеро шаҳодати Масеҳ дар шумо барқарор гардидааст,
46001007	Ба тавре ки шумо аз ҳеҷ лаëқат норасогӣ надоред, модоме ки мунтазири зуҳури Худованди мо Исои Масеҳ мебошед,
46001008	Ки Ӯ низ шуморо то ба охир устувор хоҳад кард, то ки дар рӯзи Худованди мо Исои Масеҳ беайб бошед.
46001009	Амин аст Худое ки шуморо ба ширкати Писари Худ Исои Масеҳи Худованди мо даъват намудааст.
46001010	Аз шумо, эй бародарон, ба исми Худованди мо Исои Масеҳ илтимос мекунам, ки ҳамаатон айни як суханро гӯед, ва дар байни шумо ҷудоие набошад, балки шумо дар як рӯҳ ва дар як фикр муттаҳид бошед.
46001011	Зеро ки аз аҳли байти Хлӯо ба ман дар бораи шумо эй бародарон, маълум шудааст, ки дар байнатон баҳсу мунозира вуҷуд дорад.
46001012	Ман онро дар назар дорам, ки ҳар яке аз шумо мегӯяд: «Ман аз они Павлус ҳастам»; «Ман аз они Апӯллӯс»; «Ман аз они Кифо»; «Ман аз они Масеҳ».
46001013	Оë Масеҳ аз ҳам ҷудо шудааст? Оë Павлус барои шумо маслуб гардидааст? Ë ки шумо ба исми Павлус таъмид ëфтаед?
46001014	Худоро шукр мегӯям, ки ман ҳеҷ яке аз шуморо, ба ғайр аз Криспус ва Ғоюс, таъмид надодаам,
46001015	То касе нагӯяд, ки ман ӯро ба исми худ таъмид додаам.
46001016	Ман инчунин аҳли байти Истефанусро таъмид додаам; ҷуз инҳо дар хотир надорам, ки каси дигареро таъмид дода бошам.
46001017	Зеро Масеҳ маро нафиристодааст, ки таъмид диҳам, балки башорат диҳам, на дар ҳикмати калом, то ки салиби Масеҳ ботил нашавад.
46001018	Зеро паëми салиб барои гирифторони ҳалокат ҷаҳолат аст, вале барои мо, ки дар роҳи наҷот ҳастем, қуввати Худост.
46001019	Зеро навишта шудааст: «Ҳикмати ҳакимонро ба ҳалокат хоҳам расонд ва ақли оқилонро нопадид хоҳам кард».
46001020	Куҷост ҳаким Куҷост китобдон? Куҷост воизи ин ҷаҳон? Оë Худо ҳикмати ин ҷаҳонро ба ҷаҳолат табдил надодааст?
46001021	Зеро, дар ҳикмати Худо, модоме ки ҷаҳон бо ҳикмати худ Худоро нашинохт, — Худо салоҳ донист, ки ба воситам ҷаҳолати мавъиза имондоронро наҷот диҳад,
46001022	Зеро ки яҳудиëн мӯъҷизот металабанд, ва юнониëн ҳикмат меҷӯянд;
46001023	Лекин мо Масеҳи маслубшударо мавъиза мекунем, ки барои яҳудиëн васваса ва барои юнониëн ҷаҳолат аст,
46001024	Аммо барои худи даъватшудагон, чи яҳудиëн, чи юнониëн, Масеҳро мавъиза мекунем, ки Ӯ қуввати Худо ва ҳикмати Худост;
46001025	Чунки ҷаҳолати Худо аз ҳикмати одамон пурҳикматтар аст, ва нотавонии Худо аз қуввати одамон тавонотар аст.
46001026	Зеро, эй бародарон, бингаред, ки шумо, вақте ки даъват шудед, чӣ будед: бисьëр ба ҳасби ҷисм ҳаким нестед, бисьëрe тавоно нестед, бисьëр наҷиб нестед;
46001027	Лекин Худо ҷоҳилони ҷаҳонро баргузид, то ки ҳакимонро шарманда кунад, ва нотавонони ҷаҳонро баргузид, то ки тавонгаронро шарманда кунад;
46001028	Ва Худо бекасони ҷаҳон ва ҳақиронро, ва он чиро, ки номавҷуд аст, баргузид, то ки мавҷудро ботил кунад,
46001029	Барои он ки ҳеҷ ҷисме дар пеши Худо фахр накунад.
46001030	Ва аз Ӯ шумо дар Исои Масеҳ ҳастед, ки барои мо ҳикмате аз ҷониби Худо, яъне адолат ва қудсият ва кафорат шудааст,
46001031	То, чунон ки навишта шудааст, «фахркунанда бигзор ба Худованд фахр кунад».
46002001	Ва ҳангоме ки ман, эй бародарон, назди шумо омадам, на бо фазилати калом ë ҳикмат омадам, то шаҳодати Худоро ба шумо эълон намоям,
46002002	Зеро ман қарор додам, ки дар миëни шумо, ба ҷуз Исои Масеҳ, он ҳам Исои Масеҳи маслубшуда, чизе надонам;
46002003	Ва ман дар заъф ва дар тарсу ларзи бузурге назди шумо будам,
46002004	Ва калому мавъизаи ман на дар суханони исботкоронаи ҳикмати инсон, балки дар зуҳури рӯҳ ва қувват буд,
46002005	То ки имони шумо на бар ҳикмати инсон, балки бар қуввати Худо қарор ëбад.
46002006	Аммо дар бораи ҳикмат мо дар миëни комилон сухан меронем, вале на дар бораи ҳикмати ин ҷаҳон ва мирони ин ҷаҳон, ки фано хоҳанд шуд,
46002007	Балки дар бораи ҳикмати Худо маҳрамона сухан меронем, дар бораи ҳикмати ниҳоние ки Худо аз азал барои ҷалоли мо муқаррар кардааст,
46002008	Ки онро ҳеҷ яке аз мирони ин ҷаҳон надонист; зеро, агар медонистанд, Худованди ҷалолро маслуб намекарданд.
46002009	Аммо, чунон ки навишта шудааст: «Он чиро, ки чашме надидааст, гӯше нашунидааст ва ба дили инсон наомадааст, Худо барои дӯстдорони Худ муҳайë кардааст».
46002010	Вале ба мо Худо онро ба воситаи Рӯҳи Худ ошкор сохтааст; зеро ки Рӯҳ ҳама чизро, ҳатто умқҳои Худоро пай мебарад.
46002011	Зеро кист аз одамон, ки ботини инсонро бидонад, ба ҷуз рӯҳи инсон, ки дар ӯст? Ҳамчунин он чиро, ки дар Худо ҳаст, ҳеҷ кас намедонад, ба ҷуз Рӯҳи Худо.
46002012	Лекин мо на рӯҳи ин ҷаҳонро, балки Рӯҳеро қабул кардаем, ки аз Худост, то он чиро, ки Худо ба мо ато кардааст, бидонем,
46002013	Ва инро на бо суханоне ки ҳикмати инсон таълим додааст балки бо суханоне ки Рӯҳулқудс таълим додааст, мегӯем ва рӯҳиëтро бар тибқи рӯҳ таъбир мекунем.
46002014	Аммо одами нафсонӣ он чиро, ки аз Рӯҳи Худост, қабул намекунад, чунки он дар назари ӯ ҷаҳолат аст; ва онро дарк карда наметавонад, чунки он ҳукми рӯҳониро металабад.
46002015	Лекин одами рӯҳонӣ дар бораи ҳама чиз ҳукм мекунад, вале касе наметавонад дар бораи ӯ дуруст ҳукм кунад.
46002016	Зеро кист, ки фикри Худовандро дониста бошад, то ки Ӯро таълим диҳад? Лекин мо фикри Масеҳро дорем.
46003001	Ва ман, эй бародарон, натавонистам бо шумо, ҳамчун касони рӯҳонӣ, сухан ронам, балки ҳамчун касони ҷисмонӣ, ë кӯдакон дар Масеҳ.
46003002	Ва шуморо шир хӯрондам, на ғизои сахт, зеро ки шумо ҳанӯз омодагӣ барои он надоштед ва ҳоло низ надоред,
46003003	Чунки шумо ҳанӯз ҷисмонӣ ҳастед. Зеро, модоме ки дар миëни шумо ҳасад, баҳсу мунозира ва ихтилофoт ҳаст, оë шумо ҷисмонӣ нестед ва оë ба таври инсонӣ рафтор намекунед?
46003004	Зеро, вақте ки яке: «Ман аз они Павлус ҳастам» ва дигаре: «Ман аз они Апӯллӯс» мегӯяд, — оë шумо ҷисмонӣ нестед?
46003005	Пас, Павлус кист? Ва Апӯллӯс кист? Онҳо фақат ходимоне ҳастанд, ки ба воситаи онҳо шумо имон овардаед, ва ҳар яке ба андозае ки Худованд ба вай ато кардааст.
46003006	Ман кишт кардам, Апӯллӯс об дод, лекин Худо сабзонид;
46003007	Бинобар ки на кишткунанда аҳамиятe дорад, на обдиҳанда, балки Худои сабзонанда.
46003008	Кишткунанда ва обдиҳанда баробаранд, лекин ҳар яке музди худро мувофиқи меҳнати худ хоҳад гирифт.
46003009	Зеро ки мо хизматгорони Худо ҳастем; шумо киштзори Худо, иморати Худо ҳастед.
46003010	Аз рӯи файзи Худо, ки ба ман ато шудааст, ман, чун меъмори доно, таҳкурсӣ ниҳодам, ва дигаре бар он иморат месозад; лекин ҳар кас бохабар бошад, ки чӣ гуна месозад.
46003011	Зеро ҳеҷ кас таҳкурсии дигаре ниҳода наметавонад, ҷуз он ки ниҳода шудааст, ки он Исои Масеҳ аст.
46003012	Ва агар касе бар ин таҳкурсӣ иморате аз тилло, нуқра, ҷавоҳирот, ë чӯб, хасбеда, пахол бино кунад, —
46003013	Амали ҳар кас зоҳир хоҳад шуд; зеро ки он рӯз нишон хоҳад дод, чунки дар оташ ошкор хоҳад шуд, ва оташ амали ҳар касро озмоиш хоҳад кард, ки он чӣ гуна аст.
46003014	Агар амали касе ки бар он сохтааст, пойдор бимонад, вай музд хоҳад гирифт.
46003015	Ва агар амали касе бисӯзад, вай зиëн хоҳад дид; валекин худаш наҷот хоҳад ëфт, аммо тавре ки гӯë аз даруни оташ гузашта бошад.
46003016	Оë шумо намедонед, ки маъбади Худо ҳастед, ва Рӯҳи Худо дар шумо сокин аст?
46003017	Агар касе маъбади Худоро вайрон кунад, Худо ӯро хонавайрон хоҳад кард, зеро ки хонаи Худо муқаддас аст, ва он шумо ҳаcтед.
46003018	Зинҳор касе худро фирефта накунад: агар касе аз шумо худро дар ин ҷаҳон ҳаким медониста бошад, бигзор ҷоҳил шавад, то ки ҳаким гардад.
46003019	Зеро ки ҳикмати ин ҷаҳон пеши Худо ҷаҳолат аст, чунон ки навишта шудааст: «Ҳакимонро ба макри худашон гирифтор мекунам».
46003020	Ва боз: «Худованд афкори ҳакимонро медонад, ки ботил аст».
46003021	Хуллас, ҳеҷ кас ба одамон фахр накунад, зеро ки ҳамааш аз они шумост:
46003022	Хоҳ Павлус, хоҳ Апӯллӯс, хоҳ Кифо, хоҳ ҷаҳон, хоҳ ҳаëт, хоҳ мамот, хоҳ ҳозира, хоҳ оянда — ҳамааш аз они шумост;
46003023	Ва шумо аз они Масеҳ ҳастед, ва Масеҳ — аз они Худо.
46004001	Пас, ҳар кас бояд моро ходимони Масеҳ ва муваккалони асрори Худо ҳисоб кунад;
46004002	Аз муваккалон талаб карда мешавад, ки ҳар яке амин барояд.
46004003	Барои ман хеле кам аҳамият дорад, ки шумо, ë одамони дигар, дар ҳаққи ман чӣ гуна ҳукм мекунед; худи ман ҳам ҳукме дар ҳаққи худ намекунам.
46004004	Зеро ки ман дар худ айбе намебинам, лекин бо ин худро сафед намекунам; ҳукмкунандаи ман Худованд аст.
46004005	Бинобар ин ба ҳеҷ ваҷҳ пеш аз вақт, яъне то даме ки Худованд биëяд, ҳукм накунед, ки маҳз Ӯ чизҳои дар торикӣ пинҳонро равшан ва ниятҳои дилҳоро ошкор хоҳад кард, ва он гоҳ ҳар кас аз ҷониби Худо таҳсин хоҳад ëфт.
46004006	Ва инро, эй бародарон, ман ба хотири шумо ба худам ва ба Апӯллӯс нисбат додам, то шумо аз мо ëд гиред, ки касе бештар аз он чи навишта шудааст, оқилтарошӣ накунад, ва ҳеҷ яке аз шумо дар пеши дигаре бо худ наболад.
46004007	Зеро кист, ки туро бартарӣ додааст Ва чӣ чизе дорӣ, ки нагирифта бошӣ? Ва агар гирифта бошӣ, чаро фахр мекунӣ, ки гӯë нагирифта бошӣ?
46004008	Шумо аллакай сер шудаед, аллакай сарватдор шудаед ва бе мо салтанат меронед. Кошки салтанат мерондед, то ки мо низ бо шумо слтанат ронем!
46004009	Зеро гумон мекунам, ки Худо мо, ҳаввориëнро монанди касони охири саф, ки ба марг маҳкум шудаанд, намоëн кардааст, чунки мо барои ҷаҳон, ҳам барои фариштагон ва ҳам барои одамон, ба тамошогоҳе мубаддал шудаем.
46004010	Мо ба хотири Масеҳ ҷоҳил ҳаcтем, лекин шумо дар Масеҳ ҳаким ҳатед; мо нотаво, лекин шумо тавоно; шумо соҳиби ҷалолат, лекин мо дар залолат.
46004011	То ҳамин соат гурусна ва ташна, бараҳна ва шаллоқхӯр ва сарсону саргардон ҳастем,
46004012	Ва заҳмат кашида, бо дастҳои худ кор мекунем. Моро дашном медиҳанд, мо баракат медиҳем; ба мо зулм мекунанд, мо тоқат меоварем;
46004013	Ба мо бӯҳтон мезананд, мо зорию илтиҷо мекунем; мо мисли хасрӯбаи ҷаҳон ва ахлоти ҳама то ҳамин вақт мебошем.
46004014	Ин суханонро на аз барои он навиштаам, ки шуморо хиҷил кунам, балки шуморо чун фарзандони маҳбуби худ насиҳат медиҳам.
46004015	Зеро, агарчи шумо ҳазорон носеҳон дар Масеҳ доред, лекин падарони бисьëр надоред: ман шуморо дар Исои Масеҳ ба воситаи Инҷил ба дуньë овардаам.
46004016	Бинобар ин аз шумо илтимос мекунам: ба ман тақлид намоед, чунон ки ман ба Масеҳ тақлид менамоям.
46004017	Барои ҳамин ҳам ман Тимотиюсро назди шумо фиристодам, ки ӯ фарзанди маҳбуб ва мӯътабари ман дар Худованд аст; ва ӯ роҳҳои маро дар Исои Масеҳ ба ëди шумо хоҳад овард, чунон ки ман дар ҳама ҷо дар ҳар калисо таълим медиҳам.
46004018	Баъзе касон мағрур шудаанд, ба гумони он ки ман назди шумо намеоям;
46004019	Аммо ба қарибӣ, агар Худованд бихоҳад, назди шумо хоҳам омад, ва на сухани мағруронро, балки қуввати онҳоро хоҳам донист,
46004020	Зеро ки Малакути Худо на дар сухан, балки дар қувват аст.
46004021	Чиро афзал медонед? Оë бо таëқ назди шумо биëям, ë ки бо муҳаббат ва рӯҳи мулоимат
46005001	Овозае ба гӯшам расид, ки дар байни шумо зино пайдо шудааст, он ҳам чунон зино, ки ҳатто дар байни бутпарастон шунида нашудааст, яъне шахсе зани падари худро гирифтааст.
46005002	Ва шумо мағрур шудаед, ба ҷои он ки мотам гиред, то он касе ки чунин коре кардааст, аз миëни шумо бадар шавад.
46005003	Зеро ки ман, агарчи ҷисман ғоибам, лекин рӯҳан ҳозирам, аллакай, гӯë ки назди шумо бошам, дар ҳаққи шахсе ки чунин коре кардааст, ҳукм намудам:
46005004	Ба исми Худованди мо Исои Масеҳ, вақте ки шумо бо якҷоягии рӯҳи ман ва бо қуввати Худованди мо Исои Масеҳ ҷамъ шавед,
46005005	Он шахс барои ҳалокати ҷисмаш ба шайтон супурда шавад, то ки рӯҳаш дар рӯзи Худованди мо Исои Масеҳ наҷот ëбад.
46005006	Фахри шумо хуб нест. Оë намедонед, ки андак хамиртуруш тамоми хамирро метуршонад ?
46005007	Пас, хамиртуруши кӯҳнаро тоза кунед, то ки шумо хамири нав бошед, чунки шумо бе хамиртуруш ҳастед, зеро ки Фисҳи мо, Масеҳ, барои мо забҳ шудааст.
46005008	Бинобар ин идро на бо хамиртуруши кӯҳна, на бо хамиртуруши шарорат ва макр, балки бо фатири покӣ ва ростӣ ба ҷо хоҳем овард.
46005009	Ба шумо дар нома навиштаам, ки бо зинокорон алоқа накунед;
46005010	Лекин на умуман бо зинокорони ин ҷаҳон, ë бо ҳаромризқон, ë бо ғоратгарон, ë бо бутпарастон, зеро дар ин сурат шуморо лозим меомад, ки аз ҷаҳон берун шавед;
46005011	Балки ба шумо навиштаам, ки бо касе алоқа накунед, ки худро бародар номида, зинокор, ë ҳаромрисқ, ë бутпараст, ë бадзабон, ë бадмаст, ë ғоратгар шуда мондан мегирад; бо чунин одам якҷоя хӯрок ҳам нахӯред.
46005012	Зеро ки чаро ман ба онҳое ки дар берунанд, доварӣ кунам? Оë шумо ба онҳое ки дар дохиланд, доварӣ намекунед?
46005013	Ба онҳое ки дар берунанд, Худо доварӣ мекунад. Пас шумо фосиқро аз миëни худ бадар кунед.
46006001	Касе аз шумо, вақте ки ба дигаре даъво дорад, оë ҷуръат мекунад, ки мурофиаи худро назди гуноҳкорон барад, на назди муқаддасон?
46006002	Магар намедонед, ки муқаддасон ҷаҳонро доварӣ хоҳанд кард? Ва агар шумо ҷаҳонро доварӣ мекарда бошед, наход ки сазовори он нестед, ки корҳои хурдтарро доварӣ кунед?
46006003	Магар намедонед, ки мо фариштагонро доварӣ хоҳем кард? Пас чӣ қадар зиëдтар корҳои маишатро!
46006004	Лекин шумо, вақте ки мурофиаи маишӣ доред, онҳоеро, ки дар калисо ҳеҷ эътиборе надоранд, ба доварӣ мешинонед.
46006005	Барои хиҷил шуданатон мегӯям: наход ки дар байни шумо як нафар ҳам бохираде нест, ки дар миëни бародарони худ доварӣ карда тавонад?
46006006	Аммо бародар бо бародар мурофиа мекунад, он ҳам дар пеши беимонон.
46006007	Худи ҳамин ҳам барои шумо зиллатовар аст, ки байни худ мурофиа доред. Чаро барои худ мазлумиятро афзал намедонед? Чаро ба маҳрумият тоб оварданро афзал намедонед?
46006008	Лекин худатон мазлум ва маҳрум мекунед, он ҳам бародарони худро.
46006009	Оë намедонед, ки золимон вориси Малакути Худо намешаванд? Фирефта нашавед: на зинокорон, на бутпарастон, на фосиқон, на бачабозон, на ливотагарон,
46006010	На дуздон, на ҳаромризқон, на бадмастон, на бадзабонон, на ғоратгарон — вориси Малакути Худо намешаванд.
46006011	Ва баъзе аз шумо чунин будед; аммо пок шудед, аммо қудсият пайдо кардед, аммо сафед шудед ба исми Худованди мо Исои Масеҳ ва ба Рӯҳи Худои мо.
46006012	Ҳама чиз барои ман ҷоиз аст, лекин на ҳар чиз фоиданок аст; ҳама чиз барои ман ҷоиз аст, лекин набояд ки чизе маро бандаи худ гардонад.
46006013	Хӯрок барои шикам аст, ва шикам барои хӯрок; аммо Худо инро ва онро нест мекунад; лекин ҷисм на барои зино, балки барои Худованд аст, ва Худованд барои ҷисм аст.
46006014	Чунон ки Худо Худовандро бо қуввати Худ эҳьë кард, моро низ эҳьë хоҳад кард.
46006015	Магар намедонед, ки ҷисмҳои шумо узвҳои Масеҳанд? Пас оë узвҳои Масеҳро мегирам, то ки онҳоро узвҳои фоҳишае гардонам? Ҳошо ва калло!
46006016	Оë намедонед, ки ҳар кӣ бо фоҳиша ҷимоъ кунад, бо вай як тан мешавад? Зеро ки гуфта шудааст: «Ҳар ду як ҷисм хоҳанд буд».
46006017	Аммо ҳар кӣ бо Худованд пайванд шавад, бо Ӯ як рӯҳ аст.
46006018	Аз зино бигрезед. Ҳар гуноҳе ки одамизод мекунад, аз ҷисм берун аст, лекин зинокор бар зидди ҷисми худаш гуноҳ мекунад.
46006019	Оë намедонед, ки ҷисмҳои шумо маъбади Рӯҳулқудс аст, ки Он дар шумо сокин аст, ва Онро шумо аз Худо ëфтаед, ва шумо аз они худатон нестед?
46006020	Зеро ки шумо ба нархи гарон харида шудаед. Пас, дар ҷисмҳои худ ва дар ҷонҳои худ Худоро ҳамду сано кунед, ки онҳо ба Худо тааллуқ доранд.
46007001	Дар бораи он чи ба ман навишта будед, барои одам хуб аст, ки ба зан даст нарасонад.
46007002	Аммо, барои пешгирӣ кардани зино, бигзор ҳар мард завҷаи худро дошта бошад, ва ҳар зан шавҳари худро дошта бошад.
46007003	Бигзор шавҳар вазифаи заношӯиро нисбат ба зани худ ба ҷо оварад; ҳамчунин завҷа ба шавҳари худ.
46007004	Завҷа бар ҷисми худ ихтиëрдор нест, балки аз они шавҳар аст; ҳамчунин шавҳар бар ҷисми худ ихтиëрдор нест, балки аз они завҷа аст.
46007005	Аз якдигар канорагирӣ накунед, магар ба муддате, бо ризогии ҳар ду, то ки ба рӯзаву дуо шуғл кунед ва аз нав якҷоя шавед, то ки шайтон шуморо, ба сабаби худдорӣ карда натавонистанатон, ба васваса наандозад.
46007006	Лекин инро ман ба тариқи маслиҳат мегӯям, на ба тариқи фармоиш.
46007007	Зеро мехоҳам, ки ҳамаи одамон мисли ман бошанд; аммо ҳар кас лаëқати ба худ хосе аз Худо дорад, яке ин тавр, дигаре ба таври дигар.
46007008	Лекин ба муҷаррадон ва бевазанон мегӯям: барои онҳо хуб аст, ки мисли ман бимонанд;
46007009	Аммо агар худдорӣ карда натавонанд, бигзор никоҳ кунанд; зеро ки никоҳ кардан аз сӯхтан дар оташи шаҳват беҳтар аст.
46007010	Ба онҳое ки никоҳ кардаанд, на ман фармоиш медиҳам, балки Худованд: завҷа аз шавҳараш набарояд, —
46007011	Ва агар барояд, бояд муҷаррад бимонад, ë ки бо шавҳараш оштӣ шавад, — ва шавҳар завҷаашро талоқ надиҳад.
46007012	Ба дигарон ман мегӯям, на Худованд: агар бародаре завҷаи беимон дошта бошад, ва он завҷа розӣ бошад бо ӯ зиндагӣ кунад, ӯ набояд аз вай ҷудо шавад.
46007013	Ва завҷае ки шавҳари беимон дошта бошад, ва он шавҳар розӣ бошад, бо вай зиндагӣ кунад, вай набояд аз ӯ ҷудо шавад;
46007014	Зеро ки шавҳари беимон ба воситаи завҷаи имондораш қудсият пайдо мекунад, ва завҷаи беимон ба воситаи шавҳари имондораш қудсият пайдо мекунад; вагар на фарзандони шумо нопок мебуданд, ва ҳол он ки дар асл онҳо муқаддас ҳастанд.
46007015	Аммо агар беимон ҷудо шудан хоҳад, бигзор ҷудо шавад; дар чунин вазъият бародар ë хоҳар дигар вобаста нест; Худованд моро ба осоиштагӣ даъват намудааст.
46007016	Зеро аз куҷо ту донӣ, эй завҷа, ки шавҳаратро наҷот хоҳӣ дод? Ë аз куҷо ту донӣ, эй шавҳар, ки забҷаатро наҷот хоҳӣ дод?
46007017	Бигзор ҳар кас дар он ҳолате ки Худо ӯро насиб кардааст, ва ҳар кас дар он вазъе ки Худованд ӯро даъват намудааст, бимонад. Дар ҳамаи калисоҳо ман ҳамин тавр дастур медиҳам.
46007018	Агар шахси махтуне даъват шуда бошад, орзуи номахтунӣ накунад; ва агар номахтуне даъват шуда бошад, хатна накунад.
46007019	Хатна ҳеҷ аст, номахтунӣ ҳам ҳеҷ аст, балки аз ҳама муҳимтар риояи аҳкоми Худост.
46007020	Ҳар кас дар ҳар ҳолате ки даъват шудааст, дар ҳамон бимонад.
46007021	Агар дар ҳолати ғуломӣ даъват шуда бошӣ, нороҳат нашав; балки агар озод шуда тавонӣ ҳам, аз фурсат истифода бар.
46007022	Зеро ғуломе ки дар Худованд даъват шудааст, озоди Худованд аст; инчунин шахси озоде ки даъват шудааст, ғуломи Масеҳ аст.
46007023	Шумо ба нархи гарон харида шудаед: ғуломи одамон нагардед.
46007024	Ҳар кас дар ҳар ҳолате ки даъват шудааст, эй бародарон, дар ҳамон назди Худо бимонад.
46007025	Дар хусуси бокираҳо аз Худованд фармоише надорам, лекин, ҳамчун шахсе ки аз Худованд марҳамат ëфтааст, ки амин бошад, маслиҳати худро баëн мекунам.
46007026	Пас, ба сабаби тангии вазъияти ҳозира, ман онро беҳтар медонам, ки барои одам хуб аст, агар ҳамон тавр, ки ҳаст, бимонад.
46007027	Оë зандор ҳастӣ? —толиби талоқ набош. Оë безан ҳастӣ? — толиби зан набош.
46007028	Аммо агар зандор ҳам шавӣ, гуноҳе намекунӣ; ва агар бокирае ба шавҳар расад, гуноҳе намекунад. Лекин чунин касон дар ҷисм азобҳо хоҳанд дошт; ва ман ба шумо раҳмхӯрӣ мекунам.
46007029	Ба шумо, эй бародарон, инро мегӯям: вақт танг аст, ба тавре ки зандорон бояд мисли безанон бошанд;
46007030	Ва гирьëнон мисли он ки гирьëн набошанд; ва шоддилон мисли он ки шоддил набошанд; ва харидорон мисли он ки хариде накарда бошанд;
46007031	Ва онҳое ки аз ин ҷаҳон фоида мебаранд, мисли он ки фоидабар набошанд; зеро ки сурати ин ҷаҳон гузарон аст.
46007032	Ман хоҳиш дорам, ки шумо беғам бошед. Марди безан дар бораи он чи ба Худованд оид аст, ғамхорӣ мекунад, ки чӣ гуна ба Худованд писанд афтад;
46007033	Аммо Марди зандор дар бораи он чи ба ҷаҳон оид аст, ғамхорӣ мекунад, ки чӣ гуна ба завҷааш писанд афтад. Дар миëни зани шавҳардор ва бокира ҳам фарқе ҳаст.
46007034	Зани бешавҳар дар бораи он чи ба Худованд оид аст, ғамхорӣ мекунад, ки чӣ гуна ба Худованд писанд афтад, то ки ҳам дар ҷисм ва ҳам дар рӯҳ муқаддас бошад; аммо зани шавҳардор дар бораи он чи ба ҷаҳон оид аст, ғамхорӣ мекунад, ки чӣ гуна ба шавҳарш писанд афтад.
46007035	Инро ман ба фоидаи шумо мегӯям, на аз барои он ки банду боре бар шумо андозам, балки барои он ки шумо боодобона ва пай дарҳам дар ибодати Худованд бошед, бе он ки чизе ба ин монеъ шавад.
46007036	Лекин агар касе рафторашро ба бокираи худ номуносиб донад, ки вай ба синни балоғат расида, бе шавҳар мемонад, бигзор ӯ он чи мехоҳад, бикунад, гуноҳе намекунад; бигзор онҳо ба шавҳар бирасанд.
46007037	Аммо касе ки дар дили худ бағоят матин аст ва эҳтиëҷе надорад, балки иродаи қавӣ дошта, дар дили худ азм кардааст, ки бокираи худро нигоҳ дорад, — ӯ кори хуб мекунад.
46007038	Бинобар ин, касе ки бокираи худро ба шавҳар медиҳад, кори хуб мекунад, ва касе ки ба шавҳар намедиҳад, кори хубтар мекунад.
46007039	Зан, мувофиқи шариат, то даме ки шавҳараш зинда аст, ба ӯ тааллуқ дорад; пас аз вафоти шавҳараш вай озод шуда, ба ҳар касе ки хоҳад, никоҳ кунад, фақат дар Худованд бошад.
46007040	Лекин, ба фикри ман, вай хушбахттар аст, агар бева бимонад; ва ба гумонам, ман низ Рӯҳи Худоро дорам.
46008001	Дар бораи қурбониҳои бутҳо мо медонем, ки ҳамаамон соҳиби дониш ҳастем. Дониш мағрур мегардонад, аммо муҳаббат обод мекунад.
46008002	Агар касе гумон кунад, ки ягон чизро медонад, ӯ ҳанӯз ҳеҷ чизро ончунон ки донистанаш лозим аст, намедонад;
46008003	Аммо касе ки ба Худо муҳаббат дорад, вай ба воситаи Худо шинохта шудааст.
46008004	Пас, дар бораи хӯрдани қурбониҳои бутҳо мо медонем, ки бут дар ҷаҳон вуҷуд надорад, ва ҷуз Худои Ягона худои дигаре нест.
46008005	Зеро, ҳар чанд ба ном худоëн чи дар осмон, чи дар замин ҳастанд, — чунки худоëни бисьëр ва худовандони бисьëр ҳастанд, —
46008006	Лекин мо як Худо дорем, яъне Худои Падар, ки ҳама чиз аз Ӯст, ва мо барои Ӯ ҳастем, ва як Худованд дорем, яъне Исои Масеҳ, ки ҳама чиз ба воситаи Ӯст, ва мо ба воситаи Ӯ ҳастем.
46008007	Аммо ҳама дорои ин дониш нестанд: баъзе касон то алҳол, аз рӯи одати деринаи бутпарастӣ, ин хӯрокро чун қурбонии бут мехӯранд, ва виҷдони онҳо, ки нотавон аст, наҷис мешавад.
46008008	Хӯрок моро ба Худо наздик намекунад: зеро ки на аз хӯрдан манфиате мебинем, на аз нахӯрдан зиëне.
46008009	Аммо бохабар бошед, ки ин озодии шумо сабаби васвасаи нотавонон нашавад.
46008010	Зеро, агар касе туро, ки соҳиби дониш ҳастӣ, бубинад, ки дар сари суфраи бутхона нишастаӣ, оë виҷдони ӯ, ки нотавон аст, ӯро низ ба хӯрдани қурбониҳои бутҳо моил намекунад?
46008011	Ва аз дониши ту он бародари нотавон, ки Масеҳ барои ӯ мурд, нобуд мешавад.
46008012	Ва ба ин тариқа бар зидди бародарон гуноҳ карда ва ба виҷдони нотавони онҳо осеб расонда, шумо бар зидди Масеҳ гуноҳ мекунед.
46008013	Бинобар ин, агар хӯрок бародари маро ба васваса меандохта бошад, ҳаргиз гӯшт намехӯрам, то ки бародари худро ба васваса наандозам.
46009001	ОË ман ҳавворӣ нестам? Оë ман озод нестам? Оë ман Худованди мо Исои Масеҳро надидаам? Оë шумо амали ман дар Худованд нестед?
46009002	Агар барои дигарон ман ҳавворӣ набошам, барои шумо ҳастам, зеро ки мӯҳри ҳавворияти ман дар Худованд шумо ҳастед.
46009003	Ҳизфи ман ба муқобили онҳое ки маро маззаммат мекунанд, ҳамин аст.
46009004	Оë мо ҳаққи хӯрдан ва нӯшидан надорем?
46009005	Оë ҳақ надорем, ки мисли ҳаввориëни дигар ва бародарони Худованд ва Кифо завҷаи имондорро ҳамроҳи худ бибарем?
46009006	Оë танҳо ман ва Барнаббо ҳақ надорем, ки кор накунем?
46009007	Кист, ки ягон вақт хизмати сарбозиро бо нафақаи худаш ба ҷо оварда бошад? Кист, ки ток шинонда, аз ангураш намехӯрда бошад? Кист, ки рамаро чаронда, аз шири рама намехӯрда бошад?
46009008	Оë инро ман фақат ба таври инсонӣ мегӯям? Оë шариат низ инро намегӯяд?
46009009	Зеро ки дар Тавроти Мусо навишта шудааст: «Вақте ки барзагов хирман мекӯбад, даҳонашро набанд». Оë Худо дар бораи барзаговн ғамхорӣ мекунад?
46009010	Ë ки, албатта, барои мо гуфта шудааст? Оре, ин барои мо навишта шудааст; зеро ки шудгоркунанда бояд бо умед шудгор кунад, ва хирманкӯб — бо умеди гирифтани саҳми худ хирман кӯбад.
46009011	Модоме ки мо дар миëни шумо чизҳои рӯҳониро коштаем, оë ин як кори бузург аст, ки агар назди шумо чизҳои ҷисмониро дарав кунем?
46009012	Агар дигарон назди шумо ҳақ дошта бошанд, оë ҳаққи мо зиëдтар нест? Лекин мо аз ин ҳақ истифода набурдем, балки ҳар чизро тоқат мекунем, то ки ба башорати Масеҳ ҳеҷ мамониате нарасонем.
46009013	Магар намедонед, ки онҳое ки дар маъбад хизмат мекунанд, аз маъбад мехӯранд? Ва ходимони қурбонгоҳ аз қурбонгоҳ ҳиссае мегиранд?
46009014	Ҳамчунин Худованд фармудааст, ки воизони Инҷил аз башорат додани Инҷил зиндагӣ кунанд.
46009015	Лекин ман аз инҳо ҳеҷ якеро истифода накардаам. Ва инро на аз барои он навиштаам, ки барои ман ҳамин тавр бошад; зеро барои ман мурдан беҳтар аст аз он ки касе ин фахри маро нест кунад.
46009016	Зеро, агар башорат диҳам, ин барои ман сабаби фахр нест, чунки ин барои ман як кори воҷибист: вой бар ҳоли ман, агар башорат надиҳам!
46009017	Зеро, агар инро ба таври ихтиëри ба ҷо оварам, мукофот мегирам; лекин агар ба таври ғайриихтиëрӣ бошад, ин як вазифаи маъмуриест, ки ба зиммаи ман гузошта шудааст.
46009018	Пас мукофоти ман чист? Он аст, ки Инҷилро мавъиза намуда, дар бораи Масеҳ бемузд башорат медиҳам ва аз ҳаққи башоратдиҳандагии худ истифода намебарам.
46009019	Зеро, бо вуҷуди он ки аз ҳама озод будам, худро ғуломи ҳама гардондам, то ки шумораи бештари одамонро ба Масеҳ ҷалб намоям;
46009020	Барои яҳудиëн чун яҳудӣ шудам, то ки яҳудиëнро ҷалб намоям; барои аҳли шариат чун аҳли шариат шудам, то ки аҳли шариатро ҷалб намоям;
46009021	Барои бешариатон чун бешариат шудам, — гарчанде ки ман пеши Худо бешариат нестам, балки аз аҳли шариати Масеҳам, — то ки бешариатонро ҷалб намоям:
46009022	Барои нотавонон чун нотавон шудам, то ки нотавононро ҷалб намоям. Барои ҳама кас ман ҳама чиз шудам, то ки бо ҳар роҳ баъзе касонро наҷот диҳам.
46009023	Инро ман барои Инҷил мекунам, то ки шарики баракоти он бошам.
46009024	Оë намедонед, ки давандагони майдони мусобиқа ҳама медаванд, аммо фақат як нафар мукофт мегирад? Ҳамин тавр бидавед, то ки соҳиби он гардед.
46009025	Ҳамаи риëзаткашон аз ҳар чиз худдориӣ мекунанд: онҳо барои гирифтани тоҷи фонӣ, лекин мо барои гирифтани тоҷи ғайрифонӣ.
46009026	Бинобар ин ман медавам на он тавре ки бар абас бошад, ва мушт мезанам на он тавре ки фақат барои задани ҳаво бошад;
46009027	Балки ҷисми худро азоб медиҳам ва ғулом мегардонам, то ки ба дигарон мавъиза намуда, худам маҳрум набошам.
46010001	Ман намехоҳам, эй бародарон, ки шумо бехабар бошед аз он ки падарони мо ҳама дар зери абр буданд, ва ҳама аз баҳр убур карданд;
46010002	Ва ҳама дар абр ва дар баҳр ба Мусо таъмид ëфтанд;
46010003	Ва ҳама айни як ғизои рӯҳониро мехӯрданд;
46010004	Ва ҳама айни як нӯшокии рӯҳониро менӯшиданд, зеро аз сахраи рӯҳоние менӯшиданд, ки аз ақибашон меомад; ва он сахра Масеҳ буд.
46010005	Лекин бар аксари онҳо ҳусни таваҷҷӯҳи Худо набуд; зеро ки онҳо дар биëбон ба ҳалокат расиданд.
46010006	Ва инҳо барои мо тимсоле буданд, то ки мо бадиро орзу накунем, чунон ки онҳо орзу мекарданд.
46010007	Ҳамчунин, монанди баъзеи онҳо, бутпараст набошед, чунон ки навишта шудааст: «Қавм ба хӯрдану нӯшидан нишастанд, ва барои рақсу бозӣ бархостанд».
46010008	Зинокорӣ накунем, чунон ки баъзеи онҳо зинокорӣ карданд, ва дар як рӯз бисту се ҳазор нафарашон нобуд шуданд.
46010009	Масеҳро наозмоем, чунон ки баъзеи онҳо озмуданд ва аз неши морҳо ба ҳалокат расиданд.
46010010	Шиква накунед, чунон ки баъзеи онҳо шиква карданд ва аз дасти қиркунанда нобуд шуданд.
46010011	Ҳамаи ин ба онҳо чун тимсоле рӯй дод, ва барои тарбияти мо навишта шуд, ки охирзамон насиби мо гардидааст.
46010012	Бинобар ин ҳар ки гумон мекунад, ки рост истодааст, эҳтиëт кунад, ки наафтад.
46010013	Озмоише ки ба сари шумо омадааст, ҷуз озмоиши оддии инсонӣ чизи дигаре нест; ва Худо амин аст, ва Ӯ намегузорад, ки шумо берун аз қуввати худ озмуда шавед, балки дар баробари озмоиш сабукӣ ҳам медиҳад, то ки шумо тоб оварда тавонед.
46010014	Хуллас, эй маҳбубонам, аз бутпарастӣ бигрезед.
46010015	Ба мулоҳизакорон сухан мегӯям: дар бораи он чи мегӯям, худатон мулоҳиза кунед;
46010016	Оë косаи баракат, ки онро баракат медиҳем, шарик шудан ба Хуни Масеҳ нест? Оë ноне ки пора мекунем, шарик шудан ба Бадани Масеҳ нест?
46010017	Чунон ки нон яктост, мо низ ки бисьëрем, як тан ҳастем, зеро ки ҳамаамон аз як нон ҳиссае мегирем.
46010018	Ба Исроил ба ҳасби ҷисм нигоҳ кунед: оë онҳое ки қурбониҳоро мехӯранд, шарики қурбонгоҳ нестанд?
46010019	Пас ман чӣ бигӯям? Оë ин ки дар қурбонии бут ë худи бут чизе ҳаст?
46010020	Не, балки он чи онҳо қурбонӣ мекунанд, ба девҳо қурбонӣ мекунанд, на ба Худо; лекин ман намехоҳам, ки шумо бо девҳо шарик бошед.
46010021	Шумо наметавонед ҳам косаи Худовандро бинӯшед, ҳам косаи девҳоро; наметавонед ҳам дар суфраи Худованд иштирок кунед, ҳам дар суфраи девҳо.
46010022	Наход ки мо Худовандро ба хашм меоварем? Магар мо аз Ӯ пурзӯртарем?
46010023	Ҳама чиз барои ман ҷоиз аст, лекин на ҳар чиз фоиданок аст; ҳама чиз барои ман ҷоиз аст, лекин на ҳар чиз обод мекунад.
46010024	Ҳеҷ кас нафъи худро толиб набошад, балки нафъи дигаронро.
46010025	Ҳар он чи дар бозор фурӯхта мешавад, бихӯред ва ба хотири виҷдон ҳеҷ тафтиш накунед;
46010026	Зеро ки замин ва ҳар он чи дар он аст, аз они Худованд аст.
46010027	Агар касе аз беимонон шуморо даъват намояд, ва шумо мехоҳед бираваед, — аз ҳар чизе ки пешатон монaнд, бихӯред ва ба хотири виҷдон ҳеҷ тафтиш накунед.
46010028	Лекин агар касе ба шумо гӯяд, ки» ин қурбонии бут аст», — ба хотири касе ки хабар дод, ва ба хотири виҷдон нахӯред; зеро ки замин ва ҳар чи дар он аст, аз они Худованд аст.
46010029	Аммо на виҷдони худро, балки виҷдони он каси дигарро дар назар дорам; зеро чаро виҷдони каси дигар бар озодии ман доварӣ кунад?
46010030	Агар ман бо шукргузорӣ мехӯрда бошам, чаро маро барои он чизе ки ман барояш шукргузорӣ мекунам, мазаммат намоянд?
46010031	Хуллас, хоҳ мехӯред, хоҳ менӯшед, ë кори дигаре мекунед, ҳамаашро барои ҷалоли Худо ба ҷо оваред.
46010032	На яҳудиëнро ба васваса андозед, на юнониëнро, на калисои Худоро,
46010033	Чунки ман низ дар ҳар бобат дили ҳамаро меëбам, ва толиби нафъи худ не, балки нафъи касони бисьëр ҳастам, то ки онҳо наҷот ëбанд.
46011001	Ба ман тақлид кунед, чунон ки ман ба Масеҳ тақлид мекунам.
46011002	Шуморо, эй бародарон, барои он таҳсин менамоям, ки дар ҳар хусус маро дар хотир доред ва ривоятҳоро, ончунон ки ба шумо супурдаам, нигоҳ доштаед.
46011003	Ҳамчунин мехоҳам бидонед, ки сардори ҳар мард Масеҳ аст, сардори зан шавҳари ӯст, ва сардори Масеҳ Худост.
46011004	Ҳар марде ки сари пӯшида дуо гӯяд ë нубувват кунад, сари худро расво мекунад;
46011005	Ва ҳар зане ки сари луч дуо гӯяд ë нубувват кунад, сари худро расво мекунад, зеро ин мисли он аст, ки мӯйсараш тарошида шуда бошад;
46011006	Зеро, агар зан нахоҳад, ки сари худро пӯшонад, бигзор мӯяшро қайчӣ кунад; ва агар зан аз қайчӣ кардан ë тарошидани мӯяш шарм дошта бошад, бигзор сари худро пӯшонад.
46011007	Хуллас, мард набояд сари худро пӯшонад, чунки ӯ сурат ва ҷалоли Худост; аммо зан ҷалоли мард аст.
46011008	Зеро ки на мард аз зан аст, балки зан аз мард;
46011009	Ва на мард барои зан офарида шудааст, балки зан барои мард.
46011010	Бинобар ин зан бояд бар сараш нишонаи ихтиëрро ба хотири фариштагон дошта бошад.
46011011	Лекин дар Худованд на мард бе зан аст, на зан бе мард аст:
46011012	Зеро, чунон ки зан аз мард аст, ончунон мард низ ба воситаи зан аст; ва ҳамаи ин аз Худост.
46011013	Худатон мулоҳиза кунед, ки оë аз рӯи одоб аст, ки зан сари нопӯшида пеши Худо дуо гӯяд?
46011014	Оë худи табиат шуморо таълим намедиҳад, ки агар мард мӯяшро дароз кунад, ин барои ӯ нанг аст,
46011015	Аммо агар зан мӯяшро дароз кунад, ин барои вай шаъну шараф аст, чунки мӯй ба вай ба ҷои ҳиҷоб дода шудаас?т
46011016	Ва агар касе мунозира карданӣ бошад, мо ва калисоҳои Худо чунин одат надорем.
46011017	Лекин, ин дастурро дода, шуморо барои он таҳсин намекунам, ки на аз барои некӣ, балки аз барои бадӣ ҷамъ мешавед.
46011018	Зеро, аввалан, шунидам, ки дар миëни шумо, вақте ки дар калисо ҷамъ мешавед, ихтилoфот рӯй медиҳад, ки ба ин ман як қадар бовар мекунам.
46011019	Зеро ки дар миëни шумо гуногунии ақидаҳо низ бояд бошад, то ки корозмудагон дар миëни шумо зоҳир гарданд.
46011020	Сонӣ, дар як ҷо ҷамъ шуданатон барои хӯрдани таоми шоми Худованд нест;
46011021	Зеро ҳар кас аз дигарон пештар хӯроки худро гирифта мехӯрад, ва яке гурусна мемонад, ва дигаре маст мешавад.
46011022	Магар шумо хона надоред, ки дар он бихӯред ва бинӯшед? Ë ки ба калисои Худо беэътиноӣ мекунед ва нодоронро хиҷолат медиҳед? Ба шумо чӣ гӯям? Оë барои ин шуморо таҳсин кунам? Таҳсин намекунам.
46011023	Зеро ман аз Худованд чунин қабул кардам ва ба шумо низ супурдам, ки Исои Худованд дар он шабе ки Ӯро таслим карданд, нонро гирифт
46011024	Ва баракат дода, пора кард ва гуфт: «Бигиред, бихӯред, ин Бадани Ман аст, ки барои шумо пора кардa мешавад; инро ба ëдгории Ман ба ҷо оваред».
46011025	Ҳамчунин косаро пас аз таоми шом гирифта, гуфт: «Ин косаи аҳди ҷадид аст дар Хуни Ман; инро, ҳар боре ки менӯшед, ба ëдгории Ман ба ҷо оваред».
46011026	Зеро ҳар боре ки ин нонро мехӯред ва ин косаро менӯшед, мамоти Худовандро эълон мекунед, то даме ки Ӯ биëяд.
46011027	Бинобар ин ҳар кӣ ба таври ношоиста ин нонро бихӯрад ë косаи Худовандро бинӯшад, бар зидди Бадан ва Хуни Худованд айбдор хоҳад шуд.
46011028	Пас, одамизод бояд худро имтиҳон кунад, ва ба ин тариқа аз он нон бихӯрад ва аз он коса бинӯшад.
46011029	Зеро, кас агар дар бораи Бадани Худованд мулоҳиза накарда, ба таври ношоиста бихӯрад ва бинӯшад, вай ба маҳкумияти худ мeхӯрад ва мeнӯшад.
46011030	Ба ҳамин сабаб бисьëре аз шумо оҷиз ва бемор ҳастанд, ва бисьëре мурдаанд.
46011031	Зеро, агар худамон худро доварӣ мекардем, ба доварӣ дучор намешудем.
46011032	Модоме ки ба доварӣ дучор шудаем, аз ҷониби Худодованд ҷазо мебинем, то ки бо аҳли ҷаҳон маҳкум нагардем.
46011033	Бинобар ин, эй бародаронaм, вақте ки барои таоми шом ҷамъ мешавед, мунтазири якдигар бошед.
46011034	Ва агр касе гурусна бошад, дар хонааш бихӯрад, то ки ҷамъ шуданатон сабаби маҳкумияти шумо нагардад. Чизҳои дигарро пас аз омаданам дуруст хоҳам кард.
46012001	Дар хусуси бахшоишҳои рӯҳонӣ бошад, намехоҳам, ки шумо, эй бародарон, бехабар монед.
46012002	Медонед, ки шумо, вақте ки бутпараст будед, назди бутҳои безабон тавре мерафтед, ки гӯë шуморо кашида мебурданд.
46012003	Бинобар ин шуморо огоҳ менамоям, ки ҳеҷ кас, ки бар тибқи Рӯҳи Худо сухан меронад, наметавонад лаънат бар Исо бигӯяд, ва ҳеҷ кас наметавонад Исоро Худованд бихонад, магар бар тибқи Рӯҳулқудс.
46012004	Бахшоишҳо гунoгун аст, лекин Рӯҳ ҳамон як аст;
46012005	Ва хизматҳо гуногун аст, аммо Худованд ҳамон як аст;
46012006	Ва амалҳо гуногун аст, аммо Худо ҳамон як аст, ки ҳама чизро дар ҳама ба амал меоварад.
46012007	Лекин ба ҳар кас зуҳуроти Рӯҳ барои манфиати ҳамаҷониба бахшида мешaвад:
46012008	Зеро ки ба яке ба воситаи Рӯҳ каломи ҳикмат бахшида мешавад, ба дигаре —каломи дониш, бар тибқи ҳамон Рӯҳ;
46012009	Ба яке —имон, бар тибқи ҳамон Рӯҳ; ба дигаре— бахшоиши шифо додан, бар тибқи ҳамон Рӯҳ;
46012010	Ба яке —қудрати мӯъҷизанамо, ба дигаре—нубувват; ба яке— ташхиси арвоҳ, ба дигаре —забонҳои гуногун ва ба сеюмӣ —тафсири забонҳо.
46012011	Ҳамаи инро ҳамон як Рӯҳ ба амал меоварад, ки ба ҳар кас махсусан, мувофиқи хости Худ, тақсим мекунд.
46012012	Зеро, чунон ки бадан як аст, лекин узвҳои бисьëр дорад, ва ҳамаи узвҳои як бадан, агарчи бисьëранд, як баданро ташкил мекунанд—, ончунон Масеҳ низ.
46012013	Зеро ки ҳамаи мо— хоҳ яҳудиëн, хоҳ юнониëм, хоҳ ғуломон, хоҳ озодон —бар тибқи як Рӯҳ дар як бадан таъмид ëфтаем, ва ҳама аз як Рӯҳ нӯшoнида шyдaем.
46012014	Лекин бадан на аз як узв, балки аз узвҳои бисьëр иборат аст.
46012015	Агар по бигӯяд: «Ман ба бадан тааллуқ надорам, чунки ман даст нестам» наход ки он ба ин сабаб ба бадан тааллуқ надорад?
46012016	Ва агар гӯш бигӯяд: «Ман ба бадан тааллуқ надорам, чунки ман чашм нестам», наход ки он ба ин сабаб ба бадан тааллуқ надорад?
46012017	Агар тамоми бадан чашм бошад, сомеа куҷост? Агар ҳамааш сомеа бошад, шомма куҷост?
46012018	Аммо Худо ба узвҳо, ба ҳар яке аз онҳо, дар бадан, мувофиқи хости Худ, ҷой додааст.
46012019	Ва агар ҳама як узв мебуданд, бадан куҷост?
46012020	Ва инак узвҳо бисьëр аст, лекин бадан як аст.
46012021	Чашм наметавонад ба даст бигӯяд: «Ту ба ман даркор нестӣ»; ë ки сар низ ба пойҳо бигӯяд: «Шумо ба ман даркор нестед».
46012022	Баръакс, он узвҳои бадан, ки ба назар заифтар менамоянд, заруртаранд,
46012023	Ва дар бораи узвҳое ки наҷобаташон дар бадан ба назари мо камтар аст, бештар ғамхорӣ мекунем.
46012024	Ва узвҳои бадсурати мо хушнамудтар пӯшонида мешаванд, вале узвҳои хушсурати мо ба ин эҳтиëҷ надоранд. Лекин Худо баданро тавре ба соз овардааст, ки дар бораи узви номукаммалтар ғамхории бештарe талқин намудааст,
46012025	То ки дар бадан носозӣ пайдо нашавад, балки узвҳо ба якдигар як хел ғамхориӣ кунанд.
46012026	Ва агар як узв дард кунад, бо он ҳамаи узвҳо дард мекунанд; ва агар як узв сазовори таҳсин гардад, бо он ҳамаи узвҳо хурсанд мешаванд.
46012027	Шумо бадани Масеҳ ҳастед, вале ҷудо-ҷудо узвҳои Ӯ мебошед.
46012028	Ва Худо баъзеро дар Калисо аввалан ҳавворӣ, сониян набӣ, солисан муаллим таъин кардааст; баъд қувваҳои мӯъҷизакор, ҳамчунин бахшоишҳои шифо додан, мадад раpaсондан, идора кардан ва забонҳои гуногунро бахшидааст.
46012029	Оë ҳама ҳавворианд? Оë ҳама набианд? Оë ҳама муаллиманд? Оë ҳама мӯъҷизакоранд?
46012030	Оë ҳама бахшоиши шифодиҳӣ доранд? Оë ҳама ба забонҳо сухан меронанд? Оë ҳама тафсир мекунанд?
46012031	Иштиëқманди бахшоишҳои бузургтар бошед, ва ман ба шумо роҳои боз ҳам хубтарро нишон хоҳам дод.
46013001	Агар ба забонҳои одамон ва фариштагон сухан ронам, лекин муҳаббат надошта бошам, — ман миси ҷарангосзанандае ë санҷи садодиҳандае гардидаам.
46013002	Агар бахшоиши нубувват дошта бошам, ва тамоми асрорро донам, ва дорои ҳар гуна дониш ва тамоми имон бошам, ба тавре ки кӯҳҳоро кӯчонида тавонам, лекин муҳаббат надошта бошам, —ман ҳеҷ ҳастам.
46013003	Ва агар тамоми дороии худро тақсим кунам ва ҷисми худро ба сӯхтан диҳам, лекин муҳаббат надошта бошам, — ҳеҷ манфиате намебинам.
46013004	Муҳаббат пуртоқат ва бошафақат аст, муҳаббат ҳасад намебарад, муҳаббат бо худ намеболад, мағрур намешавад.
46013005	Бадкирдорӣ намекунад, нафъи худро толиб нест, ба хашм намеояд, ба дил кина намегирад,
46013006	Аз зулм шод намешaвад, балки аз ростӣ хурсанд мешавад;
46013007	Ҳама чизро рӯпӯш мекунад, ба ҳама чиз боварӣ дорад, ба ҳама чиз умед мебандад, ба ҳама чиз тоб меоварад.
46013008	Муҳаббат ҳаргиз хотима намеëбад, гарчанде ки нубувватҳо хотима хоҳад ëфт, забонҳо хомӯш хоҳад шуд ва дониш ботил хоҳад гашт.
46013009	Зеро ки мо ба таври ҷузъӣ медонем ва ба таври ҷузъӣ нубувват мекунем;
46013010	Аммо вақте ки камол меояд, он чи ҷузъӣ буд, хотима меëбад.
46013011	Вақте ки кӯдак будам, кӯдаквор гап мезадам, кӯдаквор фикр мекардам, кӯдаквор муҳокима мерондам; аммо вақте ки мард шудам, кӯдакиро тарк кардам.
46013012	Зеро ки мо ҳоло дар оина, ба таври муаммо мебинем, лекин он вақт рӯ ба рӯ хоҳем, дид; ҳоло ман ба таври ҷузъӣ медонам, лекин он вақт хоҳам донист ба монанди он ки худам низ дониста шудаам.
46013013	Аммо ҳоло ин се чиз боқӣ мемонад: имон, умед, муҳаббат; вале муҳаббат калонтарини онҳост.
46014001	Дар паи муҳаббат бошед; иштиëқманди бахшоишҳои рӯҳонӣ, аллалхусус нубувват бошед.
46014002	Зеро касе ки ба забоне сухан меронад, вай на ба одамон, балки ба Худо сухан меронад, чунки ҳеҷ кас намефаҳмад: вай бар тибқи рӯҳ асрорро ба забон меоварад;
46014003	Аммо касе ки нубувват мекунад, вай ба одамон барои обод кардан ва насиҳату тассаллӣ додан сухан меронад.
46014004	Касе ки ба забоне сухан меронад, вай худашро обод мекунад; аммо касе ки нубувват мекунад, вай калисоро обод мекунад.
46014005	Мехоҳам, ки ҳамаатон ба забонҳо сухан ронед; лекин беҳтар аст, ки нубувват кунед, зеро касе ки нубувват мекунад, бузургтар аст аз касе ки ба забонҳо сухан меронад, магар ки вай дар айни ҳол маънидод ҳам кунад, то калисо обод шавад.
46014006	Ва акнун, эй бародарон, агар назди шумо биëям ва ба забонҳо сухан ронам, чӣ нафъе ба шумо мерасонам, магар ин ки бо ваҳйе, ë донише, ë нубуввате, ë таълиме ба шумо сухан ронам?
46014007	Аммо агар асбоби беҷони садодиҳанда, най ë чанг, садоҳои аз ҳам ҷудо набарорад, кас чӣ тавр мефаҳмад, ки бо най ë чанг чӣ оҳанге менавозанд?
46014008	Ва агар карнай садои номуайяне барорад, кӣ ба ҳарбу зарб омода мешавад?
46014009	Ҳамчунин агар шумо суханони норавшане ба забон ронед, чӣ тавр мефаҳманд, ки шумо чӣ мегӯед? Шумо ба ҳаво сухан хоҳед ронд.
46014010	Масалан, дар дуньë чӣ қадар калимаҳои гуногун ҳаст, ва ҳеҷ яке аз онҳо бе маъно нест;
46014011	Аммо, агар ман маънои калимаҳоро надонам, ман барои гӯянда аҷнабӣ ҳастам, ва гӯянда барои ман аҷнабист.
46014012	Ҳамчунин шумо, ки иштиëқманди бахшоишҳои рӯҳонӣ ҳастед, саъю кӯшиш намоед, ки аз онҳо барои ободии калисо бой шавед.
46014013	Бинобар ин касе ки ба забоне сухан меронад, бигзор дар бораи тафсири он тақозо кунад.
46014014	Зеро, вақте ки ман ба забоне дуо мегӯям, рӯҳам дуо мегӯяд, лекин ақлам бе самар мемонад.
46014015	Пас чӣ бояд кард? Бо рӯҳ дуо хоҳам гуфт, бо ақл низ дуо хоҳам гуфт; бо рӯҳ суруд хоҳам хонд, бо ақл низ суруд хоҳам хонд.
46014016	Зеро, агар ту бо рӯҳ баракат диҳӣ, бехабаре ки дар он ҷо истода бошад, дар вақти шукргузории ту чӣ тавр «омин» гӯяд? Зеро ӯ он чиро, ки ту мегӯӣ, намефаҳмад.
46014017	Ту нағз шукргузорӣ мекунӣ, лекин каси дигар обод намешавад.
46014018	Худоямро шукр мегӯям, ки ман бештар аз ҳамаи шумо бо забонҳо сухан меронам;
46014019	Лекин дар калисо гуфтани панҷ калимаро бо ақли худ, то ки дигаронро насиҳат кунам, афзал медонам аз он ки як олам калимаро ба забонe бигӯям.
46014020	Эй бародарон! Дар ақл мисли кӯдакон набошед; нисбат ба шарорат чун навзодон рaфтор кунед, лекин дар ақл болиғ бошед.
46014021	Дар Таврот навишта шудааст: «Бо забонҳои дигар ва лабҳои дигар ба ин қавм сухан хоҳам ронд, лекин дар он вақт ҳам Маро нахоҳанд шунид, мегӯяд Худованд»,
46014022	Пас забонҳо аломат аст на барои имондорон, балки барои беимонон; аммо нубувват на барои беимонон, балки барои имoндорон аст.
46014023	Агар тамоми аҳли калисо дар як ҷо ҷамъ шаванд, ва ҳама ба забонҳо сухан ронанд, ва бехабарон ë беимонон дароянд, —оë онҳо намегӯянд, ки шумо девона шудаед?
46014024	Аммо вақте ки ҳама нубувват мекунанд, ва каси беимоне ë бехабаре медарояд, вай ба воситаи ҳама маҳкум мешавад, ба воситаи ҳама доварӣ карда мешавад.
46014025	Ва асрори дилаш ошкор мегардад; бинобар ин ӯ рӯй ба замин ниҳода, ба Худо саҷда мекунаду мегӯяд: «Ҳақиқатан Худо бо шумост».
46014026	Пас, эй бародарон, чӣ бояд кард? Вақте ки шумо ҷамъ мешавед, ва ҳар яке аз шумо таронае аз Забур, ë насиҳате, ë забоне, ë ваҳйе, ë тафсире дорад, — бигзор ҳамааш барои обод кардан бошад.
46014027	Агар касе ба забоне сухан меронда бошад, ду нафар, ë бисьëраш се нафар, он ҳам ҷудо-ҷудо, сухан ронед, ва касе тафсир кунад.
46014028	Ва агар тафсиркунанда набошад, бигзор соҳиби сухан дар калисо хомӯш монад, ë ба худаш ва ба Худо сухан гӯяд.
46014029	Ва аз анбиë бигзор ду ë се нафар сухан ронанд, ва дигарон муҳокима кунанд;
46014030	Аммо агар ба каси дигаре аз нишастагон ваҳй ояд, бигзор аввалин хомӯш шавад.
46014031	Зеро ҳама паи ҳам метавонед нубувват кунед, то ки ҳама таълим гиранд ва ҳама тасаллӣ ëбанд.
46014032	Ва арвоҳи анбиë ба фармони анбиë мебошанд,
46014033	Чунки Худо Худои харҷумарҷ нест, балки Худои осоиштагист. Дар ҳамаи калисоҳои муқаддасон ҳамин тавр аст.
46014034	Бигзор занони шумо дар калисоҳо хомӯш бошанд; зеро ҷоиз нест, ки сухан ронанд, балки бояд мутеъ бошанд, чунон ки Таврот низ мегӯяд.
46014035	Лекин агар онҳо хоҳанд чизе ëд гиранд, бигзор дар хона аз шавҳари худ бипурсанд; зеро ки дар калисо сухан рондани зан аз рӯи одоб нест.
46014036	Магар каломи Худо аз шумо баромадааст? Ë ки он танҳо ба шумо расидааст?
46014037	Агар касе худро набӣ ë рӯҳонӣ ҳисоб кунад, вай бигзор бифаҳмад, ки он чи ман ба шумо менависам, аҳкоми Худованд аст;
46014038	Ва агар касе нафаҳмад, бигзор нафаҳмад.
46014039	Хуллас, эй бародарон, иштиëқманди он бошед, ки нубувват кунед, ва ба забонҳо сухан ронданро манъ накунед;
46014040	Лекин ҳамааш бояд бо тартибу интизом ба амал ояд.
46015001	Ва ман, эй бародарон, ба шумо Инҷилро хотиррасон мекунам, ки онро ба шумо башорат додаам, ва шумо онро қабул кардаед, ва дар он устувор ҳастед,
46015002	Ва дар он наҷот меëбед, ба шарте ки он чиро, ки ба шумо башорат додаам, риоя кунед, ба шарте ки имонатон бар абас набошад.
46015003	Зеро ки дар аввал он чиро, ки низ қабул кардаам, ба шумо супурдаам, ки яъне Масеҳ, мувофиқи Навиштаҳо, барои гуноҳҳои мо мурд,
46015004	Ва Ӯ дафн карда шуд ва, мувофиқи Навиштаҳо, дар рӯзи сеюм эҳьë шуд,
46015005	Ва ба Кифо ва баъд ба он дувоздаҳ нафар зоҳир шуд;
46015006	Пас аз он ба зиëда аз панҷсад нафар бародарон дар як вақт зоҳир шуд, ки қисми зиëди онҳо то ҳол зиндаанд, вале баъзе вафот кардаанд,
46015007	Пас аз он ба Яъқуб, инчунин ба ҳамаи ҳаввориëн зоҳир шуд;
46015008	Ва пас аз ҳама ба ман низ, ки гӯë тифли хоме будам, зоҳир зуд.
46015009	Зеро ки ман хурдтарини ҳаввориëнам, ва сазовори он нестам, ки ҳавворӣ номида шавам, чунки калисои Худоpo таъқиб мекардам.
46015010	Аммо ба файзи Худо он чи ҳастам, ҳастам; ва файзи Ӯ дар ман бар абас набуд, лекин ман аз ҳамаи онҳо зиëдтар меҳнат кардам; аммо на ман, балки файзи Худо, ки бо ман аст.
46015011	Хуллас, хоҳ ман ва хоҳ онҳо, ҳамин тавр мавъиза мекунем, ва шумо ҳамин тавр имон овардед.
46015012	Лекин агар дар бораи Масеҳ мавъиза карда мешавад, ки Ӯ аз мурдагон эҳьë шуд, пас чӣ тавр баъзе аз шумо мeгӯянд, ки эҳьëи мурдагон нест?
46015013	Агар эҳьëи мурдагон набошад, Масеҳ низ эҳьë нашудааст.
46015014	Ва агар Масеҳ эҳьë нашуда бошад, мавъизаи мо низ бар абас аст, имони шумо низ бар абас аст.
46015015	Дар айни ҳол мо низ шоҳидони козибе дар ҳаққи Худо мебудем, чунки дар ҳаққи Худо шаҳодат медодем, ки Ӯ Масеҳро эҳьë кардааст, ва ҳол он ки, агар ҳақиқатан мурдагон эҳьë нашаванд, Ӯро эҳьë накардааст;
46015016	Зеро, агар мурдагон эҳьë нашаванд, Масеҳ низ эҳьë нашудааст;
46015017	Ва агар Масеҳ эҳьë нашуда бошад, имони шумо бар абас аст; шумо ҳанӯз дар гуноҳҳои худ мебошед;
46015018	Бинобар ин онҳое ҳам, ки дар Масеҳ мурдаанд, нобуд шуданд.
46015019	Ва агар мо фақат дар ҳамин ҳаëт ба Масеҳ умед мебаста бошем, мо аз ҳамаи одамон бадбахттарем.
46015020	Аммо Масеҳ аз мурдагон эҳьë шуда, навбари мурдагон гардид.
46015021	Зеро, чунон ки мамот ба воситаи инсон омад, эҳьëи мурдагон низ ба воситаи инсон омад.
46015022	Чунон ки дар Одам ҳама мемиранд, ончунон дар Масеҳ ҳама зинда мешаванд.
46015023	Ҳар яке бо навбати худ: аввал Масеҳ, баъд онҳое ки аз они Масеҳанд дар вақти омадани Ӯ.
46015024	Баъд охират фаро мерасад, ки он вақт Ӯ Малакутро ба Худо ва Падар месупорад ва ҳар гуна раëсат ва ҳар гуна қудрат ва қувватро барҳам медиҳад;
46015025	Зеро Ӯ бояд салтанат ронад то даме ки ҳамаи душманонро зери пойҳои Худ сарнагун созад.
46015026	Душмани охирине ки маҳв карда хоҳад шуд, мамот аст,
46015027	Чунки ҳама чизро зери пойҳои Ӯ мутеъ кардааст; вақте ки мегӯяд: ҳама чиз ба Ӯ мутеъ карда шуд, равшан аст, ки ин ба истиснои Он аст, ки ҳама чизро ба Ӯ мутеъ кардааст.
46015028	Ҳангоме ки ҳама чиз ба Ӯ мутеъ карда шуд, он гоҳ Худо Писар ҳам ба Он ки ҳама чизро ба Ӯ мутеъ кард, мутеъ хоҳад шуд, то ки Худо кулл дар кулл бошад.
46015029	Вагар на, онҳое ки барои мурдагон таъмид меëбанд, чӣ хоҳанд кард? Агар мурдагон мутлақо эҳьë намешуда бошанд, чаро барои мурдагон таъмид меëбанд?
46015030	Чаро мо низ ҳар соат ба мусибатҳо дучор мешавем?
46015031	Эй бародарон, қасам ëд мекунам, ки ман ҳар рӯз бо марг рӯ ба рӯ мешавам ва дар Худованди мо Исои Масеҳ ба шумо фахр дорам.
46015032	Вақте ки ман, ба таври инсонӣ, дар Эфсӯс бо ҳайвоноти дарранда ҷанг кардам, ба ман чӣ нафъ, агар мурдагон эҳьë намешуда бошанд? Дар он сурат бихӯрем ва бинӯшем, зеро ки фардо хоҳем мурд!
46015033	Фирефта нашавед: «Ëрони бад ахлоқи некро фосид мекунанд».
46015034	Ба таври бояду шояд ҳушьëр шавед ва гуноҳ накунед; зеро, барои хиҷил шуданатон мегӯям, ки баъзеҳо Худоро намешиносанд.
46015035	Лекин касе мегӯяд: «Мурдагон чӣ гуна эҳьë мешаванд? Ва дар чӣ гуна ҷисм меоянд ?».
46015036	Эй беақл! Он чи ту мекорӣ, агар намирад, зинда намешавад;
46015037	Ва ҳангоме ки ту мекорӣ, на ҷисми ояндаро мекорӣ, балки донаи урьëни гандум ë ягон гиëҳи дигарро;
46015038	Лекин Худо ба он, аз рӯи хости Худ, ҷисм медиҳад, ва ба ҳар як тухм ҷисми ба он хосе.
46015039	На ҳар гуна гӯшт айни ҳамон гӯшт аст, балки гӯшти одамон дигар аст, гӯшти чорпоëн — дигар, гӯшти моҳиëн — дигар, гӯшти мурғон —дигар.
46015040	Ҷисмҳои осмонӣ ва ҷисмҳои заминӣ ҳаст, лекин ҷалоли ҷисмҳои осмонӣ дигар аст, ҷалоли ҷисмҳои заминӣ дигар;
46015041	Ҷалоли офтоб—дигар, ҷалоли моҳ—дигар, ҷалоли ситораҳо—дигар; ва ситора аз ситора дар ҷалолаш фарқ дорад.
46015042	Дар эҳьëи мурдагон низ ҳамин тавр аст: дар фано кошта мешавад, дар бефаноӣ бармехезад;
46015043	Дар зиллат кошта мешавад, дар ҷалол бармехезад; дар заъф кошта мешавад, дар қувват бармехезад;
46015044	Ҷисми нафсонӣ кошта мешавад, ҷисми рӯҳонӣ бармехезад. Ҷисми нафсонӣ ҳаст, ҷисми рӯҳонӣ низ ҳаст.
46015045	Чунин навишта шудааст: «Одами аввалин, яъне Одам, ҷони зинда гашт». Одами охирин рӯҳи ҳаëтбахш аст.
46015046	Лекин рӯҳонӣ пештар нест, балки нафсонӣ ва баъд рӯҳонӣ.
46015047	Одами якум аз замин аст. Яъне хокист; одами дуюм Худованд аст аз осмон.
46015048	Хокӣ чӣ гунае ки бошад, хокиëн ҳамон гунаанд; осмонӣ чӣ гунае ки бошад, осмониëн ҳамон гунаанд;
46015049	Ва чӣ гунае ки мо сурати одами хокиро ба худ гирифтаем, сурати одами осмониро низ ба худ хоҳем гирифт.
46015050	Лекин, эй бародарон, ҳаминро ба шумо мегӯям, ки гӯшт ва хун наметавонанд вориси Малакути Худо шаванд, ва фано вориси бефаноӣ намешавад.
46015051	Ба шумо сирре мегӯям: ҳамаи мо нахоҳем мурд, балки ҳама тағьир хоҳем ëфт,
46015052	Баногоҳ, дар як мижа задан, баробари садои карнаи охирин; зеро карнай садо хоҳад дод, ва мурдагон ба таври бефано эҳьë хоҳанд шуд, ва мо тағьир хоҳе, ëфт.
46015053	Зеро он чи фонист, бояд либоси бефаноӣ бипӯшад, ва он чи миранда аст, — либоси ҷовидӣ бипӯшад.
46015054	Ва ҳар гоҳ ин фонӣ либоси бефаноӣ бипӯшад, ва ин миранда либоси ҷовидӣ бипӯшад, он гоҳ ин каломе ки навишта шудааст, ба амал хоҳад омад: «Ғалаба маргро фурӯ бурд».
46015055	“Эй марг! Неши ту куҷост? Эй дӯзах! Ғалабаи ту куҷост?”
46015056	Неши марг гуноҳ аст, ва қуввати гуноҳ шариат аст.
46015057	Худоро шукр, ки ба воситаи Худованди мо Исои Масеҳ ба мо ғалаба бахшидааст!
46015058	Хуллас, эй бародарони маҳбуби ман, матину устувор бошед, ҳамеша дар кори Худованд ҷадал намоед, ва бидонед, ки меҳнати шумо пеши Худованд бар абас нест.
46016001	ДAP бобати ҷамъ кардани ионaт барои муқаддасон шумо ончунон рафтор кунед, чунон ки ман ба калисоҳои Ғалотия дастур додаам:
46016002	Дар рӯзи якуми ҳафта бигзор ҳар яке аз шумо, мувофиқи даромадаш, назди худ пасандоз карда нигоҳ дорад, то ки дар вақти омаданам ба ҷамъ кардан ҳоҷат наафтад.
46016003	Ва ҳангоме ки биëям, онҳоеро, ки шумо муносиб донед, бо мактубҳо хоҳам фиристод, то ки хайроти шуморо ба Ерусалим бибаранд.
46016004	Ва агар рафтани ман ҳам салоҳ дониста шавад, онҳо ҳамроҳи ман хоҳанд рафт.
46016005	Пас аз он ки аз Мақдуния бигзарам, назди шумо хоҳам омад, зеро аз Мақдуния хоҳам гузашт.
46016006	Лекин эҳтимол дорад, ки муддате назди шумо бошам ë ҳатто зимистонро гузаронам, то ба ҳар ҷое ки равам, шумо маро гусел намоед.
46016007	Зеро намехоҳам, ки бо шумо ҳоло фақат дар сари роҳ дидорбинӣ кунам, балки умедворам, ки агар Худованд изн диҳад, якчанд вақт назди шумо бимонам.
46016008	Аммо то иди пантикост ман дар Эфсӯс хоҳам монд.
46016009	Зеро ки дарвозаи бузургу фарохе барои ман кушода аст, ва мухолифон бисьëранд.
46016010	Агар Тимотиюс ояд, бохабар бошед, ки ӯ назди шумо аз хатар эмин бошад, зеро ки ӯ кори Худовандро ба ҷо меоварад, чунон ки ман низ;
46016011	Бинобар ин ҳеҷ кас ба ӯ беэътиноӣ накунад, балки ӯро ба саломатӣ гусел кунед, то ки назди ман биëяд, зеро ки ӯро бо бародарон мунтазирам.
46016012	Дар хусуси бародари мо Апӯллӯс бошад, ман аз ӯ бисьëр хоҳиш кардам, ки бо бародарон назди шумо биëяд, вале ӯ ҳеҷ розигӣ надод, ки алҳол биëяд, балки ҳар гоҳ фурсат ëбад хоҳад омад.
46016013	Ҳушьëр бошед, дар имон устувор бошед, мардвор ва матин бошед;
46016014	Бигзор ҳамаи корҳои шумо бо муҳаббат ба ҷо оварда шавад.
46016015	Аз шумо, эй бародарон, илтимосe дорам: шумо хонаводаи Истефанусро мешиносед, ки навбари Охоия ҳастанд ва худро ба хизмати муқаддасон супурдаанд;
46016016	Шумо низ нисбат ба ин гуна шахсон ва нисбат ба ҳар касе ки ба онҳо кӯмак мерасонад ва меҳнат мекунад, эҳтиромкор бошед.
46016017	Аз омадани Истефанус, Фортунатус ва Охойқӯс хурсандам: онҳо камии шуморо барои ман пур кардаанд,
46016018	Зеро ки рӯҳи ману шуморо ором карданд. Чунин одамонро иззату ҳурмат кунед.
46016019	Калисоҳои вилояти Осиë ба шумо салом мерасонанд; Акило ва Прискила бо калисое ки дар хонаи онҳост, ба шумо саломи бисьëре дар Худованд мерасонанд.
46016020	Ҳамаи бародарон ба шумо салом мерасонанд. Ба якдигар бо бӯсаи муқаддас салом расонед.
46016021	Ман, Павлус, бо дасти худ салом мерасонам.
46016022	Ҳар кӣ Исои Масеҳи Худовандро дӯст надорад, малъун бод; мороното.
46016023	Файзи Исои Масеҳи Худованд бо шумо бод,
46016024	Ва муҳаббати ман бо ҳамаи шумо дар Исои Масеҳ бод. Омин.
47001001	ПАВЛУС, ки бо иродаи Худо ҳаввории Исои Масеҳ аст, ва бародари мо Тимотиюс, ба калисои Худо, ки дар Қӯринтӯс воқеъ аст, ба ҳамаи муқаддасоне ки дар тамоми Охоия мебошанд:
47001002	Файз ва осоиштагӣ аз ҷониби Падари мо Худо ва Исои Масеҳи Худованд бар шумо бод.
47001003	Муборак аст Худо ва Падари Худованди мо Исои Масеҳ, Падари марҳаматҳо ва Худои ҳар тасалло,
47001004	Ки моро дар ҳар андӯҳи мо тасалло медиҳад, то ки мо андӯҳгинонро дар ҳар андӯҳашон тасалло дода тавонем бо ҳамон тасаллое ки худамон аз Худо меëбем.
47001005	Зеро ба андозае ки уқубатҳои Масеҳ дар мо зиëд мешавад, тасаллои мо низ ба воситаи Масеҳ меафзояд.
47001006	Агар андӯҳгин шавем, ин барои тасалло ва наҷоти шумост, ки он ба воситаи дидани ҳамон уқубатҳое ба амал меояд, ки мо ҳам онҳоро аз сар мегузаронем; ва агар тасалло ëбем, ин ҳам барои тасалло ва наҷоти шумост;
47001007	Ва умеди мо дар бораи шумо устувор аст, зеро медонем, ки ҳам дар уқубатҳо ва ҳам дар тасалло шумо шарик ҳастед.
47001008	Зеро намехоҳем, ки шумо, эй бародарон, аз андӯҳе ки дар вилояти Осиë ба сари мо афтод, бехабар бошед, ки он бар мо аз ҳад зиëд, ба андозаи аз қувва берун гарон омад, ба тавре ки аз зиндагӣ ҳам умеди худро кандем;
47001009	Ва мо дар дили худ ҳукмномаи мамотро доштем, то ки ба худамон таваккал накунем, балки ба Худои эҳьëкунандаи мурдагон,
47001010	Ки Ӯ моро аз чунин мамот халос кард ва ҳанӯз халос мекунад, ва ба Ӯ умед мебандем, ки боз ҳам халос хоҳад кард,
47001011	Бо мадади дуое ки шумо низ барои мо мегӯед, то ки барои он эҳсоне ки бо шафоати касони бисьëр ба мо ато шудааст, касони бисьëр барои мо шукргузор бошанд.
47001012	Зеро фахри мо ин аст, ки виҷдони мо шаҳодат медиҳад, ки нисбат ба ҷаҳон, алалхусус ба шумо дар беайбӣ ва самимияти илоҳӣ рафтор кардаем, ва ин ба воситаи ҳикмати ҷисмонӣ набуд, балки аз файзи Худо буд.
47001013	Ва мо маҳз онро ба шумо менависем, ки шумо мехонед ва мефаҳмед, ва умедворам, ки то ба охир хоҳед фаҳмид,
47001014	Чунон ки ҳоло қисман фаҳмидаед, ки мо барои шумо мавриди фахр хоҳем буд, чунон ки шумо низ барои мо, дар рӯзи Масеҳи Худованди мо.
47001015	Ва бо ҳамин эътимод ман ният доштам аввал назди шумо биëям, то ки дубора файз ëбед,
47001016	Ва аз мавзеи шумо ба Мақдуния гузашта равам ва боз аз Мақдуния назди шумо биëям, ва шумо маро ба Яҳудо гусел кунед.
47001017	Пас, модоме ки чунин ният доштам, оë бемулоҳиза рафтор кардам? Ë ки он чи ман иқдом менамоям, оë ба ҳасби ҷисм иқдом менамоям, ба таре ки дар ман гоҳ ”оре, оре”, гоҳ ”не, не” мешавад?
47001018	Худо амин аст, ки сухани мо ба шумо гоҳ ”оре”, гоҳ ”не” набуд.
47001019	Зеро Пасари Худо Исои Масеҳ, ки мо, яъне ман ва Силвонус ва Тимотиюс, дар миëни шумо Ӯро мавъиза намудаем, ”оре”, ва ”не” набуд, балки дар Ӯ фақат ”оре” буд, —
47001020	Зеро ки ҳамаи ваъдаҳои Хидо дар Ӯ ”оре” буд ва дар Ӯ ”омин” буд, — барои ҷалоли Худо, ба воситаи мо.
47001021	Ва Он ки мову шуморо дар Масеҳ устувор мегардонад ва моро тадҳин намудааст, Худост,
47001022	Ки Ӯ низ моро мӯҳр задааст ва гарави Рӯҳро дар дилҳои мо андохтааст.
47001023	Ман Худоро ба шоҳидӣ бар ҷони худ даъват менамоям, ки шуморо амон дода, то ҳол ба Қӯринтӯс наомадаам,
47001024	На ба он сабаб ки гӯë мо бар имони шумо ҳукмфармо мешуда бошем; балки мо ба шодмонии шумо мадад мерасонем, зеро ки шумо ба василаи имон устувор ҳастед.
47002001	ВА ман дар дили худ қарор додам, ки назди шумо боз бо ғаму ғусса наоям.
47002002	Зеро, агар ман шуморо ғамгин гардонам, кист, ки маро шод мекарда бошад, ҷуз касе ки аз дасти ман ғамгин шудааст?
47002003	Маҳз ҳаминро ба шумо навишта будам, ки мабодо дар омаданам ғамгин шавам аз онҳое ки бояд боиси шодии ман бошанд; зеро бар ҳамаатон эътимод дорам, ки шодии ман шодии ҳамаи шумост.
47002004	Зеро ки аз бисьëрии андӯҳ ва дилтангӣ ба шумо бо ашки фаровон навишта будам, на аз барои он ки шуморо ғамгин гардонам, балки барои он ки муҳаббати зиëдеро, ки нисбат ба шумо дорам, дарк намоед.
47002005	Ва агар касе сабаби ғамгинӣ шуда бошад, маро ғамгин накардааст, балки қисман, — то муболиға нашавад, — ҳамаи шуморо ғамгин кардааст.
47002006	Барои чунин шахс басанда аст ин танбеҳе ки аз касони бисьëр дидааст,
47002007	Ва акнун, баръакс, шумо ӯро авф намоед ва тасалло диҳед, то ки ғуссаи аз ҳад зиëд ӯро фурӯ набарад;
47002008	Бинобар ин аз шумо хоҳишмандам, ки ба ӯ муҳаббати худро зоҳир намоед.
47002009	Зеро маҳз барои ҳамин ҳам навишта будам, то дар амал бидонам, ки оë шумо дар ҳар бобат фармонбардор ҳастед.
47002010	Ва касеро шумо авф намоед, ман низ ӯро авф хоҳам кард; зеро ки ман низ, агар касеро дар чизе авф карда бошам, ба хотири шумо ба ҳузури Масеҳ авф кардаам,
47002011	То ки шайтон моро фирефта накунад; зеро ки аз дасисаҳои вай бехабар нетем.
47002012	Ва ҳангоме ки ман ба Трӯос омадам, то аз Масеҳ башорат диҳам, агарчи дарвоза барои ман дар Худованд воз шуда буд,
47002013	Барои рӯҳи худ оромиӣ надоштам, чунки бародари худ Титусро наëфтам; ва бо онҳо хайру маъзур намуда, ба Мақдуния равона шудам.
47002014	Аммо Худоро шукр, ки Ӯ ҳамеша ба мо дар Масеҳ зафар мебахшад ва накҳати дониши Худро ба воситаи мо дар ҳар ҷо паҳн мекунад.
47002015	Зеро ки мо барои Худо накҳати Масеҳ ҳастем, ҳам дар миëни наҷотьëбандагон ва ҳам дар миëни нобудшавандагон:
47002016	Он барои баъзе касон накҳати мамот аст, ки мамот меоварад, ва барои касони дигар накҳати ҳаëт аст, ки ҳаëт меоварад. Ва кист, ки ба ин лоиқ бошад?
47002017	Зеро мо мисли бисьëр касон нестем, ки каломи Худоро харидуфурӯш мекунанд, балки аз самими қалб ва аз ҷониби Худо, ба ҳузури Худо, дар Масеҳ мавъиза менамоем.
47003001	НАХОД ки мо боз худро муаррифӣ намоем? Наход ки мо, мисли баъзе касон, ба номаҳои муаррифӣ ба шумо ë аз шумо эҳтиëҷ дошта бошем?
47003002	Шумо номаи мо ҳастед, ки он дар дили мо навишта шудааст, ва онро ҳамаи одамон мешиносанд ва мехонанд;
47003003	Зеро ба ҳама маълум аст, ки шумо номаи Масеҳ ҳастед, ки он ба воситаи хизмати мо на бо сиëҳӣ, балки бо Рӯҳи Худои Ҳай, на бар лавҳаҳои сангин, балки бар лавҳаҳои гӯшти дил навишта шудааст.
47003004	Чунин аст эътимоди мо ба Худо ба василаи Масеҳ,
47003005	На ба он сабаб ки мо лаëқат дорем чизеро аз худ фикр кунем, ки он гӯë аз мо бошад, балки лаëқати мо аз Худост,
47003006	Ки Ӯ ба мо лаëқат бахшидааст, ки хизматгузорони Аҳди Ҷадид бошем, на бар тибқи ҳарф, балки бар тибқи Рӯҳ, зеро ки ҳарф мекушад, аммо Рӯҳ зинда мекунад.
47003007	Лекин агар хизмати мамот, ки дар ҳарфҳо бар санг нақш баста буд, он қадар ҷалол дошта бошад, ки банӣ-Исроил наметавонистанд ба рӯи Мусо нигоҳ кунанд, ба сабаби ҷалоли рӯи ӯ, ки фонӣ буд, —
47003008	Пас оë хизмати Рӯҳ ҷалоли зиëдтаре надорад?
47003009	Зеро, агар хизмати маҳкумкунӣ ҷалол дошта бошад, пас хизмати сафедкунӣ хеле зиëдтар ҷалол дорад.
47003010	Зеро ки ҳатто он чи соҳиби ҷалол дониста шудааст, ба сабаби ин ҷалоли афзалиятнок, ҷалоле нахоҳад дошт.
47003011	Зеро, агар чизи фонӣ ҷалол дошта бошад, пас чизи бақодор хеле зиëдтар ҷалол дорад.
47003012	Бинобар ин мо, чунин умед дорем, бо камоли ҷасорат амал мекунем,
47003013	Ва ма монанди Мусо, ки ба рӯи худ парда мепӯшид, то ки банӣ-Исроил ба анҷоми чизи фонӣ назар наандозанд.
47003014	Аммо зеҳни онҳо кунд шудааст: зеро ки то имрӯз ҳангоми хондани Аҳди қадим ҳамон парда боқӣ мондааст ва бардошта нашудааст, чунки он фақат дар Масеҳ ботил мешавад.
47003015	То имрӯз, вақте ки онҳо Мусоро мехонанд, парда бар дилашон гузошта шудааст;
47003016	Аммо вақте ки ба Худованд рӯ меоваранд, парда бардошта мешавад.
47003017	Худованд Рӯҳ аст, ва ҳар куҷо Рӯҳи Худованд аст, он ҷо озодист.
47003018	Аммо ҳамаи мо, бо рӯи кушода, мисли он ки дар оина бошад, ба ҷалоли Худованд нигариста, ба ҳамон сурат аз ҷалол ба ҷалол табдил меëбем, ва ин аз Худованд, яъне аз Рӯҳ аст.
47004001	БИНОБАР ин мо, ки дорои чунин хизмат ҳастем, ки он аз рӯи марҳамат ба мо ато шудааст, ноумед намешавем;
47004002	Аммо чизҳои махфии нангинро рад карда, макрро ба кор намебарем ва каломи Худоро таҳриф намекунем, балки ростиро ошкор карда, худро ба виҷдони ҳар кас ба ҳузури Худо вогузор менамоем.
47004003	Вале агар башорати мо пӯшида бошад, он барои нобудшавандагон пӯшида аст,
47004004	Барои беимонҳое ки худои ин дуньë зеҳнашонро кунд кардааст, то ки нури башорати ҷалоли Масеҳ, ки Ӯ сурати Худост, барои онҳо надурахшад.
47004005	Зеро ки мо на худро, балки Исои Масеҳро мавъиза менамоем, ки Ӯ Худованд аст, ва мо ғуломони шумоем ба хотири Масеҳ,
47004006	Зеро Худое ки гуфт: ”Аз зулмот нур бидурахшад”, — Ҳамон аст, ки дар дилҳои мо бидурахшид, то ки бо дониши ҷалоли Худо др шахси Исои Масеҳ моро мунаввар созад.
47004007	Лекин мо ин ганҷро дар зарфҳои гилин дорем, то маълум шавад, ки бартарии қувват аз они Худо бошад, на аз ҷониби мо;
47004008	Мо аз ҳар ҷиҳат ба фишор дучор мешавем, вале дар тангӣ нестем; ҳайронем, вале маъюс намешавем;
47004009	Гирифтори таъқиботем, вале партофта нашудаем; сарнагун гардидаем, вале нобуд нашудаем;
47004010	Ҳамеша мамоти Исои Худовандро дар бадани худ бардошта мегардем, то ки ҳаëти Исо низ дар бадани мирандаи мо зоҳир шавад,
47004011	Зеро ки мо, зиндаҳо, доимо ба хотири Исои ба мамот супурда мешавем, то ки ҳаëти Исо низ дар бадани мо зоҳир шавад.
47004012	Бинобар ин мамот дар мо амал мекунад, вале ҳаëт дар шумо.
47004013	Аммо азбаски ҳамон рӯҳи имонро дорем, чунон ки навишта шудааст: ”Имон доштам, бинобар ин мегуфтам”, мо низ имон дорем, бинобар ин мегӯем,
47004014	Чун медонем, ки Эҳьëкунандаи Исои Худованд моро низ ба василаи Исо эҳьë намуда, бо шумо ба по хоҳад хезонд.
47004015	Зеро ҳама чиз барои шумост, то файз ки дар бисьëр касон фаровон шудааст, шукргузории боз ҳам зиëдтарро барои ҷалоли Худо ба амал оварад.
47004016	Бинобар ин мо ноумед намешавем, ва агар одами зоҳирӣ дар мо фано шавад, одами ботиниӣ рӯз ба рӯз нав мешавад.
47004017	Зеро уқубати сабуки мо, ки кӯтоҳмуддат аст, ҷалоли абадиро барои мо ба андозаи бениҳоят бузург ба вуҷуд меоварад,
47004018	Ҳангоме ки мо на ба чизҳои намоëн, балки ба чизҳои нонамоëн нигоҳ мекунем: зеро ки он чи намоëн аст, муваққатист, аммо он чи нонамоëн аст, абадист.
47005001	ЗЕРО медонем, ки агар хонаи заминии мо, ин хайма, хароб шавад, мо иморате аз ҷониби Худо дорем, хонаи бо дасти одам сохта нашудаи абадӣ, ки дар осмон аст.
47005002	Аз ин рӯ мо оҳ мекашем, дар орзуи он ки хонаи худро, ки дар осмон аст, дар бар кунем:
47005003	То ки мо, либосе дар бар дошта бошем ҳам, бараҳна ëфт нашавем.
47005004	Зеро мо, ки дар ин хайма мебошем, дар таҳти боре оҳ мекашем, чунки намехоҳем либос кашем, балки дар бар кунем, то ки чизи миранда ба воситаи ҳаëт фурӯ бурда шавад.
47005005	Худо моро маҳз барои ҳамин ба вуҷуд оварда, ба мо гарави Рӯҳро додааст.
47005006	Бинобар ин мо ҳамеша зиндадил ҳастем; чун медонем, ки то даме ки дар ҷисм макон гирифтаем, мо аз Худованд дур мебошем, —
47005007	Зеро ки бо имон рафтор мекунем, на бо дидор —
47005008	Пас зиндадил ҳастем ва афзал медонем, ки аз ҷисм берун рафта, назди Худованд макон гирем,
47005009	Ва ба ин сабаб саъю кӯшиш менамоем, ки хоҳ дар ин макон бошем ва хоҳ набошем, ба Ӯ мақбул афтем;
47005010	Зеро ҳамаи мо бояд пеши курсии доварии Масеҳ ҳозир шавем, то ки ҳар яке ба бадали амале ки дар ҳаëти ҷисми худ кардааст, хоҳ нек бошад ва хоҳ бад, бигирад.
47005011	Пас, мо, ки тарси Худовандро медонем, ба мардум насиҳат медиҳем; мо ба Худо ошкор ҳастем, ва умедворем, ки ба виҷдонҳои шумо низ ошкорем.
47005012	Худро ба шумо аз нав муаррифӣ намекунем, балки ба шумо асосе медиҳем барои он ки бо мо фахр намоед, то шумо ҷавобе дошта бошед барои онҳое ки бо чизи зоҳирӣ фахр менамоянд, на бо он чи дар дил аст.
47005013	Зеро, агар мо бехуд шуда бошем, ин барои Худост; ва агар солимфикр бошем, ин барои шумост.
47005014	Зеро муҳаббати Масеҳ моро водор менамояд, ки чунин муҳокима ронем: Яке барои ҳама мурд, пас ҳама мурданд.
47005015	Ва Ӯ барои ҳама мурд, то ки зиндаҳо акнун на аз барои худашон зиндагӣ кунанд, балки барои Ӯ, ки аз барои онҳо мурд ва эҳьë шуд.
47005016	Бинобар ин мо манбаъд ҳеҷ касро ба ҳасби ҷисм намешиносем. Ва агар Масеҳро ба ҳасби ҷисм шинохта бошем, алҳол дигар намешиносем.
47005017	Пас, касе ки дар Масеҳ аст, махлуқи навест; чизҳои қадима гузаштанд, ва инак ҳама чиз нав шудааст.
47005018	Ва ҳама чиз аз ҷониби Худост, ки моро ба воситаи Исои Масеҳ бо Худ мусолиҳа дод ва хизмати мусолиҳаро ба мо супурд.
47005019	Чунки Худо дар Масеҳ буда, аҳли ҷаҳонро бо Худ мусолиҳа дод, ҷиноятҳои онҳоро ба ҳисобашон надаровард ва каломи мусолиҳаро ба мо супурд.
47005020	Пас, мо элчиëни Масеҳ ҳастем, гӯë ки Худо ба воситаи мо хоҳишманд аст. Мо аз тарафи Масеҳ илтимос мекунем: бо Худо мусолиҳа намоед.
47005021	Зеро Ӯро, ки аз гуноҳ бехабар буд, барои мо қурбони гуноҳ сохт, то ки мо дар Ӯ адолати Худо шавем.
47006001	МО, ки мададгорони Ӯ ҳатем, аз шумо илтимос мекунем, ки файзи Худоро бефоида қабул накунед.
47006002	Зеро ки Ӯ мегӯяд: ”Дар вақти мусоид туро иҷобат намудам ва дар рӯзи наҷот ба ту мадад кардам”. Инак алҳол вақти мусоид аст, инак алҳол рӯзи наҷот аст.
47006003	Дар ҳеҷ чиз мо мамониат намерасонем, то ки хизмати мо ба мазаммат дучор нашавад,
47006004	Балки дар ҳар чиз худро ҳамчун хизматгорони Худо зоҳир месозем: дар сабри бисьëр, дар мусибатҳо, дар мӯҳтоҷиҳо, дар тангиҳо,
47006005	Дар зери зарбаҳо, дар зиндонҳо, дар ошӯбҳо, дар меҳнатҳо, дар бехобиҳо, дар рӯзадориҳо,
47006006	Дар покӣ, дар дониш, дар сабр, дар меҳрубонӣ, дар Рӯҳулқудс, дар муҳаббати бериë,
47006007	Дар каломи ростӣ, дар қуввати Худо, бо аслиҳаи адолат дар дасти рост ва чап,
47006008	Дар шараф ва бешрафӣ, дар бадномӣ ва некномӣ; моро фиребгар мешуморанд, лекин мо амин ҳастем;
47006009	Мисли номашҳур, лекин мо ба ҳама машҳур ҳастем; мисли мурдагон, вале инак, мо зинда ҳастем; ҷазо мебинем, лекин мо намемирем;
47006010	Мисли ғамгин, лекин мо ҳамеша шодӣ мекунем; бенаво, вале мо бисьëр касонро сарватдор мегардонем; тамоман нодор, лекин мо дорои ҳама чиз ҳастем.
47006011	Даҳони мо, эй қӯринтиëн, сӯи шумо кушода шудааст, дили мо фарох аст.
47006012	Барои шумо дар мо ҷой танг нест, лекин андаруни худатон ҷой танг аст.
47006013	Дар ивази ин, ”— чун ба фарзандони худ мегӯям, — шумо низ бояд фарохдил бошед.
47006014	Зери юғи бегона бо якҷоягии беимонон сар хам накунед. Зеро ки адолат бо шарорат чӣ алоқае дорад? Ва нур бо зулмот чӣ умумияте дорад?
47006015	Масеҳ бо блияал чӣ созгорӣ дорад? Ë имондор бо беимон чӣ ширкате дорад?
47006016	Ва маъбади Худо бо бутҳо чӣ мувофиқат дорад? Зеро ки шумо маъбади Худои Ҳай ҳастед, чунон ки Худо гуфтааст: ”Андаруни онҳо сокин шуда, дар миëни онҳо роҳ хоҳам рафт; ва Худои онҳо хоҳам буд, ва онҳо қавми Ман хоҳанд буд.
47006017	”Бинобар ин аз миëни онҳо берун оед ва ҷудо шавед, мегӯяд Худованд, ва ба чизи нопок нарасед, ва Ман шуморо қабул хоҳам кард;
47006018	”Ва Падари шумо хоҳам буд, ва шумо писарон ва духтарони Ман хоҳед буд, мегӯяд Худованди Қодири Мутлақ”.
47007001	ПАС, эй маҳбубонам, дар сурате ки чунин ваъдаҳо дорем, худамонро аз ҳар гуна наҷосати ҷисм ва рӯҳ тоза карда, қудсияти худро дар тарси Худо мукаммал намоем.
47007002	Дар дилҳои худ ба мо ҷой диҳед: мо касеро наранҷондаем, ба касе осеб нарасондаем, аз касе истифода набурдаем.
47007003	На аз барои мазаммат мегӯям: зеро пештар гуфта будам, ки шумо дар дили мо ҳастед, то ки бо ҳам бимирем ва бо ҳам зист кунем.
47007004	Умеди ман аз шумо бисьëр аст, фахри ман аз шумо бузург аст; бо вуҷуди тамоми андӯҳи мо, пур аз тасалло ҳастам ва шодии фаровон дорам.
47007005	Зеро, вақте ки ба Мақдуния ҳам омадем, ҷисми мо оромӣ надошт, балки аз ҳар сӯ ба фишор дучор шудем: аз берун — ҷидолҳо, аз дарун — ҳаросҳо буд.
47007006	Аммо Худое ки ба фурӯтанон тасалло мебахшад, бо омадани Титус моро тасалло дод,
47007007	Ва на танҳо бо омаданӣ ӯ, балки бо он тасаллое низ, ки ӯ дар шумо ëфта буд, вақте ки аз иштиëқмандии шумо, аз навҳаи шумо ва аз рашке ки шумо дар ҳаққи ман доред, ба мо нақл кард, ба тавре ки ман боз зиëдтар шод шудам.
47007008	Бинобар ин, агар шуморо бо нома ғамгин карда бошам, пушаймон нестам, гарчанде ки пештар пушаймон шуда будам; зеро дидам, ки он нома шуморо ба соате бошад ҳам, ғамгин кард.
47007009	Алҳол ман шодам на аз он ки шумо ғамгин шудаед, балки аз он ки ғами шумо боиси тавба гардидааст, зеро ки ғами шумо аз тарафи Худо буд, ба тавре ки аз мо ҳеҷ зиëне надидаед.
47007010	Зеро ғаме ки Худо додааст, табваро дар роҳи наҷот ба амал меоварад, ки аз он пушаймонӣ нест, лекин ғами дуньëвӣ мамотро ба амал меоварад.
47007011	Зеро бубинед, ки ғами Худо додаро хӯрданатон чӣ гуна ҷидду ҷаҳдро, чӣ гуна узрхоҳиро, чӣ гуна тарсро, чӣ гуна шавқро, чӣ гуна рашкро, чӣ гуна қасосро дар шумо ба амал овард! Ва дар ҳамааш шумо нишон додед, ки дар ин кор пок ҳастед.
47007012	Хуллас, агарчи ман ба шумо навишта будам, ин на аз барои золим ва на аз барои мазлум, балки барои он буд, ки ҷидду ҷаҳди мо дар ҳаққи шумо ба ҳузури Худо ба шумо ошкор гардад.
47007013	Ба ин сабаб мо аз тасаллои шумо тасалло ëфтем; лекин боз ҳам зиëдтар мо аз шодии Титус шод шудем, чунки ҳамаатон рӯҳи ӯро ором кардаед.
47007014	Зеро, агар ман дар бораи шумо пеши ӯ аз чизе фахр карда бошам, хиҷил нашудам, балки, чунон ки мо ҳар гапро дар хусуси шумо ба ростӣ гуфта будем, фахри мо низ ончунон пеши Титус рост баромад.
47007015	Ва дили ӯ боз ҳам зиëдтар сӯи шумо моил мешавад, вақте ки фармонбардории ҳамаатонро ба ëд меоварам, ки чӣ гуна шумо ӯро бо тарсу ларз пазироӣ намудаед.
47007016	Пас шодмонам, ки дар ҳар бобат метавонам аз шумо дилпур бошам.
47008001	ШУМОРО, эй бародарон, дар бораи файзи Худо, ки ба калисоҳои Мақдуния ато шудааст, огоҳ менамоям;
47008002	Зеро ки дар миëни имтиҳони бузурги андӯҳҳо фаровонии шодии онҳо ва бенавоии сахти онҳо дар ҳиммати баландашон пурра зоҳир шуд;
47008003	Зеро ман шоҳиди онам, ки онҳо алоқадри қувваташон ва берун аз қувваташон сахӣ буданд:
47008004	Онҳо бо камоли исрор аз мо илтимос карданд, ки дар кори хайр ба мадади муқаддасон шарики мо бошанд;
47008005	Ва на фақат ба тавре ки мо чашм доштем, балки худашонро пешкаш карданд, аввалан ба Худованд ва сонниян ба мо низ мувофиқи иродаи Худо;
47008006	Бинобар ин мо аз Титус хоҳиш намудаем, ки ӯ, чӣ тавре сар кардааст, ҳамон тавр кори хайрро ҳам дар миëни шумо ба анҷом расонад.
47008007	Аммо, чунон ки шумо дар ҳар чиз: дар имон ва калом, дар дониш ва ҳар гуна ҷидду ҷаҳд ва дар муҳаббати худ нисбат ба мо афзунӣ доред, ончунон дар ин кори хайр ҳам афзунӣ зоҳир намоед.
47008008	Инро ба таври фармон намегӯям, балки ба воситаи ҷидду ҷаҳди дигарон самимияти муҳаббати шуморо низ меозмоям.
47008009	Зеро шумо файзи Худованди мо Исои Масеҳро медонед, ки Ӯ сарватдор буда, барои шумо бенаво шуд, то ки шумо ба воситаи бенавоии Ӯ сарватдор шавед.
47008010	Дар ин хусус ман фикри худро баëн мекунам; зеро ки ин ба шумо фоиданок аст, чунки на танҳо ба ин кор шурӯъ намудаед, балки соли гузашта онро орзу ҳам карда будед.
47008011	Ва акнун худи корро низ ба охир расонед, то ки он чи шумо орзуи ба амал овардан доштед, алоқадри ҳолатон анҷом ëбад.
47008012	Зеро, кас агар ҳиммат дошта бошад, аз рӯи он чи ӯ дорад, мақбул меафтад, на аз рӯи он чи ӯ надорад.
47008013	На он тавр, ки ба дигарон сабук ва ба шумо гарон афтад, балки ба таври баробарӣ:
47008014	Алҳол зиëдтии шумо камии онҳоро пур мекунад, то ки баъд зиëдатии онҳо низ камии шуморо пур кунад, ва баробарӣ ба амал ояд,
47008015	Чунон ки навишта шудааст: ”Касе ки бисьëр ҷамъ карда буд, зиëдатӣ надошт, ва касе ки кам ҷамъ карда буд, камӣ надошт”.
47008016	Худоро шукр, ки чунин ҷидду ҷаҳдро нисбат ба шумо дар дили Титус ҷо кардааст,
47008017	Зеро ки ӯ ва илтимоси мо гӯш андохт ва, азбаски ҷидду ҷаҳди зиëде дошт, бо ихтиëри худ сӯи шумо равона шуд.
47008018	Бо ӯ мо бародареро равона крдем, ки дар ҳамин калисоҳо барои башорат лоиқи таҳсин гардидааст,
47008019	Ва ғайр аз ин, аз ҷониби калисоҳо таъин шудааст, ки дар ин кори хайр ба мо ҳамроҳӣ кунад, ки хизмати онро мо барои ҷалоли Худованд ва мувофиқи ҷидду ҷаҳди шумо ба ҷо меоварем,
47008020	Ва эҳтиëт мекунем аз он ки касе дар ҳаққи мо бӯҳтоне нагӯяд, оид ба ин ионати фаровоне ки бо хизмати мо ба даст оварда мешавад;
47008021	Зеро ки мо кори некро на танҳо ба ҳузури Худованд, балки пеши мардум низ пешбинӣ мекунем.
47008022	Бо онҳо мо бародари худро низ фиристодем, ки ҷидду ҷаҳди ӯро дар бисьëр чизҳо дафъаи бисьëр интиҳон намудаем, ва алҳол ҷидду ҷаҳдаш, азбаски ӯ ба шумо эътимоди бузург дорад, боз ҳам зиëд шудааст.
47008023	Дар хусуси Титус бошад, ӯ рафиқ ва ҳамкори ман аст назди шумо; дар хусуси бародарони мо бошад, онҳо фиристодагони калисоҳо ва ҷалоли Масеҳ мебошанд.
47008024	Пас, муҳаббати худро, ва он фахреро, ки мо аз шумо дорем, пеши калисоҳо ба онҳо исбот кунед.
47009001	ДАР бораи хизмате ки ба мадади муқаддасон аст, ба шумо навиштанам зиëдатист,
47009002	Зеро ҷидду ҷаҳди шуморо медонам ва аз шумо пеши аҳли Мақдуния фахр менамоям, ки Охоия аз соли гузашта тайëр шудааст; ва иштиëқи шумо аксарияти онҳоро ба шавқ овард.
47009003	Бародаронро барои он фиристодам, ки фахре ки мо аз шумо дорем, беҳуда набарояд, то ки шумо, чунон ки гуфтаам, тайëр бошед,
47009004	То ки, агар аз аҳли Мақдуния бо ман омада, шуморо нотайëр ëбанд, мо, — намегӯем, ки ”шумо”, — аз чунин эътимоде ки бо он фахр кардаем, хиҷил нашавем.
47009005	Бинобар ин лозим донистам аз бародарон илтимос кунам, ки аз ман пештар назди шумо рафта, хайроти ваъдагии шуморо пешакӣ муҳайë кунанд, то ки он ҳамчун хайроте тайëр бошад, на ҳамчун хироҷе.
47009006	Хуллас, касе ки хасисона мекорад, вай хасисона дарав мекунад, ва касе ки саховатмандона мекорад, вай саховатмандона дарав мекунад.
47009007	Бигзор ҳар кас ба дилхоҳи худ бидиҳад, на бо ғамгинӣ ва на бо таври маҷбурӣ; зеро Худо он касро дӯст медорад, ки сахӣ бошад.
47009008	Ва Худо қодир аст ки ҳар гуна файзро дар шумо афзун кунад, то ки шумо ҳамеша аз ҳар ҷиҳат ба қадри кофӣ қонеъ буда, барои ҳар кори хайр афзунӣ зоҳир намоед,
47009009	Чунон ки навишта шудааст: ”Исроф намудааст: ба мискинон тақсим карда додааст; кори хайраш то абад қоим аст”.
47009010	Ва Он ки барои коранда тухм ва барои хӯранда нон муҳайë менамояд, кишти шуморо фаровон ва самари кори хайри шуморо афзун хоҳад кард,
47009011	То ки шумо дар ҳар чиз барои ҳар гуна саховат бой гардед, ки он ба воситаи мо шукри Худоро ба амал меоварад.
47009012	Зеро ба ҷо овардани ин хизмат, на танҳо норасогии муқаддасонро пур мекунад, балки шукри Худоро низ бениҳоят афзун мегардонад;
47009013	Зеро ки, дар натиҷаи ин хизмат, онҳо Худоро ҳамду сано мехонанд барои итоати шумо ба Инҷиле ки пайравӣ манамоед, ва барои ҳиммати шумо дар ширкате ки бо онҳо ва бо ҳама доред,
47009014	Ва онҳо дар дуое ки дар ҳаққи шумо мегӯянд, барои файзи Худо, ки дар шумо фаровон аст, иштиëқманди шумо мебошанд.
47009015	Худоро шукр бод барои бахшоиши молокаломи Ӯ!
47010001	ЛЕКИН ман, Павлус, ки шахсан дар миëни шумо хоксорам, вале ғоибона бар шумо ҷасорат дорам, шуморо бо фурӯтанӣ ва меҳрубонии Масеҳ даъват менамоям,
47010002	Ва илтимос мекунам, ки дар омадани худ он ҷасорати қатъиро ба кор набарам, ки ният дорам ба муқобили баъзе касоне зоҳир созам, ки ба гумонашон мо ба ҳасби ҷисм рафтор менамоем.
47010003	Зеро ки мо, агарчи дар ҷисм зиндагӣ мекунем, ба ҳасби ҷисм намеҷангем;
47010004	Зеро аслиҳаи ҷанги мо ҷисмонӣ нест, балки назди Худо боиқтидор аст барои хароб кардани қалъаҳо;
47010005	Мо дасисаҳо ва ҳар баландгириро, ки бар зидди дониши Худо қиëм мекунад, сарнагун месозем ва ҳар фикрро ба итоати Масеҳ асир мекунем,
47010006	Ва тайëр ҳастем ҳар беитоатиро ҷазо диҳем, вақте ки итоати шумо комил гардад.
47010007	Оë аз рӯи қиëфа ҳукм мекунед? Агар касе ба худаш эътимод дорад, ки ӯ аз они Масеҳ аст, бигзор вай боз ҳам аз худаш қиëс гирад, ки чунон ки вай аз они Масеҳ аст, ончунон мо низ аз они Масеҳ ҳастем.
47010008	Зеро, агар ман як қадар зиëдтар фахр намоям аз ихтиëре ки Худованд барои буньëдкорӣ, на барои харобкории шумо, ба мо додааст, хиҷил хоҳам шуд,
47010009	То ба назар чунин нанамояд, ки гӯë ман шуморо бо номаҳо тарсонда истодаам,
47010010	Чунки мегӯянд: ”Дар номаҳо ӯ ҷиддӣ ва зӯровар аст, аммо ҳузури шахсии ӯ заиф, ва нутқаш ночиз аст”,
47010011	Чунин шахс бидонад ки мо дар каломи номаҳои ғоибона чӣ гунае ки бошем, амалан, дар ҳузури шахсӣ низ ҳамон гунаем.
47010012	Зеро ки мо ҷуръат намекуем худро бо касони худсито муқоиса намоем ë баробар кунем: онҳое ки худро бо худ андоза мекунанд ва худро бо худ муқоиса менамоянд, хирад надоранд.
47010013	Лекин мо берун аз андоза фахр нахоҳем кард, балки ба андозаи он ҳадде ки Худо барои мо муайян кардааст, то ки ба шумо ҳам бирасем.
47010014	Мо аз ҳадди худ намегузарем, ки гӯë ба шумо нарасида бошем, зеро ки бо Инҷили Масеҳ ба шумо ҳам расидаем.
47010015	Мо берун аз андоза бо меҳнатҳои дигарон фахр намекунем, лекин умед дорем, ки ҳар қадар имонатон зиëдтар шавад, ҳадди кори мо низ дар миëни шумо афзоиш хоҳад ëфт,
47010016	То ки дар ҷойҳои аз шумо дуртар ҳам Инҷилро мавъиза намоем ва бо он чи дар ҳадди кори дигарон муҳайë шудааст, фахр накунем.
47010017	Ва ҳар кӣ фахр мекунад, бигзор бо Худованд фахр кунад.
47010018	Зеро на он кас арзанда аст, ки худро ситоиш мекунад, балки он кас, ки Худованд ӯро ситоиш мекунад.
47011001	КОШКИ беақлии маро як қадар таҳаммул кунед! Лекин маро таҳаммул ҳам мекунед.
47011002	Зеро ман дар ҳаққи шумо бо рашки Худо рашк менамоям, чунки шуморо ба Марди ягонае номзад сохтаам, то ки чун бокираи поке ба Масеҳ пешниҳод намоям.
47011003	Аммо тарси он дорам, ки чӣ тавре ки мор бо макри худ Ҳавворо фирефта намуд, ҳамон тавр афкори шумо низ фосид шуда, аз самимияте ки дар Масеҳ аст, рӯ хоҳад тофт.
47011004	Зеро, агар касе омада, Исои дигареро мавъиза намояд, ғайр аз Он, ки мо Ӯро мавъиза кардем, ë шумо рӯҳи дигаре гиред, ғайр аз он ки гирифтаед, ë башорати дигаре, ғайр аз он чи қабул кардед, — шумо онро ба хубӣ таҳаммул менамоед.
47011005	Аммо ман гумон мекунам, ки аз он ҳаввориëни олӣ ҳеҷ камӣ надорам:
47011006	Агарчи дар нутқ моҳир нестам, аммо на дар дониш. Лекин мо аз ҳар хусус ба шумо комилан маълум ҳастем.
47011007	Оë ман гуноҳ кардам, ки худро ҳақир сохтам, то ки шуморо сарбаланд гардонам, чунки Инҷили Худоро ба шумо муфт мавъиза намудам?
47011008	Ман боиси харҷи калисоҳои дигар гардида, аз онҳо музд гирифтам, то ки хизмати шуморо ба ҷо оварам; ва ҳангоме ки назди шумо будам, мӯҳтоҷӣ кашида бошам ҳам, ба касе гаронӣ накардам,
47011009	Зеро бародароне ки аз Мақдуния омаданд, норасогии маро пур карданд; худам низ саъю кӯшиш намудам ва хоҳам намуд, ки дар ҳеҷ чиз ба шумо гаронӣ накунам.
47011010	Ба ростии Масеҳ, ки дар ман аст, мегӯям: ин фахр дар кишварҳои Охоия аз ман кашида гирифта намешавад.
47011011	Аз чӣ сабаб Оë аз он сабаб ки ман шуморо дӯст намедорам? Худо медонад!
47011012	Аммо он чи мекунам, боз ҳам хоҳам кард, то баҳонаи одамонеро беасос кунам, ки баҳона меҷӯянд, то дар он чи фахр мекунанд, худро бо мо баробар созанд.
47011013	Зеро ки онҳо ҳаввориëни козиб ва арбобни маккор ҳастанд, ки шакли ҳаввориëни Масеҳро мегиранд.
47011014	Ва ин тааҷҷубовар нест: зеро ки худи шайтон шакли фариштаи нурро мегирад.
47011015	Бинобар ин кори бузург нест, ки агар хизматгузорони вай низ шакли хизматгузорони адолатро бигиранд; лекин фарҷомашон аз рӯи аъмолашон хоҳад буд.
47011016	Боз мегӯям: касе маро беақл надонад; ва агар ин тавр набошад, пас маро лоақал ҳамчун беақле қабул кунед, то ки ман ҳам андаке фахр намоям.
47011017	Он чи мегӯям, на аз рӯи тариқи Худованд мегӯям, балки гӯë аз рӯи беақлӣ, бо чунин эътимоде ки дар фахр аст.
47011018	Чӣ тавре ки бисьëр касон ба ҳасби ҷисм фахр мекунанд, ман низ фахр хоҳам кард.
47011019	Зеро шумо, ки оқил ҳастед, беақлоро бо майли тамом таҳаммул менамоед.
47011020	Зеро, агар касе шуморо ғулом гардонад, агар касе ҳаққи шуморо хӯрад, агар касе шуморо ғорат кунад, агар касе худро баланд гирад, агар касе шуморо торсакӣ занад, шумо ӯро таҳаммул менамоед.
47011021	Бо хиҷолат мегӯям, ки гӯë қуввати мо ба ин корҳо нарасидааст. Лекин агар касе дар чизе ҷуръат дошта бошад, аз рӯи беақли мегӯям, ки ман низ ҷуръат дорам.
47011022	Онҳо ибронӣ ҳастанд Ман низ ҳастам. Исроилӣ ҳастанд? Ман низ ҳастам. Насли Иброҳим ҳастанд? Ман низ ҳастам.
47011023	Хизматгузорони Масеҳ ҳастанд? Мисли касе ки ҳолати ҷунун дорад, мегӯям, ки ман боз ҳам бештар ҳастам: дар меҳнатҳо — бештар, дар зери зарбаҳо — аз андозаи берун, дар зиндонҳо — бештар, дар чанголи аҷал — дафъаи бисьëр.
47011024	Панҷ маротиба аз дасти яҳудиëн як кам чилтагӣ тозиëна хӯрдам;
47011025	Се бор маро калтаккорӣ карданд, як карат сангсор карданд, се карат киштии ман ғарқ шуда, шабу рӯзро дар қаъри баҳр гузарондам;
47011026	Дафъаи бисьëр дар сафарҳо будам, дар хатарҳои дарьëҳо, дар хатарҳои роҳзанон, дар хатарҳо аз ҷониби қавми худ, дар хатарҳо аз ҷониби халқҳо, дар хатарҳо дар шаҳр, дар хатарҳо дар биëбон, дар хатарҳо дар баҳр, дар хатарҳо дар миëни бародарони козиб,
47011027	Дар меҳнат ва дар аҷз, аксар вақт бе хоб, дар гуруснагӣ ва ташнагӣ, аксар вақт дар рӯзадорӣ, дар сармо ва дар бараҳнагӣ.
47011028	Ғайр аз чизҳои дигар, шабу рӯз ғамхорӣ дар бораи ҳамаи калисоҳо бар зиммаи ман аст.
47011029	Касе беҳол шавад, ман беҳол намешавам? Касе ба васваса афтад, ман намесӯзам?
47011030	Агар фахр кардан лозим бошад, аз заъфи худ фахр мекунам.
47011031	Худо ва Падари Худованди мо Исои Масеҳ, ки то абад муборак аст, медонад, ки дурӯғ намегӯям.
47011032	Дар Димишқ волии подшоҳ Аретас шаҳри димишқиëнро посбонӣ мекард, то ки маро дастгир намояд; ва маро аз тиреза дар сабад аз болои қалъа фуроварданд, ва ман аз дасти вай халос шудам.
47012001	АГАРЧИ фахр карданам фоида надорад, ба рӯъëҳо ва ваҳйҳои Худованд меоям.
47012002	Шахсеро дар Масеҳ мешиносам, ки чордаҳ сол пеш аз ин, — оë дар ҷисм буд, намедонам; оë берун аз ҷисм буд, намедонам, Худо медонад, — то осмони сеюм бурда шуд.
47012003	Ва ин шахсро мешиносам, — оë дар ҷисм буд, намедонам; оë берун аз ҷисм буд, намедонам, Худо медонад, —
47012004	Ки ба биҳишт бурда шуд ва суханони малокаломе шунид, ки ба одамизод ҷоиз нест онҳоро ифода намояд.
47012005	Аз чунин шахс фахр хоҳам кард; лекин аз худам, ҷуз аз заъфҳоям, фахр намекунам.
47012006	Зеро, агар фахр кардан хоҳам, беақл намешавам, чунки рости гапро мегӯям; лекин худдорӣ менамоям, то касе дар ҳаққи ман аз он чи дар ман мебинад ë аз ман мешунавад, зиëдтар гумон накунад.
47012007	Ва барои он ки ман ба сабаби фавқулодагии ин ваҳйҳо худро баланд нагирам, неше дар ҷисми ман ҷой дода шудааст, яъне қосиди шайтон барои нихта задани ман, то ки худро баланд нагирам.
47012008	Се маротиба ман ба Худованд тазаррӯъ намудам, ки онро аз ман дур кунад,
47012009	Вале ба ман гуфт: ”Барои ту файзи Ман басанда аст, зеро ки қуввати Ман дар заъф комил мешавад”. Ба ин сабаб ман бо рағбати бештар аз заъфҳои худ фахр менамоям, то ки қуввати Масеҳ дар ман сокин гардад.
47012010	Бинобар ин ман аз заъфҳо, озорҳо, мӯҳтоҷиҳо, таъқиботҳо ва ситамҳое ки ба хотири Масеҳ мебинам, дилшодам, зеро ки дар ҳолати заъф боқуваатам.
47012011	Бо фахр карданам то ба дараҷаи беақлӣ расидаам: шумо маро маҷбур сохтед. Шуморо лозим буд маро мадҳ менамудед, зеро ки ман аз ҳаввориëни олӣ дар ҳеҷ бобат камӣ надорам, гарчанде ки ҳеҷам:
47012012	Нишонаҳои ҳавворӣ дар миëни шумо бо камоли сабр дар аломот, мӯъҷизот ва қувваҳо нишон дода шуд.
47012013	Зеро дар чӣ шумо аз калисоҳои дигар камӣ доред? Магар фақат дар он ки ман ба шумо гаронӣ накардаам? Ин гуноҳи маро авф намоед!
47012014	Инак, дафъаи сеюм аст, ки ман тайëрам назди шумо биëям, ва ба шумо гаронӣ нахоҳам кард, чунки на чизу чораи шуморо, балки худатонро талабгорам. Зеро ки на фарзандон бояд барои падарону модарони худ саришта кунанд, балки падарону модарон барои фарзандон.
47012015	Ман бо майли тамом барои ҷонҳои шумо моли худро сарф намуда, ҷони худро хоҳам дод, қатъи назар аз он ки ба бадали муҳаббати зиëде ки ба шумо дорам, аз ҷониби шумо ба худам муҳаббати камтаре мебинам.
47012016	Фарз кунем, ки ман ба шумо гаронӣ накардаам, лекин, ҳамчун шахси муғамбир, шуморо бо макр ба дом даровардаам.
47012017	Оë ба воситаи яке аз онҳое ки назди шумо фиристодам, фоидае аз шумо ба даст овардам?
47012018	Аз Титус илтимос намуда, бародареро бо ӯ равона кардам: магар Титус аз шумо фоидае ба даст овард? Оë мо дар як рӯҳ рафтор накрдаем?
47012019	Оë гумон доред, ки мо худро пеши шумо сафед карда истодаем? Мо ба ҳузури Худо, дар Масеҳ сухан меронем, ва ҳамаи ин, эй маҳбубонам, барои ибрат гирифтаи шумост.
47012020	Зеро метарсам, ки дар омаданам мабодо шуморо, ончунон ки мехоҳам, наëбам, шумо низ маро, ончунон ки мехоҳед, наëбед; мабодо низоъ, ҳасад, хашм, ҷанҷол, бӯҳтон, ғайбат, ғурур ва бетартибиҳо мавҷуд бошад;
47012021	Мабодо боз, вақте ки оям, Худои ман маро назди шумо ҳақир созад, ва ман азо гирам барои бисьëр касоне ки пештар гуноҳ кардаанд ва аз нопокӣ, зино ва фисқу фуҷуре ки ба амал овардаанд, тавба накардаанд.
47013001	ДАФЪАИ сеюм аст, ки назди шумо меоям: бо гувоҳии ду ë се шоҳид ҳар сухан исбот хоҳад шуд.
47013002	Онҳоеро, ки пештар гуноҳ кардаанд, ва ҳамаи дигаронро, — ҳам он вақт, ки дафъаи дуюм омада будам, ва ҳам ҳоло ки ғоиб ҳастам, — таъкид намудаам ва таъкид менамоям, ки агар боз оям, амон нахоҳам дод.
47013003	Шумо далели онро меҷӯед, ки оë Масеҳ дар ман сухан меронад: Ӯ барои шумо оҷиз нест, балки дар миëни шумо боиқтидор аст.
47013004	Зеро, агарчи Ӯ дар ҳолати заъф маслуб шуд, лекин бо қуввати Худо зинда аст; мо низ дар Ӯ заиф ҳастем, лекин ҳамроҳи Ӯ бо қувати Худо, ки дар шумост, зиндагӣ хоҳем кард.
47013005	Худро тафтиш намоед, ки оë дар имон ҳастед? Худро имтиҳон кунед. Ë шумо худро намешиносед, ки Исои Масеҳ дар шумост? Магар ин ки шумо на ончунон ҳастед, ки бояд бошед.
47013006	Дар хусуси мо, умедворам, шумо хоҳед донист, ки мо ончунон ҳастем, ки бояд бошем.
47013007	Мо ба Худо тазаррӯъ менамоем, ки шумо ҳеҷ бадӣ накунед, на аз барои он ки мо худро ончунон нишон диҳем, ки бояд бошем; балки аз барои он ки шумо некӣ кунед, агарчи мо на ончунон ба назар намоем, ки бояд бошем.
47013008	Зеро ки мо на бар зидди ростӣ, балки фақат барои ростӣ қувват дорем.
47013009	Зеро шодӣ мекунем, вақте ки мо заиф ҳастем, вале шумо боқувват; ва барои ҳамин, яъне дар хусуси комил шуданатон, мо дуо мегӯем.
47013010	Аз он сабаб ман инро дар вақти набуданам навиштаам, ки дар омаданам сахтгирӣ накунам аз рӯи он ихтиëре ки Худованд ба ман, на аз барои харобкорӣ, балки барои буньëдкориӣ додааст.
47013011	Хуллас, эй бародарон, шод бошед! Комил шавед, тасалло ëбед, якдил бошед, осоиштагиро ҳизф намоед, — ва Худои муҳаббат ва осоиштагӣ бо шумо хоҳад буд.
47013012	Ба якдигар бо бӯсаи муқаддас салом расонед. Ҳамаи муқаддасон ба шумо салом мерасонанд.
47013013	Файзи Исои Масеҳи Худованд, ва муҳаббати Худо, ва ширкати Рӯҳулқудс бо ҳамаатон бод. Омин.
48001001	ПАВЛУСИ ҳавворӣ, ки на аз ҷониби одамон ва на ба воситаи одамизод аст, балки ба василаи Исои Масеҳ ва Худои Падар, ки Ӯро аз мурдагон эҳьë кардааст,
48001002	Ва ҳамаи бародароне ки бо ман мебошанд, ба калисоҳои Ғалотия:
48001003	Файз ва осоиштагӣ аз ҷониби Худои Падар ва Худованди мо Исои Масеҳ бар шумо бод,
48001004	Ки Худро барои гуноҳҳои мо дод, то ки моро аз ин олами шарир, мувофиқи иродаи Худо Падари мо, халос кунад,
48001005	Ки Ӯро то абад ҷалол бод, омин.
48001006	Тааҷҷуб менамоям, ки ин қадар зуд шумо аз Он ки шуморо ба файзи Масеҳ даъват намудааст, баргашта, ба башорати дигаре мегузаред,
48001007	Ки он на дигарест, балки фақат баъзе касонe ҳастанд, ки шуморо ба изтироб меандозанд ва башорати Масеҳро таҳриф кардан мехоҳанд.
48001008	Лекин агар ҳатто мо ë фариштае аз осмон Инҷиле бар хилофи он чи мо ба шумо башорат додаем, ба шумо башорат диҳад, — малъун бод.
48001009	Чунон ки мо пештар гуфта будем, ҳозир ҳам боз мегӯям: агар касе бар хилофи он чи қабул кардаед, ба шумо башорат диҳад, — малъун бод.
48001010	Оë ман алҳол назди одамон ҳусни таваҷҷӯҳ меҷӯям, ë назди Худо ? Оë саъю кӯшиш менамоям дили одамонро ëбам ? Агар ман ҳанӯз дили одамонро меëфтам, бандаи Масеҳ намебудам.
48001011	Ба шумо, эй бародарон, эълон мекунам: Инҷиле ки ман башорат додаам, аз они одамизод нест;
48001012	Зеро ки ман онро на аз одамизод қабул кардаам ва таълим гирифтаам, балки ба василаи ваҳйи Исои Масеҳ.
48001013	Зеро шумо тарзи ҳаëти пештараи маро дар миëни яҳудиëн шунидаед, ки ман Калисои Худоро аз ҳад зиëд таъқиб менамудам, ва онро несту нобуд мекардам,
48001014	Ва дар дини яҳудӣ дар авлодам назар ба бисьëр ҳамсолони худ бештар комьëб будам, дар ҳолате ки барои ривоятҳои падаронам ниҳоятдараҷа ғайрат мекардам.
48001015	Аммо ҳангоме ки Худо, ки маро аз батни модарам баргузида, бо файзи Худ даъват кардааст, таваҷҷӯҳ намуд,
48001016	Ки Писари Худро дар ман ошкор созад, то ки Ӯро дар миëни халқҳо башорат диҳам, — ман он вақт бо ҷисм ва хун машварат накардам,
48001017	Ва ба Ерусалим назди онҳое ки пеш аз ман ҳавворӣ буданд, нарафтам, балки ба Арабистон равона шудам ва боз ба Димишқ баргаштам.
48001018	Сонӣ, пас аз се сол, ба Ерусалим барои дидани Петрус рафтам ва понздаҳ рӯз назди ӯ истодам.
48001019	Аз ҳаввориëн, ғайр аз Яъқуби бародари Худованд, каси дигарро надидаам.
48001020	Ва он чи ба шумо менависам, инак, ба ҳузури Худо, дурӯғ намегӯям.
48001021	Пас аз он ман ба кишварҳои Сурия ва Қилиқия равона шудам.
48001022	Аммо калисоҳои Масеҳ дар Яҳудо маро шахсан намешинохтанд,
48001023	Балки фақат шунида буданд, ки ҳамон шахсе ки як вақте онҳоро таъқиб менамуд, ҳоло имонеро башорат медиҳад, ки пештар онро несту нобуд мекард, —
48001024	Ва Худоро ба хотири ман мадҳ мегуфтанд.
48002001	СОНӢ ман, пас аз чордаҳ сол, бо Барнаббо боз ба Ерусалим рафтам, Титусро низ бо худ бурдам.
48002002	Ба он ҷо аз рӯи ваҳй равона шудам ва ба онҳо ва алоҳида ба шахоне ки соҳибэътибор буданд, он башоратро, ки дар миëни халқҳо мавъиза менамудам, баëн кардам: мабодо бар абас бидавам ë давида бошам.
48002003	Аммо Титус низ, ки ҳамроҳи ман буд, бо вуҷуди юнонӣ буданаш, маҷбур нашуд, ки махтун гардад:
48002004	Аз боиси бародарони козиби ба миëни мо сар даровардае ки барои дидани озодие ки мо дар Иcoи Масеҳ дорем, ба таври пинҳонӣ омада буданд, то ки моро ғулом гардонанд:
48002005	Мо ба онҳо як соат ҳам гузашт накардем ва итоат нанамудем, то ки ростии башорат дар шумо маҳфуз дошта шавад.
48002006	Ва онҳое ки ба назари касе соҳибэътибор буданд, — онҳо ягон вақт ҳар чӣ хел бошанд ҳам, барои ман аҳамияте надорад; Худо ба рӯи кас нигоҳ намекунад, — ин соҳибэътиборон ба зиммаи ман ҳеҷ чизе нагузоштанд;
48002007	Балки, баръaкс, чун диданд, ки башорат барои номахтунон ба ман супурда шудааст, чунон ки барои махтунон ба Петрус, —
48002008	Зеро Он ки ба Петрус дар ҳавворияташ назди махтунон мадад карда буд, ба ман низ назди халқҳо мадад кардааст, —
48002009	Ва чун Яъқуб ва Кифо ва Юҳанно, ки эътибори арконро доштанд, аз файзе ки ба ман ато шудааст, вуқуф ëфтанд, дасти ширкат ба ман ва Барнаббо доданд, то ки мо назди халқҳо биравем, ва онҳо назди махтунон;
48002010	Фақат ин ки мо бенавоëнро дар хотир нигоҳ дорем, ва ман иштиëқманд будам, ки маҳз ҳаминро ба ҷо оварам.
48002011	Аммо вақе ки Петрус ба Антиëхия омад, ман шахсан ба ӯ мухолифат кардам, чунки ӯ айбдор буд.
48002012	Зеро, пеш аз он ки баъзе касон аз ҷониби Яъқуб биëянд, ӯ бо ғайрияҳудиëн хӯрок мехӯрд; лекин вақте ки онҳо омаданд, аз тарси махтунон худро дур кашид ва канорагирӣ кард.
48002013	Бо якҷоягии ӯ яҳудиëни дигар ҳам риëкорӣ карданд, ба тавре ки Барнаббо низ саргарми риëкории онҳо шуд.
48002014	Аммо, чун дидам, ки онҳо мувофиқи ростии Инҷил рафтори рост намекунанд, дар ҳузури ҳама ба Кифо гуфтам: «Агар ту, ки яҳудӣ ҳастӣ, на ба тариқи яҳудиëн балки ба тариқи ғайрияҳудиëн зиндагӣ мекунӣ, чаро ғайрияҳудиëнро маҷбур менамоӣ, ки ба тариқи яҳудиëн рафтор кунанд?
48002015	Мо табиатан яҳудӣ ҳастем, на ин ки гуноҳкороне аз байни ғайрияҳудиëн;
48002016	Лекин, чун донистем, ки одамизод на бо аъмоли шариат сафед мешавад, балки фақат бо имон ба Исои Масеҳ —, мо ҳам ба Исои Масеҳ имон овардем, то ки бо имон ба Масеҳ сафед шавем, на ин ки бо аъмоли шариат; зеро ки бо аъмоли шариат ҳеҷ ҷисме сафед нахоҳад шуд.
48002017	Аммо агар, дар Масеҳ сафед шудан хоста, худамон ҳам гуноҳкор бароем, — наход ки Масеҳ хизматгyзори гуноҳ бошад? Ба ҳеҷ сурат!
48002018	Зеро, агар ман он чиро, ки хароб кардаам, аз нав ба вуҷуд оварам, ман худро ҷинояткор мегардонам».
48002019	«Зеро ки ман ба воситаи шариат ба шариат мурдаам, то ки барои Худо зиндагӣ кунам.
48002020	Ман бо Масеҳ маслуб шудаам. Ва акнун на ман зиндагӣ мекунам, балки Масеҳ дар ман зиндагӣ мекунад. Ва ин ки ҳоло дар ҷисм зиндагӣ мекунам, ин яъне бо имон ба Писари Худо зиндагӣ мекунам, ки Ӯ маро дӯст дошт ва Худро барои ман таслим кард.
48002021	Файзи Худоро ботил намекунам; зеро, агар сафед шудан ба воситаи шариат бошад, Масеҳ бар абас мурдааст».
48003001	Эй ғалотиëни нoфаҳм! Кӣ шуморо ба васваса андохт, ки аз ростӣ сар тобед, дар сурате ки пеши назари шумо Исои Масеҳи маслуб тасвир ëфтааст?
48003002	Фақат инро аз шумо фаҳмидан мехоҳам: оë шумо Рӯҳро аз аъмоли шариат қабул кардаед, ë ки аз мавъизаи имон?
48003003	Оë он қадар шумо нофаҳм ҳастед, ки бо Рӯҳ сар карда, алҳол бо ҷисм анҷом медиҳед?
48003004	Оë бар абас ин қадар заҳмат кашидаед? Тасаввур намекунам.
48003005	Пас, Он ки Рӯҳро ба шумо мебахшад ва дар миëни шумо мӯъҷизот ба амал меоварад, оë инро ба воситаи аъмоли шариат мекунад ë ки ба воситаи мавъизаи имон?
48003006	Чунончи, Иброҳим ба Худо имон овард, ва ин барои ӯ адолат ҳисоб карда шуд.
48003007	Пас бидонед, ки аҳли имон фарзандони Иброҳим ҳастанд.
48003008	Ва Навиштаҳо чун пешбинӣ намуд, ки Худо халқҳоро ба воситаи имон сафед мекунад, пешакӣ ба Иброҳим башорат дода гуфт: «Дар ту ҳамаи халқҳо баракат хоҳанд хост».
48003009	Бинобар ин аҳли имон бо Иброҳими имондор баракат мехоҳанд,
48003010	Лекин тамоми аҳли аъмоли шариат зери дасти лаънат мебошанд; зеро ки навишта шудааст: «Малъун аст ҳар касе ки ҳар чизи дар китоби шариат навишташударо доимо ба ҷо намеоварад».
48003011	Ва ин ки ҳеҷ кас ба воситаи шариат ба ҳузури Худо сафед намешавад, ин равшан аст, чунки одил ба воситаи имон зиндагӣ хоҳад кард.
48003012	Аммо шариат аз имон нест, вале касе ки онро ба ҷо меоварад, бо он зиндагӣ хоҳад кард.
48003013	Масеҳ моро аз лаънати шариат фидия дода гирифта, барои мо лаънат гардид, — зеро ки навишта шудааст: «Малъун аст ҳар касе ки ба дор овехта шудааст».—
48003014	То ки баракати Иброҳим ба василаи Исои Масеҳ ба ғайрияҳудиëн татбиқ шавад, барои он ки ваъдаи Рӯҳро мо ба воситаи имон пайдо кунем.
48003015	Эй бародарон! Ба тариқи одамизод сухан меронам: ҳатто васиятеро, ки одамизод тартиб дода бошад, ҳеҷ кас ботил намекунад ва чизе ба он илова наменамояд.
48003016	Лекин ваъдаҳо ба Иброҳим ва ба насли ӯ дода шудааст. Нагуфтааст: «Ва ба наслҳои ту», гӯë ки дар бораи бисьëре, балки дар бораи яке: «Ва ба насли ту», ки он Масеҳ аст.
48003017	Ва ман чунин мегӯям: аҳдеро, ки Худо пештар дар бораи Масеҳ муқарpар намудааст, шариат, ки баъд аз чорсаду сӣ соли он пайдо шуд, ботил намекунад, ба тавре ки ваъда аз байн равад.
48003018	Зеро, агар мерос аз рӯи шариат бошад, он дигар аз рӯи ваъда нахоҳад буд; аммо Худо онро аз рӯи ваъда ба Иброҳим ато намудааст.
48003019	Пас, шариат барои чист? Он баъдтар аз боиси ҷиноятҳо дода шудааст, то вақти омадани насле ки ваъда ба Ӯ дахл дорад, ва он ба воситаи фариштаҳо бо дасти миëнарав фармоиш карда шудааст.
48003020	Аммо миëнарав назди як намешавад, вале Худо як аст.
48003021	Пас, оë шариат ба ваъдаҳои Худо мухолиф аст? Ба ҳеҷ сурат! Зеро, агар шариате дода мешуд, ки қобили ҳаëтбахшӣ бошад, адолат ҳақиқатан аз шариат мебуд;
48003022	Аммо Навиштаҳо ҳама чизро зери дасти гуноҳ банд кардааст, то ки ба воситаи имон ба Исои Масеҳ ваъда ба имондорон ато шавад.
48003023	Аммо пеш аз омадани имон зери дасти посбонии шариат банд будем, то даме ки имон мебоист зоҳир мешуд.
48003024	Пас, шариат асокаши мо сӯи Масеҳ гардид, то ки ба воситаи имон сафед шавем;
48003025	Аммо вақте ки имон омад, мо дигар зери дасти асокаш нестем.
48003026	Зеро ки ҳамаи шумо ба воситаи имон ба Исои Масеҳ писарони Худо ҳастед;
48003027	Зеро ҳамаи шумо, ки дар Масеҳ таъмид ëфтаед, Масеҳро дар бар кардаед.
48003028	Дигар на яҳудӣ ҳаст, на юнонӣ; на ғулом ҳаст, на озод; на мард ҳаст, на зан; зеро ки ҳамаи шумо дар Исои Масеҳ як ҳастед.
48003029	Ва агар шумо аз они Масеҳ бошед, пас насли Иброҳим ҳастед, ворисонeд мувофиқи ваъда.
48004001	АММО мегӯям: ворис то даме ки кӯдак аст, аз ғулом ҳеҷ фарқ надорад, гарчанде ки оғои ҳама аст:
48004002	Балки зери дасти васиëн ва амалдорон аст, то мӯҳлате ки падараш муайян намудааст.
48004003	Ҳамчунин мо, то даме ки кӯдак будем, ғуломи аносири ҷаҳон будем;
48004004	Вале ҳамин ки пуррагии замон даррасид, Худо Писари Худро фиристод, ки Ӯ аз зан таваллуд ëфта, зери дасти шариат буд,
48004005	То барои онҳое ки зери дасти шариат буданд, фидия диҳад, то ки мо ба писарӣ қабул шавем.
48004006	Ва азбаски шумо писар ҳастед, Худо ба дилҳои шумо Рӯҳи Писари Худро фиристодааст, ки нидо мекунад: « эй Або, эй Падар!».
48004007	Бинобар ин ту дигар ғулом нестӣ, балки писарӣ; ва агар писар бошӣ, вориси Худо низ ба василаи Масеҳ ҳастӣ.
48004008	Лекин дар он замон, ки Худоро намешинохтед, шумо онҳоеро ибодат мекардед, ки аслан худо набуданд;
48004009	Аммо алҳол, ки Худоро мешиносед, ва илова бар он, Худо шуморо мешиносад, чӣ гуна аз нав сӯи он аносири заифу фақир баргашта, худро боз ба онҳо ғулом кардан мехоҳед?
48004010	Рӯзҳо, моҳҳо, фаслҳо ва солҳоро риоя мекунед.
48004011	Аз шумо хавотир дорам, ки мабодо дар миëни шумо беҳуда меҳнат карда бошам.
48004012	Эй бародарон, аз шумо хоҳишмандам, ки мисли ман бошед, чунки ман ҳам мисли шумо ҳастам; шумо маро ҳеҷ озор надодаед:
48004013	Шумо медонед, ки ман дар заъфи ҷисм ба шумо дафъаи аввал башорат додам;
48004014	Ва шумо аз озмоиши ман, ки дар ҷисми ман аст, нафрат накардед ва каҳорат надоштед, балки маро мисли фариштаи Худо, мисли Исои Масеҳ пазироӣ намудед.
48004015	Пас куҷост он саодати шумо? Зеро ба шумо гувоҳӣ медиҳам, ки агар имконпазир мебуд, чашмони худро канда гирифта, ба ман медодед.
48004016	Пас, наход ки ба шумо рости гапро гуфта, душмани шумо шуда бошам?
48004017	Онҳо барои шумо ба некӣ ғайрат намекунанд, балки шуморо ҷудо кардан мехоҳанд, ки шумо барои онҳо ғайрат кунед.
48004018	Дар кори хайр ҳамеша ғайрат кардан хуб аст, на танҳо вақте ки ман назди шумо бошам.
48004019	Эй фарзандони ман, ки барои таваллудатон ман аз нав азоб мекашам, то даме ки дар шумо Масеҳ сурат бандад!
48004020	Хоҳиш доштам, ки ҳоло назди шумо бошам ва овози худро тағьир диҳам, зеро ки дар хусуси шумо дар ҳайрат мондаам.
48004021	Шумо, ки мехоҳед зери дасти шариат бошед, ба ман бигӯед, ки магар шумо ба шариат гӯш намеaндозед?
48004022	Зеро ки навишта шудааст: «Иброҳим ду писар дошт, яке аз каниз ва дигаре аз зани озод».
48004023	Лекин он ки аз каниз буд, ба ҳасби ҷисм таваллуд ëфтааст, ва он ки аз зани озод буд, — ба ҳасби ваъда.
48004024	Ин кинояомез аст, зеро ки ин ду аҳд аст: яке аз кӯҳи Сино, ки барои ғуломӣ мезояд, ва ин Ҳоҷар аст,
48004025	Зеро ки Ҳоҷар кӯҳи Сино дар Арабистон аст ва ба Ерусалими ҳозира мувофиқ меояд, зеро ки он бо фарзандони худ дар ғуломӣ мебошад;
48004026	Аммо Ерусалими арши аъло озод аст, ки он модари ҳамаи мост;
48004027	Зеро ки навишта шудааст: «Шод бош, эй нозой, ки назоидаӣ; хурсандӣ ва нидо бикун, ки дарди зоиш накашидаӣ; зеро фарзандони зане ки партофта шудааст, назар ба шавҳардор зиëдтаранд».
48004028	Вале мо, эй бародарон, мисли Исҳоқ, фарзандони ваъда ҳастем.
48004029	Аммо чӣ тавре ки он вақт ба ҳасби ҷисм таваллуд ъëфта ба ҳасби Рӯҳ таваллудъëфтаро пеш мекард, алҳол низ ҳамoн тавр аст.
48004030	Аммо Навиштаҳо чӣ мегӯяд? «Каниз ва писари ӯро пеш кун, зеро писари каниз бо писари зани озод мерос нахоҳад гирифт».
48004031	Хуллас, эй бародарон, мо фарзандони каниз нестем, балки фарзандони зани озодем.
48005001	ПАС, дар озодие ки Масеҳ моро барои он озод кардааст, устувор истед ва аз нав гирифтори юғи ғуломӣ нашавед.
48005002	Инак, ман, Павлус, ба шумо мегӯям: агар махтун мешуда бошед, Масеҳ ба шумо ҳеҷ нафъ намебахшад.
48005003	Ва ман боз ба ҳар каси махтуншаванда шаҳодат медиҳам, ки ӯ бояд тамоми шариатро ба ҷо оварад.
48005004	Шумо ки худро бo шариат сафед мекунед, аз Масеҳ ҷудо шудаед, аз файз маҳрум гардидаед.
48005005	Зеро ки мо ба воситаи Рӯҳ аз имон мунтазири ҳамон адолатем, ки онро умедворем.
48005006	Зеро ки дар Исои Масеҳ на хатна аҳамият дорад ва на номахтунӣ, балки имоне ки бо муҳаббат амал мекунад.
48005007	Нағз медавидед: кӣ шуморо аз итоати ростӣ боздошт?
48005008	Ин таъсир аз ҷониби Даъваткунандаи шумо нест.
48005009	Андак хамиртуруш тамоми хамирро метуршонад.
48005010	Ман ба шумо даp Худованд эътимод дорам, ки ҳеҷ фикри дигаре нахоҳед дошт, ва касе ки шуморо ба изтироб меандозад, ҳар кӣ бошад ҳам, маҳкум хоҳад шуд.
48005011	Валекин, эй бародарон, агар ман ҳозир ҳам хатнаро мавъиза мекарда бошам, чаро ҳанӯз гирифтори таъқибот мешавам? Дар он сурат васвасаи салиб ботил мешуд-ку!
48005012	Кошки онҳое ки шуморо ба изтироб меандозанд, аз байн бурда мешуданд!
48005013	Зеро ки шумо, эй бародарон, ба озодӣ даъват шудаед, фақат ин ки озодӣ баҳонае барои ҳавасҳои ҷисм нашавад, балки ба якдигар бо муҳаббат хизмат кунед.
48005014	Зеро ки тамоми шариат аз як калима иборат аст, чунончи: «Ëратро мисли худат дӯст бидор».
48005015	Аммо агар шумо якдигарро газида, мехӯрда бошед, эҳтиëт шавед, ки мабодо аз дасти якдигар несту нобуд гардед.
48005016	Вале ман мегӯям: бар тибқи Рӯҳ рафтор кунед, ва шумо ҳавасҳои ҷисмро ба амал нахоҳед овард:
48005017	Зеро ки ҷисм хилофи Рӯҳро хоҳон аст, ва Рӯҳ—хилофи ҷисмро: онҳо зидди якдигаранд, ба тавре ки шумо он чи мехостед, намекунед.
48005018	Лекин агар роҳнамоятон Рӯҳ бошад, зери дасти шариат нестед.
48005019	Корҳои ҷисм маълум аст, ки инҳост: фисқ, зино, нопокӣ, фуҷур,
48005020	Бутпарастӣ, ҷодугарӣ, адоват, хархаша, ҳасад, хашм, ҷидол, ихтилофoт, бидъатҳо,
48005021	Нафрат, қатлҳо, бадмастӣ, бетартибӣ ва монанди ин; шуморо пешaкӣ огоҳ менамоям, чунон ки пештар ҳам огоҳ намудаам, ки кунандагони чунин корҳо Малакути Худоро мерос нахоҳанд гирифт.
48005022	Аммо самари Рӯҳ инҳост: муҳаббат, шодмонӣ, осоиштагӣ, пурсабрӣ, меҳрубонӣ, марҳамат, имон,
48005023	Фурӯтанӣ, парҳезгорӣ. Ба инҳо шариат муқобил нест.
48005024	Лекин онҳое ки ба Масеҳ тааллуқ доранд, ҷисмро бо ҳирсҳо ва ҳавасҳояш маслуб кардаанд.
48005025	Агар мо бар тибқи Рӯҳ зиндагӣ мекарда бошем, бояд бар тибқиРӯҳ рафтор ҳам кунем:
48005026	Ҳавобаланд нашавем, якдигарро асабонӣ накунем, аз якдигар ҳасад набарем.
48006001	ЭЙ бародарон, агар касе гирифтори хатое шавад, шумо, рӯҳониëн, ӯро дар рӯҳи фурӯтанӣ ислоҳ кунед, ва ҳар кас аз худаш бохабар бошад, ки мабодо ба озмоиш дучор шавад.
48006002	Борҳои якдигарро бардоред, ва ба ҳамин тариқ шариати Масеҳро иҷро хоҳед кард.
48006003	Зеро касе ки худро чизе ҳисоб мекунад, дар сурате ки ҳеҷ аст, вай худро фиреб медиҳад.
48006004	Бигзор ҳар кас амали худро имтиҳон намояд, ва он гоҳ фақат дар худ фахр хоҳад дошт, на дар дигаре;
48006005	Зеро ҳар кас бори худро хоҳад бардошт.
48006006	Он ки бо каломи Худо насиҳат дода мешавад, бигзор насиҳатдиҳандаро дар ҳар нозу неъмат шарик созад.
48006007	Фирефта нашавед: Худо намегузорад, ки Ӯро тамасхур кунанд. Зеро ки он чи одамизод мекорад, ҳамонро хоҳад даравид:
48006008	Касе ки барои ҷисми худ мекорад, аз ҷисм фаноро хоҳад даравид, ва касе ки барои Рӯҳ мекорад, аз Рӯҳ ҳаëти ҷовидониро хоҳад даравид.
48006009	Ва мо некӣ карда, ноумед нашавем; зеро ки дар вақташ хоҳем даравид, агар сустӣ накунем.
48006010	Аз ин рӯ, то даме ки фурсат дорем, ба ҳама некӣ кунем, алалхусус ба аҳли имони худ.
48006011	Бубинед, чӣ гуна калон аст мактубе ки ба шумо бо дасти худ навиштаам.
48006012	Онҳое ки ба ҳасби ҷисм фахр намудан мехоҳанд, шуморо ба махтун шудан водор менамоянд, фақат барои он ки аз боиси салиби Масеҳ ба таъқибот гирифтор нашаванд;
48006013	Зеро ки худи махтуншавандагон ҳам шариатро риоя намекунанд, лекин мехоҳанд, ки шумо махтун шавед, то ки бо ҷисми шумо фахр намоянд.
48006014	Ва ман, ҳошо ва калло, ки фахр намоям, магар ин ки фақат бо салиби Худованди мо Исои Масеҳ, ки ба воситаи он ҷаҳон барои ман маслуб шудааст, ва ман—барои ҷаҳон.
48006015	Зеро ки дар Исои Масеҳ на хатна аҳамияте дорад ва на номахтунӣ, балки махлуқи нав.
48006016	Ва онҳое ки мувофиқи ҳамин қоида рафтор мекунанд, осоиштагӣ ва марҳамат бар онҳо бод, ва бар Исроили Худо!
48006017	Минбаъд бигзор ҳеҷ кас маро уқубат надиҳад, зеро ки ман ҷароҳатҳои Исои Худовандро дар бадани худ дорам.
48006018	Файзи Худованди мо Исои Масеҳ бо рӯҳи шумо бод, эй бародарон, омин.
49001001	ПАВЛУС, ки бо иродаи Худо ҳаввории Масеҳ аст, ба муқаддасоне ки дар Эфсӯс мебошанд ва дар Исои Масеҳ аминанд:
49001002	Файз ва осоиштагӣ аз ҷониби Падари мо Худо ва Исои Масеҳи Худованд бар шумо бод.
49001003	Муборак аст Худо ва Падари Худованди мо Исои Масеҳ, ки моро бо ҳар баракати рӯҳоние ки дар афлок аст, дар Масеҳ баракат додааст,
49001004	Чунон ки моро пеш аз таъсиси ҷаҳон дар Ӯ баргузидааст, то ки ба ҳузури Ӯ дар муҳаббат муқаддас ва беайб бошем.
49001005	Моро пешакӣ муайян намудааст, ки ба василаи Исои Масеҳ бар тибқи салоҳдиди иродаи Худ, ба фарзандӣ қабул кунад,
49001006	Барои ҳамду санои ҷалоли файзи Худ, ки ба мо дар Маҳбуби Худ бо саховатмандӣ бахшидааст.
49001007	Дар Ӯ мо бо Хуни Ӯ фидияе ва омурзиши гуноҳҳоро бар ҳасби сарвати файзи Ӯ пайдо кардаем,
49001008	Ки онро Ӯ ба мо ба фаровонӣ ато намуда, ҳамроҳи ҳар ҳикмат ва хирадӣ
49001009	Сирри иродаи Худро ба мо маълум кардааст, бар тибқи салоҳдиди Худ, ки пештар дар Ӯ барқарор намуд.
49001010	Вақте ки пурpагии замонҳо муяссар гардад, Худо ҳама чизро, хоҳ дар осмон бошад, хоҳ бар замин, зери сардории Масеҳ, яъне дар Ӯ ҷамъ хоҳад кард.
49001011	Мо низ дар Ӯ, ки ҳама чизро бар тибқи азми иродаи Худ ба амал меоварад, мувофиқи таъиноти Ӯ пешакӣ муайян шуда будем.
49001012	То мо, ки пештар ба Масеҳ умед бастаем, барои ҳамду санон ҷалоли Ӯ вуҷуд дошта бошем.
49001013	Дар Ӯ шумо низ, чун каломи ростиро, яъне башорати наҷоти худро шунидед ва ба Ӯ имон овардед, бо Рӯҳулқудси мавъуд мӯҳр зада шудаед,
49001014	Ва то замоне ки мулки Худо боз харида шавад, Он гарави мероси мост барои ҳамду санои ҷалоли Ӯ.
49001015	Бинобар ин ман низ, вақте ки аз имони шумо ба Исои Масеҳ ва аз муҳаббати шумо ба ҳамаи муқаддасон хабардор шудам,
49001016	Шукргузориро барои шумо бас намекунам ва шуморо дар дуоҳои худ ëд мекунам.
49001017	То ки Худои Исои Масеҳи Худованди мо, Падари ҷалол рӯҳи ҳикмат ва ваҳйро барои шинохтани Ӯ ба шумо ато намояд,
49001018	Ва чашмони дили шуморо равшан созад, то шумо бидонед, ки умеди даъвати Ӯ аз чӣ иборат аст, ва сарвати ҷалоли мероси Ӯ барои муқаддасон чӣ гуна аст,
49001019	Ва бузургии қудрати Ӯ дар мо, ки имон дорем, чӣ гуна аз ҳад бeрун аст. Он қудрат аз рӯи амали қуввати азими Ӯст,
49001020	Ки дар Масеҳ амал кардааст, вақте ки Ӯро аз мурдагон эҳьë намуд ва ба ямини Худ дар афлок шинонд.
49001021	Болотар аз ҳар сарварӣ, ва ҳукуматдорӣ, ва қудрат, ва салтанат, ва ҳар номе ки на танҳо дар ин олам балки дар олами оянда низ хонда мешавд,
49001022	Ва ҳама чизро зери пойҳои Ӯ тобеъ намуд, ва Ӯро чун сари ҳама чиз ба Калисо дод,
49001023	Ки он Бадани Ӯст, пуррагии Ӯст, ки ҳама чизро дар ҳама пур мекунад.
49002001	ШУМО ба сабаби хатоҳо ва гуноҳҳои худ як вақте мурда будед.
49002002	Дар онҳо шумо муофиқи давраи ин олам ва иродаи мире ки дар ҳаво ҳукмрон аст, яъне он рӯҳе ки ҳоло дар писарони исьëн амал мекунад, зиндагӣ мекардед.
49002003	Дар миëни онҳо ҳамаи мо низ як вақте аз рӯи шаҳвoти ҷисми худ зиндагӣ карда, ҳавасҳои ҷисм ва хаëлотро ба ҷо меовардем ва табиатан, мисли дигарон, фарзандони ғазаб будем.
49002004	Аммо Худои пур аз марҳамат, бар тибқи муҳаббати бузурге ки ба мо дорад,
49002005	Моро, агарчи аз рӯи хатоҳо мурда будем, бо Масеҳ зинда кард, — бо файз шумо наҷот ëфтаед, —
49002006	Ва бо Ӯ моро бархезонд ва дар афлок дар Исои Масеҳ шинонд,
49002007	То ки дар асрҳои оянда сарвати беҳадди файзи Худро дар меҳрубоние ки ба мо дар Исои Масеҳ дорад, зоҳир намояд.
49002008	Зеро ки шумо бо файз ба воситаи имон наҷот ëфтаед, ва ин на аз шумост, балки атои Худост,
49002009	Ва аз аъмол нест, то ки ҳеҷ кас фахр накунад.
49002010	Зеро ки мо офаридаи Ӯ ҳастем ва дар Исои масеҳ барои аъмоли нек, ки иҷрои онҳоро Худо пешакӣ барои мо таъин намудааст, ба вуҷуд оварда шудаем.
49002011	Пас, дар хотир дошта бошед, ки як вақте ба ҳаcби ҷисм шумо халқҳо будед, ва касоне ки махтун номида мешаванд, шуморо номахтун меномиданд, вале хатнаи онҳо ҷисмонист ва бо дасти инсон ба амал оварда шудааст;
49002012	Дар он замон шумо бе Масеҳ, аз ҷамоати Исроил ҷудо ва нисбат ва аҳдҳои ваъда бегона будед, дар олам бе умед ва бе Худо будед.
49002013	Аммо акнун, дар Исои Масеҳ, шумо, ки як вақте дур будед, бо Хуни Масеҳ наздик шудаед.
49002014	Зеро ки Ӯ осоиштагии мост, ки ҳар дуро як гардонд ва девори ҷудоиро, яъне адоватро дар Бадани Худ хароб кард,
49002015	Ва шариати аҳкомро, ки аз амрҳо иборат буд, ботил намуд, то ки дар Худ аз ҳар ду як одами навро ба вуҷуд оварда, осоиштагӣ барқарор намояд,
49002016	Ва ба воситаи салиб дар як ҷисм ҳар дуро бо Худо оштӣ диҳад ва адоватро бикушад.
49002017	Ӯ ба шумо, ки дур будед, ва ба онҳое ки наздик буданд, омад, ва осоиштагиро башорат дод,
49002018	Зеро ба воситаи Ӯ ҳар дуи мо иҷозат дорем, ки дар як Рӯҳ ба Падар наздик шавем.
49002019	Пас, шумо акнун на ғайр ҳастед ва на бегона, балки ҳамватани муқаддасонед ва аҳли хонаи Худо,
49002020	Ва бар асоси ҳаввориëн ва анбиë барқарор гардидаед, ки Худи Исои Масеҳ санги зовия аст.
49002021	Бар Ӯ тамоми иморат маҳкам пайваст шуда, ба маъбади муқаддасе дар Худованд табдил меëбад,
49002022	Ва бар Ӯ шумо низ бино меëбед, то ки дар Рӯҳ маскани Худо бошед.
49003001	БАРОИ ҳамин ҳам ман, Павлус, ба хотири шумо, халқҳо, бандии Исои Масеҳ ҳастам.
49003002	Ҳамаи шумо дар бораи ваколати файзи Худо, ки ба ман барои шумо ато шудааст, шунидаед,
49003003	Яъне чӣ тавр ба василаи ваҳй сиpре ба ман маълум шудааст, ки дар бораи он мухтасаран дар боло навиштаам,
49003004	Ва шумо онро хонда, метавонед бифаҳмед, ки ман аз сирри Масеҳ чӣ қадар воқиф ҳастам.
49003005	Он дар наслҳои пешина ба банӣ-одам маълум нашуда буд, чунон ки ҳоло ба ҳаввориëни муқаддаси Ӯ ва ба анбиë ба василаи Рӯҳ ошкор шудааст,
49003006	Ки халқҳо ҳамирси Исроил ва андоми ҳамон ҷисм ва шарикони ваъдаи онҳо дар Исои Масеҳ ба воситаи Инҷил ҳастанд.
49003007	Ман бар тибқи бахшоиши файзи Худо, ки ба ҳасби амали қуввати Ӯ ба ман ато шудааст, хизматгузори он гардидаам.
49003008	Агарчи ман хурдтарини ҳамаи муқаддасонам, ин файз ба ман ато шудааст, ки сарвати беқиëси Масеҳро ба халқҳо башорат диҳам.
49003009	Ва ба ҳама равшан намоям, ки чист ваколати сирре ки аз азал ниҳон буд дар Худое ки ҳама чизро ба василаи Исои Масеҳ ба вуҷуд овард,
49003010	То ки ҳоло ба воситаи Калисо ба сарварон ва ҳукуматдороне ки дар афлоканд, ҳикмати гуногуншакли Худо маълум гардад,
49003011	Мувофиқи таъиноти азалӣ, ки онро Ӯ дар Худованди мо Исои Масеҳ ба амал овардааст,
49003012	Ки ба василаи Ӯ ва ба воситаи имони мо ба Ӯ иҷозат дорем бо ҷасорату эътимод наздик шавем.
49003013	Ба ин сабаб хоҳишмандам, ки аз боиси азобе ки ман аз барои шумо дорам, маъюс нашавед, ки он фахри шумост.
49003014	Бинобар ин ман зону мезанам назди Падари Худованди мо Исои Масеҳ,
49003015	Ки аз Ӯ ҳар хонавода дар осмон ва бар замин ном мегирад,
49003016	Ва илтимос мекунам, ки Худо бар тибқи сарвати ҷалоли Худ ато фармояд, ки шумо бо Рӯҳи Ӯ дар одами ботин қавӣ ва мустаҳкам шавед,
49003017	Ба тавре ки Масеҳ ба василаи имон дар дилҳои шумо сокин гардад,
49003018	То ки шумо дар муҳаббат реша давонда ва устувор шуда, битавонед бо ҳамаи муқаддасон пай бурда дарк намоед, ки чист арзу тӯл ва умқy баландии
49003019	Муҳаббати Масеҳ, ки аз идрок болотар аст, то ки бо тамоми пуpрагии Худо пур шавед.
49003020	Ӯро, ки бо қуввате ки дар мо амал мекунад, қодир аст аз ҳар он чи мо мехоҳем ë фикр мекунем, беандоза зиëдтар бикунад, —
49003021	Ӯро дар Калисо ва дар Исои Масеҳ аз насл ба насл то абад ҷалол бод, омин.
49004001	ПАС, ман, ки дар Худованд бандӣ ҳастам, аз шумо хоҳишмандам, ки муносиби мақоме ки ба он хонда шудаед, рафтор кунед,
49004002	Бо тамоми мулоимат ва фурӯтанӣ ва пурсабрӣ якдигарро дар муҳаббат таҳаммул намоед,
49004003	Ва саъю кӯшиш кунед, ки ягонагии Рӯҳро дар иттифоқи осоиштагӣ нигоҳ доред:
49004004	Як Бадан ҳаст ва як Рӯҳ, чунон ки шумо низ ба як умеди муайян даъват шудаед;
49004005	Як Худованд ҳаст, як имон, як таъмид,
49004006	Як Худо ва Падари ҳама, ки Ӯро бар болои ҳама, ва ба воситаи ҳама, ва дар ҳама мебошад.
49004007	Аммо ба ҳар яке аз мо файз ба андозаи атои Масеҳ бахшида шудааст.
49004008	Бинобар ин гуфта шудааст: «Ба афроз сууд намуда, асиронро ба асирӣ бурд ва ба одамон бахшоишҳо дод»
49004009	Ва «сууд намуд» гуфтан чист, ҷуз ин ки Ӯ пештар ба асфали замин нузул ҳам карда буд?
49004010	Он ки нузул карда буд, Ҳамон аст, ки болотар аз тамоми афлок сууд ҳам намуд, то ки ҳама чизро пур кунад.
49004011	Ӯ баъзеро ҳавворӣ, баъзеро анбиë, баъзеро башоратдиҳанда, баъзеро шубон ва муаллим таъин намуд,
49004012	Барои такмили муқаддасон ба кори ибодат, ба бинои Бадани Масеҳ,
49004013	То даме ки ҳамаамон ба ягонагии имон ва шиносоии Писари Худо, ба дараҷаи шахси комил, ба андозаи бузургии пурраи Масеҳ бирасем,
49004014	То ки мо дигар кӯдаконе набошем, ки бо боди ҳар таълим калавонида ва ронда мешаванд, аз найрангбозии одамон, ки бо талбис дар иштибоҳ андохта, гумроҳ мекунад,
49004015	Балки дар муҳаббат ростиро баëн намуда, мо дар ҳар чиз ба Он ки Сар аст, яъне ба Масеҳ нумӯ ëбем.
49004016	Аз Ӯ тамоми Бадан, ба воситаи ҳар навъ пайвандҳои тақвияткунанда мустаҳкам ва пайваст шуда, бо амали ҳар андоми ҷудогона ба андозаи хоси он, афзоиш меëбад, то ки худро дар муҳаббат бино кунад.
49004017	Пас, чунин мегӯям ва дар Худованд шаҳодат медиҳам, ки шумо дигар он тавр рафтор накунед, ки бутпарастон аз рӯи хаëлоти ҳеҷу пучи худ рафтор мекунанд.
49004018	Ақлашон тира гардида, онҳо аз ҳаëти Худо бегона шудаанд, ба сабаби ҷаҳолат ба дилсахтие ки ба онҳо хос аст.
49004019	Онҳо то ба дараҷаи лоуболӣ расида, ба фисқy фуҷур моил шудаанд, ба тавре ки ҳар кори зиштро бо рағбати тамом ба ҷо меоваранд.
49004020	Вале шумо Масеҳро ин тавр ëд нагирифтаед,
49004021	Дар сурате ки дар бораи Ӯ шунидаед ва дар Ӯ таълим гирифтаед, — ба ҳасби ростие ки дар Исост, —
49004022	Пас рафтори пештараи одами кӯҳнаро, ки дар шаҳавоти дилфиреб фосид мешавад, аз худ дур кунед.
49004023	Ва хиради шумо бояд дар Рӯҳ тоза шавад,
49004024	Ва одами навро, ки ба шабоҳати Худо дар алолат ва қудсияти ростӣ офарида шудааст, дар бар кунед.
49004025	Бинобар ин, кизбро аз худ дур карда, ҳар яке ба ëри худ рост гӯед, чунки мо андоми якдигарем.
49004026	Агар хашмгин шуда бошед, хато накунед ва нагузоред, ки ғазаби шумо то ғуруби офтоб боқӣ бимонад;
49004027	Ва ба иблис ҷой надиҳед.
49004028	Касе ки дуздӣ кардааст, дигар дуздӣ накунад, балки меҳнат карда, бо дастҳои худ кори фоиданоке ба ҷо оварад, то чизе дошта бошад, ки ба эҳтиëҷманде бибахшад.
49004029	Ҳеҷ як сухани қабеҳе аз даҳонатон набарояд, балки фақат сухани нек, ки дар вақти эҳтиëҷот барои обод кардан бошад, то ки ба шунавандагонаш файз бахшад.
49004030	Ва Рӯҳулқудси Худоро, ки бо Он ба интизори рӯзи озодӣ мӯҳр зада шудаед, андӯҳгин накунед.
49004031	Ҳар гуна қудyрат ва қаҳр, ва ғазаб ба фарьëд, ва бадгӯӣ бигзор аз шумо бо ҳар навъ шарорат дур шавад;
49004032	Балки ба якдигар меҳрубон ва дилсӯз бошед ва якдигарро афв намоед, чунон ки Худо низ моро дар Масеҳ афвнамудааст.
49005001	ПАС, чун фарзандони маҳбуб, ба Худо тақлид намоед,
49005002	Ва дар муҳаббат рафтор кунед, чунон ки Масеҳ низ ба мо муҳаббат дошт ва Худро барои мо, ҳамчун ҳадия ва қурбонӣ ба Худо, ҳамчун бӯи муаттар таслим намуд.
49005003	Лекин зино ва ҳар гуна нопокӣ ва тамаъкорӣ набояд дар байни шумо ҳатто зикр ëбад, чунон ки ба муқаддасон муносиб аст;
49005004	Ҳамчунин алфози қабеҳ ва жожхоӣ ва масхарабозӣ, ки аз рӯи одоб нест, набояд бошад, балки шукргузорӣ лозим аст;
49005005	Зеро инро яқин бидонед, ки ҳеҷ як зинокор, ë нопок, ë тамаъкор ки вай бутпараст аст, дар Малакути Масеҳ ва Худо мерос надорад.
49005006	Бигзор ҳеҷ кас шуморо бо суханони ботил фирефта накунад, зеро ки барои ин ғазаби Худо бар писарони исьëн меояд.
49005007	Пас, шарики онҳо нашавед.
49005008	Зеро ки шумо як вақте зулмот будед, вале ҳоло нуре дар Худованд ҳастед: чун фарзандони нур рафтор кунед,
49005009	Чунки самари нур аз ҳар меҳрубонӣ, адолат ва ростӣ иборат аст;
49005010	Ва таҳқиқ кунед, то бидонед он чи, ки Худо меписандад, чист.
49005011	Ва дар аъмоли бесамари зулмот иштирок накунед, балки онҳоро фош намоед.
49005012	Зеро дар бораи корҳое ки онҳо пинҳонӣ мекунанд, сухан рондан ҳам нанговар аст.
49005013	Аммо ҳамаи ин фош гардида, дар рӯшноӣ зоҳир мешавад, зеро ҳар он чи зоҳир мешавад, нур аст;
49005014	Бинобар ин гуфта шудааст: «Эй ту, ки хоб рафтаӣ, бархез ва аз мурдагон эҳьë шав, ва Масеҳ бар ту нур хоҳад пошид».
49005015	Пас, бодиққат назар кунед, ки чӣ гуна рафтор менамоед, на чун бехирадон, балки чун хирадмандон,
49005016	Ва фурсатро ғанимат донед, чунки ин рӯзҳо шарир аст.
49005017	Бинобар ин нодон набошед, балки дарк кунед, ки иродаи Худо чист.
49005018	Ва масти шароб нашавед, ки аз он фисқу фуҷур ба амал меояд; балки аз Рӯҳ пур шуда,
49005019	Ба якдигар бо таронаҳои Забур, мадҳияҳо ва сурудҳои рӯҳонӣ сухан гӯед ва дар дилҳои худ барои Худованд бисароед ва тараннум намоед,
49005020	Ҳамеша барои ҳама чиз Худои Падарро ба исми Худованди мо Исои Масеҳ шукр гӯед.
49005021	Дар тарси Худо мутеи якдигар шавед.
49005022	Эй занон, мутеи шавҳарони худ шавед, мисли он ки ба Худованд бошад,
49005023	Чунки шавҳар сари зан аст, чунон ки Масеҳ сари Калисо ва Наҷотдиҳандаи бадан аст;
49005024	Аммо, чӣ тавре ки Калисо ба Масеҳ тобеъ аст, ҳамон тавр занон низ бояд аз ҳар ҷиҳат ба шавҳарони худ тобеъ бошанд.
49005025	Эй шавҳарон, занони худро дӯст доред, чунон ки Масеҳ низ ба Калисо муҳаббат дошт ва Худро аз барои он таслим намуд,
49005026	То ки онро ба ғусли об пок карда, ба воситаи калом тақдис намояд,
49005027	Ва ба ҳузури Худ Калисоро дар ҷалоле тақдим кунад, ки на доғе дошта бошад, на нуқсоне, на чизе монанди ин, балки муқаддас ва беайб бошад.
49005028	Ҳамин тавр бояд шавҳарон занони худро мисли ҷисми худ дӯст доранд: он ки зани худро дӯст медошта бошад, худро дӯст медорад.
49005029	Зеро ки ҳеҷ кас ҳаргиз ҷисми худро бад намебинад, балки онро ғизо медиҳад ва гарм мекунад, чунон ки Худованд низ Калисоро;
49005030	Чунки мо андоми Бадани Ӯ ҳастем, аз гӯшти Ӯ ва аз устухонҳои Ӯ.
49005031	Аз ин сабаб мард падару модари худро тарк карда, бо зани худ хоҳад пайваст, ва ҳар ду як тан хоҳанд буд.
49005032	Ин сир бузург аст вале ман нисбат ба Масеҳ ва Калисо сухан меронам.
49005033	Пас, бигзор ҳар яке аз шумо зани худро мисли худ дӯст дорад, ва зан аз шавҳари худ битарсад.
49006001	ЭЙ фарзандон, ба падару модари худ дар Худованд итоат намоед, зеро ки ин аз рӯи инсоф аст.
49006002	«Падар ва модари худро иззат намо», ин аст ҳукми аввалин бо чунин ваъда:
49006003	«То ки некӯаҳвол бошӣ ва бар замин умри дароз бинӣ».
49006004	Ва шумо, эй падарон, фарзандони худро ба хашм наоваред, балки онҳоро дар таълимот ва насиҳати Худованд тарбия кунед.
49006005	Эй ғуломон, ба оғоëни башарии худ бо тарсу ларз ва бо соддадилӣ, мисли он ки ба Масеҳ бошад, итоат намоед,
49006006	На бо ҳозирхизматии зоҳирӣ, ҳамчун одампарастон, балки ҳамчун ғуломони Масеҳ, ки иродаи Худоро аз таҳти дил ба ҷо меоваранд.
49006007	Ғайратмандона хизмат кунед, мисли он ки ба Масеҳ бошад, на ба одамон,
49006008	Зеро медонед, ки ҳар кас, хоҳ ғулом бошад, хоҳ озод, ба андозаи кори неке ки кардааст, аз Худованд мукофот хоҳад гирифт.
49006009	Ва шумо, эй оғоëн, ба онҳо низ ҳамин тавр рафтор кунед, ва аз таҳдид даст кашед, ва бидонед, ки бар сари шумо ҳам дар осмон Оғое ҳаст, ва Ӯ рӯйбинӣ надорад.
49006010	Ниҳоят, эй бародаронам, дар Худованд ва дар тавоноии қудрати Ӯ неруманд шавед.
49006011	Зиреҳи куллии Худоро дар бар кунед, то ки битавонед ба дасисаҳои иблис муқобилат намоед.
49006012	Чунки муборизаи мо на бар зидди хун ва ҷисм аст, балки бар зидди сарварон, бар зидди ҳукуматдорон, бар зидди фармонравоëни ин олами зулмот аст, бар зидди қувваҳои рӯҳии шарорат, ки дар афлок аст.
49006013	Бинобар ин, зиреҳи куллии Худоро бигиред, то ки дар рӯзи бад муқобилат намуда ва ҳама корҳоро анҷом дода, истодагӣ карда тавонед.
49006014	Пас, бо ростӣ камар баста ва ҷавшани адолатро дар бар карда, биистед,
49006015	Ва пойафзоли омодагиро барои додани башорати осоиштагӣ ба пои худ бипӯшед,
49006016	Дар айни ҳол сипари имонро бигиред, ки бо он ҳамаи тирҳои тафсони шарирро хомӯш карда метавонед;
49006017	Ва хӯди наҷотро бигиред, ва шамшери Рӯҳро, ки каломи Худост;
49006018	Дар ҳар вақт дар Рӯҳ бо ҳар дуо ва илтимос дуо гӯед, ва ҳушьëр ва босабот буда, ҳамеша дар бораи ҳамаи муқаддасон илтимос кунед,
49006019	Барои ман низ дуо гӯед, то ба ман калом ато шавад, ки даҳон кушода, сирри башоратро боҷуръат баëн намоям,
49006020	Ки барои он ман дар занҷирҳо вазифаи сафирро ба ҷо меоварам, то ки далерона ва ба таври бояду шояд сухан гӯям.
49006021	Ва барои он ки шумо низ аз вазъиятам ва корҳоям воқиф шавед, Тӯхиқӯс, ки бародари маҳбуб ва хизматгузори амин дар Худованд аст, шуморо аз ҳар хусус хабардор хоҳад кард,
49006022	Ки ӯро барои ҳамин наздишумо фиристодам, то ки аз вазъияти мо огоҳ бошед, ва ӯ дилҳои шуморо тасаллӣ диҳад.
49006023	Бародаронро осоиштагӣ ва муҳаббат бо имон аз ҷониби Худои Падар ва Исои Масеҳи Худованд бод.
49006024	Бо ҳамаи онҳое ки ба Худованди мо Исои Масеҳ муҳаббати бефано доранд, файз бод, омин.
50001001	ПАВЛУС ва Тимотиюс, ғуломи Исои Масеҳ, ба ҳама муқаддасон дар Исои Масеҳ, ки дар Филиппӣ мебошанд, бо усқуфон ва ходимон:
50001002	Файз ва осоиштагӣ аз ҷониби Падари мо Худо ва Исои Масеҳи Худованд бар шумо бод.
50001003	Дар ҳар боре ки шуморо ëд мекунам, Худои худро шукр мегӯям,
50001004	Ҳамеша дар ҳар дуои худ барои ҳамаи шумо бо шодӣ дуо мегӯям,
50001005	Барои иштироки шумо дар башорат аз рӯзи аввал то алҳол,
50001006	Ва яқин дорам, ки Ӯ, ки дар шумо ба кори хайр шурӯъ намудааст, онро то рӯзи Исои Масеҳ ба анҷом хоҳад расонд,
50001007	Чунон ки маро лозим аст дар бораи ҳамаи шумо ҳамин тавр фикр кунам, чунки шумо дар дили ман ҷойгир шудаед, ки ҳам дар занҷирҳоям ва ҳам дар муҳофизат ва барқарор кардани башорат ҳамаатон шарики ман дар файз ҳастед.
50001008	Зеро Худо маро шоҳид аст, ки ман бо муҳаббати Исои Масеҳ иштиëқманди ҳамаи шумо ҳастам;
50001009	Ва дар он хусус дуо мегӯям, ки муҳаббати шумо дар дониш ва мулоҳизакорӣ торафт афзунтар гардад,
50001010	То шумо дарк намоед, ки чӣ беҳтар аст, барои он ки дар рӯзи Масеҳ пок ва беайб бошед,
50001011	Ва аз самари адолат пур шавед, ки он ба василаи Исои Масеҳ барои ҷалол ва ҳамду санои Худост.
50001012	Эй бародарон, мехоҳам шумо бидонед, ки саргузашти ман боиси пешрафти зиëдтари башорат гардидааст,
50001013	Ба тавре ки занҷирҳои ман дар Исо ба тамоми сарбозхона ва ба ҳамаи дигарон машҳур шудааст,
50001014	Ва аксарияти бародарон аз занҷирҳои ман дар Худованд устувор гардида, ба андозаи бештар ҷасорат мекуананд, ки каломи Худоро нотарс мавъиза намоянд.
50001015	Дуруст аст, ки баъзе касон аз рӯи ҳасад ва рақобат, ва баъзеи дигарон аз рӯи хайрхоҳиӣ Масеҳро мавъиза менамоянд,
50001016	Баъзеҳо аз рӯи рақобат, на бо дили соф Масеҳро мавъиза менамоянд, ба гунони он ки гаронии занҷирҳои маро афзун мекунанд,
50001017	Вале дигарон аз рӯи муҳаббат, чун медонанд, ки ман барои муҳофизат кардани башорат дар ин ҷо гузошта шудаам.
50001018	Хайр, чӣ мешавад Масеҳро ба ҳар тарз, риëкорона ë самимона, мавъиза намоянд ҳам, ман аз ин шодам, ва шодӣ хоҳам кард,
50001019	Зеро медонам, ки ин боиси наҷоти ман хоҳад шуд, мувофиқи дуои шумо ва бо мадади Рӯҳи Исои Масеҳ,
50001020	Ва ман яқин дорам ва умедворам, ки дар ҳеҷ хусус шарманда нахоҳам шуд, балки бо камоли ҷуръат ҳозир ҳам, чунон ки ҳамеша буд, Масеҳ дар ҷисми ман бузургӣ хоҳад ëфт, хоҳ дар ҳаëт бошад, хоҳ дар мамот.
50001021	Зеро ки барои ман ҳаëт — Масеҳ аст, ва мамот — фоида аст.
50001022	Аммо агар ба ҳасби ҷисм дар ҳаëт буданам ба кори ман самаре мебахшида бошад, пас намедонам, ки кадомашро интихоб намоям.
50001023	Ҳар дуяш ҳам маро ҷазб мекунад: орзу дорам, ки баромада равам ва ҳамроҳи Масеҳ бошам, чунки ин беандоза беҳтар аст;
50001024	Валекин дар ҷисм монднам барои шумо заруртар аст.
50001025	Ва ман аниқ медонам, ки хоҳам монд ва барои пешрафт ва шодии имони шумо бо ҳамаи шумо хоҳам буд,
50001026	То ки ҳамду санои шумо дар Исои Масеҳ ба воситаи ман афзунтар шавад, чун бори дигар назди шумо биëям.
50001027	Фақат ин ки муносиби башорати Масеҳ умр гузаронед, то ки ман — хоҳ омада шуморо бинам, хоҳ аз шумо дур бошам—дар бораи шумо бишнавам, ки шумо дар як рӯҳ қоим буда, якдилона барои имони Инҷил ҷидду ҷаҳд менамоед,
50001028	Ва дар ҳеҷ хусус аз душманон наметарсам, ки ин барои онҳо аломати ҳалокат аст, вале барои шумо аломати наҷот аст, — ва ин аз ҷониби Худост,
50001029	Зеро ба шумо ба хотири Масеҳ ато шудааст, ки ба Ӯ на танҳо имон оваред, балки барои Ӯ уқубат ҳам кашед,
50001030	Бо ҳамон корномае ки шумо дар ман дидаед ва ҳоло дар бораи ман мешунавед.
50002001	ПАС, агар тасаллое дар Масеҳ бошад, агар хушнӯдии муҳаббат бошад, агар алоқаи рӯҳ бошад, агар марҳамат ва дилсӯзӣ бошад, —
50002002	Пас шодии маро пурра кунед, ба тавре ки дорои як фикр бошед, дорои як муҳаббат буда, якдил ва ҳамфикр бошед,
50002003	Аз рӯи рақобат ë шӯҳратпарастӣ ҳеҷ коре накунед, балки бо фурӯтани якдигарро аз худ авло донед,
50002004	Ва ҳар яке на танҳо дар бораи худаш, балки дар бораи дигарон низ ғамхорӣ намояд.
50002005	Зеро дар шумо низ бояд айни ҳамон ҳиссиëт бошад, ки дар Исои Масеҳ буд,
50002006	Ки Ӯ, бо вуҷуди он ки дар сурати Худо буд, бо Худо баробар буданро ҳарисона барои Худ нигоҳ надошт.
50002007	Балки Худро кам дониста, ба сурати ғуломи даромад ва ба одамон монандӣ пайдо карда, ба зоҳир мисли одамизод шуд,
50002008	Ва Худро фурӯтан сохта, то вақти мамот, то дами мавти салиб фармонбардор буд.
50002009	Бонобар ин Худо низ Ӯро сарфароз кард ва ба Ӯ номе дод, ки аз ҳар ном болотар аст.
50002010	То ки ба исми Исо ҳар зонуе ки дар осмон ва бар замин ва зери замин аст, хам шавад,
50002011	Ва ҳар забон эътироф намояд, ки Исои Масеҳ Худованд аст барои ҷалоли Худои Падар.
50002012	Пас, эй маҳбубонам, модоме ки шумо ҳамеша фармонбардор будед, аз ин рӯ—на танҳо дар ҳузури ман, балки боз ҳам зиëдтар алҳол, дар вақти набудани ман, — бо тарсу ларз наҷоти худро ба амал оваред,
50002013	Зеро ки Худо дар шумо, бо ҳусни таваҷҷӯҳи Худ, ҳам хоҳиш ва ҳам амалро ба вуҷуд меоварад.
50002014	Ҳар корро бе шиква ва шубҳа ба ҷо оваред,
50002015	То ки бенуқсон ва пок, фарзандони беайби Худо бошед, дар миëни насли саркаш ва фосид, ки дар он шумо мисли найирҳо дар ҷаҳон медурахшед,
50002016	Ва каломи ҳаëтро нигоҳ доред, то ки ман дар рӯзи Масеҳ фахр намоям, ки ман бар абас надавидаам ва бар абас меҳнат накардаам.
50002017	Лекин, агар ман қурбонии рехтание бар қурбонӣ ва ибодати имони шумо шавам ҳам, аз ин шодам ва бо ҳамаи шумо шодӣ мекунам;
50002018	Шумо низ аз ин шод бошед ва бо ман шодӣ кунед.
50002019	Ва дар Масеҳи Худованд умедворам, ки Тимотиюсро ба зудӣ назди шумо фиристонам, то ки ман низ аз аҳволатон хабар ëфта, рӯҳбаланд шавам.
50002020	Зеро каси дигаре мисли ӯ надорам, ки дар бораи шумо аз самими қалб ғамхорӣ мекарда бошад;
50002021	Чунки ҳама нафъи худро толибанд, на он чиро, ки ба Исои Масеҳ тааллуқ дорад.
50002022	Вале шумо бовафоии ӯро медонед, чунки ӯ ба ман, мисли писар ба падар, дар башорат хизмат кардааст.
50002023	Пас, умедворам, ки ӯро дарҳол равона кунам, чун бубинам, ки аҳволи ман чӣ мешавад;
50002024	Вале дар Худованд боварӣ дорам, ки худам низ ба зудӣ биëям.
50002025	Аммо лозим донистам, ки Эпафрӯдитусро назди шумо баргардонам. Ӯ бародар ва ҳамкор ва ҳамсафари ман аст, ва шумо ӯро чун элчӣ ва хизматгузор дар мӯҳтоҷии ман фиристоад будед.
50002026	Чунки ӯ иштиëқманди дидори ҳамаи шумо буд ва бисьëр андӯҳгин шуд аз он ки овозаи бемории ӯ ба гӯши шумо расидааст.
50002027	Ҳақиқатан бемории ӯ марговар буд; лекин Худо ба ӯ марҳамат кард, ва на фақат ба ӯ, балки ба ман низ, то ки бар ғуссаи ман ғуссае зам нашавад.
50002028	Бинобар ин ба фиристодани ӯ шитоб намудам, то ки шумо ӯро аз нав дида, хурсанд шавед, ва ғуссаи ман низ сабук гардад.
50002029	Пас ӯро дар Худованд бо камоли хурсандӣ пазироӣ намоед, ва чунин одамонро қадрдонӣ кунед.
50002030	Зеро ки ӯ барои кори Масеҳ ба мурдан наздик буд ва ҷонашро дар зери хатар монд, то ки камии хизмати шуморо барои ман пур кунад.
50003001	ПАС, эй бародаронам, дар Худованд шод бошед. Айни ҳамон нуқтаро ба шумо навиштанам барои ман гарон нест, лекин барои шумо қувватбахш аст.
50003002	Аз сагон эҳтиëт шавед, аз коркунони бад эҳтиëт шавед, аз хатна эҳтиëт шавед;
50003003	Зеро аҳли хатна моем, ки Худоро дар Рӯҳ ибодат менамоем, ва бо Исои Масеҳ фахр мекунем, ва ба ҷисм эътимод надорем,
50003004	Гарчанде ки маро асосе ҳаст ба ҷисм ҳам эътимод дошта бошам. Агар каси дигар гумон кунад, ки метавонад ба ҷисм эътимод дошта бошад, ман — бештар,
50003005	Ки ман дар рӯзи ҳаштум махтун шудам, аз насли Исроил ҳастам, аз сибти Биньëмин, ибронӣ аз иброниëн, аз ҷиҳати шариат — фарисӣ,
50003006	Аз ҷиҳати ғайрат — таъқибкунандаи Калисо, аз ҷиҳати адолати шаръӣ — беайб.
50003007	Лекин он чи барои ман бартарӣ буд, ба хотири Масеҳ нуқсон донистам.
50003008	Ва ҳанӯз ҳамаашро ба хотири афзалияти дониши Худованди ман Исои Масеҳ нуқсон медонам, ки барои Ӯ ман аз ҳамааш даст кашидам ва ҳамаашро ахлот медонам, то ки Масеҳро пайдо кунам.
50003009	Ва дар Ӯ пайдо шавам, на бо адолати худ, ки аз шариат аст, балки бо он чи ба воситаи имон ба Масеҳ аст, яъне бо адолате ки аз Худо бар ҳасби имон аст,
50003010	То ки Ӯро, ба қуввати эҳьëи Ӯро, ва ширкати уқубатҳои Ӯро дарк намоям ва дар мамоти Ӯ ба Ӯ монанд шавам,
50003011	Ба умеди он ки ба эҳьëи мурдагон бирасам.
50003012	На ин ки аллакай расида бошам, ë комил шуда бошам, балки саъю кӯшиш менамоям, ки шояд ман ҳам бирасам, чунон ки Исои Масеҳ ба ман расидааст.
50003013	Эй бародарон, гумон намекунам, ки ман аллакай расида бошам, балки фақат як чизро мегӯям: он чиро, ки дар қафост, аз хотир бароварда ва ба пеш ҳаракат карда,
50003014	Ман сӯи мақсаде шитоб менамоям, ки фарҷоми ғолбонаи даъвати Худост аз арши аъло дар Исои Масеҳ.
50003015	Пас, ҳар касе аз мо, ки комил бошад, бояд ҳамин тавр фикр ронад; вале агар шумо фикри дигаре дошта бошед, Худо инро ҳам ба шумо ошкор хоҳад сохт.
50003016	Аммо ба ҳар чи мо расидаем, аз рӯи он бояд рафтор кунем.
50003017	Эч бародарон, ба ман тақлид намоед ва ба касоне нигоҳ кунед, ки онҳо мувофиқи намунае ки дар мо доред, рафтор мекунанд.
50003018	Зеро бисьëр касон, ки дар бораи онҳо ба шумо борҳо гуфтаам, ва ҳоло низ бо гирья мегӯям, ҳамчун душманони салиби Масеҳ рафтор мекунанд;
50003019	Фарҷоми онҳо ҳалокат аст, худои онҳо шикам аст, ва ҷалоли онҳо дар нанг аст: онҳо дар бораи чизҳои заминӣ фикр мекунанд.
50003020	Лекин иқоматгоҳи мо акнун дар осмон аст, ки аз он ҷо Исои Масеҳи Худовандро, ҳамчун Наҷотдиҳанда, интизор дорем,
50003021	Ки Ӯ ҷисми залили моро ба шабоҳати ҷисми ҷалили Ӯ бо амали ҳамон қуввате дигаргун хоҳад кард, ки бо он Ӯ ҳама чизро ба Худ тобеъ намуда метавонад.
50004001	ПАС, эй бародарони маҳбуб ва матлуби ман, эй шодмонӣ ва тоҷи сари ман, дар Худованд ҳамин тавр истодагӣ намоед, эй маҳбубон.
50004002	Аз Авҳӯдия илтимос мекунам ва аз Сунтихӣ илтимос мекунам, ки дар Худованд ҳамфикр бошанд.
50004003	Аз ту низ, эй ҳамкори самимӣ, хоҳишмандам, ки ба ин занон кӯмак бирасонӣ, ки онҳо дар роҳи башорат бо ман ва бо Қлимис ва бо ҳамроҳони дигарам, ки номашон дар дафтари ҳаëт аст, ҷидду ҷаҳд кардаанд.
50004004	Ҳамеша дар Худованд шод бошед; боз мегӯям: шод бошед.
50004005	Бигзор фурӯтании шумо ба ҳамаи одамон машҳур гардад; Худованд наздик аст.
50004006	Ҳеҷ ғам нахӯред, аммо ҳамеша дар дуо ва илтимос бо шукргузорӣ хоҳишҳои худро ба Худо ошкор намоед, —
50004007	Ва осоиштагии Худо, ки аз ҳар хирад болотар аст, дилҳои шумо ва фикрҳои шуморо дар Исои Масеҳ нигоҳ хоҳад дошт.
50004008	Хуллас, эй бародарон, ҳар он чи рост аст, ва ҳалол аст, ва боинсоф аст, ва пок аст, ва хушоянд аст, ва шоëни таҳсин аст, ва ҳар эҳсон ва ҳамде ки бошад, — дар бораи онҳо фикр кунед.
50004009	Он чи шумо дар ман омӯхтаед, ва қабул кардаед, ва шунидаед, ва дидаед, — онҳоро ба ҷо оваред, ва Худои осоиштагӣ бо шумо хоҳад буд.
50004010	Ва ман дар Худованд бағоят шод шудам, ки аҳлол шумо ғамхории худро дар ҳаққи ман аз нав ривоҷ додаед; пештар ҳам шумо ғамхорӣ менамудед, вале вазъият мусоидат намекард.
50004011	На ин ки ба сабаби мӯҳтоҷӣ мегуфта бошам; зеро ман ëд гирифтаам, ки бо он чи дорам, қаноат намоям:
50004012	Дар камбағалӣ ҳам зиста метавонам, дар фаровонӣ ҳам; дар ҳар чиз ва дар ҳар ҷо аз сар гузаронидани серӣ ва гуруснагӣ, фаровонӣ ва камиро ëд гирифтаам;
50004013	Ҳамааш аз дастам меояд, бо мадади Масеҳ, ки моро қувват мебахшад.
50004014	Лекин хуб кардед, ки дар андӯҳи ман шарик шудед.
50004015	Ва шумо, эй филиппиëн, медонед, ки дар ибтидои башорат, вақте ки аз Мақдуния баромадам, ҳеҷ як калисо дар кори додану гирифтан бо ман шарикӣ накард, ба ғайр аз шумо;
50004016	Ҳатто ба Таслӯникӣ шумо як-ду карат барои эҳтиëҷоти ман фиристодед.
50004017	На ин ки ман талабгори ҳадия бошам, балки толиби самаре ҳастам, ки ба фоидаи шумо биафзояд.
50004018	Ман ҳамаашро гирифтам ва ба қадри барзиëд дорам; ва ман аз ҳар чиз пур гаштам, вақте ки ҳадияи фиристодаи шуморо, ҳамчун бӯи муаттар, ҳамчун қурбонии хуши писандидаи Худо, аз дасти Эпафрӯдитус гирифтам.
50004019	Ва Худои ман ҳар эҳтиëҷи шуморо ба ҳасби сарвати ҷалоли Худ дар Исои Масеҳ пур хоҳад кард.
50004020	Худо, Падари моро то абад ҷалол бод, омин.
50004021	Ба ҳар як муқаддас дар Исои Масеҳ салом гӯед. Бародароне ки бо ман мебошанд, ба шумо салом мегӯянд.
50004022	Ҳамаи муқаддасон, алалхусус аз хонаи қайсар ба шумо салом мегӯянд.
50004023	Файзи Худованди мо Исои Масеҳ бо ҳамаи шумо бод, омин.
51001001	ПАВЛУС, ки бо иродаи Худо ҳаввории Исои Масеҳ аст, ва бародари мо Тимотиюс
51001002	Ба муқаддасон ва бародарони амин дар Исои Масеҳ, ки дар Қӯлассо мебошанд: файз ва осоиштагӣ аз ҷониби Падари мо Худо ва Исои Масеҳи Худованд бар шумо бод.
51001003	Худо, Падари Худованди мо Исои Масеҳро шукргузорӣ мекунам дар ҳар вақте ки дар ҳаққи шумо дуо мегӯем,
51001004	Баъд аз шунмидани овозаи он имоне ки шумо ба Исои Масеҳ ва он муҳаббате ки ба ҳамаи муқаддасон доред.
51001005	Ба хотири умеде ки бароятон дар осмон муҳайëст, ки дар бораи он шумо пештар дар каломи ростӣ, яъне дар башорат шунидаед,
51001006	Ки он ба шумо, чунон ки ба тамоми ҷаҳон низ расидааст, ва он самаре мебахшад ва афзоиш меëбад, чунон ки дар миëни шумо низ аз он рӯзе ки файзи Худоро дар ростӣ шунидаед ва донистаед,
51001007	Чӣ тавре ки аз Эпафрос таълим гирифтаед, ки ӯ ҳамкори маҳбуби мо ва хизматгузори амине барои шумо дар Масеҳ аст,
51001008	Ва ӯ моро аз муҳаббати шумо, ки дар Рӯҳ аст, огоҳ кардааст.
51001009	Бинобар ин мо низ аз он рӯзе ки инро шунидаем, дар ҳаққи шумо дуо ва илтимосро бас намекунем, то ки шумо аз дониши иродаи Ӯ дар ҳар ҳикмат ва фаҳми рӯҳонӣ пур шавед,
51001010	Ба тавре ки муносиби Худованд рафтор намуда, аз ҳар ҷиҳат ба Ӯ писанд оед, ва дар ҳар кори нек самара диҳед, ва дар дониши Худо нашъунамо ëбед,
51001011	Ва бар тибқи иқтидори ҷалоли Ӯ бо тамоми қувват мустаҳакам шавед, то ки бо шодӣ дорои ҳар сабот ва сабр бошед,
51001012	Ва Падарро шукргузорӣ намоед, ки Ӯ моро ба мероси муқаддасон дар нур шарик гардонидааст,
51001013	Ва Ӯ моро аз салтанати зулмот халосӣ дода, ба Малакути Писари маҳбуби Худ дохил кардааст,
51001014	Ки дар Ӯ мо фидияе ба воситаи Худни Ӯ ва омурзиши гуноҳҳо пайдо кардаем,
51001015	Ки Ӯ сурати Худои нонамоëн ва нахустзодаи тамоми махлуқот аст,
51001016	Чунки ҳама чиз дар осмон ва бар замин, ҳар чизи намоëн ва нонамоëн, дар Ӯ офарида шудааст: хоҳ тахтҳо, хоҳ салтанатҳо, хоҳ сарвариҳо ва хоҳ ҳукуматдориҳо, — ҳамааш ба воситаи Ӯ ва барои Ӯ ба вуҷуд оварда шудааст;
51001017	Ва Ӯ пеш аз ҳама чиз аст, ва ҳама чиз дар Ӯ вуҷуд дорад.
51001018	Ва Ӯ сари бадан, яъне Калисост; Ӯ навбар ва нахустзода аз мурдагон аст, то ки дар ҳама чиз Ӯ аввалин бошад,
51001019	Зеро писандидаи Худо ҳамин буд, ки тамоми илоҳият дар Ӯ сокин бошад,
51001020	Ва ба воситаи Ӯ ҳама чизро бо Худ оштӣ дода, бо Хуни салиби Ӯ осоиштагиро барқарор намояд, яъне он чиро, ки бар замин аст, ва он чиро, ки дар осмон аст, ба василаи Ӯ оштӣ диҳад.
51001021	Ва шуморо, ки як вақте, ба сабаби майл доштанатон ба аъмоли бад, бегона ва душман будед,
51001022	Ҳоло дар ҷисми башарии Ӯ ба воситаи мамоти Ӯ оштӣ додааст, то ки шуморо назди Худ муқаддас ва бе айбу нуқсон ҳозир кунад,
51001023	Фақат ба шарте ки шумо дар имон матин ва устувор бошед ва аз умеди башорате ки шунидаед, ҷудо нашавед, ки он ба тамоми махлуқоти зери осмон мавъиза карда шудааст, ва ман, Павлус, хизматгузори он гардидаам.
51001024	Алҳол дар уқубатҳои худ барои шумо шодмонам ва камии андӯҳҳои Масеҳро дар ҷисми худ барои Бадани Ӯ, ки Калисост, пур мекунам,
51001025	Ки ман хизматгузори он гардидаам мувофиқИ ваколати Худо, ки барои шумо ба ман ато шудааст, то ки мавъизаи каломи Худоро ба ҷо оварам,
51001026	Яъне он сирри, ки асрҳои аст аз наслҳо ниҳон буд ва ҳоло ба муқаддасони Ӯ ошкор шудааст,
51001027	Ки ба онҳо Худо таваҷҷӯҳ намуда огоҳӣ дод, ки сарвати ҷалоли ин сирро барои халқҳо огоҳӣ диҳам, ва он сир ин аст, ки Масеҳ дар шумо умеди ҷалол аст,
51001028	Ва Ӯро мо мавъиза намуда, ба ҳар кас мефаҳмонем ва ба ҳар кас ҳар ҳикматро ëд медиҳем, то ки ҳар касро дар Исои Масеҳ комил гардонда ҳозир кунем;
51001029	Барои ҳамин ҳам ман меҳнат мекунам ва бо таъсири қуввати Ӯ, ки дар ман қодирона амал мекунад, ҷидду ҷаҳд менамоям.
51002001	ЗЕРО мехоҳам шумо бидонед, ки ман чӣ гуна заҳмат кашидам барои шумо ва барои касоне ки дар Лудкия мебошанд, ва барои ҳамаи онҳое ки қиëфаи маро ба ҳасби ҷисм надидаанд,
51002002	То ки дилҳои онҳо тасаллӣ ëфта, дар муҳаббат пайванд шавад, барои ҳар сарвати фаҳми комил, то сирри Худо ва Падар ва Масеҳро бидонанд,
51002003	Ки дар Ӯ ҳамаи ганҷҳои ҳикмат ва дониш ниҳон аст.
51002004	Инро ман барои он мегӯям, ки ҳеҷ кас шуморо бо суханони дилфиреб дар иштибоҳ наандозад;
51002005	Зеро, агарчи ҷисман ғоибам, рӯҳан бо шумо мебошам, ва саранҷоми хуби шумо ва матонати имони шуморо дар Масеҳ дида, шодӣ мекунам.
51002006	Пас, чӣ тавре ки Исои Масеҳро ба унвони Худованд қабул кардаед, ҳамон тавр дар Ӯ рафтор намоед,
51002007	Ки дар Ӯ реша давонда ва бино ëфта, дар имон мустаҳакам шудаед, чунон ки таълим гирифтаед ва шукри зиëде дар он мегӯед.
51002008	Бохабар бошед, ки касе шуморо бо фалсафа ва фитнаи ботиле ки бар тибқи ривояти инсонӣ, бар тибқи аносири ҷаҳон, на бар тибқи Масеҳ аст, ҷазб накунад.
51002009	Зеро ки дар Ӯ тамоми пуррагии Илоҳият ҷисман сокин аст,
51002010	Шумо низ дар Ӯ пуррагӣ доред, ки Ӯ сари ҳар сарварӣ ва ҳукуматдорист;
51002011	Ва дар Ӯ шумо махтун шудаед, вале на ба хатнае ки бо дасти одамизод сохта шудааст, балки ба хатнаи Масеҳ, ки ҷисми башариро канор мегузорад,
51002012	Ки бо Ӯ дар таъмид дафн шудаед ва дар Ӯ эҳьë шудаед ба василаи имон ба қуввати Худо, ки Ӯро аз мурдагон эҳьë кард,
51002013	Ва шуморо, ки дар гуноҳҳо ва дар номахтунии ҷисми худмурда будед, бо Ӯ зинда карда, ҳамаи гуноҳҳотонро омурзид.
51002014	Ва он дастнависро, ки бо фароизаш моро маҳкум менамуд ва бар зидди мо буд, Ӯ хат зада, аз миëн бардошт ва бар салиб мехкӯб кард,
51002015	Ва сарварону ҳукуматдоронро аз қувваташон маҳрум сохта, гирифтори шармандагӣ кард ва бар онҳо дастболо шуд.
51002016	Пас, бигзор касе шуморо барои хӯрок ва нӯшокӣ, ë дар масъалаи ид, ë навмоҳ, ë шанбе маҳкум накунад:
51002017	Инҳо сояи чизҳои оянда аст, аммо ҷисм аз они Масеҳ аст.
51002018	Касе шуморо ба воситаи хоксорӣ ва ибодати фариштагон аз подош маҳрум накунад, дар сурате ки вай ба чизҳое ки надидааст, мудохила менамояд, аз ақли ҷисмонии худ беҳуда меболад.
51002019	Инҳо робитаи худро аз сари бадан буридаанд, аз саре ки тамоми бадан ба воситаи буғумҳо ва баданҳо қуввати ҳаëтбахш гирифта ва пайваст гардида, нашъунамо меëбад ба нашъунамое ки аз Худост.
51002020	Агар шумо бо Масеҳ нисбат ба аносири ҷаҳон мурда бошед, пас чаро, мисли онҳое ки дар ҷаҳон зиндагӣ мекунанд, фароизи:
51002021	”Нарас”, ”начаш”, ”даст наков”-ро пайравӣ менамоед,
51002022	Дар сурате ки онҳо пac аз истеъмол фано мешвад, зеро бар аҳком ва таълимоти инсонӣ бино шудааст?
51002023	Ҳамаи ин дар ибодати худсарона, хоксорӣ ва озори ҷисм ба назар ҳикмат менамояд, лекин дар ҷилавгарӣ кардани ҷисм фоида надорад.
51003001	ПАС, модоме ки шумо бо Масеҳ эҳьë шудаед, он чиро, ки дар афроз аст, биҷӯед, ки он ҷо Масеҳ ба ямини Худо нишастааст;
51003002	Дар бораи он чи дар афроз аст, фикр кунед, на дар бораи он чи бар замин аст.
51003003	Зеро ки шумо мурдаед, ва ҳаëти шумо бо Масеҳ дар Худо ниҳон аст:
51003004	Вақте ки Масеҳ, ки ҳаëти шумост, зоҳир шавад, шумо низ бо Ӯ дар ҷалол зоҳир хоҳед шуд.
51003005	Пас, андоми заминии худро: зино, нопокӣ, ҳирс, ҳаваси бад ва тамаъкориро, ки он бутпарастист, бикушед,
51003006	Ки барои онҳо ғазаби Худо бар писарони исьëн меояд,
51003007	Ки шумо низ як вақте дар онҳо рафтор мекардед, ҳангоме ки дар миëни онҳо мезистед.
51003008	Аммо акнун шумо ҳамаи инҳоро: хашм, ғазаб, кина, бадгӯӣ, ва алфози қабеҳи забонатонро тарк намоед;
51003009	Ба якдигар дурӯғ нагӯед, дар ҳолате ки одами кӯҳнаро бо аъмоли вай аз худ дур кардаед
51003010	Ва одами навро дар бар кардаед, ки вай дар дониш ба шабоҳати Офарандаи худ нав мешавад,
51003011	Ки дар он ҷо на юнонӣ ҳаст, на яҳудӣ, на хатна, на хомахтунӣ, на варварӣ, на скиф, на ғулом ва на озод, балки ҳама чиз ва дар ҳама чиз Масеҳ аст.
51003012	Пас, ҳамчун баргузидагони муқаддас ва маҳбуби Худо, марҳамат, меҳрубонӣ, хоксорӣ, фурӯтанӣ ва пурсабриро дар бар кунед,
51003013	Ва ба ҳамдигар илтифот намуда, якдигарро авф кунед, агар касе аз дигаре ранҷида бошад: чӣ тавре ки Масеҳ шуморо омурзидааст, шумо низ ҳамин тавр кунед;
51003014	Ба замми ҳамаи ин шумо муҳабатро дар бар кунед, ки он маҷмӯи камолот аст;
51003015	Бигзор дар дилҳои шумо осоиштагии Худо ҳукмфармо бошад, ки шумо ба он дар як Бадан даъват шудаед; ва шукргузор бошед.
51003016	Бигзор каломи Масеҳ андаруни шумо ба фаровонӣ сокин шавад, ва якдигарро бо таронаҳои Забур, мадҳияҳо ва сурудҳои рӯҳонӣ таълим диҳед ва насиҳат кунед, ва бо файз дар дилҳои худ барои Худованд бисароед.
51003017	Ва ҳар он чи бо сухан ë амал мекунед, ҳамаашро ба Исои Масеҳи Худованд ба ҷо оварда, ба василаи Ӯ Худои Падарро шукр гӯед.
51003018	Эй занон, ба шавҳарони худ итоат намоед, чунон ки дар Худованд муносиб аст.
51003019	Эй шавҳарон, занони худро дӯст доред ва ба онҳо сахтгир набошед.
51003020	Эй фарзандон, ба падарoну модарони худ дар ҳар бобат итоат намоед, зеро ки ин писандидаи Худованд аст.
51003021	Эй падарон, фарзандони худро ба хашм наоваред, ки мабодо онҳо маъюс шаванд.
51003022	Эй ғуломом, ба оғоëне ки ба ҳасби ҷисм доред, дар ҳар бобат итоат намоед, на бо хизматгузории зоҳирӣ, ҳамчун одампарастон, балки бо соддадилӣ ва бо тарси Худо.
51003023	Ҳар он чи мекунед, аз ҷону дил ба ҷо оваред, мисли он ки барои Худованд бошад, на барои одамон,
51003024	Чун медонед, ки аз Худованд меросро мукофот хоҳед гирифт, зеро ки ба Масеҳи Худованд хизмат макунед,
51003025	Ҳар кӣ ноинсофона рафтор мекунад, мувофиқи ноинсофии худ подош хоҳад гирифт: Ӯ рӯйбинӣ надорад.
51004001	ЭЙ оғоëн, ба ғуломони худ он чи лозим аст ва он чи ҳақ доранд, бидиҳед, ва бидонед, ки шумо низ Оғое дар осмон доред.
51004002	Доимо бо дуо машғул буда, дар он бо шукргузорӣ бедор бошед;
51004003	Дар ҳаққи мо низ дуо гӯед, то Худо дари каломро ба мо воз кунад, ки сирри Масеҳро, ки ман барояш бандӣ ҳастам, баëн намоем,
51004004	То ки ман онро ончунон зоҳир созам, чунон ки баëн карданам лозим аст.
51004005	Фурсатро ғанимат дониста, бо онҳое ки дар берунанд, оқилона рафтор кунед
51004006	Бигзор сухани шумо ҳамеша пурфайз ва намакин бошад, то шумо бидонед, ки ба ҳар кас чӣ гуна ҷавоб диҳед.
51004007	Аз тамоми саргузашти ман шуморо Тӯхиқӯс хабардор хоҳад кард. Ӯ бародари маҳбуб ва хизматгузори амин ва ҳамкори ман дар Худованд аст.
51004008	Ва ӯро маҳз барои он назди шумо фиристодам, ки аз аҳволи шумо хабар гирад ва дилҳои шуморо тасаллӣ диҳад,
51004009	Бо якҷоягии бародари амин ва маҳбуб Онисимус, ки аз байни шумост: онҳо шуморо аз ҳамаи корҳои ин ҷо хабардор хоҳанд кард.
51004010	Ористархус, ки ҳамроҳи ман дар ҳабс аст, ба шумо салом мерасонад, ва Марқӯс, ҷияни Барнаббо, — ки шумо дар бораи ӯ фармон гирифтаед: агар наздатон биëяд, ӯро пазироӣ кунед, —
51004011	Ҳамчунин Ешуа, ки лақабаш Юстус аст; ҳар ду аз махтунонанд, ва танҳо онҳо ҳамкоронанад барои Малакути Худо, ки сабаби тасаллои ман шудаанд.
51004012	Эпафрос ба шумо салом мерасонад, ки ӯ аз байни шумо ва бандаи Исои Масеҳ аст, ва ҳамеша барои шумо дар дуоҳои худ ҷидду ҷаҳд менамояд, то ки шумо комил буда ва аз ҳар чизи писандидаи Худо вуқуф дошта, истодагӣ кунед.
51004013	Ва ман дар бораи ӯ шаҳодат медиҳам, ки ӯ барои шумо ва барои онҳое ки дар Лудкия ва дар Ҳирапӯлис мебошанд, бисьëр меҳнат мекунад.
51004014	Луқос, табиби маҳбуб, ва Димос ба шумо салом мерасонанд.
51004015	Ба бародароне ки дар Лудкия мебошанд, ба Нумфос ва ба аҳли калисое ки дар хонаи ӯст, салом бирасонед.
51004016	Баъд аз он ки ин нома дар миëни шумо хонда шуд, коре кунед, ки он дар калисои Лудкия низ хонда шавад; ва номаеро, ки аз Лудкия аст, шумо низ бихонед.
51004017	Ба Архипус бигӯед: ”Бохабар бош, то он хизматеро, ки дар Худованд ба зиммаи худ гирифтаӣ, ба ҷо оварӣ”,
51004018	Ман, Павлус, бо дасти худ салом мерасонам. Занҷирҳои маро дар хотир дошта бошед. Файз бо шумо бод, омин.
52001001	ПАВЛУС ва Силвонус ва Тимотиюс ба калисои Таслӯникӣ, ки дар Худои Падар ва Исои Масеҳи Худованд аст: файз ва осоиштагӣ аз ҷоноби Падари мо Худо ва Исои Масеҳи Худованд бар шумо бод.
52001002	Ҳамеша Худоро барои ҳамаи шумо шукргузорӣ намуда, дар дуоҳои худ шуморо зикр мекунем,
52001003	Ва доимо кори имон ва меҳанти муҳаббат ва сабри умеди шуморо, ки ба Худованди мо Исои Масеҳ доред, ба ҳузури Худо ва Падари мо ба ëд меоварем,
52001004	Чун медонем, ки шумо, эй бародарон ва эй маҳбубони Худо, баргузида шудаед;
52001005	Зеро ки башорати мо назди шумо на танҳо дар сухан, балки низ дар қувват ва дар Рӯҳулқудс ва дар эътимоди бузурге буд; ва шумо медонед, ки мо дар миëни шумо барои шумо чӣ гуна будем.
52001006	Ва шумо тақлидкунандагони мо ва Худованд гардида, каломеро дар ранҷу заҳмати азиме бо шодии Рӯҳулқудс қабул кардед,
52001007	Ба тавре ки барои ҳамаи имондорони Мақдуния ва Охоия намунаи ибрат шудед.
52001008	Зеро ки аз шумо каломи Худованд на танҳо дар Мақдуния ва Охоия шунида шуд, балки имоне ки шумо ба Худо доред, дар ҳама ҷо овоза шуд, ба дараҷае ки моро ҳоҷат нест чизе бигӯем.
52001009	Зеро вақте ки худи онҳо дар бораи мо ҳикоят мекунанд, мегӯянд, ки чӣ гуна мо ба миëни шумо дохил шудем, ва чӣ гуна шумо аз бутҳо гашта ба Худо руҷӯъ намудед, то ки Худои Ҳай ва ҳақиқиро бандагӣ кунед
52001010	Ва Писари Ӯро аз осмон мунтазир шавед, ки Худо Ӯро аз мурдагон эҳьë кард, яъне Исоро, ки моро аз ғазаби оянда халосиӣ медиҳад.
52002001	ХУДИ шумо, эй бародарон, медонед, ки омадани мо назди шумо бе натиҷа набуд;
52002002	Мо пеш аз он дар Филиппӣ, чунон ки медонед, азобу уқубат кашида, гирифтори таҳқир шуда будем, вале дар Худои худ қавӣ гардидем, то ки дар миëни мухолифатҳои бузурге башорати Худоро ба шумо мавъиза намоем.
52002003	Зеро ки исрори мо аз рӯи иштибоҳ ë нопокӣ ë макр нест,
52002004	Балки, чӣ тавре ки Худо моро лоиқ донист, ки башорат ба мо супурда шавад, ҳамон тавр мо сухан меронем ва толиби он нестем, ки ба одамон писанд оем, балки ба Худое ки дилҳои моро имтиҳон мекунад.
52002005	Зеро ки мо ҳаргиз, чунон ки медонед, бо тамаллуқ гап назадаем ва ба чизе тамаъ накардаем — Худо шоҳид аст! —
52002006	Ва ҷалолро аз одамизод толиб нашудаем, на аз шумо ва на аз дигарон.
52002007	Мо, ҳамчун ҳаввориëни Масеҳ, метавонистем бо ихтиëру қудрат рафтор кунем, аммо дар миëни шумо мулоим будем, монанди дояе ки кӯдакони худро навозиш мекунад.
52002008	Мо чунон ба шумо дил бастем, ки хостем ба шумо на танҳо башорати Худоро бидиҳем, балки ҷонҳои худро низ дар роҳи шумо фидо созем, азбаски шумо ба мо азиз будед.
52002009	Зеро ки шумо, эй бародарон, заҳмат ва ранҷи моро дар хотир доред: шабу рӯз кор кардем, бе он ки ба касе аз шумо гаронӣ кунем, мо башорати Худоро ба шумо мавъиза менамудем.
52002010	Шумо шоҳид ҳастед ва Худо низ ки чӣ гуна пеши шумо, имондорон, мо муқаддасона ва одилона ва бенуқсон рафтор кардем,
52002011	Ва шумо медонед, ки чӣ гуна ҳар яке аз шуморо, мисли падар фарзандони худро,
52002012	Насиҳат медодем, дилдорӣ мекардем ва вазифадор менамудем, ки муносиби Худо, ки шуморо ба Малакут ва ҷалоли Худ даъват менамояд, рафтор кунед.
52002013	Ба ин сабаб мо низ пайваста Худоро шукргузорӣ мекунем, ки чун шумо каломи Худоро аз мо шунида қабул кардед, онро на ҳамчун каломи одамизод қабул кардед, балки ҳамчун каломи Худо, ки он дар ҳақиқат чунин аст ва он дар шумо, имондорон, амал мекунад.
52002014	Зеро ки шумо, эй бародарон, ба калисоҳои Худо, ки дар Яҳудо дар Исои Масеҳ мебошанд, тақлид намудед, чунки шумо аз дасти ҳамватанони худ ҳамон уқубатро дидаед, ки онҳо низ аз дасти яҳудиëн дидаанд,
52002015	Ки Исои Худованд ва анбиëро куштанд, ва моро гирифтори таъқиботе карданд, ва дар назари Худо писанд намеоянд, ва ба ҳамаи одамон муқобиланд,
52002016	Ва ба мо монеъ мешаванд ба халқҳо бигӯем, ки наҷот ëбанд, ва ба ин васила ҳамеша зарфи гуноҳҳои худро лабрез мекунанд; аммо, ниҳоят, ба ғазаб гирифтор шуданд.
52002017	Лекин мо, эй баодарон, баъд аз он ки ба муддати кӯтоҳе ҷисман, на қалбан, аз шумо ҷудо шудем, бо иштиëқи зиëдтар саъю кӯшиш намудем, ки рӯи шуморо бубинем,
52002018	Ва ба ин сабаб мо, — яъне ман, Павлус, — як-ду маротиба хостем назди шумо биëем, вале шайтон ба мо монеъ шуд.
52002019	Зеро кист умеди мо, ë шодмонии мо, ë тоҷи фахри мо дар ҳузури Худованди мо Исои Масеҳ дар вақти омадани Ӯ — оë шумо нестед?
52002020	Оре, шумо ҷалол ва шодмонии мо ҳастед.
52003001	БИНОБАР ин мо дигар сабр карда натавонистем ва розӣ шудем дар Атино танҳо монем,
52003002	Ва Тимотиюсро, ки бародари мо ва хизматгзори Худо ва ҳамкори мо дар башорати Масеҳ аст, фиристодем, то ки шуморо дар имонатон устувор гардонад ва тасаллӣ диҳад.
52003003	То ки ҳеҷ кас дар ин азобу уқубатҳо дудила нашавад, зеро худи шумо медонед, ки чунин аст насиби мо.
52003004	Зеро ки мо ҳамон вақт ҳам, ки назди шумо будем, ба шумо пешгӯӣ кардем, ки моро азобу уқубат дар пеш аст, чунон ки низ ба вуқӯъ омад, ва шумо медонед.
52003005	Аз ин рӯ ман ҳам дигар сабр карда натавонистам ва ӯро фиристодам, ки имони шуморо бифаҳмам, ки мабодо озмоянда шуморо озмуда бошад ва меҳнати мо бенатиҷа шуда бошад.
52003006	Аммо акнун, ки Тимотиюс аз пеши шумо назди мо омад ва муждаи имон ва муҳаббати шуморо ба мо расонд, ва ин ки шумо ҳамеша моро ба некӣ ëд мекунед ва муштоқи дидори мо ҳастед, чунон ки мо низ муштоқи дидори шумо ҳастем, —
52003007	Пас мо, эй бародарон, бо вуҷуди тамоми андӯҳ ва азобу уқбати худ, аз имони шумо тасаллӣ ëфтем,
52003008	Чунки акнун мо зинда ҳастем, модоме ки шумо дар Худованд қоим мебошед.
52003009	Зеро чӣ гуна мо метавонем ба Худо барои шуммо шукргузорӣ кунем, барои тамоми шодмоние ки дар бораи шумо ба ҳузури Худои мо дорем,
52003010	Ки шабу рӯз бо тамоми ҷидду ҷаҳд дуо мегӯем, ки бо шумо рӯ ба рӯ шавем ва камии имони шуморо пур кунем
52003011	Худи Худо ва Падари мо ва Худованди мо Исои Масеҳ роҳи моро сӯИ шумо рост овард.
52003012	Ва Худованд муҳаббати шуморо ба якдигар ва ба ҳар кас афзун ва фаровон гардонад, чунон ки мо низ ба шумо муҳаббат дорем,
52003013	Ва дилҳои шуморо устувор гардонад, то ки дар вақти омадани Худованди мо Исои Масеҳ бо ҳамаи муқаддасони Ӯ дар қудсият ба ҳузури Худо ва Падари мо беайб бошед. Омин.
52004001	ВА боз, эй бародарон, аз шумо дар Исои Масеҳ хоҳиш ва илтимос мекунам, ки чӣ тарзе ки аз мо пазируфтаед, ки чӣ гуна бояд рафтор кунед ва дар назари Худо писанд оед, ба ҳамон тарз боз ҳам зиëдтар муваффақият ба даст оваред;
52004002	Зеро медонед, ки чӣ гуна аҳкоме аз ҷониби Исои Худованд ба шумо додаем.
52004003	Зеро иродаи Худост, ки шумо пок бошед ва аз зино парҳез кунед;
52004004	Ва ҳар яке аз шумо битавонад бадани худро дар покӣ ва шараф нигоҳ дорад,
52004005	На дар оташи шаҳват монанди халқҳое ки Худоро намешиносанд;
52004006	Ва касе дар ҳеҷ бобат ва бародари худ таҷовуз ë суиистифода накунад, чунки Худованд барои ҳамаи ин корҳо интиқом мегирад, чунон ки пештар низ ба шумо гуфтем ва шаҳодат додем.
52004007	Зеро ки Худо моро на ба нопокӣ балки ба қудсият даъват кардааст.
52004008	Бинобар ин, ҳар кӣ саркашӣ мекунад, на ба одамизод, балки ба Худо саркашӣ мекунад, ки Ӯ Рӯҳулқудси Худро ба мо ато намудааст.
52004009	Аммо дар хусуси бародардӯстӣ ба шумо навиштан ҳоҷат надорад, зеро ки худи шумо аз Худо омӯхтаед, ки ба якдигар муҳаббат дошта бошед;
52004010	Ва шумо бо ҳамаи бародарон дар ҳамаи Мақдуния ҳамин тавр рафтор мекунед. Лекин мо, эй бародарон, шуморо даъват мекунем, ки боз ҳам зиëдтар муваффақият ба даст оваред
52004011	Ва саъю кӯшиш намоед, ки сокитона зиндагӣ кунед ва кори худро бо амали дастҳои худ ба ҷо оваред, чунон ки ба шумо дастур додаем,
52004012	То назди онҳое ки дар берунанд, боодобона рафтор кунед ва ба ҳеҷ чиз мӯҳтоҷ набошед.
52004013	Лекин мо, эй бародарон, намехоҳем, ки шумо дар бораи мурдагон бехабар бошед, ки мабодо мисли дигарон, ки умед надоранд андӯҳгин шавед.
52004014	Зеро, агар мо имон дорем, ки Исои мурд ва эҳьë шуд, ба ҳамин тарз низ Худо онҳоеро ки дар Исои мурдаанд, бо Ӯ хоҳад овард,
52004015	Зеро инро ба шумо бо каломи Худованд мегӯем, ки мо, зиндаҳо, ки то омадани Худованд боқӣ мондаем, аз мурдагон пешдастӣ нахоҳем кард,
52004016	Чунки Худи Худованд бо бонги даъват, бо садои фириштаи муқарраб ва карнаи Худо, аз осмон нузул хоҳад кард, ва онҳое ки дар Масеҳ мурдаанд, аввал эҳьë хоҳанд шуд.
52004017	Баъд мо, зиндаҳо, ки боқӣ мондаем, бо якҷоягии онҳо бар абрҳо бурда хоҳем шуд, то ки Худовандро дар ҳаво пешвоз гирем, ва ҳамин тавр ҳамеша бо Худованд хоҳем буд.
52004018	Пас ҳамдигарро бо ин суханон тасаллӣ диҳед.
52005001	АММО дар бораи замонаҳо ва мӯҳлатҳо ба шумо, эй бародарон, навиштан ҳоҷат надорад,
52005002	Зеро худи шумо хуб медонед, ки рӯзи Худованд ончунон меояд, чуно ки дузд дар шаб.
52005003	Чун бигӯянд: ”Осоиштагӣ ва амният”, — он гоҳ ногаҳон ба ҳалокат дучор хоҳанд шуд, мисли он ки зани ҳомиладор ба дарди зоиш дучор мешавад, ва ба ҳеҷ ваҷҳ халос нахоҳанд шуд.
52005004	Лекин шумо, эй бародарон, дар зулмот нестед, ки он рӯз бар шумо чун дузд ояд;
52005005	Зеро ки ҳамаи шумо писарони нур ва писарони рӯз ҳастед. Мо на писарони шаб ҳастем ва на писарони зулмот.
52005006	Пас, набояд мисли дигарон дар хоб бошем, балки бедор ва ҳушьëр бошем.
52005007	Зеро ки хобидагон шабона мехобанд, ва мастон шабона маст мешаванд;
52005008	Вале мо, ки писарони рӯз ҳастем, бояд ҳушьëр бошем ва зиреҳи имон ва муҳаббат ва хӯди умдеди наҷотро дар бар кунем,
52005009	Чунки Худо моро на баро ғазаб таъин кардааст, балки барои ëфтани наҷот ба василаи Худованди мо Исои Масеҳ,
52005010	Ки барои мо мурд, то ки мо, хоҳ бедор бошем, хоҳ хобида, бо якҷоягии Ӯ зист кунем.
52005011	Бинобар ин ҳамдигарро тасаллӣ диҳед ва якдигарро обод кунед, чунон ки низ мекунед.
52005012	Аммо аз шумо, эй бародарон, илтимос мекунем, ки он касонро қадрдонӣ намоед, ки дар миëни шумо меҳнат мекунанд, ва саварони шумо дар Худованд буда, шуморо насиҳат медиҳанд,
52005013	Ва онҳоро барои фаъолияташон бо камоли муҳаббат иззат кунед; бо якдигар дар сулҳ зист кунед.
52005014	Инчунин аз шумо, эй бародарон, хоҳишмандем, ки танбалонро насиҳат кунед, беҷуръатонро тасаллӣ диҳед, сустонро дастгирӣ намоед, бо ҳар кас пурсабр бошед.
52005015	Бохабар бошед, ки касе ба касе дар ивази бадӣ бадӣ накунад, балки ҳамеша барои якдигар ва барои ҳама дар паи некиӣ бошед.
52005016	Ҳамеша шод бошед.
52005017	Пайваста дуо гӯед.
52005018	Барои ҳама чиз шукр гӯед, зеро ки чунин аст иродаи Худо дар ҳаққи шумо дар Исои Масеҳ.
52005019	Рӯҳро хомӯш накунед.
52005020	Нубувватҳоро хор нашуморед.
52005021	Ҳама чизро озмоиш кунед, чизи хубро нигоҳ доред.
52005022	Аз ҳар гуна бадӣ худдорӣ кунед.
52005023	Худи Худои осоиштагӣ бигзор шуморо ба куллӣ пок гардонад ва рӯҳу ҷону ҷисми шуморо дар вақти омадани Худованди мо Исои Масеҳ комилан беайб нигоҳ дорад.
52005024	Даъваткунандаи шумо амин аст, ва инро низ ба амал меоварад.
52005025	Эй бародарон, барои мо дуо гӯед.
52005026	Ба ҳамаи бародарон бо бӯсаи муқаддас салом расонед.
52005027	Шуморо ба исми Худованд вазифадор менамоям, ки ин номаро ба ҳамаи бародарони муқаддас бихонед.
52005028	Файзи Худованди мо Исои Масеҳ бо шумо бод. Омин.
53001001	ПАВЛУС ва Силвонус ва Тимотиюс ба калисои Таслӯникӣ, ки дар Падари мо Худо ва Исои Масеҳи Худованд аст:
53001002	Файз ва осоиштагӣ аз ҷониби Падари мо Худо ва Исои Масеҳи Худованд бар шумо бод.
53001003	Ҳамеша мо бояд Худоро барои шумо, эй бародарон, чунон ки сазовор аст, шукргузорӣ намоем, чунки имони шумо афзоиш меëбад ва дар миëни ҳамаи шумо муҳаббати ҳар яке ба ҳамдигар зиëд мешавад,
53001004	Ба тавре ки худи мо дар калисоҳои Худо аз шумо фахр мекунем, дар хусуси сабр ва имони шумо дар ҳамаи таъқибот ва азобҳое ки аз сар мегузаронед.
53001005	Ин гувоҳиест бар доварии одилонаи Худо, то ки шумо сазовори Малакути Худо ҳисоб ëбед, ки барои он низ уқубат мекашед.
53001006	Зеро ба назари Худо одилона аст, ки уқубатдиҳандагони шуморо уқубат диҳад,
53001007	Ва шуморо, ки уқубат мекашед, бо якҷоягии мо фароғат бахшад, ҳангоме ки Исои Худованд аз осмон бо фариштаҳои қуввати Худ
53001008	Дар оташи фурӯзон зуҳур намуда, аз онҳое ки Худоро намешиносанд ва ба башорати Худованди мо Исои Масеҳ итоат намекунанд, интиқом гирид.
53001009	Онҳо гирифтори ҷазои ҳалокати абадӣ гардида, аз ҳузури Худованд ва ҷалоли қудрати Ӯ маҳрум хоҳанд шуд.
53001010	Дар он рӯзе ки Ӯ омада, дар муқаддасони Худ ҷалол ëбад ва ҳамаи имондоронро ба тааҷҷуб оварад, чунки шумо ба шаҳодати мо имон овардед.
53001011	Барои ҳамин ҳам мо ҳамеша барои шумо дуо мегӯем, то ки Худои мо шуморо сазовори даъваташ гардонад ва ҳар салоҳдиди некӣ ва кори имонро бо қуввати Худ ба амал оварад,
53001012	То ки исми Худованди мо Исои Масеҳ дар шумо ҷалол ëбад, ва шумо дар Ӯ ҷалол ëбед, ба ҳасби файзи Худои мо ва Исои Масеҳи Худованд.
53002001	ВАЛЕКИН аз шумо, эй бародарон, илтимос мекунем, ки дар хусуси омадани Худованди мо Исои Масеҳ ва пайвастани мо бо Ӯ
53002002	Нагузоред ки фикри шумо зуд ба шубҳа афтад, ва ҳаросон нашавед на аз нубуввати рӯҳ, на аз калом ва на аз номаи ки гӯë мо фиристода бошем дар бораи он ки рӯзи Масеҳ фаро расидааст.
53002003	Ҳеҷ кас ба ҳеҷ ваҷҳ набояд шуморо фирефта кунад, зеро аввал бояд исьëн ба вуқӯъ биëяд ва шахси пур аз шарорат, яъне писари ҳалокат зоҳир шавад.
53002004	Вай ба ҳар чизе ки Худо ë маъбад ном дорад, муқобилият нишон медиҳад ва худро аз он баланд мегирад, ба тавре ки дар маъбади Худо нишаста, худро Худо эълон мекунад.
53002005	Оë дар хотир надоред, ки вақте ки назди шумо будам, инро ба шумо мегуфтам?
53002006	Ва алҳол шумо медонед он чист, ки ба вай монеъ мешавад, то дар вақти муайян зоҳир гардад.
53002007	Зеро ки сирри шарорат акнун амал мекунад, вале ҳоло махфиëна аст, то даме ки он чи монеъ мешавад, аз миëн бардошта шавад, —
53002008	Он гоҳ шарири зоҳир мегардад, ҳамон ки Исои Худованд варо ба нафаси даҳонаш мекушад ва бо зуҳури омадани Худ несту нобуд мекунад.
53002009	Омадани ин шарир бо ҳар гуна қувват ва аломот ва мӯъҷизоти сохта аз рӯи амали шайтон аст,
53002010	Ва бо ҳар навъ талбиси ноҳаққӣ дар вуҷуди нобушавандагон барои он ки онҳо муҳаббати ростиро қабул накардаанд, то ки наҷот ëбанд.
53002011	Ва ба ин сабаб Худо ба онҳо неруи гумроҳкунандаро мефиристад, то ки ба дурӯғ имон оваранд,
53002012	То ҳамаи онҳое ки ба ростӣ имон наоварданд, балки ноҳаққиро дӯст доштанд, маҳкум гарданд.
53002013	Валекин мо бояд ҳамеша Худоро барои шумо, эй бародарони маҳбуби Худованд, шукргузорӣ намоем, ки Худо аз ибтидо, ба василаи тақдиси Рӯҳ ва имон ба ростӣ, шуморо барои наҷот баргузидааст.
53002014	Ва барои он шуморо ба воситаи башорати мо даъват намудааст, то ки ба ҷалоли Худованди мо Исои Масеҳ ноил шавед.
53002015	Пас, эй бародарон, истодагӣ кунед ва ривоятҳоеро, ки ë аз калом, ë аз номаи мо таълим гирифтаед, нигоҳ доред.
53002016	Валекин Худи Худованди мо Исои Масеҳ ва Худо, Падари мо, ки моро дӯст доштааст ва тасаллии абадӣ ва умеди некро бо файз ато намудааст,
53002017	Бигзор дилҳои шуморо тасаллӣ диҳад ва шуморо дар ҳар сухан ва амали нек устувор гардонад.
53003001	БА ҳар ҳол, эй бародарон, дар ҳаққи мо дуо гӯед, то ки каломи Худованд паҳн шавад ва ҷалол ëбад, чунон ки дар миëни шумо шудааст,
53003002	Ва барои он ки мо аз одамони гумроҳ ва шарир халос шавем; зеро ки на ҳар кас имон дорад.
53003003	Лекин Худованд амин аст, ки шуморо устувор гардонад ва аз он шарир нигоҳ дорад.
53003004	Ва мо ба шумо дар Худованд эътимод дорем, ки он чи ба шумо амр фармоем, ба ҷо меоваред ва ба ҷо хоҳед овард.
53003005	Ва Худованд бигзор дилҳои шуморо ба муҳаббати Худо ва ба сабри Масеҳ ҳидоят намояд.
53003006	Валекин ба шумо, эй бародарон, ба исми Худованди мо Исои Масеҳ дастур медиҳем, ки аз ҳар бародаре ки бекоргардӣ мекунад ва на мувофиқи ровояте ки аз мо қабул кардаед, дур шавед,
53003007	Зеро худи шумо медонед, ки чӣ гуна бояд ба мо тақлид намоед; зеро ки мо дар миëни шумо бекоргард набудем;
53003008	Нони касеро муфт нахӯрдем, балки шабу рӯз ба меҳнат ва кор машғул шудем, то ки ба касе аз шумо гаронӣ накунем, —
53003009	На аз он сабаб ки ҳақ надоштем, балки барои он ки худамонро ба шумо намунаи ибрат гардонем, то ки ба мо тақлид намоед.
53003010	Зеро, вақте ки назди шумо будем, ба шумо чунин дастур додем: агар касе нахоҳад кор кунад, бигзор хӯрок ҳам нахӯрад.
53003011	Зеро шунидем, ки баъзе касон дар миëни шумо бекоргардӣ мекунанд, яъне ҳеҷ коре накарда, давуғеҷи барзиëд мекунанд;
53003012	Ба чунин шахсон дар худованди мо Исои Масеҳ амр мефармоем ва насиҳат медиҳем, ки сокитона кор карда, нони худро бихӯранд.
53003013	Валекин шумо, эй борадарон, аз некӯкорӣ монда нашавед.
53003014	Ва агар касе ба суханоне ки мо дар ин нома навиштаем, гӯш надиҳад, — ӯро дар хотири худ гирифта монед ва бо ӯ муошират накунед, то ки хиҷил шавад;
53003015	Аммо ӯро душман ҳисоб накунед, балки ҳамчун бародар насиҳат диҳед.
53003016	Валекин Худи Худованди осоиштагӣ бигзор ҳамеша дар ҳама чиз осоиштагӣ ба шумо ато намояд. Худованд бо ҳамаи шумо бод!
53003017	Ман, Павлус, бо дасти худ салом мерасонам, ки ин аломате дар ҳар нома аст; ман чунин менависам:
53003018	Файзи Худованди мо Исои Масеҳ бо ҳамаи шумо бод. Омин.
54001001	ПАВЛУС, ҳаввории Исои Масеҳ бо амри Худое ки Наҷотдиҳандаи мост, ва Исои Масеҳи Худованд, ки умеди мост,
54001002	Ба Тимотиюс, ки фарзанди ҳақиқӣ дар имон аст: файз, марҳамат ва осоиштагӣ аз ҷониби Падaри мо Худо ва Худованди мо Исои Масеҳ бод.
54001003	Вақте ки ба Мақдуния равона шудам, аз ту хоҳиш кардам, ки дар Эфсӯс бимонӣ, то баъзе касонро насиҳат диҳӣ, ки таълимоти дигарро паҳн накунанд
54001004	Ва бо қиссаҳо ва насабномаҳои бепоëн машғул нашаванд, ки ин чизҳо на ба ободии хонаи Худо, ки дар имон аст, балки бештар ба мубоҳисот оварда мерасонад.
54001005	Мақсади ин насиҳат муҳаббат аст, ки аз дили соф ва виҷдони нек ва имони бериë падид меояд,
54001006	Ки баъзе кaсон аз он баргашта, ба ëвагӯӣ моил шудаанд,
54001007	Дар ҳолате ки мехоҳанд муаллимони шариат бошанд, аммо намефаҳманд на он чиро, ки мегӯянд, на он чиро, ки даъво мекунанд.
54001008	Лекин мо медонем, ки шариат нек аст, кас агар онро ба таври шаръӣ ба кор барад,
54001009	Ва инро бидонaд, ки шариат на барои одил дар миëн гузошта шудааст, балки барои шарирон ва беитоатон, осиëн ва гуноҳкорон, фосиқон ва палидон, барои таҳқиркунандагони падар ва модар, барои одамкушон,
54001010	Барои зинокорон, ливотагарон, одамдуздон, дурӯғгӯëн, савгандшиканон ва барои ҳар амале ки бар хилофи таълимоти солим аст,
54001011	Ба ҳасби башорати пурҷалоли Худои таборак, ки ба ман супурда шудааст.
54001012	Исои Масеҳи Худованди моро шукргузорӣ мекунам, ки Ӯ ба ман қувват бахшид ва маро амин дониста, ба хизматгузорӣ таъин намуд, —
54001013	Маро, ки пештар куфргӯ таъқибкунанда ва озордеҳ будам, лекин сазовори марҳамат гардидам, чунки аз рӯи нодонӣ, дар беимонӣ амал мекардам;
54001014	Аммо файзи Худованди мо бо имон ва муҳаббате ки дар Исои Масеҳ аст, дар ман ниҳоятдараҷа зоҳир шуд.
54001015	Ин сухан дуруст аст ва сазовори қабули куллӣ, ки Исои Масеҳ ба дуньë омад, то гуноҳкоронро наҷот диҳад, ва ман бадтарини онҳо ҳастам.
54001016	Лекин ман барои он сазовори марҳамат шудам, ки Исои Масеҳ тамоми пурсабриро аввал дар ман нишон диҳад, то ба онҳое ки барои ҳаëти ҷовидонӣ ба Ӯ имон хоҳанд овард, намунаи ибрат бошам.
54001017	Ба Подшоҳи ҷовид, ба Худои ғайрифонӣ, нонамоëн ва якто то абад шавкат ва ҷалол бод. Омин.
54001018	Туро, эй фарзандам Тимотиюс, мувофиқи нубувватҳое ки пештар дар ҳаққи ту шуд, чунин насиҳат медиҳам, ки ту мутобиқИ онҳо амал намуда, ҳамчун сарбози нек ҷанг кунӣ,
54001019	Ва имон ва виҷдони нек дошта бошӣ, ки баъзе касон онро рад карданд, ва киштии имонашон ғарқ шуд;
54001020	Аз он ҷумла Ҳумниюс ва Искандар, ки онҳоро ба шайтон супурдам, то таълим диҳам, ки куфр нагӯянд.
54002001	ПАС, дар навбати аввал хоҳишмандaм, ки дуоҳо, илтимосҳо, тазаррӯъҳо ва шукронаҳо ба ҷо оварем барои ҳамаи одамон,
54002002	Барои подшоҳон ва барои ҳамаи ҳукуматдорон, то ки ором ва сокит, бо камоли парҳезгорӣ ва покӣ умр гузаронем;
54002003	Зеро ин дар назари Худо, ки Наҷотдиҳандаи мост, хуб ва писандида аст,
54002004	Ки Ӯ мехоҳад, ки ҳамаи одамон наҷот ëбанд ва ба дониши ростӣ бирасанд.
54002005	Зеро ки Худо ягона аст, ва воситачии байни Худо ва одамон низ ягона аст, ки Исои Масеҳи одамизод аст,
54002006	Ки Худро ҳамчун фидияе барои ҳама дод: ин шаҳодатест, ки дар замони муайян дода шудааст,
54002007	Ва барои ин ман воиз ва ҳавворӣ ва муаллими халқҳо дар имон ва ростӣ таъин шудаам, дар Масеҳ рост мегӯям, дурӯғ не.
54002008	Пас хоҳиш дорам, ки мардон дастҳои муқаддасро бе ғазаб ва шубҳа боло бардошта, дар ҳар ҷо дуо гӯянд;
54002009	Ва занон низ дар сару либоси шоиста маҳҷубона ва боисмат бошанд ва худро на бо мӯйбофӣ, на бо тилло, на бо марворид ва на бо либосҳои гаронбаҳо оро диҳанд,
54002010	Балки бо аъмоли нек, чунон ки ба занони парҳезгор муносиб аст.
54002011	Бигзор зан дар хомӯшӣ бо камоли итоат таълим гирад;
54002012	Ва ба зан иҷозат намедиҳам, ки таълим диҳад ва баp мард ҳукмрон шавад, балки хомӯш бошад.
54002013	Зеро ки аввал Одам офарида шудааст, ва баъд аз ӯ Ҳавво;
54002014	Ва Одам фирефта нашудааст, балки зан фиреб хӯрда, ба гуноҳ дучор шудааст;
54002015	Лекин вай ба воситаи бачазоӣ наҷот хоҳад ëфт, агар дар имон ва муҳаббат ва қудсият бо исмат қоим бошад.
54003001	ЧУНИН сухан амин аст, ки агар касе усқуфиро орзу кунад, кори хубе орзу мeкунад.
54003002	Аммо усқуф бояд беайб, соҳиби як зан, ҳушьëр, боисмат, боодоб, меҳмоннавоз ва омӯзгор бошад;
54003003	На моили шаробнӯшӣ, на ҷангара, на тамаъкор, балки сокит ва сулҳҷӯ, на зарпараст;
54003004	Хонаву ҷои худро ба хубӣ идора кунад, фарзандонашро бо камоли ҳалолкорӣ дар итоат нигоҳ дорад;
54003005	Зеро кас агар хонаву ҷои худро идора карда натавонад, оë вай дар бораи Калисои Худо ғамхорӣ карда метавонад?
54003006	Аз ҷумлаи навимонон набошад, мабодо мағрур шуда, зери ҳукми иблис афтад.
54003007	Ва ҳамчунин аз ҷониби онҳое ки дар берунанд, ӯ бояд, шаҳодати нек дошта бошад, то ки ба мазаммат ва доми иблис гирифтор нашавад.
54003008	Лозим аст, ки дьяконҳо низ ҳалолкор бошанд, на дузабон, на шавқманди шаробнӯшӣ, на тамаъкор,
54003009	Балки сирри имонро дар виҷдони пок нигоҳ доранд.
54003010	Валекин онҳо ҳам бигзор аввал озмуда шаванд ва баъд, агар беайб бошанд, хизмат кунанд,
54003011	Ҳамчунин занонашон бояд ҳалолкор бошанд, на ғайбаткунанда, балки ҳушьëр ва аз ҳар ҷиҳат мӯътамад.
54003012	Дьяконҳо бояд соҳиби як зан бошанд, фарзандон ва хонаву ҷои худро ба хубӣ идора кунанд;
54003013	Зеро онҳое ки нағз хизмат карда бошанд, барои худ мартабаи олӣ ва ҷуръати азим дар имоне ки дар Исои Масеҳ аст, муҳайë мекунанд.
54003014	Инро ба ту менависам ба умеди он ки ба қарибӣ назди ту биëям.
54003015	Аммо агар даранг кунам, туро лозим аст бидонӣ, ки чӣ гуна дар хонаи Худо рафтор намоӣ, ки он Калисои Худои Ҳай, рукн ва буньëди ростист.
54003016	Ва бечуну чаро бузург аст сирри диндорӣ: Худо дар ҷисм зоҳир шуд, дар Рӯҳ тасдиқ гардид, ба василаи фариштаҳо дида шуд, дар миëни халқҳо мавъиза карда шуд, дар ҷаҳон бо имон пазируфта шуд, дар ҷалол боло бароварда шуд.
54004001	АММО Рӯҳ кушоду равшан мегӯяд, ки дар замонҳои охир баъзе касон аз имон баргашта, ба арвоҳи фиребанда ва таълимоти шаëтин гӯш хоҳанд андохт,
54004002	Ба воситаи риëкории дурӯғгӯëне ки виҷдонашон гӯë бо доғе беҳис шудааст,
54004003	Никоҳро манъ мекунанд ва аз ҳар навъ хӯрок парҳез мефармоянд, ки онро Худо офаридааст, то ки имондорон ва орифони ростӣ бо шукргузорӣ бихӯранд.
54004004	Зеро ки ҳар офаридаи Худо хуб аст, ва ҳеҷ чиз набояд рад карда шавад, агар онро бо шукргузорӣ бихӯранд.
54004005	Чунки он бо каломи Худо ва бо дуо тақдис мегардад.
54004006	Агар инро ба бародарон талқин намоӣ, хизматгузори неки Исои Масеҳ хоҳӣ буд, ки аз суханони имон ва таълимоти неке ки пайравӣ кардаӣ, ғизо мегирӣ.
54004007	Аммо аз қиссаҳои нолоиқи аҷузаҳо рӯй гардон, балки худро дар диндорӣ машқ деҳ;
54004008	Зеро ки машқи ҷисмонӣ кам фоида дорад, вале дкндорӣ барои ҳама чиз фоиданок аст, ки ваъдаи ҳаëти ҳозира ва ояндаро дорад.
54004009	Дуруст аст ин сухан ва сазовори қабули куллӣ.
54004010	Зеро барои ҳамин ҳам мо меҳнат мекунем ва заҳмат мекашем, ки ба Худои Ҳай умед бастаем, ки Ӯ Наҷотдиҳандаи ҳамаи одамон, алалхусус имондорон аст.
54004011	Ҳаминро мавъиза намо ва таълим деҳ.
54004012	Бигзор ҳеҷ кас ба ҷавонии ту беэътиноӣ накунад; балки барои имондорон дар сухан, дар рафтор, дар муҳаббат, дар рӯҳ, дар имон, дар покӣ намунаи ибрат бош.
54004013	То вақти омаданам ба қироат, насиҳат ва таълим машғул шав.
54004014	Ба бахшоиши Рӯҳ, ки дар туст, беэътиноӣ накун, ки он ба ту ба василаи нубувват бо гузоштани дастҳои пирон дода шудааст.
54004015	Ба ин ғамхорӣ намо ва инро тарк накун, то ки мувaффақияти ту ба ҳама намоëн шавад.
54004016	Ба худат ва ба таълим диққат деҳ, доимо ба ин машғул бош; зеро, агар ҳамин тавр рафтор кунӣ, ҳам худатро наҷот медиҳӣ ва ҳам шунавандагонатро.
54005001	ПИРАМАРДРО мазаммат накун, балки чун падар насиҳат деҳ; ҷавононро чун бародарон;
54005002	Пиразанонро чун модарон; ҷавонзанонро чун хоҳарон, бо камоли покӣ.
54005003	Бевазанонро, агар бевазанони ҳақиқӣ бошанд, эҳтиром намо.
54005004	Вале агар бевазане соҳиби фарзандон ва ë набераҳо бошад, бигзор онҳо аввал вазифаи динии худро нисбат ба оила таълим гиранд ва падарону модаронро қадрдонӣ кунанд, зеро ки ин писандидаи Худост.
54005005	Бевазани ҳақиқӣ ва бекас ба Худо умед мебандад ва шабу рӯз ба тазаррӯъ ва дуо машғул аст,
54005006	Лекин бевазане ки дар айшу ишрат умр мегузаронад, зинда ба зинда мурдааст.
54005007	Ана ҳаминро ба онҳо талқин намо, то ки беайб бошанд.
54005008	Аммо агар касе ба хешу табораш ва алалхусус ба аҳли хонааш ғамхорӣ накунад, вай тарки имон кардааст ва аз беимонон бадтар аст.
54005009	Ба рӯйхат номи бевазане сабт шавад, ки синну солаш аз шаст кам набошад ва як шавҳар карда бошад.
54005010	Ва дар бораи аъмоли некаш шаҳодате дошта бошад: фарзандонро тарбият дода, ғарибонро меҳмондорӣ карда, пойҳои муқаддасонро шуста, аламзадагонро дастгирӣ намуда ва ҳар амали некро пайравӣ карда бошад.
54005011	Лекин бевазанони ҷавонро қабул накун, зеро вақте ки шаҳват онҳоро аз Масеҳ дур месозад, мехоҳанд никоҳ кунанд;
54005012	Бинобар ин маҳкум хоҳанд шуд, чунки имони пештараро рад кардаанд;
54005013	Илова бар ин, азбаски бекоранд, хона ба хона мегарданд, — ва на танҳо бекоранд, балки низ лаққӣ ва кунҷков буда, суханоне мегӯянд, ки шоиста нест.
54005014	Пас, хоҳиши ман ин аст, ки ҷавонзанон никоҳ кунанд, бача зоянд, бо рӯзгори хона машғул шаванд ва ба душман ҳеҷ як асосе надиҳанд, ки бадгӯӣ кунад:
54005015	Зеро ки баъзе аз онҳо аз паи шайтон рафта, гумроҳ шудаанд.
54005016	Агар мард ë зани имондоре бевазанон дошта бошад, бигзор ба онҳо мадад расонад ва бар Калиcо гаронӣ накунад, то ки Калисо ба бевазанони ҳақиқӣ мадад расонда тавонад.
54005017	Пироне ки нағз сардорӣ мекунанд, эҳтироми дучандро сазоворанд, алалхусус онҳое ки дар ваъз ва таълим меҳнат мекунанд,
54005018	Зеро ки дар Навиштаҳо гуфта шудааст: «вақте ки барзагов хирман мекӯбад, даҳонашро набанд»; ва боз»Меҳнаткаш музди худро сазовор аст».
54005019	Шикоятро дар ҳаққи пире, бе он ки ду ë се шоҳид бошад, қабул накун.
54005020	Хатокоронро дар ҳузури ҳама танбеҳ намо, то ки дигарон низ битарсанд.
54005021	Дар пеши Худо ва Исои Масеҳи Худованд ва фариштаҳои баргузида туро қасам медиҳам, ки инро бе ғаразе риоя намоӣ ва ҳеҷ коре бо рӯйбинӣ накунӣ.
54005022	Дастҳоро бар ҳеҷ кас шитобкорона нагузор ва ба гуноҳҳои дигарон шарик нашав; худро пок нигоҳ дор.
54005023	Минбаъд оби танҳо нанӯш, балки барои меъдаат ва нотобиҳои зиëде ки дорӣ, каме шароб ба кор бар.
54005024	Гуноҳҳои баъзе касон ошкор аст ва рост сӯИ маҳкумият мебарад, лекин гуноҳҳои баъзеи дигарон баъдтар ошкор мешавад.
54005025	Ҳамчунин аъмоли нек ошкор аст, ва агар ин тавр набошад ҳам, пинҳон монда наметавонад.
54006001	ҒУЛОМОНЕ ки зери юғ мебошанд, бояд оғоëни худро сазовори ҳар иззату икром донанд, то ки исми Худо ва таълимоти мо гирифтори мазаммат нашавад.
54006002	Вале онҳое ки оғоëни имондор доранд, набояд ба онҳо беэътиноӣ кунанд, чунки онҳо бародаронанд; балки бояд бо ҷидду ҷаҳди боз ҳам зиëдтар ба онҳо хизмат кунанд, зеро онҳое ки аз инҳо баҳрае мебинанд, имондор ва маҳбубанд. Инро таълим деҳ ва насиҳат намо.
54006003	Агар касе таълимоти дигарро паҳн кунад ва ба суханони солими Худованди мо Исои Масеҳ ва ба таълимоти диндорӣ пайравӣ накунад, —
54006004	Вай мағрур аст, ҳеҷ чизро намедонад, балки ба бемории муҷодилот ва мубоҳисот дучор шудааст, ки аз онҳо ҳасад, ҷанҷол, бадзабониҳо, гумонҳои шарирона
54006005	Ва мунозираҳои бекора ба амал меояд дар миëни шахсони ақлрамида ва аз ҳақиқат бегонае ки мувофиқи пиндошташон диндорӣ манбаи фоида аст. Аз чунин шахсон канорагирӣ намо.
54006006	Аммо диндорӣ бо қаноатмандӣ манфиати зиëде дорад.
54006007	Зеро ки мо ба дуньë чизе наовардаем, ва равшан аст, ки наметавонем чизе аз он низ бибарем.
54006008	Бинобар ин, модоме ки хӯрок ва либос дорем, аз он қонеъ хоҳем буд.
54006009	Лекин онҳое ки мехоҳанд сарватдор шаванд, гирифтори озмоиш ва дом ва бисьëр ҳавасҳои беақлона ва зарарнок мешаванд, ки онҳо мардумро дар хонавайронӣ ва ҳалокат меғӯтонанд.
54006010	Зеро ки решаи ҳамаи бадиҳо зарпарастист, ки баъзе касон ба он орзуманд шуда, аз имон баргаштаанд ва худро гирифтори андӯҳҳои зиëде кардаанд.
54006011	Аммо ту, эй одами Худо, аз ин ҳазар намо ва аз паи адолат, диндорӣ, имон, муҳаббат, сабр ва фурӯтанӣ бирав;
54006012	Дар роҳи имон ба таври нек талош намо, ҳаëти ҷовидониро аз они худ бисоз, ки барои он ту даъват гардидаӣ ва дар пеши шоҳидони бисьëр эътирофи нек кардаӣ.
54006013	Ба ҳузури Худое ки ҳамаро ҷон мебахшад, ва ба ҳузури Исои Масеҳ, ки дар пеши Понтиюс Пилотyс эътирофи нек кардааст, ба ту амр мефармоям,
54006014	Ки ҳукмро то вақти зуҳури Худованди мо Исои Масеҳ беайб ва бенуқсон риоя намоӣ,
54006015	Ки онро Фармонгузори таборак ва ягона, Подшоҳи подшоҳон ва Худованди худовандон дар вақти худ нишон хоҳад дод.
54006016	Ки танҳо Ӯ Ҳайй лоямут буда, дар нури дастнорас сокин аст, ва Ӯро як нафар ҳам аз одамон надидааст ва дида наметавонад. Ӯро то абад шавкат ва қудрат бод! Омин.
54006017	Сарватдорони ин дуньëро амр фармой, ки ҳавобаландӣ накунанд ва ба сарвати бебақо умед набанданд, балки ба Худои Ҳай, ки ҳама чизро барои маишати мо ба фаровонӣ ато мекунад;
54006018	Бигзор онҳо некӣ кунанд ва аз аъмоли нек сарватманд шаванд, валинеъмат ва одамдӯст бошанд
54006019	Ва барои худ ганҷе ғун кунанд, ки барои оянда асоси нек гардад, то ки ҳаëти ҷовидониро аз они худ созанд.
54006020	Эй Тимотиюс! Он чиро, ки ба ту амонат гузошта шудааст, муҳофизат намо ва аз ëвагӯии ношоям ва мубоҳисоте ки бардурӯғ дониш номида мешавад, рӯй гардон,
54006021	Ки баъзе касон ба он часпида, аз имон баргаштаанд. Файз бо ту бод. Омин.
55001001	ПАВЛУС, ҳаввории Исои Масеҳ бо иродаи Худо, ба ҳасби ваъдаи ҳаëт, ки дар Исои Масеҳ аст,
55001002	Ба Тимотиюс, фарзанди маҳбубам: файз, марҳамат ва осоиштагӣ аз ҷониби Худои Падар ва Худованди мо Исои Масеҳ бод.
55001003	Шукргузорӣ менамоям Худоеро, ки чун аҷдоди худ бо виҷдони пок ба Ӯ ибодат мeкунам, барои он ки ҳамеша туро дар дуоҳоям шабу рӯз ба ëд меоварам.
55001004	Шавқманди дидори ту ҳастам, — дар ҳолате ки ашкҳои туро дар хотир дорам, — то аз шодӣ пур шавам,
55001005	Зеро ки имони бериëи туро, ки пештар дар модаркалонат Лӯид ва модарат Авниқо сокин буд, ба хотир меоварам ва яқин дорам, ки он дар ту низ сокин аст.
55001006	Ба ин сабаб ба ту хотиррасон мекунам, ки он бахшоиши Худоро, ки ба василаи гузоштани дастҳои ман дар туст, авҷ гиронӣ;
55001007	Зеро ки Худо ба мо на рӯҳи тарсу ҳаросро, балки рӯҳи қувват ва муҳаббат ва парҳезгорӣ додааст.
55001008	Пас, на аз шаҳодат додан ба Худованди мо ва на аз ман, ки бандии Ӯ ҳастам, ор дор, балки барои башорат ба ҳасби қуввати Худо уқубат бикаш,
55001009	Ки Ӯ моро наҷот додааст ва ба даъвати муқаддас хондааст, на бар тибқи аъмоли мо, балки ба ҳасби таъиноти Худ ва ба ҳасби он файзе ки ба мо аз азал дар Исои Масеҳ ато шудааст,
55001010	Вале алҳол ба василаи зуҳури Наҷотдиҳандаи мо Исои Масеҳ ошкор гардидааст, ки Ӯ мамотро ботил намуд ва ҳаëт ва бефаноиро ба воситаи башорат дурахшон кард,
55001011	Ки барои он ман воиз ва ҳавворӣ ва муаллими халқҳо таъин шудаам.
55001012	Ба ин сабаб ман чунин уқубат мекашам, лекин ор намедорам, зеро медонам, ки ба Кӣ имон овардаам, ва ман яқин дорам, ки Ӯ қодир аст aмонaти маро то он рӯз нигоҳ дорад.
55001013	Намунаи суханони солимро, ки аз ман шунидаӣ, бо имон ва муҳаббате ки дар Исои Масеҳ аст, пайравӣ намо.
55001014	Он амонати некро ба воситаи Рӯҳулқудсе ки дар мо сокин аст, нигоҳ дор.
55001015	Ту медонӣ, ки ҳамаи онҳое ки дар вилояти Осиë ҳастанд, маро тарк карданд; аз он ҷумла Фуҷлус ва Ҳармуҷнис.
55001016	Худованд ба аҳли хонаи Анисифӯрус марҳамат намояд барои он ки ӯ чандин бор маро дилдорӣ дод ва аз занҷирҳоям хиҷил нашуд,
55001017	Балки, ҳангоме ки ба Рум омад, бо ҷидду ҷаҳди зиëде маро ҷустуҷӯ намуда, ëфт.
55001018	Худованд ба ӯ ато фармояд, ки ба ҳузури Худованд дар он рӯз марҳамат пайдо кунад. Ва хизмати бисьëреро, ки ӯ дар Эфсӯс барои ман кардааст, ту хубтар медонӣ.
55002001	ПАС, эй фарзандам, бо файзе ки дар Исои Масеҳ аст, қавӣ бош.
55002002	Ва он чиро, ки аз ман дар ҳузури шоҳидони бисьëр шунидаӣ, ба одамони мӯътамаде бисупор, ки лаëқат дошта бошанд дигaронро низ таълим диҳанд.
55002003	Ҳамчун сарбози неки Исои Масеҳ ба уқубатҳо тоб овар.
55002004	Ҳеҷ сарбоз худро бо корҳои рӯзгор банд намекунад, то ки ба сипаҳсолор писанд афтад.
55002005	Ва агар касе мубориза кунад ҳам, соҳиби тоҷ намешавад, агар ғайриқонунӣ мубориза карда бошад.
55002006	Зироаткори меҳнаткаш бояд аввалин шахс бошад, ки аз ҳосил баҳра барад.
55002007	Он чи мегӯям, бифаҳм ва Худованд дар ҳама чиз ба ту фаҳм хоҳад дод.
55002008	Исои Масеҳро дар хотир нигоҳ дор, ки аз насли Довуд буд ва аз мурдагон эҳьë шуд, ба ҳасби башорати ман,
55002009	Ки барои он, мисли бадкоре, то ба дараҷаи занҷирҳо уқубат мекашам, аммо каломи Худо ба занҷирҳо банд нест.
55002010	Бинобар ин ман ба ҳар чиз ба хотири баргузидагон сабр мекунам, то ки онҳо низ ба наҷоте ки дар Исои Масеҳ аст, бо ҷалоли абадӣ ноил шаванд.
55002011	Дуруст аст ин сухан: агар бо Ӯ мурда бошем, бо Ӯ зиндагӣ ҳам хоҳем кард;
55002012	Агар тоқат оварем, бо Ӯ салтанат ҳам хоҳем ронд; вале агар инкор кунем, Ӯ низ моро инкор хоҳад кард;
55002013	Агар мо бевафо бошем, Ӯ вафодор аст, зеро ки Худро инкор карда наметавонад.
55002014	Ҳаминро хотиррасон карда, ба ҳузури Худованд ба онҳо дастур деҳ, ки ба баҳсу мунозира машғул нашаванд, ки он ҳеҷ фоида намебахшад, балки шунавандагонро парешонхотир месозад.
55002015	Саъю кӯшиш намо, ки худро ба Худо муносиб нишон диҳӣ, ҳамчун коркуне ки хиҷил намешавад ва каломи ростиро дуруст мавъиза мекунад.
55002016	Вале аз ëвагӯии ношоям канорагирӣ намо; зеро ки ин кор мардумро боз ҳам зиëдтар ба маъсият гирифтор хоҳад кард,
55002017	Ва суханашон, ҳамчун мараз, паҳн хоҳад шуд. Дар миëни онҳо Ҳумниюс ва Филитус ҳастанд,
55002018	Ки аз ростӣ дур шуда, мегӯянд, ки»эҳьë аллакай воқеъ шудааст», ва имони баъзеро хароб мекунанд.
55002019	Аммо буньëди матини Худо қоим аст ва чунин мӯҳре дорад: «Худованд мансубони Худро мешиносад»; ва боз :»Ҳар кӣ исми Худовандро мехонад, бигзор аз шарорат канорагирӣ намояд».
55002020	Вале дар хонаи калон на танҳо зарфҳои тилло ва нуқра, балки чӯбин ва гилин ҳам ҳаст, ва аз онҳо баъзе барои истеъмоли иззатнок аст, ва баъзе барои истеъмоли зиллатнок.
55002021	Пас, ҳар кӣ худро аз инҳо пок кунад, зарфе барои истеъмоли иззатнок хоҳад буд, ки он муқаддас ва қобили истифодаи соҳибаш мебошад ва тайëр ба ҳар амали нек.
55002022	Аз шаҳвоти ҷавонӣ бигрез ва бо ҳамаи онҳое ки Худовандро аз самими қалб мехонанд, аз паи адолат, имон, муҳаббат ва осоиштагӣ бирав.
55002023	Аз мубоҳисаҳои аблаҳона ва ҷоҳилона канорагирӣ намо, чун медонӣ, ки онҳо ҷанҷолҳоро ба вуҷуд меоваранд;
55002024	Лекин бандаи Худованд набояд ҷанҷол кунад, балки бо ҳама меҳрубон, омӯзгор ва сабур бошад,
55002025	Бо фурӯтанӣ мухолифонро насиҳат диҳад, ки шояд Худо ато фармояд, ки онҳо тавба карда, ба дониши ростӣ бирасанд,
55002026	Ва аз доми иблис раҳоӣ ëбанд, ки вай онҳоро асири иродаи худ гардондааст.
55003001	ВА инро бидон, ки дар айëми охир замонҳои сахт фаро хоҳад расид.
55003002	Зеро ки одамон худписанд хоҳанд шуд, ва зарпараст, ва пурғурур, ва ҳавобаланд, ва бадзабон, ва беитоат ба падарону модарон, ва кӯрнамак, ва осӣ, ва ноаҳл,
55003003	Ва номуросо, ва тӯҳматчӣ, ва бепарҳез, ва бераҳм, ва душмани некӣ,
55003004	Ва хоин, ва рӯйнатан, ва бодӣ, ки айшу ишратро бештар аз Худо дӯст медоранд,
55003005	Ва намуди зоҳирии диндориро доранд, вале қуввати онро инкор мекунанд. Аз чунин шахсон канорагирӣ намо.
55003006	Зеро ба онҳо касоне тааллуқ доранд, ки пинҳонӣ ба хонаҳо даромада, занони заифмзоҷеро фирефта мекунанд, ки дар гуноҳҳо ғӯтидаанд, ба ҳавасҳои гуногун моил шудаанд.
55003007	Ин занон ҳамеша таълим мегиранд, вале ҳаргиз ба дониши ростӣ расида наметавонанд.
55003008	Чунон ки Янис ва Ямбрис ба муқобили Мусо қиëм карда буданд, ончунон инҳо низ, ки мардуми олудафикр ва мардуди имон мебошанд, ба муқобили ростӣ қиëм мекунанд.
55003009	Аммо бисьëр комьëб нахоҳанд шуд, зеро ки аблаҳии онҳо дар пеши назари ҳама ошкор хоҳад шуд, чунон ки дар хусуси Янис ва Ямбрис низ воқеъ шуда буд.
55003010	Лекин ту таълим, тарзи ҳаëт, рафтор, имон, ҳиммат, муҳаббат ва тоқати маро медонӣ,
55003011	Ҳамчунин таъқибот ва уқубатҳоеро ки дар Антиëхия, Иқуния ва Лустра ба сари ман омад, ва чӣ тавр он таъқиботро ман аз сар гузарондам, ва Худованд маро аз ҳамааш халосӣ дод.
55003012	Ва ҳамаи онҳое ки мехоҳанд парҳезгорона дар Исои Масеҳ зиндагӣ кунанд, ба таъқибот дучор хоҳанд шуд;
55003013	Вале одамони бад ва фиребгарон боз ҳам бадтар гардида, дигаронро гумроҳ хоҳанд кард ва худашон гумроҳ хоҳанд шуд.
55003014	Лекин ту дар он чи таълим гирифтаӣ ва мӯътақид шудаӣ, қоим бош, чун медонӣ, ки туро кӣ таълим додааст;
55003015	Ва аз кӯдакиат Навиштаҳои Муқаддасро медонӣ, ки метавонанд туро ҳикмат омӯзaанд барои наҷот ëфтан ба василаи имоне ки дар Исои Масеҳ аст.
55003016	Тамоми Навиштаҳо аз рӯи илҳоми илоҳист ва барои омӯзиш, барои мазаммат, барои ислоҳ, барои ҳидоят ба роҳи адолат фоиданок аст,
55003017	То ки Марди Худо комил гардида, ба ҳар амали нек муҳайë бошад.
55004001	ПАС, туро ба ҳузури Худо ва Исои Масеҳи Худованд, ки зиндагон ва муpдагонро доварӣ хоҳад кард, ва ба зуҳури Ӯ ва ба Малакути Ӯ қасам медиҳам,
55004002	Ки каломро мавъиза кунӣ ва дар вақти муносиб ë номуносиб омода бошӣ, бо тамоми пурсабрӣ омӯзгорӣ ва мазаммат, манъ ва насиҳат кунӣ.
55004003	Зеро замоне фаро хоҳад расид, ки таълимоти солимро қабул нахоҳанд кард, балки бар тибқи ҳавасҳои худ барои худ муаллимоне хоҳанд баргузид, ки нутқашон ба гӯшҳо хуш ояд;
55004004	Ва гӯшҳои худро аз ростӣ гардонда, ба қиссаҳо рӯ хоҳанд овард.
55004005	Аммо ту дар ҳама чиз ҳушьëр бош ва уқубат кашида, кори башоратдиҳандаро ба ҷо овар ва хизмати худро иҷро намо.
55004006	Зеро ки ман акнун қурбонии рехтанӣ мешавам, ва замони риҳлатам фаро расидааст.
55004007	Дар кашмакаши неке талош кардам, давишро анҷом додам, имонро нигоҳ доштам;
55004008	Ва акнун барои ман тоҷи адолат муҳайë гардидааст, ки онро Худованд, Довари одил, дар он рӯз ба ман хоҳад дод; ва на танҳо ба ман, балки низ ба ҳамаи онҳое ки зуҳури Ӯро дӯст доштаанд.
55004009	Саъю кӯшиш намо, ки ба зудӣ назди ман биëӣ.
55004010	Зеро ки Димос ин дуньëро дӯст дошта, маро тарк кард ва ба Таслӯникӣ равона шуд; Қрисқис ба Ғалотия рафт, ва Титус— ба Далмотия; танҳо Луқос бо ман аст.
55004011	Марқӯсро гирифта ҳамроҳат биëр, зеро ки ба ман барои хизматам муфид аст.
55004012	Ман Тӯхиқӯсро ба Эфсӯс фиристодам.
55004013	Ҳангоми омаданат ридоеро, ки ман дар Трӯас назди Қарпӯс мондаам, биëр, китобҳоро низ, алалхусус онҳоеро, ки ба коғази пӯстӣ навишта шудаанд.
55004014	Искандари мисгар ба ман бисьëр бадӣ кард. Худованд мувофиқи аъмолаш подоше ба ӯ хоҳад дод.
55004015	Ту низ аз ӯ эҳтиëт шав, зеро ки ӯ ба паëми мо сахт муқобилият кард.
55004016	Дар муҳокимаи аввалинам ҳеҷ кас тарафи маро нагирифт, балки ҳама маро тарк карданд. Бигзор ин барояшон гуноҳ ҳисоб нашавад!
55004017	Аммо Худованд ëри ман буд ва маро қавӣ кард, то ки ба воситаи ман башорат тамоман эълон гардад, ва ҳамаи халқҳо онро бишнаванд; ва ман аз даҳони шер раҳо шудам.
55004018	Ва Худованд маро аз ҳар амали бад халосӣ дода, барои Малакути Осмонии Худ маҳфуз хоҳад дошт. Ӯро то абад ҷалол бод. Омин.
55004019	Ба Прискила ва Акило ва аҳли хонаи Анисифӯрус салом расон.
55004020	Арастус дар Қӯринтӯс монд; ва Трофимӯсро дар Милитус бемор вогузоштам.
55004021	Саъю кӯшиш намо, ки пеш аз зимистон биëӣ. Ӯвулӯс ва Пудис, ва Линӯс ва Клавдиюс, ва ҳамаи бародарон ба ту салом мерасонанд.
55004022	Исои Масеҳи Худованд бо рӯҳи ту бод. Файз бо шумо бод. Омин.
56001001	ПАВЛУС, бандаи Худо ва ҳаввории Исои Масеҳ, ба ҳасби имони баргузидагони Худо ва дониши ростие ки дар диндорист,
56001002	Ба умеди ҳаëти ҷовидонӣ, ки Худо, ки наметавонад дурӯғ бигӯяд, онро аз азал ваъда кардааст,
56001003	Ва дар замони муайян каломи Худро дар паëме зоҳир намудааст, ки он бо амри Наҷотдиҳандаи мо Худо ба ман супурда шудааст, —
56001004	Ба Титус, фарзанди ҳақиқиам, ки ҳар дуи мо дар як имон муштаракем, файз, марҳамат ва осоиштагӣ аз ҷониби Худои Падар ва Наҷотдиҳандаи мо Исои Масеҳи Худованд бод.
56001005	Барои он туро дар Крит мондаам, ки корҳои нотамомро ба анҷом расонӣ ва дар ҳамаи шаҳрҳо пиронро таъин намоӣ, чунон ки ба ту амр фармудаам:
56001006	Агар касе беайб ва соҳиби як зан буда, фарзандони имондоре дошта бошад, ки дар фисқy фуҷур ë беитоатӣ мазаммат нашудаанд.
56001007	Зеро ки усқуф бояд, чун муваккали Худо, беайб бошад, на худписанд, на хашмгин, на бадмаст, на муштзӯр, на тамаъкор,
56001008	Балки меҳмоннавоз, хайрхоҳ, боисмат, боинсоф, парҳезгор, худдор.
56001009	Ӯ бояд ба каломи ҳақиқӣ, ки мувофиқи таълимот аст, қоим бошад, то ки баъзеро бо таълимоти солим насиҳат диҳад ва мухолифонро танбеҳ кунад.
56001010	Зеро ки бисьëр касони беитоат, ëвагӯй ва фиребгар ҳастанд, алалхусус аз байни махтунон.
56001011	Даҳонашон бояд баста шавад: онҳо хонаҳои томро фосид карда, аз рӯи тамаи нангин, чизҳое таълим медиҳанд, ки шоиста нест.
56001012	Шоире аз байни худашон чун набие чунин гуфтааст: «Критиëн ҳамеша дуруӯғгӯ ҳастанд, ва даррандагони бадкин, ва шикампарастони танбал».
56001013	Ин шаҳодат дуруст аст. Ба ин сабаб онҳоро ба таври ҷиддӣ мазаммат намо, то ки дар имон солим бошанд,
56001014	Ва ба қиссаҳои яҳудиëн ва ба аҳкоми одамоне ки аз ростӣ рӯй мегардонанд, гӯш наандозанд.
56001015	Барои покон ҳама чиз пок аст; вале барои палидон ва беимонон ҳеҷ чиз пок нест, балки ҳам хиради онҳо ва ҳам виҷдонашон палид гардидааст.
56001016	Онҳо мегӯянд ки Худоро мешиносанд, лекин бо аъмолашон Ӯро инкор ненамоянд, дар ҳолате ки зишткор ва беитоат буда, ба ҳеҷ амали нек қобил нестанд.
56002001	ВАЛЕКИН ту суханонеро, ки ба таълимоти солим муносиб аст, бигӯ.
56002002	Ба пирамардон бигӯ, ки ҳушьëр, ботамкин ва боисмат буда, дар имон, муҳаббат ва тоқат солим бошанд;
56002003	Ва пиразанон низ тавре рафтор кунанд, ки ба муқаддасон муносиб бошад, на ғайбаткунанда шаванд, на бандагони мастигарӣ, балки некиро таълим диҳанд,
56002004	То ба ҷавонзанон ëд диҳанд, ки шавҳарон ва кӯдакони худро дӯст доранд.
56002005	Боисмат, пок, ғамхори хона, некдил ва мутеъ ба шавҳарон бошанд, мабодо каломи Худо хор дошта шавад.
56002006	Ҷавононро низ насиҳат намо, ки боисмат бошанд.
56002007	Дар ҳама чиз дар шахси худ намунаи аъмоли нек бош. Дар омӯзгории худ покӣ, ботамкинӣ ва бенуқсониро зоҳир намо,
56002008	Ва каломи солим ва беайбро кор фармо, то ки душман шарманда шуда, ҳеҷ чизи баде дар ҳаққи мо гуфта натавонад.
56002009	Ғуломонро насиҳат намо, ки ба оғоëни худ мутеъ бошанд, дар ҳар хусус дили онҳоро ëбанд, эътироз накунанд,
56002010	Ва дуздӣ накунанд, балки камоли вафои некро нишон диҳанд, то ки таълимоти Наҷотдиҳандаи мо Худоро аз ҳар ҷиҳат зебу оро диҳанд.
56002011	Зеро файзи Худо, ки барои ҳамаи одамон наҷотбахш аст, зоҳир шудааст,
56002012	Ва моро таълим медиҳад, ки маъсият ва шаҳaвоти дуньëро рад намуда, дар ин дуньë бо исмат, адолат ва парҳезгорӣ зиндагӣ кунем,
56002013	Ва мунтазири умеди муборак ва зуҳури ҷалоли Худои азим ва Наҷотдиҳандаи мо Исои Масеҳ бошем,
56002014	Ки Худро барои мо фидо кард, то ки моро аз ҳар шарорат халосӣ диҳад ва барои Худ ҳамчун қавми махсусе ки дар аъмоли нек ғаюранд, татҳир намояд.
56002015	Инро бигӯ ва насиҳат бидеҳ ва бо тамоми қудрат мазаммат бикун, то ки ҳеҷ кас ба ту беэътиноӣ накунад.
56003001	БА онҳо хотиррасон бикун, ки ба сарварон ва ҳукуматдорон фармонбардорӣ ва итоат намоянд, барои ҳар амали нек тайëр бошанд,
56003002	Дар ҳаққи ҳеҷ кас бадгӯӣ накунанд, ҷангара набошанд, балки сокит буда, ба ҳамаи одамон бо камоли фурӯтанӣ рафтор намоянд.
56003003	Зеро ки мо низ як вақте бемулоҳиза, беитоат, гумроҳ ва бандагони ҳавасҳо ва ҳаловатҳои гуногун будем, бо кина ва ҳасад умр ба сар мебурдем ва мутанаффири дигарон буда, аз якдигар нафрат доштем.
56003004	Аммо вақте ки файз ва одамдӯстии Наҷотдиҳандаи мо Худо зоҳир шуд, —
56003005	Ӯ моро на бар тибқи аъмоли одилонае ки мо мекардем, балки ба ҳасби марҳамати Худ наҷот дод, ба василаи ғусли таваллуди дубора ва таҷдиде ки аз Рӯҳулқудс аст.
56003006	Онро бар мо ба воситаи Исои Масеҳи Наҷотдиҳандаи мо ба фаровонӣ бирехт,
56003007	То ки мо, бо файзи Ӯ сафед шуда, ба ҳасби умед ворисони ҳаëти ҷовидонӣ гардем.
56003008	Дуруст аст ин сухан, ва ман мехоҳам, ки ту дар он қоим бошӣ, то онҳое ки ба Худо имон овардаанд, саъю кӯшиш намоянд, ки дар аъмоли нек меваффақият ëбанд: ин барои одамон хуб ва фоиданок аст.
56003009	Валекин аз мубоҳисаҳои аблаҳона ва насабномаҳо ва мунозира ва ҷанҷолҳои оид ба шариат рӯй гардон, зеро ки онҳо бефоида ва ҳеҷу пуч мебошанд.
56003010	Аз шахси бидъаткор, баъд аз он ки як-ду бор насиҳат додаӣ, канорагирӣ намо,
56003011	Чун медонӣ, ки чунин шахс гумроҳ шудааст ва гуноҳ карда, худро маҳкум менамояд.
56003012	Вақте ки Артемос ë Тӯхикӯсро назди ту равона кунам, саъю кӯшиш намо, ки ба Никӯпӯлис назди ман биëӣ, зеро ки қарор додаам зимистонро дар он ҷо гузаронам.
56003013	Зеноси қонундон ва Апӯллӯсро бо ғамхорӣ ба сафар тайëр намо, то ки аз ҳеҷ чиз камӣ надошта бошанд.
56003014	Бигзор одамони мо низ таълим гиранд, ки машғули аъмоли нек бошанд, то ки эҳтиëҷоти заруриро қонеъ намоянд ва бесамар набошанд.
56003015	Ҳамаи онҳое ки бо мананд, ба ту салом мерасонанд. Ба онҳое ки моро дар имон дӯст медоранд, салом расон. Файз бо ҳамаи шумо бод. Омин.
57001001	ПАВЛУС, бандии Исои Масеҳ, ва Тимотиюси бародар, ба Филемӯни маҳбуб ва ҳамкори мо,
57001002	Ва ба Апияи маҳбуба, ва ба Архипуси ҳамсафи мо, ва ба калисое ки дар хонаи туст:
57001003	Файз ва осоиштагӣ аз ҷониби Падари мо Худо ва Исои Масеҳи Худованд бар шумо бод.
57001004	Худои худро шукргузорӣ менамоям ва ҳамеша туро дар дуоҳои худ зикр мекунам,
57001005	Чун дар бораи муҳаббати ту ба ҳамаи муқаддасон ва имоне ки ба Исои Худованд дорӣ, мешунавам, —
57001006	Дуои ман ин аст, ки муоширати имони ту чунон таъсирбахш бошад, ки беҳтар бидонӣ ҳар некие ки дар мо барои Исои Масеҳ мебошад, чист.
57001007	Зеро ки мо аз муҳаббати ту шодӣ ва тасаллои бузурге пайдо кардем, чунки ба туфайли ту, эй бародар, дилҳои муқаддасон осуда шудааст.
57001008	Бинобар ин, агарчи дар Масеҳ ҷуръати зиëде дорам, ки вазифаатро ба ту амр фармоям,
57001009	Аммо бештар аз рӯи муҳаббат хоҳиш менамоям, — гарчанде ки ман Павлуси пиронсол ва алҳол бандии Исои Масеҳ низ ҳастам, —
57001010	Аз ту дар хусуси фарзанди худ Онисимус хоҳиш менамоям, ки ӯро дар вақте ки дар занҷирҳо будам, ба дуньë овардаам,
57001011	Ки як вақте ӯ барои ту муфид набуд, вале акнун ҳам барои ту муфид аст, ҳам барои ман; ӯро назди ту бармегардонам,
57001012	Ва ту ӯро ҳамчун дили ман пазироӣ намо.
57001013	Мехостам ӯро назди худ нигоҳ дорам, то ки ба ҷои ту ба ман дар занҷирҳои башорат хизмат кунад.
57001014	Лекин бе розигии ту нахостам коре бикунам, то ки амали неки ту на ба таври маҷбурӣ, балки ба таври ихтиëрӣ бошад.
57001015	Зеро, шояд, ӯ барои он муваққатан аз ту ҷудо шуда бошад, ки ту ӯро ба сурати абадӣ қабул кунӣ,
57001016	Ва акнун на ҳамчун ғуломе, балки аз ғулом болотар, яъне ҳамчун бародари маҳбубе. Ӯ алалхусус барои ман, зиëдтар аз он ҳам барои ту, ҳам ба унвони ҷисм ва ҳам дар Худованд бояд маҳбуб бошад.
57001017	Пас, агар ту маро шарики худ бидонӣ, ӯро мисли ман пазироӣ намо.
57001018	Аммо агар ӯ осебе ба ту расонда бошад, ва ë чизе ба гарданаш дайн бошад, онро ба ман ҳисоб кун.
57001019	Ман, ки Павлус ҳастам, бо дасти худ менависам: худам талофӣ хоҳам дод; ҳоло онро ба ту намегӯям, ки ту барои вуҷудат низ мадьюни ман ҳастӣ.
57001020	Бале, эй бародар, бигзор, ки аз ту дар Худованд хурсанд шавам: дили маро дар Худoванд осуда намо.
57001021	Ба умеди фармонбардории ту ман ба ту менависам, чун медонам, ки аз гуфтаи ман зиëдтар ҳам хоҳӣ кард.
57001022	Дар баробари ин барои ман хонае низ муҳайë бикун, зеро умедворам, ки ба ҳасби дуоҳоятон ба шумо ато хоҳам шуд.
57001023	Эпафрос, ки бо ман ба хотири Исои Масеҳ бандӣ мебошад, ва Марқӯс, ва Ористархус, ва Димос, ва Луқос, ки ҳамкорони мананд, ба ту салом мерасонанд.
57001024	Файзи Худованди мо Исои Масеҳ бо рӯҳи шумо бод. Омин.
58001001	ХУДОЕ ки аз қадимулайëм борҳо ва ба тарзи гуногун ба падарони мо ба василаи анбиë сухан рондааст,
58001002	Дар ин айëми охир ба мо ба василаи Писараш сухан ронд, ки Ӯро вориси ҳама чиз таъин намуд ва оламҳоро низ ба воситаи Ӯ ба вуҷуд овард.
58001003	Писараш, ки дурахши ҷалол ва мазҳари моҳияти Ӯ буда, ҳама чизро бо каломи қуввати Худ нигоҳ доштааст, чун татҳири гуноҳҳои моро ба амал овард, ба ямини Кибриë дар афроз нишаст,
58001004	Ва чӣ қадаре ки аз фариштагон бартарӣ пайдо кард, ҳамон қадар аз онҳо исми аълотаре мерос гирифтааст.
58001005	Зеро ба кадоме аз фариштагон Худо ягон вақт гуфтааст: «Ту Писари Ман ҳасти; Ман имрӯз Падари Ту шудаам»? Ва боз: «Ман ба Ӯ Падар хоҳам буд, ва Ӯ ба Ман Писар хоҳад буд»?
58001006	Ва боз вақте ки Нахустзодаро ба ҷаҳон дохил мекунад, мегӯяд: «Ва бигзор ҳамаи фариштагони Худо Ӯро парастиш кунанд».
58001007	Дар бораи фариштагон гуфта шудааст: «Фариштагони Худро ба бодҳо табдил медиҳад ва хизматгорони Худро ба оташи сӯзон»
58001008	Аммо дар бораи Писараш гуфта шудааст: «Тахти Ту, эй Худо, то абад аст ва асои садоқат асои салтанати Туст»
58001009	«Адолатро дӯст дошта, аз шарорат нафрат дорӣ. Бинобар ин Худо, Худои Ту, Туро бо равғани шодмонӣ бештар аз рафиқонат тадҳин кардааст».
58001010	Ва боз: «Дар замони қадим Ту, эй Худованд, заминро буньëд кардаӣ, ва осмон амали дастҳои Туст.
58001011	“Онҳо фано хоҳанд шуд, валекин Ту қоим хоҳӣ буд; ва ҳамаашон мисли ҷомае ҷиғда- ҷиғда хоҳанд шуд.
58001012	«Мисли пероҳане онҳоро хоҳӣ печонид, ва онҳо мубаддал хоҳанд шуд. Валекин Ту айни ҳамон ҳастӣ, ва солҳои Ту тамом нахоҳад шуд».
58001013	Ба кадоме аз фариштагон Худо ягон вақт гуфтааст: «Ба ямини Ман бинишин, то душманони Туро зери пои Ту андозам»?
58001014	Оë ҳамаи онҳо рӯҳҳои хизматгузор нестанд, ки барои хизмати онҳое фиристода мешаванд, ки вориси наҷот хоҳанд шуд?
58002001	БИНОБАР ин мо бояд ба он чи шунидаем, махсусан бодиққат бошем, то ки аз он дур нашавем.
58002002	Зеро, агар каломе ки ба василаи фариштагон гуфта шудааст, матин буда, барои ҳар ҷиноят ва беитоатӣ подоши одилона дода шуда бошад,
58002003	Чӣ гуна мо халос мешавем, агар ба чунин наҷоти бузург беэътиноӣ кунем, ки онро аввал Худованд мавъиза намуд ва баъд онҳое ки аз Ӯ шунидаанд, дар миëни мо тасдиқ кардаанд,
58002004	Ва Худо низ ба он шаҳодат дод ба воситаи аломот ва мӯъҷизот, ва ҳар навъ қувваҳо, ва бахшоиши Рӯҳулқудс ба ҳасби иродаи Худ?
58002005	Зеро олами ояндаро, ки дар бораи он сухан меронем, Худо ба фариштагон мутеъ накардаaст,
58002006	Балки касе дар ҷое шаҳодат дода, гуфтааст: «Чист инсон, ки ӯро ëд кунӣ, ва фарзанди одам, ки ӯро тафаққуд намоӣ?
58002007	Ӯро аз фариштагон фақат андак кам кардаӣ; ва тоҷи ҷалол ва шавкат бар сари ӯ гузоштаӣ; ӯро бар аъмоли дастҳои Худ ҳукмфармо кардаӣ;
58002008	“Ҳама чизро зери пои ӯ гузоштаӣ». Модоме ки ҳама чизро ба ӯ мутеъ кардааст, пас ҳеҷ чизе намондааст, ки мутеи ӯ набошад. Вале ҳоло ҳанӯз намебинем, ки ҳама чиз мутеи ӯ бошад;
58002009	Балки мебинем, ки Исо, ки аз фариштагон андак кам карда шуда буд, ба сабаби азоби мамот алҳол тоҷи ҷалол ва шавкат бар сар дорад, то ки ба ҳасби файзи Худо зоиқан мамотро барои ҳама бичашад.
58002010	Зеро лозим буд, ки Ӯ, ки ҳама чиз барои Ӯст ва ҳама чиз аз Ӯст, барои ин ки фарзандони бисьëрро ба ҷалол бирасонад, Пешвои наҷоти онҳоро ба воситаи уқубатҳо комил гардонад.
58002011	Зеро ки ҳам Тақдискунанда ва ҳам тақдисшавандагон, ҳама аз Ягона ҳастанд; ба ин сабаб Ӯ ор намекунад, ки онҳоро бародар хонад, ва мегӯяд:
58002012	«Исми Туро ба бародаронам шӯҳрат хоҳам дод, дар миëни ҷамоат Туро мадҳ хоҳам кард».
58002013	Ва боз: «Ман ба Ӯ таваккал хоҳам кард». Ва боз: «Инак, Ман ва фарзандон ки Худо ба Ман додааст».
58002014	Ва азбаски фарзандон ба ҷисм ва хун шарокат доранд, Ӯ низ шарики инҳо гардид, то ки ба воситаи мамот соҳиби қудрати мамотро, яъне иблисро нобуд намояд.
58002015	Ва онҳоеро, ки аз тарси мамот тамоми умри худ гирифтори ғуломӣ буданд, халосӣ диҳад.
58002016	Зеро ки Ӯ фариштагонро дастгирӣ накардааст, балки насли Иброҳимро дастгирӣ кардааст.
58002017	Бинобар ин Ӯ мебоист аз ҳар ҷиҳат ба бародарони Худ монанд мешуд, то ки Саркоҳини раҳим ва амине ба ҳузури Худо бошад, барои он ки гуноҳҳои қавмро кафорат кунад,
58002018	Зеро, чӣ тавре ки Худи Ӯ аз озмоиш гузашта, уқубат кашидааст, ба озмудашaвa ндагон низ метавонад мадад расонад.
58003001	ПАС, эй бародарони муқаддас, ки дар даъвати осмонӣ шарик ҳастед, ба Расул ва Саркоҳини эътирофи мо Исои Масеҳ назар дӯзед,
58003002	Ки Ӯ ба Он ки Ӯро таъин намуд, амин буд, чунон ки Мусо низ дар тамоми хонаи Ӯ амин буд.
58003003	Зеро Ӯ нисбат ба Мусо сазовори ҷалоли бештаре гардид, чунки меъмори хона, назар ба худи хона, эҳтироми бештаре дорад;
58003004	Зеро ки ҳар хона меъмори худро дорад, валекин меъмори ҳама чиз Худост.
58003005	Ва Мусо дар тамоми хонаи Ӯ мисли хизматгузор амин буд, то шаҳодат диҳад дар бораи чизҳое ки дар оянда бояд гуфта шавад.
58003006	Аммо Масеҳ мисли Писар аст бар хонаи Ӯ; ва хонаи Ӯ мо ҳастем, ба шарте ки ҷуръат ва фахри умедро то ба охир боматонат нигоҳ дорем.
58003007	Бинобар ин, чунон ки Рӯҳулқудс мегӯяд: ”имрӯз агар овози Ӯро бишнавед,
58003008	“Дилҳои худро сахт накунед, мисли замони ошӯб, мисли рӯзи озмоиш дар биëбон,
58003009	“Ки дар он ҷо падарони шумо Маро озмуданд; Маро имтиҳон кaрданд, агарчи аъмоли Маро чил сол дида буданд.
58003010	”Ба ин сабаб бар ин насл дарғазаб шудам ва гуфтам: ҳамеша дилашон гумроҳ мешaвад, ва роҳҳои Маро нафаҳмидаанд;
58003011	“Ва Ман дар ғазаби Худ қасам хӯрдам, ки онҳо ба оромии Ман дохил нахоҳанд шуд».
58003012	Эй бародарон, бохабар бошед, ки касе аз шумо дили шарир ва беимоне ки аз Худои Ҳай рӯй мегардонад, надошта бошад,
58003013	Балки якдигарро ҳар рӯз насиҳат диҳед, то даме ки”имрӯз” гуфта мешавад, ки касе аз шумо ба фиребҳои гуноҳ афтода, сахтдил нашавад.
58003014	Зеро ки мо шарикони Масеҳ гардидаем, ба шарте ки асоси эътимоди худро то ба охир боматонат нигоҳ дорем,
58003015	Чунон ки гуфта мешавад: "Имрӯз, агар овози Ӯро бишнавед, дилҳои худро сахт накунед, мисли замони ошӯб”.
58003016	Зеро киҳо буданд, ки шунида, ошӯб бардоштанд? Оë на ҳамаи онҳое ки ба туфайли Мусо аз Миср берун омада буданд?
58003017	Ва бар киҳо Ӯ чил сол дар ғазаб шуд? Оë на бар осиëне ки ҷасадҳошон дар биëбон фурӯ ғалтид?
58003018	Ва дар ҳаққи киҳо Ӯ қасам хӯрд, ки ба оромии Ӯ дохил нахоҳанд шуд? Оë на дар ҳаққи онҳое ки беитоатӣ карданд?
58003019	Ва мо мебинем, ки онҳо аз боиси беимонӣ натавонистанд дохил шаванд.
58004001	ПАС, дар сурате ки ваъдаи дохилшавӣ ба оромии Ӯ ҳанӯз боқист, мо хавотир хоҳем дошт, мабодо маълум гардад, ки касе аз шумо муваффақ нашудааст.
58004002	Зеро ки башорат ба мо низ, чунон ки ба онҳо, мавъиза карда шуд; аммо ба онҳо каломе ки шуниданд, фоидае набахшид, чунки бо имони шунавандагон напайваст
58004003	Зеро мо, ки имон овардаем, ба он оромӣ дохил хоҳем шуд, чунон ки Ӯ гуфтааст: “Ман дар ғазаби Худ қасам хӯрдам, ки онҳо ба оромии Ман дохил нахоҳанд шуд”, гарчанде ки корҳои Ӯ аз хилқати олам анҷом ëфта буд.
58004004	Зеро ки дар ҷое дар бораи рӯзи ҳафтум чунин гуфта шудааст: “Ва Худо дар рӯзи ҳафтум аз ҳамаи корҳои Худ ором гирифт”.
58004005	Ва боз дар ин ҷо: “Онҳо ба оромии Ман дохил нахоҳанд шуд”.
58004006	Пас, дар сурате ки баъзе касон имконият доранд ба он дохил шаванд, вале онҳое ки башорат барояшон пештар мавъиза карда шудa буд, аз боиси беитоатӣ дохил нашуданд, —
58004007	Боз Ӯ рӯзеро муайян намуда, баъд аз муддати дуру дарозе ба воситаи Довуд”имрӯз” мегӯяд, чунон ки дар боло гуфта шудааст: “Имрӯз, агар овози Ӯро бишнавед, дилҳои худро сахт накунед”.
58004008	Зеро, агар Еҳушаъ ба онҳо оромӣ медод, баъд аз ин дар бораи рӯзи дигар сухан ронда намешуд.
58004009	Пас, барои қавми Худо боз оромии шанбе боқӣ мемонад.
58004010	Зеро, касе ки ба оромии Ӯ дохил шудааст, худаш низ аз корҳои худ ором гирифтааст, чунон ки Худо аз корҳои Худ.
58004011	Пас, саъю кӯшиш намоем, ки ба он оромӣ дохил шавем, мабодо касе гирифтори он беитоатии ибратомез шуда, фурӯ ғалтад.
58004012	Зеро ки каломи Худо зинда ва таъсирбахш ва аз ҳар шамшери дудама тезтар аст, ва то ба ҳадди ҷудо кардани ҷон ва рӯҳ, буғумҳо ва иликҳо рафта мерасад, ва андеша ва ниятҳои дилро месанҷад.
58004013	Ва ҳеҷ махлуқе нест, ки аз Ӯ ниҳон бошад, балки ҳама чиз пеши чашмони Ӯ бараҳна ва ошкор аст: ба Ӯ ҳисобот хоҳем дод.
58004014	Пас мо, ки чунин Саркоҳини бузурге дорем, ки афлокро тай намудааст, ва Ӯ Масеҳи Писари Худост, эътирофи худро боматонат нигоҳ дорем.
58004015	Зеро мо чунон саркоҳин надорем, ки дар заъфҳои мо натавонад ба мо дилсӯзӣ намояд, балки Ӯ монанди мо, дар ҳама чиз озмудаи васвасаe шуд, вале гуноҳ накард.
58004016	Бинобар ин бо ҷуръат ба тахти файз наздик оем, то ки марҳамат ба даст оварем ва барои мадади саридарвақт файз ëбем.
58005001	ЗЕРО ҳар саркоҳине ки аз миëни одамон интихоб шудааст, барои одамон ба хизмати Худо гузошта мешавад, то ки барои гуноҳҳо ҳадия ва қурбониҳо тақдим кунад,
58005002	Ки вай метавонад ба ҷоҳилон ва гумроҳон ғамхорӣ намояд, чунки худаш низ гирифтори заъф аст,
58005003	Ва ба ин сабаб бояд ҳам барои қавм ва ҳам барои худаш қурбонии гуноҳҳоро тақдим кунад.
58005004	Ва ҳеҷ кас худ аз худ ин мартабаро соҳиб намешавад, балки фақат вақте ки аз ҷониби Худо даъват шавад, чунон ки Ҳорун низ.
58005005	Ҳамчунин Масеҳ низ ҷалоли Саркоҳинро Худаш аз они Худ накардааст, балки Он ки ба Ӯ гуфтааст: “Ту Писари Ман ҳастӣ; Ман имрӯз Падари Ту шудаам”;
58005006	Чунон ки дар ҷои дигар низ мегӯяд: “Ту коҳин ҳастӣ то абад, ба монанди Малкисодақ”.
58005007	Дар айëме ки Ӯ дар ҷисм буд, ба Он ки метавонист Ӯро аз мамот наҷот диҳад, бо фиғони пурзӯр ва бо ашкрезӣ дуо ва тазаррӯъ намуд, ва ба хотири таъзиму такрими Худ иҷобат карда шуд,
58005008	Ва агарчи Писар буд, ба василаи уқубатҳо ба итоат омӯхта шуд,
58005009	Ва камол ëфта, барои ҳамаи мутеони Худ сабабгори наҷоти ҷовидонӣ гардид,
58005010	Ва Худо Ӯро Саркоҳине ба монанди Малкисодақ ном ниҳод.
58005011	Дар ин хусус мебоист бисьëр сухан мерондем, лекин фаҳмондани он душвор аст, чунки гӯшҳои шумо вазнин шудааст.
58005012	Зеро, мувофиқи дарозии замон, мебоист шумо муаллим мешудед, лекин аз нав ба шумо асосҳои аввалини каломи Худоро таълим додан лозим меояд, ва барои шумо шир даркор аст, на ғизои сахт.
58005013	Зеро ҳар кӣ ширхӯр аст, аз каломи адолат бехабар аст, чунки кӯдак аст;
58005014	Вале ғизои сахт барои касонест, ки ба камол расидаанд, ки ҳиссиëташон ба василаи малака ба фарқ кардани неку бад омӯхта шудааст.
58006001	БИНОБАР ин, таълимоти ибтидоии Масеҳро монда, сӯи камол шитоб кунем ва аз нав асос нагузорем ба тавба аз аъмоли беҷон ва ба имон ба Худо,
58006002	Ба таълимоти оид ба таъмидҳо, оид ба гузоштани дастҳо, оид ба эҳьëи мурдагон ва оид ба доварии ҷовидонӣ.
58006003	Ва инро ба амал хоҳем овард, ба шарте ки Худо изн диҳад.
58006004	Зеро касоне ки боре фикрашон равшан шудааст, ва бахшоиши осмониро чашидаанд, ва шарикони Рӯҳулқудс гардидаанд,
58006005	Ва каломи неки Худо ва қувваҳои олами ояндаро чашидаанд,
58006006	Ва ҷудо шуда афтодаанд, —онҳоро аз нав ба роҳи тавба андохтан имконнопазир аст, зеро онҳо Писари Худоро ба зарари худашон боз маслуб мекунанд ва беобрӯ месозанд.
58006007	Зеро замине ки борҳо борони бар он боридаро мехӯрад ва барои онҳое ки онро кор мекунанд, набототи фоиданоке мерӯëнад, — аз Худо баракат меëбад;
58006008	Вале замине ки хору хас мерӯëнад, нобоб буда, ба лаънат наздик аст, ва фарҷоми он сӯхтан аст.
58006009	Аммо дар хусуси шумо, эй маҳбубон, мо яқин дорем, ки шумо дар ҳолати беҳтар ва ба наҷот наздике мебошед, гарчанде ки ин гуна сухан меронем.
58006010	Зеро Худо беадолат нест, ки кори шуморо, ва он меҳнати муҳаббатеро, ки ба исми Ӯ зоҳир намуда, ба муқаддасон хизмат кардаед ва мекунед, фаромӯш кунад.
58006011	Лекин орзумандем, ки ҳар яке аз шумо ҳамин ғайратро то ба охир нишон диҳед, то ки умедатон комилан ҳосил шавад;
58006012	То ки шумо танбал нашавед, балки ба касоне тақлид кунед, ки ба василаи имон ва пурсабрӣ вориси ваъдаҳо мегарданд.
58006013	Зеро, вақте ки Худо ба Иброҳим ваъда дод, азбаски ба каси бузургтаре наметавонист қасам ëд кунад, ба Зоти Худ қасам ëд кард
58006014	Ва гуфт: “Ҳақиқатан туро бисьëр баракат хоҳам дод ва туро бағоят афзун хоҳам кард”.
58006015	Ва Иброҳим бо пурсабрии худ ба он ваъда ноил гардид.
58006016	Зеро ки одамон бо он чи бузургтар аст, қасам ëд мекунанд, ва қасам исботест, ки ба ҳаp мунозираи онҳо хотима медиҳад.
58006017	Бинобар ин Худо, ки мехост тағьирнопазирии иродаи Худро ба ворисони ваъда пурратар нишон диҳад, қасамро ба кор бурд,
58006018	То бо ду чизи тағьирнопазир, ки дар онҳо дурӯғ гуфтани Худо мумкин нест, барои мо, ки паноҳ ëфтаем ва ба умеде ки пешниҳод шудааст, часпидаем, тасаллои пурзӯре бошад.
58006019	Он умед барои ҷон мисли лангари боэътимод ва мустаҳкам аст, ва андаруни парда дохил мешавад,
58006020	Ки ба он ҷо пешгузаштаи мо —Исо дохил шуда, то абад Саркоҳин гардид ба монанди Малкисодақ.
58007001	ЗЕРО ки Малкисодақ подшоҳи Салим, коҳини Худои Таоло, — ҳамон касе ки ба пешвози Иброҳим баромад ва ӯро баракат дод, вақте ки ӯ баъд аз шикаст додани подшоҳон бармегашт,
58007002	Ва Иброҳим ба вай аз ҳар чиз даҳьяк дод, —вай, аввалан, мувофиқи маънои номаш подшоҳи адолат аст ва сонӣ подшоҳи Салим низ, яъне подшоҳи осоиштагӣ,
58007003	Бе падар, бе модар, бе насабнома, дар ҳолате ки на ибтидои айëм дорад, на интиҳои ҳаëт, балки ба Писари Худо монанд буда, ба сурати абадӣ коҳин мемонад.
58007004	Пас бубинед, чӣ гуна бузург аст он касе ки Иброҳими сарқабила низ ба вай аз беҳтарин ғанимати худ даҳьяк дод.
58007005	Онҳое ки аз миëни фарзандони Левӣ каҳонат пайдо мекунанд, ҳукм доранд, ки мувофиқи шариат аз қавм, аз бародарони худ даҳьяк ситонанд, гарчанде ки онҳо низ аз камари Иброҳим ба вуҷуд омадаанд.
58007006	Аммо ин касе ки аз авлоди онҳо ба вуҷуд наомадааст, аз Иброҳим даҳьяк гирифт ва соҳиби ваъдаро баракат дод.
58007007	Тамоман баҳснопазир аст, ки хурд аз ҷониби бузург баракат дода мешавад.
58007008	Ва дар ин ҷо одамони миранда даҳьяк меситонанд, лекин дар он ҷо Он ки дар ҳаққи Вай шаҳодат дорад, ки Ӯ зинда аст.
58007009	Ва, гуфтан мумкин, xyди Левӣ, ки даҳьяк меситонад, ба воситаи Иброҳим даҳьяк дод:
58007010	Зеро ки ӯ ҳанӯз дар камари падар буд, вақте ки Малкисодақ ба пешвози Иброҳим баромад.
58007011	Пас, агар камол ба василаи каҳонати Лeвӣ мyяссар мешуд, — зеро ки шариат дар он айëм ба қавм расид, — боз чӣ ҳоҷат буд, ки коҳини дигаре ба монанди Малкисодақ ба майдон ояд, ва ба монанди Ҳорун номида нашавад?
58007012	Зеро ки дар баробари дигаргунии каҳонат дигаргунии шариат низ зарур мешавад.
58007013	Зеро Он ки дар ҳаққи Ӯ ин сухан гуфта мешавад, ба сибти дигаре мансуб буд, ки аз он ҳеҷ кас хизмати қурбонгоҳро ба ҷо наовардааст;
58007014	Зеро маълум аст, ки Худованди мо аз сибти Яҳудо тулӯъ намуд, ки Мусо дар бораи он оид ба каҳонат чизе нагуфтааст.
58007015	Ва ин боз ҳам равшантар дида мешавад, ки агар ба монанди Малкисодақ коҳини дигаре ба майдон ояд,
58007016	Ки вай на бар тибқи қонуни як мизони ҷисмонӣ, балки ба ҳасби қуввати як ҳаëти бепоëн чунин шуда бошад.
58007017	Зеро ки шаҳодат дода шудааст: “Ту коҳин ҳастӣ то абад, ба монанди Малкисодақ”.
58007018	Зеро ки ҳукми пештара, ба сабаби заъф ва бефоидагии он, ботил мешавад,
58007019	Чунки шариат ҳеҷ чизро ба камол нарасондааст; лекин умеди беҳтаре ҷои онро гирифт, ки ба василаи он мо ба Худо наздик меоем.
58007020	Ва ин умед бе қасам нест, —
58007021	Зеро ки онҳо бе қасам коҳин шудаанд, аммо Ӯ бо қасам, чунки дар ҳаққи Ӯ гуфта шудааст: “Худованд қасам хӯрдааст, ва тааcсуф нахоҳад хӯрд: Ту коҳин ҳастӣ то абад, ба монанди Малкисодақ” —
58007022	Бинобар ин ба аҳди беҳтаре Исо зомин шуд.
58007023	Ва он коҳинон бисьëр буданд, чунки мамот намегузошт, ки боқӣ монанд;
58007024	Аммо Ӯ, ки то абад боқист, каҳонати бефано дорад,
58007025	Ва ба ин сабаб низ метавонад доимо онҳоеро, ки ба василаи Ӯ сӯи Худо меоянд, наҷот диҳад, зеро ҳамеша зинда аст, то ки барои онҳо шафоат кунад.
58007026	Зеро ки мо ба чунин Саркоҳин эҳтиëҷ дорем: муқаддас, аз бадӣ дур, беайб, аз гуноҳкорон ҷудо ва аз афлок болотар баромада,
58007027	Ки эҳтиëҷ надорад ҳар рӯз, мисли он саркоҳинон, аввал барои гуноҳҳои худаш, баъд барои гуноҳҳои қавм қурбониҳо тақдим кунад, зеро ки инро Ӯ як бор ба амал овард, вақте ки Худро ба унвони қурбонӣ тақдим кард.
58007028	Зеро ки шариат одамони гирифтори заъфро коҳин таъин мекунад, вале каломи қасам, ки баъд аз шариат омад, Писареро, ки то абад комил шудааст, таъин кард.
58008001	ДАР он чи гуфта шуд, чизи асосӣ ин аст: мо чунон Саркоҳине дорем, ки Ӯ ба ямини тахти Кибриë дар афлок нишастааст,
58008002	Ва хизматгузори қудс ва хаймаи ҳақиқӣ мебошад, ки онро Худованд барпо кардааст, на одамизод.
58008003	Зеро ки ҳар саркоҳин барои тақдим кардани ҳадия ва қурбониҳо таъин мешавад; бинобар ин лозим буд, ки Ӯ низ чизе барои тақдим кардан дошта бошад.
58008004	Пас, агар Ӯ бар замин мемонд, коҳин ҳам намешуд, чунки дар ин ҷо коҳиноне ҳастанд, ки ба ҳасби шариат ҳадияҳо тақдим менамоянд,
58008005	Ва онҳо ба сурат ва сояи чизҳои осмонӣ хизмат мекунанд, чунон ки ба Мусо гуфта шуда буд, вақте ки ӯ ба сохтaни хайма шурӯъ менамуд: “Бохабар бош”, гуфта шудааст, «ки ҳама чизро мувофиқи намунае ки дар болои кӯҳ ба ту нишон дода шуд, ба амал оварӣ».
58008006	Аммо алҳол Ӯ хизмати аълотаре пайдо кардааст ба андозае ки Ӯ миëнaрави аҳди беҳтаре мебошад, ки он бар ваъдаҳои беҳтар барқарор гардидааст.
58008007	Зеро, агар он аҳди якум бенуқсон мебуд, ҷое барои дигараш намеҷустанд.
58008008	Зеро ки Худо онҳоро мазаммат намуда, мегӯяд:” Инaк, aйëмe мepacaд мегӯяд Худовaнд ки Ман бо хонадони Исроил ва бо хонадони Яҳудо аҳди ҷадид хоҳам баст,
58008009	“На чунон аҳде ки бо падарони онҳо баста будам дар рӯзе ки дасташонро гирифтам, то онҳоро аз замини Миср берун оварам; чунки онҳо дар аҳди Ман қоим набуданд, ва Ман ба онҳо эътино накардам, мегӯяд Худованд.
58008010	“Зеро ин аст аҳде ки бо хонадони Исроил баъд аз он айëм хоҳам баст, мегӯяд Худованд: қонунҳои Худро дар афкори онҳо хоҳам гузошт ва дар дилҳои онҳо хоҳам навишт, ва Худои онҳо хоҳам буд, ва онҳо қавми Ман хоҳанд буд.
58008011	“Ва касе ëри худро, ва касе бародари худро дигар таълим нахоҳад дод ва нахоҳад гуфт: Худовандро бишинос; чунки ҳама, аз хурд то калон, Маро хоҳанд шинохт;
58008012	“Чунки ба ноинсофиҳои онҳо шафаққат хоҳам кард ва гуноҳҳо ва шароратҳои онҳоро дигар ба ëд нахоҳам овард”.
58008013	Бо гуфтани”аҳди ҷадид” Ӯ қадимагии аҳди якумро нишон дод; ва он чи қадима ва кӯҳна аст, ба нестшавӣ наздик аст.
58009001	ПАС, аҳди якум низ дастурҳои оид ба ибодати Худо, ва қудси заминӣ дошт;
58009002	Зеро хайма ба қисмҳо сохта шуда буд: қисми якум, ки дар он чароғдон ва миз ва нони тақдим буд, ва он ”қудс” номида мешавад.
58009003	Ва дар паси парда қисми дуюми хайма буд, ки “қудси қудсҳо” номида мешавад,
58009004	Ки дар он бухурдони тиллоӣ ва сандуқи аҳд буд, ки ҳама ҷояш тиллокӯб шуда буд, ва дар он зарфи тиллоие пур аз манн, асои шукуфтаи Ҳорун ва лавҳаҳои аҳд буд,
58009005	Ва ба болои он каррубиëни ҷалол буданд, ки бар кафоратгоҳ соя меафканданд; дар ин хусус ҳоло муфассал сухан рондан лозим нест.
58009006	Дар чунин шароит, коҳинон ба қисми якуми хайма ҳамеша медароянд, то ки ибодати Худоро ба ҷо оваранд;
58009007	Аммо ба қисми дуюми хайма соле як бор фақат саркоҳин медарояд, он ҳам бе хун не, ки онро барои худаш ва барои хатокориҳои қавм қурбонӣ мекунад.
58009008	Ва Рӯҳулқудс бо ин нишон медиҳад, ки то даме ки хаймаи якум вуҷуд дорад, ҳанӯз роҳи қудс кушода нашудааст.
58009009	Вай тимсоли замони ҳозира аст, ки дар он ҳадияҳо ва қурбониҳое тақдим карда мешаванд, ки қодир нестанд виҷдони тақдимкунандаро осуда гардонанд,
58009010	Ва онҳо, бо чизҳои хӯрданӣ ва нӯшиданӣ ва бо ҳар гуна таҳорат ва маросим, дастурҳои мансуб ба ҷисм буда, фақат то замони ислоҳ муқарpар карда шудаанд.
58009011	Аммо Масеҳ ҳамчун Саркоҳини некиҳои оянда омада, ба воситаи хаймаи бузургтар ва мукаммалтаре ки бо дасти одам сохта нашудааст, яъне сохташ чунин нест,
58009012	Ва на ба воситаи хуни бузҳо ва говҳо, балки ба воситаи Хуни Худ як бор ба қудс дохил шуда, кафорати абадӣ пайдо кард.
58009013	Зеро, агар хуни бузҳо ва говҳо ва хокистари модагов, ки ба палидон пошида мешавад, онҳоро то ба дараҷаи татҳири ҷисм тақдис мекарда бошад,
58009014	Чӣ қадар бештар Хуни Масеҳ, ки ба василаи Рӯҳи абадӣ Зоти беайби Худро ба Худо тақдим намуд, виҷдони моро аз аъмоли беҷон татҳир хоҳад кард, то ки Худои Ҳай ва ҳақиқиро ибодат намоем!
58009015	Бинобар ин Ӯ Миëнaрави аҳди ҷадид аст, то ки пас аз мамоти Ӯ, ки он барои кафорати ҷиноятҳои замони аҳди якум воқеъ шудааст, даъватшудагон мероси абадии мавъудро пайдо кунанд.
58009016	Зеро, дар ҳар ҷое ки васияте ҳаст, бояд собит шавад, ки васияткунанда мурдааст,
58009017	Чунки васият пас аз мурдан эътиборнок аст; он, то даме ки васияткунанда зинда аст, ҳеҷ эътибор надорад.
58009018	Бинобар ин аҳди якум низ бе хун барқарор нашудааст.
58009019	Зеро, вақте ки Мусо ҳамаи аҳкомро мувофиқи шариат пеши тамоми қавм хонд, хуни говҳо ва бузҳоро бо об ва пашми арғувонӣ ва зуфо гирифта, ҳам бар худи китоб пошид, ҳам бар тамоми қавм,
58009020	Ва гуфт: “Ин аст хуни аҳде ки Худо ба шумо амр фармудааст”.
58009021	Ҳамчунин бар хайма ва тамоми олоти ибодати Худо хун пошид.
58009022	Қариб ҳама чиз мувофиқи шариат ба василаи хун татҳир меëбад, ва бе рехтани хун омурзиш нест.
58009023	Пас, тимсоли чизҳои осмонӣ мебоист бо ин воситаҳо татҳир меëфт, аммо худи чизҳои осмонӣ — бо қурбониҳои хубтар аз инҳо.
58009024	Зеро Масеҳ на ба қудси бо дасти одам сохташуда, ки фақат тимсоли қудси ҳақиқист, балки ба худи осмон даромадааст, то ки ҳоло барои мо ба ҳузури Худо зоҳир шавад,
58009025	На аз барои он ки борҳо Худро қурбонӣ кунад, чунон ки саркоҳин ҳар сол ба қудс бо хуни дигарон медарояд;
58009026	Вагар на Ӯ мебоист аз ибтидои олам борҳо уқубат мекашид. Аммо Ӯ алҳол, дар охири замонҳо, як бор зоҳир шуд, то ки бо қурбонии Худ гуноҳро нест кунад.
58009027	Ва чунон ки одамонро насиб гардидааст, ки як бор бимиранд ва пас аз он ба доварӣ дучор шаванд,
58009028	Ончунон Масеҳ низ як бор Худро барои бардоштани гуноҳҳои бисьëр касон қурбонӣ намуда, бори дуюм на аз барои татҳири гуноҳ зоҳир хоҳад шуд, балки барои онҳое ки Ӯро интизор доранд, то наҷот ëбанд.
58010001	ЗЕРО шариате ки сояи некиҳои оянда аст ва воқеияти онҳо нест, ҳаргиз наметавонад ба воситаи айни ҳамон қурбониҳое ки ҳамеша, сол ба сол тақдим карда мешаванд, тақдимкунандагонро комил гардонад.
58010002	Вагар на, ба тақдим кардани онҳо хотима медоданд, чунки тақдимкунандагони қурбонӣ як бор татҳир ëфта, дигар ҳеҷ идроки гуноҳҳоро намедоштанд.
58010003	Лекин ба василаи ин қурбониҳо сол ба сол дар бораи гуноҳҳо хотиррасон карда мешавад;
58010004	Зеро аз имкон берун аст, ки хуни говҳо ва бузҳо гуноҳҳоро нест кунад.
58010005	Бинобар ин Масеҳ ба ҷаҳон дохил шуда мегӯяд: “Қурбонӣ ва ҳадияро Ту нахостӣ, балки бадане барои Ман муҳайë намудӣ;
58010006	“Қурбонии сӯхтанӣ ва қурбонии хато барои Ту писандида набуд.
58010007	“Он гоҳ гуфтам: «Инак, меоям, —чунон ки дар тӯмори китоб дар бораи Ман навишта шудааст, — то ки иродаи Туро, эй Худо, ба ҷо оварам»”.
58010008	Аввал мегӯяд: қурбонӣ ва ҳадия ва қурбонии сӯхтаниӣ ва қурбонии хаторо, -ки мувофиқи шариат тақдим карда мешавад, _ Ту нахостӣ, ва онҳо барои Ту писандида набуд;
58010009	Баъд, илова намуда, гуфтааст: “Инак, меоям, то ки иродаи Туро, эй Худо, ба ҷо оварам”. Ӯ якумро ботил мекунад, то ки дуюмро барқарор намояд.
58010010	Ба ҳасби ҳамин ирода мо ба василаи қурбонии якбораи ҷисми Исои Масеҳ тақдис ëфтаем.
58010011	Ва ҳар коҳин ҳар рӯз дар ибодат меистад ва айни ҳамон қурбониҳоро борҳо тақдим менамояд, ки онҳо ҳаргиз наметавонанд гуноҳҳоро нест кунанд.
58010012	Aммo Ӯ як қурбониро ба сурати абадӣ барои гуноҳҳо тақдим намуда, ба ямини Худо бинишаст,
58010013	Ва пас аз ин мунтазир аст то даме ки душманонаш зери пои Ӯ андохта шаванд.
58010014	Зеро ки Ӯ ба василаи як қурбонӣ тақдисшавандагонро то абад комил гардондааст.
58010015	Рӯҳулқудс низ ба мо шаҳодат медиҳад, зеро ки гуфта шудааст:
58010016	“Ин аст аҳде ки бо онҳо баъд аз он айëм хоҳам баст, мегӯяд Худованд: қонунҳои Худро дар дилҳои онҳо хоҳам гузошт ва дар афкори онҳо хоҳам навишт,
58010017	“Ва гуноҳҳо ва шароратҳои онҳоро ба ëд нахоҳам овард”.
58010018	Ва дар он ҷое ки омурзиши гуноҳҳо аст, қурбонӣ барои онҳо дигар лозим нест.
58010019	Пас, эй бародарон, модоме ки мо ҷуръат дорем ба қудс ба василаи Хуни Исои Масеҳ,
58010020	Бо роҳи нав ва зинда дохил шавем, ки онро Ӯ барои мо ба василаи пардае, яъне ҷисми Худ, аз нав кушодааст,
58010021	Ва модоме ки мо Коҳини муаззаме бар хонаи Худо дорем,
58010022	Пас бо дили соф ва бо имони комил, дилҳои худро ба воситаи пошидан аз виҷдони шарири мо татҳир намуда ва ҷисми худро дар оби пок ғусл дода, наздик оем,
58010023	Ва эътирофи- умеди худро собитқадамона нигоҳ дорем, зеро ки Ваъдадиҳанда амин аст;
58010024	Ва диққат кунем, ки якдигарро ба муҳаббат ва аъмоли нек барангезонем,
58010025	Ва ҷамъомади худро тарк накунем, чунон ки баъзе касонро таомул шудааст, балки якдигарро насиҳат диҳем, ва бештар ба қадри он ки шумо наздик шудани он рӯзро мебинед.
58010026	Зеро, агар мо, пас аз пайдо кардани дониши ростӣ, худсарона гуноҳ кунем, — дигар қурбоние барои кафорати гуноҳ боқӣ намемонад,
58010027	Балки кадом як интизории пурдаҳшати доварӣ ва шиддати оташе ки хасмҳоро ба коми худ хоҳад кашид.
58010028	Агар касе шариати Мусоро рад мекард, дар асоси баëноти ду ë се шоҳид бе марҳамат ба қатл расонда мешуд,
58010029	Пас, ба гумонатон, сазовори чӣ қадар ҷазои сахттар хоҳад буд шахсе ки Писари Худоро поймол мекунад ва Хуни аҳдро, ки аз он тақдис ëфтааст, азиз намедорад ва Рӯҳи файзро таҳқир менамояд?
58010030	Зеро мо Ӯро мешиносем, ки гуфтааст: “Интиқом аз ҷониби Ман аст, Ман сазо хоҳам дод, мегӯяд Худованд”. Ва боз: “Худованд қавми Худро доварӣ хоҳад кард”.
58010031	Ба дасти Худои Ҳай афтодан даҳшатангез аст!
58010032	Айëми пештараро ба хотир оваред, ки шумо, баъд аз равшан шудани фикратон, бори гарони уқубатҳоро бардоштед,
58010033	Дар ҳолате ки гоҳ худатон дар миëни хориҳо ва андӯҳҳо ба тамошогоҳе барои дигарон мубаддал мешудед, гоҳ шарики онҳое мегардидед, ки ба чунин аҳвол дучор шуда буданд;
58010034	Зеро ки шумо ба занҷирҳои ман низ ҳамдардӣ изҳор кардед, ва тороҷи дороии худро бо шодмонӣ қабул кардед, чун медонистед, ки шумо дар осмон молу мулки беҳтар ва бобақое доред.
58010035	Пас умеди худро тарк накунед, ки мукофоти бузурге ба он тааллуқ дорад.
58010036	Зеро шуморо сабр лозим аст, то ки иродаи Худоро иҷро намуда, ваъдаро ба даст оваред;
58010037	Зеро ки баъд аз андаке он Оянда хоҳад омад ва даранг нахоҳад кард.
58010038	Одил бо имон хоҳад зист; ва агар касе рӯй гардонад, ҷони Ман ба вай таваҷҷӯҳ нахоҳад кард.
58010039	Вале мо аз онҳо нестем, ки бармегарданд ва ба ҳалокат мерасанд, балки аз имондоронем, ки наҷот меëбанд.
58011001	ИМОН эътиқоди қавӣ ба чизҳоест, ки мо ба онҳо умед мебандем, ва боварӣ ба чизҳоест, ки намоëн нестанд.
58011002	Зеро ки ба василаи он қадимиëн шаҳодат пайдо кардаанд.
58011003	Бо имон мо дарк мекунем, ки оламҳо бо каломи Худо тартиб ëфтааст, ба тавре ки аз чизҳои нонамоëн чизҳои намоëн ба вуҷуд омадааст.
58011004	Бо имон Ҳобил ба Худо, назар ба Қобил, қурбонии беҳтаре тақдим намуд; бо он ӯ шаҳодат пайдо кард, ки ӯ одил аст, чунон ки Худо дар бораи ҳадияҳои ӯ шаҳодат дод; бо он ӯ баъд аз мамоташ ҳанӯз ҳам сухан меронад.
58011005	Бо имон Ҳанӯх тавре кӯчонида шуд, ки мамотро надид; ва ӯ пайдо нашуд, чунки Худо ӯро кӯчонид. Зеро ки пеш аз кӯчонида шуданаш шаҳодат пайдо кард, ки ба Худо писанд омадааст.
58011006	Аммо бе имон ба назари Худо писанд омадан мумкин нест; зеро ҳар кӣ сӯи Худо меояд, бояд имон дошта бошад, ки Ӯ ҳаст, ва ба толибони Худ мукофот хоҳад дод.
58011007	Бо имон Нӯҳ дар хусуси чизе ки ҳанӯз намоëн набуд, ваҳй ëфта, бо тарси Худо барои наҷот додани аҳли байти худ киштие бисохт; бо он ӯ ҷаҳонро маҳкум намуд ва вориси адолате гардид, ки аз имон аст.
58011008	Бо имон Иброҳим итоат намуд ба даъвате дар бораи рафтан ба мамлакате ки мебоист мерос мегирифт, ва ӯ рафт, ва намедонист ба куҷо меравад.
58011009	Бо имон ӯ дар замини мавъуд, мисли замини бегона, ғарибона маскан гирифт, ва бо Исҳоқ ва Яъқуб, ҳамирсони ҳамон ваъда буданд, дар хаймаҳо зиндагӣ кард;
58011010	Зеро ӯ мунтазири шаҳре буд, ки таҳкурсии мустаҳкаме дорад, ва меъмору бинокори он Худост.
58011011	Бо имон худи Соро низ барои қабули насл қувват пайдо кард ва баъд аз фарсудагиаш зоид; зеро Ваъдадиҳандаро амин донист.
58011012	Бинобар ин аз як нафар ки он ҳам мисли беҷон буд, ончунон бисьëр зоида шуданд, чунон ки ситораҳои осмон бисьëр аст, ва чунон ки реги лаби баҳр бешумор аст.
58011013	Ҳамаи инҳо дар имон мурданд ва ба муроди иҷрои ваъдаҳо нарасиданд, балки фақат аз дур онҳоро дида, шод шуданд ва эътироф карданд, ки бар замин мусофир ва ғарибанд;
58011014	Зеро онҳое ки чунин мегӯянд, нишон медиҳанд, ки дар ҷустуҷӯи ватанe ҳастанд.
58011015	Ва агар ватанеро, ки аз он берун омада буданд, ба ëд меоварданд, фурсат доштанд, ки баргарданд;
58011016	Аммо иштиëқманди ватани беҳтаре буданд, ки он дар осмон аст; бинобар ин Худо ор намедонад, ки Худои онҳо хонда шавад: зеро ки Ӯ барои онҳо шаҳре муҳайë кардааст.
58011017	Бо имон Иброҳим, вақте ки озмуда шуд, Исҳоқро барои қурбонӣ тақдим намуд ва, бо вуҷуди он ки ваъдаҳо гирифта буд, писари ягонаи худро тақдим намуд,
58011018	Ки дар ҳаққи вай гуфта шуда буд: “Насли ту аз Исҳоқ хонда хоҳад шуд”;
58011019	Зеро ӯ фикр мекард, ки Худо қодир аст аз мурдагон низ эҳьë кунад; ба ин сабаб Исҳоқ ба таври тимсол аз мурдагон ба ӯ баргардонида шуд.
58011020	Бо имон Исҳоқ Яъқуб ва Эсовро барои оянда низ баракат дод.
58011021	Бо имон Яъқуб, пеш аз мурданаш, ҳар писари Юсуфро баракат дод ва бар сари асои худ такья намуда, саҷда кард.
58011022	Бо имон Юсуф, дар вақти вафоташ, хуруҷи банӣ-Исроилро зикр намуд ва дар бораи устухонҳои худ васият кард.
58011023	Бо имон падару модари Мусо ӯро, чун таваллуд шуд, се моҳ пинҳон доштанд, зеро диданд, ки кӯдаки зебост, ва аз амри подшоҳ натарсиданд.
58011024	Бо имон Мусо, чун калонсол шуд, нахост, ки писари духтари фиръавн хонда шавад,
58011025	Ва бо қавми Худо уқубат кашиданро афзал донист аз он ки аз гуноҳ ҳаловати муваққатӣ дошта бошад,
58011026	Ва хории Масеҳро сарвати бузургтар аз ганҷҳои Миср ҳисоб кард; зеро ки ба мукофот назар медӯхт.
58011027	Бо имон ӯ Мисрро тарк кард ва аз ғазаби подшоҳ натарсид; зеро ӯ, мисли он ки Нонамоëнро дида бошад, боматонат буд.
58011028	Бо имон ӯ фисҳ ва пошидани хунро ба амал овард, то ки несткунандаи нахустзодагон ба онҳо даст нарасонад.
58011029	Бо имон онҳо аз баҳри Қулзум, чун аз хушкӣ, гузаштанд, вале вақте ки мисриëн ба гузаштан ҳаракат карданд, ғарқ шуданд.
58011030	Бо имон деворҳои Ериҳӯ пас аз даврзании ҳафтрӯза фурӯ ғалтид.
58011031	Бо имон Роҳоби фоҳиша, ки ҷосусонро ба саломатӣ қабул карда буд, бо исьëнгарон ба ҳалокат нарасид.
58011032	Боз чӣ гӯям? Вақтам кифоя намекунад барои он ки дар бораи Ҷидъӯн ва Бороқ ва Шимшӯн ва Йифтоҳ ва Довуд ва Самуил ва анбиë ҳикоят намоям,
58011033	Ки онҳо бо имон мамлакатҳоро мусаххар карданд, адлро ба амал оварданд, ба ваъдаҳо муваффақ шуданд, даҳони шеронро бастанд,
58011034	Қуввати оташро хомӯш карданд, аз дами шамшер халосӣ ëфтанд, аз заъф боқувват шуданд, дар ҷанг қавӣ гардиданд, фавҷҳои бегонаҳоро торумор карданд;
58011035	Занон мурдаҳои худро эҳьëшуда ëфтанд; вале дигарон аз шиканҷа нобуд шуданд ва озодиро қабул накарданд, то ки ба эҳьëи беҳтаре ноил гарданд;
58011036	Ва баъзеи дигарон ҳақоратҳо ва шаллоқро, ҳамчунин занҷирҳо ва зиндонро аз сар гузаронданд.
58011037	Сангсор шуданд, бо арра дупора гардиданд, ба шиканҷа гирифтор шуданд, аз дами шамшер мурданд; пӯстҳои гӯсфанду буз дар тан сарсону саргардон шуда, мӯҳтоҷӣ, тангӣ ва уқубат кашиданд;
58011038	Онҳое ки ҷаҳон лоиқашон набуд, дар биëбонҳо ва кӯҳҳо, дар мағораҳо ва дараҳои замин овора шуда гаштанд.
58011039	Ва ҳамаи онҳо, ки ба хотири имон шӯҳрат пайдо карда буданд, ваъдаро соҳиб нашуданд,
58011040	Чунки Худо барои мо чизи беҳтаре пешбинӣ намуда буд, то ки онҳо бе мо комил нагарданд.
58012001	БИНОБАР ин мо низ, ки дар гирди худ чунин абри шоҳидонро дорем, ҳар бори гарон ва гуноҳро, ки моро фаро мегирад, аз худ дур андохта, майдони дар пеши мо бударо бо сабр давон-давон тай кунем
58012002	Ва ба Сарвар ва Комилкунандаи имони мо, яъне Исо, назар дӯзем, ки Ӯ ба ҷои шодие ки Ӯро дар пеш буд, ба хорӣ беэътиноӣ намуда, ба салиб тоб овард ва ба ямини тахти Худо бинишаст.
58012003	Дар бораи Ӯ фикр кунед, ки аз дасти гуноҳкорон ба чунин хорӣ тоб овард, то ки шумо дар ҷонҳои худ хаста ва суст нашавед.
58012004	Дар талоши зидди гуноҳ шумо ҳанӯз то ба дараҷаи рехтани хун муқобилият накардаед
58012005	Ва он насиҳатро, ки ба шумо, ҳамчун ба писарон гуфта шудааст, фаромӯш кардед: “Эй писарам! Ба ҷазои Худованд беэътиноӣ накун, ва ҳангоме ки Ӯ туро мазаммат намояд, маъюс нашав;
58012006	“Зеро ки Худованд ҳар киро дӯст дорад, ҷазо медидиҳад; ҳар писари писандидаи Худро мезанад”.
58012007	Агар ба ҷазо тоб оваред, Худо ба шумо, чун бо писарон, рафтор мекунад. Зеро, оë писаре ҳаст, ки падараш ӯро ҷазо надиҳад?
58012008	Аммо агар шумо бе ҷазо монед, ки он насибаи ҳама аст, пас шумо ҳаромзодагонед, на писарон.
58012009	Илова бар ин, барои мо, ки аз падарони ҷисмонӣ ҷазо ëфта, аз онҳо метарсем, оë лозим нест, ки ба Падари рӯҳҳо хеле зиëдтар итоат намоем, то ки зист кунем?
58012010	Зеро ки онҳо моро ба салоҳдиди худашон барои айëми андак ҷазо медоданд, аммо Ӯ ин корро ба манфиати мо, то ки дар қудсияти Ӯ ширкат дошта бошем, анҷом медиҳад.
58012011	Ҳар ҷазо дар замони ҳозира ба назари кас на шодӣ, балки андӯҳ менамояд; лекин оқибат ба онҳое ки ба воситаи он таълим ëфтаанд, самари осоиштаи адолатро меоварад.
58012012	Пас, дастҳои беқувват ва зонуҳои бемаҷолро қавӣ кунед
58012013	Ва барои пойҳои худ роҳҳои рост кушоед, то он чи мелангад, бероҳа нагардад, балки ба хубӣ шифо ëбад.
58012014	Осоиштагиро бо ҳама пеша кунед ва қудсиятро толиб бошед, ки бе он ҳеҷ кас Худовандро нахоҳад дид,
58012015	Ва бохабар бошед, ки мабодо касе аз файзи Худо маҳрум шавад; мабодо решаи талхе ба вуҷуд омада, осеб расонад, ва бисьëр касон аз он палид шаванд,
58012016	Мабодо зинокоре ë осие ëфт шавад, ки мисли Эсов барои як таом аз нахустзодагии худ даст кашад.
58012017	Зеро шумо медонед, ки баъд аз он ӯ, чун хост вориси баракат гардад, рад карда шуд: тафаккури падарро дигаргун карда натавонист, гарчанде ки дар ин хусус ашк рехта илтимос намуд.
58012018	Шумо наздик наомадаед ба кӯҳе ки ламсшаванда ва оташфишон аст, ба торикӣ ва зулмот ва тундбод,
58012019	Ë ба овози карнай ва садои суханон, ки шунавандагонаш илтимос карданд, ки ба онҳо дигар сухане гуфта нашавад,
58012020	Зеро ба он тоб оварда натавонистанд, ки амр фармуда шуда буд: “Агар ҳайвоне низ ба кӯҳ бирасад, сангсор ë тирборон хоҳад шуд”.
58012021	Ва ин мaнзaра он қадар даҳшатангез буд, ки Мусо гуфт: “Ман тарсону ларзон шудам”.
58012022	Балки шумо наздик омадаед ба кӯҳи Сион ва ба шаҳри Худои Ҳай, ба Ерусалими осмонӣ ва беварҳои фариштагон,
58012023	Ва ба анҷумани пуртантана ва Калисои нахустзодагоне ки дар афлок навишта шудаанд, ва ба Худое ки Довари ҳама аст, ва ба арвоҳи одилоне ки ба камол расидаанд,
58012024	Ва ба Исо, ки Миëнарави аҳди ҷадид аст, ва ба Хуни пошиданӣ, ки назар ба хуни Ҳобил хубтар сухан мегӯяд.
58012025	Бохабар бошед, ки шумо низ аз сухангӯ рӯ нагардонед. Зеро, агар онҳое ки бар замин ба сухангӯ гӯш наандохтанд, аз ҷазо раҳо нашудаанд, пас алалхусус мо, агар аз Ӯ, ки аз осмон сухан мегӯяд, рӯ гардонем, раҳо нахоҳем шуд.
58012026	Дар он вақт овози Ӯ заминро ба ларза андохта буд, ва Ӯ ҳоло чунин ваъда додааст: “Боз як бори дигар на танҳо заминро, балки осмонро низ ба ларза хоҳам андохт”.
58012027	Ибораи “боз як бори дигар” маънои онро дорад, ки чизҳое ки ба ларза меафтад, ҳамчун чизҳои офаридашуда, аз миëн хоҳад рафт, то чизҳое ки ба ларза намеафтад, боқӣ монад.
58012028	Пас мо малакутеро, ки ба ларза намеафтад, қабул намуда, файзро маҳфуз хоҳем дошт ва бо он Худоро ба таври писандида бо таъзиму такрим ва тарс ибодат хоҳем кард,
58012029	Чунки Худои мо оташи фурӯбаранда аст.
58013001	БИГЗОР бародардӯстӣ барқарор бошад.
58013002	Меҳмоннавозиро фаромӯш накунед, зеро ки ба воситаи он баъзе касон, нодониста, фариштагонро меҳмоннавозӣ кардаанд.
58013003	Бандиëнро ба ëд оваред, гӯë ки шумо низ бо онҳо дар занҷирҳо бошед, ва ситамкашонро, мисли он ки худатон бо онҳо як ҷисм мебошед.
58013004	Бигзор никоҳ аз ҳар ҷиҳат ҳалол бошад, ва ҷойхоби он беайб; зеро ки зинокорон ва фосиқонро Худо доварӣ хоҳад кард.
58013005	Хулқатон аз зарпарастӣ дур бошад, ва бо он чи доред, қаноат кунед. Зеро ки Худи Ӯ гуфтааст: “Туро тарк нахоҳам кард в туро нахоҳам партофт”.
58013006	Бинобар ин мо метавонем далерона бигӯем: “Худованд мададгори ман аст, ва ҳаросон нахоҳам шуд: одамизод ба ман чӣ метавонад бикунад?”
58013007	Сардорони худро, ки каломи Худоро ба шумо мавъиза кардаанд, ба ëд оваред: ба анҷоми рафтори онҳо назар карда, ба имонашон тақлид намоед.
58013008	Исои Масеҳ дирӯз ва имрӯз ва то абад айни ҳамон аст.
58013009	Ба таълимоти гуногун ва бегона моил нашавед; зеро хуб аст, ки дилҳо бо файз қавӣ гардад, на бо таомҳо, ки аз онҳо касони пурхӯр манфиате надидаанд.
58013010	Мо қурбонгоҳе дорем, ки хизматгузорони хайма ҳақ надоранд аз он чизе бихӯранд.
58013011	Ҷасади ҳайвоноте ки хунашонро саркоҳин барои кафорати гуноҳ ба қудс меоварад, берун аз бошишгоҳ сӯзонида мешавад, —
58013012	Бинобар ин Исо низ, барои он ки одамонро бо Хуни Худ тақдис намояд, берун аз дарвоза уқубат кашид.
58013013	Пас, хории Ӯро бардошта, берун аз бошишгоҳ сӯи Ӯ бароем;
58013014	Зеро дар ин ҷо шаҳри доимие надорем, балки ояндаро ҷустуҷӯ менамоем.
58013015	Бинобар ин ҳамеша ба василаи Ӯ қурбонии шукронаро ба Худо тақдим менамоем, яъне самараи лабҳоеро, ки ба исми Ӯ ҳамду сано мехонанд.
58013016	Инчунин инсондӯстӣ ва саховатро аз хотир набароред, зеро ки ин гуна қурбониҳо ба Худо писанд меояд.
58013017	Ба сардорони худ фармонбардор ва мутеъ бошед, зеро онҳо ҳамеша ғами ҷонҳои шуморо мехӯранд, чунки ба ҳисобот додан вазифадор мебошанд; то ки онҳо ин вазифаро бо шодӣ ба ҷо оваранд, на бо оҳу нола, зеро ки ин барои шумо фоиданок нест.
58013018	Дар ҳаққи мо дуо гӯед; зеро мo яқин медонем, ки виҷдони нек дорем, чунки дар ҳар бобат мехоҳем ҳалолкорона рафтор кунем.
58013019	Ва махсусан ба ҷо овардани инро илтимос менамоям, то ки ман зудтар назди шумо баргардонида шавам.
58013020	Ва Худои осоиштагӣ, ки Чӯпони бузурги гӯсфандон—Исои Худованди моро ба хуни аҳди абадӣ аз мурдагон ба по хезонд,
58013021	Бигзор шуморо дар ҳар кори нек барои иҷрои иродаи Ӯ комил гардонад ва он чи ба Ӯ писандида бошад, дар шумо ба василаи Исои Масеҳ ба амал оварад, ки Ӯро то абад ҷалол бод! Омин.
58013022	Аз шумо, эй бародарон, илтимос менамоям, ки ин каломи насиҳатро қабул кунед, зеро ки ба шумо мухтасар низ навиштаам.
58013023	Бидонед, ки бародари мо Тимотиюс озод шуд; ва агар ӯ зуд биëяд, ҳамроҳи ӯ ба дидани шумо хоҳам омад.
58013024	Ба ҳамаи сардорони худ ва ба ҳамаи муқаддасон салом расонед. Итолиявиëн ба шумо салом мерасонанд.
58013025	Файз бо ҳамаи шумо бод. Омин.
59001001	ЯЪҚУБ, ки бандаи Худо ва Исои Масеҳи Худованд аст, ба дувоздаҳ сибте ки пароканда мебошад, салом мерасонад.
59001002	Эй бародарони ман, вақте ки ба озмоишҳои гуногун дучор мешавед, инро барои худ шодии бузург ҳисоб кунед,
59001003	Чун медонед, ки имтиҳони имони шумо сабрро ба вуҷуд меоварад;
59001004	Ва сабр бояд амали комил дошта бошад, то ки шумо комил ва солим буда, ҳеҷ камбудие надошта бошед.
59001005	Ва агар касе аз шумо аз ҳикмат камиӣ дошта бошад, бигзор талаб кунад аз Худое ки ба ҳама бо саховат ва бе сарзаниш ато менамояд, — ва ба вай ато хоҳад шуд.
59001006	Валекин бигзор бо имон талаб кунад ва ҳеҷ шакку шубҳа надошта бошад, чунки шаккок ба мавҷи баҳр монанд аст, ки аз шамол баланд шуда, ҷавлон мекунад:
59001007	Бигзор чунин кас гумон накунад, ки аз Худованд чизе ба даст хоҳад овард.
59001008	Шахси дудила дар ҳамаи роҳҳои худ ноустувор аст.
59001009	Бигзор бародари залил бо сарбаландии худ фахр намояд,
59001010	Ва сарватдор, — бо залолати худ, чунки ӯ мисли гули алаф даргузар аст:
59001011	Офтоб бо гармо тулӯъ намуда, алафро мехушконад, ва гули он рехта, зебоии намуди он нест мешавад; сарватдор низ дар роҳҳои худ ҳамин тавр паЖмурда хоҳад шуд.
59001012	Хушо касе ки дар озмоиш вафодор мемонад, зеро вақте ки вай имтиҳон медиҳад, тоҷи ҳаëтро, ки Худованд ба дӯстдорони Худ ваъда кардааст, ба даст хоҳад овард.
59001013	Дар озмоиш бигзор ҳеҷ кас набояд бигӯяд: «Маро Худо меозмояд»; чунки Худо бо бадиӣ озмуда намешавад ва Худаш ҳеҷ касро намеозмояд,
59001014	Балки ҳар кас саргарм ва фирефтаи ҳаваси худ гардида, ба озмоиш дучор мешавад;
59001015	Баъд ҳавас, ҳомила шуда, гуноҳро ба дуньë меоварад, ва гуноҳ, ки ба амал омад, мамотро ба вуҷуд меоварад.
59001016	Эй бародарони маҳбуби ман, фирефта нашавед.
59001017	Ҳар як инъоми нек ва ҳар як бахшоиши комил аз боло, аз ҷониби Падари нурҳо нозил мешавад, ки дар Ӯ тағьироте ва ҳеҷ дигаргуние мавҷуд нест.
59001018	Ӯ, бар ҳасби хости Худ, моро ба василаи каломи ростӣ ба дуньë овард, то ки як навъ навбари офаридаҳои Ӯ бошем.
59001019	Пас, эй бародарони маҳбуби ман, бигзор ҳар кас дар шунидан бошитоб, дар гуфтан оҳиста ва дар хашм оҳиста бошад;
59001020	Зеро ки хашми одамизод адолати Худоро ба амал намеоварад.
59001021	Бинобар ин ҳар нопокӣ ва бақияи бадиро як сӯ гузошта, каломеро ки дар шумо кошта шудааст, бо фурӯтанӣ қабул кунед, ки он метавонад ҷонҳои шуморо наҷот диҳад.
59001022	Пас иҷрокунандагони калом бошед, на фақат шунавандагоне ки худро фиреб медиҳанд,
59001023	Зеро, касе ки каломро мешунаваду иҷро намекунад, ба шахсе монанд аст, ки тарҳи рӯяшро дар оина мебинад:
59001024	Ба чеҳраи худ нигоҳ карду рафт, ва дарҳол фаромӯш кард, ки он чӣ гуна аст.
59001025	Аммо касе ки ба шариати комил, ба шариати озодӣ диққат мекунад ва дар он устувор мемонад, дар ҳолате ки на шунавандаи фаромӯшхотир, балки иҷрокунандаи кор мебошад, —хушо он кас дар амали худ.
59001026	Агар касе аз шумо гумон кунад, ки диндор аст, ва ҷилави забони худро накашад, балки дили худро фирефта намояд, — диндории вай бефоида аст.
59001027	Дини пок ва беайб ба ҳузури Худо ва Падар ин аст, ки ятимон ва бевазанонро дар андӯҳи онҳо парасторӣ кунем ва худро аз олам олуда накарда нигоҳ дорем.
59002001	Эй бародарони ман! Ба Исои Масеҳи Худованди мо, ки Худованди ҷалол аст, бе рӯйбинӣ имон дошта бошед.
59002002	Зеро, агар ба ҷамъомади шумо касе ангуштарини тилло дар даст ва либоси зебо дар тан биëяд, ва камбағале низ либоси чиркин дар тан биëяд,
59002003	Ва шумо ба соҳиби либоси зебо нигоҳ карда, гӯед: «Шумо марҳамат фармуда ин ҷо бинишинед», ва ба камбағал гӯед: «Ту ион ҷо биист» ë ки: «Ин ҷо, поини пои ман бинишин»,, —
59002004	Оë шумо миëни худатон фарқ нагузоштаед ва оë доварони соҳиби афкори бад нестед?
59002005	Гӯш диҳед, эй бародарони маҳбуби ман: оë Худо камбағалони оламро интихоб накардааст, ки сарватдор дар имон ва ворисони Малакуте бошанд, ки онро Ӯ бадӯстдорони Худ ваъда кардааст ?
59002006	Валекин шумо аз камбағал нафрат кардаед. Оë сарватдорон шуморо ба танг намеоваранд, ва оë онҳо шуморо ба маҳкамаҳо намекашанд?
59002007	Оë онҳо номи некеро, ки бар шумост, беобрӯ намекунанд?
59002008	Агар шумо шариати шоҳонаро, бар тибқи Навиштаи: «Ëри худро мисли худ дӯст бидор» ба ҷо меоварда бошед, хуб мекунед;
59002009	Аммо агар рӯйбинӣ мекарда бошед, гуноҳ мекунед, ва шариат шуморо вайронкунанда ҳисоб мекунад.
59002010	Касе ки тамоми шариатро риоя намуда, валекин дар як чиз гуноҳ кунад, нисбат ба ҳама чиз айбдор мешавад.
59002011	Зеро Он ки «зино накун» гуфтааст, «қатл накун» ҳам гуфтааст; бинобар ин, агар ту зино накунӣ, вале қатл кунӣ, — ба шариат хато кардаӣ.
59002012	Ҳамчун касoнеки бар тибқи шариати озодӣ доварӣ карда хоҳанд шуд, чунин сухан гӯед ва чунин амал кунед,
59002013	Зеро бар касе ки эҳсон накардааст, доварӣ бе марҳамат хоҳад буд; марҳамат бар доварӣ ғалаба меëбад.
59002014	Эй бародарони ман, чӣ фоидае ҳаст, агар касе гӯяд, ки имон дорад, дар сурате ки амал надорад? Оë чунин имон метавонад ӯро наҷот диҳад ?
59002015	Агар бародаре ë хоҳаре бараҳна буда, ризқу рӯзӣ надошта бошанд,
59002016	Ва касе аз шумо ба онҳо гӯяд: «Ба саломатӣ рафта, гарм ва сер шавед», валекин он чи барои ҷнсм лозим аст, ба онҳо надиҳад, —чи фоидае ҳаст?
59002017	Ҳамчунин имон низ, агар аъмол надошта бошад, ба худии худ мурда аст.
59002018	Балки касе хоҳад гуфт: «Ту имон дорӣ, вале ман аъмол дорам, — имони худро бе аъмол ба ман нишон бидеҳ, вале ман ба ту имони худро аз аъмоли худ нишон медиҳам».
59002019	Ту имон дорӣ, ки Худо ягона аст? Хуб мекунӣ; девҳо низ имон доранд ва меларзанд.
59002020	Аммо, эй одами бемағз, оë мехоҳӣ бидонӣ, ки имон бе аъмол мурда аст ?
59002021	Оë падари мо Иброҳим, ки писари худ Исҳоқро ба қурбонгоҳ бароварда буд, бо аъмоли худ сафед нашуд ?
59002022	Оë ту мебинӣ, ки имон ба аъмоли ӯ мадад кард, ва имони ӯ ба василаи аъмол ба камол расид ?
59002023	Ва он Навишта иҷро шуд, ки мегӯяд: «Иброҳим ба Худо имон овард, вa ин барои ӯ адолат ҳисоб карда шуд, ва ӯ дӯсти Худо номида шуд».
59002024	Оë мебинед, ки одамизод ба василаи аъмол сафед мешавад, на фақат ба василаи имон?
59002025	Ба ҳамин тарз Роҳоби фоҳиша низ, ки ҷосусонро қабул карда, бо роҳи дигарe фиристода буд, оë ба василаи аъмол сафед нашуд?
59002026	Зеро, чунон ки ҷисм бе рӯҳ мурда аст, ончунон имон низ бе аъмол мурда аст.
59003001	Эй бародарони ман! Бисьëре аз шумо муаллим нашавед, чун медонед, ки мо ба маҳкумияти бештаре дучор хоҳем шуд,
59003002	Зеро ки ҳамаи мо бисьëр пешпо мехӯрем. Касе ки дар сухан пешпо намехӯрад, вай одами комил аст, ки метавонад ҷилави тамоми ҷисмро бикашад.
59003003	Инак, мо ба даҳони аспҳо лаҷом меандозем, то ки ба мо итоат кунанд, ва тамоми ҷисми онҳоро идора мекунем;
59003004	Инак, киштиҳо низ, ҳар чанд бузург бошанд ва ҳар чанд бо бодҳои пурзӯр ронда шаванд ҳам, ба воситаи суккони хурде, ба куҷое ки суккондор хоҳад, равона карда мешавад;
59003005	Ҳамчунин забон низ узви хурд аст, вале бисьëр лоф мезанад. Бубин, оташи хурде чӣ гуна ҷангали бузургро месӯзонад.
59003006	Забон низ оташ аст, шарорате дар миëни узвҳои мо мебошад. Тамоми ҷисмро палид мекунад ва доираи ҳаëтро оташ медиҳад, дар сурате ки худаш аз ҷаҳаннам оташ мегирад.
59003007	Зеро ки ҳама гуна даррандагон ва паррандагон, хазандагон ва ҳайвоноти баҳрӣ ба воситаи одамизод ром мешaвaд ва ром шудааст,
59003008	Валекин забонро ҳеҷ кас аз одамон ром карда наметавонад: он— шароратест боздоштанашаванда ва пур аз заҳри марговар.
59003009	Бо он мо Худо ва Падарро муборак мехонем, ва бо он мо ба одамон, ки ба сурати Худо офарида шудаанд, лаънат мегӯем:
59003010	Аз айни як даҳон баракат ва лаънат мебарояд. Эй бародарони ман, набояд ин тавр шавад.
59003011	Оë аз як сӯрохи чашма ҳам оби ширин ва ҳам оби талх ҷорӣ мешавад ?
59003012	Эй бародарони ман, дарахти анҷир наметавонад зайтун оварад, ë токи ангур — анҷир: ҳамчунин як чашма наметавонад оби шӯр ва ширин ба вуҷуд оварад.
59003013	Оë касе аз шумо ҳаким ва бохирад аст? Бигзор инро дар рафтори неки худ бо фурӯтании хирадмандона дар амал нишон диҳад.
59003014	Аммо агар шумо дар дили худ ҳасади талх ва худсарӣ доред, фахр накунед ва дар ҳаққи ростӣ дурӯғ нагӯед:
59003015	Ин ҳикмате нест, ки аз боло нозил шуда бошад, балки ҳикмати заминӣ, нафсонӣ ва шайтонӣ мебошад;
59003016	Зеро ҳар ҷое ки ҳасад ва худсарӣ бошад, он ҷо носозӣ ва ҳар кори бад ҳувайдост.
59003017	Валекин ҳикмате ки аз болост, аввалан, пок аст, сонӣ осоишта, боилтифот, фармонбардор, пур аз марҳамат ва самараи нек, беғараз ва бериë мебошад.
59003018	Ва самарaи адолат дар осоиштагӣ кошта мешавад барои онҳое ки осоиштагиро ба амал меоваранд.
59004001	Адоват ва ҷидолҳо дар миëни шумо аз куҷост? Оë на аз ҳавасҳои шумост, ки дар андоматон меҷанганд?
59004002	Ҳавас мекунед — ва надоред; мекушед ва ҳасад мебаред — ва наметавонед ба даст оваред; муноқиша ва адоват мекунед — ва надоред, чунки илтимос намекунед;
59004003	Илтимос мекунед ва ба даст намеоваред, чунки на аз баҳри қасди нек илтимос мекунед, балки аз баҳри он ки барои ҳавасҳои худ истифода намоед.
59004004	Эй зинокорон! Оë намедонед, ки дӯстӣ бо дуньë душманӣ бо Худост? Пас, касе ки мехоҳад дӯсти дуньë бошад, душмани Худо мегардад.
59004005	Оë шумо гумон мекунед, ки Навишта бар абас гуфтааст: «Рӯҳеро, ки дар мо сокин аст, то ба дараҷаи рашк дӯст медорад» ?
59004006	Лекин файзи бештаре мебахшад; барои ҳамин ҳам гуфта шудааст: «Худо ба мағрурон муқобилат мекунад, вале ба фурӯтанон файз мебахшад».
59004007	Пас, ба Худо итоат намоед, ба иблис муқобилат кунед, ва ӯ аз шумо хоҳад гурехт.
59004008	Ба Худо наздик шавед, ва Ӯ ба шумо наздик хоҳад шуд. Дастҳои худро бишӯед, эй гуноҳкорон, ва дилҳои худро пок кунед, эй дудилагон.
59004009	Андӯҳгин шуда, гирья ва нола кунед. Бигзор хандаи шумо ба гирья ва шодии шумо ба ғусса мубаддал шавад.
59004010	Дар ҳузури Худованд фурӯтан бошед, ва Ӯ шуморо сарафроз хоҳад кард.
59004011	Эй бародарон, дар ҳаққи якдигар бадгӯӣ накунед. Касе ки бародарашро бадгӯӣ кунад, ë бародарашро ҳукм намояд, вай шариатро бадгӯӣ мекунад ва шариатро ҳукм менамояд. Ва агар ту шариатро ҳукм намоӣ, пас иҷрокунандаи шариат нестӣ, балки довар ҳастӣ.
59004012	Шариатгузор ва Довар якест, ва Ӯ қодир аст наҷот диҳад ва талаф кунад. Вале ту кистӣ, ки дигареро ҳукм менамоӣ?
59004013	Акнун гӯш кунед шумо, эй касоне ки мегӯед: «Имрӯз ë фардо ба фалон шаҳр рафта, дар он ҷо як сол зиндагонӣ мегузаронем, ва бо тиҷорат машғул шуда, фоида мекунем»,
59004014	Дар сурате ки шумо намедонед, ки фардо чӣ ҳодиса рӯй хоҳад дод: зеро ки чист зиндагoнии шумо ? Буғест, ки ба муддати кӯтоҳе зоҳир гардида, баъд нест мешавад.
59004015	Ба ҷои он шумо бояд бигӯед: «Агар Худо хоҳад, мо зинда мемонем ва чунин ë чунон мекунем».
59004016	Лекин акнун шумо, ба сабаби ҳавобаландии худ, лоф мезанед: ҳар лофи монанди ин бад аст.
59004017	Пас, касе ки медонад, чӣ некӣ бояд, кард, ва намекунад, — ба вай гуноҳ аст.
59005001	Гӯш кунед шумо, эй сарватдорон: дар бораи балоҳое ки ба сари шумо меояд, гирья ва нола кунед.
59005002	Сарвати шумо пӯсидааст, ва либоси шуморо куя задааст.
59005003	Тилло ва нуқраи шуморо занг задааст, ва занги онҳо исботе ба муқобили шумо гардида, мисли оташ ҷисми шуморо хоҳад хӯрд: шумо барои айëми охирини худ ганҷ ҷамъ кардаед.
59005004	Инак, музди коргароне ки саҳроҳои шуморо даравидаанд, ва шумо онро надода нигоҳ доштаед, фиғон мекашaд, ва доду фарьëди даравгарон ба гӯши Худованди лашкарҳо расидааст.
59005005	Шумо дар рӯи замин бо ҳашамат ва дабдаба умр ба сар бурда, айшу ишрат менамудед, ва дилҳои худро гӯë ки барои рӯзи қатл фарбеҳ кардед.
59005006	Шумо одилро маҳкум намуда, куштед; ӯ ба шумо муқобилат накард.
59005007	Пас, эй бародарон, то вақти омадани Худованд пурсабр бошед. Инак, зироаткор самари гаронбаҳои заминро интизор мешавад ва барои ин бисьëр сабр мекунад, то даме ки борони аввалин ва охирин биборад.
59005008	Шумо низ сабр кунед, дилҳои худро қавӣ гардонед, чунки омадани Худованд наздик аст.
59005009	Эй бародарон, аз якдигар шиква накунед, то ки маҳкум нагардед: инак, Довар назди дар истодааст.
59005010	Эй бародарон, аз уқубат ва пурсабрии анбиë ибрат гиред, ки онҳо ба исми Худованд сухан меронданд.
59005011	Инак, мо онҳоеро, ки сабр кардаанд, хушбахт мешуморем: шумо дар бораи сабри Айюб шунидаед ва анҷоми кори Худовандро дидаед, зеро ки Худованд раҳмон ва бахшанда аст.
59005012	Вале пеш аз ҳама, эй бародарони ман, на ба осмон қасам ëд кунед, на ба замин, на ба ягон қасами дигаре; балки бигзор дар шумо »оре, оре» ва »не, не» бошад, то ки ба маҳкумият дучор нашавед.
59005013	Оë касе аз шумо уқубат мекашад ? Бигзор дуо гӯяд. Оë касе шодмон аст?Бигзор таронаи Забурро хонад.
59005014	Оë касе аз шумо бемор аст ? Бигзор пирони калисоро назди худ даъват намояд, ва онҳо ӯро ба исми Худованд равған молида, дар ҳаққи ӯ дуо гӯянд, —
59005015	Ва дуои имон беморро шифо хоҳад дод, ва Худованд ӯро ба по хоҳад хезонд; ва агар ӯ гуноҳ карда бошад, гуноҳҳояш омурзида хоҳад шуд.
59005016	Ба гуноҳҳои худ назди якдигар иқрор намоед ва барои якдигар дуо гӯед, то шифо ëбед: дуои боисрори шахси одил қуввати бузурге дорад.
59005017	Ильëс шахсе буд монанди мо, ва дуо гуфт, ки борон наборад, ва се солу шаш моҳ дар рӯи замин борон набуд.
59005018	Ва боз дуо гуфт, ва осмон борон дод, ва замин самарaи худро ба вуҷуд овард.
59005019	Эй бародарон! Агар касе аз шумо аз ростӣ сар печад, ва касе ӯро баргардонад,
59005020	Бигзор вай бидонад, ки шахсе ки гуноҳкорро аз роҳи ғалати вай гардонад, ҷони вайро аз мамот наҷот дода, гуноҳҳои зиëдро рӯпӯш хоҳад кард.
60001001	ПЕРУС, ки ҳаввории Исои Масеҳ аст, ба ғарибоне ки дар вилоятҳои Понтус, Ғалотия, Каппадокия, Осиë ва Битуния пароканда мебошанд,
60001002	Ва мувофиқи таъиноти пешакии Худои Падар, бо тақдиси Рӯҳ, барои итоат ва пошидани Хуни Исои Масеҳ интихоб шудаанд: файз ва осоиштагӣ бар шумо фаровон бод.
60001003	Муборак аст Худо ва Падари Худованди мо Исои Масеҳ, ки бо марҳамати бузурги Худ, ба василаин эҳьëи Исои Масеҳ аз мурдагон, моро аз нав ба вуҷуд овард барои умеди зинда,
60001004	Барои мероси бефано, пок ва пажмурданашаванда, ки дар осмон барои шумо маҳфуз аст,
60001005	Ки бо қуввати Худо ба воситаи имон нигоҳ доurrа мешавед барои наҷоте ки муҳайë шудааст, то ки дар замони охир ба зуҳур ояд.
60001006	Дар ин бора шодӣ кунед, дар сурате ки ҳоло, агар лозим шавад, аз озмоишҳои гуногун андаке андӯҳгин мешавед.
60001007	Имони шумо аз тилло, ки бо вуҷуди озмуда шуданаш дар оташ ҳам фонӣ мебошад, гаронбаҳотар аст. Ин имон аз имтиҳон мегузарад ва барои ҳамд ва шавкат ва ҷалол дар вақти зуҳури Исои Масеҳ холис ба миëн меояд.
60001008	Шумо Ӯро надида дӯст медоред, ва агарчи Ӯро ҳанӯз надидаед, ба Ӯ имон меоваред ва бо шодмонии молокалом ва пур аз ҷалол шодӣ мекунед
60001009	Ва ба мақсади имони худ, яъне ба наҷоти ҷонҳотон ноил мешавед.
60001010	Тафтишот ва тадқиқоти анбиë ба ҳамин наҷот тааллуқ дошт, ва онҳо файзеро, ки барои шумо таъин шуда буд, пешгӯӣ кардаанд.
60001011	Онҳо тадқиқ намудаанд, ки кадом ва чӣ гуна замонро Рӯҳи Масеҳе ки андаруни онҳо буд, нишон додааст, вақте ки Он аз уқубатҳои Масеҳ ва аз ҷалоле ки баъд аз он фаро хоҳад расид, пешакӣ хабар медод.
60001012	Ба онҳо ошкор шуда буд, ки на ба худашон, балки ба мо хизмат кардаанд дар хусуси он чи ҳоло ба шумо мавъиза шудааст ва воситаи онҳое ки бo Рӯҳулқудси аз осмон фиристодашуда ба шумо башорат додаанд, яъне он чи, ки фариштагон мехоҳанд андарунаш назар андозанд.
60001013	Бинобар ин, камари ақли худро маҳкам баста ва ҳушьëр шуда, ба файзе ки дар вақти зуҳури Исои Масеҳ ба шумо ато хоҳад шуд, комилан умедвор бошед.
60001014	Ҳамчун бачагони фармонбардор, ба ҳавасҳои пештарае ки дар вақти нодонии худ доштед, мувофиқат накунед,
60001015	Балки, чунон ки Даъваткунандаи шумо муқаддас аст, худатон низ дар тамоми рафторатон муқаддас бошед,
60001016	Зеро ки навишта шудааст: “Муқаддас бошед, чунки Ман муқаддас ҳастам”.
60001017	Ва агар шумо Ӯро Падар мехонед, ки бе рӯйбинӣ ҳар касро аз рӯи аъмолаш доварӣ мекунад, пас замони ғурбати худро бо худотарсӣ бигзаронед,
60001018	Чун медонед, ки шумо на бо фидияи нуқра ë тилло харида шудаед аз ҳаëти ботиле ки аз падарони худ мерос гирифтаед,
60001019	Балки бо Хуни гаронбаҳои Масеҳ, ҳамчун барраи беайб ва пок,
60001020	Ки пеш аз таъсиси ҷаҳон пешакӣ таъин шуда буд, лекин дар замони охир барои шумо зоҳир шудааст,
60001021	Ки ба воситаи Масеҳ шумо ба Худое имон овардаед, ки Масеҳро аз мурдагон эҳьë кард ва ба Ӯ ҷалол бахшид, то ки шумо ба Худо имон ва умед дошта бошед.
60001022	Чун ҷонҳои худро бо итоати ростӣ ба воситаи Рӯҳ барои бародардӯстии бериë пок кардаед, доимо якдигарро аз самими қалб дӯст бидоред,
60001023	Ҳамчун касоне ки аз нав ба вуҷуд омадаед на аз тухми фонӣ, балки аз тухми бефано, ба василаи каломи Худо, ки зинда аст ва то абад боқист.
60001024	Зеро ки ҳар ҷисм мисли алаф аст, ва ҳар ҷалоли одамӣ — мисли гули алаф; алаф хушк мешавад, ва гули он мерезад;
60001025	Аммо каломи Худованд то абад боқист. Ва ин аст он каломе ки ба шумо мавъиза шудааст.
60002001	Пас, ҳар кина ва ҳар макр ва риë ва ҳасад ва ҳар бадгӯиро аз худ дур карда,
60002002	Чун кӯдакони навзод муштоқи шири поки калом бошед, то ки аз он барои наҷот нашъунамо ëбед,
60002003	Агар ҳақиқатан чашидаед, ки Худованд некӯст.
60002004	Ва чун наздик мешавед ба Ӯ, яъне ба санги зиндае ки одамон рад кардаанд, вале Худованд онро баргузид ва гаронбаҳо мешуморад,
60002005	Худатон низ, ҳамчун сангҳои зинда, аз худ хонаи рӯҳониӣ, каҳонати муқаддас барпо намоед, то ки қурбониҳои рӯҳонии мақбули Худоро ба василаи Исои Масеҳ тақдим кунед,
60002006	Зеро ки дар Навишта гуфта шудааст: «Инак, Ман дар Сион санги зовия мегузорам, ки баргузида ва гаронбаҳост; ва касе ки ба Он имон оварад, хиҷил нахоҳад шуд».
60002007	Пас, Он барои шумо, имондорон, чизи гаронбаҳост, аммо барои беимонон сангест, ки меъморон рад кардаанд, лекин он санги сари гӯшаи бино гардидааст,
60002008	Ва санги пешпо ва сахраи васваса, зеро ки онҳо, ба калом итоат накарда, ба ин санг пешпо мехӯранд, ки барои ҳамин ҳам таъин шудаанд.
60002009	Лекин шумо насли баргузида, каҳонати шоҳона, халқи муқаддас, қавме ҳастед, ки мулки азизи Худо дониста шудаед, то аз камолоти Ӯ, ки шуморо аз зулмот ба рӯшноии аҷоиби Худ даъват намудааст, нақл кунед,
60002010	Шумо, ки як вақте қавм набудед, вале ҳоло қавми Худо ҳастед; як вақте аз марҳамат маҳрум будед, вале ҳоло ба он ноил шудаед.
60002011	Эй маҳбубон! Аз шумо, ҳамчун ғарибон ва муҳоҷирон, хоҳишмандам, ки аз ҳавасҳои ҷисм, ки бар зидди ҷон қиëм мекунанд, парҳез намоед.
60002012	Ва дар миëни халқҳо умри некӯкорона ба сар баред, то ки онҳо ба ҷои он ки дар ҳаққи шумо ҳамчун бадкирдорон бадгӯӣ кунанд, аъмоли некатонро дида, Худоро дар рӯзи тафаққуд ҳамду сано хонанд.
60002013	Пас, ба хотири Худованд ба ҳар сарвари одамӣ итоат намоед: хоҳ ба подшоҳ, ҳамчун ҳокимияти олӣ,
60002014	Хоҳ ба ҳокимон, ҳамчун касоне ки аз ҷониби вай фиристода мешаванд, то ки ҷинояткоронро ҷазо диҳанд ва некӯкоронро тақдир кунанд,
60002015	Зеро чунин аст иродаи Худо, то ки мо бо некӯкории худ даҳони ҷаҳолати мардуми беандешаро маҳкам кунем, —
60002016	Ҳамчун касони озод, на ҳамчун касоне ки аз озодӣ барои рӯпӯш кардани бадӣ истифода мебаранд, балки ҳамчун бандагони Худо.
60002017	Ҳамаро ҳурмат кунед, бародариро дӯст доред, аз Худованд тасед, подшоҳро иззат кунед.
60002018	Эй хизматгорон, бо камоли тарс ба оғоëни худ итоат намоед, на танҳо ба оғоëни нек ва фурӯтан, балки ба оғоëни сахтгир низ.
60002019	Зеро савоб аст, ки кас аз рӯи виҷдон ба хотири Худо андӯҳгин шуда, ноҳақ уқубат кашад.
60002020	Зеро чӣ фахре ҳаст агар шумо барои кирдори бад шаллоқ хӯрда тоқат кунед Аммо агар барои некӯкориӣ уқубат кашида тоқат кунед, ин мақбули Худост.
60002021	Зеро ки шумо барои ҳамин даъват карда шудаед, чунки Масеҳ низ барои шумо уқубат кашида, ба шумо намунаи ибрат боқӣ гузошт, то ки аз паи Ӯ равона шавед:
60002022	Ӯ гуноҳе накардааст, ва дар забонаш макре набуд.
60002023	Гирифтори бадгӯӣ гардида, Ӯ ҷавобан бадгӯӣ намекард; азоб кашида, таҳдид намекард, балки Худро ба Довари Одил месупурд;
60002024	Ӯ шахсан гуноҳҳои моро дар Бадани Худ ба дор бардошт, то ки мо аз гуноҳҳо фориғ шуда, барои адолат зиндагӣ кунем: шумо аз ҷароҳатҳои Ӯ шифо ëфтед.
60002025	Зеро ки шумо мисли гӯсфандони гумшудае будед, лекин ҳоло сӯи Чӯпон ва Нозири ҷонҳои худ баргаштед.
60003001	ҲAMЧYHИH шумо, эй занон, ба шавҳарони худ итоат намоед, то ки, агар баъзе аз онҳо мутеи калом набошанд, ба воситаи рафтори занон бе калом тобеъ гарданд,
60003002	Вақте ки рафтори поки худотарсонаи шуморо мушоҳида кунанд.
60003003	Бигзор зебоии шумо на ороиши зоҳирӣ: гесӯ бофтан, зевари тилло бастан ë либосҳои зебо пӯшидан,
60003004	Балки одамияти ботинии самимӣ дар рӯҳи ҳалиму сокити бефано бошад, ки ин дар назари Худо гаронбаҳост,
60003005	Чунон ки як вақте занони муқаддас низ худро бо умед бастан ба Худо оро медоданд ва мутеи шавҳарони худ буданд.
60003006	Ба монанди Соро, ки ба Иброҳим итоат намуда, ӯро оғо меномид; шумо низ фарзандони вай ҳастед, модоме ки некӣ мекунед ва аз ҳеҷ тарсе музтариб намешавед.
60003007	Ҳамчунин шумо, эй шавҳарон, бо занон, ки зарфи заифтар ҳастанд, бомулоҳиза рафтор кунед, ва онҳоро ҳамчун ҳамирсони файзи ҳаëт мӯҳтарам доред, то ки ба дуоҳои шумо мамонате нарасад.
60003008	Ниҳоят, ҳамаатон ҳамфикр, ҳамдард, бародардӯст, бошафақат, меҳрубон ва фурӯтан бошед;
60003009	Дар ивази бадӣ бадӣ накунед, ë дар ивази лаънат лаънат нагӯед; баръакс, баракат диҳед, чун медонед, ки шумо барои он даъват карда шудаед, ки вориси баракат гардед.
60003010	Зеро, касе ки ҳаëтро дӯст медорад ва мехоҳад рӯзҳои нек бинад, бигзор забонашро аз бадӣ нигоҳ дорад, ва лабҳояшро аз гуфтори макромез,
60003011	Аз бадӣ дур шавад ва некӣ кунад, талабгори осоиштагӣ шавад ва дар па он бошад,
60003012	Чунки чашмони Худованд сӯи одилон нигаронда шудааст, ва гӯшҳои Ӯ —сӯи дуои онҳо, аммо рӯи Худованд ба муқобили бадкорон аст.
60003013	Ва кист, ки ба шумо бадӣ кунад, агар шумо дар некӯорӣ ғаюр бошед
60003014	Лекин агар барои адолат уқубат кашед, хушо шумо; аз воҳимаи онҳо натарсед ва музтариб нашавед.
60003015	Худованд Худоро дар дилҳои худ тақдис намоед; ҳамеша тайëр бошед, ки ба ҳар касе ки аз шумо дар бораи умедатон ҳисоб талаб кунад, бо фурӯтанӣ ва эҳтиром ҷавоб диҳед:
60003016	Бигзор виҷдони шумо пок бошад, то онҳое ки рафтори некатонро дар Масеҳ мазаммат менамоянд, бо он чи шуморо бадгӯӣ мекунанд, шарманда шаванд.
60003017	Зеро, агар мутобиқи иродаи Худо бошад, барои аъмоли нек уқубат кашадан беҳтар аст аз он ки кас барои аъмоли бад уқубат кашад,
60003018	Чунки Масеҳ низ барои он ки моро сӯи Худо оварад, як бор барои гуноҳҳои мо уқубат кашид, яъне одил ҳасби рӯҳ зинда гардид.
60003019	Ва дар рӯҳ Ӯ рафта, ба арвоҳе ки дар зиндон буданд, мавъиза иамуд.
60003020	Оиҳо пештар беитоат буданд, вақте ки Худо, дар айëми Нӯҳ, сохта мешуд, ки дар он мардуми каме, яъие ҳашт нафар, аз об наҷот ëфтанд.
60003021	Ва тимсоли он таъмид аст, ки на шустани нопокии ҷисм, балки ба зимма гирифтани виҷдони пок аст ба ҳузури Худо, ки ҳоло моро низ ба воситаи эҳьëи Исои Масеҳ наҷот медиҳад,
60003022	Ки Ӯ ба осмон сууд карда, ба ямини Худо нишастааст ва фариштаҳо ва ҳукуматдориҳо ва қудратҳо мутеи Ӯ шудаанд.
60004001	Пас, чӣ тавре ки Масеҳ барои мо ба ҳасби ҷисм уқубат кашидааст, шумо низ бо ҳамон фикр мусаллаҳ шавед; зеро касе ки ба ҳасби ҷисм уқубат кашад, дигар гуноҳ намекунад,
60004002	То ки боқии умри ҷисмониро на аз рӯи ҳавасҳои одамӣ, балки мувофиқи иродаи Худо ба сар барад.
60004003	Шумо дар замони гузашта ба андозаи кофp мисли халқҳо рафтор каpаед, ба нопокиҳо ва ҳавасҳо, ба мастигарӣ, ба ифpоткоpӣ дар хӯрдан ва нӯшидан ва ба бутпарастии зишт дода шудаед.
60004004	Ба ҳамин сабаб онҳо мутаҳайир мешаванд, ки шумо бо онҳо дар ҳамон фисқу фуҷур иштирок надоред, ва дар ҳаққи шумо бадгӯӣ мекунанд;
60004005	Онҳо ба Худое ки тайëр аст зиндагон ва мурдагонро доварӣ кунад, ҳисоб хоҳанд дод.
60004006	Зеро барои ҳамин ба мурдагон низ башорат дода шудааст, то ки онҳо ба ҳасби ҷисм ба тaриқи одамизод ба доварӣ дучор гардида, вале ба ҳасби рӯҳ ба тариқи Худо зиндагӣ кунанд.
60004007	Аммо фарҷоми ҳама чиз наздик аст. Пас бомулоҳиза ва барои дуо ҳушьëр бошед.
60004008	Пеш аз ҳама чиз ба якдигар муҳаббати пурзӯр дошта бошед, чунки муҳа т гуноҳҳои зиëдро рӯпӯш мекунад.
60004009	Якдигарро бешикваю шикоят меҳмоннавозӣ кунед;
60004010	Ба якдигар, ҳар яке аз рӯи бахшоише ки ëфтаед, ҳамчун муваккалони неки файзи гуногуни Худо хизмат кунед.
60004011	Касе агар сухане ба забон ронад, бигзор ҳамчун суханони Худо ба забон ронад; касе агар хизмат кунад, бигзор мувофиқи қуввате ки Худо ба вай медиҳад, хизмат кунад, то ки дар ҳама чиз Худо ба воситаи Исои Масеҳ ҷалол ëбад, ки Ӯро ҷалол ва салтанат то абад бод. Омин.
60004012	Эй маҳбубон! Аз озмоиши оташе ки барои имтиҳони шумо фиристода мешавад, ҳайрон нашавед, ки гӯë воқеаи аҷибе ба шумо рӯй дода бошад,
60004013	Балки, модоме ки шумо дар уқубатҳои Масеҳ иштирок доред, шодӣ кунед, то ки дар вақти зуҳури ҷалоли Ӯ низ ба ваҷд оед ва хурсандӣ кунед.
60004014	Агар дар ҳаққи шумо ба хотири исми Исои Масеҳ бадгӯӣ кунанд, хушо шумо, чунки Рӯҳи ҷалол, Рӯҳӣ Худо бар шумо қарор мегирад: онҳо Ӯро хорӣ медиҳанд, лекин шумо ҷалол медиҳед.
60004015	Бигзор ҳеҷ яке аз шумо ҳамчун қотил, ë дузд, ë бадкирдор, ë фузул уқубат накашад;
60004016	Аммо агар касе ҳамчун масеҳӣ уқубат кашад, бигзор хиҷил нашавад, балки барои чунин қисматаш Худоро ҳамду сано хонад.
60004017	Зеро вақти он расидааст, ки доварӣ аз хонаи Худо оғоз шавад; ва агар аввал аз мо оғоз шавад, пас фарҷоми онҳое ки ба Инҷили Худо итоат намекунанд, чӣ гуна хоҳад буд?
60004018	Ва агар одил базӯр наҷот меëфта бошад, пас оқибати осиëн ва гуноҳкорон чӣ хоҳад буд?
60004019	Пас, онҳое ки бар тибқи иродаи Худо уқубат мекашанд, бигзор ҷонҳои худро ба Офаридагори амин супоранд ва некӣ кунанд.
60005001	Аз пирони шумо хоҳишмандам ман, ки низ пир ва шоҳиди уқубатҳои Масеҳ ҳастам, ва шарики ҷалоле хоҳам буд, ки бояд ба зуҳур ояд:
60005002	Рамаи Худоро, ки назди шумост, бичаронед ва ба он назорат кунед, на ба таври маҷбурӣ, балки ба таври ихтиëрӣ, чунон ки мақбули Худост, ва на аз барои тамаи нангин, балки аз сидқи дил,
60005003	Ва на ҳамчун касоне ки бар мероси Худо ҳукмронӣ мекунанд, балки ба рама намунаи нбpaт нишон диҳед, —
60005004	Ва ҳангоме ки Сарвари чӯпон зоҳир шавад, шумо тоҷи ҷалолро, ки пажмурда намешавад, хоҳед ëфт.
60005005	Ҳамчунин шумо, эй ҷавонон, ба пирон итоат намоед; ва ҳамаатон, ба якдигар итоат намуда, фурӯтаниро дар бар кунед, чунки Худо ба мағрурон муқобилат мекунад, вале ба фурӯтанон файз мебахшад.
60005006	Пас, дар зери дасти пурзӯри Худо фурӯтан бошед, то ки Ӯ шуморо дар замони Худ сарфароз кунад;
60005007	Ҳамаи ғамҳои худро ба Ӯ вогузор намоед, зеро ки Ӯ ба шумо ғамхорӣ мекунад.
60005008	Ҳушьëр ва бедор бошед, чунки душмани шумо, иблис, мисли шери ғуррон гаштугузор карда, касеро меҷӯяд, то ба коми худ кашад;
60005009	Ба вай бо имони қавӣ муқобилат кунед, чун медонед, ки ин гуна уқубатҳо ба сари бародарони шумо низ, ки дар сар то сари ҷаҳон ҳастанд, меояд.
60005010	Ва Худои ҳар файз, ки моро ба ҷалоли абадии Худ дар Исои Масеҳ даъват намудааст, баъд аз уқубати кӯтоҳмуддати шумо, шуморо комил, устувор, қавӣ ва матин хоҳад кард.
60005011	Ӯро ҷалол ва салтанат то абад бод. Омин.
60005012	Ба воситаи Силвонус, ки ба фикри ман бародари амин аст, ба шумо мухтасар навиштам, то шуморо насиҳат ва шаҳодат диҳам, ки ҳамин аст файзи ҳақиқии Худо, ки дар он шумо қоим ҳастед.
60005013	Калисое ки дар Бобил аст ва мисли шумо интихоб шудааст, ба шумо салом мерасонад, ҳамчунин писарам Марқӯс.
60005014	Ба якдигар бо бӯсаи муҳаббат салом гӯед. Бар ҳамаи шумо, ки дар Исои Масеҳ ҳастед, осоиштагӣ бод. Омин.
61001001	ШИМЪӮНИ Петрус, ки банда ва ҳаввории Исои Масеҳ аст, ба онҳое ки имони гаронбаҳоро мисли имони мо дар адолати Худои мо ва Исои Масеҳи Наҷотдиҳанда қабул кардаанд:
61001002	Файз ва осоиштагиӣ дар шинохтани Худо ва Исои Худованди мо бар шумо фаровон бод.
61001003	Азбаски қуввати илоҳии Ӯ ҳамаи чизҳои барои ҳаëт ва парҳезгорӣ зарурро ба мо бахшидааст, ба воситаи шинохтани Ӯ, ки моро бо ҷалол ва камоли Худ даъват намудааст,
61001004	Ки бо онҳо ба мо ваъдаҳои бузург ва гаронбаҳо дода шудааст, то ки шумо ба воситаи онҳо шарики табиати илоҳӣ гардида, аз фасоди шаҳват, ки дар ҷаҳон ҳукмфармост, дур шавед, ––
61001005	Бинобар ин шумо тамоми ҷадду ҷаҳди худро ба кор бурда, ба имони худ некӯкориро изофа намоед, ба некӯкорӣ–– хирадмандиро,
61001006	Ба хирадмандӣ–– порсоиро, ба порсоӣ–– тоқатро, ба тоқат–– парҳезгориро,
61001007	Ба парҳезгорӣ–– бародардӯстиро ва ба бародардӯстӣ–– муҳаббатро.
61001008	Агар ин сифат дар шумо ëфт шавад ва афзоиш ëбад, шумо дар шинохтани Худованди мо Исои Масеҳ бе муваффақият ва бе самар нахоҳед монд;
61001009	Вале дар ҳар кӣ ин сифат ëфт нашавад, вай кӯр аст, яъне чашмонашро пӯшда, фаромӯш кардааст, ки гуноҳҳои пештараи ӯ татҳир шудаанд.
61001010	Аз ин рӯ, эй бародарон, беш аз пеш саъю кӯшиш намоед, ки даъват ва интихоби худро устувор гардонед ва агар ҳамин тавр рафтор кунед, ҳаргиз пешпо нахоҳед хӯрд,
61001011	Зеро ки бо чунин роҳ даромадгоҳи Малакути абадии Худованд ва Наҷотдиҳандаи мо Исои Масеҳ барои шумо бемалол кушода хоҳад шуд.
61001012	Барои ҳамин ман ба ëди шумо овардани инро ҳаргиз бас намекунам, гарчанде ки шумо инро медонед ва дар ин ростӣ устувор ҳастед.
61001013	Аммо ман салоҳ медонам, то даме ки дар ин хайма ҳастам, шуморо ба ëдоварӣ таҳрик диҳам,
61001014	Чун медонам, ки ба қарибӣ бояд хаймаи худро тарк кунам, чунон ки Худованди мо Исои Масеҳ ба ман эълон намудааст.
61001015	Ва саъю кӯшиш хоҳам кард, ки шумо пас аз риҳлатам низ ҳамеша инро ба ëд оваред.
61001016	Зеро, ҳангоме ки мо қувват ва омадани Худованди мо Исои Масеҳро ба шумо хабар додем, аз паи афсонаҳои фиребгарона нарафтаем, балки кибриëи Ӯро бо чашми худ дидаем,
61001017	Зеро ки Ӯ аз Худои Падар шавкат ва ҷалол ëфт, вақте ки аз ҷониби ҷалоли боазамат сӯи Ӯ чунин овоз расид: ˮИн аст Писари Маҳбуби Ман, ки ҳусни таваҷҷӯҳи Ман бар Ӯстˮ.
61001018	Ва ин овозро, ки аз осмон омада расид, мо шунидем, ҳангоме ки бо Ӯ дар кӯҳи муқаддас будем.
61001019	Ва каломи нубувват барои мо матонати бештаре дорад; шумо хуб мекунед, ки ба он рӯ меоваред, ҳамчун ба чароғе ки дар ҷои торик нур мепошад, то даме ки чашми рӯз кушода шуда, ситораи субҳ дар дилҳои шумо тулӯъ намояд;
61001020	Ва пеш аз ҳама чиз инро бидонед, ки ҳеҷ як нубуввати Навиштаҳо тафсири шахсиро раво намедонад;
61001021	Зеро ки ҳаргиз нубувват ба ҳасби иродаи одамизод ба забон ронда нашудааст, балки муқаддасони Худо, бо таҳрики Рӯҳулқудс, онро ба забон рондаанд.
61002001	АММО дар миëни қавм анбиëи козиб низ буданд, чунон ки дар миëни шумо ҳам муаллимони козиб хоҳанд буд, ки бидъатҳои ҳалокатоварро ҷорӣ хоҳанд кард ва Худовандеро, ки барои онҳо фидия дод, инкор намуда, ба зудӣ ба сари худ ҳалокат хоҳанд овард.
61002002	Ва бисьëр касон фисқу фуҷури онҳоро пайравӣ хоҳанд кард, ва ба василаи онҳо роҳи ростӣ гирифтори таҳқир хоҳад шуд.
61002003	Ва аз рӯи тамаъкорӣ бо суханони макромез шуморо ба дом хоҳанд даровард; ҳукми онҳо кайҳо муҳайëст, ва ҳалокати онҳо пинак нарафтааст.
61002004	Зеро, модоме ки Худо ба фариштаҳои гуноҳкор амон надод, балки онҳоро дар ҷаҳаннам андохта, ба мағораҳои зулмот супурд, то ки барои доварӣ дар қайду банд нигоҳ дошта шаванд;
61002005	Ва ба дуньëи қадим амон надод, балки фақат ҳашт нафар ва аз он ҷумла Нӯҳро, ки воизи адолат буд, маҳфуз дошта, бар олами осиëн тӯфон овард;
61002006	Ва шаҳрҳои Садӯм ва Амӯроро ба ҳалокат маҳкум намуд ва, ҳамчун тимсоле барои осиëни оянда, ба хокистар табдил дод,
61002007	Ва Лути одолро, ки аз рафтори фосиқонаи шарирон ба танг омада буд, раҳо кард, ––
61002008	Зеро ки он одил дар миëни онҳо умр ба сар бурда ва корҳои бади онҳоро дида ва шунида, ҷони одилонаи худро ҳаррӯза меозурд, ––
61002009	Пас Худованд медонад, ки чӣ гуна парҳезгоронро аз озмоиш раҳо кунад ва шариронро барои ҷазо то рӯзи доварӣ дар қайди банд нигоҳ дорад,
61002010	Алалхусус онҳоеро, ки аз паи ҳавасҳои қабеҳи ҷисм мераванд, ва аз сарварон нафрат доранд, ва густохӣ ва худсарӣ мекунанд ва аз бадгӯӣ дар ҳаққи мақомҳои осмонӣ наметарсанд,
61002011	Дар сурате ки ҳатто фариштагон, ки дар қудрат ва қувват аз онҳо бартарӣ доранд, ба ҳузури Худованд дар ҳаққи онҳо ҳукми мазамматкунандае ба забон намеронанд.
61002012	Аммо онҳо ҳамчун ҳайвоноти безабоне ки табиатан барои шикор ва талаф таваллуд ëфтаанд, ба он чи намефаҳманд, бӯҳтон мезананд, ва онҳо дар фасоди худ талаф хоҳанд шуд,
61002013	Ва подоши шарорати худро хоҳанд ëфт, зеро ки айшу нӯши ҳаррӯзаро барои худ роҳат медонанд; онҳо, ки беҳаë ва қабоҳаткор ҳастанд, аз ҳуққабозиҳои худ лаззат мебаранд, ҳангоме ки бо шумо айшу ишрат мекунанд.
61002014	Чашмони онҳо пур аз зино ва гуноҳи доимист; онҳо ҷонҳои ноустуворро ба дом медароваранд; дили онҳо ба тамаъкорӣ омӯхта шудааст; онҳо фарзандони лаънат ҳастанд.
61002015	Онҳо роҳи ростро тарк карда, гумроҳ шудаанд, ва аз паи Билъом ибни Баӯр рафтаанд, ки вай музди ноҳақро дӯст медошт.
61002016	Аммо дар шарорати худ мазаммат карда шуд: модахари безабон бо овози одамӣ сухан ронда, девонагии набиро боздошт.
61002017	Онҳо чашмаҳои беоб ва абрҳое ҳастанд, ки бо тундбод ронда мешаванд: барои онҳо зулмоти торикии абадӣ муҳайë шудааст.
61002018	Зеро ки суханони беҳудаи дабдабаноке гуфта, онҳоеро, ки навакак аз гумроҳон халос шудаанд, ба доми ҳавасҳои ҷисм, ба доми фисқу фуҷур медароваранд;
61002019	Ба онҳо озодиро ваъда медиҳанд, дар сурате ки худашон ғуломони фасод ҳастанд; зеро ҳар кӣ касеро мағлуб карда бошад, ҳамон кас ғуломи ӯст.
61002020	Зеро, агар ба василаи шинохтани Худованд ва Наҷотдиҳандаи мо Исои Масеҳ аз қабоҳатҳои дуньë халосӣ ëфта, аз нав ба доми онҳо афтода мағлуб мешуда бошад, анҷоми онҳо бадтар аз аввалашон мешавад.
61002021	Барои онҳо надонистани роҳи адолат беҳтар мебуд аз он ки, баъд аз донистани он, аз ҳукми муқаддасе ки ба онҳо супурда шудааст, рӯй гардонданд.
61002022	Ба онҳо ҳамон чизе рӯй додааст, ки дар ин зарбулмасали дуруст гуфта мешавад: ”Саг ба қаи худ баргашт”, ва: хук баъд аз шустушӯй рафт, ки дар лой ғел занад”.
61003001	ИН номаи дуюм аст, ки ба шумо, эй маҳбубон, менависам; дар онҳо бо роҳи ëдоварӣ фикри поки шуморо таҳрик медиҳам,
61003002	То шумо ба хотир оваред суханонеро, ки пештар анбиëи муқаддас гуфтаанд, ва ҳукми Худованд ва Наҷотдиҳандаро, ки ҳаввориëн ба шумо супурдаанд.
61003003	Пеш аз ҳама бидонед, ки дар рӯзҳои охир масхарабозони беҳаëе пайдо хоҳанд шуд, ки бар тибқи ҳавасҳои худ рафтор намуда,
61003004	Хоҳанд гуфт: ”Куҷост ваъдаи омадани Ӯ? Зеро аз замоне ки падарон вафот кардаанд, ҳама чиз ончунон ки аз аввали офариниш буд, боқӣ мондааст”.
61003005	Онҳое ки чунин гумон мекунанд, намедонанд, ки дар ибтидо бо каломи Худо осмон ва замин аз об ва ба воситаи об таркиб ëфта буданд:
61003006	Бинобар ин дуньëи онвақта дар об ғарқ шуда, ба ҳалокат расид.
61003007	Аммо осмон ва замини ҳозира низ бо ҳамон калом барои оташ нигоҳ дошта шудаанд ва то рӯзи доварӣ ва ҳалокати мардуми осӣ саришта карда мешаванд.
61003008	Аммо ҳамин як чиз аз шумо, эй маҳбубон, набояд пӯшида бошад, ки дар назари Худованд як рӯз мисли ҳазор сол аст, ва ҳазор сол мисли як рӯз.
61003009	Худованд дар иҷрои ваъда таъхир наменамояд, чунон ки баъзе касон инро таъхир ҳисоб мекунанд; балки ба шумо пурсабрӣ зоҳир менамояд ва намехоҳад, ки касе нобуд шавад, балки ҳама ба тавба рӯ оваранд.
61003010	Валекин рӯзи Худованд, чунон ки дузд дар шаб, хоҳад омад, ва он гоҳ осмон бо ғулғулае хоҳад даргузашт, ва аносир оташ гирифта, хоҳанд гудохт, ва замин ва тамоми аъмоле ки дар он аст, хоҳад сӯхт.
61003011	Агар ҳамаи инҳо чунин нобуд мешуда бошанд, пас шумо дар рафтори муқаддасона ва парҳезгорӣ чӣ гуна бояд бошед,
61003012	Дар ҳолате ки омадани рӯзи Худоро орзу доред ва мешитобонед, ки дар он рӯз осмон аланга гирифта несту нобуд хоҳад шуд, ва аносир оташ гирифта, хоҳанд гудохт
61003013	Лекин мо, мувофиқи ваъдаи Ӯ, мунтазири осмони нав ва замини нав ҳастем, ки дар онҳо адолат сокин хоҳад буд.
61003014	Пас, эй маҳбубон, модоме ки инро интизорӣ доред, саъю кӯшиш намоед, ки назди Ӯ покиза ва беайб дар осоиштагӣ ҳозир шавед;
61003015	Ва пурсабрии Худованди моро наҷот ҳисоб кунед, чунон ки бародари маҳбуби мо Павлус низ, аз рӯи ҳикмате ки ба ӯ ато шудааст, ба шумо навиштааст,
61003016	Ва ҳамчунин дар ҳамаи номаҳои худ ӯ дар ин бора сухан меронад, ки дар онҳо кадом як чизи душворфаҳме ҳаст, ки онро нодонон ва ноустуворон мисли Навиштаҳои дигар ғалат таъбир менамоянд, ва анҷоми ин кор барои онҳо ҳалокат меоварад.
61003017	Пас шумо, эй маҳбубон, азбаски пешакиӣ огоҳонида шудаед, эҳтиëт шавед, ки гирифтори иштибоҳи шарирон нагардед ва аз матонати худ маҳрум нашавед,
61003018	Балки дар файз ва шинохтани Худованд ва Наҷотдиҳандаи мо Исои Масеҳ нумӯ ëбед, ки Ӯро аз ҳоло то абад ҷалол бод. Омин.
62001001	ДАР бораи он чи аз ибтидо буд, ва мо онро шунидаем ва бо чашмони худ дидаем ва муроқиба намудаем, ва онро дастҳои мо ламс кардааст, дар бораи Каломи ҳаëт, —
62001002	Зеро ки ҳаëт зоҳир шуд, ва мо дидаем ва шаҳодат медиҳем ва ба шумо аз ҳаëти ҷовидоние хабар медиҳем, ки бо Падар буд ва ба мо зоҳир шуд, —
62001003	Дар бораи он чи мо дидаем ва шунидаем, ба шумо хабар медиҳем, то ки шумо низ бо мо мушоракат дошта бошед; валекин мушоракати мо бо Падар ва бо Писари Ӯ Исои Масеҳ аст.
62001004	Ва инро мо ба шумо менависем, то ки шодии шумо комил бошад.
62001005	Ва ин аст паëме ки мо аз Ӯ шунидаем ва ба шумо хабар медиҳем: Худо нур аст, ва дар Ӯ ҳеҷ зулмоте нест.
62001006	Агар мо гӯем, ки бо Ӯ мушоракат дорем, вале дар зулмот мегардем, мо дурӯғ мегӯем ва бар тибқи ростӣ рафтор намекунем;
62001007	Аммо агар дар нур мегашта бошем, чунон ки Ӯ дар нур аст, бо якдигар мушоракат дорем, ва Хуни Пасари Ӯ Исои Масеҳ моро аз ҳар гуноҳ пок менамояд.
62001008	Агар гӯем, ки мо гуноҳе надорем, — худаморо фиреб медиҳем, ва дар мо ростӣ нест.
62001009	Агар мо гуноҳҳои худро эътироф кунем, Ӯ амин ва одил аст, ки гуноҳҳои моро биомурзад ва моро аз ҳар ноинсофӣ пок намояд.
62001010	Агар гӯем, ки мо гуноҳе накардаем, Ӯро дурӯғгӯй месозем, ва каломи Ӯ дар мо нест.
62002001	Эй фарзандонам! Инро ба шумо менависам, то ки шумо гуноҳ накунед; ва агар касе гуноҳ кунад, мо ба ҳузури Падар Шафоатгаре дорем, ки Исои Масеҳи Одил аст.
62002002	Ва Ӯ кафорат аст барои гуноҳҳои мо, ва на танҳо барои гуноҳҳои мо, балки барои гуноҳҳои тамоми ҷаҳон низ.
62002003	Аз ин медонем, ки Ӯро мешиносем, ки аҳкоми Ӯро роият мекунем.
62002004	Касе ки гӯяд: «Ман Ӯро мешиносам», аммо аҳкоми Ӯро риоят накунад, вай дурӯғгӯй аст, ва дар вай ростӣ нест.
62002005	Валекин касе ки каломи Ӯро риоят мекунад, дар вай ба ростӣ муҳаббати Худо ба камол расидааст. Аз ин медонем, ки мо дар Ӯ ҳастем.
62002006	Касе гӯяд, ки дар Ӯ собит мемонад, вай бояд тавре рафтор кунад, ки Ӯ рафтор мекард.
62002007	Эй маҳбубон! Ба шумо ҳукми тозае наменависам, балки ҳукми қадимие ки шумо аз ибтидо доштед: ҳукми қадимӣ каломест, ки шумо аз ибтидо шунидаед.
62002008	Лекин дар айни ҳол ба шумо ҳукми тозае менависам, ки ростии он ҳам дар Ӯст ва ҳам дар шумост, чунки зулмот гузарон аст, ва акнун нури ҳақиқӣ медурахшад.
62002009	Ҳар кӣ гӯяд, ки вай дар нур аст, валекин аз бародари худ нафрат дошта бошад, вай ҳанӯз дар зулмот аст.
62002010	Касе ки бародари худро дӯст медорад, вай дар нур сокин аст, ва дар вай васвасае нест.
62002011	Вале касе ки аз бародари худ нафрат дорад, вай дар зулмот аст, ва дар зулмот мегардад, ва намедонад, ки куҷо меравад, чунки зулмот чашмонашро кӯр кардааст.
62002012	Ба шумо, эй фарзандон, менависам, чунки гуноҳҳои шумо ба хотири исми Ӯ омурзида шудааст.
62002013	Ба шумо, эй падарон, менависам, чунки шумо Ӯро, ки аз ибтидост, шинохтаед. Ба шумо, эй ҷавонон, менависам, чунки шумо иблисро мағлуб кардаед. Ба шумо, эй бачагон, менависам, чунки шумо Падарро шинохтаед.
62002014	Ба шумо, эй падарон, навиштаам, чунки шумо Ӯро, ки аз ибтидост шинохтаед. Ба шумо, эй ҷавонон, навиштаам, чунки шумо пурзӯр ҳастед, ва каломи Худо дар шумо сокин аст, ва шумо иблисро мағлуб кардаед.
62002015	Ҷаҳонро дӯст надоред, на он чиро, ки дар ҷаҳон аст: касе ки ҷаҳонро дӯст медорад, дар вай муҳаббати Падар нест;
62002016	Зеро ҳар чи дар ҷаҳон аст: шаҳвати ҷисм, ҳаваси чашмон ва ғурури зиндагонӣ— аз Падар нест, балки аз ин ҷаҳон аст.
62002017	Ва ҷаҳон бо ҳавасҳояш гузарон аст, аммо касе ки иродаи Худоро ба ҷо меоварад, то абад боқист.
62002018	Эй фарзандон! Соати охирин аст, ва чунон ки шунидаед, зиддимасеҳ меояд, ва ҳоло зиддимасеҳони зиëде пайдо шудаанд, аз ин рӯ медонем, ки соати охирин аст.
62002019	Онҳо аз мо берун омадаанд, аммо аз они мо набуданд; зеро, агар онҳо аз они мо мебуданд, бо мо мемонданд; лекин онҳо берун омаданд, то ки маълум шавад ки ҳеҷ яке аз онҳо аз они мо нестанд.
62002020	Валекин шумо аз ҷониби Қуддус татҳин ëфтаед ва ҳамаи шумо ростиро медонед.
62002021	Ман ба шумо на аз он сабаб навиштаам, ки ростиро намедониста бошед, балки аз он сабаб, ки шомо онро медонед, ҳамчунин инро, ки ҳеҷ дурӯғ аз ростӣ нест.
62002022	Кист дурӯғгӯ, ғайр аз касе ки Масеҳ будани Исоро инкор мекунад? Вай зиддимасеҳ аст, ки Падар ва Писарро инкор мекунад.
62002023	Ҳар кӣ Писарро инкор мекунад, Падарро низ надорад; ҳар киӣ Писарро эътироф мекунад, Падарро низ дорад.
62002024	Пас, он чи шумо аз ибтидо шунидаед, бигзор дар шумо бимонад; агар он чи аз ибтидо шунидаед, дар шумо бимонад, шумо низ дар Писар ва дар Падар хоҳед монд.
62002025	Ва он ваъдае ки Ӯ ба мо додааст, ҳаëти ҷовидонист.
62002026	Инро ба шумо дар бораи онҳое навиштаам, ки шуморо гумроҳ мекунанд.
62002027	Валекин тадҳине ки шумо аз Ӯ ëфтаед, дар шумо сокин аст, ва шумо эҳтиëҷе надоред, ки касе шуморо таълим диҳад; аммо азбаски тадҳини Ӯ ба шумо ҳар чизро таълим медиҳад, ва он рост аст ва дурӯғ нест, ва ҳамон тавр, ки шуморо таълим додааст, дар Ӯ бимонед.
62002028	Пас, эй фарзандон, дар Ӯ бимонед, то ки ҳангоми зоҳир шундани Ӯ мо ҷуръат дошта бошем ва ба ҳузури Ӯ дар вақти омадани Ӯ хиҷил нашавем.
62002029	Агар донистаед, ки Ӯ одил аст, пас бидонед, ки ҳар киӣ адолатро ба амал меоварад. аз Ӯ таваллуд ëфтааст.
62003001	БУБИНЕД, ки Падар ба мо чӣ гуна муҳаббате ато намудааст, то ки мо фарзандони Худо номида шавем, ва чунин ҳастем. Ҷаҳон моро аз он сабаб намешиносад, ки Ӯро нашинохтааст.
62003002	Эй маҳбубон! Мо акнун фарзандони Худо ҳастем, вале ҳанӯз маълум нашудааст он чи хоҳем буд. Фақат ҳамин қадарашро медонем, ки дар вақти зоҳир шуданаш монанди Ӯ хоҳем буд, зеро Ӯро, чунон ки ҳаст, хоҳем дид.
62003003	Ва ҳар кӣ аз Ӯ чунин умед дорад, худро пок менамояд, чунон ки Ӯ пок аст.
62003004	Ҳар кӣ гуноҳ мекунад, шариатро мешиканад, ва гуноҳ шикастани шариат аст.
62003005	Ва шумо медонед, ки Ӯ барои бардоштани гуноҳҳои мо зоҳир шуд, ва дар Ӯ гуноҳе нест.
62003006	Ҳар кӣ дар Ӯ бимонад, гуноҳ намекунад; ҳар кӣ гуноҳ мекунад, Ӯро надидааст ва Ӯро нашинохтааст.
62003007	Эй фарзандон! Бигзор шуморо ҳеҷ кас фирефта накунад. Касе ки адолатро ба амал меоварад, вай одил аст, чунон ки Ӯ одил аст.
62003008	Касе ки гуноҳ мекунад, вай аз иблис аст, чунки иблис аз ибтидо гуноҳ кардааст. Барои ҳамин ҳам Писари Худо зоҳир шуд, ки аъмоли иблисро вайрон кунад.
62003009	Ҳар кӣ аз Худо таваллуд ëфтааст, гуноҳ намекунад, чунки зоти Ӯ дар вай сокин аст; вай гуноҳ намекунад, чунки аз Худо таваллуд ëфтааст.
62003010	Фарзандони Худо ва фарзандони иблис ин тавр шинохта мешаванд: ҳар кӣ адолатро ба амал намеоварад, аз Худо нест, ҳамчунин касе ки бародари худро дӯст намедорад.
62003011	Зеро паëме ки шумо аз ибтидо шунидаед, чунин аст, ки мо бояд акдигарро дӯст дорем,
62003012	На ҳамчун Қобил, ки аз иблис буд ва бародари худро кушт. Ва аз барои чӣ вайро кушт? Аз барои он ки аъмоли худаш бад буд, вале аъмоли бародараш — одилона.
62003013	Ҳайрон нашавед, эй бародаронам, агар ҷаҳон аз шумо нафрат кунад.
62003014	Мо медонем, ки аз марг ба ҳаëт гузаштаем, чунки бародаронро дӯст медорем; касе ки бародарашро дӯст намедорад, ҳанӯз дар марг сокин аст.
62003015	Ҳар кӣ аз бародари худ нафрат дорад, қотил аст; ва шумо медонед, ки ҳеҷ як қотил ҳаëти ҷовидоние надорад, ки дар вай сокин бошад.
62003016	Мо муҳаббатро аз он донистем, ки Ӯ ҷони Худро барои мо фидо кард. Мо ҳам бояд ҷонҳои худро барои бародарон фидо кунем.
62003017	Ва агар касе ки дар ҷаҳон осудаҳол аст, бародари худро дар ҳолати мӯҳтоҷӣ дида, раҳмдилии худро аз вай дареғ медорад, — чӣ гуна муҳаббати Худо дар ӯ сокин аст
62003018	Эй фарзандонам! На бо сухан ва забон, балки бо амал ва ростӣ дӯст бидорем.
62003019	Ва аз ин хоҳем донист, ки мо аз ростӣ ҳастем, ва дили худро ба ҳузури Ӯ ором хоҳем кард,
62003020	Дар ҳар чизе ки дил моро маҳкум менамояд, чунки Худо аз дили мо бузургтар аст ва ҳар чизро медонад.
62003021	Эй маҳбубон! Агар дили мо моро маҳкум накунад, мо ба ҳузури Худо ҷуръат дорем,
62003022	Ва ҳар чӣ талаб кунем, аз Ӯ меëбем, чунки аҳкоми Ӯро риоят мекунем ва он чи ба ҳузури Ӯ мақбул аст, ба амал меоварем.
62003023	Ва ҳукми Ӯ ин аст, ки мо ба исми Писари Ӯ Исои Масеҳ имон оварем ва якдигарро дӯст дорем, чунонки ки Ӯ ба мо ҳукм кардааст.
62003024	Ва касе ки аҳкоми Ӯро нигоҳ медорад, вай дар Ӯ сокин аст, ва Ӯ дар вай. Ва ин ки Ӯ дар мо сокин аст, аз он Рӯҳе медонем, ки Ӯ ба мо ато намудааст.
62004001	ЭЙ маҳбубон! Ба ҳар рӯҳ эътимод накунед, балки рӯҳҳоро имтиҳон кунед, ки оë аз Худо ҳастанд, чунки бисьëр анбиëи козиб ба сар то сари дуньë раафтаанд.
62004002	Рӯҳи Худоро шумо ин тавр хоҳед шинохт: ҳар рӯҳе ки эътироф кунад, ки Исои Масеҳ ба ҳасби ҷисм омад, аз Худост,
62004003	Ва ҳар рӯҳе ки инкор кунад, ки Исои Масеҳ ба ҳасби ҷисм омад, аз Худо нест, балки рӯҳи зиддимасеҳ аст, ки дар бораи он шумо шунидаед, ки он меояд, ва он акнун дар ҷаҳон аст.
62004004	Шумо, эй фарзандон, аз Худо ҳастед, ва онҳоро мағлуб кардаед, зеро Ӯ, ки дар шумост, аз он ки дар ҷаҳон аст, бузургтар аст.
62004005	Онҳо аз ҷаҳон ҳастанд, бинобар ин онҳо ба таври дуньëӣ сухан меронанд, ва ҷаҳон онҳоро мешунавад.
62004006	Мо аз Худо ҳастем: ҳар кӣ Худоро мешиносад, ба мо гӯш медиҳад; касе ки аз Худо нест, ба мо гӯш намедиҳад. Аз рӯи ҳамин мо рӯҳи ростӣ ва рӯҳи иштибоҳро мешиносем.
62004007	Эй маҳбубон! Якдигарро дӯст бидорем, чунки муҳаббат аз Худост, ва ҳар кӣ дӯст медорад, аз Худо таваллуд ëфтааст ва Худоро мешиносад.
62004008	Касе ки дӯст намедорад, вай Худоро нашинохтааст, чунки Худо муҳаббат аст.
62004009	Муҳаббати Худо ба мо дар он зоҳир шуд, ки Худо Писари ягонаи Худро ба ҷаҳон фиристод, то ки мо ба воситаи Ӯ ҳаëт ëбем.
62004010	Муҳаббат дар ин аст, ки на мо Худоро дӯст доштаем, балки Ӯ моро дӯст дошт ва Писари Худро барои кафорати гуноҳҳои мо фиристод.
62004011	Эй маҳбубон! Агар Худо моро ин гуна дӯст дошта бошад, мо низ бояд якдигарро дӯст бидорем.
62004012	Худоро ҳаргиз касе надидааст: агар мо якдигарро дӯст дорем, Худо дар мо сокин аст, ва муҳаббати Ӯ дар мо комил аст.
62004013	Ин ки мо дар Ӯ сокин ҳастем ва Ӯ дар мо, аз он мешиносем, ки Ӯ аз Рӯҳи Худ ба мо ато намудааст.
62004014	Ва мо дидаем ва шаҳодат медиҳем, ки Падар Писарро фиристод, то ки Наҷотдиҳандаи ҷаҳон гардад.
62004015	Ҳар кӣ эътироф мекунад, ки Исо Писари Худост, Худо дар ӯ сокин аст, ва ӯ дар Худо.
62004016	Ва мо муҳаббатеро ки Худо ба мо дорад, медонем ва ба он эътимод дорем. Худо муҳаббат аст, ва ҳар кӣ дар муҳаббат сокин аст, вай дар Худо сокин аст, ва Худо дар вай.
62004017	Муҳаббат дар мо чунон ба камол расидааст, ки мо дар рӯзи доварӣ ҷуръат дорем, зеро, чунон ки Ӯ дар ин ҷаҳон ҳаст, ончунон мо ҳастем.
62004018	Дар муҳаббат ҳаросе нест, балки муҳаббати комил ҳаросро бадар меронад, чунки ҳарос азоб дорад, ва касе ки меҳаросад, дар муҳаббат комил нест.
62004019	Мо Ӯро дӯст медорем, чунки аввал Ӯ моро дӯст дошт.
62004020	Агар касе гӯяд, ки ˮ ман Худоро дӯст медорам ˮ, вале аз бародари худ нафрат кунад, вай дурӯғгӯй аст; зеро касе ки бародари худро, ки дидааст, дӯст намедорад, чӣ гуна метавонад Худоро, ки надидааст, дӯст бидорад?
62004021	Ва мо аз Ӯ чунин ҳукме дорем, ки ҳар кӣ Худоро дӯст медорад, баодари худро низ дӯст бидорад.
62005001	ҲАР кӣ имон дорад, ки Исо Масеҳ аст, вай аз Худо таваллуд ëфтааст, ва ҳар кӣ Волидро дӯст медорад, вай Мавллуди Ӯро низ дӯст медорад.
62005002	Аз ин мо медонем, ки фарзандони Худоро дӯст медорем, ки Худоро дӯст дорем ва аҳкоми Ӯро риоят кунем.
62005003	Зеро муҳаббат ба Худо ҳамин аст, ки мо аҳкоми Ӯро риоят кунем; ва аҳкоми Ӯ гарон нест,
62005004	Зеро ҳар кӣ аз Худо таваллуд ëфтааст, ҷаҳонро мағлуб мекунад; ва ин ғалабае ки ҷаҳонро мағлуб кардааст, имони мост.
62005005	Кист, ки ҷаҳонро мағлуб мекунад, ҷуз касе ки имон дорад, ки Исо Писари Худост ?
62005006	Ӯ Исои Масеҳ аст, ки бо об ва хун ва Рӯҳ омадааст, на танҳо бо об, балки бо об ва хун; ва Рӯҳ шаҳодат медиҳад, чунки Рӯҳ ростист.
62005007	Зеро се ҳастанд, ки дар осмон шаҳодат медиҳанд: Падар, Калом ва Рӯҳулқудс; ва Ин се як ҳастанд.
62005008	Ва се ҳастанд, ки дар замин шаҳодат медиҳанд: рӯҳ, об ва хун; ва ин се мувофиқат мекунанд.
62005009	Агар мо шаҳодати одамиро қабул кунем, шаҳодати Худо бузургтар аст, зеро ин шаҳодати Худост, ки Ӯ дар бораи Писари Худо шаҳодат додааст.
62005010	Касе ки ба Писари Худо имон дорад, дар худ шаҳодат дорад; касе ки ба Худо имон надорад, Ӯро дурӯғгӯ донистааст, зеро ба шаҳодате ки Худо дар бораи Писари Худ додааст, имон надорад.
62005011	Ва ин шаҳодат аз он иборат аст, ки Худо ба мо ҳаëти ҷовидонӣ ато намудааст, ва ин ҳаëт дар Писари Ӯст.
62005012	Касе ки Писарро дорад, ҳаëт дорад, касе ки Писари Худоро надорад, ҳаëт надорад.
62005013	Ба шумо, ки ба исми Писари Худо имон доред, инро навиштаам, то донед, ки шумо ба Писари Худо имон дошта, ҳаëти ҷовидонӣ доред.
62005014	Ва ҷуръате ки мо ба ҳузури Ӯ дорем, дар он аст, ки агар мо мувофиқи иродаи Ӯ чизеро талаб кунем, Ӯ моро мешунавад;
62005015	Ва агар донем, ки Ӯ моро дар ҳар чӣ талаб кунем, мешунавад, онро низ медонем, ки он чи аз Ӯ талаб кардаем, меëбем.
62005016	Агар касе бародари худро бинад, ки гуноҳе мекунад, ки анҷомаш мамот нест, бигзор дуо гӯяд, ва Худо Ӯро ҳаëт хоҳад бахшид: дар бораи онҳое мегӯям, ки анҷоми гуноҳашон мамот нест. Гуноҳе ҳаст, ки анҷомаш мамот аст: дар бораи чунин гуноҳ намегӯям, ки дуо гӯед.
62005017	Ҳар ноинсофӣ гуноҳ аст, лекин гуноҳест, ки анҷомаш мамот нест.
62005018	Мо медонем, ки ҳар киӣ аз Худо таваллуд ëфтааст, гуноҳ намекунад, балки Писари Худо варо муҳофизат мекунад, ва иблис ба вай даст намерасонад.
62005019	Мо медонем, ки мо аз Худо ҳастем, вале тамоми ҷаҳон дар зери ҳукми иблис аст.
62005020	Валекин мо медонем, ки Писари Худо омада, ба мо хирад бахшид, то ки ҳақро дарк кунем, ва мо дар ҳақ, дар Писар Ӯ Исои Масеҳ ҳастем. Ӯ Худои ҳақиқӣ ва ҳаëти ҷовидонӣ мебошад.
62005021	Эй фарзандон! Худро аз бутҳо нигоҳ доред. Омин.
63001001	ПИР— ба хотуни баргузида ва фарзандони вай, ки ман онҳоро дар ростӣ дӯст медорам, ва на танҳо ман, балки низ ҳамаи онҳое ки ростиро дарк кардаанд,
63001002	Ба хотири ростие ки дар мо сокин аст ва то абад бо мо хоҳад буд:
63001003	Файз, марҳамат ва осоиштагӣ аз ҷониби Худои Падар ва Исои Масеҳи Худованд, ки Писари Падар аст, дар рости ва муҳаббат бо шумо бод.
63001004	Ман бағоят хурсанд шудам, ки аз байни фарзандонат касонеро ëфтам, ки дар ростӣ рафтор мекунанд, ба ҳасби ҳукме ки мо аз Падар пазируфтаем.
63001005	Ва акнун аз ту, эй хотун, хоҳишмандам: на ҳамчун ҳукми тозае ба ту менависам, балки ҳамонро, ки мо аз ибтидо доштем, ки ба якдигар муҳаббат дошта бошем.
63001006	Ва муҳаббат аз он иборат аст, ки мо бар тибқи аҳкоми Ӯ рафтор кунем. Ин ҳамон ҳукмест, ки шумо аз ибтидо шунидаед, то ки бар тибқИ он рафтор кунед.
63001007	Зеро бисьëр фиребгарон дар дуньë пайдо шудаанд, ки Исои Масеҳи ба ҳасби ҷисм омадаро эътироф намекунанд: чунин шахс фиребгар ва зиддимасеҳ аст.
63001008	Аз худ бохабар бошед, ки мабодо он чиро, ки мо барояш меҳнат кардаем, барбод диҳед, балки мукофоти комил бигиред.
63001009	Ҳар кӣ аз таълимоти Масеҳ дур мешавад ва дар он сокин нест, Худо надорад; касе ки дар таълимоти Масеҳ сокин аст, ҳам Падарро дорад ва ҳам Писарро.
63001010	Касе ки назди шумо меояд ва ин таълимотро намеоварад, варо ба хонаи худ қабул накунед ва ба вай салом надиҳед;
63001011	Зеро касе ки ба вай салом диҳад, ба аъмоли шариронаи вай шарик мешавад.
63001012	Чизи бисьëре дорам, ки ба шумо бинависам, аммо намехоҳам ба коғаз бо сиëҳиӣ бинависам, балки умедворам, ки назди шумо биëям ва даҳонакӣ бигӯям, то ки хурсандии мо комил бошад.
63001013	Фарзандони хоҳари баргузидаи ту ба ту салом мерасонанд. Омин.
64001001	ПИР— ба Ғоюси маҳбуб, ки ӯро ман дар ростӣ дӯст медорам.
64001002	Эй маҳбуб! Дуо мегӯям, ки ту саломат бошӣ ва дар ҳар чиз комьëб шавӣ, чунон ки ҷони ту комьëб аст.
64001003	Зеро ки ман бағоят хурсанд шудам, вақте ки бародарон омада, дар бораи ростии ту шаҳодат доданд, чунон ки ту дар ростӣ рафтор мекунӣ.
64001004	Барои ман хурсандии бештаре нест аз шунидани он ки фарзандони ман дар ростӣ рафтор мекунанд.
64001005	Эй маҳбуб! Дар ҳар коре ки барои бародарон, ҳатто барои ғарибон мекунӣ, рафтори ту амин аст.
64001006	Онҳо ба ҳузури калисо дар бораи муҳаббати ту шаҳодат додаанд; ва ту рафтори хубе мекунӣ, агар онҳоро гусел намоӣ, чунон ки ба ҳузури Худо шоиста аст,
64001007	Зеро ки онҳо ба хотири исми Ӯ сафар кардаанд, дар ҳолате ки аз халқҳо кӯмак нагирифтаанд.
64001008	Пас мо бояд чунин касонро дастгирӣ намоем, то ки дар кори ростӣ шарик шавем.
64001009	Ман ба калисо навиштам, аммо Диютрифас, ки калониро дар миëни онҳо дӯст медорад, моро қабул намекунад.
64001010	Бинобар ин, агар биëям, корҳоеро, ки ӯ мекунад, хотирнишон хоҳам кард: ӯ дар ҳаққи мо суханони бад ба забон меронад, ва бо ин ҳам қонеъ нашуда, худаш бародаронро қабул намекунад ва ба касоне ки мехоҳанд, монеъ мешавад ва аз калисо бадар меронад.
64001011	Эй маҳбуб! Ба бадӣ тақлид накун, балки ба некӣ. Касе ки некӣ мекунад, аз Худост; ва касе ки бадӣ мекунад, Худоро надидааст.
64001012	Дар бораи Димитриюс ҳама ва худи ростӣ низ ба некии ӯ шаҳодат додааст; мо ҳам шаҳодат медиҳем, ва шумо медонед, ки шаҳодати мо рост аст.
64001013	Чизи бисьëре доштам, ки бинависам, валекин намехоҳам ба ту бо сиëҳӣ ва қалам бинависам,
64001014	Балки умедворам, ки ба қарибӣ туро бубинам, ва даҳонакӣ гуфтугузор кунем.
64001015	Осоиштагӣ бар ту бод. Дӯстон ба ту салом мерасонанд. Ба дӯстон ном ба ном салом бирасон. Омин.
65001001	ЯҲУДО, ки бандаи Исои Масеҳ ва бародари Яъқуб аст, ба даъватшудагоне ки дар Худои Падар тақдис ëфтаанд ва дар Исои Масеҳ маҳфузанд:
65001002	Марҳамат ва осоиштагӣ ва муҳаббат бар шумо фаровон бод.
65001003	Эй маҳбубон! Азбаски ҷидду ҷаҳди комил дорам ба шумо дар бораи наҷоти муштараки мо бинависам, зарур донистам ба шумо насиҳате нависам, то шумо дар роҳи имоне ки як бор ба муқаддасон супурда шуд, ҷадал намоед.
65001004	Зеро баъзе касон пинҳонӣ даромадаанд, ки аз қадим ба ин маҳкумият таъин шуда буданд, ва ин осиëн файзи Худои моро ба фисқу фуҷур табдил медиҳанд ва Парвардигори ягона ва Исои Масеҳи Худованди моро инкор мекунанд.
65001005	Ман он чиро, ки медонед, мехоҳам ба шумо хотиррасон намоям, ки агарчи Худованд қавмро аз замини Миср халос кард, баъд беимононро ба ҳалокат расонд,
65001006	Ва фариштаҳоеро, ки мартабаи худро маҳфуз надоштанд, балки манзили худро тарк карданд, дар қайду банди абадӣ, дар зулмот, барои доварии рӯзи бузург нигоҳ дошт;
65001007	Ҳамчунин Садӯм ва Амӯро ва шаҳрҳои атрофашон, ки ба ҳамин тарз ба зино дода шуда, аз паи инҳирофоти дигар афтода буданд, гирифтори ҷазои оташи абадӣ гардида, ҳамчун тимсоли муқаррар карда шуданд.
65001008	Ба ҳамин тарз ин гирифторони хобу хаëл ҷисмро палид месозанд, сардоронро рад мекунанд ва дар ҳаққи олимақомот бӯҳтон мегӯянд.
65001009	Вақте ки фариштаи муқарраб Микоил бо иблис сухан ронда, дар бораи ҷасади Мусо баҳс мекард, ҷуръат накард, ки ҳукми мазамматкунандае ба забон ронад, балки гуфт: ” Худованд туро ҷазо диҳад ”.
65001010	Валекин инҳо ба ҳар чизе ки намефаҳманд, бӯҳтон мезананд, ва бо ҳар чизе ки ҳамчун ҳайвоноти безабон табиатан медонанд, худро фосид мекунанд.
65001011	Вой бар ҳоли онҳо, чунки бо роҳи Қобил рафтаанд, ва мисли Билъом дар ивази музд тамоман ба иштибоҳ дода шудаанд, ва мисли Қӯраҳ дар исьëн ба ҳалокат расидаанд.
65001012	Инҳо олудагие дар зиëфатои муҳаббати шумо мебошанд, ҳангоме ки бо шумо бе ҳаросе айшу ишрат карда, шиками худро мепарваранд; инҳо абрҳои беобе ҳастанд, ки бо шамол ронда мешаванд; инҳо дарахтони тирамоҳ ҳастанд, ки бесамар буда, ду карат мурдаанд ва решакан шудаанд;
65001013	Инҳо мавҷҳои пуртуғьëни баҳр ҳастанд, ки кафки расвоиҳои худро боло мебароваранд; инҳо ситораҳои оворае ҳастанд, ки барояшон торикии зулмот то абад нигоҳ дошта шудааст.
65001014	Ҳанӯх низ, ки баъд аз Одам насли ҳафтум буд, дар бораи инҳо нубувват карда гуфтааст: ”Инак, Худованд бо беварҳои муқаддасони Худ омад,
65001015	”То ки бар ҳама доварӣ кунад ва ҳамаи осиëнро маҳкум намояд дар тамоми аъмоле ки маъсияташон содир кардааст, ва дар ҳамаи суханони густохонае ки дар ҳаққи Ӯ гуноҳкорони осӣ ба забон рондаанд”
65001016	Инҳо шиквакунандагони аз ҳар чиз норозие ҳастанд, ки бар тибқи ҳавасҳои худ рафтор мекунанд, суханони дабдабанок мегӯянд ва барои манфиат тамаллуқ менамоянд.
65001017	Аммо шумо, эй маҳбубон, суханонеро ба хотир оваред, ки пештар ҳаввориëни Исои Масеҳи Худованди мо гуфтаанд:
65001018	Онҳо ба шумо гуфтаанд, ки дар замони охир масхарабозоне пайдо хоҳанд шуд, ки бар тибқи ҳавасҳои осиëнаи худ рафтор хоҳанд кард.
65001019	Инҳо касоне ҳастанд, ки ҷудоиҳо ба миëн меоваранд; инҳо касони нафсоние ҳастанд, ки рӯҳ надоранд.
65001020	Валекин шумо, эй маҳбубон, худро бо имони бағоят муқаддасатон обод кунед, ва дар Рӯҳулқудс дуо гуфта,
65001021	Худро дар муҳаббати Худо нигоҳ доред ва марҳамати Исои Масеҳи Худованди моро, ки ҳаëти ҷовидонӣ меоварад, мунтазир бошед.
65001022	Ба баъзе касон, ки шубҳа мекунанд, мушфиқ бошед;
65001023	Баъзеи дигарро бо ваҳм наҷот дода, аз оташ берун оваред; бо ваҳм раҳм карда, ҳатто аз либосе ки бо ҷисм палид шудааст, нафрат намоед.
65001024	Ва Ӯро, ки қодир аст шуморо аз фурӯ ғалтидан нигоҳ дорад ва дар шодӣ беайб ба ҳузури ҷалоли Худ биистонад,
65001025	Яъне Худои ҳакими якто ва Наҷотдиҳандаи моро, ба воситаи Исои Масеҳи Худованди мо, ҷалол ва шавкат, қудрат ва салтанат бод аз азал ва дар замони ҳозира ва то абад. Омин.
66001001	ВАҲЙИ Исои Масеҳ, ки Худо ба Ӯ ато намуд, то ба бандагони Худ нишон диҳад, ки ба қарабӣ чиҳо бояд ба вуқӯъ ояд. Ва Ӯ онро ба воситаи фариштаи Худ ба бндаи Худ Юҳанно фиристода, зоҳир сохт,
66001002	Ки вай ба каломи Худо, ва ба шаҳодати Исои Масеҳ, ва ба ҳар чизе ки дида буд, гувоҳӣ дод.
66001003	Хушо касе ки мехонад ва касоне ки мешунаванд суханони ин нубувватро, ва он чи дар он навишта шудааст, риоят мекунанд, зеро ки вақт наздик аст.
66001004	Юҳанно ба ҳафт калисое ки дар вилояти Осиë мебошад: файз ва осоиштагӣ бар шумо аз ҷониби Ӯ, ки ҳаст ва буд ва хоҳад омад, ва аз ҷониби ҳафт рӯҳе ки дар пеши тахти Ӯ ҳастанд,
66001005	Ва аз ҷониби Исои Масеҳ, ки шоҳиди амин, Нахустзода аз мурдагон ва Фармонфармои подшоҳони замин аст. Ӯро, ки моро дӯст медорад, ва моро аз гуноҳҳоямон бо Хуни Худ халосӣ дод,
66001006	Ва моро подшоҳон ва коҳинони Худо ва Падари Худ гардонд, то абад ҷалол ва салтанат бод! Омин.
66001007	Инак, Ӯ бо абрҳо меояд, ва Ӯро ҳар чашм хоҳад дид, ва онҳое низ, ки Ӯро найза заданд; ва ҳамаи қабилаҳои рӯи замин дар ҳаққи Ӯ навҳа хоҳанд кард. Оре, омин.
66001008	«Ман Алфа ва Омега, ибтидо ва интиҳо ҳастам», мегӯяд Худванд, Он ки ҳаст ва буд ва хоҳад омад, Худованди Қодири Мутлақ.
66001009	Ман, Юҳанно, ки бародари шумо ва шарики андӯҳ ва малакут ва сабри Исои Масеҳ ҳастам, аз барои каломи Худо ва шаҳодати Исои Масеҳ дар ҷазираи Патмӯс будам.
66001010	Ва дар рӯзи Худованд дар Рӯҳ будам ва аз қафои худ овози баланде монанди садои карнай шунидам, ки мегуфт: «Ман Алфа ва Омега, Аввалин ва Охирин ҳастам;
66001011	«Он чи мебинӣ, дар китобе бинавис ва ба ҳафт калисо ки дар вилояти Осиë мебошанд, бифирист: ба Эфсӯс, ва Исмирно, ва Парғомус, ва Тиëтиро, ва Сардис, ва Фелоделфия, ва Лудкия.
66001012	Ман руҷӯъ намудам, то овозаеро, ки ба ман сухан мегуф, бубинам; ва чун руҷӯъ намудам, ҳафт чароғдони тилло дидам,
66001013	Ва дар миëни ҳафт чароғдон касеро монанди Писари Одам, ки камзӯли дарозе дар бар дошт ва бар синааш камарбанди тилло баста буд;
66001014	Сари Ӯ ва мӯи Ӯ мисли пашм ë барф сафед буд; ва чашмони Ӯ мисли шӯълаи оташ;
66001015	Ва пойҳои Ӯ монанди мисе ки дар кӯра сурх шуда бошад; ва овози Ӯ мисли шувваси обҳои бисьëр;
66001016	Ва Ӯ дар дасти рости Худ ҳафт ситора дошт, ва аз даҳони Ӯ шамшери дудама берун меомад; ва рӯи Ӯ мисли офтобе буд, ки дар қувваташ медурахшад.
66001017	Ва ҳангоме ки Ӯро дидам, бар пойҳояш мисли мурда афтодам, ва Ӯ дасти рости Худро бар ман гузошта, гуфт: «Натарс; Манам Аввалин ва Охирин
66001018	Ва Зинда; ва Ман мурда будам, ва инак то абад зинда ҳастам, омин; ва калидҳои дӯзах ва мамот дар дасти Ман аст.
66001019	«Пас бинавис он чи ту дидаӣ, ва он чи ҳаст, ва он чи баъд аз ин бояд ба вуқӯъ ояд.
66001020	«Сирри ҳафт ситорае ки дар даси рости Ман дидӣ, ва ҳафт чароғдони тилло чунин аст: ҳафт ситора фариштагони ҳафт калисо ҳастанд, ва ҳафт чароғдон ҳафт калисо мебошанд».
66002001	«БА фариштаи калисои Эфсӯс бинавис: Ӯ, ки дар дасти рости Худ ҳафт ситора дорад ва дар миëни ҳафт чароғдони тилло мегардад, чунин мегӯяд:
66002002	”Аъмоли туро медонам, ва меҳнати туро, ва сабри туро, ва ин ки ту ба шарирон наметавонӣ тоб оварӣ, ва онҳоеро, ки худро ҳавворӣ меноманд, вале чунин нестанд, имтиҳон кардаӣ ва онҳоро дурӯғгӯ ëфтаӣ;
66002003	”Ва сабр дорӣ, ва барои исми Ман бисьëр чизҳоро аз сар гузарондаӣ, ва бемадор нагаштаӣ.
66002004	”Аммо иддаое бар ту дорам, ки муҳаббати авваини худро тарк кардаӣ.
66002005	”Пас ба ëд ор, ки аз куҷо афтодаӣ, ва тавба кун ва аъмоли пештараро ба ҷо овар; вагар на, ба зудӣ назди ту меоям ва чароғдонатро аз ҷояш меҷунбонам, агар тавба накунӣ.
66002006	”Лекин фазилати ту ин аст, ки аз аъмоли николосиëн нафрат дорӣ, ки Ман низ аз аъмоли онҳо нафрат дорам.
66002007	”Ҳар кӣ гӯш дорад, бишнавад, ки Рӯҳ ба калисоҳо чӣ мегӯяд: касе ки ғолиб ояд, ба вай ато хоҳам кард, ки аз дарахти ҳаëте ки дар биҳишти Худост, бихӯрад”».
66002008	«Ва ба фариштаи калисои Исмирно бинавис: Аввалин ва Охирин, ки мурда буд ва зинда шуд, чунин мегӯяд:
66002009	”Аъмоли туро медонам, ва андӯҳи туро, ва бенавоии туро, — валекин ту сарватдор ҳастӣ, — ва куфри онҳоеро, ки худро яҳудӣ мегӯянд, вале чунин нестанд, балки куништи шайтонанд.
66002010	Аз машаққатҳое ки бояд ба сарат ояд, натарс. Инак, иблис баъзеро аз миëни шумо дар зиндон хоҳад андохт, то ки шуморо биозмояд, ва шумо даҳ рӯз дар андӯҳ хоҳед афтод. То дами мамот амин бош, ва тоҷи ҳаëтро ба ту хоҳам дод.
66002011	”Ҳар кӣ гӯш дорад, бишнавад, ки Рӯҳ ба калисоҳо чӣ мегӯяд: касе ки ғолиб ояд, аз мамоти дуюм зараре нахоҳад дид”».
66002012	«Ва ба фариштаи калисои Парғомус бинавис: Ӯ, ки шамшери дудама дорад, чунин мегӯяд:
66002013	”Аъмоли туро медонам, ва маскани туро, ки тахти шайтон дар он ҷост; ва ту исми Маро маҳкам нигоҳ доштаӣ ва ҳатто дар айëме ки шоҳиди амини Ман Антипас дар миëни шумо, дар ҷое ки шайтон сокин аст, кушта шуд, имони Маро тарк накардаӣ.
66002014	”Аммо иддаои каме бар ту дорам, чунки дар он ҷо назди ту пайравони таълимоти Билъом ҳастанд, ки вай Болоқро таълим дода буд, ки дар сари роҳи банӣ-Исроил дом ниҳад, то ки онҳо қурбониҳои бутҳоро бихӯранд ва зино кунанд.
66002015	”Ҳамчунин назди ту пайравони таълимоти николосиëн ҳастанд, ки аз он таълимот Ман нафрат дорам.
66002016	”Пас тавба кун, вагар на, ба зудӣ назди ту хоҳам омад ва бо шамшери забони Худ онҳо ҷанг хоҳам кард.
66002017	”Ҳар кӣ гӯш дорад, бишнавад, ки Рӯҳ ба калисоҳо чӣ мегӯяд: касе ки ғолиб ояд, ба вай ато хоҳам кард, ки аз манни ниҳонӣ бихӯрад; ва ба вай санги сафеде хоҳам дод, ва бар ин санг исми наве навишта шудааст, ки онро ҳеҷ кас намедонад, ҷуз касе ки онро гирифтааст”».
66002018	«Ва ба фариштаи калисои Тиëтиро бинавис: Писари Худо, ки чашмонаш мисли шӯълаи оташ аст, ва пойҳояш мисли миси барроқ аст, чунин мегӯяд:
66002019	”Аъмоли туро медонам, ва муҳаббати туро, ва хизмати туро, ва имони туро, ва сабри туро, ва ин ки аъмоли охиринат аз аввалинат бештар аст.
66002020	”Аммо иддаои каме бар ту дорам, зеро ба зане Изобал ном, ки худро набия меномад, роҳ медиҳӣ; вай бандагони Маро таълим дода, дар иштибоҳ меандозад, то ки онҳо зино кунанд ва қурбониҳои бутҳоро бихӯранд.
66002021	”Ман ба вай фурсат додам, ки аз зинокории худ тавба кунад, валекин вай тавба накард.
66002022	”Инак, Ман вайро бар бистае меандозам, ва онҳоеро, ки бо вай зино мекунанд, гирифтори андӯҳи азиме мегардонам, агар аз аъмоли худ тавба накунанд.
66002023	”Ва фарзандони вайро ба қатл мерасонам, ва ҳамаи калисоҳо хоҳанд донист, ки Ман Имтиҳонкунандаи дилҳо ва ботинҳо ҳастам, ва ба ҳар яке аз шумо мувофиқи аъмолаш подош хоҳам дод.
66002024	”Валекин ба шумо ва ба касони дигаре ки дар Тиëтиро ҳастанд, ва ҳамаи онҳое ки ин таълимотро пайравӣ накардаанд ва, чунон ки мегӯянд, аз умқҳои шайтон хабар надоранд, мегӯям: бар шумо бори дигаре намегузорам;
66002025	”Фақат он чи доред, маҳкам нигоҳ доред, то даме ки биëям.
66002026	”Ва касе ки ғолиб ояд ва аъмоли Маро то ба охир риояр кунад, ба вай бар халқҳо қудрат хоҳам бахшид,
66002027	”Ва онҳоро вай бо асои оҳанин чӯпонӣ хоҳад кард, ва онҳо мисли кӯзаи кулол хоҳанд шикаст, — чунон ки Ман низ аз Падари Худ қудрат ëфтаам.
66002028	”Ва ба вай ситораи субҳро ато хоҳам кард.
66002029	”Ҳар кӣ гӯш дорад, бишнавад, ки Рӯҳ ба калисоҳо чӣ мегӯяд”».
66003001	«ВА ба фариштаи калисои Сардис бинавис: Ӯ, ки ҳафт рӯҳи Худо ва ҳафт ситора дорад, чунин мегӯяд: ”Аъмоли туро медонам; агарчи ту ном дорӣ, ки зинда ҳастӣ, валекин мурда ҳастӣ.
66003002	”Бедор бош ва бақиятеро, ки наздик ба мурдан аст, устувор намо, зеро ки Ман аъмоли туро дар пеши Худои Худ комил наëфтаам.
66003003	”Ба ëд ор, ки он чи дорӣ, чӣ гуна ëфтаӣ ва чӣ гуна шунидаӣ, ва онро нигоҳдорӣ намо ва тавба кун. Ва агар бедор набошӣ, Ман мисли дузд бар сари ту хоҳам омад, ва ту нахоҳӣ донист, ки дар кадом соат бар сари ту меоям.
66003004	”Валекин назди ту дар Сардис якчанд нафар ҳастанд, ки либоси худро палид накардаанд ва дар либоси сафед бо Ман хоҳанд гашт, чунки онҳо сазовори ин мебошанд.
66003005	”Касе ки ғолиб ояд, либоси сафед дар бар хоҳанд кард; ва Ман номи вайро аз дафтари ҳаëт пок нахоҳам кард ва номи вайро дар ҳузури Падари Худ ва ба ҳузури фариштагони Ӯ эътироф хоҳам кард.
66003006	”Ҳар кӣ гӯш дорад, бишнавад, ки Рӯҳ ба калисоҳо чӣ мегӯяд”».
66003007	«Ва ба фариштаи калисои Филоделфия бинавис: он Қуддус ва Ҳақ, ки калиди Довудро дорад, ки мекушояд — ва ҳеҷ кас нахоҳад баст, ва мебандад — ва ҳеҷ кас нахоҳад кушод, чунин мегӯяд:
66003008	”Аъмоли туро медонам; инак, Ман дареро барои ту кушодаам, ва ҳеҷ кас наметавонад онро бандад; ту қуввати каме дорӣ, ва каломи Маро риоят намудаӣ, ва исми Маро инкор накардаӣ.
66003009	”Инак, Ман тавре амал мекунад, ки аз куништи шайтон, аз онҳое ки худро яҳудӣ мегӯянд, вале чунин нестанд, балки дурӯғ мегӯянд, — инак, Ман тавре амал мекунам, ки онҳо омада, пеши пойҳои ту таъзим намоянд ва бидонанд, ки Ман туро дӯст доштаам:
66003010	”Ва азбаски ту каломи сабри Маро нигоҳдорӣ намудаӣ, Ман низ туро аз соати озмоиш нигоҳдорӣ хоҳам кард, ки он бар тамоми ҷаҳон хоҳад омад, то ки сокинони рӯи заминро имтиҳон кунад.
66003011	”Инак, ба зудӣ меоям; он чи дорӣ, маҳкам нигоҳ дор, то ки касе тоҷи туро нагирад.
66003012	”Касе ки ғолиб ояд, вайро дар маъбади Худои Худ рукне хоҳам гардонд, ва дигар вай берун нахоҳад рафт; ва исми Худои Худро ва исми шаҳри Худои Худро, яъне Ерусалими навро, ки аз осмон аз ҷониби Худои ман нузул мекунад, ва исми нави Худро бар вай хоҳам навишт.
66003013	”Ҳар кӣ гӯш дорад, бишнавад, ки Рӯҳ ба калисоҳо чӣ мегӯяд”».
66003014	«Ва ба фариштаи калисои Лудкия бинавис: Омин, ки шоҳиди амин ва ҳақ, ибтидои хилқати Худост, чунин мегӯяд:
66003015	”Аъмоли туро медонам; ту на сард ҳастӣ на гарм; о, кошки ту сард ë гарм мебудӣ!
66003016	”Лекин азбаски ту ширгарм ҳастӣ, яъне на гарм ва на сард, бинобар ин туро аз даҳони Худ қай хоҳам кард.
66003017	”Зеро ки ту мегӯӣ: «Ман сарватдор ҳастам, сарват ғун кардаам ва ба ҳеҷ чиз эҳтиëҷ надорам»; аммо намедонӣ, ки ту бадбахт ва ҳақир ва мискин ва нобино ва бараҳна ҳастӣ.
66003018	”Ба ту маслиҳат медиҳам, ки аз Ман тиллои дар оташ сурхшударо бихарӣ, то ки сарватдор шавӣ; ва либоси сафедро, то ки бипӯшӣ, ва расвоии бараҳнагии ту аëн нашавад; ва сурмаро, то ки ба чашмони худ кашида, бино шавӣ.
66003019	”Ҳар киро Ман дӯст дорам, мазаммат мекунам ва ҷазо медиҳам. Пас ғаюр бош ва тавба кун.
66003020	”Инак, назди дар истода, тақ-тақ мекунам: агар касе овози Маро шунида, дарро воз кунад, назди ӯ даромада, бо ӯ таоми шом хоҳам хӯрд, ва ӯ бо Ман.
66003021	”Касе ки ғолиб ояд, ба вай ато хоҳам кард, ки бо Ман бар тахт бинишинад, чунон ки Ман низ ғолиб омада, бо Падари Худ бар тахти Ӯ нишастам.
66003022	”Ҳар кӣ гӯш дорад, бишнавад, ки Рӯҳ ба калисоҳо чӣ мегӯяд”».
66004001	БАЪД аз ин ман назар андохтам, ва инак, даре бар осмон кушода шуд, ва он овози пештара, ки ҳамчун садои карнай шунида будам, ки бо ман сухан меронд, гуфт: «Ба ин ҷо сууд намо, то он чиро, ки баъд аз ин бояд ба вуқӯъ ояд, ба ту нишон диҳам».
66004002	Ва дарҳол ман дар Рӯҳ шудам; ва инак, тахте дар осмон меистод, ва бар тахт Нишинандае буд;
66004003	Ва намуди Он Нишинанда монанди санги яшм ва ақиқ буд, ва рангинкамоне гирдогирди тахт, ва намуди он монанди зумуррад.
66004004	Ва гирдогирди тахт бисту чор тахт; ва бар тахтҳо бисту чор пирро нишаста дидам, ки либосҳои сафед дар бар карда буданд ва бар сарҳошон тоҷҳои тилло доштанд.
66004005	Ва аз тахт барқҳо ва раъдҳо ва овозҳо мебаромаданд, ва ҳафт машъали оташин дар пеши тахт фурӯзон буданд, ки онҳо ҳафт рӯҳи Худо мебошанд.
66004006	Ва дар пеши тахт баҳре аз шиша, монанди булӯр; ва дар миëни тахт ва гирдогирди тахт чор ҳайвон, ки аз пеш ва аз пас пур аз чашмон буданд.
66004007	Ва ҳайвони якум монанди шер, ва ҳайвони дуюм монанди гӯсола, ва ҳайвони сеюм қиëфаи мисли одам дошт, ва ҳайвони чорум монанди уқобе ки дар парвоз бошад.
66004008	Ва ҳар яке аз он чор ҳайвон гирдогирд шаш бол дошт, ва онҳо аз дарун пур аз чашмонанд, ва шабу рӯз ором нагирифта, мегӯянд: «Қуддус аст, Қуддус аст, Қуддус аст Худованд Худои Қодири Мутлақ, ки Ӯ буд, ҳаст ва хоҳад омад».
66004009	Ва ҳангоме ки он ҳайвонҳо ба Нишинандаи тахт, ки то абад Зинда аст, ҷалол ва шавкат ва сипос медиҳанд, —
66004010	Он бисту чор пир пеши Нишинандаи тахт афтода, ба Ӯ, ки то абад Зинда аст, саҷда мекунанд, ва тоҷҳои худро пеши тахт гузошта, мегӯянд:
66004011	«Эй Худованд, Ту сазовори он ҳастӣ, ки ҷалол, шавкат ва қудрат биëбӣ, зеро ки Ту ҳама чизро офаридаӣ, ва ҳама чиз бар тибқи иродаи Ту вуҷуд дорад ва офарида шудааст».
66005001	ВА дар дасти рости Нишинандаи тахт китобе дидам, ки аз дарун ва аз берун навишта ва бо ҳафт мӯҳр баста шуда буд.
66005002	Ва фариштаи қавие дидам, ки бо овози баланд нидо мекунад: «Кист сазовори он ки ин китобро воз кунад ва мӯҳрҳои онро бардорад?»
66005003	Ва ҳеҷ кас на дар осмон, на бар замин, на дар зери замин натавонист он китобро воз кунад ва ба он назар андозад.
66005004	Ва ман бисьëр гиристам дар бораи он ки ҳеҷ каси сазоворе ëфт нашуд, ки он китобро воз карда хонад ë лоақал ба он назар андозад.
66005005	Ва яке аз он пирон ба ман гуфт: «Гирья накун; инак, шере аз сибти Яҳудо, ки решаи Довуд аст, ғолиб омад, то китобро воз кунад ва ҳафт мӯҳри онро бардорад».
66005006	Ва назар андохтам, ва инак, дар миëни тахт ва он чор ҳайвон ва дар миëни он пирон Баррае, мисли забҳшуда, истодааст ва ҳафт шох ва ҳафт чашм дорад, ки онҳо ҳафт рӯҳи Худо ҳастанд, ки ба тамоми замин фиристода шудаанд.
66005007	Ва Ӯ омада, китобро аз дасти рости Нишинандаи тахт гирифт.
66005008	Ва ҳангоме ки Ӯ китобро гирифт, он чор ҳайвон ва бисту чор пир пеши Барра афтоданд, дар ҳолате ки ҳар яке барбатҳо ва косаҳои тилло пур аз бухур дошт, ки онҳо дуоҳои муқаддасон ҳастанд;
66005009	Ва суруди наве хонда, мегӯянд: «Ту сазовори он ҳастӣ, ки китобро воз кунӣ ва мӯҳрҳоро аз он бардорӣ; зери ки Ту забҳ шудӣ ва бо Хуни Худ моро барои Худо аз ҳар сибт ва забон ва қавм ва қабила харидӣ,
66005010	«Ва моро подшоҳон ва коҳинони Худои мо гардондӣ; ва мо бар замин салтанат хоҳем ронд».
66005011	Ва дидам, ва овози фариштагони бисьëрро шунидам, ки гирдогирди тахт ва он ҳайвонҳо ва пирон буданд, ва шумораи онҳо беварҳо-бавар ва ҳазорҳо-ҳазор буд,
66005012	Ки бо овози баланд мегуфтанд: «Барраи забҳшуда сазовори он аст, ки қудрат, ва сарват, ва ҳикмат, ва қувват, ва шавкат, ва ҷалол, ва баракат биëбад».
66005013	Ва ҳар офаридае ки дар осмон, ва бар замин, ва дар зери замин, ва дар баҳр аст, ва ҳар он чи дар онҳост, шунидам, ки мегуфт: «Нишинандаи тахт ва Барраро баракат ва шавкат ва ҷалол ва салтанат бод то абад».
66005014	Ва он чор ҳайвон гуфтанд: «Омин». Ва он бисту чор пир афтода, ба Ӯ, ки то абад Зинда аст, саҷда карданд.
66006001	Ва дидам, ки Барра яке аз ҳафт мӯҳрро бардошт, ва шунидам, ки яке аз он чор ҳайвон бо овози монанди раъд мегӯяд: «Биë ва бубин».
66006002	Ва назар андохтам, ва инак, аспи сафед, ва бар он саворе ки камон дорад, ва ба ӯ тоҷ дода, шудааст: ва ӯ ғалабакунон берун омад, то ғалаба кунад.
66006003	Ва ҳангоме ки Ӯ мӯҳри дуюмро бардошт, ҳайвони дуюмро шунидам, ки мегӯяд: «Биë ва бубин».
66006004	Ва аспи дигари куранд берун омад, ва ба савори он ихтиëр дода шудааст, ки осоиштагиро аз замин бигирад, то ки якдигарро ба қатл расонанд; ва ба вай шамшери бузурге дода шудааст.
66006005	Ва ҳангоме ки Ӯ мӯҳри сеюмро бардошт, ҳайвони сеюмро шунидам, ки мегӯяд: «Биë ва бубин». Ва назар андохтам, ва инак, аспи сиëҳмушкин, ва савори он дар дасташ тарозуе дорад.
66006006	Ва овозе аз миëни он чор ҳайвон шунидам, ки мегӯяд: «Як андозаи гандум ба як динор, ва се андозаи ҷав ба як динор; вале ба равғани зайтун ва шароб зарар нарасон».
66006007	Ва ҳангоме ки Ӯ мӯҳри чорумро бардошт, овози ҳайвони чорумро шунидам, ки мегӯяд: «Биë ва бубин».
66006008	Ва назар андохтам, ва инак, аспи саманд, ва бар он — саворе ки номаш мамот аст; ва дӯзах аз қафояш меомад, ва ба вай ихтиëри чорьяки замин дода шудааст, то ки бо шамшер ва қаҳтӣ, ва бо вабо ва ҳайвоноти ваҳшии замин одамонро бикушад.
66006009	Ва ҳангоме ки Ӯ мӯҳри панҷумро бардошт, дар таги қурбонгоҳ ҷонҳои онҳоеро, ки барои каломи Худо ва барои шаҳодате ки доштанд, кушта шуда буданд, дидам.
66006010	Ва онҳо бо овози баланд фиғон кашида гуфтанд: «То ба кай, эй Парвардогори Қуддус ва Ҳақ, доварӣ намекунӣ ва интиқоми хуни моро аз сокинони замин намегирӣ»
66006011	Ва ба ҳар яке аз онҳо либоси сафед дода шуд, ва ба онҳо гуфта шуд, ки боз муддати каме ором бошанд, то даме ки шумораи онҳо ва ҳамкорони онҳо ва бародарони онҳо, ки мисли онҳо кушта хоҳанд шуд, пурра шавад.
66006012	Ва ҳангоме ки Ӯ мӯҳри шашумро бардошт, назар андохтам, ва инак, заминҷунбии азиме ба вуқӯъ омад, ва офтоб мисли палоси пашмин сиëҳ шуд, ва моҳтоб мисли хун гашт;
66006013	Ва ситораҳои осмон ба замин афтоданд, мисли дарахти анҷире ки аз шамоли сахт ҷунбиш карда, анҷирҳои хоми худро мепартояд;
66006014	Ва осмон мисли тӯморе печида, нопадид шуд; ва ҳар кӯҳ ва ҷазира аз ҷои худ ҷунбид;
66006015	Ва подшоҳони замин ва олиҷоҳон, ва сарватдорон, ва мириҳазорон, ва зӯроварон, ва ҳар ғулом ва озод дар мағораҳо ва дараҳои кӯҳҳо пинҳон шуданд,
66006016	Ва ба кӯҳҳо ва сангҳо мегӯянд: «Бар мо биафтед ва моро аз ҳузури Нишинандаи тахт ва аз ғазаби Барра пинҳон кунед;
66006017	«Зеро ки рӯзи бузурги ғазаби Ӯ омадааст, ва кист, ки битавонад истодагӣ намояд?»
66007001	ВА баъд аз ин чор фариштаи дар чор гӯшаи замин истодаро дидам, ки чор боди заминро нигоҳ медоштанд, то ки ба замин, ба баҳр ва ба ҳеҷ дарахте бод навазад.
66007002	Ва фариштаи дигаре дидам, ки аз ҷониби тулӯи офтоб сууд менамояд ва мӯҳри Худои Ҳайро дорад. Ва бо овози баланд ба чор фариштае ки вазифаашон ба замину баҳр зарар расондан буд, нидо карда, мегӯяд:
66007003	«Ба замин, ба баҳр, ба дарахтон зараре нарасонед, то даме ки бар пешонии бандагони Худои мо мӯҳр занем».
66007004	Ва шумораи мӯҳр зада шудагонро шунидам: саду чилу чор ҳазор мӯҳр зада шудагон аз ҳамаи сибтҳои баниӣ-Исроил:
66007005	Аз сибти Яҳудо дувоздаҳ ҳазор мӯҳр зада шудагон; аз сибти Реубен дувоздаҳ ҳазор мӯҳр зада шудагон; аз сибти Ҷод дувоздаҳ ҳазор мӯҳр зада шудагон;
66007006	Аз сибти Ошер дувоздаҳ ҳазор мӯҳр зада шудагон; аз сибти Нафтолӣ дувоздаҳ ҳазор мӯҳр зада шудагон; аз сибти Менашше дувоздаҳ ҳазор мӯҳр зада шудагон;
66007007	Аз сибти Шимъӯн дувоздаҳ ҳазор мӯҳр даза шудагон; аз сибти Левӣ дувоздаҳ ҳазор мӯҳр зада шудагон; аз сибти Иссокор дувоздаҳ ҳазор мӯҳр зада шудагон;
66007008	Аз сибти Забулун дувоздаҳ ҳазор мӯҳр зада шудагон; аз сибти Юсуф дувоздаҳ ҳазор мӯҳр зада шудагон; аз сибти Биньëмин дувоздаҳ ҳазор мӯҳр зада шудагон.
66007009	Баъд аз ин ман назар андохтам, ва инак, анбӯҳи бузурги мардум, ки онро ҳеҷ кас наметавонист ба шумор оварад, аз ҳамаи қабилаҳо ва сибтҳо, ва қавмҳо ва забонҳо дар пеши тахт ва дар пеши Барра истодаанд, ки дар тан либосҳои сафед доранд ва шохаҳои нахл ба даст гирифтаанд.
66007010	Ва онҳо бо овози баланд нидо карда, мегӯянд: «Наҷот аз они Худои мо, ки бар тахт нишастааст, ва аз они Барра аст!»
66007011	Ва ҳамаи фариштаҳо гирдогирди тахт ва он пирон ва чор ҳайвон меистоданд, ва пеши тахт бар рӯи худ афтода, ба Худо саҷда карданд,
66007012	Ва гуфтанд: «Омин! Баракат, ва ҷалол, ва ҳикмат ва сипос, ва шавкат, ва қудрат, ва қувват то абад аз они Худои мо бод! Омин»
66007013	Ва яке аз он пирон ба сухан оғоз карда, аз ман пурсид: «Ин сафедпӯшон кистанд, ва аз куҷо омадаанд?»
66007014	Ба ӯ гуфтам: «Эй оғо, ту медонӣ». Ва ӯ ба ман гуфт: «Инҳо касоне ҳастанд, ки аз азоби азим омадаанд; инҳо либосҳои худро шуста, бо хуни Барра сафед кардаанд;
66007015	«Биноар ин онҳо дар пеши тахти Худо меистанд ва шабу рӯз дар маъбади Ӯ ба Ӯ хизмат мекунанд, ва Нишинандаи тахт дар миëни онҳо сокин хоҳад буд;
66007016	«Онҳо дигар гурусна ва ташна нахоҳанд монд, ва онҳоро офтоб ва ҳеҷ гармо нахоҳад сӯзонд:
66007017	«Зеро Баррае ки дар миëни тахт аст, онҳоро чӯпонӣ хоҳад кард, ва онҳоро ба чашмаҳои оби ҳаëт хоҳад бурд, ва Худо ҳар ашкро аз чашмонашон пок хоҳад кард».
66008001	ВА ҳангоме ки Ӯ мӯҳри ҳафтумро бардошт, дар осмон тақрибан ним соат хомӯшӣ барқарор шуд.
66008002	Ва ҳафт фариштаро дидам, ки дар пеши Худо истодаанд, ва ба онҳо ҳафт карнай дода шудааст.
66008003	Ва фариштаи дигаре омада, назди қурбонгоҳ истод, дар ҳолате ки маҷмари тилло дар дасташ буд; ва ба вай бухури бисьëре дода шудааст, то ки онро бо дуоҳои ҳамаи муқаддасон бар қурбонгоҳи пеши тахт тақдим кунад.
66008004	Ва дуди бухур бо дуоҳои муқаддсаон аз дасти фаришта ба ҳузури Худо сууд намуд.
66008005	Ва фаришта маҷмарро гирифта, аз оташи қурбонгоҳ пур кард, ва бар замин партофт; ва садоҳо, ва раъдҳо ва барқҳо, ва заминҷунбӣ ба вуқӯъ омад.
66008006	Ва он ҳафт фариштае ки ҳафт карнай доштанд, ба навохтан тайëр шуданд.
66008007	Фариштаи якум карнай навохт, ва жола ва оташ омехта бо хун ба вуҷуд омад, ва ба замин борид; ва сеяки дарахтон сӯхт, ва тамоми алафи сабз сӯхт.
66008008	Фариштаи дуюм карнай навохт, ва чизе монанди кӯҳи азими оташ дар баҳр сарнагун шуд; ва сеяки баҳр ба хун мубаддал гашт,
66008009	Ва сеяки махлуқоти ҷондори баҳр мурданд, ва сеяки киштиҳо нобуд шуданд.
66008010	Фариштаи сеюм карнай навохт, ва аз осмон ситораи бузурге афтод, ки монанди машъал фурӯзон буд, ва он бар сеяки дарьëҳо ва бар чашмаҳои обҳо афтод.
66008011	Ва номи ин ситора Явшон буд; ва сеяки обҳо ба явшон мубаддал гашт, ва бисьëре аз одамон аз обҳо мурданд, чунки обҳо талх шуда буд.
66008012	Фариштаи чорум карнай навохт, ва сеяки офтоб ва сеяки моҳтоб ва сеяки ситораҳо зарар дид, ба тавре ки сеяки онҳо торик шуд, ва сеяки рӯз, — ва ҳамчунин шаб, —равшан набуд.
66008013	Ва як фариштаро дидам ва шунидам, ки дар миëнаи осмон парвоз карда, бо овози баланд мегӯяд: «Вой, вой, вой бар ҳоли сокинони замин аз садоҳои дигари карнайҳои се фаришта, ки хоҳанд навохт!»
66009001	ФАРИШТАИ панҷум карнай навохт, ва ситораи аз осмон ба замин афтодаро дидам, ва ба вай калиди чоҳи варта дода шудааст:
66009002	Вай чоҳи вартаро воз кард, ва аз чоҳ дуде мисли дуди танӯри бузурге берун омад; ва офтоб ва ҳаво аз дуди чоҳ торик шуд.
66009003	Ва аз дуд бар замин малахҳо баромаданд, ва ба онҳо он қудрате дода шудааст, ки каждумҳои замин доранд.
66009004	Ва ба онҳо гуфта шудааст, ки ба алафи замин, ва ба ҳеҷ сабзае, ва ба ҳеҷ дарахте зарар нарасонанд, балки фақат ба одамоне ки бар пешонии худ мӯҳри Худоро надоранд.
66009005	Ва ба онҳо ихтиëр дода шудааст, ки одамонро накушанд, балки фақат панҷ моҳ азоб диҳанад; ва азоби онҳо монанди азоби каждум аст, вақте ки одамро заҳр мезанад.
66009006	Дар он айëм одамон толиби марг хоҳанд шуд, вале онро нахоҳанд ëфт; мурданро орзу хоҳанд кард, вале мамот аз онҳо хоҳад гурехт.
66009007	Намуди он малахҳо монанди аспҳое буд, ки барои ҷанг ороста шуда бошанд; бар каллаҳошон гӯë тоҷҳои тиллое буд, ва рухсораҳошон мисли рухсораҳои одамон;
66009008	Ва мӯйҳошон мисли мӯйҳои занон, ва дандонҳошон мисли дандонҳои шер;
66009009	Ва ҷавшанҳошон мисли ҷавшанҳои оҳанин, ва садои болҳошон мисли тақар -тақари аробаҳои ҷангӣ, вақте ки аспҳои бисьëр ба корзор мераванд;
66009010	Онҳо думҳое доштанд мисли ка'думҳо, ва дар думҳошон — нешҳо, ва қудраташон ин буд, ки ба одамон панҷ моҳ зарар расонанд.
66009011	Онҳо бар худ подшоҳе доштанд, ки фариштаи варта аст; номи он ба забони ибронӣ Абаддӯн ва ба забони юнонӣ Апӯллийӯн аст.
66009012	Як мусибат гузашт; инак, аз қафои он боз ду мусибат меояд.
66009013	Фариштаи шашум карнай навохт, ва аз чор шохи қурбонгоҳи тилло, ки дар пеши Худо истода буд, овозе шунидам,
66009014	Ки ба фариштаи шашуми карнайдор мегуфт: «Он чор фариштаро, ки назди дарьëи бузурги Фурот дар қайду банд мебошанд, озод намо».
66009015	Ва он чор фаришта озод гардиданд, ки барои соат ва рӯз ва моҳ ва соли муайян тайëр шуда буданд, то ки сеяки одамонро бикушанд.
66009016	Шумораи қӯшуни савора ду бевари беварҳо буд: ман шумораи онро шунидам.
66009017	Ба ҳамин тариқа ман дар рӯъë аспон ва саворони онҳоро дидам, ки ҷавшанҳое ба ранги оташ ва ëқути зард ва кибрит доштанд; каллаҳои аспон мисли каллаҳои шерон буд, ва аз даҳони онҳо оташ, дуд ва кибрит мебаромад.
66009018	Аз ин се бало, яъне оташ, дуд ва кибрит, ки аз даҳони онҳо мебаромад, сеяки одамон мурданд;
66009019	Зеро ки қудрати аспон дар даҳонашон ва дар думҳошон буд; ва думҳошон монанди морҳо буда, калла доштанд, ва ба воситаи онҳо осеб мерасонданд.
66009020	Ва боқии одамон, ки аз ин балоҳо намурда буданд, аз аъмоли дастҳои худ тавба накарданд, ва ибодати девҳо ва бутҳои тилло, нуқра, мис, санг ва ҷӯбро, ки ба дидан, шунидан ва роҳ рафтан қодир нестанд, тарк нанамуданд.
66009021	Ва онҳо аз одамкушиҳо, ҷодугариҳо, зинокорӣ ва дуздиҳои худ тавба накарданд.
66010001	ВА фариштаи қавии дигаре дидам, ки аз осмон нузул мекард, ва бо абре фаро гирифта шуда буд, рангинкамоне бар сараш буд ва рухсораш монанди офтоб ва пойҳояш мисли сутунҳои оташин;
66010002	Дар дасташ китоби кушодае буд. Ва пои росташро бар баҳр гузошт, ва пои чапашро бар замин,
66010003	Ва бо овози баланд нидо кард, чунон ки шер наъра мекашад; ва ҳангоме ки вай нидо кард, ҳафт раъд бо садоҳои худ сухан гуфтанд.
66010004	Ва ҳангоме ки ҳафт раъд бо садоҳои худ сухан гуфтанд, мехостам бинависам; лекин овозе аз осмон шунидам, ки ба ман мегӯяд: «Он чи ҳафт раъд гуфтанд, мӯҳр зан ва инро нанавис».
66010005	Ва он фаришта, ки ӯро дидам бар баҳр ва бар замин истода буд, дасташро сӯи осмон бардошт,
66010006	Ва ба Ӯ, — ки то абад Зинда аст, ва осмон ва ҳар чиро, ки дар он аст, ва замин ва ҳар чиро, ки дар он аст, ва баҳр ва ҳар чиро, ки дар он аст, офаридааст, — қасам ëд кард, ки дигар вақт нахоҳад буд,
66010007	Балки дар айëме ки садои фариштаи ҳафтум барояд, яъне вақте ки вай карнай навозад, сирри Худо анҷом хоҳад ëфт, чунон ки Ӯ ба бандагони Худ — анбиë башорат додааст.
66010008	Ва овозе ки аз осмон шунидам, боз ба ман сухан ронда, гуфт: «Бирав ва китоби кушодаро аз дасти фариштае ки бар баҳр ва бар замин истодааст, бигир».
66010009	Ва назди фаришта рафта, ба вай гуфтам: «Китобро ба ман деҳ». Гуфт: «Онро бигир ва бихӯр; он дар шикамат талх хоҳад шуд, аммо дар даҳонат мисли асал ширин хоҳад буд».
66010010	Ва китобро аз дасти фаришта гирифта, хӯрдам; ва он дар даҳонам мисли асал ширин буд; лекин вақте ки онро хӯрдам, шикамам талх шуд.
66010011	Ва ба ман гуфт: «Ту боз дар бораи қавмҳо, ва қабилаҳо, ва забонҳо, ва подшоҳони бисьëр бояд нубувват куниӣ».
66011001	ВА ба ман нае дода шуд, ки монанди асо буд, ва гуфта шуд: «Бархез ва маъбади Худо ва қурбонгоҳро андоза намо ва касонеро, ки дар он ибодат мекунанд, бишумор;
66011002	«Вале рӯи ҳавлии маъбадро истисно бикун ва андоза накун, зеро ки он ба халқҳо дода шудааст: онҳо шаҳри муқаддасро чилу ду моҳ поймол хоҳанд кард.
66011003	«Ва ба ду шоҳиди Худ қудрате ато хоҳам кард, ва онҳо ҳазору дусаду шаст рӯз нубувват хоҳанд намуд, дар ҳолате ки палос дар бар карда бошанд»
66011004	Инҳо ду дарахти зайтун ва ду чароғдоне ҳастанд, ки дар пеши Худованди замин истодаанд.
66011005	Ва агар касе бихоҳад онҳоро озор диҳад, аз даҳонашон оташ баромада, душманони онҳоро мехӯрад; ба ин тариқ, ҳар кӣ бихоҳад онҳоро озор диҳад, кушта мешавад.
66011006	Онҳо қудрат доранд осмонро бандyбaст кунанд, то ки дар рӯзҳои нубувваташон ба замин борон наборад; ва бар обҳо қудрат доранд, ки онҳоро ба хун табдил диҳанд, ва заминро, ҳар вақте ки бихоҳанд, ба ҳар гуна бало гирифтор кунанд.
66011007	Ва ҳангоме ки онҳо шаҳодати худро анҷом диҳанд, ҳайвони ваҳшие ки аз варта мебарояд, бо онҳо ҷангида, бар онҳо ғолиб хоҳад омад, ва онҳоро хоҳад кушт.
66011008	Ва ҷасадҳои онҳо дар кӯчаи шаҳри бузург, ки ба киноя Садӯм ва Миср ном дорад, ва дар он ҷо Худованди мо низ маслуб шудааст, воқеъ хоҳад буд.
66011009	Ва мардуми зиëде аз қавмҳо, аз сабтҳо, аз забонҳо, аз қабилаҳо се ва ним рӯз ба ҷасадҳои онҳо назар хоҳанд кард ва нахоҳанд гузошт, ки ҷасадҳои онҳоро ба гӯр супоранд.
66011010	Ва сокинони ҷаҳон аз ин шод ва хурсанд шуда, ба якдигар инъомҳо хоҳанд фиристод, чунки ин ду набӣ сокинони ҷаҳонро азият додаанд.
66011011	Валекин баъд аз се ва ним рӯз рӯҳи ҳаëт аз ҷониби Худо андаруни онҳо дохил шуд, ва ҳар дуяшон ба по бархостанд; ва касонеро, ки ба онҳо назар мекарданд, тарси азиме фаро гирифт.
66011012	Ва онҳо овози баланде аз осмон шуниданд, ки ба онҳо мегуфт: «Ба ин ҷо сууд кунед». Ва онҳо бар абр ба осмон сууд карданд; ва душманонашон ба онҳо назар мекарданд.
66011013	Ва дар ҳамон соат заминҷунбии азиме рӯй дод, ва даҳьяки шаҳр фурӯ ғалтид, ва дар заминҷунбӣ ҳафт ҳазор одам нобуд шуд; ва боқимондагон ба ҳарос афтоданд ва Худои Осмонро ҳамду сано хонданд.
66011014	Мусибати дуюм гузашт; инак, мусибати сеюм ба зудӣ меояд.
66011015	Ва фариштаи ҳафтум карнай навохт, ва дар осмон овозҳои баланд баромаданд, ки мегуфтанд: «Салтанати ҷаҳон салтанати Худованди мо ва Масеҳи Ӯ гардидааст, ва Ӯ то абад салтанат хоҳад ронд».
66011016	Ва он бисту чор пир, ки дар пеши Худо бар тахтҳои худ нишастаанд, бар рӯи худ афтода, Худоро ибодат карданд.
66011017	Ва гуфтанд: «Туро шукр мегӯем эй Худованди Худои Қодири Мутлақ, ки Ту ҳастӣ ва будӣ ва хоҳӣ омад, ва Ту бар тибқи қуввати бузурги Худ амал карда, бар тахти салтанат нишастаӣ.
66011018	«Ва халқҳо дар қаҳр шуданд; ва ғазаби Ту омад, ва вақти он расид, ки мурдагонро доварӣ намоӣ ва ба бандагони Худ, яъне ба анбиë ва муқаддасон ва касоне ки аз исми Ту метарсанд, ҳам ба хурдон ва ҳам ба бузургон подош диҳӣ ва нобудкунандагони заминро нобуд кунӣ».
66011019	Ва маъбади Худо дар осмон воз шуд, ва сандуқи аҳди Ӯ дар маъбади Ӯ зоҳир гардид; ва барқҳо ва садоҳо, ва раъдҳо ва заминҷунбӣ ва жолаи бузурге ба вуқӯъ омад.
66012001	ВА аломати бузурге дар осмон зоҳир шуд: зан, ки либосаш офтоб аст, моҳтоб дар зери пойҳояш, ва тоҷе иборат аз дувоздаҳ ситора бар сараш.
66012002	Вай ҳомиладор буд, ва аз дард ва азоби зоиш фарьëд мезад.
66012003	Ва аломати дигаре дар осмон зоҳир шуд: инак, аждаҳои бузурги сурх, ки ҳафт калла ва даҳ шох дорад, ва бар каллаҳояш ҳафт афсар;
66012004	Думи он сеяки ситораҳоро аз осмон кашида, бар замин афканд. Ин аждаҳо пеши зане ки бояд мезоид, истод, то ки ҳангоми зоидани вай кӯдаки вайро фурӯ барад.
66012005	Вай писре зоид, ки ӯ бояд ҳамаи халқҳоро бо асои оҳанин чӯпонӣ кунад: ва писари вай сӯи Худо ва тахти Ӯ бурда шуд.
66012006	Ва он зан ба биëбон гурехт, ки дар он ҷо барои вай аз ҷониби Худо маконе муҳайë гардидааст, то ки ба вай ҳазору дусаду шаст рӯз ғизо дода шавад.
66012007	Ва дар осмон ҷанг шуд: Микоил ва фариштаҳояш ба муқобили аждаҳо меҷангиданд, ва аждаҳо ва фариштаҳояш меҷангиданд,
66012008	Аммо натавонистанд истодагӣ кунанд, ва дар осмон барои онҳо дигар ҷое ëфт нашуд.
66012009	Ва аждаҳои бузург сарнагун шуд, яъне он мори қадимӣ, ки иблис ва шайтон ном дорад ва тамоми ҷаҳонро фиреб мекунад. Вай ва фариштаҳояш бо вай сарнагун шуданд.
66012010	Ва овози баланде дар осмон шунидам, ки мегӯяд: «Акнун наҷот ва қуват ва Малакути Худои мо ва қудрати Масеҳи Ӯ фаро расид, чунки маломаргари бародарони мо, ки дар ҳаққи онҳо шабу рӯз даp пеши Худои мо маломат мекард, сарнагун шуд;
66012011	«Онҳо бар вай ба василаи хуни Барра ва каломи шаҳодати худ ғолиб омаданд ва ҷони худро то ба ҳадди мамот гиромӣ надоштанд;
66012012	«Пас, шодӣ кунед, эй афлок ва сокинони он! Вой бар ҳоли сокинони замин ва баҳр, чунки назди шумо иблис бо хашми зӯре нузул кардааст, чун медонад, ки вақташ кам мондааст!».
66012013	Ва чун аждаҳо дид, ки бар замин сарнагун шуд, занеро ки писар зоида буд, таъқиб намуд.
66012014	Ва ба он зан ду боли уқоби бузурге дода шуд, то ки вай аз пеши мор ба биëбон ба макони худ парвоз кунад, ва дар он ҷо дар давоми замон ва замонаҳо ва нисфи замон ғизо гирад.
66012015	Ва мор аз даҳонаш аз ақиби зан обе мисли дарьë сар дод, то ки дарьë вайро барад.
66012016	Лекин замин ба зан мадад кард, ва замин даҳонашро кушода, он дарьëро, ки а'даҳо аз даҳонаш сар дода буд, фурӯ бурд.
66012017	Ва аждаҳо ба занд ар дapғазаб шуда, рафт, то бо боқии насли вай, ки аҳкоми Худоро риоят мекунанд ва шаҳодати Исои Масеҳро доранд, ҷанг кунад.
66013001	ВА бар реги баҳр истода, ҳайвони ваҳшиеро дидам, ки аз баҳр берун меояд, ва ҳафт калла ва даҳ шох дорад, ва бар шохҳояш даҳ афсар, ва бар каллаҳояш номҳои куфр.
66013002	Ҳайвони ваҳшие ки ман дидам, монанди паланг буд, пойҳояш мисли пойҳои хирс, ва даҳонаш мисли даҳони шер; ва аждаҳо қуввати худ ва тахти худ ва қудрати бузурге ба вай дода буд.
66013003	Ва дидам, ки яке аз каллаҳои вай гӯë ба дараҷаи марговар ярадор шудааст, валекин он яраи марговар шифо ëфтааст. Ва тамоми аҳли замин дар ҳайрат афтода, аз паи ҳайвони ваҳшӣ рафтанд; ва аждаҳоро, ки ба ҳайвони ваҳшӣ қудрат дода буд, ибодат карданд;
66013004	Ва ба ҳайвони ваҳшӣ саҷда карда, гуфтанд: «Кист, ки мисли ин ҳайвони ваҳшӣ бошад, ва кист, ки битавонад бо вай ҷанг кунад»
66013005	Ва ба вай даҳоне дода шуд, ки суханони пурғурур ва куфр гӯяд, ва ба вай қудрат дода шуд, ки чилу ду моҳ амал кунад.
66013006	Ва даҳонашро барои куфри Худо воз кард, то ки бар исми Ӯ ва маскани Ӯ ва сокинони осмон куфр гӯяд.
66013007	Ва ба вай ато шуд, ки бо муқаддасон ҷангида, бар онҳо ғолиб ояд; ва ба вай салтанат бар ҳар сибт, ва қавм, ва забон, ва қабила дода шуд.
66013008	Ва ҳамаи сокинони замин вайро ибодат хоҳанд кард, ҷуз онҳое ки номҳошон дар дафтари ҳаëти Барра, ки аз офариниши олам забҳ шуда буд, навишта шудааст.
66013009	Ҳар кӣ гӯш дорад, бишнавад.
66013010	Ҳар кӣ ба асирӣ мебарад, худаш ба асирӣ хоҳад рафт; ҳар кӣ бо шамшер мекушад, худаш бояд бо шамшер кушта шавад. Дар ин ҷост сабри имони муқаддасон.
66013011	Ва ҳайвони ваҳшии дигаре дида, ки аз замин берун меояд; вай ду шох дошт монанди шохҳои барра, ва мисли аждаҳо сухан мегуфт.
66013012	Вай дар пеши ҳайвони ваҳшии якум бо тамоми қудраташ амал мекунад, ба тавре ки тамоми замин ва сокинони онро маҷбур менамояд, ки ба ҳайвони ваҳшии якум, ки яраи марговараш шифо ëфтааст, саҷда кунанд;
66013013	Ва аломати бузурге ба амал меоварад, ба тавре ки оташро низ дар пеши одамон аз осмон ба замин фурӯ меоварад.
66013014	Ва бо мӯъҷизоте ки дар пеши ҳайвони ваҳшӣ метавонист нишон диҳад, сокинони заминро фиреб дода, ба сокинони замин мегӯяд, ки пайкари он ҳайвони ваҳширо, ки аз шамшер ярадор шуда, зинда мондааст, бисозанд.
66013015	Ва ба вай ато шудааст, ки ба он пайкари ҳайвони ваҳшӣ ҳаëт бахшад, то пайкари ҳайвони ваҳшӣ тавре сухан гӯяд ва амал кунад, ки ҳамаи онҳое ки ба пайкари ҳайвони ваҳшӣ саҷда намекунанд, кушта шаванд.
66013016	Ва тавре рафтор мекунанд, ки ҳама — хурдон ва бузургон, сарватмандон ва мискинон, озодон ва ғуломон — бояд бар дасти росташон ë бар пешониашон тамға зананд,
66013017	Ва ҳеҷ кас харидан ва фурӯхтан нахоҳад тавонист, ҷуз касе ки чунин тамға: ë номи ҳайвони ваҳшӣ ë шумораи номи онро дорад.
66013018	Дар ин ҷо ҳикмат аст. Ҳар кӣ ақл дорад, шумораи ҳайвони ваҳширо ҳисоб кунад, зеро ки он шумораи одамизод аст; шумораи он шашсаду шасту шаш мебошад.
66014001	ВА назар андохтам, ва инак, Барра бар кӯҳи Сион истодааст, ва бо Ӯ саду чилу чор ҳазор нафар, ки бар пешониҳошон исми Падари Ӯ навишта шудааст.
66014002	Ва овозе аз осмон шунидам, мисли шувваси обҳои бисьëр ва монанди садои раъди пурзӯр; ва овозе ки шунидам, монанди овози барбатнавозе буд, ки барбатҳои худро менавозанд:
66014003	Онҳо дар пеши тахт ва дар пеши он чор ҳайвон ва пирон суруди наве месароянд; ва ҳеҷ кас натавонист он сурудро ëд гирад, ҷуз он саду чилу чор ҳазор нафар, ки аз замин харида шуда буданд.
66014004	Инҳо касоне ҳастанд, ки бо занон палид нашудаанд, зеро ки онҳо боисматанд; инҳо касоне ҳастанд, ки ҳар куҷо Барра равад, аз ақибаш мераванд. Онҳо аз миëни одамон, ҳамчун навбарони Худо ва Барра, харида шудаанд,
66014005	Ва дар даҳонашон макре нест; онҳо дар пеши тахти Худо беайбанд.
66014006	Ва фариштаи дигаре дидам, ки дар миëнаи осмон парвоз мекунад ва Инҷили абадӣ дорад, то ки ба сокинони замин ва ба ҳар қабила ва сибт, ва забон ва қавм башорат диҳад;
66014007	Ва ӯ бо овози баланд мегуфт: «Аз Худо тарсед ва Ӯро ҷалол диҳед, зеро ки соати доварии Ӯ фаро расидааст; ва ба Офаридгори осмон ва замин, ва баҳр ва чашмаҳои об саҷда кунед».
66014008	Ва фариштаи дигар аз ақиби ӯ омада, мегуфт: «Бобил, шаҳри бузург, фурӯ ғалтид, фурӯ ғалтид, чунки ҳамаи халқҳоро аз шароби пурғазаби зинокории худ нӯшонид».
66014009	Ва фариштаи сеюм аз ақиби онҳо омада, бо овози баланд мегуфт: «Ҳар кӣ ба ҳайвони ваҳшӣ ва пайкари он саҷда кунад ва бар пешонии худ ë бар дасти худ тамға занад, —
66014010	«Вай аз шароби хашми Худо, аз шароби холисе ки дар косаи ғазаби Ӯ муҳайë шудааст, хоҳад нӯшид, ва дар пеши фариштагони муқаддас ва дар пеши Барра дар оташ ва кибрит азоб хоҳад кашид;
66014011	«Ва дуди азобҳои онҳо то абад баланд хоҳад шуд, ва касоне ки ба ҳайвони ваҳшӣ ва пайкари он саҷда менамояд ва тамғаи номи онро қабул мекунанд, на рӯз ором хоҳанд гирифт, на шаб».
66014012	Дар ин ҷост сабри муқаддасон, ки аҳкоми Худо ва имони Исоро риоят мекунанд.
66014013	Ва овозе аз осмон шунидам, ки мегӯяд: «Бинавис: хушо мурдагоне ки минбаъд дар Худованд мемиранд; оре, мегӯяд Рӯҳ, инҳо аз меҳнатҳои худ ором мегиранд, ва аъмолашон аз қафояшон меравад».
66014014	Ва назар андохтам, ва инак, абри сафед, ва бар абр касе монанди Писари Одам нишастааст, ки бар сараш тоҷи тилло, ва дар дасташ доси тез дорад.
66014015	Ва фариштаи дигар аз маъбад баромад ва бо овози баланд ба Нишинандаи абр нидо кард: «Доси Худро ба кор андоз ва дарав кун, чунки вақти дарав расидааст; зеро ки ҳосили замин пухтааст».
66014016	Ва Нишинандаи абр доси Худро бар замин андохт, ва замин даравида шуд.
66014017	Ва фариштаи дигар аз маъбаде ки дар осмон аст, берун омад, ки ӯ низ доси тез дошт.
66014018	Ва фариштаи дигар, ки бар оташ қудрат дорад, аз қурбонгоҳ берун омад ва бо овози баланд ба он ки доси тез дошт, нидо карда, гуфт: «Доси тези худро ба кор андоз ва сарҳои ангури заминро бибур, чунки ангураш пухтааст».
66014019	Ва он фаришта доси худро бар замин андохт, ва сарҳои ангури заминро бурид, ва онро дар чархушти бузурги ғазаби Худо афканд,
66014020	Ва чархушт дар беруни шаҳр пойкӯб шуд, ва хун аз чархушт то ба ҷилави аспон, ба масофаи ҳазору шашсад стадия ҷорӣ шуд.
66015001	ВА дар осмон аломати дигаре дидам, ки бузург ва аҷоиб буд: ҳафт фаришта, ки ҳафт балои охирин доранд, чунки хашми Худо бо онҳо анҷом ëфт.
66015002	Ва гӯë баҳре аз шиша дидам, ки бо оташ омехта буд; ва касоне ки бар ҳайвони ваҳшӣ ва пайкари он ва тамғаи он ва шумораи номи он ғолиб омада буданд, бар ин баҳри шиша истодаанд, ва барбатҳои Худо дода дар дасти онҳост,
66015003	Ва суруди Мусои бандаи Худо ва суруди Барраро хонда, мегӯянд: «Бузург ва аҷоиб аст аъмоли Ту, эй Худованд Худои Қодири Мутлақ! Ҳақ асту рост роҳҳои Ту, эй Подшоҳи муқаддасон!
66015004	«Кист, ки аз Ту, эй Худованд, натарсад ва исми Туро ҷалол надиҳад? Зеро ки танҳо Ту Қуддус ҳастӣ. Ҳамаи халқҳо омада, дар пеши Ту саҷда хоҳанд кард, зеро ки довариҳои одилонаи Ти зоҳир шудааст».
66015005	Ва баъд аз ин ман назар андохтам, ва инак, маъбади хаймаи шаҳодат дар осмон воз шуд,
66015006	Ва аз маъбад ҳафт фаришта баромаданд, ки ҳафт бало доштанд, ва катони тоза ва дурахшон дар бар карда ва то синаашон камарбанди тилло баста буданд.
66015007	Ва яке аз он чор ҳайвон ба ҳафт фаришта ҳафт косаи тиллои пур аз ғазаби Худоро дод, ки Ӯ то абад Зинда аст.
66015008	Ва маъбад аз ҷалоли Худо ва аз қуввати Ӯ пур аз дуд шуд, ва то ҳафт балои ҳафт фаришта анҷом наëфт, ҳеҷ кас натавонист ба маъбад дарояд.
66016001	ВА овози баланде аз маъбад шунидам, ки ба ҳафт фаришта мегӯяд: «Биравед ва ҳафт косаи ғазаби Худоро бар замин бирезед».
66016002	Фариштаи якум рафта, косаи худро бар замин рехт, ва бар одамоне ки тамғаи ҳайвони ваҳширо доранд ва ба пайкари он саҷда мекунанд, яраҳои бад ва зишти фасоднок пайдо шуд.
66016003	Фариштаи дуюм косаи худро дар баҳр рехт; ва он ба хуне мисли хуни мурда мубаддал шуд, ва тамоми махлуқоти ҷондори баҳр мурд.
66016004	Фариштаи сеюм косаи худро дар дарьëҳо ва чашмаҳои об рехт, ва онҳо ба хун мубаддал шуданд.
66016005	Ва фариштаи обҳоро шунидам, ки мегуфт: «Ту одилӣ, эй Худованд, ки ҳастӣ ва будӣ, ва қуддус мебошӣ, зеро ки чунин ҳукм кардаӣ;
66016006	«Азбаски онҳо хуни муқаддасон ва анбиëро рехтаанд, Ту ба онҳо хун додӣ, ки бинӯшанд: ин сазои онҳост».
66016007	Ва қурбонгоҳро шунидам, ки мегӯяд: «Оре, эй Худованд Худои Қодири Мутлақ, довариҳои Ти ҳақ асту рост».
66016008	Фариштаи чорум косаи худро бар офтоб рехт, ва ба вай қудрате ато шуд, ки одамонро ба оташ бисӯзонад.
66016009	Ва одамонро гармои зӯре сӯзонд, ва онҳо ба исми Худо, ки ин балоҳо ихтиëр дорад, куфр мегуфтанд ва тавба накарданд, то ки Ӯро ҷалол диҳанд.
66016010	Фариштаи панҷум косаи худро бар тахти ҳайвони ваҳшӣ рехт, ва малакути он торик шуд, ва онҳо забонҳои худро аз дард мегазиданд,
66016011	Ва Худои Осмон аз боиси азобҳои худ ва яраҳои худ куфр мегуфтанд, ва аз аъмоли худ тавба накарданд.
66016012	Фариштаи шашум косаи худро дар дарьëи бузурги Фурот рехт, ва оби он хушк шуд, то барои подшоҳоне ки аз ҷониби тулӯи офтоб ҳастанд, роҳ муҳайë шавад.
66016013	Ва дидам, ки аз даҳони аждаҳо, ва аз даҳони ҳайвони ваҳшӣ, ва аз даҳони набии козиб се рӯҳи палиде монанди қурбоқаҳо мебарояд.
66016014	Онҳо рӯҳҳои деванд, ки аломот ба амал меоваранд; онҳо ба пеши подшоҳони тамоми ҷаҳон мебароянд, то ки онҳоро барои ҷанги рӯзи бузурги Худои Қодири Мутлақ ҷамъ оваранд.
66016015	Инак, мисли дузд меоям: хушо касе ки ҳушьëр аст ва либоси худро нигоҳ медорад, то ки бараҳна роҳ наравад, ва расвоии ӯро набинанд.
66016016	Ва онҳоро ба мавзее ҷамъ оварданд, ки ба забони ибронӣ Ҳармиҷидӯн ном дорад.
66016017	Фариштаи ҳафтум косаи худро бар ҳаво рехт, ва аз маъбади осмон аз ҷониби тахт овозе баланде баромад, ки мегуфт: «Ба амал омад!».
66016018	Ва барқҳо, раъдҳо ва садоҳо ба вуқӯъ омад, ва заминҷунбии азиме рӯй дод, ки мислаш, аз замоне ки одамон бар замин ҳастанд, рӯй надода буд, — он қадар заминҷунбии пурзӯр ва азим буд!
66016019	Ва шаҳри бузург ба се қисм аз ҳам ҷудо шуд, ва шаҳрҳои халқҳо фурӯ ғалтиданд, ва Бобили бузург дар пеши Худо зикр ëфт, то ки косаи шароби пурхашми ғазаби Худро ба он диҳад.
66016020	Ва ҳар ҷазира гурехт, ва кӯҳҳо нопайдо гашт;
66016021	Ва җолаи бузурге ки гӯë ба вазни як талант буд, аз осмон бар одамон борид; ва одамон барои балои җола ба Худо куфр гуфтанд, чунки он бало бағоят сахт буд.
66017001	ВА яке аз он ҳафт фариштае ки ҳафт коса доштанд, омад ва бо ман сухан ронда, гуфт: «Ин ҷо биë, то довариро дар ҳаққи фоҳишаи бузурге ки бар обҳои бисьëре нишастааст, ба ту нишон диҳам,
66017002	«Ки подшоҳони замин бо вай зино кардаанд, ва сокинони замин аз шароби зинокории вай маст шудаанд».
66017003	Ва маро дар Рӯҳ ба биëбон бурд; ва занеро дидам, ки бар ҳайвони ваҳшии арғувонӣ, ки аз номҳои куфр пур буд, ва ҳафт калла ва даҳ шох дошт, нишаста буд.
66017004	Ва он зан либоси қирмизӣ ва арғувонӣ дошт, ва бо тилло ҷавоҳирот ва марворид зинат ëфта буд, ва дар дасташ косаи тиллое нигоҳ медошт, ки аз қабоҳат ва наҷосати зинокории вай пур буд;
66017005	Ва бар пешонии вай номи сирре навишта шуда буд: «Бобили бузург, модари фоҳишагон ва қабоеҳи замин».
66017006	Ва дидам, ки он зан аз хуни муқаддасон ва аз хуни шоҳидони Исои маст аст, ва аз дидани вай ниҳоятдараҷа ҳайрон шудам.
66017007	Ва фаришта ба ман гуфт: «Чаро ҳайрон шудӣ? Ман сирри ин зан ва он ҳайвони ваҳширо, ки зан бар он савор аст, ва ҳафт калла ва даҳ шох дорад, ба ту мегӯям.
66017008	«Он ҳайвони ваҳшӣ, ки ту дидӣ, буд ва нест; ва аз варта хоҳад баромад ва ба сӯи ҳалокат хоҳад рафт; ва он сокинони замин, ки номҳошон аз ибтидои ҷаҳон дар дафтари ҳаëт навишта нашудааст, аз дидани ҳайвони ваҳшие ки буд ва нест ва зоҳир хоҳад шуд, дар ҳайрат хоҳанд афтод.
66017009	«Дар ин ҷост ақле ки ҳикмат дорад. Ҳафт калла ҳафт кӯҳест, ки он зан бар онҳо нишастааст,
66017010	«Ва инҳо ҳафт подшоҳ ҳастанд, ки панҷ нафарашон фурӯ ғалтидаанд, яке ҳаст, ва дигаре ҳанӯз наомадааст, ва ҳангоме ки ояд, муддати каме бояд бимонад.
66017011	«Ва он ҳайвони ваҳшӣ, ки буд ва нест, ҳаштум аст, ва аз ҷумлаи ҳафт аст, ва ба сӯи ҳалокат хоҳад рафт.
66017012	«Ва он даҳ шох, ки ту дидӣ, даҳ подшоҳ ҳастанд, ки ҳанӯз малакут ба даст наовардаанд, лекин барои як соат бо ҳайвони ваҳшӣ, ҳамчун подшоҳон, салтанат пайдо хоҳанд кард;
66017013	«Онҳо як ният доранд, ва қуввау салтанати худро ба ҳайвони ваҳшӣ хоҳанд дод;
66017014	«Онҳо ба Барра ҷанг хоҳанд кард, ва Барра бар онҳо ғолиб хоҳад омад; зеро ки Ӯ Худованди худовандон ва Подшоҳи подшоҳон аст, ва онҳое ки бо Ӯ ҳастданд, даъватшудагон ва баргузидагон ва аминон мебошанд».
66017015	Ва он фаришта ба ман гуфт: «Обҳое ки ту дидӣ, ки он ҷо фоҳиша нишастааст, одамон ва қавмон, ва қабилаҳо ва забонҳо мебошанд.
66017016	«Ва он даҳ шох, ки ту дидӣ, ва ҳайвони ваҳшӣ аз фоҳиша нафрат хоҳад дошт, ва ӯро хонавайрон ва урьëр хоҳанд кард, ва ҷисми ӯро хоҳанд хӯрд, ва ӯро дар оташ хоҳанд сӯзонд;
66017017	«Чунки Худо дар дили онҳо андохтааст, ки иродаи Ӯро ба ҷо оворанд, ба тавре ки ҳама якдилона салтанати худро ба ҳайвони ваҳшӣ диҳанд, то ки суханони Худо иҷро шавад.
66017018	«Ва он зане ки дидӣ, шаҳри бузург аст, ки бар подшоҳони замин слтанат меронад».
66018001	БАЪД аз ин ман фариштаи дигаре дидам, ки аз осмон нузул мекунад ва қудрати бузурге дорад; ва замин аз ҷалоли ӯ мунаввар шуд.
66018002	Ва ӯ бо овози қавӣ нидо карда, гуфт: «Фурӯ ғалтид! Фурӯ ғалтид Бобили бузург! Вай маскани девҳо ва паноҳгоҳи ҳар рӯҳи палид ва паноҳгоҳи ҳар мурғи палид ва кароҳатангез гардид; зеро ҳамаи халқҳо аз шароби пурғазаби зинокории вай нӯшидаанд,
66018003	«Ва подшоҳони замин бо вай зино карданд, ва тоҷирони замин аз айшу нӯши бузурги вай сарватдор шуданд».
66018004	Ва овози дигаре аз осмон шунидам, ки мегӯяд: «Аз вай берун оед, эй қавми Ман, то ки дар гуноҳҳояш шарик нашавед ва ба балоҳояш дучор нагардед;
66018005	«Зеро ки гуноҳҳои вай то ба осмон расидааст, ва Худо зулмҳои вайро ба хотир овардааст.
66018006	«Сазояшро диҳед, чунон ки вай низ шуморо сазо додааст, ва бар тибқи аъмоли вай сазояшро дучанд диҳед; дар косае ки вай барои шумо шароб тайëр карда буд, барои вай дучанд тайëр кунед.
66018007	«Ҳар қадар вай ҷалол ëфта, айшу нӯш мекард, ҳамон қадар бо азият ва бадбахтӣ сазояшро диҳед. Зеро ки вай дар дили худ мегӯяд: ”Малика шуда нишастаам, ва бева нестам, ва бадбахт нахоҳам буд”.
66018008	«Бинобар ин дар як рӯз балоҳо, мамот ва мотам ва қаҳтӣ ба сари вай хоҳад омад. Вай дар оташ хоҳад сӯхт, зеро пурқувват аст Худованд Худо, ки вайро доварӣ мекунад».
66018009	«Ва подшоҳони замин, ки бо вай зино ва айшу нӯш кардаанд, вақте ки дуди сӯхтори вайро бинанд, дар ҳаққи вай гирья ва навҳа хоҳанд кард,
66018010	«Ва аз тарси азобҳои вай, дуртар истода, хоҳанд гуфт: ”Вой, вой бар ҳоли ту, эй шаҳри бузурги Бобил, эй шаҳри мустаҳакам! Зеро ки дар як соат қазои ту омадааст”.
66018011	«Ва тоҷирони замин дар ҳаққи вай гирья ва навҳа хоҳанд кард, чунки молҳои онҳоро дигар ҳеҷ кас намехарад:
66018012	«Молҳои тилло нуқра, ва ҷавоҳирот, ва марворид, ва катон, ва арғувон, ва абрешим, ва қирмиз ва ҳар дарахти муаттар, ва ҳар маснуот аз оҷ, ва ҳар маснуот аз дарахтони гаронбаҳо аз мис ва оҳан ва мармар,
66018013	«Ва дорчин, ва бухур, ва равғани атрафшон, ва лодан, ва шароб, ва равғани зайтун, ва орд, ва гандум, ва чорво, ва гӯсфандон, ва аспҳо, ва аробаҳо, ва ҷисмҳо ва ҷонҳои одамӣ.
66018014	«Аз меваҳое ки ҷони ту тамаъ дорад, маҳрум гаштаӣ, ва ҳар чизи фарбеҳ ва боҳашамат аз ту дур шудааст, — онро дигар нахоҳиӣ ëфт.
66018015	«Тоҷирони ин чизҳо, ки аз ин сарватдор шудаанд, аз тарси азобҳои вай, дуртар истода, гирья ва навҳа хоҳанд кард.
66018016	«Ва хоҳанд гуфт: ”Вой вой бар ҳоли ин шаҳри бузург, ки катон ва арғувон ва қирмиз дар бар дошт ва бо тилло ва ҷавоҳирот зинат ëфта буд!
66018017	”Зеро ки дар як соат чунин сарват нобуд шуд”. Ва ҳамаи суккондорон, ва ҳамаи киштинишинон, ва ҳамаи маллоҳон, ва ҳамаи онҳое кии дар баҳр тиҷорат мекунанд, дуртар истода
66018018	«Ва дуди сӯхтори вайро дида, фиғон кашиданд ва гуфтанд: ”Кадом шаҳр монанди ин шаҳри бузург будааст! ”
66018019	«Ва ва сарҳошон хок пошиданд ва фарьëд зада, бо гирья ва навҳа гуфтанд: ”Вой вой бар ҳоли ин шаҳри бузург, ки аз чизҳои гаронбаҳои вай ҳамаи онҳое ки дар баҳр киштӣ доштанд, сарватдор шудаанд! Зеро ки дар як соат вай хароб гардидааст”.
66018020	«Шодӣ кунед дар ҳаққи вай, эй осмон, ва ҳаввориëни муқаддас, ва анбиë, зеро ки Худо доварӣ намуда, интиқоми шуморо аз вай гирифтааст.
66018021	Ва як фариштаи қавӣ санги бузургеро монанди санги осиë бардошта, дар баҳр андохт ва гуфт: «Бо чунин шиддат шаҳри бузурги Бобил сарнагун хоҳад шуд, ва дигар ëфт нахоҳад шуд;
66018022	«Ва овози барбатнавозон, ва сарояндагон, ва найнавозон ва карнайнавозон дар ту дигар шунида нахоҳад шуд, ва ҳеҷ як санъаткори ҳеҷ як санъате дар ту дигар нахоҳад буд, ва садои сангҳои ocиë дар ту дигар шунида нахоҳад шуд;
66018023	«Ва рӯшноии чароғ дар ту дигар нахоҳад шуд, ва овози домод ва арӯс дар ту дигар шунида нахоҳад шуд, зеро ки тоҷирони ту акобири рӯи замин буданд, ва аз ҷодуи ту ҳамаи халқҳо дар иштибоҳ афтодаанд.
66018024	«Ва дар вай хуни анбиë ва муқаддсаон ва ҳамаи мақтулони рӯи замин ëфт шудааст».
66019001	ПАС аз ин ман овози баланде мисли овози издиҳоми бузург дар осмон шунидам, ки мегуфт: «Ҳалелуëҳ! Наҷот ва ҷалол ва қувват аз они Худованди мо мебошад,
66019002	«Зеро ки аҳкоми Ӯ ҳақ асту рост! Чунки Ӯ фоҳишаи бузургеро, ки заминро бо зинои худ фосид карда буд, маҳкум намуд, ва хуни бандагони Худро аз дасти вай ситонид».
66019003	Ва дубора гуфтанд: «Ҳалелуëҳ! Дуди Бобил то абад баланд мешавад».
66019004	Ва он бисту чор пир ва чор ҳайвон афтода, ба Худое ки бар тахт нишастааст, саҷда карданд ва гуфтанд: «Омин! Ҳалелуëҳ!»
66019005	Ва овозе аз ҷониби тахт баромад, ки мегуфт: «Эй ҳамаи бандагони Ӯ ва тарсгорони Ӯ, хурдон ва бузургон, мадҳ кунед Худои моро!»
66019006	Ва овозе шунидам мисли овози издиҳоми бузург, мисли шувваси обҳои бисьëр, мисли садои раъдҳои пурзӯр, ки мегуфтанд: «Ҳалелуëҳ! Зеро ки Худованд Худои Қодири Мутлақ бар тахти салтанат нишастааст.
66019007	«Ба ваҷд меоем ва шодӣ мекунем ва Ӯро ҷалол медиҳем, зеро ки никоҳи Барра фаро расидааст, ва завҷаи Ӯ худро тайëр кардааст».
66019008	Ва ба вай ато шуд, ки катони тоза ва дурахшон дар бар кунад; зеро ки он катон адолати муқаддасон аст.
66019009	Ва ба ман гуфт: «Бинавис: ”Хушо онҳое ки ба базми никоҳи Барра даъват шудаанд”». Ва ба ман гуфт: ”Инҳо суханони ҳақиқии Худост”.
66019010	Ман бар пойҳояш афтодам, то ки ба ӯ таъзим кунам; лекин ӯ ба ман гуфт: «Зинҳор, чунин накун; ман бо ту ва бо бародарони ту, ки шаҳодати Исоро доранд, ҳамкор ҳастам; ба Худо таъзим намо, зеро ки шаҳодати Исо рӯҳи нубувват аст».
66019011	Ва осмони кушодаро дидам, ва инак, аспи сафед, ва Савори он Амин ва Ҳақ ном дорад, ва Ӯ аз рӯи адолат доварӣ мекунад ва меҷангад.
66019012	Чашмони Ӯ мисли шӯълаи оташ аст, ва бар сари Ӯ афсарҳои бисьëр; Ӯ исми навиштае дорад, ки онро, ғайр аз Худи Ӯ, ҳеҷ кас намедонад;
66019013	Ва Ӯ либоси хунолуде дорад, ва исми Ӯ хонда шудааст: Каломи Худо.
66019014	Ва лашкарҳои осмон бар аспҳои сафед, катони сафеди тоза дар тан, аз паи Ӯ мерафтанд.
66019015	Ва аз даҳони Ӯ шамшери тез берун меояд, то ки халқҳоро бо он бизанад. Ӯ онҳоро бо асои оҳанин чӯпонӣ мекунад; Ӯ чархушти шароби хашм ва ғазаби Худои Қодири Мутлақро пойкӯб мекунад.
66019016	Бар либос ва бар рони Ӯ навишта шудааст: «Подшоҳи шоҳон ва Худованди худовандон».
66019017	Ва як фариштаро дидам, ки бар офтоб меистод; ва ӯ бо овози баланд нидо карда, ба ҳамаи мурғоне ки дар миëнаи осмон парвоз мекарданд, гуфт: «Биëед, ба зиëфати бузурги Худо ҷамъ шавед,
66019018	«То ки ҷасадҳои подшоҳонро, зӯроваронро, мириҳазоронро, аспон ва саворонашон, ҷасадҳои ҳамаи озодон ва ғуломон, ва хурдон ва бузургонро бихӯред».
66019019	Ва ҳайвони ваҳшӣ ва подшоҳони замин ва лашкарҳошонро дидам, ки ҷамъ шуда буданд, то ки бо Савори асп ва бо лашкари Ӯ ҷанг кунанд.
66019020	Ва ҳайвони ваҳшӣ ва бо вай он набии козиб дастгир шуд, ки дар пеши вай мӯъҷизот ба амал оварда буд, ки ба воситаи онҳо касонеро, ки тамғаи ҳайвони ваҳширо қабул карда, ба пайкари он саҷда менамоянд, фиреб мекард: ҳар ду зинда дар кӯли оташ андохта шуданд, ки дар он кибрит месӯхт;
66019021	Ва касони боқӣ бо шамшери Савори асп, ки аз даҳони Ӯ берун омада буд кушта шуданд; ва ҳамаи мурғон аз ҷасадҳои онҳо сер шуданд.
66020001	ВА фариштае дидам, ки аз осмон нузул мекард, ва калиди варта ва занҷири бузурге дар дасташ буд.
66020002	Ва ӯ аҗдаҳо, яъне мори қадимиро, ки иблис ва шайтон аст, дастгир карда, ба муддати ҳазор сол занҷирбанд намуд,
66020003	Ва онро дар варта андохт, ва онро бандубаст кард, ва бар он мӯҳр зад, то ки халқҳоро дигар фиреб надиҳад, то даме ки ҳазор сол анҷом ëбад; баъд аз ин вай бояд ба муддати каме озод шавад.
66020004	Ва тахтҳо ва бар онҳо нишастагонро дидам, ки ихтиëри доварӣ кардан ба онҳо дода шуда буд, ва ҷонҳои касонеро дидам, ки барои шаҳодати Исо ва барои каломи Худо сар бурида шуда буданд, ва онҳо ба ҳайвони ваҳшӣ ва ба пайкари он саҷда накарда буданд ва тамғаи онро бар пешонӣ ва дасти худ назада буданд. Онҳо зинда шуданд ва бо Масеҳ ҳазор сол салтанат ронданд;
66020005	Вале боқии мурдагон зинда нашуданд, то даме ки ҳазор сол анҷом ëбад. Ин эҳьëи якум аст.
66020006	Хушбахт ва қуддус аст касе ки дар эҳьëи якум иштирок дорад: бар онҳо мамоти дуюм қудрат надорад, балки онҳо коҳинони Худо ва Масеҳ хоҳанд шуд ва бо Ӯ ҳазор сол салтанат хоҳанд ронд.
66020007	Ва ҳангоме ки ҳазор сол анҷом ëбад, шайтон аз зиндони худ озод хоҳад шуд,
66020008	Ва берун хоҳад омад, то халқҳоеро, ки дар чор гӯшаи замин ҳастанд, яъне Ҷуҷ ва Моҷуҷро фиреб кунад, ва онҳоро барои ҷанг ҷамъ оварад; шумораи онҳо мисли реги баҳр аст.
66020009	Ва ба арзи замин баромаданд ва қароргоҳи муқаддасон ва шаҳри маҳбубро иҳота карданд. Ва аз осмон аз ҷониби Худо оташ фуромада, онҳоро хӯрд;
66020010	Ва иблис, ки онҳоро фиреб мекард, дар кӯли оташ ва кибрит андохта шуд, ки он ҷо ҳайвони ваҳшӣ ва набии козиб ҳастанд, ва онҳо шабу рӯз то абад азоб хоҳанд кашид.
66020011	Ва тахти бузурги сафед ва Нишинандаи онро дидам, ки аз ҳузури Ӯ осмон ва замин мегурехтанд, ва ҷое барои онҳо ëфт нашуд.
66020012	Ва мурдагонро, хурдон ва бузургонро дидам, ки дар пеши Худо истодаанд, ва дафтарҳо кушода буд; ва дафтари дигаре кушода буд, ки дафтари ҳаëт аст; ва мурдагон вар тибқи он чи дар дафтарҳо навишта шудааст, яъне мувофиқи аъмолашон доварӣ карда шуданд.
66020013	Ва баҳр мурдагонеро, ки дар вай буданд, дод, ва мамот ва дӯзах мурдагонеро, ки дар онҳо буданд, доданд; ва ҳар яке мувофиқи аъмолаш доварӣ карда шуд.
66020014	Ва мамот ва дӯзах дар кӯли оташ андохта шуданд. Ин мамоти дуюм аст.
66020015	Ва ҳар ки дар дафтари ҳаëт навишта нашудааст, дар кӯли оташ андохта шуд.
66021001	ВА осмони нав ва замини навро дидам; зеро ки осмони пештара ва замини пештара гузашт, ва баҳр дигар набуд.
66021002	Ва ман, Юҳанно, шаҳри муқаддас — Ерусалими навро дидам, ки аз ҷониби Худо аз осмон нузул мекард, ва муҳайë шуда буд мисли арӯсе ки барои шавҳараш зинат ëфтааст.
66021003	Ва овози баланде аз осмон шунидам, ки мегӯяд: «Инак, хаймаи Худо бо одамон, ва Ӯ бо онҳо сокин хоҳад шуд; онҳо қавми Ӯ хоҳанд буд, ва Худи Худо бо онҳо Худои онҳо хоҳанд буд;
66021004	Ва Худо ҳар ашкро аз чашмони онҳо пок хоҳад кард, ва мамот дигар нахоҳад буд; ва гирья ва фиғон ва дард дигар нахоҳад буд; зеро он чи пештар буд, гузашт.
66021005	Ва Нишинандаи тахт гуфт: «Инак, ҳама чизро нав месозам». Ва ба ман гуфт: «Бинавис, зеро ки ин суханон ҳақ асту рост».
66021006	Ва ба ман гуфт: «Ба амал омад! Ман Алфа ва Омега ибтидо ва интиҳо ҳастам; ба ташна аз чашмаи оби ҳаëт муфт хоҳам дод;
66021007	«Касе ки ғолиб ояд, вориси ҳама чиз хоҳад шуд, ва Ман барои ӯ Худо хоҳам буд, ва ӯ барои Ман писар хоҳад буд;
66021008	«Валекин тарсончакон, ва беимонон, ва палидон, ва қотилон, ва зинокорон, ва ҷодугарон, ва бутпарастон, ва ҳамаи дурӯғгӯëнро — насибашон дар кӯлест, ки бо оташ ва кибрит месӯзад; ин мамоти дуюм аст».
66021009	Ва яке аз он ҳафт фаришта, ки ҳафт косаи пур аз ҳафт балои охирин доштанд, назди ман омада, гуфт: «Биë, то ба ту арӯсро, завҷаи Барраро нишон диҳам».
66021010	Ва маро дар Рӯҳ ба кӯҳи бузург ва баланде бурд ва шаҳри бузург — Ерусалими муқаддасро ба ман нишон дод, ки аз осмон аз ҷониби Худо нузул мекард,
66021011	Ки вай ҷалоли Худоро дорад; найири вай ба санги бағоят гаронбаҳо монанд аст, мисли санги яшме ки чун булӯр шаффоф бошад;
66021012	Вай девори бузург ва баланде дорад, ва дувоздаҳ дарвоза дорад, ва бар онҳо — дувоздаҳ фаришта; бар дарвозаҳо номҳои дувоздаҳ сибти банӣ‑Исроил навишта шудааст:
66021013	Аз шарқ се дарвоза, аз шимол се дарвоза, аз ҷануб се дарвоза, аз ғарб се дарвоза.
66021014	Девори шаҳр дувоздаҳ таҳкурсӣ дорад, ва бар онҳо — номҳои дувоздаҳ ҳаввориëни Барра.
66021015	Ва он ки бо ман сухан меронд, ба сифати аздоза наи тиллое дошт, то ки шаҳр ва дарвозаҳояш ва деворашро андоза кунад.
66021016	Шаҳр ба шакли мураббаъ воқеъ аст, ва дарозии он баробари фарохии он аст. Ва ӯ шаҳрро бо най андоза карда, дувоздаҳ ҳазор стадия ëфт; дарозаӣ ва фарохӣ ва баландии он баробар аст.
66021017	Ва девори онро андоза карда, саду чилу чор зироъ ба андозаи одамизод ëфт, ки андозаи фаришта низ чунин аст.
66021018	Девори он аз яшм сохта шудааст, ва шаҳр зари холис буда, ба шишаи покиза монандӣ дорад.
66021019	Таҳкурсиҳои девори шаҳр бо ҳар гуна ҷавоҳирот мурассаъ аст: таҳкурсии якум—яшм, дуюм—ëқути кабуд, сеюм—ақиқи сӯхта, чорум—зумурад,
66021020	Панҷум—ақиқи гулобӣ, шашум—ақиқ, ҳафтум—забарҷад, ҳаштум—берил, нӯҳум—ëқути зард, даҳум—ақиқи сабз, ëздаҳум—гиацинт, дувоздаҳум—нилум.
66021021	Ва дувоздаҳ дарвоза—дувоздаҳ марворид; ҳар дарвоза аз як марворид буд. Ва кӯчаи шаҳр—зари холис, монанди шишаи шаффоф.
66021022	Ва дар шаҳр маъбаде надидам; зеро ки Худованд Худои Қодири Мутлақ маъбади вай аст, ҳамчунин Барра.
66021023	Ва шаҳр эҳтиëҷ надорад, ки офтоб ва моҳтоб онро равшан кунанд, зеро ки ҷалоли Худо онро равшан кардааст, ва чароғи он Барра аст.
66021024	Ва халқҳои ҷаҳон дар рӯшноӣи вай роҳ хоҳанд рафт, ва подшоҳони замин ҷалол ва шавкати худро ба вай хоҳанд овард.
66021025	Ва дарвозаҳои шаҳр рӯзона баста нахоҳад шуд, зеро ки дар он ҷо шаб нахоҳад буд;
66021026	Ва ҷалол ва шавкати халқҳоро ба вай хоҳанд овард;
66021027	Ва ҳеҷ палиде, ва ҳеҷ каси зишткоре ва дурӯғгӯй вориди он нахоҳад шуд, балки фақат онҳое ки дар дафтари ҳаëти Барра навишта шудаанд.
66022001	ВА дарьëи покизаи оби ҳаëтро ба ман нишон дид, ки мисли булӯр дурахшон буда, аз ҷониби тахти Худо ва Барра ҷорӣ мешуд.
66022002	Дар миëни кӯчаи шаҳр, дар ҳар ду канори дарьë, дарахти ҳаëт аст, ки дувоздаҳ мева меоварад, яъне ҳар моҳ меваи худро медиҳад; ва баргҳои дарахт барои муолиҷаи халқҳост.
66022003	Ва ҳеҷ лаънатшудае дигар нахоҳад буд; ва тахти Худо ва Барра дар вай хоҳад буд, ва бандагони Ӯ ва Ӯ хизмат хоҳанд кард,
66022004	Ва рӯи Ӯро хоҳанд дид, ва исми Ӯ бар пешониҳошон хоҳад буд.
66022005	Ва шаб дигар нахоҳад буд, ва онҳо ба чароғ ва рӯшноии офтоб эҳтиëҷ нахоҳанд дошт, зеро ки Худованд Худо ба онҳо рӯшноӣ мебахшад; ва то абад салтанат хоҳад ронд.
66022006	Ва ба ман гуфт: «Ин суханон ҳақ асту рост»; ва Худованд Худои анбиëи муқаддас ва фариштаи Худро фиристод, то он чиро, ки бояд ва қарибӣ ба вуқӯъ ояд, ба бандагони Худ нишон диҳад.
66022007	«Инак, ба зудӣ меоям. Хушо касе ки суханони нубуввати ин китобро риоят мекунанд».
66022008	Ва ман, Юҳанно, инро дидам ва шунидам. Ва ҳангоме ки шунидам ва дидам, бар пойҳои фариштае ки инро ба ман нишонд дод, афтодам, то ки ба ӯ таъзим кунам.
66022009	Лекин ӯ ба ман гуфт: «Зинҳор, чунин накун; зеро ки ман бо ту, ва бо бародаронат—анбиë, ва бо онҳое ки суханони ин китобро риоят мекунанд, ҳамкор ҳастам; ба Худо таъзим намо».
66022010	Ва ба ман гуфт: «Суханони нубуввати ин китобро мӯҳр накун; зеро ки вақт наздик аст.
66022011	«Бигзор золим боз зулм кунад, ва палид боз худро палид созад, ва одил боз адолат варзад, ва муқаддас боз худро тақдис намояд.
66022012	«Инак, ба зудӣ меоям, ва мукофоти Ман бо Ман аст, то ки ҳар касро мувофиқи аъмолаш сазо диҳам.
66022013	«Ман Алфа ва Омега, ибтидо ва интиҳо, Аввалин ва Охирин ҳастам».
66022014	Хушо онҳое ки аҳкоми Ӯро риоят мекунанд, то ки ба дарахти ҳаëт ҳуқуқдор шаванд ва ба дарвозаи шаҳр дароянд.
66022015	Вале сагон, ва ҷодугарон, ва зинокорон, ва қотилон, ва бутпарастон, ва ҳар касе ки дурӯғро дӯст медорад ва ба амал меоварад, — берун аз он хоҳанд буд.
66022016	«Ман, Исо, фариштаи Худро фиристодаам, то ки дар калисоҳо ба шумо шаҳодат диҳад. Ман реша ва насли Довуд, ситораи дурахшони субҳ ҳастам».
66022017	Ва Рӯҳ ва арӯс мегӯянд: «Биë!». Ва ҳар кӣ мешунавад, бигӯяд: «Биë!». Бигзор ташна биëяд, ва ҳар киӣ бихоҳад, оби ҳаëтро муфт бигирад.
66022018	Ман низ ба ҳар касе ки суханони нубуввати ин китобро мешунавад, шаҳодат медиҳам: агар касе ба онҳо чизе илова намояд, Худо ба ӯ балоҳое илова хоҳад кард, ки дар бораи онҳо дар ин китоб навишта шудааст.
66022019	Ва агар касе аз суханони ин китоби нубувват чизе кам кунад, Худо насиби ӯро аз дарахти ҳаëт ва аз шаҳри муқаддас ва аз ҳар чизе ки дар ин китоб навишта шудаст, кам хоҳад кард.
66022020	Шаҳодатдиҳандаи ин мегӯяд: «Оре, ба зудӣ меоям!». Омин. Оре, биë, эй Исои Худованд!
66022021	Файзи Худованди мо Исои Масеҳ бо ҳамаи шумо бод. Омин.
