40001001	Chupan va libro va, tz'ib'an can ri quib'e' ri i-rate't-rumama' can ri Jesucristo. Ri Jesucristo rumáma can ri rey David, y rumáma can je' ri Abraham.
40001002	Ri Abraham rutata' ri Isaac; ri Isaac rutata' ri Jacob; ri Jacob rutata' ri Judá y nic'aj chic ruchak'-runimal.
40001003	Y ri Judá y ri Tamar quitie-quitata' ri Fares y ri Zara; y ri Fares rutata' ri Esrom; y ri Esrom rutata' ri Aram.
40001004	Y ri Aram rutata' ri Aminadab; ri Aminadab rutata' ri Naasón; y ri Naasón rutata' ri Salmón.
40001005	Y ri Salmón y ri Rahab, rutie-rutata' ri Booz; ri Booz y ri Rut rutie-rutata' ri Obed; y ri Obed rutata' ri Isaí.
40001006	Y ri Isaí rutata' ri rey David; y ri rey David rutata' ri Salomón. Ri Salomón ral ri Betsabé ri raxjayil ri Urías, y después xuoc raxjayil ri rey David.
40001007	Y ri Salomón rutata' ri Roboam; ri Roboam rutata' ri Abías; y ri Abías rutata' ri Asa.
40001008	Y ri Asa rutata' ri Josafat; ri Josafat rutata' ri Joram; y ri Joram rutata' ri Uzías.
40001009	Y ri Uzías rutata' ri Jotam; ri Jotam rutata' ri Acaz; y ri Acaz rutata' ri Ezequías.
40001010	Y ri Ezequías rutata' ri Manasés; ri Manasés rutata' ri Amón; y ri Amón rutata' ri Josías.
40001011	Y ri Josías xc'ujie' jun ralc'ual ri xub'inaj Jeconías y nic'aj chic ralc'ual, chupan ri tiempo antok xa'tz'am y xa'c'uax ri israelitas chi xa'b'ac'ujie' chupan ri Babilonia.
40001012	Y antok ic'o chic chire' Babilonia, ri Jeconías xc'ujie' jun ralc'ual ri xub'inaj Salatiel; y ri Salatiel rutata' ri Zorobabel.
40001013	Y ri Zorobabel rutata' ri Abiud; ri Abiud rutata' ri Eliaquim; y ri Eliaquim rutata' ri Azor.
40001014	Y ri Azor rutata' ri Sadoc; ri Sadoc rutata' ri Aquim; y ri Aquim rutata' ri Eliud.
40001015	Y ri Eliud rutata' ri Eleazar; ri Eleazar rutata' ri Matán; ri Matán rutata' jun chic ri Jacob je' rub'e'.
40001016	Y ri Jacob rutata' ri José ri rachajil ri María. Y ri María xuoc rutie' ri Jesús, ri Cristo.
40001017	Catorce generaciones xa'c'ujie'; nitiquir-pa riq'uin ri Abraham hasta c'a riq'uin ri rey David. Y catorce je' generaciones xa'c'ujie'; nitiquir-pa riq'uin ri rey David hasta c'a chupan ri tiempo antok ri israelitas xa'c'uax Babilonia. Y catorce je' generaciones xa'c'ujie'; nitiquir-pa riq'uin ri tiempo antok ri israelitas xa'c'uax Babilonia, hasta c'a riq'uin ri Cristo.
40001018	Antok xalax ri Jesucristo, quire' xb'anataj: Ri María ri xuoc rutie' ri Jesucristo, jun xtan c'utun chic ruma ri José chi nic'ulie' riq'uin. Pero antok c'a maja' tiquic'an-qui', ri José xuna'iej chi ri María c'o chic encinta (embarazada). Ri María quire' rub'anun xa ruma xka-pa ri Espíritu Santo paro'.
40001019	Pero ri José ri ntuoc rachajil ri María, can jun ala' choj; y mare' man xrajo' ta xralasaj rub'ixic ri María chiquivach ri vinak, rumare' chalak'al nrajo' nuya' can.
40001020	Y jare' nu'on pensar jaja', chi choj chalak'al nuya' can, antok c'o jun ángel richin ri Ajaf xuc'ut-ri' choch pa rachic', y xu'ej cha: José, at rumáma can ri rey David, man taxi'ij-avi' chi ncac'ulie' riq'uin ri María ri ac'utun chic chi ntuoc avaxjayil; ruma ja ri Espíritu Santo ri xka-pa paro', mare' vacame c'o chic encinta (embarazada).
40001021	Ri ac'ual ri xtalax, jun ch'iti ala', y JESUS ri rub'e' ri xtaya'; ruma jaja' xca'rucol ri vinak choch ri qui-pecados.
40001022	Nojiel re' xb'anataj chi nu'on cumplir inche'l ru'e'n ri Ajaf Dios cha jun profeta ri xc'ujie' ojier can tiempo. Y quire' xu'ej:
40001023	Titz'ata' chi c'o jun xtan xtic'ujie' encinta (embarazada). Y can xtalax jun ral-ala', ri xtub'inaj Emanuel. Ri b'i'aj re' nrajo' nu'ej: Ri Dios c'o kiq'uin.
40001024	Antok xc'astaj ri José, can xu'on-na-ve ri x'e'x cha ruma ri ángel richin ri Ajaf. Jaja' can xuc'an-na-ve ri María chi xuoc raxjayil.
40001025	Pero man xvar ta yan riq'uin, hasta c'a xalax ri na'ay ral. Y antok ri José xuya' rub'e' ri ac'ual, JESUS rub'e' xu'on cha.
40002001	Ri Jesús xalax pa tanamet Belén, ri c'o chupan Judea. Antok xalax ri Jesús, ja ri Herodes ri rey, y jare' antok nic'aj achi'a' ri q'uiy cata'n chiquij ri estrellas (ch'umil) xa'lka Jerusalén. Ri achi'a' re', c'a oriente i-patanak-ve,
40002002	y xquic'utuj c'a: ¿Pache' c'o-ve ri ac'ual ri xalax, ri qui-rey ri israelitas? Ruma ojre' c'a oriente katz'atuon-pa ri ru-estrella (ruch'umil), y xojpa chi nalkaya' ruk'ij.
40002003	Antok ri rey Herodes xra'xaj ri xqui'ej ri achi'a', xsach runo'j. Y quire' je' xqui'an ri vinak aj-Jerusalén.
40002004	Y ri rey Herodes xa'rumol quinojiel ri principales sacerdotes y ri achi'a' escribas chiquicajol ri israelitas, y xuc'utuj chica pache' nalax-ve ri Cristo.
40002005	Ijeje' xqui'ej cha ri rey: Ri Cristo nalax pa tanamet Belén vave' Judea. Ruma ri profeta ri xc'ujie' ojier can tiempo, quire' rutz'ib'an can:
40002006	Y at Belén ri atc'o Judá, man at co'l ta oc chiquicajol ri nima'k tak tanamet chire' Judá, ruma aviq'uin atre' xtitiel-el ri Jun ri xtic'utu ri b'ay, y can xca'ruchajij ri vinak aj-Israel ri nutanamit. Quire' xqui'ej cha ri rey Herodes.
40002007	Y antok ruyuon c'o ri rey Herodes, xa'rayuoj chalak'al ri achi'a' ri q'uiy cata'n chiquij ri estrellas (ch'umil), y xuc'utuj otz chica ri jampe' xquitz'at ri estrella (ch'umil).
40002008	Y c'ajare' xa'rutak-el pa tanamet Belén y xu'ej-el chica: Quix'in c'a y ticanuj ri ac'ual, y antok xtivil, tili'ej chuva, chi quire' inre' je' ni'ya' ruk'ij.
40002009	Y antok ri achi'a' ri q'uiy cata'n chiquij ri estrellas (ch'umil) caxan chic ri tzij ri xu'ej ri rey Herodes chica, xa'a. Y ri estrella (ch'umil) ri quitz'atuon-pa ijeje' c'a oriente, b'anak chiquivach. Y antok xa'b'aka, ri estrella (ch'umil) re' xpi'ie' paro' ri lugar pache' c'o-ve ri ac'ual.
40002010	Y ri achi'a' ri q'uiy cata'n chiquij ri estrellas (ch'umil), antok xquitz'at chi xpi'ie' ri estrella (ch'umil), can altíra xa'quicuot.
40002011	Y antok xa'uoc pa jay, ja xquitz'at ri ac'ual y ri María ri rutie', y ja xa'xuquie' choch ri ac'ual chi xquiya' ruk'ij. Y xa'quijak ri pache' quic'uan-ve ri niquisipaj can cha y xquiya' oro, incienso (puon) y mirra cha.
40002012	Pero chica ri achi'a' re', pa cachic' x'e'x chica chi man chic ca'tzalaj riq'uin ri rey Herodes chi niqui'ej cha. Mare' antok ijeje' xa'tzalaj chupan ri qui-nación, jun-ve chic b'ay ri xquic'uaj.
40002013	Y después antok xa'a ri achi'a' ri q'uiy cata'n chiquij ri estrellas (ch'umil), jun ángel richin ri Ajaf xuc'ut-ri' choch ri José pa rachic'. Y ri ángel re' xu'ej cha: Capalaj, tavuc'uaj ri ac'ual y ri rutie' y quixnumaj c'a chupan ri nación Egipto; quixc'ujie' chire' y inre' xtin'ej chava jampe' otz xquixtzalaj-pa. Ruma ri rey Herodes can xtucanuj ri ac'ual chi nuquimisaj, xcha' ri ángel cha ri José pa rachic'.
40002014	Y ri José xc'astaj, xuc'uaj ri ac'ual y ri rutie'. Can chupan ri mismo ak'a' re' xquitz'om b'ay chi xa'a c'a Egipto.
40002015	Y chire' Egipto xa'c'ujie-ve y xa'tzalaj-pa Israel c'a antok quiminak chic ri rey Herodes; chi quire' nu'on cumplir inche'l ru'e'n ri Ajaf Dios cha ri profeta ri xc'ujie' ojier can tiempo. Ri tz'ib'an can nu'ej: Egipto c'o-ve ri Nuc'ajuol antok xinvayuoj. Quire' ru'e'n ri Dios.
40002016	Y antok ri rey Herodes xuna'iej chi ri achi'a' ri q'uiy cata'n chiquij ri estrellas (ch'umil) xa man xqui'an ta inche'l ri ru'e'n-el chica, jaja' xyacataj altíra royoval y mare' xu'on mandar chi ca'quimisas quinojiel ri xulu'i' alab'o ri c'aja' xa'lax hasta ca'ye' quijuna' ri ic'o chire' pa tanamet Belén y ri ic'o pa tak lugar cierca ri tanamet. Ruma jaja' rata'n can ri tiempo quiq'uin ri achi'a' ri q'uiy cata'n chiquij ri estrellas (ch'umil).
40002017	Vave' nu'on cumplir inche'l ri rutz'ib'an can ri profeta Jeremías:
40002018	Pa tanamet Ramá xc'axataj ok'iej. Can c'o-ve b'is. C'o c'a jun ri nujek' ok'iej y nijilo. Re' ja ri Raquel nca'rok'iej ri ral. Y man xrajo' ta chi x'an consolar ruma xa'con ri ral. Quire' ri tz'ib'an can ruma ri Jeremías.
40002019	Y antok quiminak chic ri rey Herodes, ri ángel richin ri Ajaf xuc'ut chic ri' choch ri José pa rachic' chire' Egipto,
40002020	y xu'ej cha: Capalaj, tavuc'uaj ri ac'ual y ri rutie' y quixtzalaj c'a ri nación Israel. Ruma ri xcajo' xquiquimisaj ri ac'ual chila, ya xa'con.
40002021	Y ri José can xu'on-ve ri x'e'x cha pa rachic' ruma ri ángel. Xuc'am-pa ri ac'ual y ri rutie', y xa'tzalaj-pa ri nación Israel.
40002022	Pero jaja' ruma xra'xaj chi ri nib'ano gobernar Judea, ja ri Arquelao ri ruc'ajuol ri rey Herodes, xuxi'ij-ri' chi ni'a y nic'ujie-ka chire' Judea. Pero cha ri José x'e'x pa rachic' chica nu'on, y mare' jaja' Galilea x'a-ve.
40002023	Y xb'aka c'a pa tanamet rub'inan Nazaret y chire' xc'ujie-ve-ka, chi quire' nu'on cumplir inche'l quitz'ib'an can ri profetas ri xa'c'ujie' ojier can tiempo chi ri Jesús can ni'e'x-na-ve nazareno cha.
40003001	Chupan ri tiempo re', ri Juan el Bautista xutz'om rutzijoxic ri ruch'ab'al ri Dios chiquivach ri vinak, chupan jun lugar desierto ri c'o Judea.
40003002	Y jaja' nu'ej chica: Titzalaj-pa ivánima riq'uin ri Dios y tib'ana' ri nrajo' jaja', ruma xa cierca chic c'o-ve-pa ri ru-reino, nicha' chica.
40003003	Can ja chirij ri Juan el Bautista xch'o-ve can ri profeta Isaías. Quire' c'a nu'ej: C'o jun ache ri xtic'ujie' chupan jun lugar desierto, y jaja' xturak c'a ruchi' chi xtu'ej chica ri vinak ri xca'b'aka riq'uin: Tichojmij-apa rub'iey ri Ajaf, y can choj tib'ana' cha. Quire' ri rutz'ib'an can.
40003004	Ri rutziak ri Juan el Bautista b'anun cha ruve' camello, y jutz'it tz'un rucusan chi ruximuon rupan. Y ri ruti', ja ri sac' y ri cab' ri niril pa tak k'ayis.
40003005	Y ri vinak ri nca'b'aka riq'uin ri Juan el Bautista, can iq'uiy. Ic'o ri i-patanak Jerusalén, y ic'o ri i-patanak nic'aj chic tanamet richin ri Judea, y ic'o je' ri i-patanak cierca ri río Jordán,
40003006	y jaja' nca'ru'on bautizar chire' chupan ri río Jordán. Y niqui'ej c'a ri qui-pecados ri i-quib'anun-pa.
40003007	Y antok jaja' xutz'at chi iq'uiy chiquivach ri achi'a' fariseos y chiquivach ri achi'a' saduceos je' nca'lka riq'uin ruma nicajo' nca'an bautizar, xu'ej chica: ¡Ixre' xa ix inche'l cumatz! ¿Chica x'e'n chiva chi nquixcolotaj choch ri castigo ri xtutak-pa ri Dios ri chakavach-apa?
40003008	Ixre' nic'atzin ntic'ut chi can ketzij nitzalaj-pa ivánima riq'uin ri Dios y nti'an ri nrajo' jaja'.
40003009	Y man ti'an-ka pensar ixre' chi ruma ix rumáma can ri Abraham, rumare' nquixcolotaj, man quire' ta. Inre' ni'ej chiva chi ri Dios nicovin nca'ru'on rumáma ri Abraham aún chica ri ab'aj ri ic'o vave'.
40003010	Ri castigo ri nuya' ri Dios ya nipa. Jaja' xtu'on inche'l nu'on jun ache ri c'o chic ri icaj pa ruk'a' chi nca'rukasaj quinojiel ri chie' ri man otz ta quivach niquiya', y xca'ruya' pa k'ak'.
40003011	Inre', ya' ri nicusaj chi nquix'an bautizar antok nitzalaj-pa ivánima riq'uin ri Dios y nti'an ri nrajo' jaja'. Pero c'o Jun ri xtipa chuvij inre' ri ni xa ta nuc'ul chi inre' nivalasaj-el y niya' ri ruxajab' chirakan, ruma jaja' c'o nojiel poder riq'uin que chinoch inre', y jaja' xquixru'on bautizar riq'uin ri Espíritu Santo y riq'uin k'ak'.
40003012	Ri Jun ri xtipa c'o jun inche'l horqueta pa ruk'a' y xtujosk'ij ri ru-trigo pa ru-lugar. Y xtumol ri runak' ri trigo y xtuyac. Y ri q'uin xtuya' pa k'ak' ri man nichup ta.
40003013	Y ri Jesús xalka riq'uin ri Juan chire' chuchi' ri río Jordán. Jaja' c'a Galilea alanak-pa chi ni'an bautizar ruma ri Juan el Bautista.
40003014	Pero ri Juan man nrajo' ta nu'on bautizar ri Jesús, y mare' xu'ej cha: Ja ta inre' ri ruc'amun chi nquina'an bautizar, y vacame xa atre' xatalka viq'uin chi ncan'an-el bautizar, xcha' ri Juan.
40003015	Pero ri Jesús xu'ej cha: Tab'ana', ruma ojre' nic'atzin naka'an nojiel ri nu'ej ri Dios. C'ajare' ri Juan xu'on bautizar ri Jesús.
40003016	Y antok ri Jesús b'anun chic bautizar, xiel-pa pa ya'. Y ri rocaj xjakataj y jaja' xutz'at-el chi ri Ru-Espíritu ri Dios nika-pa inche'l jun paluomix; y choj xka-pa paro' jaja'.
40003017	Y jare' antok c'o Jun ri xch'o-pa chicaj y xu'ej: Jare' ri Nuc'ajuol; altíra nivajo' y niquicuot vánima riq'uin.
40004001	Entonces ri Jesús xuc'uax ruma ri Espíritu Santo chupan jun lugar desierto, chi ni'an tentar ruma ri diablo.
40004002	Ri Jesús cuarenta k'ij y cuarenta ak'a' xu'on ayuno. Después re', xnem-pa rupan.
40004003	Y jare' antok xalka ri diablo riq'uin y xu'ej cha: Xa ketzij chi atre' ri at Ruc'ajuol ri Dios, tab'ana' chica ri ab'aj la chi nca'uoc simíta.
40004004	Pero ri Jesús xu'ej cha: Tz'ib'an can chupan ri ruch'ab'al ri Dios, chi ri ache man jo'c ta c'a riq'uin ri simíta nic'asie', xa nic'asie' je' riq'uin ri ruch'ab'al ri Dios.
40004005	Y ri diablo xuc'uaj ri Jesús c'a chupan ri santa tanamet Jerusalén, y c'a paro' ri más naj jatol chicaj richin ri templo xb'aruya-ve-el.
40004006	Y chire' xu'ej cha ri Jesús: Xa ketzij chi atre' ri at Ruc'ajuol ri Dios, tac'aka-ka-avi' vave'. Ruma chupan ri ruch'ab'al ri Dios ri tz'ib'an can, nu'ej: Ri Dios xca'rutak-pa ri ru-ángeles aviq'uin, y xcatquili'iej pa quik'a', chi quire' man xtacajij ta avakan choch ab'aj.
40004007	Pero ri Jesús xu'ej cha ri diablo: Tz'ib'an can je' chupan ri ruch'ab'al ri Dios: Man ta'an tentar ri Avajaf Dios.
40004008	Y ri diablo xuc'uaj chic jun b'ay ri Jesús, y xb'aruya' paro' jun juyu' ri naj jatol chicaj, y xuc'ut choch nojiel ri naciones richin ri roch-ulief y ri quib'ayomal.
40004009	Y ri diablo xu'ej cha ri Jesús: Nojiel re' niya' chava, xa atre' ncaxuquie' chinoch chi naya' nuk'ij.
40004010	Pero ri Jesús xu'ej cha: Ca'in Satanás. Ruma ri tz'ib'an can chupan ri ruch'ab'al ri Dios nu'ej: Xa ja ri Kajaf Dios takaya' ruk'ij, y kab'ana' rusamaj jaja'.
40004011	Y ri diablo xuya' can ri Jesús. Y jare' antok xa'lka ángeles riq'uin chi xqui'an servir.
40004012	Y antok ri Jesús xra'xaj chi ri Juan el Bautista c'o pa cárcel, xtzalaj chic Galilea,
40004013	y xb'aka pa tanamet Nazaret. Después xuya' can y x'a pa tanamet Capernaum y chire' xc'ujie-ve. Ri tanamet re' c'o chuchi' jun mar y c'o chiquicajol ri ca'ye' lugar quib'inan Zabulón y Neftalí.
40004014	Ri Jesús xb'aka chire', chi quire' nu'on cumplir inche'l rutz'ib'an can ri profeta Isaías. Jaja' rutz'ib'an can:
40004015	Ri vinak ri ic'o chupan ri ca'ye' lugar rub'inan Zabulón y Neftalí, ri ic'o chuchi' ri jun mar, ri c'o-apa juc'an ri río Jordán. Ri Galilea ri pache' ic'o-ve vinak ri man israelitas ta.
40004016	Ri vinak ri can k'aku'n rub'anun quic'aslien, xquitz'at jun nem Luz. Ri can c'o chic ri rumuch'uch'il ri camic pa quive', xa'ru'on alumbrar ri Luz. Quire' ri tz'ib'an can.
40004017	Y jare' antok ri Jesús xutz'om rutzijoxic ri ruch'ab'al ri Dios y nu'ej chica ri vinak: Titzalaj-pa ivánima riq'uin ri Dios y tib'ana' ri nrajo' jaja', ruma xa cierca chic c'o-ve-pa ri ru-reino, xcha' ri Jesús chica.
40004018	Y jun k'ij antok ri Jesús b'anak chuchi' ri mar Galilea, xa'rutz'at ica'ye' achi'a' ri quichak'-quinimal-qui'; jun ja ri Simón ri ni'e'x je' Pedro cha, y ri jun chic ja ri Andrés; ijeje' i-tz'amoy-car, mare' niquiya-ka ri quiya'l chupan ri ya'.
40004019	Y xch'o-apa chica ri ica'ye' achi'a' re' y xu'ej chica: Jo' viq'uin, y xtinc'ut chivach che'l nqui'canuj vinak chi nquinquinimaj.
40004020	Ri ica'ye' achi'a' re', ja xquiya' can ri quiya'l y xa'a riq'uin ri Jesús.
40004021	Y c'a jub'a' ca'in, ri Jesús xa'rutz'at chic ica'ye' ri quichak'-quinimal-qui' je', ja ri Jacobo y ri Juan, ri i-ruc'ajuol ri Zebedeo. Ijeje' ic'o riq'uin ri quitata' chupan ri barco, y niquic'ajuoj ri quiya'l richin niquitz'om car. Y ri Jesús xa'rayuoj chi nca'a riq'uin.
40004022	Y ijeje' ja xquiya' can ri quitata' y ri barco y ja xa'a riq'uin ri Jesús.
40004023	Y ri Jesús nojiel tanamet richin ri Galilea xak'ax, nca'rutijuoj ri vinak pa tak sinagogas, y nutzijuoj chica ri evangelio ri nich'o' chirij ri ru-reino ri Dios, y nca'ru'on je' sanar iq'uiy vinak ri diferente roch yab'il y k'axuon ntuoc chica.
40004024	Ri rutzijoxic ri Jesús x'a nojiel tanamet richin ri Siria. Y xa'c'amar-pa iq'uiy yava'i' choch, ri diferente roch yab'il ntuoc chica. Ic'o ri altíra nik'axo ri qui-cuerpo. Ic'o ja ri itziel tak espíritus acunak quiq'uin. Ic'o i-ch'u'j y ic'o je' paralíticos. Y quinojiel xa'ru'on sanar ri Jesús.
40004025	Y chirij ri Jesús can iq'uiy vinak ri xa'a ri aj-chire' Galilea, ri xa'pa ri pa tak tanamet ri ic'o Decápolis, ri xa'pa Jerusalén, ri xa'pa Judea, y ri xa'pa juc'an chic ruchi' ri río Jordán.
40005001	Y antok ri Jesús xa'rutz'at chi iq'uiy vinak quimaluon-qui', jaja' xjotie-el paro' ri ch'iti juyu', y xtz'uye-ka. Y ri ru-discípulos xquimol-qui' riq'uin cierca.
40005002	Y ri Jesús nca'rutijuoj ri vinak, y nu'ej:
40005003	Can ja'al ca'quicuot ri niquina' chi puobra ri qui-espíritu choch ri Dios, ruma quichin ijeje' ri reino ri c'o chicaj.
40005004	Can ja'al ca'quicuot ri ntuok' cánima choch ri Dios, ruma ri Dios xca'ru'on consolar.
40005005	Can ja'al ca'quicuot ri manak-oc quikalien niquina' pa cánima, ruma xtuoc quichin ri roch-ulief como herencia.
40005006	Can ja'al ca'quicuot ri ninem y nic'at cánima chi niquic'uaj jun utzulaj c'aslien choch ri Dios, ruma ri Dios xtuya' nojiel chica chi ninuoj ri cánima.
40005007	Can ja'al ca'quicuot ri niquijoyovaj quivach nic'aj chic vinak, ruma ri Dios xtujoyovaj je' quivach ijeje'.
40005008	Can ja'al ca'quicuot ri sak cánima, ruma ijeje' xtiquitz'at roch ri Dios.
40005009	Can ja'al ca'quicuot ri niqui'an chi niq'uis ri ayoval, ruma xti'e'x chica chi i-ralc'ual ri Dios.
40005010	Can ja'al ca'quicuot ri quic'uan jun choj c'aslien y rumare' niquik'asaj sufrimiento pa quik'a' nic'aj chic; ruma quichin ijeje' ri reino ri c'o chicaj.
40005011	Can ja'al quixquicuot ixre' ri itziel nquixtz'iet y ni'e'x nojiel clase chi tzij chiva, y nitz'ak tzij chivij vuma inre'.
40005012	Quixtze'n y quixquicuot, ruma nem ri ruc'axiel ri xtiyo'x chiva chicaj. Ruma inche'l ri sufrimiento ri ntik'asaj ixre' vacame, quire' je' xquik'asaj ri profetas ri xa'c'ujie' ojier can tiempo.
40005013	Ixre' ix inche'l atz'an chiquivach ri vinak ri ic'o choch-ulief. Pero xa ri atz'an niq'uis-el ri rutzayal, ¿chica ta c'a niyo'n chic rusavuor? Xa man jun chic nic'atzin, xa nic'ak-el chi niquixak' can ri vinak.
40005014	Ixre' ix inche'l ri luz chiquivach ri vinak ri ic'o choch-ulief y ja'al nquixk'alajin, inche'l nik'alajin-pa jun tanamet ri c'o paro' jun juyu' y manak che'l nravaj-ri'.
40005015	Antok nitzij jun lámpara, man niyo'x ta chuxie' jun cajuon; antok nitzij jun lámpara, chicaj niyo'x-ve chi nuya' sakil pa quive' quinojiel ri ic'o pa jay.
40005016	Quire' tib'ana' ixre' je' chiquivach ri vinak; can tiya' sakil inche'l jun luz chi quire' antok ri vinak niquitz'at chi ixre' otz nti'an, can xtiquiya' ruk'ij ri Itata' ri c'o chicaj.
40005017	Man ti'an pensar chi inre' xipa chi ni'an man jun rakalien cha ri ley richin ri Moisés, y ni'an je' quire' cha ri tz'ib'an can cuma ri profetas ri xa'c'ujie' ojier can tiempo; man ruma ta re' xipa. Inre' xipa chi ni'an cumplir.
40005018	Can ketzij ni'ej chiva chi nojiel ri tz'ib'an chupan ri ley, can xca'b'anataj-na-ve. Ri roch-ulief y ri rocaj can xca'q'uis. Pero ri tz'ib'an can chupan ri ley, man jun letra choj xtak'ax, xa xtu'on cumplir nojiel.
40005019	Xa chica-na vinak ri man nrajo' ta nu'on ri nu'ej chupan ri ley, mesque jun tzij ri man can ta rakalien, y can quire' mismo nuc'ut chiquivach nic'aj chic vinak chi man tiqui'an ri nu'ej ri tzij re', ri nib'ano quire' xti'an ch'ute'n cha chupan ri reino ri c'o chicaj. Pero ri nib'ano nojiel ri nu'ej chupan ri ley y quire' mismo nuc'ut chiquivach nic'aj chic vinak, chi tiquib'ana' ri nu'ej ri ley, can xti'an nem cha chupan ri reino ri c'o chicaj.
40005020	Y mare' ixre' nic'atzin chi más ta choj ri ic'aslien choch ri quic'aslien ri achi'a' escribas y ri achi'a' fariseos. Ruma xa man quire' ta ri ic'aslien, man xquixuoc ta chupan ri reino ri c'o chicaj.
40005021	Ixre' ivaxan ja'al ri x'e'x chica ri vinak ri xa'c'ujie' ojier can tiempo: Man caquimisan; y chica-na ri nuquimisaj jun, can ti'an juzgar.
40005022	Pero inre' ni'ej: Chica-na ri nipa royoval chirij jun chic vinak, can nu'on ruch'o'j, y can ti'an juzgar. Y chica-na je' ri nu'ej cha jun chic: Nacanic, can tuc'uax chiquivach ri autoridades richin ri tanamet chi ti'an juzgar. Y chica-na ri nu'ej cha jun vinak: Tacatic, can ni'a chupan ri infierno, ri k'ak' ri man nichup ta.
40005023	Mare', vi xa atre' atc'o chic apa choch ri altar richin naya' can ri av-ofrenda cha ri Dios y ja nalka pan ave' chi atre' c'o jun kax itziel ab'anun cha jun chic;
40005024	taya' can ri av-ofrenda choch ri altar y ca'in riq'uin ri jun re', y tab'ana' ri paz riq'uin chi quire' manak ayoval chi'icajol. C'ajare' catzalaj chic pa y taya' cha ri Dios ri av-ofrenda.
40005025	Cac'ujie' de acuerdo riq'uin ri nib'ano acusar avichin, otz xa c'a ja at-b'anak pa b'ay. Ruma xa man na'an ta quire', ri nib'ano acusar avichin xcarujach pa ruk'a' ri juez, y ri juez xcarujach-el pa ruk'a' ri ache ri nichajin ri cárcel chi ncarutz'apij pa cárcel.
40005026	Y can ketzij ni'ej, chi man ncatiel ta pa pa cárcel, hasta c'a xtatzoliej ri último centavo ri choj cha ab'anun-ve ac'as.
40005027	Ixre' ivaxan ja'al ri x'e'x ojier can: Ri at-c'ulan, man tavuc'uaj-avi' riq'uin jun chic.
40005028	Pero inre' ni'ej: Xa c'o jun ache nutz'at jun ixok y nurayij roch pa ránima; ya xu'on pecado riq'uin ri ixok re'.
40005029	Mare', xa ri anak'avach derecha nib'ano chava chi ncatzak, más otz tavalasaj-el y tac'aka-el. Ruma más otz manak jun anak'avach que ni'a nojiel ri a-cuerpo chupan ri infierno.
40005030	Y xa ri ak'a' derecha nib'ano chava chi ncatzak, más otz takupij-el y tac'aka-el. Ruma más otz manak jun ak'a' que ni'a nojiel ri a-cuerpo chupan ri infierno.
40005031	Y x'e'x je' ojier can: Ri ache ri man nrajo' ta chic ri raxjayil y nujach-ri' riq'uin, tub'ana' jun carta ri pache' nu'ej-ve chi nujach-ri' riq'uin, y tuya-el cha ri raxjayil.
40005032	Pero inre' ni'ej: Ri ache ri nujach-ri' riq'uin ri raxjayil, pero man ruma ta ri ixok ruc'uan-ri' riq'uin jun chic ache; ri ache re' nu'on chi ri raxjayil nu'on pecado choch ri Dios xa ni'a riq'uin jun chic ache, y ri ache ri nic'ulie' riq'uin ri ixok ri jachuon-el, can nu'on je' pecado choch ri Dios.
40005033	Ixre' ja'al ivaxan je' ri x'e'x chica ri vinak ri xa'c'ujie' ojier can tiempo; chi man tiquic'ax quitzij, xa can tiquib'ana' cumplir ri xqui'ej, ruma choch ri Ajaf Dios xqui'an-ve jurar.
40005034	Pero inre' ni'ej chiva: Man jun b'ay ti'an jurar; ni por ri rocaj, ruma chire' c'o-ve ri ru-trono ri Dios;
40005035	ni por ri roch-ulief, ruma chire' nuya-ve ri rakan ri Dios; ni por ri tanamet Jerusalén, ruma ri tanamet re' richin ri Namalaj Rey;
40005036	ni por ri ijaluon ti'an jurar; ruma ixre' man nquixtiquir ta nti'an sak o xak cha jun ive'.
40005037	Mare' nojiel ri nti'ej, xa ti'ej sí o ti'ej ni; ruma xa nti'an jurar, man otz ta, ruma xa riq'uin ri itziel nipa-ve.
40005038	Ivaxan ja'al ri x'e'x ojier can, chi ri nalasan-el jun nak'aroch jun chic vinak, quire' je' mismo ti'an cha jaja'. Y ri nalasan-el jun roray jun chic vinak, can quire' je' mismo ti'an cha.
40005039	Pero inre' ni'ej chiva: Man ti'an ruc'axiel cha ri nib'ano itziel chiva. Xa c'o jun nuya' jutz'aj k'a' cha ri ak'o'tz derecha, xa taya' chic apa ri jun chic lado choch.
40005040	Y xa c'o jun ri ncaruc'uaj pa juzgado ruma nrajo' numaj-el jun atziak, can taya' cha chi nuc'uaj, y can taya' je' cha ri a-capa ri ak'u'n.
40005041	Y xa c'o jun ri ncaru'on obligar chi navuc'uaj ri raka'n jun kilómetro, xa can tavuc'uaj ri aka'n jun chic kilómetro más.
40005042	Y xa c'o jun c'o nuc'utuj chava, taya' cha ri nrajo'. Y xa c'o jun nuc'utuj jun kax pa kajic chava, can taya-el cha.
40005043	Ivaxan ja'al ri x'e'x ojier can. Ri tzij re' nu'ej: Tavajo' ri a-prójimo y tatz'ata' itziel ri itziel ncarutz'at.
40005044	Pero inre' ni'ej chiva: Qui'ivajo' ri iv-enemigos; tic'utuj cha ri Dios chi ca'rub'ana' bendecir ri vinak ri nquixqui'an maldecir; tib'ana' otz chica ri itziel nquixquitz'at; y tib'ana' orar pa qui-cuenta ri nca'yak'uon ivichin y ri nca'b'ano perseguir ivichin,
40005045	richin quire' nik'alajin chi ixre' ix ralc'ual ri Itata' ri c'o chicaj. Ruma jaja' can otz quiq'uin quinojiel. Nu'on chi ntiel-pa ri k'ij pa quive' ri otz quic'aslien y pa quive' ri itziel quic'aslien, y nuya-pa je' ri job' pa quive' ri choj quic'aslien, y pa quive' ri man choj ta quic'aslien.
40005046	Ruma xa ja ri nca'jo'n ivichin, xa jare' nqui'vajo', ¿c'o came ruc'axiel xtiyo'x chiva? ¿Man quire' ta came niqui'an ri maloy-impuestos?
40005047	Y xa jo'c quiq'uin ri iv-hermanos ja'al nti'an saludar-ivi', ¿chica otz nitz'iet iviq'uin? ¿Man quire' ta came niqui'an ri man cata'n ta roch ri Dios?
40005048	Ixre' can choj tib'ana' riq'uin nojiel ri nti'an, inche'l ri Itata' ri c'o chicaj; jaja' can choj riq'uin nojiel ri nu'on.
40006001	Can tib'ana' cuenta-ivi' ja'al, man ti'an chiquivach ri vinak chi ntito' jun, jo'c chi nquixquitz'at chi ixre' can nti'an ri nrajo' ri Dios. Y xa quire' xti'an, ri Itata' ri c'o chicaj can man jun ruc'axiel xtuya' chiva rumare'.
40006002	Antok ixre' ntito' jun puobra, man tixupuj jun trompeta chi quire' quinojiel vinak nica'xaj, inche'l niqui'an ri ca'ye' quipalaj. Ijeje' quire' niqui'an pa tak sinagogas y pa tak b'ay, ruma nicajo' chi ni'e'x chica chi otz niqui'an. Can ketzij ni'ej chiva chi ri nca'b'ano quire', ya xyo'x ruc'axiel chica nojiel ri xqui'an, ruma xyo'x quik'ij cuma ri vinak.
40006003	Y antok ixre' ntiya' limosna, man ti'an chiquivach ri vinak,
40006004	chi quire' ri ntiya' man jun chic nina'ien. Pero ri Itata' ri c'o chicaj can nutz'at ri otz ri nti'an pan aval, rumare' can xtuya' ruc'axiel chiva. Y can chiquivach ri vinak xtu'on quire'.
40006005	Antok nti'an orar, man ti'an inche'l niqui'an ri vinak ri ca'ye' quipalaj. Ruma ijeje' altíra nika chiquivach nca'pi'ie' pa tak sinagogas, y pa tak xiquína antok niqui'an orar, chi nca'tz'iet cuma ri vinak. Can ketzij ni'ej chiva, chi ri nca'b'ano quire', ya xyo'x ruc'axiel chica nojiel ri xqui'an, ruma xyo'x quik'ij cuma ri vinak.
40006006	Pero antok atre' na'an orar, catuoc pan a-cuarto y tatz'apij ruchi' ri a-cuarto y tab'ana' orar cha ri Atata' ri c'o chicaj; y jaja' nutz'at ri na'an pan aval, y xtuya' ruc'axiel chava, y can chiquivach ri vinak xtu'on quire'.
40006007	Y antok ixre' nti'an orar, man ti'an repetir q'uiy mul ri mismo tzij, inche'l niqui'an ri vinak ri man cata'n ta roch ri Dios. Ruma ijeje' niqui'an pensar chi ri Dios nca'ra'xaj ruma niqui'an repetir q'uiy tzij chupan ri qui-oraciones.
40006008	Antok nti'an orar, man ti'an inche'l niqui'an ri vinak ri man cata'n ta roch ri Dios. Ruma ri Itata' ri c'o chicaj can rata'n chic ri chica nic'atzin chiva, antok c'a maja' tic'utuj cha.
40006009	Antok ixre' xti'an orar, ti'ej cava: Katata' Dios ri atc'o chila chicaj, quinojiel ta ri vinak xtiquiya' ak'ij y nem xtiqui'an cha ri santo ab'e'.
40006010	Y talka c'a ri k'ij antok atre' ri xcab'ano reinar. Y ja ta ri navajo' atre', ja ta re' ri tib'anataj vave' ri choch-ulief, inche'l niqui'an ri ic'o aviq'uin chicaj.
40006011	Y taya' c'a ri ka-simíta ri nic'atzin chika k'ij-k'ij.
40006012	Y tab'ana' perdonar ri ka-pecados ri naka'an chavach, inche'l nca'ka'an perdonar ojre' ri niqui'an itziel chika.
40006013	Y man taya' lugar chi ri itziel nu'on chika chi nkutzak. Can kojacalo' choch, ruma atre' ri atc'o pa kave', c'o a-poder, y c'o ak'ij richin nojiel tiempo. Amén.
40006014	Xa ixre' nti'an perdonar ri vinak ri niqui'an itziel chiva, ri Itata' ri c'o chicaj nquixru'on je' perdonar.
40006015	Y xa man nti'an ta perdonar ri vinak ri itziel niqui'an chiva, ri Itata' ri c'o chicaj man xquixru'on ta je' perdonar.
40006016	Antok ixre' nti'an ayuno, man ti'an inche'l niqui'an ri ca'ye' quipalaj; ruma ijeje' niquic'ut-qui' chi can nca'b'isuon, xa ruma nicajo' chi nca'tz'iet chi niqui'an ayuno. Can ketzij ni'ej chiva, chi ri nca'b'ano quire', ya xyo'x ruc'axiel chica nojiel ri xqui'an, ruma xyo'x quik'ij cuma ri vinak.
40006017	Pero antok ixre' nti'an ayuno, man tic'ut-ivi' chi jare' nti'an, xa can tich'aja' otz ri ipalaj, y tiya' b'a' ak'uon chirij ri ive' y ja'al tijica';
40006018	chi quire', man k'alaj ta chiquivach ri vinak chi nti'an ayuno. Y ri Itata' ri c'o chicaj can nutz'at ri nti'an pan aval, jaja' can xtuya' chiva ri ruc'axiel, y can chiquivach ri vinak xtu'on quire'.
40006019	Man ti'an b'ayomal vave' choch-ulief, ruma nichocoper y nipuser-ka, y ic'o je' alak'oma' ri niquilak'aj-el.
40006020	Sino tib'ana' ib'ayomal chicaj, chire' man nichocoper ta y man nipuser ta je', y man jun je' alak'oma' nca'lak'an-el y nca'lasan-el.
40006021	Ruma pache' c'o-ve ri ib'ayomal, chire' nic'ujie-ve je' ri ivánima.
40006022	Ri anak'avach jare' ri lámpara richin ri a-cuerpo. Y xa ri anak'avach otz, nojiel ri a-cuerpo c'o pa sakil.
40006023	Pero xa ri anak'avach man otz ta, nojiel ri a-cuerpo c'o pa k'aku'n. Rumare', xa ri sakil ri ruyo'n ri Dios pan ivánima xa xtic'axtaj, can xtik'alajin-pa chi atc'o pa k'aku'n.
40006024	Man jun nicovin nu'on servir ica'ye' rajaf, ruma xa nrajo' ri jun rajaf, itziel nutz'at ri jun chic. Y xa nunimaj rutzij ri jun, man nitiquir ta nu'on quire' riq'uin ri jun chic. Quire' je', manak che'l chi jun nu'on ri nrajo' ri Dios ri xa b'anak ránima chirij ri b'ayomal.
40006025	Rumare' inre' ni'ej chiva: Man tich'ujirisaj-ivi' ruma ri chica nic'atzin chiva k'ij-k'ij, chica ntitej o chica ntikun, ni por ri i-cuerpo chi chica itziak ri nticusaj. ¿Man ja ta came ri ic'aslien más rakalien choch ri ntitej y ri i-cuerpo más rakalien choch ri itziak?
40006026	Qui'itz'ata' ri chicop ri c'o quixic'; man nca'tico ta, y manak niqui'an cosechar, ni manak je' quic'ujay chi niquiyac. Pero ijeje' nca'va', ruma ja ri Itata' ri c'o chicaj nca'tzuku. ¿Man ivakalien ta came ixre' más que chiquivach ijeje'?
40006027	¿C'o came jun chivach ixre' ri nitiquir nu'on chi niq'uiy ta chic nic'aj vara ri rakan, mesque nuch'ujirisaj-ri' chi nu'on?
40006028	¿Y karruma ixre' ntich'ujirisaj-ivi' ruma ri itziak? Qui'itz'ata' ri cotz'e'j lirio ri ic'o pa k'ayis, antok nca'q'uiy: Ijeje' man nca'samaj ta, ni man nca'camuon ta chi niqui'an quitziak ja'al.
40006029	Pero ni'ej c'a chiva, chi ri rey Salomón ri xc'ujie' ojier can, mesque altíra rub'ayomal y ruyuon ja'al tak tziak ri xucusaj, pero man jun b'ay xucusaj ta jun rutziak inche'l nitz'iet jun lirio.
40006030	Mesque ri k'ayis man nilayuj ta, ruma jun k'ij ja'al ranun, y jun chic k'ij nichakej-ka y nic'ak pa k'ak', pero ri Dios can nuvak ja'al. Y xa ri Dios can nuvak ja'al, ¿man came nuya' ta nojiel chiva ixre' mesque man can ta icukub'an ic'u'x riq'uin?
40006031	Mare' man tich'ujirisaj-ivi' nti'ej: ¿Chica nakatej, o chica nakakun, o chica katziak nakacusaj?
40006032	Ruma ri vinak ri man cata'n ta roch ri Dios niquicanuj nojiel re'. Pero ri Itata' ri c'o chicaj can rata'n chic ri chica nic'atzin chiva.
40006033	Mare' can ticanuj na'ay ri ru-reino ri Dios y titija' ik'ij ntivuc'uaj jun choj c'aslien choch, y nojiel ri nic'atzin chiva, xtuya' chiva.
40006034	Ixre' man tich'ujirisaj-ka-ivi' chi chica ruc'amun-pa ri chua'k. Ruma ri chua'k can c'o-ve chica ruc'amun-pa. Basta ri k'ij-k'ij can c'o sufrimientos niquic'am-pa chika.
40007001	Man qui'an juzgar ri vinak, chi quire' man xti'an ta quire' chiva ixre'.
40007002	Ruma xa ixre' nqui'an juzgar ri vinak, quire' xti'an chiva ixre'. Can inche'l ri nti'an ixre' chica ri vinak, quire' xti'an chiva ixre'.
40007003	¿Y karruma ja ri q'uin ri c'o pa roch ri av-hermano ri natz'at cha'nin, y man nana' ta ka-avi' chi atre' xa jun chie' k'apal pan avach?
40007004	¿O karruma na'ej cha ri av-hermano: Taya' chi nivalasaj-el ri q'uin ri k'apal pan avach, y man nana' ta chi atre' xa jun chie' k'apal pan avach?
40007005	¡Atre' xa ca'ye' apalaj! Tavalasaj-el na'ay ri chie' pan avach atre', chi quire' k'alaj xcatzu'n y xcatiquir xtavalasaj-el ri q'uin ri c'o pa roch ri av-hermano.
40007006	Ri can richin ri Dios, man taya' chica ri tz'e'; y ri perlas, man taya' chiquivach ri ak. Ruma ri tz'e' y ri ak, mesque jun kax altíra rakalien, choj nca'k'ax paro' y c'o mul nca'a chirij ri niyo'n re' chica y niquic'ux.
40007007	Tic'utuj cha ri Dios ri nic'atzin chiva y jaja' xtuya-pa chiva. Ticanuj y xtivil ri ntivajo'. Tic'osc'a-apa ri ruchi-jay y xtijak chivach.
40007008	Ruma xa jun nuc'utuj cha ri Dios, jaja' xtuya-pa cha ri nuc'utuj. Xa jun nucanuj, can xtiril ri nucanuj. Y xa jun nuc'osc'a-apa ri ruchi-jay, can xtijak choch.
40007009	¿C'o came jun ache nuya' jun ab'aj pa ruk'a' ri ralc'ual, antok nuc'utuj jun simíta cha?
40007010	¿O nuya' came jun cumatz pa ruk'a', antok xa jun car nuc'utuj cha?
40007011	Mesque ixre' itziel ino'j, pero man jun b'ay ntiya' jun itziel kax chica ri ivalc'ual. Ixre' ja ri utzulaj tak kax ntiya' chica. ¿Cuánto más ri Itata' ri c'o chicaj nuya-pa utzulaj tak kax chica ri nca'c'utun cha? Y nojiel ri nuya-pa, can otz.
40007012	Inche'l ri ntivajo' ixre' chi ri vinak niqui'an chiva, quire' je' tib'ana' quiq'uin ijeje'. Quire' ri tz'ib'an can chupan ri ley ri xuya' ri Dios cha ri Moisés. Quire' je' qui'e'n can ri profetas ri xa'c'ujie' ojier can tiempo.
40007013	Quixuoc chupan ri puerta ri co'l-oc roch. Ruma nem roch ri puerta y ri b'ay ri ni'a richin ri camic, y can iq'uiy vinak ri nca'uoc chire'.
40007014	Pero co'l-oc roch ri puerta y co'l-oc roch ri b'ay ri ni'a richin ri c'aslien, y man iq'uiy ta ri nca'ilo richin.
40007015	Tib'ana' cuenta-ivi' chiquivach ri i-tz'akoy-tzij ri nca'lka iviq'uin y niqui'ej chi i-profetas. Ruma antok nca'lka iviq'uin, can ja'al quic'aslien, inche'l i-ovejas. Pero antok nib'ak'alajin-pa ri itziel tak kax ri c'o pa cánima, xa inche'l i-utif ruma altíra i-itziel.
40007016	Can xtivatamaj quivach ja'al riq'uin ri quic'aslien. ¿Acaso ri q'uix k'ayis nuya' uvas o víquix?
40007017	Jun utzulaj chie' nuya' utzulaj tak roch, pero jun chie' ri man otz ta, man otz ta roch ri nuya'.
40007018	Man jun utzulaj chie' xtuya' ta itziel tak roch, y man jun chie' ri man otz ta, xtuya' ta utzulaj tak roch.
40007019	Y quinojiel chie' ri man otz ta quivach niquiya', nca'kasas y nca'yo'x pa k'ak'.
40007020	Mare', can xtivatamaj quivach ja'al riq'uin ri quic'aslien.
40007021	Man quinojiel ta ri nca'e'n chuva: Ajaf, Ajaf, xca'uoc chupan ri reino ri c'o chicaj. Ri xca'uoc chire', xa ja ri niqui'an riq'uin nojiel cánima ri nrajo' ri Nata' Dios ri c'o chicaj.
40007022	Y chupan ri k'ij antok inre' xca'n'an juzgar ri vinak, iq'uiy ri xtiqui'ej chuva: Ajaf, Ajaf, ojre' pan ab'e' atre' xkatzijuoj ri ruch'ab'al ri Dios, pan ab'e' atre' xa'kalasaj-el itziel tak espíritus y pan ab'e' atre' xa'ka'an q'uiy milagros, xca'cha'.
40007023	Pero inre' xtin'ej chica: Inre' man vata'n ta ivach. Quixiel-el viq'uin, ruma ixre' jo'c itziel tak kax ri nti'an.
40007024	Y chica-na vinak ri nra'xaj ri nutzij y nu'on ri ni'ej inre', can junan riq'uin jun ache ri altíra runo'j; jaja' xu'on ri rachuoch paro' ab'aj.
40007025	Xpa c'a ri job', y xa'pa ríos y cak'iek' chirij ri jay re', pero man xtzak ta, ruma ri ru-cimiento ri jay re' paro' ab'aj xyo'x-ve.
40007026	Pero chica-na ri jo'c nra'xaj ri ni'ej inre' y man nu'on ta ri ni'ej cha, junan riq'uin jun ache nacanic ri xu'on ri rachuoch pa sanaye'.
40007027	Xpa ri job', y xa'pa ríos y cak'iek' chirij ri jay re' y ja xtzak y xvuluvu'.
40007028	Y antok ri Jesús xtanie-ka chi nich'o', ri vinak ri xa'c'axan richin, can xa'chapataj ruma ri tzij ri xca'xaj.
40007029	Ruma antok nca'rutijuoj, can k'alaj chi can c'o autoridad pa ruk'a' y man inche'l ta ri achi'a' escribas.
40008001	Y antok ri Jesús kajnak chic pa paro' ri ch'iti juyu', can iq'uiy vinak xa'a chirij.
40008002	Y c'o jun ache niyavaj riq'uin ri yab'il lepra, xalka choch ri Jesús, ja xxuquie-ka choch y xulucub'a-ka ri rujaluon c'a pan ulief y xu'ej cha: Ajaf, xa navajo', c'o che'l nquina'an sanar.
40008003	Ri Jesús ja xuyuk-apa ri ruk'a' y xutz'om-apa ri ache y xu'ej cha: Nivajo' chi ncac'achoj. Tiq'uis-el ri yab'il re' chavij, xcha' cha. Y jo'c xu'ej quire' ri Jesús, ja xq'uis-el ri yab'il lepra chirij ri ache.
40008004	Y ri Jesús xu'ej cha: Man tatzijuoj chica ri vinak ri xb'anataj aviq'uin, choj ca'in, ac'utu-avi' choch ri sacerdote, y taya' ri ofrenda ri nu'ej chupan ri ru-ley ri Moisés, chi quire' nik'alajin chiquivach chi at otz chic vacame, xcha-el cha.
40008005	Antok ri Jesús xuoc pa tanamet Capernaum, xalka jun capitán riq'uin y xuc'utuj jun favor cha.
40008006	Quire' xu'ej ri capitán: Ajaf, ri nu-esclavo c'o chivachuoch, catz'ol choch ruch'at ruma paralítico ru-cuerpo. Y altíra nu'on sufrir rumare'.
40008007	Y ri Jesús xu'ej cha ri capitán: Inre' nqui'a y xtin'an sanar.
40008008	Y ri capitán xu'ej chic apa cha ri Jesús: Ajaf, atre' c'o ak'ij, y rumare' man nuc'ul ta chi ncatuoc pa vachuoch. Jo'c ta'ej chi tic'achoj y ri nu-esclavo xtu'on sanar.
40008009	Ruma inche'l nub'anun inre', c'o jun ri nquib'ano mandar. Y ic'o soldados i-yo'n pa nuk'a' chi nca'n'an mandar. Y antok ni'ej cha jun chi ti'a, ja ni'a; y antok ni'ej cha jun chic chi tipa, ja nipa. Y antok ni'ej cha ri nu-esclavo chi tub'ana' jun samaj, can nu'on, xcha' ri capitán.
40008010	Y antok ri Jesús xra'xaj ri xu'ej ri capitán, can xchapataj y xu'ej chica ri i-b'anak chirij: Can ketzij ni'ej chiva, chi man jun c'a israelita ri viluon ri rucukub'an ruc'u'x viq'uin inche'l va ache va.
40008011	Can ni'ej c'a chiva chi can q'uiy vinak ri xca'pa oriente y occidente ri in-quiniman. Ijeje' xca'b'atz'uye' riq'uin ri Abraham, ri Isaac, y ri Jacob pa ru-reino ri Dios.
40008012	Pero ri israelitas ri can quichin-ve ri ru-reino ri Dios, man xca'uoc ta chic, xa xca'lasas-el juviera y xca'c'ak chupan ri k'aku'n. Y chire' xca'uok' y xtiquik'ach'ach'iej coray.
40008013	C'ajare' ri Jesús xu'ej-el cha ri capitán: Catzalaj chavachuoch. Ruma xanimaj, can tib'anataj inche'l navajo', xcha-el cha. Y ri ru-esclavo ri capitán re', can ja xu'on sanar ri misma huora re'.
40008014	Y antok xalka ri Jesús chirachuoch ri Pedro, xutz'at chi ri rujitie' ri Pedro catz'ol choch ruch'at ruma c'o c'atan chirij.
40008015	Xpa jaja', xutz'om ruk'a' y ja xq'uis-el ri c'atan chirij. Ri ixok re' xpalaj-pa, y xa'rutzuk ri Jesús y ri i-b'anak riq'uin.
40008016	Y antok xcok'a-ka, iq'uiy vinak ri c'o itziel tak espíritus quiq'uin xa'c'amar-pa choch ri Jesús, chi nca'ralasaj-el ri itziel tak espíritus quiq'uin. Y jaja', riq'uin ri tzij ri xu'ej, ja xa'ralasaj-el ri itziel tak espíritus, y quinojiel je' ri nca'yavaj xa'ru'on sanar;
40008017	chi quire' nu'on cumplir ri ru'e'n can ri profeta Isaías. Quire' ru'e'n can: Jaja' mismo xalasan-el nojiel ri kayab'il, y xuc'uaj nojiel kak'axomal. Quire' ru'e'n can.
40008018	Antok ri Jesús xutz'at chi iq'uiy vinak niquimol-apa-qui' riq'uin, ja xu'ej chica ri ru-discípulos chi nca'a juc'an chic ruchi' ri ya'.
40008019	Y c'o jun ache escriba xalka riq'uin ri Jesús y xu'ej cha: Maestro, inre' nivajo' nqui'a aviq'uin ri pache' na ri nca'a-ve, xcha' cha.
40008020	Ri Jesús xu'ej cha: Ri utif c'o quijul pache' nca'c'ujie-ve; y quire' je' ri chicop ri c'o quixic', c'o quisuoc. Pero ri Xtak-pa chicaj chi xalax chi'icajol, can man jun pache' nuxlan-ve jub'a', xcha' cha.
40008021	Y jun chic ru-discípulo ri Jesús xu'ej cha: Ajaf, taya' permiso chuva chi na'ay nimuk-na-el ri nata', y c'ajare' nqui'a chavij, xcha'.
40008022	Ri Jesús xu'ej cha: Atre' jo' viq'uin. Taya' chi ri quiminak nca'muk cuma ri i-quiminak, xcha' ri Jesús.
40008023	Y ri Jesús xuoc chupan ri barco, y ri ru-discípulos xa'a chirij.
40008024	Y jun arapienta xpa jun nem cak'iek', y ri ya' nub'olkotila-ri' y naj nijotie' chicaj y ri barco choj nisach chupan ri ya'. Pero ri Jesús nivar.
40008025	Y xa'pa ri discípulos, xquic'asuoj ri Jesús y xqui'ej cha: ¡Ajaf, kojacalo', vacame nkucon! xa'cha' cha.
40008026	Pero ri Jesús xu'ej chica: ¿Karruma ixi'in-ivi'? ¿Man icukub'an ta ic'u'x viq'uin c'a? Y jaja' xpalaj-pa y xch'olin cha ri cak'iek' y cha ri mar, y can xquinimaj ri rutzij. Ri cak'iek' xq'uis-el ruchuk'a', y xtanie-ka je' ri mar.
40008027	Y ri discípulos xa'chapataj antok xquitz'at ri xu'on ri Jesús y niqui'ej: ¿Chica c'a chi ache va chi ri cak'iek' y ri mar can xa'niman cha?
40008028	Y antok ri Jesús c'o juc'an chic ruchi' ri mar, chire' chupan ri lugar rub'inan Gadara, ic'o ica'ye' achi'a' xa'lka riq'uin; y ri ica'ye' achi'a' re' c'o itziel tak espíritus quiq'uin y ja ri cementerio ri acunak cachuoch. Y ruma altíra i-itziel, man jun vinak ni'in chupan ri b'ay ri nak'ax chire'.
40008029	Ri ica'ye' achi'a' re', riq'uin quichuk'a' xa'ch'o-apa cha ri Jesús y xqui'ej: ¿Chica navajo' chika Jesús ri Ruc'ajuol ri Dios? ¿Karruma nkojach'ujirisaj yan, ruma xa c'a maja' talka ri tiempo? xa'cha' cha.
40008030	Y naj b'a' ri pache' ic'o-ve ijeje', iq'uiy ak nca'va'.
40008031	Ri itziel tak espíritus ri ic'o quiq'uin ri ica'ye' achi'a' xquic'utuj favor cha ri Jesús, y xqui'ej cha: Xa nkojavalasaj-el, taya' permiso chika chi nkojuoc quiq'uin ri ak la, xa'cha'.
40008032	Ri Jesús xu'ej chica: Quix'in c'a. Y ri itziel tak espíritus ja xa'iel-el y xa'uoc quiq'uin ri ak. Y quinojiel ri ak re' jun-anin xa'b'axulie-pa choch jun juyu' can pa'l-roch, y c'a chupan ri mar xa'b'aka-ve; y chire' xa'jiek'-ve quinojiel ri ak re'.
40008033	Y ri nca'chajin quichin ri ak xa'numaj, xa'a pa tanamet y xb'aquitzijuoj ri xb'anataj quiq'uin ri ak y ri xb'anataj je' quiq'uin ri ica'ye' achi'a' ri c'o itziel tak espíritus quiq'uin.
40008034	Quinojiel ri vinak richin ri tanamet re' xa'pa riq'uin ri Jesús y antok xquitz'at, xquic'utuj favor cha chi tiel-el chire' chupan ri qui-lugar.
40009001	Ri Jesús xuoc chupan jun barco y x'a juc'an chic ruchi' ri mar, y xb'aka pa rutanamit.
40009002	Y jare' antok nic'aj achi'a' xquic'am-pa jun ache ri paralítico ru-cuerpo, li'an-pa choch jun camilla, y xalquiya' choch ri Jesús. Y antok ri Jesús xutz'at chi quicukub'an quic'u'x riq'uin, ja xu'ej cha ri ache ri paralítico ru-cuerpo: Valc'ual, tiquicuot c'a avánima; ri a-pecados xa'an perdonar.
40009003	Y ic'o nic'aj achi'a' escribas ri ic'o-apa chire', xqui'an-ka pensar chirij ri Jesús: Va ache va can nu'on chi jaja' ri Dios.
40009004	Y ri Jesús can rata'n ri niqui'an pensar ri achi'a' re', mare' xu'ej chica: ¿Karruma nti'ej itziel tak kax pan ivánima?
40009005	¿Chica ri más fácil, ni'ej: Ri a-pecados ni'an perdonar, o ni'ej: Capalaj y ca'in?
40009006	Vacame c'a, chi ntivatamaj chi ri Xtak-pa chicaj chi xalax chi'icajol can c'o poder riq'uin chi nu'on perdonar pecados, (jare' antok ri Jesús xu'ej cha ri ache paralítico): Capalaj, tavuc'uaj ri a-camilla y ca'in chavachuoch, xcha' cha.
40009007	Y ri ache ja xpalaj y x'a chirachuoch.
40009008	Y ri vinak ri quimaluon-apa-qui' chire' antok xquitz'at ri xb'anataj, can xa'chapataj. Y xquiya' ruk'ij ri Dios, ruma ruyo'n-pa namalaj poder chica nic'aj achi'a'.
40009009	Y antok ri Jesús nak'ax, xutz'at jun ache rub'inan Mateo. Ri ache re' tz'uyul choch jun ch'acat chi numol ri impuestos ri nca'tuoj can. Y ri Jesús xu'ej cha: Jo' viq'uin. Y jaja' xpalaj-pa ri pache' tz'uyul-ve y x'a riq'uin ri Jesús.
40009010	Y antok ri Jesús tz'uyul chirij ri mesa pa rachuoch ri Mateo, iq'uiy ri maloy-impuestos y nic'aj chic vinak ri ni'e'x aj-b'anoy-pecado chica xa'tz'uye-apa chirij ri mesa, junan riq'uin ri Jesús y ri ru-discípulos.
40009011	Y ri achi'a' fariseos ri xa'tz'ato re', xqui'ej chica ri ru-discípulos ri Jesús: ¿Karruma ri I-Maestro niva' quiq'uin ri maloy-impuestos y quiq'uin ri vinak ri aj-b'anoy-pecado ni'e'x chica? xa'cha'.
40009012	Antok ri Jesús xra'xaj ri niqui'ej ri achi'a' re', xu'ej chica: Ri man nca'yavaj ta man nic'atzin ta jun doctor chica, xa ja ri nca'yavaj.
40009013	Inre' man xipa ta chi nca'nvayuoj ri choj quic'aslien choch ri Dios, xa ja ri c'o qui-pecados, chi niquiya' can ri qui-pecados y niqui'an ri nrajo' ri Dios. Rumare' quix'in y tivatamaj chica ntiel chi tzij: Inre' más nika chinoch chi ntijoyovaj quivach ri vinak, que choch ri chicop ri nqui'quimisaj chi ntiya' chinoch.
40009014	Entonces ri ru-discípulos ri Juan el Bautista xa'lka riq'uin ri Jesús y xqui'ej cha: Ojre' naka'an ayuno q'uiy mul. Y quire' je' niqui'an ri achi'a' fariseos. ¿Karruma ri a-discípulos atre' man quire' ta niqui'an? xa'cha' cha.
40009015	Y ri Jesús xu'ej chica: ¿Acaso otz came chi nca'b'isuon ri i-b'anun invitar pa jun c'ulub'ic antok xa c'a c'o ri ala' ri xc'ulie' chiquicajol? Pero xtalka ri k'ij antok ri ala' re' xtalasas-el chiquicajol, c'ajare' xtiqui'an ayuno.
40009016	Man jun nucusaj jun c'ojob'al c'ac'ac' chi nuc'ojob'iej jun tziak ri xa tzia'k chic. Ruma ri c'ojob'al c'ac'ac' nuc'ol-ri' y nujic' ri tziak y más nik'ach'itaj-ka.
40009017	Y quire' je' man jun nuya-ka c'ac'ac' vino chupan jun tz'un yacb'al-ya' ri xa tzia'k chic. Ruma xa quire' ni'an cha, ri tz'un xa nik'ach'itaj y ja niq'uis-el ri vino chupan. Y ri tz'un je' man jun chic xtic'atzin-ve. Pero chupan jun c'ac'ac' tz'un yacb'al-ya', otz niyaquie' c'ac'ac' vino, ruma ri tz'un re' c'a nuyuk-ri' ja'al y man nik'ach'itaj ta. Ri vino niyaquie' ja'al chupan. Quire' xu'ej ri Jesús.
40009018	Y antok ri Jesús nutzijuoj nojiel re', c'o jun ache principal chiquicajol ri israelitas xb'axuquie' choch y xu'ej: Ri numi'al c'a ja oc nicon-ka, pero catam-pa y taya' ri ak'a' paro', y nic'astaj chic pa, xcha' ri ache.
40009019	Ri Jesús xpalaj y junan quiq'uin ri ru-discípulos xa'a chirij ri ache.
40009020	Y c'o jun ixok ri c'o doce (cab'alajuj) juna' ri ntiel ruquiq'uiel y man nitanie' ta, ruma jun yab'il. Jaja' xjiel-apa chirij ri Jesús y xutz'om-apa ri ruchi-rutziak;
40009021	ruma nu'ej pa ránima: Xa ta riq'uin nitz'om-apa ri rutziak, ja ni'an sanar.
40009022	Pero ri Jesús can xuna' y xtzu'n can chirij y xu'ej cha: Numi'al, xac'achoj ruma xacukub'a' ac'u'x viq'uin. Man chic cab'isuon, xcha' cha. Y ri ixok re' can ja misma huora re' xc'achoj.
40009023	Y antok ri Jesús ntuoc-oc pa rachuoch ri ache ri principal, xutz'at chi ri vinak nca'ch'ujuyan y ic'o chic ri niquixupuj ri flautas.
40009024	Jaja' xu'ej chica: Quixiel-el, ruma ri ch'iti xtan xa man quiminak ta, xa nivar, xcha' chica ri vinak. Pero ijeje' xa xa'tze'n chirij ri Jesús.
40009025	Y antok i-alasan chic el juviera ri vinak, ri Jesús xuoc-oc ri pache' c'o-ve ri ch'iti xtan quiminak chic. Y xutz'om ruk'a' ri ch'iti xtan y ja xc'astaj chic pa.
40009026	Ri xb'anataj chire', x'a rutzijoxic pa tak tanamet ri ic'o chupan ri lugar re'.
40009027	Y antok ri Jesús xiel-pa chire', ic'o ica'ye' muoy xa'a chirij y riq'uin quichuk'a' xa'ch'o' y xqui'ej: ¡Tajoyovaj kavach atre' ri at Rumáma can ri rey David! nca'cha'.
40009028	Antok ri Jesús xb'aka pa jay ri pache' nic'ujie-ve, ri ica'ye' muoy xa'b'aka riq'uin. Y ri Jesús xuc'utuj chica: ¿Can ntinimaj ixre' chi inre' nquicovin ni'an chiva chi nquixtzu'n? xcha' chica. Y ri ica'ye' muoy xqui'ej: Quire' Ajaf, nakanimaj, xa'cha' cha.
40009029	Ri Jesús xutz'om-apa ri quinak'avach y xu'ej chica: Ruma ixre' xicukub'a' ic'u'x viq'uin, can tib'anataj c'a ri inche'l ntivajo', xcha' chica.
40009030	Y ijeje' ja xa'tzu'n. Pero ri Jesús xu'on mandar chica: Ri xb'anataj iviq'uin, man jun ta vinak nina'ien.
40009031	Pero ijeje' can jo'c xa'iel-el chire', can ja xquitz'om rutzijoxic chupan nojiel ri lugar re' ri xu'on ri Jesús chica.
40009032	Y antok xa'iel-pa ri ica'ye' achi'a' re' riq'uin ri Jesús, jare' antok xc'amar-pa jun ache miem; quire' rub'anun ruma c'o jun itziel espíritu riq'uin.
40009033	Y antok ri Jesús xralasaj-el ri itziel espíritu, ri ache miem ja xch'o'. Y ri vinak can xa'chapataj y niqui'ej: Man jun b'ay katz'atuon chi quire' nib'anataj vave' Israel, nca'cha'.
40009034	Pero ri achi'a' fariseos niqui'ej chirij ri Jesús: Ja ri quijaval ri itziel tak espíritus ri nib'ano cha chi nitiquir nca'ralasaj ri itziel tak espíritus.
40009035	Y ri Jesús x'a nojiel tanamet y aldeas, y nca'rutijuoj ri vinak pa tak sinagogas, y nutzijuoj je' chica ri evangelio ri nich'o' chirij ri ru-reino ri Dios. Y nu'on sanar nojiel roch yab'il ri ntuoc chica, y nca'rucol c'a ri vinak choch nojiel k'axomal.
40009036	Y antok xa'rutz'at chi can iq'uiy ri vinak, xujoyovaj quivach, ruma quiyuon ic'o y quiquiran-qui'; can inche'l ri ovejas antok man jun ri nichajin quichin.
40009037	Y ri Jesús xu'ej chica ri ru-discípulos: Can ketzij chi ri samaj can q'uiy, pero ri aj-samajiel xa man iq'uiy ta.
40009038	Rumare' tic'utuj cha ri Rajaf ri samaj chi ca'rutaka-pa más aj-samajiel chupan ri rusamaj.
40010001	Y ri Jesús xa'rayuoj ri i-doce (cab'alajuj) ru-discípulos y xuya' autoridad chica chi nca'tiquir nca'calasaj itziel tak espíritus y chi niqui'an sanar nojiel roch yab'il y k'axomal ri ntuoc chica ri vinak.
40010002	Jare' quib'e' ri doce (cab'alajuj) apóstoles: Ri na'ay ja ri Simón ri ni'e'x je' Pedro cha, y ri Andrés ri quichak'-quinimal-qui' riq'uin ri Simón. Ri Jacobo y ri Juan ri i-ruc'ajuol ri Zebedeo.
40010003	Ri Felipe, ri Bartolomé, ri Tomás, ri Mateo ri maloy-impuestos, ri Jacobo ri ruc'ajuol ri Alfeo, ri Lebeo ri ni'e'x je' Tadeo cha.
40010004	Ri Simón ri c'o quiq'uin ri achi'a' ri ni'e'x cananistas chica, y ri Judas Iscariote ri xjacho richin ri Jesús.
40010005	Y ja ri doce (cab'alajuj) re' xa'rutak-el ri Jesús, y quire' ri instrucciones ri xu'ej-el chica: Man quix'a chupan quib'iey ri vinak ri man israelitas ta. Y man c'a quixuoc pa tak tanamet richin ri Samaria.
40010006	Xa quix'in na'ay quiq'uin ri israelitas, ri inche'l ri ovejas ri i-sachnak can.
40010007	Y antok ix-b'anak, can titzijuoj ri ruch'ab'al ri Dios. Ti'ej c'a: Xa cierca chic c'o-ve-pa ri ru-reino ri Dios, quixcha' chica.
40010008	Qui'b'ana' sanar ri nca'yavaj, y ri c'o ri yab'il lepra chiquij, tib'ana' chica chi sak nu'on can ri qui-cuerpo. Qui'ic'asuoj quiminaki', qui'ivalasaj itziel tak espíritus. Ruma xa sipan chiva chi quire' nti'an, man tic'utuj ivajal ri nti'an.
40010009	Man c'a tivuc'uaj miera ri b'anun cha oro, ni plata, ni cobre pa tak ximb'al-ipan.
40010010	Ni man tivuc'uaj i-buolsa antok nquix'a. Man tivuc'uaj jun chic jal itziak; xa jo'c ri icusan. Man tivuc'uaj jun chic par ixajab', ni ich'ame'y. Can man jun kax tivuc'uaj. Ruma ri samajiel can nic'atzin chi nitzuk.
40010011	Y antok nquixb'aka chupan jun tanamet nem o chupan jun aldea, ticanuj jun vinak otz. Y pa rachuoch jaja' quixc'ujie-ve-ka, y c'aja' antok nquixiel-pa chupan ri tanamet re', c'ajare' xtiya' can ri jay ri pache' xixc'ujie-ve.
40010012	Y antok nquixuoc chupan ri jay re', qui'b'ana' saludar ri ic'o chupan.
40010013	Y xa otz chi nquixc'ujie-ka chupan ri jay re', ri paz richin ri Dios can xtika c'a paro'. Pero xa man otz ta, ri paz xa xtitzalaj-pa iviq'uin ixre'.
40010014	Y xa man nquixqui'an ta recibir y man nicajo' ta nica'xaj ri ruch'ab'al ri Dios ri ntitzijuoj ixre' chica, quixiel-pa chupan ri jay re' o chupan ri quitanamit y titota' can ri pokolaj ri c'o pa tak ivakan chiquivach ri vinak re', chi quire' ticatamaj chi man otz ta ri xqui'an.
40010015	Inre' ketzij c'a ni'ej chiva, chi antok xtalka ri k'ij richin ri juicio ri nu'on ri Dios, ri vinak richin ri tanamet pache' man xix'an ta recibir, más nem ri castigo ri xtika pa quive', que choch ri xtiyo'x pa quive' ri aj-Sodoma y ri aj-Gomorra.
40010016	Vacame nquixtak-el, xa ix inche'l ovejas ri nquixb'aka chiquicajol vinak ri inche'l utif. Pero tib'ana' inche'l nu'on ri cumatz; jaja' cha'nin nuna' antok c'o jun patanak. Y tib'ana' je' inche'l nu'on jun paluomix, ruma jaja' man jun itziel nu'on.
40010017	Can tib'ana' cuenta-ivi' chiquivach ri vinak ri man otz ta nquixquitz'at. Ruma ijeje' xquixquijach pa quik'a' ri autoridades quichin ri tanamet y xquixquich'ey je' pa tak sinagogas.
40010018	Y xquixquic'uaj chiquivach gobernadores y chiquivach reyes ruma iyo'n ivánima viq'uin, pero ixre' xquixtiquir c'a xquinitzijuoj chiquivach ijeje' y chiquivach je' ri vinak ri man israelitas ta.
40010019	Antok xquixquijach pa quik'a' ri autoridades, man ti'an preocupar-ivi' ri chica xti'ej chica y ri chica tzij xticusaj chi nquixch'o' chiquivach. Ruma chupan ri misma huora re', ri Dios xtuya-pa chiva ri tzij ri xti'ej-apa.
40010020	Ruma can ja ri Ru-Espíritu ri Itata' ri c'o chicaj ri xtiyo'n chiva ri chica tzij ri nti'ej-apa. Y man ixre' ta ri xquixch'o'.
40010021	Y chiquicajol ri quichak'-quinimal-qui', jun chiquivach ijeje' xtujach ri jun chic chi niquimisas, y ri tata'j xca'quijach ri calc'ual chi nca'quimisas, y ri calc'ual xca'palaj chiquij ri quitie-quitata' y xca'quijach chi nca'quimisas.
40010022	Can quinojiel vinak, itziel xquixquitz'at ruma iyo'n ivánima viq'uin. Pero ri man xtitzalaj ta chirij y xtucoch' nojiel re' hasta el fin, can xticolotaj.
40010023	Y antok ri vinak chupan jun tanamet nquixqui'an perseguir, quixnumaj jun chic tanamet. Y can ketzij ni'ej chiva chi c'a maja' quixak'ax chupan nojiel tanamet ri ic'o Israel, antok ri Xtak-pa chicaj chi xalax chi'icajol xtipa chic jun b'ay.
40010024	Man jun discípulo c'o más ruk'ij choch ri ru-maestro. Y man jun samajiel más nem choch ri rajaf.
40010025	Jun discípulo tiquicuot ruma ntiel inche'l ri ru-maestro, y quire' je' jun samajiel tiquicuot ruma ntiel inche'l ri rajaf. Xa chuva inre' ri Tata'j chi'icajol niqui'ej Beelzebú chuva, can más peor xtiqui'ej chiva ixre'.
40010026	Pero man tixi'ij-ivi' chiquivach ri xca'b'ano quire' chiva, ruma man jun kax ri man k'alaj ta, ri man ta xtib'ak'alajin-pa. Y man jun kax ri avan-can, ri man ta xtina'ax.
40010027	Nojiel ri ni'ej chiva pa k'aku'n, can ti'ej pa sakil. Ri ni'e'x chiva pa tak ixiquin, xa paro' ivachuoch titzijuoj chiquivach ri vinak.
40010028	Man tixi'ij-ivi' chiquivach ri niquiquimisaj ri i-cuerpo, pero ri iv-espíritu man nca'tiquir ta niquiquimisaj. Tixi'ij-ivi' choch ri Jun ri nitiquir nuya' ri iv-espíritu y ri i-cuerpo pan infierno.
40010029	¿Man nca'c'ayix ta came ca'ye' ch'itak chicop ri c'o quixic' por jun len cajal? Y mesque ri chicop re' manak-oc cajal, man jun chiquivach ijeje' xtitzak ta pan ulief xa ri Itata' ri c'o chicaj man nrajo' ta.
40010030	Y hasta ri ive' i-jilan nojiel.
40010031	Mare' man tixi'ij-ivi'; ixre' más ivakalien que chiquivach iq'uiy ch'itak chicop ri c'o quixic'.
40010032	Y chica-na ri man niq'uix ta nu'ej chi in-runiman, inre' je' man xquiq'uix ta xtin'ej choch ri Nata' ri c'o chicaj chi jaja' vichin inre'.
40010033	Pero ri nu'ej chi man in-runiman ta, inre' je' xtin'an negar choch ri Nata' ri c'o chicaj.
40010034	Man ti'an pensar chi inre' xipa chi niya' paz ri choch-ulief. Man quire' ta. Xa vuma inre' xtipa ayoval.
40010035	Inre' xipa richin chi ri ala' xtipalaj chirij ri rutata'; ri xtan xtipalaj chirij ri rutie'; y quire' je' ri alib'atz xtipalaj chirij ri ralitie'.
40010036	Ri itziel xca'tz'ato richin jun ri in-runiman inre', can ja mismo ri ic'o riq'uin pa rachuoch.
40010037	Ri más nca'rajo' ri rutie-rutata' que chinoch inre', man nuc'ul ta chi ntuoc vichin. Ri más nca'rajo' ri ralc'ual que chinoch inre', man nuc'ul ta chi ntuoc vichin.
40010038	Ri man nutz'om ta y nuc'uaj ri ru-cruz y ni'a chuvij, man nuc'ul ta chi ntuoc vichin inre'.
40010039	Ri nrajo' ri ruc'aslien vave' ri choch-ulief, man xticolotaj ta. Pero ri jun, mesque niquimisas vuma inre', can xtiril ri c'aslien ri man niq'uis ta.
40010040	Ri jun c'a ri nquixru'on recibir ixre', can inre' ri nquiru'on recibir; y ri xquiru'on recibir inre', can nu'on recibir ri takayuon-pa vichin.
40010041	Ri ja'al nu'on recibir jun profeta, ruma can profeta, can junan ruc'axiel xtiyo'x cha riq'uin ri profeta. Y ri nu'on recibir ja'al jun ri choj ruc'aslien choch ri Dios, ruma can choj ruc'aslien choch ri Dios, can junan ruc'axiel xtiyo'x cha riq'uin ri choj ruc'aslien choch ri Dios.
40010042	Y chica-na ri nuya' jun vaso ya' ch'ich' cha jun nu-discípulo ri manak-oc ruk'ij, can ketzij ni'ej chiva; chi can c'o ruc'axiel xtiyo'x cha. Quire' ri xu'ej ri Jesús.
40011001	Y antok ri Jesús xuq'uis rub'ixic ri instrucciones chica ri i-doce (cab'alajuj) ru-discípulos, jaja' x'a nic'aj chic tanamet ri ic'o chupan ri Israel, chi nuc'ut y nutzijuoj ri ruch'ab'al ri Dios.
40011002	Antok ri Juan el Bautista c'o pa cárcel, xra'xaj chirij ri samaj ri nu'on ri Cristo. Mare' xa'rutak-el ica'ye' ru-discípulos riq'uin ri Jesús
40011003	chi xb'aquic'utuj cha: ¿Atre' ri xtipa o nakayo'iej chic jun?
40011004	Y ri Jesús xu'ej chica: Quix'in y ti'ej cha ri Juan ri xitz'at y ri xivaxaj-el.
40011005	Ri muoy nca'tzu'n; ri nca'jacajot nca'in, otz nca'in; ri c'o ri yab'il lepra chiquij, nca'c'achoj; ri man nca'c'axan ta, vacame nca'c'axan; ri quiminaki' nca'c'astaj-pa; y chica ri i-puobra nitzijos ri evangelio.
40011006	Y ti'ej je' cha chi jun ri can rucukub'an ruc'u'x viq'uin y man nquiruya' ta can, can ja'al tiquicuot, xcha' ri Jesús chica.
40011007	Y antok ijeje' xa'a, ri Jesús xa'ru'ej utzulaj tak tzij chirij ri Juan el Bautista chiquivach ri vinak ri ic'o chire'. Y quire' ri xu'ej chica: ¿Chica ri xb'a'itz'ata' chupan ri lugar desierto? ¿Jun aj ri nisilos ruma ri cak'iek'?
40011008	¿O chica ri xb'a'itz'ata' chire'? ¿Jun ache ri ja'al tak tziak rucusan? Ri achi'a' ri niquicusaj ja'al tak tziak, xa pa tak cachuoch ri reyes nca'c'ujie-ve.
40011009	Pero ¿chica ri xb'a'itz'ata'? ¿Jun profeta? Quire'. Y ri Jesús xu'ej chic chica: Pero más nem que choch jun profeta.
40011010	Y chirij c'a ri Juan nich'o-ve ri ruch'ab'al ri Dios ri tz'ib'an can, y nu'ej: Inre' xtintak jun ache na'ay chavach, chi nuchojmij ri ab'iey chavach. Quire' nu'ej ri tz'ib'an can.
40011011	Can ketzij ni'ej chiva: Chiquicajol ri profetas ri i-alaxnak choch-ulief, man jun más nem choch ri Juan el Bautista. Pero ri más co'l-oc chupan ri reino ri c'o chicaj, más nem choch ri Juan.
40011012	Xa-jan antok xutz'om-pa samaj ri Juan el Bautista hasta vacame, ri vinak altíra nicajo' nca'uoc chupan ri reino ri c'o chicaj, can niquitej quik'ij chi nca'uoc, y ja ri can niquitej quik'ij y riq'uin nojiel cánima nicajo' nca'uoc, jare' ri xca'uoc.
40011013	Quinojiel ri profetas ri xa'c'ujie' ojier can tiempo, can c'o xqui'ej can chirij ri ru-reino ri Dios. Y quire' je' b'e'n can chupan ri ru-ley ri Moisés. Pero c'a pa ru-tiempo ri Juan xb'anataj-ve.
40011014	Xa ixre' ntivajo' ntinimaj ri tz'ib'an can, ri nu'ej chi nipa ri Elías, xa chirij ri Juan ri tz'ib'an can.
40011015	Ri c'o ruxiquin chi nra'xaj, can tira'xaj ri xin'ej.
40011016	Pero ¿choj-iq'uin c'a ni'an comparar ri vinak richin ri tiempo vacame? Ri vinak re' xa i-junan quiq'uin ri ac'ola' ri nca'c'ujie' pa tak b'ay, y nca'siq'uin nca'ch'o' chiquivach antok nca'tz'an,
40011017	y niqui'ej: Xkaxupuj flautas chivach y man xixxajo ta. Xkab'ixaj b'ix richin b'is chivach y man xixuok' ta. Quire' niqui'ej ri ac'ola' chupan ri atz'anien.
40011018	Ruma antok xalka ri Juan el Bautista, jaja' man xutej ta utzulaj tak te'j ni man xukun ta je' vino. Y ixre' nti'ej chi jaja' c'o itziel espíritu riq'uin.
40011019	Y vacame xalka ri Xtak-pa chicaj chi xalax chi'icajol, nutej utzulaj tak te'j y nukun je' vino, y ixre' nti'ej chi jo'c va'en nrajo', y nti'ej chi jun k'ab'ariel, qui-amigo ri maloy-impuestos y qui-amigo ri vinak ri aj-b'anoy-pecado. Pero ri runo'j ri Dios can k'alaj pa quic'aslien ri nca'niman richin, xcha' ri Jesús.
40011020	Ic'o tanamet pache' xu'on-ve q'uiy milagros ri Jesús. Pero ri vinak ri ic'o chupan ri tanamet re' man xtzalaj ta pa cánima riq'uin ri Dios chi niqui'an ri nrajo' jaja'. Rumare' ri Jesús q'uiy kax xu'ej can chiquij.
40011021	Jaja' xu'ej: ¡Juye' ivach ri ixc'o pa tanamet Corazín! ¡Juye' je' ivach ri ixc'o pa tanamet Betsaida! Ruma xa ta chupan ri tanamet Tiro y Sidón xa'an ta ri milagros ri xa'an chivach, ri ic'o chire' xtzalaj ta pa yan ri cánima riq'uin ri Dios y xqui'an ta ri nrajo' jaja', quicusan ta chic tziak richin b'is, y quiyo'n ta chaj chiquij chi quire' nitz'iet chi nca'b'isuon.
40011022	Pero inre' ni'ej chiva chi antok xtalka ri k'ij richin ri juicio ri nu'on ri Dios, más nem ri castigo ri xtika pan ive', que choch ri xtiyo'x pa quive' ri aj-Tiro y ri aj-Sidón.
40011023	Y ri ic'o pa tanamet Capernaum niqui'an pensar chi nca'a chicaj riq'uin ri Dios, pero xa man quire' ta, xa c'a chupan ri infierno xca'b'aka-ve. Ruma xa ta nojiel ri milagros ri x'an chiquivach ijeje', ja ta re' x'an chiquivach ri aj-Sodoma, xquinimaj ta y man ta xa'q'uis. Xa c'a ic'o ta vacame.
40011024	Pero inre' ni'ej chiva chi antok xtalka ri k'ij richin ri juicio ri nu'on ri Dios, ri ic'o pa tanamet Capernaum más nem ri castigo ri xtika pa quive', que choch ri xtiyo'x pa quive' ri aj-Sodoma.
40011025	Y chupan ri tiempo re' ri Jesús xu'ej: Tiox b'a' niya' chava Nata' Dios, atre' ri Rajaf ri rocaj y ri roch-ulief, ruma xavavaj ri utzulaj atzij chiquivach ri vinak ri niquina' chi q'uiy cata'n. Xa ja chiquivach ri vinak ri manak-oc cata'n, ri inche'l ac'ola', ri xac'ut ri utzulaj atzij.
40011026	Can quire' Nata' Dios, ruma jare' ri xavajo' atre', xcha' ri Jesús chupan ri ru-oración.
40011027	Y jaja' xu'ej je': Ri Nata' Dios nojiel ruyo'n-pa pa nuk'a'. Y man jun chic ta'mayuon in chica inre', xa jo'c ri Nata'. Y man jun je' ta'mayuon chica ri Nata', xa jo'c inre' ri in Ruc'ajuol, y ri choj cha xtinvajo' xtinc'ut-ve inre' xtiratamaj chica ri Nata'.
40011028	Quixam-pa viq'uin ixvonojiel ri altíra ix-samajnak y ri ixc'o chuxie' ri aka'n, y inre' xquib'ano chiva chi nquixuxlan.
40011029	Tivuc'uaj c'a ri nu-yugo chirij ive', y tivatamaj c'a chuvij inre' chi ri c'aslien ri vuc'uan inre', can otz nuno'j quiq'uin quinojiel y nub'anun chi manak vakalien. Y can quire' tib'ana' ixre' chi quire' ri ivánima can xtiril uxlanien.
40011030	Ruma ri nu-yugo inre' man cuesta ta nuc'uax y man al ta ri vaka'n, xcha' ri Jesús.
40012001	Chupan ri tiempo re', chupan jun k'ij richin uxlanien, ri Jesús y ri ru-discípulos i-b'anak chupan jun ulief ri ticuon trigo choch. Y ri discípulos nca'quich'up-el ruve' ri trigo y niquitej, ruma ninem quipan.
40012002	Y xa'quitz'at c'a ri achi'a' fariseos, ja xqui'ej cha ri Jesús: Ca'tz'ata' la a-discípulos, ruma xajan chi nca'samaj chupan jun k'ij richin uxlanien, xa'cha' cha.
40012003	Pero ri Jesús xu'ej chica: ¿Manak came ib'anun leer ri tz'ib'an can chirij ri xu'on ri David y ri i-rach'il chupan ri ojier can tiempo antok xnem-pa quipan?
40012004	Ri David xuoc pa rachuoch ri Dios y can ja ri sagrada simíta ri xb'ayo'x-pa cha. Jaja' xuc'ux ri simíta re' y xuya' je' chica ri i-b'anak riq'uin; pero man pecado ta ri xqui'an, mesque ri simíta re' jo'c ri sacerdotes ri nca'c'uxu.
40012005	¿O manak came itz'atuon ri nu'ej chupan ri ley ri xuya' ri Dios cha ri Moisés? Chire' nu'ej chi ri sacerdotes can nca'samaj-ve pa templo ri k'ij richin uxlanien y man xajan ta chi quire' niqui'an ijeje'.
40012006	Pero vacame, ixre' ntitz'at Jun ri c'o más ruk'ij choch ri templo.
40012007	Y ixre' man ta xi'ej chi pecado ri xqui'an ri nu-discípulos, xa ta ivata'n chica nu'ej rutzij ri Dios antok nu'ej: Inre' más nika chinoch chi ntijoyovaj quivach ri vinak, que choch ri chicop ri nqui'quimisaj chi ntiya' chinoch. Quire' nu'ej ri Dios.
40012008	Ri Xtak-pa chicaj chi xalax chi'icajol, Rajaf ri k'ij richin uxlanien, xcha' ri Jesús.
40012009	Y antok ri Jesús xtzalaj-pa, xa'a pa sinagoga.
40012010	Y chiquicajol ri vinak ri quimaluon-qui', c'o jun ache chake'j jun ruk'a'. Y ri vinak re' xquic'utuj cha ri Jesús chi c'o che'l niqui'an acusar: ¿Otz came chi ni'an sanar jun niyavaj chupan jun k'ij richin uxlanien?
40012011	Pero ri Jesús xu'ej chica: ¿C'o ta jun chivach ixre' ri c'o jun ru-oveja ri nitzak-ka chupan jun jul chupan jun k'ij richin uxlanien, nuya' came can chi nic'ujie' can chire', man nralasaj ta pa came?
40012012	Pero jun vinak más rakalien choch jun oveja, rumare' nuc'ul ni'an ri otz chupan jun k'ij richin uxlanien.
40012013	C'ajare' ri Jesús xu'ej cha ri ache ri chake'j jun ruk'a': Tayuku' la ak'a'. Y ri ache xuyuk ri ruk'a', y ja otz xu'on, inche'l ri jun chic ruk'a'.
40012014	Y ri achi'a' fariseos xa'iel chire' chi xb'aquimalo-qui' chi niqui'an pensar chica niqui'an, ruma nicajo' niquiquimisaj ri Jesús.
40012015	Antok ri Jesús xuna'iej ri niqui'an pensar chirij, xiel-el chire'. Y can iq'uiy vinak ri xa'a chirij, y quinojiel ri nca'yavaj nca'ru'on sanar.
40012016	Y xu'on mandar chica quinojiel chi man tiquitzijuoj chi chica jaja'.
40012017	Chi quire' nu'on cumplir ri ru'e'n can ri profeta Isaías. Ri rutz'ib'an can, nu'ej:
40012018	Jare' ri Nu-Siervo ri nucho'n. Inre' altíra nivajo' jaja'; can niquicuot vánima riq'uin. Can xtinya-pa je' Nu-Espíritu paro', y jaja' xtitzijuon chiquivach ri vinak ri man israelitas ta chi nic'atzin jun c'aslien choj.
40012019	Man xtu'on ta ayoval, man xtisiq'uin ta chi nich'o' ruma royoval, ni man xtitzijuon ta ka chirij jaja' mismo chiquivach ri vinak pa tak b'ay.
40012020	Y ri aj ri k'ajnak chic jub'a', jaja' man xtu'on ta cha chi nik'aj. Y xa ri ruc'aslien je' jun vinak inche'l ta jun k'ak' ri jo'c chic seb' nuya', jaja' man xtuchup ta. Y quire' xtu'on-apa, c'a antok xtalka ri k'ij chi jaja' xtu'on juzgar nojiel pa ruchojmil.
40012021	Y ri vinak ri man israelitas ta, jaja' c'a xtiquiyo'iej chi nca'rucol.
40012022	Y xc'amar-pa choch ri Jesús jun ache muoy y miem ri quire' rub'anun ruma c'o jun itziel espíritu riq'uin. Y ri Jesús xralasaj-el ri itziel espíritu re', y ri ache xtzu'n y xch'o'.
40012023	Y quinojiel ri vinak can xa'chapataj y niqui'ej: ¿Man ja ta came va ri Rumáma can ri rey David ri kayo'ien?
40012024	Pero antok ri achi'a' fariseos xca'xaj ri niqui'ej ri vinak chirij ri Jesús, ja xqui'ej: Jaja' nitiquir nca'ralasaj ri itziel tak espíritus xa ruma c'o ri Beelzebú riq'uin, ri quijaval ri itziel tak espíritus.
40012025	Y ri Jesús can rata'n ri niqui'an pensar ri achi'a' fariseos, mare' xu'ej chica: Xa ri vinak richin jun reino ca'ye' grupo niqui'an-ka, nipa ayoval chiquicajol y ri reino re' xa nitzak. Y quire' je' chupan jun tanamet o chupan jun jay, xa ca'ye' grupo niqui'an-ka, nipa ayoval chiquicajol y ri jay re' xa niq'uis.
40012026	Y xa ri Satanás nca'ralasaj ri i-rusamajiel jaja', xa chirij jaja' mismo nu'on-ka ayoval. Y xa quire' nu'on, ruyuon niquiya' can y cha'nin nitzak ri ru-reino.
40012027	Y xa inre' ruma ri ru-poder ri Beelzebú nca'nvalasaj ri itziel tak espíritus, ¿chica xyo'n poder chica ri i-b'anak chivij chi nca'tiquir nca'calasaj itziel tak espíritus? Can ja ri niqui'an ijeje' nik'alajin chi ixre' man ketzij ta ri nti'ej.
40012028	Pero xa inre' nca'nvalasaj ri itziel tak espíritus riq'uin ri Ru-Espíritu ri Dios ri c'o viq'uin, riq'uin re' ntivatamaj chi ri ru-reino ri Dios ya xalka iviq'uin ixre'.
40012029	Y ri nrajo' nu'on alak' pa rachuoch jun ache ri altíra ruchuk'a'; na'ay nuxim, c'ajare' c'o che'l nucanuj-el nojiel ri nrajo' nuc'uaj.
40012030	Ri man viq'uin ta inre' nisamaj-ve, xa chuvij inre' nisamaj-ve. Y ri man nito'n ta vichin, xa jare' ri nituru nojiel ri nca'n'an inre'.
40012031	Y rumare' inre' ni'ej chiva: Nojiel pecado y ri itziel nca'ch'o' chirij ri Dios, c'a nca'an perdonar. Pero jun ri itziel nich'o' chirij ri Espíritu Santo, man ni'an ta perdonar.
40012032	Y chica-na ri itziel nich'o' chirij ri Xtak-pa chicaj chi xalax chi'icajol, c'a ni'an perdonar. Pero ri itziel nich'o' chirij ri Espíritu Santo, man ni'an ta perdonar chupan ri tiempo vacame, ni chupan ri tiempo chakavach-apa.
40012033	O nti'an inche'l jun chie' otz, ri can nuya' utzulaj tak roch, o nti'an inche'l jun chie' ri xa man otz ta, ri roch ri nuya' man otz ta. Ruma jun chie' ja antok nuya' roch nik'alajin chi otz o man otz ta.
40012034	¡Ixre' xa ix inche'l cumatz! ¿Che'l nti'ej ri otz, antok xa ja ri itziel tak kax c'o pan ivánima? Ruma jun vinak ja ri chica c'o pa ránima ri nu'ej.
40012035	Jun utzulaj ache can ja ri utzulaj kax ri nu'ej, ruma jo'c utzulaj tak kax c'o pa ránima. Pero jun ache ri man otz ta, ja ri itziel tak kax ri nu'ej, ruma jare' ri c'o pa ránima.
40012036	Y inre' ni'ej chiva chi antok xtalka ri k'ij richin ri juicio ri nu'on ri Dios, quinojiel ri xa'e'n ri tzij ri manak rakalien, can xca'an juzgar.
40012037	Ri Dios xca'ru'on condenar ri vinak ri itziel nca'ch'o', pero ri otz nca'ch'o', nik'alajin chi choj ri quic'aslien choch ri Dios.
40012038	Y ic'o jujun chiquivach ri achi'a' escribas y ri achi'a' fariseos xa'ch'o-apa cha ri Jesús, y xqui'ej: Maestro, ojre' nakajo' nakatz'at chi na'an jun señal chakavach.
40012039	Pero ri Jesús xu'ej chica: Ri vinak richin ri tiempo vacame altíra i-itziel y man niquinimaj ta ri Dios, rumare' nicajo' chi ni'an jun señal chiquivach chi nquinquinimaj. Pero ri señal ri nicajo' man xtiyo'x ta chica. Xa ja ri xb'anataj riq'uin ri Jonás, ri jun profeta ri xc'ujie' ojier can tiempo, jare' ri señal ri xtiyo'x chica.
40012040	Ruma inche'l ri Jonás xc'ujie' oxe' k'ij y oxe' ak'a' chupan jun nem car, quire' je' ri Xtak-pa chicaj chi xalax chi'icajol xtic'ujie' chuxie-ulief oxe' k'ij y oxe' ak'a'.
40012041	Y antok xtalka ri k'ij richin ri juicio, xca'c'astaj-pa ri vinak aj-Nínive y xtiqui'ej chi man otz ta xqui'an ri vinak ri ic'o vacame, ruma man xquinimaj ta. Ri vinak aj-Nínive jo'c xca'xaj ri ruch'ab'al ri Dios ri xutzijuoj ri Jonás chica, ja xtzalaj-pa cánima riq'uin ri Dios y xqui'an ri nrajo' jaja'. Y vacame inc'o inre' ri c'o más nuk'ij choch ri Jonás.
40012042	Y antok xtalka ri k'ij richin ri juicio, xtic'astaj-pa ri jun reina ri xu'on gobernar ri Sabá y xtu'ej chi man otz ta xqui'an ri vinak ri ic'o vacame. Ruma antok xc'asie' ri jun reina re', altíra naj xpa-ve chi xalra'xaj runo'j ri rey Salomón. Y vacame inc'o inre' ri c'o más nuk'ij choch ri rey Salomón ri xc'ujie' ojier can.
40012043	Antok jun itziel espíritu ntiel-el pa ránima jun vinak, ni'a pa tak lugar chake'j, nucanuj pache' nuxlan-ve, y man jun lugar niril.
40012044	Rumare' nu'ej: Más otz nquitzalaj chic pa ránima ri vinak pache' xiniel-ve-pa, nicha'. Y antok nalka, nalrila' inche'l jun jay man jun c'o chupan, masuon y ja'al b'anun adornar.
40012045	Y ri itziel espíritu re' nca'ruc'am-pa i-siete (ivuku') chic itziel tak espíritus ri más i-itziel, y quinojiel nca'uoc pa ránima ri vinak. Y ri vinak choj-iq'uin nca'b'ac'ujie-ve ri itziel tak espíritus re', más peor nu'on ri ruc'aslien choch ri rub'anun-pa na'ay. Quire' je' xtib'anataj quiq'uin ri vinak ri man otz ta quic'aslien ri ic'o vacame.
40012046	Y ri Jesús c'a nich'o' quiq'uin ri vinak antok xalka ri rutie' y ri i-ruchak'. Ijeje' nicajo' nca'ch'o' cha, pero xa'c'ujie' juviera.
40012047	Y c'o jun ri xu'ej-apa cha ri Jesús: Ri atie' y ri achak' ic'o juviera y nicajo' nca'ch'o' chava, xcha' cha.
40012048	Pero ri Jesús xu'ej cha ri x'e'n-apa quire' cha: ¿Chica ri ntie' y ri nchak'?
40012049	Y ri Jesús xa'ruc'ut c'a cha ruk'a' ri ru-discípulos y xu'ej: Jare' ri ntie' y ri nchak'.
40012050	Ruma quinojiel ri nca'b'ano ri nrajo' ri Nata' ri c'o chicaj, jare' ri ntie', ri vana' y ri nchak', xcha' ri Jesús.
40013001	Chupan ri k'ij re', ri Jesús xiel-el pa jay y xb'atz'uye' chuchi' ri mar.
40013002	Y iq'uiy vinak xquimol-apa-qui' riq'uin. Rumare' jaja' xuoc chupan jun barco y xtz'uye-ka chupan y quinojiel ri vinak xa'c'ujie' chuchi' ri ya'.
40013003	Y jaja' q'uiy kax xu'ej chica y ruyuon riq'uin parábolas (c'amb'al-tzij). Y quire' nu'ej chica: C'o jun ache ri x'a chi xb'aruquiraj ija'tz.
40013004	Y antok ri ache nuquiraj ri ija'tz, c'o ija'tz xa'ka pa b'ay. Y xa'pa ri chicop ri c'o quixic', xquimol-el ri ija'tz.
40013005	Nic'aj chic ija'tz xa'ka chiquicajol ab'aj y chire' xa man q'uiy ta ri ulief c'o, rumare' cha'nin xa'iel-pa ruma man pin ta ri ulief.
40013006	Pero antok xpa ruchuk'a' ri k'ij, xa'yamayo-ka, y ruma man naj ta b'anak-ka ri quixie', mare' xa'chakej-ka cha'nin.
40013007	Y nic'aj chic ija'tz xa'ka chiquicajol tak q'uix. Y antok xa'iel-pa, junan xa'q'uiy quiq'uin ri q'uix, y xa'jiek' chiquicajol ri q'uix.
40013008	Pero nic'aj chic ija'tz xa'ka pan utzulaj ulief, y ja'al xquiya' quivach; c'o ri xquiya' a treinta quivach, c'o ri xquiya' a sesenta y c'o ri xquiya' a cien quivach.
40013009	Ri c'o ruxiquin chi nra'xaj, can tira'xaj ri xin'ej, xcha' ri Jesús.
40013010	Y ri discípulos xa'jiel-apa riq'uin ri Jesús y xqui'ej cha: ¿Karruma riq'uin parábolas (c'amb'al-tzij) ncach'o-ve chiquivach ri vinak?
40013011	Y jaja' xu'ej chica: Chiva ixre' yo'n permiso chi ntina'iej chirij ri reino ri c'o chicaj. Pero chica ri vinak ri man nquinquinimaj ta, man yo'n ta lugar chi niquitamaj.
40013012	Ruma ri c'o riq'uin, can xtiyo'x más cha y can q'uiy xtu'on-ka riq'uin. Pero ri xa man q'uiy ta c'o riq'uin, hasta re' xtalasas-el cha.
40013013	Rumare' nca'ncusaj parábolas (c'amb'al-tzij) antok nquich'o' chica; ruma man nicajo' ta niqui'an entender, mesque niquitz'at y nica'xaj.
40013014	Quire' nu'on cumplir ri tz'ib'an can ruma ri profeta Isaías. Y quire' rutz'ib'an can jaja': Jo'c xtivaxaj y man xti'ka ta pan ive' (man xti'an ta entender) ri xtivaxaj. Choj xtitz'at y man xtiya' ta pa cuenta ri ntitz'at.
40013015	Ruma ri cánima ri vinak re' xa cof rub'anun, y can man ntuoc ta pa quixiquin ri ni'e'x chica. Ijeje' can quiyupun ri quinak'avach, ruma man nicajo' ta nca'tzu'n. Man nicajo' ta nica'xaj ri ni'e'x chica, man nicajo' ta chi ntuoc riq'uin cánima; y can man nicajo' ta niquiya' can ri pecado chi niqui'an ri nivajo' inre', chi nic'ax ri quic'aslien. Quire' nu'ej ri Dios, ri rutz'ib'an can ri Isaías.
40013016	Pero ixre' ri ix nu-discípulos, can ja'al quixquicuot, ruma riq'uin ri inak'avach can ja'al ntitz'at y riq'uin ixiquin can ja'al ntivaxaj.
40013017	Ruma ketzij c'a ni'ej chiva, chi iq'uiy profetas y choj tak vinak ri xa'c'ujie' ojier can tiempo, altíra xcajo' xquitz'at ri ntitz'at ixre' vacame, y man xquitz'at ta el. Xcajo' ta je' xca'xaj ri ntivaxaj ixre' vacame, y man xca'xaj ta el.
40013018	Y ri Jesús xu'ej chica: Tivaxaj ri chica nu'ej ri parábola (c'amb'al-tzij) ri nich'o' chirij ri xb'aruquiraj ri ija'tz.
40013019	Antok jun nra'xaj ri ch'ab'al chirij ri ru-reino ri Dios y man ni'ka ta paro' (man nu'on ta entender), nipa ri itziel y nralasaj-el ri ch'ab'al ri xtic can pa ránima. Jare' ri ija'tz ri xa'ka pa b'ay.
40013020	Ri ija'tz ri xa'ka chiquicajol ab'aj, jare' ri nra'xaj ri ruch'ab'al ri Dios y can altíra niquicuot antok nu'on recibir.
40013021	Pero ruma manak ruxie' ri ruch'ab'al ri Dios riq'uin ránima, rumare' man nilayuj ta niquicuot. Ruma antok nca'pa ri sufrimientos y itziel nitz'iet ruma runiman ri ruch'ab'al ri Dios, cha'nin nitzak.
40013022	Y ri ija'tz ri xa'ka chiquicajol tak q'uix, jare' ri nra'xaj ri ruch'ab'al ri Dios, pero xa ja ri nic'atzin cha k'ij-k'ij choch-ulief, jo'c re' ninataj cha y ni'an maña cha ruma ri b'ayomal. Jare' nib'ano chi nijiek' ri ruch'ab'al ri Dios riq'uin ránima. Rumare' man jun otz xtik'alajin pa ruc'aslien.
40013023	Y ri ija'tz ri xa'ka pan utzulaj ulief, jare' ri nra'xaj y ni'ka paro' (nu'on entender) ri ruch'ab'al ri Dios. Ri ruc'aslien can nik'alajin ja'al, y can nuya' ru-fruto, a cien, a sesenta o a treinta, xcha' ri Jesús.
40013024	Y ri Jesús xu'ej chic jun parábola (c'amb'al-tzij) chiquivach, y xu'ej: Ri reino ri c'o chicaj can junan riq'uin ri xu'on jun ache ri xutic jun utzulaj ija'tz pa rulief.
40013025	Pero chak'a' antok quinojiel nca'var, xalka ri ru-enemigo ri rajaf ri ulief, xalrutica' jun k'ayis rub'inan cizaña chucajol ri trigo ri ticuon can. Y jo'c xalrub'ana' quire', y x'a.
40013026	Y antok xa'b'aq'uiy-pa ri trigo y xuya-pa roch, c'ajare' xk'alajin-pa je' ri cizaña.
40013027	Y ri ru-esclavos ri rajaf ri ulief xa'a riq'uin y xqui'ej cha: Ajaf, ri ija'tz ri xatic pan avulief can otz. Pero vacame c'o cizaña chucajol. ¿Pache' c'a xpa-ve ri ija'tz richin ri cizaña? xa'cha' cha.
40013028	Y ri ache xu'ej chica ri ru-esclavos: Jun nu-enemigo xb'ano re'. Y ri ru-esclavos xqui'ej cha: ¿Navajo' chi nku'a y nakac'uku' ri cizaña? xa'cha' cha.
40013029	Pero ri ache xu'ej chica ri ru-esclavos: Ni, ruma xa ntic'uk ri cizaña, nca'c'ukutaj je' ri trigo.
40013030	Tiya' lugar cha ri cizaña chi junan niq'uiy-pa riq'uin ri trigo, c'a talka-na ri k'ij chi nijuk ri trigo, ruma antok xtalka ri k'ij re', inre' xtin'ej chica ri xca'juku chi tiquimalo' na'ay ri cizaña y chi manuoja tiquib'ana' cha chi niparox; c'ajare' tiquijuku' ri trigo y tiquiyaca', xcha' ri ache. Quire' xu'ej ri Jesús.
40013031	Y ri Jesús xu'ej chic jun parábola (c'amb'al-tzij) chiquivach, y xu'ej: Ri reino ri c'o chicaj can junan riq'uin ri ija'tz richin ri mostaza ri xutic can jun ache pa rulief.
40013032	Ruma mesque ja ri ija'tz richin ri mostaza ri más co'l-oc chiquivach nic'aj chic ija'tz, pero antok niq'uiy, jare' ri más nem ntiel chiquivach ri nic'aj chic k'ayis. Ri mostaza can inche'l jun chie' ntiel antok niq'uiy. Rumare' ri chicop ri c'o quixic' nca'lka y niqui'an quisuoc chuk'a', xcha' ri Jesús.
40013033	Ri Jesús xu'ej chic jun parábola (c'amb'al-tzij) chiquivach, y xu'ej chica: Ri reino ri c'o chicaj xa junan riq'uin ri levadura ri niruma-pa jun ixok y nuya' chupan oxe' medida harina y ri levadura nuquiraj-ri' chupan nojiel.
40013034	Y nojiel ri xu'ej ri Jesús chica ri vinak re', ruyuon riq'uin parábolas (c'amb'al-tzij) xch'o'. Man jun tzij ri xu'ej chica, ri man ta xucusaj parábolas (c'amb'al-tzij);
40013035	chi quire' nu'on cumplir ri ru'e'n can ri jun profeta ri xc'ujie' ojier can tiempo. Quire' rutz'ib'an can: Antok inre' xquich'o', xca'ncusaj parábolas (c'amb'al-tzij). Xtin'ej ri kax ri avan-pa desde xtz'ucutaj-pa ri roch-ulief. Quire' nu'ej ri tz'ib'an can.
40013036	Y antok ri Jesús xa'ru'on-el despedir ri vinak, jaja' xuoc pa jay y ri ru-discípulos xa'jiel-apa riq'uin y xqui'ej cha: Ojre' nakajo' chi atre' na'ej chika ri chica nu'ej ri parábola (c'amb'al-tzij) chirij ri trigo y ri cizaña.
40013037	Y ri Jesús xu'ej chica: Ri ache ri nutic ri utzulaj ija'tz, ja ri Xtak-pa chicaj chi xalax chi'icajol.
40013038	Ri ulief ri pache' xtic-ve ri ija'tz, ja ri roch-ulief. Ri utzulaj ija'tz, ja ri ic'o pa ru-reino ri Dios. Y ri cizaña, ja ri can i-richin ri itziel.
40013039	Y ri enemigo ri xaltico ri cizaña, ja ri diablo. Ri k'ij antok xtijuk ri trigo, re' pa ruq'uisb'al ri tiempo, y ri nca'juku ri trigo, ja ri ángeles.
40013040	Y can inche'l ni'an riq'uin ri cizaña nca'lasas-el y nca'yo'x pa k'ak', can quire' mismo xtib'anataj pa ruq'uisb'al ri tiempo.
40013041	Ri Xtak-pa chicaj chi xalax chi'icajol, xca'rutak ri ru-ángeles chi nca'quimol chupan ri ru-reino quinojiel ri nca'b'ano itziel tak kax y ri niqui'an chica nic'aj chic chi nca'tzak chupan ri pecado.
40013042	Y xca'b'ac'ak chupan ri k'ak'; y chire' xca'uok' y xtiquik'ach'ach'iej coray.
40013043	Y ri choj quic'aslien choch ri Dios, can altíra xca'ch'ich'an inche'l ri k'ij chupan ri ru-reino ri Quitata' Dios. Ri c'o ruxiquin chi nra'xaj, can tira'xaj ri xin'ej.
40013044	Ri reino ri c'o chicaj can junan riq'uin jun tesoro ri mukun can chupan jun ulief, y nirila-pa jun ache. Ri ache re' numuk chic can y altíra niquicuot nitzalaj chirachuoch, nuc'ayij nojiel ri c'o riq'uin, c'ajare' nulok' ri ulief ri pache' mukun-ve can ri tesoro re'.
40013045	Ri reino ri c'o chicaj can junan riq'uin ri nu'on jun ache ri nca'rulok' y nca'ruc'ayij ri perlas.
40013046	Antok niril jun perla ri altíra ja'al y nic'ayix, cha'nin nitzalaj chirachuoch y nuc'ayij nojiel ri c'o riq'uin, y nulok' ri perla re'.
40013047	Ri reino ri c'o chicaj can junan riq'uin jun ya'l ri niyo'x-ka chupan ri mar y nca'ralasaj-pa nojiel quivach car.
40013048	Y antok ri ya'l nojnak chic chi car, nicalasaj-pa y niquic'uaj chuchi-ya', y nca'tz'uye-ka chi nca'quicha'. Ri car i-otz nca'quiya' pa tak chacach, pero ri man i-otz ta xa nca'quic'ak-el.
40013049	Quire' ri xtib'anataj pa ruq'uisb'al ri tiempo. Xca'pa ri ángeles y xca'quicha' ri vinak ri man otz ta rub'anun quic'aslien chiquicajol ri choj rub'anun quic'aslien choch ri Dios.
40013050	Y xca'yo'x chupan ri k'ak', y chire' xca'uok' y xtiquik'ach'ach'iej coray.
40013051	Ri Jesús xu'ej chica ri ru-discípulos: ¿Xi'ka pan ive' (xi'an entender) nojiel ri xin'ej chiva? xcha' chica. Y ri discípulos xqui'ej: Quire' Ajaf, xa'cha'.
40013052	Y jaja' xu'ej chica: Jun ri rata'n chirij ri reino ri c'o chicaj, y rata'n je' ri tz'ib'an can chupan ri ruch'ab'al ri Dios, can junan riq'uin jun rajaf-jay ri nca'b'aralasaj-pa ru-tesoro ri c'o yan tiempo ruyacuon y nca'b'aralasaj-pa je' ri c'a jub'a' oc tiempo tuyac, xcha' ri Jesús.
40013053	Y antok ri Jesús xtanie' c'a chub'ixic ri parábolas (c'amb'al-tzij) re', xuya' can ri lugar re' y x'a.
40013054	Y xalka chupan ri rutanamit pache' xq'uiy-pa jaja', y xuc'ut ri ruch'ab'al ri Dios chupan ri sinagoga. Y ruma ri tzij ri nu'ej, ri vinak can xa'chapataj, y xqui'ej: ¿Pache' c'a ruc'amun-pa ri no'j, y chi nitiquir nca'ru'on milagros?
40013055	¿Man ja ta came va ruc'ajuol ri jun ache carpintero, y ri rutie' María rub'e', y ri i-ruchak' ja ri Jacobo, ri José, ri Simón y ri Judas?
40013056	¿Man ic'o ta c'a quinojiel ri rana' kiq'uin? ¿Pache' c'a xuc'am-pa nojiel ri nu'ej y ri nu'on? nca'cha'.
40013057	Y rumare' ri vinak man xquinimaj ta y xpa quiyoval chirij ri Jesús. Pero jaja' xu'ej chica: Jun profeta jo'c ri pa rutanamit y ri pa rachuoch niqui'an cha chi man jun rakalien, xcha' chica.
40013058	Ri Jesús man q'uiy ta milagros xa'ru'on pa rutanamit, ruma ri vinak xa man xquinimaj ta.
40014001	Chupan ri tiempo re', ri gobernador Herodes xra'xaj ri nu'on ri Jesús.
40014002	Y ri Herodes xu'ej chica ri rusamajiel: Ri ache re' xa ja ri Juan el Bautista ri xc'astaj-pa chiquicajol ri quiminaki', y rumare' c'o q'uiy poder riq'uin, xcha' ri Herodes chica.
40014003	Ruma ja ri Herodes ri x'e'n chi xtz'am ri Juan, xyo'x pa cárcel y xtz'am cha cadena (yariena). Ri Herodes quire' xu'on, ruma quic'amun-qui' riq'uin ri Herodías, ri xa raxjayil ri Felipe ri quichak'-quinimal-qui' riq'uin ri Herodes;
40014004	ruma ri Juan xu'ej cha: Man otz ta chi ab'anun avaxjayil cha ri Herodías.
40014005	Y ri Herodes can nrajo' nuquimisaj ri Juan, pero nuxi'ij-ri' chiquivach ri vinak, ruma ijeje' niquitz'at chi ri Juan can jun profeta.
40014006	Pero chupan ri k'ij antok ri Herodes xuq'uis chic jun rujuna', jaja' xu'on jun namak'ej, y chupan ri namak'ej re' ri ral-xtan ri Herodías xxajo chiquivach quinojiel ri invitados, y altíra xka choch ri Herodes.
40014007	Y rumare' ri Herodes xu'on jurar cha ri ral ri Herodías chi chica-na ri nrajo', can xtuya' cha.
40014008	Pero nab'ayal ri xtan xa xyo'x runo'j ruma ri rutie', c'ajare' xu'ej cha ri Herodes: Inre' nivajo' chi naya' chuva chupan jun plato ri rujaluon ri Juan el Bautista.
40014009	Y ri rey Herodes xb'isuon-ka ránima rumare', pero ruma can rub'anun yan jurar y cuma ri ic'o riq'uin chirij ri mesa, mare' jaja' xu'on mandar chi tic'amar-pa ri rujaluon ri Juan el Bautista chi tiyo'x cha.
40014010	Y xutak rukupixic rujaluon ri Juan el Bautista chire' pa cárcel.
40014011	Y ri rujaluon xc'amar-pa chupan jun plato y xyo'x cha ri xtan, y ri xtan xb'arujacha' cha ri rutie'.
40014012	Y ri ru-discípulos ri Juan xa'lka chi xalquima' ri ru-cuerpo y xb'aquimuku'. Y xb'aqui'ej cha ri Jesús nojiel ri xb'anataj.
40014013	Y ri Jesús jo'c xra'xaj ri xb'anataj, xuoc chupan jun barco y naj ni'a-ve, chupan jun lugar pache' manak vinak. Pero antok ri vinak xquina'iej pache' ni'a-ve, xa'iel-el pa tak tanamet y chicakan xa'a ri pache' nib'aka-ve ri Jesús.
40014014	Y antok ri Jesús ja ntiel-pa chire', xutz'at chi can iq'uiy ri vinak, y jaja' xujoyovaj quivach. Y ri nca'yavaj ri ic'o chiquicajol ri vinak re', xa'ru'on sanar.
40014015	Antok ya xkak'ij-ka, ri ru-discípulos xa'jiel-apa riq'uin ri Jesús y xqui'ej cha: Chupan va lugar va man jun jay c'o y ya tarde chic; ca'taka' c'a el ri vinak chi ca'a pa tak aldeas chi tiquilak'o' ri chica niquitej, xa'cha' cha.
40014016	Pero ri Jesús xu'ej chica: Man nic'atzin ta chi nca'a, tiya' ixre' chi nca'va', xcha' chica.
40014017	Y ri discípulos xqui'ej c'a: Kiq'uin ojre' jo'c vu'uo' simíta y ca'ye' car c'o, xa'cha' cha.
40014018	Pero ri Jesús xu'ej chica: Tic'ama-pa vave'.
40014019	Y xu'ej chica ri vinak chi ca'tz'uye-ka quinojiel paro' ri k'ayis. Y jaja' xutz'om ri vu'uo' simíta y ri ca'ye' car, xtzu'n chicaj, y xu'on bendecir, y xa'ruper, y xuya' chica ri ru-discípulos, y ri ru-discípulos xquijach chica ri vinak.
40014020	Y quinojiel ja'al xa'va', y otz xnuoj quipan. Y c'a c'o doce (cab'alajuj) chacach ri xa'nuoj riq'uin ri jutak pir ri xmuol can ri xu'on suobra.
40014021	Y ri xa'va' ic'o la'k vu'uo' mil jo'c ri achi'a', y ri ixoki' y ri ac'ola' ri xa'va' man xa'jilax ta.
40014022	Y jare' antok ri Jesús xu'ej chica ri ru-discípulos chi ca'uoc chupan ri barco y ca'a na'ay choch juc'an chic ruchi' ri ya'; y jaja' c'a nic'ujie' can chi nca'ru'on can despedir ri vinak.
40014023	Y antok ya i-b'anak chic quinojiel ri vinak, jaja' xjotie-el paro' jun juyu' chi xirub'ana' orar. Y can ruyuon c'o chire' antok xchak'a-ka.
40014024	Y ri barco pache' i-b'anak-ve ri discípulos ya pa nic'aj ri mar c'o-ve-apa, pero ri ya' altíra nib'alko't, man nuya' ta lugar chi ni'in. Ruma altíra nu'on ri cak'iek', rumare' man nuya' ta chic lugar cha ri barco chi choj ni'in choch.
40014025	Y antok ya nisakar-pa, ri Jesús patanak chirakan paro' ri mar, chi nalka quiq'uin.
40014026	Pero antok ri discípulos xquitz'at chi c'o jun ni'in paro' ri mar, xa'chapataj, y rumare' xqui'ej: ¡Jun fantasma! xa'cha'. Y can riq'uin quichuk'a' xqui'ej quire' ruma altíra xquixi'ij-qui'.
40014027	Pero ri Jesús cha'nin xch'o-pa chica, y xu'ej: ¡Man tixi'ij-ivi'; tiya' ivánima viq'uin, xa inre'! xcha' chica.
40014028	Y ri Pedro xch'o-apa y xu'ej: Ajaf, xa can ketzij chi atre', tab'ana' chuva chi nqui'in paro' ri ya' chi nqui'a-apa aviq'uin, xcha' ri Pedro.
40014029	Y ri Jesús xu'ej-pa cha: Catam-pa c'a. Y ri Pedro can ja xka-ka chupan ri barco y ni'in paro' ri ya' chi ni'a-apa riq'uin ri Jesús.
40014030	Pero antok xutz'at chi can nem ruchuk'a' ri cak'iek', xuxi'ij-ri', y antok xuna' chi ni'a-ka chuxie' ri ya', riq'uin ruchuk'a' xu'ej: ¡Ajaf, quinacalo'!
40014031	Y ri Jesús can cha'nin xutz'om ri Pedro y xu'ej cha: ¿Karruma man xacukub'a' ta ac'u'x viq'uin? xcha' cha ri Pedro.
40014032	Y antok ijeje' xa'jotie-apa chupan ri barco, ja xtanie-ka ruchuk'a' ri cak'iek'.
40014033	Y quinojiel ri i-b'anak chupan ri barco xquiya' ruk'ij ri Jesús y xqui'ej cha: Ketzij chi atre' ri Ruc'ajuol ri Dios.
40014034	Y ijeje' xa'k'ax paro' ri mar y xa'b'aka Genesaret.
40014035	Y antok ri achi'a' richin ri lugar re' xquitz'at chi ja ri Jesús xalka, ijeje' can cha'nin xquitak rutzijoxic chupan nojiel lugar ri ic'o cierca ri Genesaret, y ri vinak xa'quic'am-pa quinojiel ri nca'yavaj ri ic'o quiq'uin.
40014036	Y ri nca'yavaj can niquic'utuj favor cha chi tuya' permiso chica chi niquitz'om mesque jo'c ruchi' ri rutziak. Y quinojiel ri xa'tz'amo ruchi' ri rutziak ri Jesús, xqui'an sanar riq'uin ri quiyab'il.
40015001	Y ic'o nic'aj achi'a' fariseos y nic'aj achi'a' escribas ri i-patanak Jerusalén xa'jiel-apa riq'uin ri Jesús y xquic'utuj cha:
40015002	¿Karruma ri a-discípulos man niqui'an ta inche'l ri b'e'n can cuma ri kate't-kamama'? Ruma ri a-discípulos atre' man niquich'aj ta quik'a' antok nca'va', xa'cha'.
40015003	Y ri Jesús xuc'utuj chica ijeje': ¿Y ixre', karruma jo'c ri quic'utun can ri ivate't-imama' ri nti'an, y man nti'an ta ri ru-mandamiento ri Dios?
40015004	Ruma ri Dios nu'on mandar: Ca'b'ana' respetar ri atie-atata'. Y jun ri nca'rukal ri rutie-rutata', tiquimisas; man tijoyovax roch. Quire' ru'e'n ri Dios.
40015005	Pero ixre' nti'ej: Chica-na ri nu'ej chica ri rutie-rutata' chi manak che'l nca'ruto', ruma nojiel ri c'o riq'uin xa ruyo'n chic cha ri Dios;
40015006	ri jun re' ya man nic'atzin ta chi nca'ru'on respetar ri rutie-rutata'. Riq'uin ri nti'ej, can k'alaj chi ixre' jo'c ntivajo' nti'an ri quic'utun can ri ivate't-imama', y ib'anun cha ri ru-mandamiento ri Dios chi man jun rakalien.
40015007	Ixre' xa ca'ye' ipalaj. Xa otz rub'ixic ru'e'n can chivij ri profeta Isaías. Quire' c'a nu'ej:
40015008	Ri vinak re' jo'c riq'uin ri quichi' niquiya' nuk'ij, pero ri cánima xa naj c'o-ve.
40015009	Xa man jun nic'atzin ri niqui'an antok niquiya' nuk'ij, nojiel ri nca'qui'ej antok nca'quitijuoj ri vinak, xa quino'j achi'a' y niqui'ej chi can jare' ti'an. Quire' ri rutz'ib'an can ri Isaías.
40015010	Y ri Jesús xa'rayuoj-apa ri vinak ri quimaluon-qui' chire' y xu'ej chica: Tivaxaj otz ri xtin'ej chiva y ti'ka pan ive' (tib'ana' entender).
40015011	Ri nib'ano tz'il cha jun vinak man ja ta ri kax ri nca'rutej-ka. Ri nib'ano tz'il cha jun vinak, ja ri itziel kax ri nca'iel-pa riq'uin.
40015012	Y ri discípulos xa'jiel-apa riq'uin ri Jesús, y xqui'ej cha: Ri achi'a' fariseos xpa quiyoval antok xca'xaj ri xa'ej, xa'cha' cha.
40015013	Pero ri Jesús xu'ej chica ri ru-discípulos: Nojiel ri man ticuon ta ruma ri Nata' ri c'o chila chicaj, can xtic'uk-el.
40015014	Qui'iya' can chire'. Ijeje' xa i-muoy quib'anun riq'uin ri cata'n, y nca'quic'uaj nic'aj chic muoy. Y xa ri muoy nuc'uaj jun chic muoy, junan xca'b'atzak pa jul.
40015015	Y ri Pedro xu'ej cha ri Jesús: Tab'ana' explicar chika, chica nib'ano tz'il cha jun vinak.
40015016	Y ri Jesús xu'ej: ¿Ixre' je' man ni'ka ta pan ive' (man nti'an ta entender) ri xin'ej?
40015017	¿Man ni'ka ta pan ive' (man nti'an ta entender) chi nojiel ri nutej-ka xa chupan nika-ve-ka, y después ntiel-el?
40015018	Ri nib'ano tz'il cha jun vinak, ja ri itziel tak tzij ri nca'ru'ej, ruma nojiel re' xa pa ránima ntiel-pa.
40015019	Ruma xa pa cánima ri vinak nca'pa-ve ri itziel tak kax ri niqui'an pensar, ri nca'quimisan, ri i-c'ulan y ri man i-c'ulan ta niquicanuj-qui' chi niqui'an pecado, ri nca'lak', ri niquitz'ak tzij chiquij nic'aj chic, y ri itziel nca'ch'o' chiquij nic'aj chic.
40015020	Nojiel re', jare' ri nib'ano tz'il cha jun vinak. Pero xa jun vinak man nuch'aj ta ruk'a' antok niva-ka, man jun tz'il nu'on cha ri ránima. Quire' xu'ej ri Jesús.
40015021	Y ri Jesús xiel-el chire', y x'a c'a chupan jun lugar cierca ri tanamet quib'inan Tiro y Sidón.
40015022	Y chire' c'o jun ixok aj-Canaán. Jaja' xalka riq'uin ri Jesús, y nuc'utuj favor cha y can riq'uin ruchuk'a' nu'ej: ¡Ajaf, ri at Rumáma can ri rey David, tajoyovaj noch! Ri val-xtan c'o jun itziel espíritu riq'uin, y can altíra nu'on sufrir pa ruk'a'.
40015023	Pero ri Jesús man xch'o' ta cha ri ixok. Y ri discípulos xa'jiel-apa riq'uin ri Jesús y xqui'ej cha: Ta'ej cha ri ixok re' chi tic'ujie' can, ruma patanak chikij y can altíra nisiq'uin nich'o'.
40015024	Y ri Jesús xu'ej: Inre' xitak-pa jo'c quichin ri israelitas, ri inche'l ri ovejas ri i-sachnak can, xcha'.
40015025	Can ja xpa ri ixok y xalxuquie' choch, y xu'ej cha: ¡Ajaf, quinato'! xcha'.
40015026	Ri Jesús xu'ej cha ri ixok: Man otz ta nic'an-el ri qui-simíta ri ac'ola' y niyo'x chica ri tz'e'.
40015027	Y ri ixok xu'ej: Ajaf, can ketzij ri na'ej. Pero ri tz'e' nca'quimol ri rupixq'uil ri simíta ri nca'quitzak-ka ri cajaf choch ri mesa.
40015028	Y ri Jesús xu'ej cha ri ixok: Can altíra acukub'an ac'u'x viq'uin. Can tib'anataj c'a ri navajo', xcha' cha. Y can chupan ri huora re', ri itziel espíritu ri c'o riq'uin ri ral-xtan ri ixok, ja xiel-el.
40015029	Ri Jesús xuya' can ri lugar re' y x'a cierca ri mar Galilea, xjotie' paro' ri ch'iti juyu' ri c'o chire' y chire' xb'atz'uye-ve.
40015030	Y can iq'uiy vinak xa'lka riq'uin, i-quic'amun-pa ri i-jacajic nca'in, ri i-muoy, ri i-miem, ri man otz ta quik'a' y nic'aj chic ri jun-ve chic roch yab'il ntuoc chica. Quinojiel xa'yo'x choch ri Jesús, y quinojiel xa'ru'on sanar.
40015031	Y ruma ri xu'on ri Jesús quiq'uin ri nca'yavaj, ri vinak can xa'chapataj; ruma ri i-miem, nca'ch'o'; ri man otz ta ri quik'a', xa'c'achoj; ri nca'jacajot nca'in, can otz yan chic nca'in; y ri muoy nca'tzu'n yan chic. Rumare' ri vinak can xquiya' ruk'ij ri Ru-Dios ri Israel.
40015032	Y ri Jesús xa'rayuoj ri ru-discípulos y xu'ej chica: Altíra nijoyovaj quivach ri vinak, ruma oxe' k'ij ic'o viq'uin y manak chic ri chica niquitej. Y xa nca'ntak ta el y xa man nca'va' ta el, man nivajo' ta; xa xca'b'atzak pa tak b'ay ruma vi'jal, xcha'.
40015033	Y ri ru-discípulos xqui'ej cha: Chupan va lugar va manak jay. ¿Pache' nakila-pa simíta chi nca'katzuk quinojiel?
40015034	Pero ri Jesús xuc'utuj chica: ¿Jane' (jaro') simíta c'o iviq'uin? Y ijeje' xqui'ej: C'o siete (vuku') simíta y jutz'it ch'itak car, xa'cha' cha.
40015035	Y ri Jesús xu'ej chica ri vinak chi ca'tz'uye-ka pan ulief.
40015036	Y xutz'om ri siete (vuku') simíta y ri car, xuya' tiox b'a' cha ri Dios, xa'ruper y xuya-el chica ri ru-discípulos y ri ru-discípulos xi'quiya' chica quinojiel ri vinak.
40015037	Can quinojiel xa'va' otz y ja'al xnuoj quipan; y xmuol siete (vuku') chacach ri jutak pir ri xu'on suobra.
40015038	Y ri xa'va', jo'c ri achi'a' icaje' mil. Y ri ixoki' y ri ac'ola' ri xa'va' man xa'jilax ta.
40015039	Y antok ri Jesús i-rub'anun chic despedir ri vinak, jaja' xuoc-el chupan ri barco, y x'a c'a jun lugar rub'inan Magdala.
40016001	Ri achi'a' fariseos y ri achi'a' saduceos xa'lka riq'uin ri Jesús chi niqui'an tentar, y xqui'ej cha chi tub'ana' jun señal chicaj.
40016002	Pero ri Jesús xu'ej chica ri achi'a' re': Antok ixre' ntitz'at chi can quiak rub'anun ri mukul chicaj antok nika-ka ri k'ij, nti'ej chi otz k'ij nu'on chua'k.
40016003	Y quire' je' ri mac'ajan yan, antok ntitz'at chi ri rocaj mukul y quiak ri mukul, nti'ej: Vacame nika job', nquixcha'. ¡Ixre' xa ca'ye' ipalaj! Ruma can ivata'n chica nirub'ana' antok ntitz'at ri rocaj, pero man ivata'n ta ntitz'at ri señales richin ri tiempo ri ojc'o.
40016004	Ri vinak richin ri tiempo vacame altíra i-itziel y man niquinimaj ta ri Dios, rumare' nicajo' chi ni'an jun señal chiquivach chi nquinquinimaj. Pero ri señal ri nicajo' man xtiyo'x ta chica. Xa ja ri xb'anataj riq'uin ri Jonás, ri jun profeta ri xc'ujie' ojier can tiempo, jare' ri señal ri xtiyo'x chica. Y ja xa'ruya' can ri achi'a' re' y x'a.
40016005	Antok ri Jesús y ri ru-discípulos xa'b'aka c'a juc'an ruchi' ri ya', ri discípulos xa xmastaj chica chi xquic'uaj simíta.
40016006	Y ri Jesús xu'ej chica ri ru-discípulos: Tib'ana' cuenta-ivi' choch ri levadura quichin ri achi'a' fariseos y ri achi'a' saduceos.
40016007	Ijeje' xqui'ej-ka pa cánima: Jaja' xu'ej quire' ruma manak simíta xkac'am-pa, xa'cha'.
40016008	Pero ri Jesús can rata'n ri niqui'an pensar ri ru-discípulos, mare' xu'ej chica: ¿Karruma ixre' nti'an pensar chi ruma manak simíta xic'am-pa mare' xin'ej quire'? Man icukub'an ta ic'u'x viq'uin.
40016009	¿C'a maja' ti'ka pan ive' (ti'an entender) ri xin'ej? ¿Man nalka ta chic pan ive' antok xa'ntzuk ri ivu'uo' mil achi'a' riq'uin ri vu'uo' simíta y jane' (jaro') chacach ximol can?
40016010	¿Man nalka ta je' pan ive' antok xa'ntzuk ri icaje' mil riq'uin ri siete (vuku') simíta y jane' (jaro') chacach ximol can?
40016011	¿Karruma ixre' man xi'ka ta pan ive' (man xi'an ta entender) chi inre' man xich'o' ta chirij ri simíta ri ximastaj can? Ri xin'ej inre' chiva, ja chi tib'ana' cuenta-ivi' choch ri levadura quichin ri achi'a' fariseos y ri achi'a' saduceos, xcha' ri Jesús chica.
40016012	C'ajare' ri discípulos xi'ka pa quive' (xqui'an entender) chi man nu'ej ta chi tiquib'ana' cuenta-qui' choch ri levadura ri nicusas riq'uin ri simíta. Xa choch ri niquic'ut ri achi'a' fariseos y ri achi'a' saduceos.
40016013	Y ri Jesús junan quiq'uin ri ru-discípulos xalka jun lugar ri c'o cierca ri tanamet Cesarea richin ri Filipo; y xuc'utuj chica ri ru-discípulos: ¿Chica niqui'ej ri achi'a' chirij ri Xtak-pa chicaj chi xalax chi'icajol; chi chica jaja'?
40016014	Y ijeje' xqui'ej cha: Ic'o nca'e'n chi jaja' ri Juan el Bautista. Ic'o nic'aj chic niqui'ej chi jaja' ri Elías. Ic'o je' ri nca'e'n chi jaja' ri Jeremías o jun chiquivach ri profetas ri xa'c'ujie' ojier can tiempo, xa'cha' cha.
40016015	Y jaja' xuc'utuj chica: ¿Y ixre', in chica inre' nti'ej?
40016016	Y ri Simón Pedro ja xu'ej cha ri Jesús: Atre' ri Cristo, ri Ruc'ajuol ri c'aslic Dios, xcha' cha.
40016017	Y jo'c xra'xaj quire' ri Jesús, can ja xu'ej cha: Atre' Simón Pedro ri at ruc'ajuol ri Jonás, can ja'al caquicuot; ruma ri xa'ej, man vinak ta x'e'n chava, xa ja ri Nata' ri c'o chicaj.
40016018	Y nivajo' ni'ej chava: Atre' Pedro ab'e'; y paro' ri ab'aj nem re' xtinpab'a-ve ri nu-iglesia. Y ri camic man xtitiquir ta chirij.
40016019	Can pan ak'a' atre' xtinya-ve chi najak ri puerta chiquivach ri nca'uoc chupan ri reino ri c'o chicaj; rumare' nojiel ri xtaxim o xtaquir vave' choch-ulief, can quire' je' xti'an cha chila chicaj.
40016020	Y ri Jesús xu'on mandar chica ri ru-discípulos chi man jun choj cha tiqui'ej-ve chi jaja' ri Cristo.
40016021	Y chupan ri tiempo re' ri Jesús xutz'om c'a rutzijoxic chiquivach ri ru-discípulos, chi nic'atzin chi ni'a pa tanamet Jerusalén y nuk'asaj q'uiy sufrimiento pa quik'a' ri mama'a' tak achi'a' ri niqui'an gobernar, pa quik'a' ri principales sacerdotes y pa quik'a' ri achi'a' escribas; y xtiquimisas, pero chi oxe' k'ij xtic'astaj-pa chiquicajol ri quiminaki'.
40016022	Ri Pedro xuc'uaj jub'a' aparte ri Jesús, y xuch'olij y xu'ej cha: Man ta xtirajo' ri Dios chi xtib'anataj inche'l ri xa'ej chavij atre' Ajaf, xcha' ri Pedro.
40016023	Pero antok ri Jesús xra'xaj quire', xtzu'n-apa riq'uin y xu'ej cha ri Pedro: ¡Catiel-el chinoch Satanás! Atre' xa ncatuoc k'atoy-nub'iey. Ruma ri na'an pensar atre' xa junan riq'uin ri niqui'an pensar ri vinak y man inche'l ta ri nrajo' ri Dios.
40016024	Y ri Jesús xch'o' chica ri nic'aj chic ru-discípulos y xu'ej: Vi xa c'o jun nrajo' ni'a chuvij, man tu'on ri nurayij jaja', y can tutz'ama' y tuc'uaj ri ru-cruz. Xa quire' nu'on, otz tipa viq'uin chi ni'a chuvij.
40016025	Ruma xa c'o jun ri altíra nrajo' ri ruc'aslien vave' choch-ulief, man xticolotaj ta. Pero ri jun, mesque niquimisas vuma inre', can xtiril ri c'aslien ri man niq'uis ta.
40016026	Ruma ¿chica nuch'ec jun vinak xa nic'ujie' ta riq'uin nojiel ri b'ayomal ri c'o choch-ulief y xa man nicolotaj ta? Mesque altíra b'ayomal c'o riq'uin, pero man nitiquir ta nulok' ri c'aslien ri man niq'uis ta.
40016027	Ruma ri Xtak-pa chicaj chi xalax chi'icajol can xtipa chic jun b'ay, y junan chic ruk'ij riq'uin ri Rutata' y xca'pa je' ri ru-ángeles riq'uin. Y ja xtuya' ruc'axiel chica chiquijunal conforme ri xqui'an.
40016028	Y can ketzij ri ni'ej chiva, chi ri Xtak-pa chicaj chi xalax chi'icajol, can xtipa riq'uin chic ruk'ij, y ic'o jujun chivach ixre' ri man xca'con ta yan, c'a xtiquitz'at-na re', xcha' ri Jesús.
40017001	Y antok k'axnak chic vaki' k'ij, ri Jesús xa'rucha' ri Pedro, ri Jacobo y ri Juan ri quichak'-quinimal-qui' y xa'ruc'uaj c'a ri iyoxe' re' paro' jun juyu' nem.
40017002	Y ri Jesús xc'axtaj rutzub'al chiquivach. Ri rutzub'al can xch'ich'an inche'l ri k'ij. Y ri rutziak can altíra sak xu'on, can inche'l ri luz.
40017003	Y antok ri iyoxe' discípulos xquitz'at, ic'o yan chic ri Moisés y ri Elías, nca'tzijuon riq'uin ri Jesús.
40017004	Y ri Pedro xu'ej cha ri Jesús: Ajaf, otz chi ojc'o vave' ojre'. Xa atre' navajo', naka'an oxe' ch'itak enramadas; jun avichin atre', jun richin ri Moisés y jun richin ri Elías.
40017005	Y c'a nich'o' ri Pedro cha ri Jesús, antok jun mukul can nich'ich'an xka-pa pa quive'. Y chupan ri mukul re', c'o Jun ri xch'o-pa y xu'ej: Jare' ri Nuc'ajuol; altíra nivajo' y niquicuot vánima riq'uin. Can tivaxaj ri nu'ej jaja'.
40017006	Y antok ri iyoxe' discípulos xca'xaj re', xa'xuquie' y xquikasaj-ka ri quijaluon c'a pan ulief. Y altíra xquixi'ij-qui'.
40017007	Y ri Jesús xjiel-apa quiq'uin ri ru-discípulos, xa'rutz'om-ka y xu'ej chica: Quixpalaj y man tixi'ij-ivi'.
40017008	Antok ri discípulos xa'tzu'n chic apa, man jun chic más xquitz'at, xa ruyuon chic ri Jesús c'o can.
40017009	Y antok ijeje' i-xulan-pa choch ri juyu', ri Jesús xu'on mandar chica ri ru-discípulos: Man jun choj cha ti'ej ri xitz'at. Otz nti'ej pero c'a antok ri Xtak-pa chicaj chi xalax chi'icajol ya c'astajnak chic pa chiquicajol ri quiminaki', xcha' chica.
40017010	Entonces ri discípulos xquic'utuj cha ri Jesús: ¿Karruma niqui'ej ri achi'a' escribas chi nic'atzin chi ja ri Elías nipa na'ay? xa'cha'.
40017011	Y ri Jesús xu'ej chica: Can ketzij chi ri Elías nipa na'ay y nalruchojmij nojiel ri nic'atzin chi nichojmix.
40017012	Pero inre' ni'ej chiva chi ri Elías ya xpa, y man xquina'iej ta chica re'. Can nojiel ri xcajo', can quire' xqui'an cha. Y can quire' xtiqui'an je' cha ri Xtak-pa chicaj chi xalax chi'icajol, can xtu'on sufrir pa quik'a', xcha' ri Jesús.
40017013	Y c'ajare' ri discípulos xi'ka pa quive' (xqui'an entender) chi ri Jesús chirij ri Juan el Bautista xch'o-ve.
40017014	Antok ri Jesús y ri iyoxe' discípulos xa'lka pache' quimaluon-qui' iq'uiy vinak, c'o jun ache xalka riq'uin ri Jesús y xalxuquie' choch. Ri ache xu'ej cha ri Jesús:
40017015	Ajaf, tajoyovaj roch ri nuc'ajuol, ruma jaja' altíra nu'on sufrir ruma ri ataque, y q'uiy mul tzaknak pa k'ak' y pa ya'.
40017016	Xinc'am-pa chi xalya' chiquivach ri a-discípulos, pero ijeje' man xa'tiquir ta xqui'an sanar, xcha' ri ache.
40017017	Y ri Jesús xu'ej: ¡Man jun vinak chupan ri tiempo vacame ruyo'n ta ránima riq'uin ri Dios, xa quinojiel i-sachnak! ¿Ixre' nti'an pensar chi inre' nojiel k'ij xquic'ujie' iviq'uin? ¿Y jane' (jaro') tiempo xquixcoch'? Tic'ama-pa ri ala' vave', xcha' ri Jesús.
40017018	Ri Jesús cof xch'o' cha ri itziel espíritu y xu'ej cha chi tiel-el y ja xiel riq'uin ri ala'. Y ri ala' can ja chupan ri huora re' xu'on sanar.
40017019	Y antok ri Jesús y ri ru-discípulos quiyuon chic ic'o can, xa'pa ijeje' xquic'utuj cha: ¿Karruma ojre' man xojtiquir ta xkalasaj-el ri itziel espíritu?
40017020	Y ri Jesús xu'ej chica: Man xixtiquir ta xivalasaj-el ruma man can ta icukub'an ic'u'x riq'uin ri Dios. Y can ketzij ri ni'ej chiva: Xa ta icukub'an ic'u'x riq'uin ri Dios, mesque inche'l-oc jun ch'iti ija'tz richin ri mostaza, nti'ej cha la juyu' la chi tiel-el vave' y tak'ax chic jun lugar, y can xtak'ax y man jun c'a kax ri man ta xquixtiquir xti'an.
40017021	Pero ri jun clase espíritu re' ntiel-el, jo'c riq'uin ayuno y oración, xcha' chica.
40017022	Y antok ri Jesús y ri ru-discípulos ic'o chic Galilea, xpa ri Jesús xu'ej chic jun b'ay chica: Ri Xtak-pa chicaj chi xalax chi'icajol can xtijach pa quik'a' ri vinak,
40017023	y xtiquiquimisaj, pero chi oxe' k'ij xtic'astaj-pa chiquicajol ri quiminaki'. Y antok ri discípulos xca'xaj ri xu'ej ri Jesús, can altíra xa'b'isuon.
40017024	Y antok ri Jesús y ri ru-discípulos xa'lka pa tanamet Capernaum, ri nca'malo ri impuestos xa'lka riq'uin ri Pedro y xquic'utuj cha: ¿Ri I-Maestro nutoj ri ca'ye' dracmas? xa'cha' cha.
40017025	Y ri Pedro xu'ej: Nutoj. Y antok ri Pedro xuoc pa jay, ja ri Jesús xb'ach'o-pa cha na'ay y xu'ej cha: ¿Chica na'ej atre' Simón Pedro? ¿Ri reyes ri ic'o choch-ulief, choj chica niquic'utuj ri impuestos y ri contribuciones? ¿Chica ri calc'ual o chica ri man calc'ual ta? xcha' ri Jesús.
40017026	Y ri Pedro xu'ej cha ri Jesús: Ri reyes chica ri man i-calc'ual ta niquic'utuj-ve, xcha'. Y ri Jesús xu'ej: Ja ri calc'ual ri manak niquitoj.
40017027	Pero xa man nakatoj ta, xa man xti'ka ta pa quive' (man xtiqui'an ta entender) karruma man nakatoj ta. Ca'in c'a chuchi' ri mar chi natz'ama' car; y ri na'ay car ri xtavalasaj-pa, tajaka' pa ruchi' y chire' xtavil-ve ri miera chi natoj ri impuesto ri vichin inre' y ri avichin atre', xcha' ri Jesús cha ri Pedro.
40018001	Y chupan ri tiempo re' ri discípulos xa'jiel-apa riq'uin ri Jesús, y xquic'utuj cha: ¿Chica ri más nem xtu'on chupan ri ru-reino ri Dios? xa'cha' cha.
40018002	Y ri Jesús xrayuoj jun ac'ual y xuya' pa nic'aj.
40018003	Y jaja' xu'ej chica ri ru-discípulos: Can ketzij ri ni'ej chiva, chi xa man ntic'ax ta ri ino'j, y xa man nti'an ta inche'l jun ac'ual, man xquixuoc ta chupan ri ru-reino ri Dios.
40018004	Jo'c ri nuna' chi man jun oc ruk'ij inche'l ri jun ac'ual re', jare' ri más nem ruk'ij xtic'ujie' pa ru-reino ri Dios.
40018005	Y chica-na ri nu'on recibir jun ac'ual inche'l va pa nub'e', xa can inre' nquiru'on recibir.
40018006	Xa c'o ta jun ri in-runiman mesque manak-oc ruk'ij y nipa jun chic vinak y nu'on cha ri jun re' chi nitzak, ri nib'ano quire' más otz nixim jun nem ab'aj (ca') chukul y nic'ak-ka c'a chuxie' ri mar.
40018007	¡Juye' quivach ri vinak ri ic'o choch-ulief, ruma ic'o ri nca'b'ano chica chi nca'tzak chupan pecado! Can c'o-ve chi quire' niquic'ul choch-ulief. ¡Pero can juye' roch ri vinak ri nib'ano cha jun chic chi nitzak chupan pecado!
40018008	Rumare' xa jun ak'a' o jun avakan ri nib'ano chava chi ncatzak, más otz takupij-el y tac'aka-el. Ruma más otz jun oc ak'a' o jun oc avakan c'o ncatuoc chupan ri c'aslien ri man niq'uis ta, que c'o ca'ye' ak'a' y ca'ye' avakan y xa ncayo'x chupan ri k'ak' ri man nichup ta.
40018009	Y xa jun anak'avach ri nib'ano chava chi ncatzak, más otz tavalasaj-el y tac'aka-el. Ruma más otz jun oc anak'avach c'o ncatuoc chupan ri c'aslien ri man niq'uis ta, que c'o ca'ye' anak'avach y xa ncayo'x chupan ri infierno, ri k'ak' ri man nichup ta.
40018010	Man ti'an chica chi man jun quikalien ri man jun oc quik'ij, ruma chivach ixre' can i-co'l-oc. Inre' ni'ej chiva chi ijeje' ic'o ángeles ri nca'chajin quichin, y ri ángeles re' can siempre ic'o riq'uin ri Nata' ri c'o chicaj.
40018011	Y ri Xtak-pa chicaj chi xalax chi'icajol, can xpa chi nca'rucanuj y chi nca'rucol ri i-sachnak chupan ri pecado.
40018012	Tib'ana' pensar otz ri xtin'ej chiva. Xa jun ache ic'o ta i-cien ru-ovejas y nisach ta can jun, ¿man nca'ruya' ta came can b'a' ri i-noventa y nueve y ni'a pa tak k'ayis chucunuxic ri jun ri sachnak can?
40018013	Y xa ri ache re' nirila-pa ri jun ru-oveja ri sachnak can, can ketzij ni'ej chiva chi jaja' más niquicuot riq'uin ri ru-oveja ri nirila-pa que chiquivach ri i-noventa y nueve ri man xa'sach ta.
40018014	Can quire' nib'anataj riq'uin ri Itata' ri c'o chicaj, can man nrajo' ta jaja' chi nisach ta can jun vinak chupan ri pecado, mesque manak-oc ruk'ij.
40018015	Xa c'o jun hermano c'o jun kax itziel ri nu'on chava, ayuon ca'in riq'uin y ta'ej cha ri xu'on chava. Y xa nra'xaj ri na'ej cha, can xach'ec ri hermano.
40018016	Pero xa man ncara'xaj ta, ca'vuc'uaj jun o ica'ye' testigos aviq'uin, chi quire' chiquivach ijeje' na'ej cha ri hermano chi man otz ta ri xu'on chava.
40018017	Y xa ri hermano man nrajo' ta nra'xaj ri niqui'ej cha, ta'ej cha ri iglesia. Y xa man nra'xaj ta ri nu'ej ri iglesia cha, entonces tab'ana' cha inche'l jun maloy-impuestos o inche'l jun vinak ri man runiman ta ri Dios.
40018018	Y can ketzij ni'ej chiva, chi nojiel ri xtixim vave' choch-ulief, can xtinxim chila chicaj, y ri xtiquir vave' choch-ulief, can xtinquir chila chicaj.
40018019	Ni'ej je' chiva: Xa choch-ulief ic'o ica'ye' hermanos ri nca'c'ujie' de acuerdo chi niquic'utuj chica-na kax, ri Nata' Dios ri c'o chicaj can xtuya-pa ri nic'utux cha cuma ri ica'ye' re'.
40018020	Ruma pache' na quimaluon-qui' ica'ye' o iyoxe' pa nub'e' inre', can inc'o inre' chiquicajol, xcha' ri Jesús.
40018021	Y ri Pedro can ja xjiel-apa riq'uin ri Jesús y xu'ej cha: Ajaf, ¿jane' (jaro') mul ni'an perdonar ri nu-hermano ri nu'on itziel chuva? ¿Siete (vuku') mul came ni'an perdonar? xcha' ri Pedro cha ri Jesús.
40018022	Ri Jesús xu'ej cha ri Pedro: Inre' man ni'ej ta chava chi jo'c siete (vuku') mul otz na'an perdonar jun av-hermano ri nu'on itziel chava. Inre' ni'ej chava chi hasta setenta veces siete na'an perdonar ri av-hermano.
40018023	Ri reino ri c'o chicaj can junan riq'uin ri xu'on jun rey ri xrajo' xuna'iej jane' (jaro') quic'as chiquijunal ri rusamajiel.
40018024	Y antok ri rey re' xutz'om rub'anic ri cuentas, c'o jun rusamajiel xpab'ax choch ri c'o diez (lajuj) mil talentos ruc'as.
40018025	Y ruma ri samajiel re' man nitiquir ta nutzoliej ri ruc'as, ri rey xu'ej chi tic'ayix ri samajiel, ri raxjayil y ri ralc'ual. Y tic'ayix je' nojiel ri kax richin, chi quire' nitzalaj ri ruc'as.
40018026	Ri samajiel can ja xxuquie-ka pan ulief choch ri rey, y altíra nu'on rogar cha. Ri samajiel nu'ej cha ri rey: Tab'ana' favor quinavoyo'iej chic b'a'. Inre' can xtintzoliej chava nojiel ri nuc'as, xcha' jaja'.
40018027	Y ri rey ri rajaf ri samajiel, can altíra xujoyovaj roch, rumare' xutzokopij-el y xu'on perdonar ri ruc'as.
40018028	Pero antok xiel-pa ri samajiel re', xb'aruc'ulu' c'a jun chic samajiel ri c'o ruc'as rub'anun riq'uin jaja'. Ri ruc'as ri rub'anun ri jun rach'il riq'uin xa cien denarios oc, pero jaja' xutz'om chukul ri rach'il y can ja nujitz'-ka pa rukul y nu'ej cha: Taya' c'a ri ac'as ri ab'anun viq'uin, nicha' cha.
40018029	Y ri rach'il ja xxuquie-ka chukul rakan, y can nuc'utuj favor cha, y nu'ej: Quinavoyo'iej chic b'a' y inre' xtintzoliej nojiel chava, xcha'.
40018030	Pero ri ache samajiel ri c'o c'as b'anun riq'uin, man xka ta choch ri x'e'x cha y rumare' xuc'uaj y xuya' pa cárcel, hasta c'a nutzoliej-na ri ruc'as.
40018031	Y ri nic'aj chic aj-samajiel antok xquitz'at nojiel ri xb'anataj, can altíra xa'b'isuon-ka. Y ijeje' xa'a riq'uin ri rey ri cajaf y xb'aquitzijuoj nojiel ri xu'on ri jun samajiel riq'uin ri jun chic.
40018032	Y ri rey xutak royoxic ri samajiel ri man otz ta xu'on y xu'ej cha: Atre' xa at jun itziel nusamajiel. Inre' xin'an perdonar nojiel ri ac'as, ruma xa'an rogar chinoch.
40018033	¿Karruma man xajoyovaj ta roch ri avach'il pa samaj, inche'l ri xin'an inre' aviq'uin chi xinjoyovaj avach?
40018034	Y ri rey, ri cajaf ri aj-samajiel, xpa royoval, y xujach-el ri itziel rusamajiel pa quik'a' ri achi'a' chi xquitz'apij pa cárcel, hasta c'a nutzoliej-na nojiel ri ruc'as.
40018035	Can quire' xtu'on ri Nata' Dios ri c'o chicaj iviq'uin ixre', xa man riq'uin ta nojiel ivánima nti'an perdonar ri iv-hermano antok c'o itziel niqui'an chiva, xcha' ri Jesús.
40019001	Y antok ri Jesús xtanie' chub'ixic ri tzij re', x'a y xuya' can ri lugar re', ri rub'inan Galilea. Jaja' x'a c'a Judea, y xak'ax juc'an ri río Jordán.
40019002	Can iq'uiy vinak ri xa'a chirij, y xa'ru'on sanar ri nca'yavaj.
40019003	Y jare' antok nic'aj achi'a' fariseos xa'lka riq'uin chi niqui'an tentar. Y rumare' xquic'utuj cha: ¿Otz chi jun ache nujach-ri' riq'uin ri raxjayil ruma chica-na kax?
40019004	Pero ri Jesús xu'ej chica ri achi'a' re': ¿Man ib'anun ta leer chupan ri ruch'ab'al ri Dios ri nu'ej chi pa rutz'ucb'al, ri Dios ache y ixok xa'ru'on?
40019005	Y xu'ej: Rumare' ri ache xca'ruya' can ri rutie-rutata' y xtiquic'an-qui' riq'uin ri raxjayil, y ri ica'ye' xa jo'c jun xtiqui'an. Quire' nu'ej ri ruch'ab'al ri Dios ri tz'ib'an can.
40019006	Y rumare' man chic ica'ye' ta, xa jo'c jun xtiqui'an. Ruma c'a re', lo que ri Dios xu'on jun cha, ri ache man tujach roch, xcha' ri Jesús.
40019007	Y ijeje' xquic'utuj cha ri Jesús: ¿Karruma ri Moisés xu'on mandar chi xa jun ache nrajo' nujach-ri' riq'uin ri raxjayil, tub'ana' jun carta ri pache' nu'ej-ve chi nujach-ri' riq'uin y tuya' can?
40019008	Y ri Jesús xu'ej chica: Ruma cof ib'anun cha ri ivánima, rumare' ri Moisés xu'on permitir chi jun ache c'o che'l nujach-ri' riq'uin ri raxjayil; pero pa rutz'ucb'al, man quire' ta.
40019009	Y inre' can ni'ej c'a chiva chi chica-na ache ri nujach-ri' riq'uin ri raxjayil y xa man ruma ta ri ixok ruc'uan-ri' riq'uin jun chic ache, y nic'ulie' riq'uin jun chic ixok, ri ache re' can nu'on pecado choch ri Dios. Y ri ache ri nic'ulie' riq'uin ri ixok ri jachuon-el, can nu'on je' pecado choch ri Dios, xcha' ri Jesús.
40019010	Y ri discípulos xqui'ej cha ri Jesús: Xa jun ache can richin xa jun tiempo ximil riq'uin ri raxjayil, más ta otz chi man ta nic'ulie', xa'cha'.
40019011	Y ri Jesús xu'ej chica ri ru-discípulos: Man quinojiel ta nca'covin niqui'an chi man ta nca'c'ulie', ruma man chica ta quinojiel yo'n-ve chi niqui'an quire'.
40019012	Y ic'o-na-ve alab'o, xa-jan antok xa'lax ja yan xa'k'alajin chi man xtiquicanuj ta quixjayil. Ic'o je' alab'o ri man xtiquicanuj ta quixjayil, pero xa ruma xa'an operar. Y ic'o je' alab'o ri man xtiquicanuj ta quixjayil, pero xa quiq'uin ijeje' xpa-ve chi quire' niqui'an rusamaj ri Dios y nca'quito' ri nca'uoc chupan ri reino ri c'o chicaj. Ri nuna' chi nicovin nic'ujie' ruyuon, man tucanuj raxjayil, xcha' ri Jesús.
40019013	Y ic'o ac'ola' ri xa'c'amar-pa choch ri Jesús, chi nuya' ruk'a' pa quive' chi nca'ru'on bendecir. Pero ri discípulos xa'quich'olij ri vinak chi man tiqui'an quire'.
40019014	Pero ri Jesús xu'ej chica ri ru-discípulos: Tiya' permiso chica ri ac'ola' chi nca'pa viq'uin inre', y man qui'ik'at. Ruma ri reino ri c'o chicaj, xa quichin ri i-inche'l ac'ola'.
40019015	Y antok ri Jesús ruyo'n chic ruk'a' pa quive' ri ac'ola' chi xa'ru'on bendecir, jaja' xuya' can ri lugar re' y x'a.
40019016	Y c'o jun c'ajol ache xalka riq'uin ri Jesús y xu'ej: Utzulaj Maestro, ¿chica otz ni'an chi nivil ri c'aslien ri man niq'uis ta? xcha' cha.
40019017	Y ri Jesús xu'ej cha: ¿Karruma na'ej otz chuva inre'? Ruma man jun vinak otz, xa jo'c Jun ri otz y re' ja ri Dios. Xa atre' navajo' ncab'aka chupan ri c'aslien ri man niq'uis ta, can tab'ana' ri nu'ej ri mandamientos, xcha' cha.
40019018	Y xpa ri c'ajol ache xuc'utuj cha ri Jesús: ¿Chica ri mandamientos re'? xcha'. Y ri Jesús xu'ej cha: Man caquimisan; ri at-c'ulan, man tavuc'uaj-avi' riq'uin jun chic; man catalak'; man tatz'ak tzij chirij jun chic;
40019019	ca'b'ana' respetar ri atie-atata'; y can inche'l ri navajo-ka-avi' atre', can quire' je' mismo tavajo' ri a-prójimo. Jare' ri mandamientos, xcha' cha.
40019020	Y ri c'ajol ache xu'ej cha ri Jesús: Nojiel re' c'a in co'l-oc nutz'amuon-pa rub'anic. ¿Chica nquirajo' ri man nub'anun ta? xcha'.
40019021	Y ri Jesús xu'ej cha: Xa navajo' na'an nojiel, ca'in, tac'ayij ri c'o aviq'uin y ri rajal tajacha' chiquivach ri i-puobra, chi quire' nic'ujie' ab'ayomal chicaj. Y catam-pa viq'uin y nca'a chuvij, xcha' cha.
40019022	Antok ri c'ajol ache xra'xaj ri tzij ri xu'ej ri Jesús, nib'isuon ránima x'a, ruma altíra rub'ayomal c'o.
40019023	Entonces ri Jesús xu'ej chica ri ru-discípulos: Can ketzij ni'ej chiva, chi altíra cuesta chi jun b'ayuon ntuoc pa ru-reino ri Dios.
40019024	Jun chic b'ay ni'ej chiva: Xa más fácil nak'ax jun camello chupan jun ruvaruol jun acúxa, que choch jun b'ayuon chi ntuoc pa ru-reino ri Dios.
40019025	Y antok ri ru-discípulos xca'xaj ri tzij re', can más xa'chapataj, y niqui'ej: ¿Chica c'a xticolotaj? xa'cha'.
40019026	Ri Jesús xa'rutz'at-apa ri ru-discípulos y xu'ej chica: Ri vinak man nojiel ta nca'tiquir niqui'an, pero ri Dios nojiel nitiquir nu'on, xcha' chica.
40019027	Y jare' antok ri Pedro xu'ej cha ri Jesús: Ojre' kayo'n can nojiel ri c'o kiq'uin, y oj-b'anak chavij. ¿Y chica xtakach'ec ojre' rumare'?
40019028	Ri Jesús xu'ej: Can ketzij ri ni'ej chiva, chi antok xtalka ri k'ij chi nojiel xca'uoc c'ac'ac', ri Xtak-pa chicaj chi xalax chi'icajol c'o chic ruk'ij, can xtitz'uye' pa ru-trono chi nu'on juzgar. Y ixre' je' ri ix-b'anak chuvij, xquixtz'uye' pa doce (cab'alajuj) tronos chi nti'an juzgar ri doce (cab'alajuj) tribus richin ri Israel.
40019029	Y chica-na ri ruyo'n can rachuoch, o runimal, o ruchak', o rana', o rutie-rutata', o raxjayil, o ralc'ual o rulief vuma inre', can xtiyo'x cien veces más ri ruc'axiel cha. Y can xtiyo'x cha ri c'aslien ri man niq'uis ta.
40019030	Pero iq'uiy ri ic'o nab'ayal, ri xca'c'ujie' c'a pa ruq'uisb'al y iq'uiy ri ic'o pa ruq'uisb'al xca'c'ujie' nab'ayal.
40020001	Ri reino ri c'o chicaj can junan riq'uin ri xu'on jun ache tata'j. Jaja' cumaj yan x'a chi xa'rucanuj aj-samajiel chi xa'rutak pa rulief ri ruticuon uva choch.
40020002	Antok ri ache re' xa'ril ri aj-samajiel y antok ch'ovinak chic quiq'uin chi niquich'ec jun denario ri k'ij, c'ajare' xa'rutak-el pa rulief ri ruticuon uva choch.
40020003	Y como a las nueve la'k ri mac'ajan re', xiel chic ri ache y xa'rutz'at pa q'uiyi'al chi ic'o ri man quiluon ta quisamaj.
40020004	Jaja' xch'o' chica y xu'ej: Quixb'asamaj je' ixre' pa vulief ri nuticuon uva choch, y inre' xtinya' otz ivajal, xcha' chica. Y ri aj-samajiel re' can xa'a.
40020005	Ri rajaf ri ulief, xiel chic jun b'ay como pa nic'aj-k'ij, y quire' je' xu'on como a las tres ri nakak'ij. Jaja' xa'rutak chic el nic'aj aj-samajiel pa rusamaj, y xu'ej chica chi can xtuya' otz cajal.
40020006	Y como a las cinco ri nakak'ij, jaja' xiel chic el jun b'ay y xa'b'arila' nic'aj chic, y xu'ej chica: ¿Karruma ixre' man iviluon ta isamaj y choj xixc'ujie' jun k'ij vave'? xcha' chica.
40020007	Y ri aj-samajiel re' xqui'ej cha: Man jun xyo'n kasamaj. Y ri rajaf ri ulief xu'ej chica: Quixb'asamaj je' ixre' pa vulief ri nuticuon uva choch, y xtinya' otz ivajal, xcha' chica.
40020008	Antok xka-ka ri k'ij, xpa ri rajaf ri ulief, xu'ej cha ri uc'uay quichin ri samajiel: Ca'vayuoj-pa quinojiel ri aj-samajiel y tatajo-el ri quik'ij. Na'ay ca'tajo' ri aj-samajiel ri xa'lka tarde, y después ca'tajo' ri xa'lka na'ay, xcha'.
40020009	Antok ri aj-samajiel ri xa'uoc pa samaj como a las cinco ri nakak'ij, xa'lka chi nca'tuoj; xa'tuoj jun denario.
40020010	Y antok xa'lka ri aj-samajiel ri xa'uoc pa samaj na'ay chi nca'tuoj; xqui'an pensar chi más q'uiy ri xtiyo'x chica. Pero antok xa'tuoj, xa jun denario oc ri xyo'x chica.
40020011	Antok xquitz'at chi junan ri xyo'x chica, xquich'ojij ri cajal cha ri ache tata'j.
40020012	Ri aj-samajiel re' xqui'ej: Ri samajiel ri xa'uoc pa samaj tarde, xa jun huora-oc xa'samaj, y can junan xa'an chica kiq'uin ojre', y ojre' jun k'ij ri xojsamaj y xojc'ujie' chuxie' ruk'ak'al ri k'ij, xa'cha'.
40020013	Y ri rajaf samaj xu'ej cha jun: Xa junan xa'ntoj ri nic'aj chic samajiel, man jun itziel kax xin'an chava atre'. Ruma quire' xka'ej aviq'uin chi jun denario niya' chava.
40020014	Tavuc'uaj ri avajal y ca'in. Y chica ri samajiel ri xa'uoc pa samaj tarde, can pa vánima inre' xalax-pa chi xinya' ri cajal inche'l ri avajal atre'.
40020015	Ruma nojiel ri c'o viq'uin inre', can pa nuk'a' inre' c'o-ve richin ni'an chica-na ri nivajo' ni'an cha. ¿O itziel nquinatz'at ruma ni'an ri otz? xcha'.
40020016	Quire' c'a ri ic'o nab'ayal xca'c'ujie' c'a pa ruq'uisb'al. Y ri ic'o pa ruq'uisb'al xca'c'ujie' nab'ayal. Y mesque iq'uiy ri nca'yox, pero man quinojiel ta xca'cho'x chi nic'ujie' quik'ij. Quire' xu'ej ri Jesús.
40020017	Ri Jesús y ri i-doce (cab'alajuj) ru-discípulos y ri nic'aj chic vinak ri i-b'anak quiq'uin, quitz'amuon-el b'ay chi nca'a pa tanamet Jerusalén. Y jare' antok ri Jesús xa'ruc'uaj aparte ri ru-discípulos y xu'ej chica:
40020018	Ixre' ivata'n chi c'a pa tanamet Jerusalén nku'a-ve-el, y chire' xtijach-ve ri Xtak-pa chicaj chi xalax chi'icajol pa quik'a' ri principales sacerdotes y pa quik'a' ri achi'a' escribas. Y ijeje' xtiqui'ej chi tiquimisas.
40020019	Y xtiquijach pa quik'a' ri vinak ri man israelitas ta. Y ri vinak re' xca'tze'n chirij, xtiquich'ey y c'ajare' xtiquib'ajij choch cruz. Pero chi oxe' k'ij xtic'astaj-pa chiquicajol ri quiminaki', xcha' chica.
40020020	Y ri quitie' ri ica'ye' discípulos ri i-ruc'ajuol ri Zebedeo, xjiel-apa riq'uin ri Jesús i-rach'il ri ral. Y ri quitie' xxuquie-ka choch ri Jesús chi nuc'utuj jun favor cha.
40020021	Ri Jesús xu'ej cha ri quitie': ¿Chica ri navajo'? xcha' cha. Y ri ixok xu'ej cha ri Jesús: Tab'ana' chi ri ica'ye' val re' xca'tz'uye' ta apa aviq'uin chupan ri a-reino; jun ta nic'ujie' pan a-derecha y jun ta pan av-izquierda.
40020022	Pero ri Jesús xu'ej: Ixre' man ivata'n ta chica ri ntic'utuj. ¿Nticoch' came ixre' inche'l ri xti'an chuva inre'? ¿Y nticoch' came ixre' ri sufrimiento ri xtink'asaj inre'? Y ri ica'ye' discípulos re' xqui'ej: Nakacoch', xa'cha'.
40020023	Y ri Jesús xu'ej chic chica: Can ketzij chi ixre' xticoch' ri inche'l xti'an chuva inre'. Can xticoch' je' ri sufrimiento ri xtink'asaj inre'. Pero ri ntic'utuj ixre', chi jun nitz'uye' pa nu-derecha y ri jun chic pa nu-izquierda, re' man pa nuk'a' ta inre' c'o-ve chi niya' chiva. Ja ri Nata' ri ru'e'n choj chica xtuya-ve chi nca'tz'uye' chire'.
40020024	Y antok ri i-diez (lajuj) chic discípulos xca'xaj ri x'e'x, xpa quiyoval chica ri ica'ye' discípulos ri quichak'-quinimal-qui'.
40020025	Pero ri Jesús xa'rayuoj ri ru-discípulos y xu'ej chica: Ixre' ja'al ivata'n chi vave' ri choch-ulief, ri nca'b'ano gobernar, ruma ic'o ri vinak pa quik'a', rumare' niquina' chi ijeje' ri i-cajaf. Y quire' je' ri principales, nicajo' chi ca'nimax y can ti'an nojiel ri niqui'ej.
40020026	Pero chi'icajol ixre' man quire' ta. Ruma xa c'o jun ri nrajo' nu'on nem chi'icajol ixre', nic'atzin chi nquixru'on servir.
40020027	Xa jun chivach ixre' nrajo' chi jaja' ri na'ay, can quixrub'ana' servir.
40020028	Can tub'ana' inche'l nu'on ri Xtak-pa chicaj chi xalax chi'icajol. Jaja' man xpa ta chi ni'an servir, sino chi nu'on servir, y chi nuya' ruc'aslien chi quire' iq'uiy ri nca'colotaj, xcha' ri Jesús.
40020029	Antok ri Jesús y ri ru-discípulos ja nca'iel-el chupan ri tanamet Jericó, altíra iq'uiy vinak ri xa'a chirij.
40020030	Ic'o ica'ye' muoy i-tz'uyul chuchi' ri b'ay, y antok xca'xaj chi ri Jesús nak'ax chire', ijeje' riq'uin quichuk'a' xa'ch'o' y xqui'ej: ¡Ajaf, ri at Rumáma can ri rey David, tajoyovaj kavach! xa'cha'.
40020031	Y ri vinak xa'quich'olij chi man chic ca'ch'o-pa, pero ijeje' xa riq'uin más quichuk'a' xa'ch'o-pa y xqui'ej: ¡Ajaf, ri at Rumáma can ri rey David, tajoyovaj kavach! xa'cha'.
40020032	Y ri Jesús xa'ra'xaj, rumare' xpi'ie-ka, xa'rayuoj y xu'ej chica: ¿Chica ntivajo' chi ni'an? xcha' chica.
40020033	Ijeje' xqui'ej cha ri Jesús: Ajaf, ojre' nakajo' nkutzu'n, xa'cha'.
40020034	Ri Jesús ruma altíra xujoyovaj quivach ri ica'ye' muoy, ja xutz'om-apa ri quinak'avach. Y ijeje' ja xa'tzu'n, y xa'a chirij ri Jesús.
40021001	Y antok ri Jesús y ri ru-discípulos y ri nic'aj chic vinak ri i-b'anak quiq'uin ya xa'b'aka Betfagé, ri c'o choch ri juyu' Olivos, ri c'o cierca ri tanamet Jerusalén, ri Jesús xa'rutak-el ica'ye' ru-discípulos,
40021002	y xu'ej-el chica: Quix'in chupan la aldea la y xtivil jun alaj burro c'o riq'uin ri rutie' ri ximil. Tiquira-pa ri rutie' y qui'c'ama-pa viq'uin.
40021003	Y xa c'o jun ri c'o chica ri xtu'ej-pa chiva, ti'ej cha: Nic'atzin cha ri Ajaf, pero cha'nin xca'lrujacha' chic, quixcha' can cha, xcha-el ri Jesús chica.
40021004	Riq'uin re' nu'on cumplir inche'l ri tz'ib'an can ruma ri jun profeta ri xc'ujie' ojier can tiempo. Ri rutz'ib'an can jaja', nu'ej:
40021005	Ti'ej chica ri vinak ri ic'o pa tanamet Sion: Ri I-Rey ja patanak iviq'uin. Can manak-oc ruk'ij rub'anun-pa, ch'acol-pa chirij jun alaj burro. Ri alaj burro ral jun chicop richin aka'n. Quire' ri tz'ib'an can.
40021006	Y ri ica'ye' discípulos xa'a, y xqui'an ri e'n-el chica ruma ri Jesús.
40021007	Y xa'quic'am-pa ri burro y ri ral riq'uin ri Jesús, y ri discípulos xquiya-el ri qui-manta chiquij, y xch'oquie-el ri Jesús chirij.
40021008	Y can iq'uiy ri vinak ri niquilic' qui-manta pa rub'iey. Y nic'aj chic vinak xiquima-pa ch'itak ruk'a' chie' chi xquiya' pa rub'iey.
40021009	Y ri vinak ri i-b'anak choch ri Jesús y ri ic'o can chirij, can riq'uin nojiel quichuk'a' niqui'ej: ¡Tiox b'a' chi patanak ri Rumáma can ri rey David! ¡Bendito ri patanak pa rub'e' ri Ajaf Dios! ¡Tiox b'a' cha ri Dios ri c'o chicaj! nca'cha'.
40021010	Y antok ri Jesús xuoc pa tanamet Jerusalén, ri vinak ri ic'o chire' xquimol-qui' cha'nin chi niquitz'at. Y ri vinak re' niqui'ej: ¿Chica c'a ache la? nca'cha'.
40021011	Y ic'o ri xa'e'n: La ja ri Jesús, ri profeta, ri rutanamit Nazaret, ri c'o Galilea, nca'cha'.
40021012	Y ri Jesús xuoc pa ru-templo ri Dios ri c'o pa tanamet Jerusalén. Y xa'rutarariej-el quinojiel ri nca'c'ayin y ri nca'lak'o chire'. Y xupajq'uij can ri qui-mesas ri niquic'ax miera. Y quire' je' xu'on cha ri quich'acat ri niquic'ayij paluomix.
40021013	Ri Jesús xu'ej chica ri vinak re': Chupan ri ruch'ab'al ri Dios ri tz'ib'an can nu'ej: Ri vachuoch, jay richin oración; pero ixre' xa ib'anun cachuoch alak'oma' cha, xcha' ri Jesús chica.
40021014	Y antok ri Jesús c'o pa templo, ic'o muoy y ic'o nca'jacajot xa'lka riq'uin y jaja' xa'ru'on-el sanar.
40021015	Pero ri principales sacerdotes y ri achi'a' escribas xpa quiyoval, ruma ri Jesús q'uiy milagros ri nca'ru'on, y ruma je' ri ac'ola' riq'uin quichuk'a' niqui'ej chire' pa templo: ¡Tiox b'a' chi xalka ri Rumáma can ri rey David! nca'cha'.
40021016	Y xqui'ej cha ri Jesús: ¿Navaxaj ri niqui'ej ri ac'ola'? Y ri Jesús xu'ej chica ri achi'a' re': Niva'xaj. Y ixre', ¿man itz'atuon ta c'a chupan ri ruch'ab'al ri Dios ri nu'ej: Ri can ketzij nca'yo'n ruk'ij ri Dios ja ri ac'ola' y ri c'a nca'tz'uman? Quire' nu'ej ri ruch'ab'al ri Dios, xcha' ri Jesús chica.
40021017	Y ri Jesús xa'ruya' can chire' ri achi'a' re'. Jaja' xiel-el pa tanamet Jerusalén y x'a chupan ri aldea Betania. Chire' x'a-ve chi xuk'asaj ri ak'a' re'.
40021018	Y ri mac'ajan chuca'n k'ij, antok rutz'amuon b'ay chi nitzalaj pa tanamet Jerusalén, ri Jesús xnem-pa rupan.
40021019	Y jaja' xutz'at jun mata víquix cierca ri b'ay. X'a-apa chuxie' chi xirucanuj roch, pero xa man jun roch c'o, xa ruyuon ruxak. Y ri Jesús xu'ej cha ri chie': Man jun chic b'ay xtaya' avach. Y ri víquix re' can cha'nin xchakej-ka.
40021020	Antok ri ru-discípulos xquitz'at chi xchakej-ka ri jun mata víquix, xqui'ej: ¿Che'l xu'on chi cha'nin xchakej-ka ri jun mata víquix re'? xa'cha'.
40021021	Y ri Jesús xu'ej chica: Can ketzij ni'ej chiva chi xa ixre' can nticukub'a' ic'u'x riq'uin ri Dios y man nu'on ta ca'ye' ic'u'x, can xquixtiquir nti'an quire' cha jun mata víquix. Y hasta c'o más ri nquixtiquir nti'an. Nquixtiquir nti'ej cha la juyu' la chi tiel-el y tak'ax chupan ri mar, y can quire' xtib'anataj.
40021022	Y nojiel ri xtic'utuj cha ri Dios chupan iv-oración, xa ntinimaj, can niyo'x chiva.
40021023	Y antok ri Jesús c'o chic pa templo y nuc'ut chic ri ruch'ab'al ri Dios chiquivach ri vinak, ri principales sacerdotes y ri mama'a' tak achi'a' ri niqui'an gobernar chiquicajol ri vinak, xa'jiel-apa riq'uin y xquic'utuj cha: ¿Chica autoridad c'o pan ak'a' chi na'an nojiel re'? ¿Y chica xyo'n autoridad chava? xa'cha' cha.
40021024	Ri Jesús xu'ej chica ri achi'a' re': Inre' c'o je' jun kax ri nivajo' nic'utuj chiva, y xa ixre' xti'ej-pa chuva, inre' je' xtin'ej chiva chica autoridad c'o pa nuk'a' chi ni'an nojiel re'.
40021025	¿Ri Juan xtak-pa ruma ri Dios chi xa'ru'on bautizar ri vinak? ¿O xa achi'a' xa'e'n cha? xcha' ri Jesús. Entonces ri principales sacerdotes y ri mama'a' tak achi'a' ri niqui'an gobernar, xqui'ej-ka chiquivach: Xa naka'ej chi ri Juan ja ri Dios ri takayuon-pa richin, ri Jesús xtu'ej chika: ¿Karruma man xinimaj ta?
40021026	Y xa naka'ej chi ja ri achi'a' xa'e'n cha ri Juan chi tub'ana' quire', man otz ta, ruma ojre' nakaxi'ij-ki' chiquivach ri vinak, ruma quinojiel cata'n chi ri Juan jun profeta, xa'cha-ka chiquivach.
40021027	Y c'ajare' xqui'ej-apa cha ri Jesús: Ojre' man kata'n ta, xa'cha-apa. Y ri Jesús xu'ej je' chica: Inre' je' man xtin'ej ta chiva chica autoridad c'o pa nuk'a' chi nca'n'an quire', xcha' ri Jesús.
40021028	Ri Jesús xu'ej chica ri achi'a' re': Can tib'ana' pensar otz ri xtin'ej chiva. C'o jun ache ic'o ica'ye' ruc'ojola'. Y ri quitata' xu'ej cha ri na'ay: Nuc'ajuol, ca'in vacame y cab'asamaj pache' nuticuon-ve uva, xcha' cha.
40021029	Pero jaja' xu'ej cha ri rutata': Vacame man nivajo' ta nquib'asamaj, xcha'. Pero después xalka paro' chi man otz ta ri xu'ej, y ja x'a pa samaj.
40021030	Y ri quitata' quire' je' xu'ej cha ri jun chic ruc'ajuol, chi tisamaj. Y ri ruc'ajuol re' xu'ej cha: Otz c'a táta, ja nqui'a, xcha'. Pero xa man x'a ta.
40021031	Ri Jesús xuc'utuj: ¿Chica chiquivach ri ica'ye' xb'ano ri xrajo' ri quitata'? Y ri achi'a' re' xqui'ej: Ja ri na'ay, xa'cha'. Y ri Jesús xu'ej chica: Can ketzij ni'ej chiva, chi ja ri maloy-impuestos y ri rameras ri xca'uoc na'ay chivach ixre' chupan ri ru-reino ri Dios.
40021032	Antok ri Juan el Bautista xpa, xuc'ut jun choj b'ay chivach, pero ixre' man xinimaj ta. Jo'c ri maloy-impuestos y ri rameras ri xquinimaj. Pero ixre', mesque xitz'at re', man xtzalaj ta pa ivánima riq'uin ri Dios chi xinimaj.
40021033	Tivaxaj jun chic parábola (c'amb'al-tzij), xcha' ri Jesús chica ri vinak: Xc'ujie' jun ache tata'j; xpa jaja', xutic uva pa rulief, xuc'ajuoj rij, xu'on inche'l jun ch'iti pila chupan ri ulief chi niyitz' ri uva chupan, y xu'on je' jun torre. C'ajare' xuya' can pa kajic chica nic'aj aj-samajiel, y jaja' x'a naj.
40021034	Y antok xalka ri tiempo richin ri cosecha, ri rajaf ri ulief xa'rutak-pa ri rusamajiel quiq'uin ri i-kajayuon ri rulief richin chi nalquima' ri uva kajb'al richin ri ulief.
40021035	Pero ri achi'a' ri i-kajayuon ri rulief xa man xa'quic'ul ta otz ri aj-samajiel ri i-takuon-pa ruma ri rajaf ri ulief. Jun xquich'ey, jun xquic'ak cha ab'aj y jun chic xquiquimisaj.
40021036	Ri rajaf ri ulief xa'rutak-pa nic'aj chic rusamajiel. Can más iq'uiy ri xa'rutak-pa. Pero ri achi'a' ri i-kajayuon ri ulief ja mismo xqui'an chica.
40021037	Y pa ruq'uisb'al, ri rajaf ri ulief xutak-pa ri ruc'ajuol y xu'ej: Ri achi'a' re' can xtiqui'an respetar antok xtiquitz'at chi ja ri nuc'ajuol ri xti'ka quiq'uin, xcha'.
40021038	Pero ri achi'a' re', antok xquitz'at chi ja ri ruc'ajuol ri rajaf ri ulief ri xalka, xqui'ej-ka chiquivach: Jare' ri xtuoc can rajaf nojiel ri ulief ri kakajuon, quixam-pa, kaquimisaj, chi quire' pa kak'a' ojre' nic'ujie' can ri ulief, xa'cha'.
40021039	Y ja xquitz'om, y juviera ri ulief ri ticuon uva choch, xb'aquic'aka' y xquiquimisaj.
40021040	Antok xtipa ri rajaf ri ulief ri ticuon uva choch, ¿chica came xtu'on chica ri achi'a' ri i-kajayuon ri ulief? xcha' ri Jesús.
40021041	Y ri vinak xqui'ej: Ri rajaf ri ulief man xtujoyovaj ta quivach ri itziel tak achi'a' ri i-kajayuon, can xca'ruquimisaj; y ri rulief xtuya' chic pa kajic chica nic'aj chic aj-samajiel ri can xtiquiya' ri uva kajb'al richin ri ulief antok nalka ri tiempo, xa'cha'.
40021042	Ri Jesús xu'ej chica: ¿Can man jun b'ay c'a itz'atuon ri tz'ib'an can chupan ri ruch'ab'al ri Dios? Ri nu'ej: Ri Ab'aj ri man xka ta chiquivach ri achi'a' ri i-b'anoy-jay, xa jare' ri xyo'x ri lugar ri más nic'atzin chi quire' ri jay man nitzak ta. Ja ri Ajaf ri xb'ano quire' cha, y ojre' man jun b'ay katz'atuon chi nib'anataj quire'. Quire' nu'ej ri ruch'ab'al ri Dios.
40021043	Y ruma c'a re' ni'ej chiva chi ri ru-reino ri Dios xa xtalasas pan ik'a'. Xa xtiyo'x chica nic'aj chic vinak ri quic'uan jun utzulaj c'aslien choch ri Dios.
40021044	Chica-na vinak ri xtitzak choch va Ab'aj va, can xtimulumu'. Y chica-na vinak ri xtika va Ab'aj va chirij, can xtuyitz' c'a, xcha' ri Jesús.
40021045	Y antok ri principales sacerdotes y ri achi'a' fariseos caxan chic ri parábolas (c'amb'al-tzij) ri xa'rutzijuoj ri Jesús, can xi'ka pa quive' (xqui'an entender) chi xa chiquij ijeje' xch'o-ve.
40021046	Y jare' antok ijeje' xcajo' ta xquitz'om yan el. Pero man xqui'an ta, ruma niquixi'ij-qui' chiquivach ri vinak; ruma chiquivach ri vinak, ri Jesús can jun profeta.
40022001	Y ri Jesús xch'o' chic chica ri vinak, y xa'rucusaj nic'aj chic parábolas (c'amb'al-tzij). Jaja' xu'ej:
40022002	Ri reino ri c'o chicaj can junan riq'uin jun namak'ej ri xu'on jun rey antok xc'ulie' ri ruc'ajuol.
40022003	Y xa'rutak-el ri ru-siervos chi xa'b'acayuoj quinojiel ri i-rub'anun invitar richin ri c'ulub'ic. Pero ri i-b'anun invitar xqui'ej-pa chi man nca'pa ta.
40022004	Y ri rey xa'rutak chic el nic'aj ru-siervos y xu'ej-el chica: Ti'ej chica quinojiel ri i-nub'anun invitar, chi nojiel c'o chic listo chi nkuva'. Ri nu-tuora y ri nic'aj chic vavaj ri i-ti'uoj chi nca'c'atzin chupan ri k'ij va, ya xa'quimisas. Can nojiel c'o chic, quixam-pa ri pa c'ulub'ic, quixcha' chica.
40022005	Pero ri i-b'anun invitar, man xa'niman ta chi xa'pa. Ic'o xa'a pan avan, y ic'o xa'b'ac'ayin y xa'b'alak'o'.
40022006	Y ri nic'aj chic, xa xa'quitz'om ri siervos ri i-rutakuon-el ri rey y xa'quiquimisaj; ruma chiquivach ijeje' ri siervos re' xa man jun quikalien.
40022007	Antok xra'xaj ri rey ri xb'anataj, xyacataj royoval. Rumare' xa'rutak ru-soldados chiquij chi xa'ruq'uis ri aj-quimisaniel, y chi xparox je' ri quitanamit.
40022008	C'ajare' ri rey xch'o' chic chica ri ru-siervos y xu'ej: Can ketzij chi nojiel c'o chic chi ni'an ri c'ulub'ic, pero ri xa'n'an invitar man nca'ruc'ul ta chi xa'lka.
40022009	Quix'in pa tak b'ay ri nca'iel-el pa tanamet, qui'ivayuoj-pa quinojiel ri xqui'vil chi nca'pa chupan ri c'ulub'ic va, xcha' chica.
40022010	Y antok ri siervos xa'a pa tak b'ay, xa'cayuoj-pa chica-na vinak, ri otz y ri man otz ta quic'aslien. Y ri jay pache' x'an-ve ri c'ulub'ic, xnuoj.
40022011	Y ri rey xuoc chi xa'rutz'at quinojiel ri xa'rayuoj. Y jaja' xutz'at chi c'o jun ache chire' ri man rucusan ta ri tziak ri nicusas chupan ri c'ulub'ic.
40022012	Ri rey xuc'utuj cha ri ache re': Amigo, ¿che'l xatuoc-pa vave', ruma man ja ta ri tziak ri nicusas chupan ri c'ulub'ic acusan? xcha' ri rey cha. Y ri ache manak kax xu'ej.
40022013	Y jare' antok ri rey xu'ej chica ri ru-siervos: Tixima-el ruk'a-rakan ri jun ache ri man rucusan ta ri tziak richin ri c'ulub'ic, tivalasaj-el y tic'aka' pa k'aku'n. Chire' xa xtituok' y xtuk'ach'ach'iej roray.
40022014	Y mesque iq'uiy ri nca'yox, man quinojiel ta xca'cho'x, xcha' ri Jesús.
40022015	Y ri achi'a' fariseos xa'a; y xqui'ej chiquivach chi chica manera niqui'an cha ri Jesús chi nitzak pa quik'a' riq'uin ri nu'ej.
40022016	Y ijeje' xa'quitak qui-discípulos y nic'aj ruvinak ri rey Herodes riq'uin ri Jesús; y antok xa'b'aka, xqui'ej cha: Maestro, ojre' kata'n chi jo'c ri ketzij ri nika chavach y nac'ut ri ruch'ab'al ri Dios y can ja-ve rub'ixic na'an cha, ruma atre' man naxi'ij ta avi' choch jun vinak mesque altíra ruk'ij.
40022017	Ojre' vacame nakajo' nakaxaj ri chica xta'ej: ¿Otz nakatoj ri impuestos ri nu'ej ri rey César, o xa man otz ta? xa'cha' cha.
40022018	Pero ri Jesús can rata'n ri man otz ta ri niqui'an pensar chirij, rumare' jaja' xu'ej chica: Ixre' xa ca'ye' ipalaj. ¿Karruma nquini'an tentar?
40022019	Tic'utu-pa ri moneda ri nicusas chi nituoj ri impuestos, xcha' chica. Y ijeje' xquic'ut-apa jun denario choch.
40022020	Y jaja' xuc'utuj chica: ¿Choj palaj y choj b'e' ri c'o choch? xcha' chica.
40022021	Y ijeje' xqui'ej cha: Richin ri rey César, xa'cha' cha. Y ri Jesús xu'ej chica: Tiya' c'a cha ri César ri can richin ri César, y tiya' cha ri Dios ri can richin ri Dios, xcha' ri Jesús chica.
40022022	Y antok ri achi'a' re' xca'xaj ri xu'ej ri Jesús, can vor chica xquina'. Y rumare' ijeje' xquiya' can ri Jesús y xa'a.
40022023	Y ri k'ij re' ic'o achi'a' saduceos xa'lka riq'uin ri Jesús. Ri achi'a' re' man niquinimaj ta chi ri quiminaki' can xca'c'astaj-pa, y rumare' ijeje' xquic'utuj cha ri Jesús:
40022024	Maestro, ri Moisés rutz'ib'an can chika: Xa c'o jun ache nicon-el y xa man jun ralc'ual nic'ujie' can, jun ruchak' o runimal tic'ulie' riq'uin ri raxjayil, richin quire' nca'c'ujie' ralc'ual ri quiminak chic el.
40022025	Y ijeje' xqui'ej c'a: Xa'c'ujie' i-siete (ivuku') ri quichak'-quinimal-qui' chikacajol ojre'. Ri na'ay xc'ulie', pero xcon-el y man jun ralc'ual xc'ujie' can. Ri raxjayil xc'ulie' chic riq'uin jun ruchak' ri ache ri xcon-el choch.
40022026	Ri ruca'n, can quire' je' mismo xu'on, jaja' xcon-el y man jun ralc'ual xc'ujie' can. Ri ruox, can quire' je' mismo xu'on. Y quire' xqui'an-el ri i-siete (ivuku') ri quichak'-quinimal-qui'.
40022027	Y antok i-quiminak chic el ri i-siete (ivuku') ri quichak'-quinimal-qui', después xcon je' ri ixok.
40022028	Y ri achi'a' saduceos xquic'utuj cha ri Jesús: Antok xtalka ri k'ij chi xca'c'astaj-pa ri quiminaki', ¿choj axjayil xtuoc ri ixok re'? Ruma ri i-siete (ivuku') ri quichak'-quinimal-qui' xuoc caxjayil, xa'cha' cha.
40022029	Entonces ri Jesús xu'ej chica: Ixre' xa ix-sachnak riq'uin ri xi'ej. Man ivata'n ta ri nu'ej ri ruch'ab'al ri Dios. Y man ivata'n ta je' ri ru-poder ri Dios.
40022030	Ruma antok xtalka ri k'ij chi ri quiminaki' xca'c'astaj-el, man xca'c'ulie' ta chic, ni man xca'yo'x ta chi xca'c'ulie'. Ijeje' xa xca'uoc inche'l ri ru-ángeles ri Dios ri ic'o chicaj.
40022031	Pero riq'uin ri quiminaki' ri xca'c'astaj-pa, ¿man itz'atuon ta c'a ri ruch'ab'al ri Dios ri yo'n can pan ik'a'? Chire' ri Dios nu'ej:
40022032	Inre' in Ru-Dios ri Abraham, in Ru-Dios ri Isaac y in Ru-Dios ri Jacob. Quire' xu'ej ri Dios ojier can. Ri Dios man Qui-Dios ta ri quiminaki', xa Qui-Dios ri ic'as, xcha' ri Jesús.
40022033	Y antok ri vinak caxan chic ri tzij ri xuc'ut ri Jesús, can vor chica xquina', ruma man jun b'ay caxan quire'.
40022034	Y ri achi'a' fariseos can cha'nin xquimol-qui' chi niqui'an pensar ri chica xtiqui'an, ruma xca'xaj chi ri Jesús can xutz'apij quichi' ri achi'a' saduceos riq'uin ri xu'ej.
40022035	Xpa jun chiquivach ri maestros richin ri ley, jo'c chi nu'on tentar ri Jesús, xuc'utuj cha:
40022036	Maestro, ¿chica chiquivach ri mandamientos ri xuya' ri Dios cha ri Moisés, ri más nem?
40022037	Y ri Jesús xu'ej cha: Can tavajo' ri Avajaf Dios, tavajo' riq'uin nojiel avánima, tavajo' riq'uin nojiel ri ac'aslien y tavajo' je' riq'uin nojiel ri ano'j.
40022038	Jare' ri na'ay y más nem mandamiento.
40022039	Y c'o chic jun ruca'n mandamiento ri casi junan riq'uin ri na'ay. Y ri mandamiento re' nu'ej: Can inche'l ri navajo-ka-avi' atre', can quire' je' mismo tavajo' ri a-prójimo.
40022040	Ri ca'ye' mandamientos re' jare' ruc'u'x nojiel ri ley ri xuya' ri Dios cha ri Moisés y nojiel ri qui'e'n can ri profetas ri xa'c'ujie' ojier can tiempo, xcha' ri Jesús.
40022041	Y antok c'a quimaluon-qui' ri achi'a' fariseos, xpa ri Jesús xuc'utuj chica:
40022042	¿Chica nti'an pensar ixre' chirij ri Cristo? ¿Choj ralc'ual jaja'? Y ri achi'a' fariseos xqui'ej: Ralc'ual ri rey David, xa'cha'.
40022043	Y ri Jesús xu'ej chica: ¿Pero karruma ri rey David xu'ej Vajaf cha ri Cristo? Ruma ja ri Espíritu Santo ri x'e'n cha, y rumare' xu'ej:
40022044	Ri Ajaf Dios xu'ej cha ri Vajaf: Catz'uye' pa nu-derecha, hasta c'a xca'nya' ri av-enemigos chuxie' avakan. Quire' xu'ej.
40022045	Y xa ri rey David xu'ej Vajaf cha ri Cristo, ¿karruma ni'e'x chi ri Cristo xa choj jun rumáma can ri rey David? xcha' ri Jesús.
40022046	Y man jun chic c'a x'e'n-apa jun tzij cha ri Jesús chirij ri xuc'utuj chica. Can ja k'ij re' antok man jun chic xutz'om rucovil chi c'o ta ri chica xuc'utuj más cha ri Jesús.
40023001	Y ri Jesús xch'o' chiquivach ri vinak y chiquivach ri ru-discípulos, jaja' xu'ej c'a:
40023002	Pa ruc'axiel ri Moisés, ic'o can ri achi'a' escribas y ri achi'a' fariseos.
40023003	Rumare', ixre' can tinimaj quitzij y tib'ana' nojiel ri niqui'ej chiva. Pero man ti'an inche'l ri niqui'an ijeje', ruma ijeje' xa man niqui'an ta ri niqui'ej.
40023004	Ijeje' nima'k tak aka'n niquiya' chiquij ri vinak, ri altíra calal y can cuesta nca'c'uax. Ri aka'n re' jo'c chiquij ri vinak niquiya-ve, pero ijeje' man niquisiluoj ta ni xa ta cha jun ruve-quik'a'.
40023005	Nojiel ri niqui'an ijeje', jo'c chi ca'tz'iet y ca'na'ax cuma ri vinak chi ja ri otz ri niqui'an. Y can nika chiquivach nitz'ib'as jujun versículo ri ruch'ab'al ri Dios choch jun tz'un y niquiya' chupan jun chic tz'un, y can nem niqui'an cha y niquic'uaj chirij ri quik'a' y chi'quivach. Y más nima'k niqui'an cha ri ru-fleco ruchi' ri quitziak.
40023006	Can ja ri na'ay tak ch'acat nicajo' pa tak va'en y pa tak sinagogas.
40023007	Can altíra nika chiquivach chi nca'an saludar ri pache' niquimol-ve-qui' q'uiy vinak. Y can altíra nika chiquivach chi ni'e'x chica cuma ri vinak: Rabí, Rabí.
40023008	Pero ixre' man tivajo' chi ni'e'x Rabí chiva, ruma xa jo'c Jun ri otz ni'e'x Maestro cha, y re' ja ri Cristo. Y ixvonojiel ixre' xa hermanos-ivi'.
40023009	Y man c'a ti'ej katata' cha jun vinak ri vave' choch-ulief chi ntiya' ruk'ij. Ruma ri Katata' jo'c Jun, y re' ja ri Katata' ri c'o chicaj.
40023010	Ni man tiya' lugar chi ri vinak niqui'ej maestros chiva. Ruma xa jo'c Jun ri Maestro c'o y re' ja ri Cristo.
40023011	Ruma ri c'o más ruk'ij chi'icajol ixre', nic'atzin chi nquixru'on servir.
40023012	Ruma ri niquina' chi can c'o quik'ij, xa xtikasas quik'ij. Pero ri niquina' chi manak-oc quik'ij, xtiyo'x quik'ij.
40023013	¡Juye' ivach ixre' achi'a' escribas y ixre' achi'a' fariseos, ri xa ca'ye' ipalaj! ruma ik'atuon quib'iey ri vinak chi man nca'uoc ta chupan ri reino ri c'o chicaj. Man nquixuoc ta ixre' y man ntiya' ta je' lugar chica ri vinak.
40023014	¡Juye' ivach ixre' achi'a' escribas y ixre' achi'a' fariseos, ri xa ca'ye' ipalaj! Ruma ixre' can ntimaj nojiel kax quichin ri malca'n-ixoki', y chi tinimax chi ja'al ic'aslien, can nquixlayuj nti'an orar. Y rumare' más nem ri castigo ri xtika pan ive'.
40023015	¡Juye' ivach ixre' achi'a' escribas y ixre' achi'a' fariseos, ri xa ca'ye' ipalaj! Ruma ixre' can nquix'a paro' mar y can nquix'in choch ri roch-ulief chi nqui'canuj vinak chi nca'a chivij, y niquinimaj ri ntinimaj ixre'. Pero antok iviluon chic, man otz ta nti'an chica; ruma ri ntic'ut chiquivach, can nti'an chica chi niquiya' can ri Dios, can nti'an chica chi ca'mul más i-richin ri infierno que chivach ixre'.
40023016	¡Juye' ivach ixre' ri nquix'e'n chi ix uc'uay-b'ay y xa ix muoy! Ixre' ri nquix'e'n: Xa c'o jun ri nu'on jurar pa rub'e' ri templo, mesque man nu'on ta ri ru'e'n, can man jun ruch'o'j. Pero ri nu'on jurar pa rub'e' ri oro ri c'o pa templo, can tub'ana' ri ru'e'n.
40023017	Ixre' can ix-nacanak y ix muoy je', ruma ¿chica ri más c'o ruk'ij? ¿Ja came ri oro ri c'o pa templo o ja ri templo ri nib'ano santificar ri oro ri c'o chire'?
40023018	Ixre' nti'ej je': Ri nu'on jurar pa rub'e' ri altar, mesque man nu'on ta ri ru'e'n, man jun ruch'o'j. Pero ri nu'on jurar pa rub'e' ri sipan can choch ri altar, can tub'ana' ri ru'e'n.
40023019	Can ix-nacanak y can ix muoy, ruma ¿chica ri más c'o ruk'ij? ¿Ja came ri sipan ri c'o choch ri ru-altar ri Dios o ja ri altar ri nib'ano santificar ri sipan?
40023020	Ri nu'on jurar pa rub'e' ri altar, xa man jo'c ta pa rub'e' ri altar nu'on-ve jurar. Xa can pa rub'e' je' ri sipan ri c'o can choch ri altar.
40023021	Ri nu'on jurar pa rub'e' ri templo, xa man jo'c ta pa rub'e' ri templo nu'on-ve jurar, xa can pa rub'e' ri Dios nu'on-ve je'.
40023022	Y ri nu'on jurar pa rub'e' ri rocaj, can nu'on jurar pa rub'e' ri ru-trono ri Dios y pa rub'e' ri Dios, ruma jaja' tz'uyul chire'.
40023023	¡Juye' ivach ixre' achi'a' escribas y ixre' achi'a' fariseos, ri xa ca'ye' ipalaj! Ixre' ntiya' ri diezmo richin ri alvaviena, ri anís y ri comino, pero iyo'n can ri más nic'atzin ri nu'ej chupan ri ley, chi choj tib'ana' quiq'uin ri vinak, tijoyovaj quivach y can ticukub'a' ic'u'x riq'uin ri Dios. Jare' ri más nic'atzin chi nti'an, después tiya' ri i-diezmo.
40023024	Ixre' nquix'e'n chi ix uc'uay-b'ay, pero xa ix muoy, ruma xa ntichayuj can ri us y xa ntib'ak' ri camello.
40023025	¡Can juye' ivach ixre' achi'a' escribas y ixre' achi'a' fariseos, ri xa ca'ye' ipalaj! Ruma ixre' ix inche'l ri vaso y ri plato ri ja'al ch'ajuon quij, pero ri quipan xa tz'il. Ri ivánima xa nojnak riq'uin alak', y xa b'anak chirij ri c'o quiq'uin ri vinak.
40023026	¡Ixre' achi'a' fariseos xa ix muoy! Can tib'ana' cha ri ic'aslien inche'l ri vaso y ri plato ri can sak rij y ri rupan je'. Tich'aja' ri ivánima chi quire' ri ic'aslien xtiel sak.
40023027	¡Juye' ivach ixre' achi'a' escribas y ixre' achi'a' fariseos, ri xa ca'ye' ipalaj! Ruma xa ix junan riq'uin ri panteón ri rij sak-sak, pero ri rupan man quire' ta; xa ruyuon k'aynak c'o chupan, xa ruyuon rub'akil quiminak.
40023028	Can ix quire' ixre'. Ruma ixre' can ntic'ut chi choj ri ic'aslien chiquivach ri vinak, pero ri ivánima xa man quire' ta choch ri Dios. Ri ivánima xa nojnak riq'uin itziel tak kax. Y can ca'ye' je' ipalaj.
40023029	¡Juye' ivach ixre' achi'a' escribas y ixre' achi'a' fariseos, ri xa ca'ye' ipalaj! Ruma nqui'chojmij ri panteones ri pache' i-mukun-ve ri profetas ri xa'c'ujie' ojier can tiempo. Ixre' can ja'al nca'ivak pache' i-mukun-ve ri utzulaj tak vinak ri choj quic'aslien choch ri Dios.
40023030	Y ixre' nti'ej: Xa ta ojre' xojc'ujie' pa qui-tiempo ri kate't-kamama', ojre' man ta xa'kato' antok xa'quiquimisaj ri profetas.
40023031	Pero xa man ketzij ta ri nti'ej, ruma xa iyuon ixre' ntic'ut-ivi' chi ix junan quiq'uin ri ivate't-imama' ri xa'quimisan quichin ri profetas ri xa'c'ujie' ojier can tiempo.
40023032	¡Tiq'uisa' c'a rub'anic ri xquitanab'a' can ri ivate't-imama'!
40023033	¡Ixre' xa ix inche'l cumatz! Can man jun manera nquixtiquir nticol-ivi' choch ri infierno, xa c'a chire' xquixb'aka-ve.
40023034	Rumare' inre' nca'ntak profetas, achi'a' ri altíra quino'j y achi'a' i-maestros. Pero ic'o chiquivach ri xqui'b'ajij choch cruz, y ic'o ri xqui'quimisaj. Ic'o xqui'ch'ey pa tak i-sinagogas; y chica-na tanamet nca'a-ve ijeje', ixre' je' xquixb'aka chire' chi nqui'tarariej.
40023035	Y ruma quire' xti'an, ixre' nquixakan quicamic quinojiel ri choj tak vinak ri i-quimisan; ri xtiquir-pa riq'uin ri rucamic ri choj ache Abel, c'a riq'uin ri rucamic ri Zacarías, ri ruc'ajuol ri ache Berequías. Ri Zacarías ri xquimisas chucajol ri templo y ri altar.
40023036	Ri xin'ej chiva, can ketzij chi nojiel c'a ri camic re' xtika pa quive' ri vinak ri ic'o chupan ri tiempo vacame.
40023037	Ri Jesús xu'ej chiquij ri vinak ri ic'o Jerusalén: Aj-Jerusalén, aj-Jerusalén, ¿karruma nqui'quimisaj ri profetas? ¿Karruma nqui'quimisaj cha ab'aj ri nca'rutak-pa ri Dios chi'icajol? Inche'l jun quitie-ac' nca'rumol ri ch'itak ral chuxie' ri ruxic', inre' q'uiy mul xinvajo' xixmol ta viq'uin, pero ixre' man xivajo' ta.
40023038	Vacame ri ivachuoch xtic'ujie' can abandonado.
40023039	Y ketzij ni'ej chiva chi man xquinitz'at ta chic, hasta c'a chupan ri k'ij antok xti'ej: ¡Bendito ri patanak pa rub'e' ri Ajaf Dios! xcha' ri Jesús.
40024001	Y antok ri Jesús xiel-pa pa templo chi ni'a, ri ru-discípulos xa'jiel-apa riq'uin y xquic'ut choch ri chica quib'anic b'anun chica ri jay richin ri templo.
40024002	Ri Jesús xu'ej chica: ¿Ntitz'at nojiel va? Inre' can ketzij ni'ej chiva, chi xtalka jun k'ij antok nojiel va xca'vulex. Quinojiel ri nima'k tak ab'aj ri i-cusan, can xca'vulex, y man jun ab'aj ri xtic'ujie' can pa ru-lugar, xcha' chica.
40024003	Y antok ri Jesús tz'uyul chic paro' ri juyu' Olivos, ri ru-discípulos xa'jiel-apa riq'uin y xquic'utuj cha: Ta'ej chika, ¿jampe' c'a xtib'anataj ri xa'ej? ¿Y chica señal xtib'anataj chi quire' nina'ax chi atre' ncapa chic jun b'ay, y ri ruq'uisb'al k'ij richin ri tiempo va? xa'cha' cha.
40024004	Y ri Jesús xu'ej chica: Tib'ana' cuenta-ivi' chi man jun tib'ano maña chiva.
40024005	Ruma iq'uiy ri xca'pa y xtiqui'ej: Inre' ri Cristo, xca'cha'. Y iq'uiy ri xca'qui'an maña chica.
40024006	Y xtivaxaj chi nib'anataj guerras y xtivaxaj je' chi c'o guerras ri xca'pa, pero man tixi'ij-ivi', ruma nic'atzin chi nojiel re' xca'b'anataj. Pero man ja ta yan re' ri ruq'uisb'al k'ij richin ri roch-ulief.
40024007	Jun nación xtipalaj chirij jun chic nación y jun reino xtipalaj chirij jun chic reino. Xca'pa yab'il, xtu'on vi'jal y xtu'on je' nima'k tak cub'rakan chica-na lugar.
40024008	Y nojiel re' xa c'a ja oc rutz'ucb'al richin ri sufrimientos ri xca'pa.
40024009	Y ixre' xquixyo'x chupan sufrimiento y ic'o chivach ixre' ri xca'quimisas. Can quinojiel vinak ri ic'o choch-ulief itziel xquixquitz'at ruma iyo'n ivánima viq'uin.
40024010	Iq'uiy xca'tzak pa quic'aslien choch ri Dios, y xtiquisujuj-qui' y ic'o itziel xtiquitz'at-qui'.
40024011	Y iq'uiy falsos profetas xca'palaj-pa y iq'uiy ri xca'ka pa quik'a', ruma xca'qui'an engañar.
40024012	Chupan je' ri tiempo re', ruma altíra chic q'uiynak ri itziel riq'uin cánima, iq'uiy ri man xticajo' ta chic qui', xa itziel xtiquitz'at-qui'.
40024013	Pero ri man xtitzalaj ta chirij y xtucoch' nojiel re' hasta el fin, can xticolotaj.
40024014	Y xtitzijos c'a ri evangelio ri nich'o' chirij ri ru-reino ri Dios, choch nojiel ri roch-ulief, richin chi quinojiel vinak nica'xaj. Y c'ajare' xtalka ri ruq'uisb'al k'ij richin ri tiempo.
40024015	Y antok xtitz'at chi xca'b'anataj ri itziel tak kax chupan ri Lugar Santo, ja xtiq'uis ri lugar re', ri inche'l tz'ib'an can ruma ri profeta Daniel, (ri nib'ano leer, can tub'ana' entender).
40024016	Entonces ri ic'o Judea, ca'numaj-el pa tak juyu'.
40024017	Ri c'o paro' ri rachuoch antok xtalka ri huora re', man tika-pa chi c'o niruma-pa chupan ri rachuoch,
40024018	y ri c'o pan avan, man titzalaj-pa chirachuoch chi nalruma' ri ru-capa.
40024019	¡Can juye' quivach ri ixoki' ri ic'o encinta (embarazada) antok xtalka ri k'ij re', y quire' je' ri ixoki' ri c'a niquiya' quitz'un ri quixulu'!
40024020	Rumare', tib'ana' orar chi antok xquixnumaj, man ta pa ru-tiempo job' o chupan jun k'ij richin uxlanien,
40024021	ruma xtalka jun gran sufrimiento vave' choch-ulief ri man jun b'ay quire' rub'anun xa-jan antok b'anun-pa ri roch-ulief ruma ri Dios, ni xtalka chic jun b'ay ri sufrimiento re'.
40024022	Y xa ta ri Dios man ta nu'on co'l cha ri tiempo richin ri sufrimiento, man jun nicolotaj. Pero cuma ri i-rucho'n chic, can xtu'on co'l cha ri tiempo re'.
40024023	Chupan ri k'ij re', xa ic'o ri xca'e'n chiva: Titz'ata', ja c'o vave' ri Cristo, o xa niqui'ej chiva: Titz'ata', ja c'o chila, man tinimaj.
40024024	Ruma xca'pa falsos cristos y falsos profetas. Ijeje' xca'qui'an nima'k tak señales y milagros chi xtiqui'an maña chica ri vinak. Y ijeje' nicajo' xtiqui'an maña chica hasta ri i-cho'n chic ruma ri Dios.
40024025	Can ja yan xin'ej can chiva ri xca'b'anataj.
40024026	Rumare', xa ni'e'x chiva: Titz'ata', ja c'o chupan jun lugar pache' manak vinak, man c'a quix'a chutz'atic. Y xa ni'e'x chiva: Titz'ata', ja c'o chupan jun jay, man tinimaj.
40024027	Ruma antok ri Xtak-pa chicaj chi xalax chi'icajol xtipa chic jun b'ay, can xtik'alajin-ve ja'al. Can xtib'anataj c'a inche'l nu'on ri yocopa', ri nu'on cala pache' ntiel-pa ri k'ij y c'a k'alaj pache' nika-ka ri k'ij. Quire' xtu'on jaja'.
40024028	Can xtib'anataj inche'l nib'anataj quiq'uin ri c'uch. Ruma ri chicop re' nca'ka pache' c'o-ve jun quiminak.
40024029	Y antok k'axnak chic ri sufrimiento richin ri tiempo re', ri k'ij man chic xtitzu'n ta, y ri ic' man xtuya' ta chic rusakil. Ri estrellas (ch'umil) xca'tzak-pa chicaj. Can nojiel c'a ri ic'o chicaj xca'silos.
40024030	Entonces ri chicaj xtik'alajin ri ru-señal ri Xtak-pa chicaj chi xalax chi'icajol. Y quinojiel vinak ri ic'o choch-ulief xca'uok' antok xtiquitz'at chi jaja' ri nika-pa chupan mukul ri chicaj, riq'uin namalaj poder y namalaj ruk'ij.
40024031	Y ri trompeta xtik'ajan cof, y xca'rutak ri ru-ángeles chi nca'quimol ri i-rucho'n chic. Can xca'quimol quinojiel ri ic'o oriente, ri ic'o occidente, ri ic'o norte y ri ic'o sur. Can xca'quimol quinojiel ri i-rucho'n chic; chica-na lugar ri roch-ulief ic'o-ve.
40024032	Chirij ri víquix tivatamaj ri parábola (c'amb'al-tzij): Antok nca'jotoyin-pa ri ruk'a' y nca'iel-pa ri ruxak, ivata'n chi ri ru-tiempo ri sak'ij ya nalka.
40024033	Y quire' je' antok xtitz'at chi nca'b'anataj nojiel ri xin'ej, tivatamaj c'a chi ya nalka ri k'ij re'. Can cierca chic c'o-ve-pa.
40024034	Can ketzij ni'ej chiva, chi nojiel re' xtib'anataj antok ri vinak richin ri tiempo vacame c'a ic'o ri choch-ulief.
40024035	Ri roch-ulief y ri rocaj can xca'q'uis. Pero ri nuch'ab'al man xtiq'uis ta quire', xa can xtib'anataj ri nu'ej.
40024036	Pero ri k'ij y ri huora antok xtipa chic, man jun ta'mayuon. Ni xa ta ri ángeles ri ic'o chicaj man cata'n ta jampe'. Xa jo'c ri Nata' Dios ta'mayuon re'.
40024037	Can inche'l xb'anataj pa ru-tiempo ri Noé, can quire' je' xtib'anataj antok xtipa chic ri Xtak-pa chicaj chi xalax chi'icajol.
40024038	Ruma pa ru-tiempo ri Noé, antok c'a maja' tika ri diluvio; ri vinak xa b'anak cánima chirij ri chica niquitej y ri chica niquikun, nca'c'ulie' y nca'yo'x chi nca'c'ulie', y c'a quire' niqui'an chupan ri k'ij antok ri Noé xuoc chupan ri arca (ri inche'l jun nem barco).
40024039	Y ri vinak man xi'ka ta pa quive' (man xqui'an ta entender) c'aja' antok xpa c'a ri diluvio, y ri ya' xa'rumuk quinojiel. Y quire' xtib'anataj antok xtipa chic ri Xtak-pa chicaj chi xalax chi'icajol.
40024040	Ri k'ij re', ic'o ica'ye' achi'a' ri junan nca'samaj pan avan, jun xtuc'uax y ri jun chic xtic'ujie' can.
40024041	Ic'o ica'ye' ixoki' ri junan nca'que'n, jun xtuc'uax y ri jun chic xtic'ujie' can.
40024042	Rumare', man timastaj chiva chi ntivoyo'iej-apa, ruma man ivata'n ta ri chica huora xtipa ri Ivajaf.
40024043	Pero tivatamaj c'a, xa ta ri rajaf-jay nuna'iej ri chica huora nalka ri alak'uon pa rachuoch, nic'asie' chi nuchajij ri rachuoch, y man nuya' ta lugar cha ri alak'uon chi ntuoc-oc chi nalak'-el.
40024044	Rumare', ixre' quixc'ujie' preparados, ruma xtipa chic ri Xtak-pa chicaj chi xalax chi'icajol antok xa man ja ta re' nti'an pensar.
40024045	Can xtib'anataj inche'l ri nib'anataj riq'uin jun rajaf-jay, jaja' xuya' can jun siervo ri choj y c'o runo'j pa quive' ri ic'o pa rachuoch, chi nuya' nojiel ri nic'atzin chica chi niquitej antok nalka ri huora.
40024046	Can ja'al tiquicuot ri siervo re' antok nal'ilitaj ruma ri rajaf najin riq'uin ri samaj ri b'e'n can cha.
40024047	Can ketzij ni'ej chiva, chi ri rajaf can xtuya' paro' nojiel ri c'o riq'uin, chi nu'on cuenta.
40024048	Pero xa ta ri siervo re' nu'on-ka itziel, y nu'ej-ka pa ránima: Ri vajaf xa man nipa ta yan, nicha-ka;
40024049	y nutz'om quich'ayic ri nic'aj chic siervos, y ruyuon va'en nu'on y nikumun quiq'uin ri k'ab'arala',
40024050	y jare' nca'ru'on antok ri rajaf xtalka chupan jun k'ij y jun huora antok jaja' man royo'ien ta y man rata'n ta,
40024051	ri rajaf can xtuya' jun nem castigo cha ri siervo re', y xtuya' quiq'uin ri xa ca'ye' quipalaj. Y chire' xa ok'iej xtu'on y can xtuk'ach'ach'iej roray.
40025001	Entonces ri reino ri c'o chicaj xtu'on inche'l ri xb'anataj quiq'uin i-diez (lajuj) xtani' ri xquic'uaj qui-lámparas chi xb'aquiyo'iej ri ala' ri nic'ulie'.
40025002	Ivu'uo' c'a chiquivach ri xtani' can c'o quino'j, y ri ivu'uo' chic xa manak quino'j.
40025003	Ri ivu'uo' xtani' ri manak quino'j, man xquic'uaj ta chic más qui-aceite chi niquinojsaj ri qui-lámparas; xa can jo'c ri c'o-el chupan ri qui-lámparas.
40025004	Pero ri ivu'uo' chic xtani' ri can c'o quino'j, xquic'uaj ri qui-lámparas y xquic'uaj qui-frascos quinojsan rupan chi aceite.
40025005	Y ruma ri ala' ri nic'ulie' man nalka ta yan, ri i-diez (lajuj) xtani' ri quiyo'ien xa'yuxcu'r-ka y xa'var-ka.
40025006	Pa nic'aj-ak'a', xc'axax chi c'o ri nisiq'uin y nu'ej: ¡Ja patanak ri ala' ri xtic'ulie'; quixiel-pa chi ntic'ulu'! nicha'.
40025007	Y ri i-diez (lajuj) xtani' re', ri quiyo'ien ri ala' ri xtic'ulie', can cha'nin xa'palaj y xquichojmij ri qui-lámparas.
40025008	Pero ri ivu'uo' xtani' ri manak quino'j xqui'ej chica ri ivu'uo' chic xtani' ri can c'o quino'j: Ri ka-lámparas xa can nca'chup-ka ruma man q'uiy ta chic aceite chiquipan. Tiya' jub'a' ka-aceite, xa'cha' ri xtani' ri manak quino'j.
40025009	Pero ri ivu'uo' chic xtani' ri can c'o quino'j, xqui'ej: Xa nakaya' ri ka-aceite chiva, man xkuru'on ta ojre' ni ixre'. Rumare' más otz quix'in quiq'uin ri nca'c'ayin y tilak'o' ivichin ixre', xa'cha'.
40025010	Y antok ri ivu'uo' xtani' re' c'a ja i-b'anak chulok'ic ri aceite, ja xalka ri ala' ri xtic'ulie'. Ri ivu'uo' xtani' ri can ic'o-apa quiyo'ien ri ala' ri xtic'ulie', xa'uoc riq'uin ri ala' pache' ni'an-ve ri c'ulub'ic. Y xtz'apes can ri puerta.
40025011	Y después xa'lka ri ivu'uo' chic xtani' ri xb'aquilak'o' qui-aceite richin ri qui-lámparas, y ijeje' xqui'ej-apa: ¡Ajaf, ajaf, tajaka' ri puerta chakavach! xa'cha'.
40025012	Y jaja' xu'ej-pa chica ri xtani' re': Inre' can ketzij ni'ej chiva, chi man vata'n ta ivach, xcha-pa chica.
40025013	Ruma c'a re', man timastaj chiva chi ntivoyo'iej-apa, ruma man ivata'n ta ri chica k'ij, ri chica huora antok ri Xtak-pa chicaj chi xalax chi'icajol xtipa chic jun b'ay, xcha'.
40025014	Ruma ri reino ri c'o chicaj, can junan riq'uin ri xu'on jun ache antok x'a naj. Jaja' xa'rayuoj ri rusamajiel y xuya' can ri rub'ayomal pa quik'a'.
40025015	Pa ruk'a' jun xuya' can vu'uo' talentos, pa ruk'a' jun chic xuya' can ca'ye' talentos, y pa ruk'a' jun chic xuya' can jun talento. Jaja' jare' xuya' can chica, ruma xutz'at chi jare' nca'tiquir nca'samaj chirij. Y can jo'c xu'on can quire', ja x'a.
40025016	Y ri xyo'x can vu'uo' talentos pa ruk'a' x'a, xsamaj chirij y xuch'ec chic vu'uo' más chirij.
40025017	Y quire' je' xu'on ri xyo'x can ca'ye' talentos pa ruk'a', jaja' can xuch'ec ca'ye' chic más chirij.
40025018	Pero ri ruox ri jo'c jun talento ri xyo'x can cha, x'a y xb'aruc'ato' jun jul pan ulief y chire' xumuk-ve ri miera.
40025019	Después antok k'axnak chic q'uiy k'ij, xtzalaj-pa ri ache ri cajaf ri samajiel re'. Y jaja' xuc'utuj chica, jane' (jaro') xquich'ec chirij ri miera ri xuya' can chica.
40025020	Antok xalka ri yo'n can ri vu'uo' talentos pa ruk'a', can man jo'c ta re' ri ruc'amun-pa, xa can ruc'amun-pa vu'uo' talentos más y xu'ej: Ajaf, atre' vu'uo' talentos xaya' can pa nuk'a'; ja-va, y c'o chic vu'uo' más ri xinch'ec chirij, xcha'.
40025021	Y ri rajaf xu'ej cha: Otz ri xa'an. At jun utzulaj nusamajiel, can na'an ri ni'e'x chava. Y ruma otz xa'an riq'uin ri jub'a' xinya' can pan ak'a', vacame xcanya' paro' jun samaj más nem. Catuoc-pa y caquicuot je' viq'uin, xuche'x.
40025022	Antok xalka ri yo'n can ri ca'ye' talentos pa ruk'a', xu'ej: Ajaf, atre' ca'ye' talentos xaya' can pa nuk'a'; ja-va, y c'o chic ca'ye' más ri xinch'ec chirij, xcha'.
40025023	Ri rajaf xu'ej cha: Otz ri xa'an. At jun utzulaj nusamajiel, can na'an ri ni'e'x chava. Y ruma can otz xa'an riq'uin ri jub'a' xinya' can pan ak'a', vacame xcanya' paro' jun samaj más nem. Catuoc-pa y caquicuot je' viq'uin, xuche'x.
40025024	Pero antok xalka ri yo'n can ri jun talento pa ruk'a', xu'ej: Ajaf, inre' can vata'n chi at jun ache altíra at ruquiy. Y navajo' na'an cosechar ri xa man atre' ta ri at-tiquiyuon y navajo' nayac ri trigo ri xa man atre' ta ri xab'ano ri samaj.
40025025	Y rumare' inre' xinxi'ij-vi'. Can jo'c xaya' can chuva, xi'a y xinc'ot jun jul pan ulief y chire' xinmuk-ve. Y ja a-miera va, xcha'.
40025026	Y ri rajaf xu'ej cha: Atre' at jun itziel samajiel, y at k'uor, man na'an ta ri ni'e'x chava. Xa can avata'n chi inre' nivajo' ni'an cosechar ri man inre' ta in-tiquiyuon y nivajo' niyac ri trigo ri xa man inre' ta ri xib'ano ri samaj;
40025027	xa avata'n chi in quire', xaya' ta ri nu-miera pa banco y antok xitzalaj-pa, ni'an ta recibir ri nu-miera y ri interés (ralab'al).
40025028	Tic'ama-el ri talento cha, y tiya' cha ri jun ri c'o diez (lajuj) talentos riq'uin.
40025029	Ruma ri can c'o riq'uin, xtiyo'x más cha y can q'uiy xtu'on-ka riq'uin. Pero ri xa man q'uiy ta c'o riq'uin, hasta re' xtalasas-el cha.
40025030	Y ri samajiel ri man jun nic'atzin-ve, ic'aka' pa k'aku'n, ri pache' ruyuon ok'iej xtu'on y xtuk'ach'ach'iej roray.
40025031	Y antok ri Xtak-pa chicaj chi xalax chi'icajol xtipa chic jun b'ay, can c'o chic ruk'ij xtipa; y can quinojiel ri ru-ángeles xca'pa riq'uin. Y xtitz'uye' chupan ri namalaj ru-trono.
40025032	Can xca'muol ri vinak choch, ri ic'o nojiel naciones. Y xtujach quivach quinojiel, inche'l nu'on jun ache ri nca'ruchajij chicop; jaja' juc'an nca'ruya-ve ri ovejas, y juc'an chic nca'ruya-ve ri cabras.
40025033	Ri vinak ri choj chic quic'aslien, jare' ri i-inche'l ovejas, xca'ruya' pa ru-derecha. Pero ri vinak ri man otz ta ri quic'aslien, jare' ri i-inche'l cabras, xca'ruya' pa ru-izquierda.
40025034	Entonces ri Rey xtu'ej chica ri ic'o pa ru-derecha: Can quixam-pa ixre', can c'o chic ri ru-bendición ri Nata' Dios pan ive'. Quixc'ujie' chupan ri reino ri can ivichin ixre' rub'anun preparar antok c'a maja' c'o ri roch-ulief.
40025035	Ruma antok inre' xnem nupan, ixre' c'o xiya' chuva chi xintej. Antok xchakej nuchi', ixre' c'o xiya' chuva chi xinkun. Antok xc'atzin nu-posada, ixre' xiya' chuva.
40025036	Antok manak chic nutziak chuvij, ixre' can xiya' nutziak. Antok xiyavaj, xini'an visitar. Antok xitz'apie' pa cárcel, xixb'aka viq'uin, xticha' ri Rey.
40025037	Y ri choj chic quic'aslien xtiqui'ej: Ajaf, ¿jampe' xatkatz'at chi c'o vi'jal xak'asaj y c'o xkaya' chava chi xatej? ¿Jampe' xatkatz'at chi xchakej achi' y c'o xkaya' chava chi xakun?
40025038	¿Y jampe' xkaya' a-posada ruma xc'atzin chava? ¿Jampe' xkaya' atziak ruma man jun chic nacusaj?
40025039	¿Jampe' xojb'aka aviq'uin antok xayavaj? ¿Y jampe' je' xojb'aka aviq'uin antok atc'o pa cárcel? xca'cha' ijeje'.
40025040	Y ri Rey xtu'ej: Can ketzij c'a ri ni'ej chiva, ruma quire' xi'an riq'uin ri nu-hermano ri can manak-oc ruk'ij, xa chuva inre' xi'an-ve ri favor re', xticha' ri Rey.
40025041	Y xtu'ej je' ri Rey chica ri ic'o pa ru-izquierda: Ixre' malditos, quixiel-el chinoch y quix'in c'a pa k'ak' ri man nichup ta, ri b'anun preparar richin ri diablo y ri ru-ángeles.
40025042	Ruma antok inre' xnem nupan, man jun xiya' chuva chi xintej. Antok xchakej nuchi', ixre' man jun xiya' chuva chi xinkun.
40025043	Antok xc'atzin nu-posada, ixre' xa man xiya' ta chuva. Antok manak chic nutziak chuvij, ixre' man jun xiya' chuva chi xincusaj. Antok xiyavaj, man xini'an ta visitar; y quire' je' antok xitz'apie' pa cárcel, man xixb'aka ta viq'uin, xticha' ri Rey chica.
40025044	Y ijeje' xtiqui'ej je': Ajaf, ¿jampe' xatkatz'at chi xak'asaj vi'jal o xchakej achi', o xavajo' a-posada, o man jun atziak, o xayavaj, o xac'ujie' pa cárcel, y man xka'an ta favor chava?
40025045	Y ri Rey xtu'ej chica: Can ketzij c'a ri ni'ej chiva chi ruma man jun favor xi'an chica ri nu-hermanos ri manak-oc quik'ij, xa man jun je' favor xi'an chuva inre'.
40025046	Y ri vinak re' can xca'a-ve chupan ri castigo ri man xtiq'uis ta. Y ri vinak choj chic ri quic'aslien xtiyo'x chica jun c'aslien ri man xtiq'uis ta. Quire' ri xu'ej ri Jesús.
40026001	Antok ri Jesús ru'e'n chic c'a nojiel re', jaja' xu'ej chica ri ru-discípulos:
40026002	Ixre' ivata'n chi ca'ye' k'ij apa c'o ri namak'ej Pascua. Chupan ri namak'ej re', ri Xtak-pa chicaj chi xalax chi'icajol can xtijach-el chi nib'ajix choch cruz, xcha' chica.
40026003	Y ja huora re' ri principales sacerdotes, ri achi'a' escribas, y ri mama'a' tak achi'a' ri niqui'an gobernar chiquicajol ri vinak, xquimol-qui' chojay, chirachuoch ri sacerdote ri más c'o ruk'ij ri rub'inan Caifás.
40026004	Ijeje' xqui'ej chiquivach ri chica maña xtiquicusaj chi nika ri Jesús pa quik'a' y niquiquimisaj.
40026005	Pero xqui'ej je': Man nakatz'om ta chupan ri namak'ej re', chi quire' man nca'palaj ta pa ri vinak chikij, nca'cha'.
40026006	Y ri Jesús c'o chupan ri aldea Betania, chirachuoch ri Simón ri xc'achoj riq'uin ri yab'il lepra.
40026007	Y xalka jun ixok riq'uin ri Jesús, ruc'amun-pa jun frasco ri b'anun cha alabastro y c'o jun jub'ul ak'uon chupan ri can cara rajal; y xuk'ej pa rujaluon ri Jesús, antok tz'uyul chirij ri mesa.
40026008	Antok ri discípulos xquitz'at ri xu'on ri ixok, xpa quiyoval y xqui'ej: ¿Karruma choj xutix ri jub'ul ak'uon la?
40026009	Ruma ri jub'ul ak'uon re' can cara rajal, xa ta xc'ayix, ri rajal xjach ta chica ri i-puobra, xa'cha'.
40026010	Pero ri Jesús cha'nin xra'xaj ri niqui'ej, rumare' jaja' xu'ej chica: ¿Karruma man nquixtanie' ta ka nquixtzijuon chirij la ixok la? Jaja' can otz ri xu'on chuva.
40026011	Ruma ri i-puobra, can siempre ic'o iviq'uin. Pero inre' man siempre ta xquic'ujie' iviq'uin.
40026012	Ruma ri ixok re' antok xuk'ej chirij ri nu-cuerpo ri jun jub'ul ak'uon re', jaja' xiru'on preparar richin antok xquib'amuk.
40026013	Can ketzij ri ni'ej chiva, chi chica-na lugar xtitzijos-ve ri evangelio, chire' je' xtitzijos-ve ri xu'on va ixok va. Can choch c'a nojiel ri roch-ulief xtitzijos-ve, y man jun b'ay xtimastaj, xcha' ri Jesús.
40026014	Entonces jun chiquivach ri i-doce (cab'alajuj) ru-discípulos ri Jesús, ri discípulo ri rub'inan Judas Iscariote, x'a quiq'uin ri principales sacerdotes.
40026015	Jaja' xb'aru'ej chica: ¿Chica ntiya' chuva, xa inre' nijach ri Jesús pan ik'a'? Y ijeje' xqui'ej chi niquiya' treinta monedas de plata cha.
40026016	Y chupan ri k'ij re', ri Judas Iscariote ja xutz'om c'a rucunuxic chica manera nu'on chi nujach ri Jesús.
40026017	Chupan ri na'ay k'ij richin ri namak'ej antok nic'ux ri simíta ri manak levadura riq'uin, ri discípulos xb'aquic'utuj cha ri Jesús: ¿Pache' navajo' na'an-ve ri va'en chupan ri Pascua, chi quire' nakachojmij nojiel ri nic'atzin? xa'cha'.
40026018	Y jaja' xu'ej chica ri discípulos: Quix'in pa tanamet Jerusalén, pa rachuoch jun ache, y ti'ej cha: Ri Maestro ru'e'n-pa: Ri nu-tiempo xa cierca chic c'o-ve. Pan avachuoch atre' nivajo' ni'an-ve ri va'en richin ri Pascua quiq'uin ri nu-discípulos. Quire' xu'ej-el ri Jesús chica.
40026019	Y ri discípulos can xqui'an inche'l ri e'n-el chica ruma ri Jesús. Y ijeje' can xquichojmij nojiel ri nic'atzin chica richin ri Pascua re'.
40026020	Antok xcok'a-ka, ri Jesús y ri i-doce (cab'alajuj) ru-discípulos xa'tz'uye-apa chirij ri mesa.
40026021	Y antok nca'va', ri Jesús xu'ej: Can ketzij ni'ej chiva, chi jun chivach ixre' ri xtijacho vichin, xcha'.
40026022	Y ri discípulos altíra xa'b'isuon-ka, y chiquijunal xquic'utuj-apa cha: ¿Inre' came ri xquib'ano quire' Ajaf?
40026023	Y ri Jesús xu'ej chica: Ri jun ri xtuya-pa ri ruk'a' viq'uin chupan ri plato, jare' ri xtijacho vichin.
40026024	Can ketzij chi ri Xtak-pa chicaj chi xalax chi'icajol can ni'a. Can xtib'anataj-na-ve inche'l ri tz'ib'an can chupan ri ruch'ab'al ri Dios. ¡Pero juye' roch ri ache ri xtijacho richin! Más otz man ta xalax ri ache re', xcha' ri Jesús.
40026025	Y xch'o-apa ri Judas, ri xtijacho richin ri Jesús; y xu'ej: ¿Inre' came ri xquib'ano quire' Maestro? xcha'. Y ri Jesús xu'ej cha: Atre' xa'e'n.
40026026	Y antok c'a nca'va', ri Jesús xuc'an-apa jun simíta y xuya' tiox b'a' cha ri Dios, y xuper y xuya' chica ri ru-discípulos y xu'ej chica: Titz'ama' y tic'uxu' ri simíta; ruma jare' ri nu-cuerpo.
40026027	Y ri Jesús xuc'an-apa ri copa, y xuya' tiox b'a' cha ri Dios, xuya' c'a chica ri ru-discípulos y xu'ej chica: Tikumu' ixvonojiel ri c'o chupan ri copa re'.
40026028	Ruma jare' ri nuquiq'uiel ri xti'in antok xquiquimisas pa qui-cuenta iq'uiy vinak, chi quire' iq'uiy ri xti'an perdonar ri qui-pecados. Riq'uin ri nuquiq'uiel, ja xtic'achoj ri c'ac'ac' pacto ri rajo'n-pa ri Dios chi nu'on quiq'uin ri vinak.
40026029	Can ni'ej chiva chi man chic xtinkun ta ri ruya'l ri uva, hasta c'a chupan ri k'ij antok xtinkun jun c'ac'ac' ruya'l ri uva iviq'uin chupan ri ru-reino ri Nata', xcha' ri Jesús chica.
40026030	Y antok quib'ixan chic jun b'ix chi niquiya' ruk'ij ri Dios, ri Jesús y ri ru-discípulos xa'iel-el chire' pa jay y xa'a choch ri juyu' Olivos.
40026031	Y antok i-b'anak, ri Jesús xu'ej chica ri ru-discípulos: Ixvonojiel ixre' xtiquiraj-el-ivi' y xquiniya' can nuyuon chupan va ak'a' va. Ruma chupan ri ruch'ab'al ri Dios ri tz'ib'an can nu'ej: Antok inre' xtinya' lugar chi niquimisas ri nichajin quichin ri ovejas, ri ovejas xtiquiquiraj-el-qui'. Quire' ri tz'ib'an can.
40026032	Pero inre' xa xquic'astaj-pa. Y después xquixvoyo'iej Galilea, xcha' ri Jesús.
40026033	Y ri Pedro xch'o-apa cha ri Jesús y xu'ej: Mesque quinojiel xcatquiya' can ayuon, pero inre' man xcanya' ta can, xcha' jaja'.
40026034	Ri Jesús xu'ej cha: Inre' can ketzij ni'ej chava chi chupan va ak'a' va, xa c'a maja' titzirin-pa ri mama', antok atre' oxe' yan mul ta'ej chica ri nca'c'utun chava, chi man avata'n ta noch, xcha' ri Jesús.
40026035	Y ri Pedro xu'ej cha: Mesque nic'atzin chi junan nquicon aviq'uin, pero man xtin'ej ta chi man vata'n ta avach, xcha' ri Pedro. Y quinojiel ri ru-discípulos quire' je' xqui'ej.
40026036	Ri Jesús y ri ru-discípulos xa'lka chupan ri lugar rub'inan Getsemaní. Y ri Jesús xu'ej chica ri ru-discípulos: Quixtz'uye' can vave', inre' xa c'a nqui'a-apa más chila chi nib'ana' orar, xcha' chica.
40026037	Y jaja' jo'c ri Pedro y ri ica'ye' ruc'ajuol ri Zebedeo ri xa'ruc'uaj riq'uin, y chirij jaja' xpa jun nem b'is, ruma xuna' yan ri nem sufrimiento ri xtuk'asaj.
40026038	Rumare' xu'ej chica ri iyoxe' ru-discípulos: Ri vánima altíra nib'isuon; can nquiruquimisaj nina'. Quixc'ujie' can vave' y quixc'asie' viq'uin, xcha' chica.
40026039	Jaja' x'in chic apa jub'a' y chire' xxuquie-ka, y xukasaj-ka ri rujaluon c'a pan ulief chi xu'on orar; y quire' xu'ej: Nata', xa c'o ta che'l chi man ta nik'asaj ri sufrimiento, pero man ta'an ri nivajo' inre', xa ja ri navajo' atre', xcha'.
40026040	Y antok jaja' xtanie' riq'uin ri oración, xpa c'a quiq'uin ri iyoxe' ru-discípulos, y xa'lrila' xa nca'var. Xpa jaja' xu'ej cha ri Pedro: ¿Can man xixtiquir ta xixc'asie' jun huora viq'uin?
40026041	Quixc'asie' y tib'ana' orar richin chi man quixtzak chupan ri tentación. Inre' vata'n chi ri iv-espíritu nrajo' nu'on ri nrajo' ri Dios, pero ri i-cuerpo manak ruchuk'a', xcha' chica.
40026042	Y ri Jesús x'a chic apa jun b'ay chi xirub'ana' orar, y nu'ej: Nata' Dios, xa man jun manera chi inre' man ta nik'asaj ri sufrimiento re', can tib'anataj ri navajo' atre'. Quire' nu'ej chupan ri ru-oración.
40026043	Y antok jaja' xpa chic jun b'ay quiq'uin ri iyoxe' ru-discípulos, xa'lrila' xa nca'var ruma man chic niquicoch' ta quivaran.
40026044	Ri Jesús xa'ruya' chic can jun b'ay y x'a chic chi xirub'ana' orar, chi oxe' mul. Y ja mismo xuc'utuj chupan ri oración.
40026045	Y c'ajare' ri Jesús xpa quiq'uin ri iyoxe' ru-discípulos y xu'ej chica: Vacame quixvar y quixuxlan. Ruma ja xalka ri huora chi ri Xtak-pa chicaj chi xalax chi'icajol can xtijach-el pa quik'a' ri pecadores.
40026046	Quixpalaj. Jo'. Titz'ata', ja patanak ri xtijacho vichin, xcha' ri Jesús.
40026047	Y ri Jesús c'a nitzijuon, antok xalka ri Judas, ri jun chiquivach ri doce (cab'alajuj) discípulos; riq'uin jaja' i-patanak iq'uiy vinak ri quic'amun-pa chie' y espadas. Quinojiel i-takuon-el cuma ri principales sacerdotes y cuma je' ri mama'a' tak achi'a' ri niqui'an gobernar chiquicajol ri israelitas.
40026048	Ri Judas ri nijacho richin ri Jesús, can ru'e'n yan pa chica ri i-patanak riq'uin, ri chica xtu'on chi nuc'ut ri Jesús chiquivach. Jaja' ru'e'n-pa chica: Ja ri jun ri xtintz'ub'aj ruchi', jare' ri Jesús, titz'ama' c'a.
40026049	Y ri Judas can ja xjiel-apa riq'uin ri Jesús y xu'ej: ¡Co k'a' Maestro! xcha' cha. Y ja xutz'ub'aj ruchi'.
40026050	Xpa ri Jesús xu'ej cha ri Judas: Amigo, ¿chica ri navajo' na'an? xcha' cha. Y jare' antok xa'jiel-apa ri vinak riq'uin ri Jesús y xquitz'om.
40026051	Y jun chiquivach ri ic'o riq'uin ri Jesús, xralasaj-el ri ru-espada y xusoc ri ru-esclavo ri sacerdote ri más c'o ruk'ij, y xralasaj-el jun ruxiquin.
40026052	Y ri Jesús xu'ej cha ri xb'ano quire': Tayaca' la av-espada. Ruma ri niquimisan cha espada, can cha espada xtiquimisas.
40026053	¿Acaso atre' na'an pensar chi inre' man nquicovin ta nic'utuj cha ri Nata' Dios chi nca'rutak-pa más de doce (cab'alajuj) legiones (72,000) de ángeles chi nquinquito'?
40026054	¿Pero che'l nu'on cumplir ri i-tz'ib'an can chupan ri ruch'ab'al ri Dios chi nic'atzin chi nib'anataj quire'? xcha' jaja'.
40026055	Y chupan je' ri huora re' ri Jesús xu'ej chica ri vinak: ¿Ixre' ix-patanak inche'l chirij jun alak'uon; mare' ic'amun-pa chie' y espadas chi nquiniltz'ama'? Can k'ij-k'ij xitz'uye' iviq'uin pa templo antok xinc'ut ri ruch'ab'al ri Dios chivach, y man xinitz'om ta.
40026056	Pero nojiel re' nib'anataj, richin nu'on cumplir ri tz'ib'an can chupan ri ruch'ab'al ri Dios cuma ri profetas ri xa'c'ujie' ojier can tiempo. Y quinojiel ri discípulos xquiya' can ruyuon ri Jesús y xa'numaj-el.
40026057	Ri xa'b'atz'amo ri Jesús xquic'uaj c'a riq'uin ri Caifás ri sacerdote ri más c'o ruk'ij, pache' quimaluon-ve-qui' ri achi'a' escribas y ri mama'a' tak achi'a' ri niqui'an gobernar.
40026058	Y ri Pedro b'anak chirij, pero c'a naj c'o can y xuoc je' chirachuoch ri sacerdote ri más c'o ruk'ij, y xc'ujie' chojay. Antok jaja' c'o chic chire', xtz'uye-apa chiquicajol ri alguaciles ri ic'o chire', chi nutz'at-apa chica xtib'anataj.
40026059	Y ri principales sacerdotes y ri mama'a' tak achi'a' ri niqui'an gobernar y quinojiel ri autoridades quichin ri israelitas, niquicanuj manera chi niquitz'ak tzij chirij ri Jesús, chi quire' niquitak chi niquimisas.
40026060	Y mesque can iq'uiy ri xa'lka chi xquitz'ak tzij chirij, xa man jun xquil chirij. Xa c'a pa ruq'uisb'al xa'lka ica'ye' chi niquitz'ak tzij,
40026061	y xqui'ej: Ri ache re' ru'e'n: Inre' nquitiquir nivulij ri ru-templo ri Dios y chi oxe' k'ij nipab'a' chic jun b'ay. Quire' ru'e'n, xa'cha' ri ica'ye' re'.
40026062	Y ri Caifás, ri sacerdote ri más c'o ruk'ij, xpi'ie' y xu'ej cha ri Jesús: ¿Man jun kax na'ej? ¿Ketzij ri xqui'ej chavij? xcha'.
40026063	Pero ri Jesús man jun tzij xu'ej. Y jare' antok ri sacerdote ri más c'o ruk'ij xu'ej cha: Can choch ri c'aslic Dios ta'ej chika xa atre' ri Cristo, ri Ruc'ajuol ri Dios.
40026064	Y ri Jesús xu'ej cha: Atre' xa'ej ri ketzij; y ni'ej je' chiva chi desde vacame can xtitz'at ri Xtak-pa chicaj chi xalax chi'icajol, chi tz'uyul pa ru-derecha ri Dios ri nitiquir nu'on nojiel. Y xtitz'at antok nika-pa chupan mukul ri chicaj.
40026065	Entonces ri sacerdote ri más c'o ruk'ij xurak'ach'ij-ka ri rutziak chirij, y xu'ej: Man chic nic'atzin ta chi nalka jun chic chi nalru'ej chika chi man otz ta ri i-rub'anun. Ixre' xivaxaj ri xu'ej, chi jaja' junan riq'uin ri Dios. ¡Re' can itziel choch ri Dios!
40026066	¿Chica nti'ej ixre' vacame? xcha' jaja'. Y ri nic'aj chic ri quimaluon-apa-qui' chire' xqui'ej: ¡Otz chi tiquimisas! xa'cha'.
40026067	Y xquichub'aj rutzub'al y xquiya' k'a' cha y nic'aj chic xquipaj rutzub'al,
40026068	y niquic'utuj cha: Ta'ej chika, Cristo, ¿chica ri xch'ayo avichin? xa'cha' cha.
40026069	Ri Pedro tz'uyul chojay, y jun xtan aj-chi-ic' richin ri sacerdote ri más c'o ruk'ij xjiel-apa riq'uin y xu'ej cha: Atre' je' at rach'il ri Jesús ri aj-Galilea, xcha' cha.
40026070	Pero ri Pedro man xu'ej ta ri ketzij chiquivach quinojiel, ruma xu'ej: Man vata'n ta chica ri na'ej, xcha' cha.
40026071	Y antok jaja' ya ntiel-el chuchi' ri puerta, c'o chic jun xtan aj-chi-ic' ri xtz'ato richin y xu'ej chica ri ic'o chire': La ache la can rach'il ri Jesús ri aj-Nazaret, xcha' chica.
40026072	Pero ri Pedro jun chic b'ay man xu'ej ta ri ketzij. Jaja' xu'ej: Choch ri Dios ni'ej chi inre' man vata'n ta roch ri jun ache re'.
40026073	C'a jub'a' oc quire' ti'e'x cha, ri quimaluon-qui' chire' xa'jiel-apa riq'uin ri Pedro y xqui'ej cha: Can ketzij chi atre' at jun chiquivach ri ic'o riq'uin ri Jesús, ruma ncach'o' inche'l nca'ch'o' ri aj-Galilea, xa'cha' cha.
40026074	Entonces ri Pedro xu'ej: Inre' man vata'n ta roch ri ache re'. Can choch ri Dios ni'ej chiva chi inre' man vata'n ta roch. Y xa man ketzij ta ri ni'ej, tika ri castigo pano', xcha'. Y jare' antok xtzirin-pa ri mama'.
40026075	Y ri Pedro xalka paro' ri tzij ri ru'e'n ri Jesús cha: Antes c'a maja' titzirin-pa ri mama', antok atre' oxe' yan mul ta'ej chica ri nca'c'utun chava, chi man avata'n ta noch. Y ri Pedro xiel-el juviera y xuok' amargamente.
40027001	Y antok xsakar-pa, quinojiel ri principales sacerdotes y ri mama'a' tak achi'a' ri niqui'an gobernar chiquicajol ri israelitas, xquimol-qui' chi niqui'an pensar ri chica manera niqui'an chi quire' niquitak ri Jesús chi niquimisas.
40027002	Y xquixim-el y xb'aquijacha' pa ruk'a' ri Poncio Pilato, ri gobernador.
40027003	Antok ri Judas xutz'at chi ri Jesús xa xuc'uax choch ri Pilato chi ni'e'x cha chi niquimisas, ja xpa b'is pa ránima ruma jaja' ri xc'ayin richin ri Jesús; rumare' xb'arutzoliej can ri treinta monedas de plata chica ri principales sacerdotes y chica ri mama'a' tak achi'a' ri niqui'an gobernar.
40027004	Ri Judas xu'ej chica ri achi'a' re': Inre' xin'an pecar ruma xinc'ayij ri Jesús pan ik'a'; jaja' manak ruch'o'j, xcha' chica. Pero ri principales sacerdotes y ri mama'a' tak achi'a' ri niqui'an gobernar, xqui'ej cha ri Judas: ¿Chica ka-cuenta ojre'? ¡Che'l-na ncatiel atre'! xa'cha' cha.
40027005	Xpa jaja' xuq'uiak can ri miera chire' pa templo; xiel-pa chire' y x'a y xirutzakab'a-ri'.
40027006	Y ri principales sacerdotes xquimol ri miera y xqui'ej: Ri miera va man otz ta chi nakaxol-ka riq'uin ri miera ri nisipas can pa templo, ruma ri miera re' xa rajal quic'.
40027007	Antok qui'e'n chic chiquivach ri chica niqui'an cha ri miera re', ijeje' xquilok' jun ulief ri rub'inan Richin ri B'anoy-B'ajo'y; chi nca'muk ri vinak ri man israelitas ta.
40027008	Rumare' ri jun ulief re' hasta vacame c'a ni'e'x Ulief richin Quic' cha.
40027009	Riq'uin re' nu'on cumplir ri ru'e'n can ri profeta Jeremías. Jaja' ru'e'n can: Xquimol-el ri treinta monedas de plata, rajal ri altíra rakalien. Jare' rajal xquiya' ri vinak israelitas.
40027010	Y cha ri miera re' xquilok' ri ulief ri rub'inan Richin ri B'anoy-B'ajo'y, can inche'l ru'e'n ri Ajaf chuva. Quire' ri ru'e'n can ri Jeremías.
40027011	Y ri Jesús pa'l-apa choch ri gobernador. Y jaja' xuc'utuj cha ri Jesús: ¿Atre' ri Qui-Rey ri israelitas? Y ri Jesús xu'ej cha: Atre' nca'e'n, xcha' cha.
40027012	Y antok ri principales sacerdotes y ri mama'a' tak achi'a' ri niqui'an gobernar niqui'an-apa acusar, jaja' man jun tzij ri xu'ej.
40027013	Rumare' ri Pilato xu'ej cha ri Jesús: ¿Man navaxaj ta ri niqui'ej-pa chavij chi ncatqui'an acusar?
40027014	Pero ri Jesús man jun tzij ri xu'ej. Rumare' ri gobernador can xchapataj.
40027015	Y juna-juna' antok nalka ri namak'ej Pascua, ri gobernador nutzokopij-el jun chiquivach ri ic'o pa cárcel; ja ri nicajo' ri vinak chi ntiel-el.
40027016	Y chupan ri tiempo re', c'o pa cárcel jun ache rub'inan Barrabás, jun ache ri quinojiel cata'n chi altíra itziel.
40027017	Y ri Pilato xu'ej chica ri vinak ri quimaluon-qui' chire': ¿Chica chiquivach ri ica'ye' ntivajo' ixre' chi nitzokopij-el? ¿Ntivajo' chi nitzokopij-el ri Barrabás o ja ri Jesús ri ni'e'x Cristo cha?
40027018	Ri Pilato quire' xu'ej ruma jaja' rata'n chi ri vinak re' quiyo'n ri Jesús pa ruk'a', ruma itziel niquitz'at.
40027019	Y antok ri Pilato tz'uyul pa tribunal, jare' antok c'o jun xalka riq'uin ri rutakuon-pa ri raxjayil. Ri raxjayil ru'e'n-el cha: Ri Jesús jun ache choj, rumare' man jun kax ta'an cha. Ruma inre' ruyuon itziel tak achic' xin'an chak'a' ruma jaja'.
40027020	Pero ri principales sacerdotes y ri mama'a' tak achi'a' ri niqui'an gobernar xa'covin chiquij ri vinak, chi tiquic'utuj-apa chi ja ri Barrabás titzokopes-el y ri Jesús tiquimisas.
40027021	Y antok ri gobernador xuc'utuj chic chica ri vinak chi chica chiquivach ri ica'ye' nicajo' ijeje' chi nralasaj-el, ri vinak re' xqui'ej: Ja ri Barrabás tavalasaj-el, xa'cha'.
40027022	Y ri Pilato xuc'utuj chica ri vinak: ¿Chica ni'an cha ri Jesús, ri ni'e'x Cristo cha? Quinojiel xa'ch'o-apa y xqui'ej: ¡Ti'an crucificar!
40027023	Y ri gobernador xuc'utuj chica: ¿Chica ruch'o'j rub'anun? Pero ri vinak man nca'tanie' ta ka. Xa riq'uin más quichuk'a' nca'ch'o-apa y niqui'ej: ¡Ti'an crucificar!
40027024	Y antok ri Pilato xutz'at chi man jun chic kax nitiquir nu'on chi nucol ri Jesús, y ri vinak xa más altíra niqui'an-apa, xuc'utuj jub'a' ruya' y ja xuch'aj ruk'a' chiquivach quinojiel ri vinak re', y xu'ej: Inre' manak nuch'o'j chirij ri rucamic ri jun choj ache re'. ¡Titz'ata' ixre' chica nti'an cha!
40027025	Y quinojiel ri vinak niqui'ej: Pa kave' ojre' y pa quive' ri kalc'ual tika ri ruquiq'uiel, xa'cha-apa.
40027026	Entonces ri gobernador xutzokopij-el ri Barrabás y xu'ej chi tich'ay ri Jesús, c'ajare' xujach-el chi tiquimisas choch cruz.
40027027	Y ri ru-soldados ri gobernador xquicusaj-apa ri Jesús chupan ri palacio. Y xa'quimol quinojiel ri nic'aj chic soldados chirij ri Jesús.
40027028	Y ri soldados re' xquic'an-el ri rutziak ri Jesús y xquiya' jun tziak quiak chirij.
40027029	Y xquiya' pa rujaluon jun corona ri pach'un cha jun k'ayis ri altíra ruq'uixal. Y xquiya' je' jun aj pa ruk'a' derecha y nca'xuquie' choch y nca'tze'n chirij antok niqui'ej cha: ¡Caquicuot, atre' ri Qui-Rey ri israelitas!
40027030	Can niquichub'aj ri Jesús y niquimaj je' ri aj ri c'o pa ruk'a' chi niquib'uj pa rujaluon.
40027031	Y antok ijeje' xa'tanie-ka chi nca'tze'n chirij, xquic'an-el ri tziak ri quiyo'n ijeje' chirij, xquiya-el ri rutziak jaja', y xquic'uaj chi niquib'ajij choch cruz.
40027032	Y antok ya nca'iel-el pa tanamet, xquic'ul jun ache aj-Cirene, ri Simón rub'e', y ri soldados xqui'an cha ri ache re' chi tuc'uaj ri cruz.
40027033	Y xa'b'aka chupan ri lugar rub'inan Gólgota. Ri tzij Gólgota nrajo' nu'ej: Rujaluon Quiminak (Calavera).
40027034	Antok ic'o chic chire', xquiya' cha ri Jesús vinagre xaluon riq'uin jun c'ayilaj ak'uon. Pero antok jaja' xuna' ri chica niquiya' cha, man xrajo' ta xukun.
40027035	Y antok ri soldados quib'ajin chic ri Jesús choch ri cruz, xcalasaj suerte chirij ri rutziak chi niquijach chiquivach. Y riq'uin re' nu'on cumplir ri b'e'n can ruma ri jun profeta ri xc'ujie' ojier can tiempo. Quire' nu'ej ri tz'ib'an can: Xa'quijach ri nutziak chiquivach y xcalasaj suerte chirij. Quire' ri rutz'ib'an can.
40027036	Y ri soldados xa'tz'uye-ka chire', quichajin ri Jesús.
40027037	Y paro' ri cruz, ijeje' xquiya' jun letrero ri nu'ej karruma niquimisas. Choch ri letrero re' nu'ej: JARE' RI JESUS RI QUI-REY RI ISRAELITAS.
40027038	Ic'o ica'ye' alak'oma' ri xa'b'ajix choch cruz riq'uin ri Jesús. Jun xyo'x pa ru-derecha y ri jun chic pa ru-izquierda.
40027039	Ri vinak ri nca'k'ax ri pache' c'o-ve ri Jesús niquisiluoj can quijaluon choch, y c'o tzij ri man otz ta ri nca'qui'ej can cha.
40027040	Ri vinak re' niqui'ej cha ri Jesús: Atre' xa'ej chi navulij ri templo y chi oxe' k'ij napab'a' chic jun b'ay, tacalo-avi' ayuon. Y xa atre' ri Ruc'ajuol ri Dios, caka-pa choch ri cruz, nca'cha' can cha.
40027041	Y quire' je' niqui'an ri principales sacerdotes, ri achi'a' escribas, ri achi'a' fariseos y ri mama'a' tak achi'a' ri niqui'an gobernar, ijeje' altíra nca'tze'n-apa chirij ri Jesús y niqui'ej:
40027042	Jaja' can iq'uiy xa'rucol, pero jaja' man nitiquir ta nucol-ri' ruyuon. Xa jaja' ri Qui-Rey ri israelitas, tika-pa choch ri cruz vacame c'a y can xtakanimaj.
40027043	Jaja' can xucukub'a' ruc'u'x riq'uin ri Dios, y xa ri Dios can nrajo' jaja', tucalo' c'a. Ruma ri Jesús ru'e'n: Inre' in Ruc'ajuol ri Dios. Quire' xqui'ej ri achi'a' re' chirij ri Jesús.
40027044	Y ri alak'oma' ri i-b'ajin choch qui-cruz riq'uin ri Jesús, can c'o tzij je' ri man otz ta ri nca'qui'ej-apa cha.
40027045	Y pa nic'aj-k'ij, nojiel ri roch-ulief xu'on k'aku'n. Y ri k'aku'n re' xq'uis-el hasta c'a a las tres ri nakak'ij.
40027046	Y yan la'k a las tres, ri Jesús xurak ruchi' y xu'ej: Elí, Elí, ¿lama sabactani? xcha'. Y ri tzij re' quire' nu'ej: Nu-Dios, Nu-Dios, ¿karruma xinaya' can?
40027047	Y ic'o jujun ri ic'o-apa cierca ri Jesús, antok xca'xaj ri xu'ej, ja xqui'ej: Jaja', ja ri Elías ri nrayuoj, xa'cha'.
40027048	Y c'o jun ri cha'nin xb'aruc'ama-pa jun esponja, xumub'a' chupan vinagre, y xuya' ri esponja chutza'n jun aj, chi xuya' cha ri Jesús chi nutz'u'.
40027049	Pero ri nic'aj chic ri ic'o-apa ri pache' c'o-ve ri Jesús, xqui'ej: Kayo'iej, katz'ata' xa nalka ri Elías chi nucol, xa'cha'.
40027050	Pero ri Jesús xurak chic ruchi' y ja xujach ri ru-espíritu.
40027051	Y antok jaja' xcon, ri tziak ri choj cha jachuon-ve rupan ri templo xk'ach'itaj pa nic'aj, c'a paro' c'a chuxie' ka. Can xu'on cub'rakan y ri ab'aj xa'pax.
40027052	Ri jul ri pache' i-mukun-ve ri quiminaki' xa'jakataj. Y iq'uiy chiquivach ri quiniman ri Dios ri i-quiminak chic el, xa'c'astaj-pa,
40027053	y xa'b'a'iel-pa. Antok ri Jesús c'astajnak chic chiquicajol ri quiminaki', xa'uoc chupan ri santa tanamet Jerusalén; y can iq'uiy xa'tz'ato quichin.
40027054	Ri capitán y quinojiel ri ic'o riq'uin chi niquichajij ri Jesús, xquitz'at ri xu'on ri cub'rakan y ri nic'aj chic kax ri xa'b'anataj, can altíra xquixi'ij-qui' y xqui'ej: Can ketzij chi la ache la, can Ruc'ajuol ri Dios, xa'cha'.
40027055	Y iq'uiy ixoki' ri i-patanak chirij ri Jesús antok xiel-pa Galilea, y quilin-pa, ijeje' chi-naj nca'tzu'n-apa.
40027056	Y chiquicajol ri ixoki' re', c'o ri María Magdalena, ri María quitie' ri Jacobo y ri José, y ri raxjayil ri Zebedeo, ri quitie' ri Jacobo y ri Juan.
40027057	Antok xkak'ij-ka (después ri a las tres), c'o jun ache b'ayuon xalka rub'inan José ri aj-Arimatea, jaja' jun ru-discípulo ri Jesús.
40027058	Jaja' x'a riq'uin ri Pilato chi xuc'utuj ri ru-cuerpo ri Jesús. Y ri Pilato xu'ej c'a chi tiyo'x-pa ri ru-cuerpo ri Jesús cha ri José.
40027059	Y ri José xub'ol c'a jun tziak sak chirij ri ru-cuerpo ri Jesús.
40027060	Ri José can richin jaja' ruc'atuon jun jul c'ac'ac', y chire' xb'aruya-ve ri ru-cuerpo ri Jesús. Ri jul re' c'atuon choch jun nem ab'aj. Jaja' xutz'apij can ri ruchi' ri jul cha jun nem ab'aj y x'a.
40027061	Ri María Magdalena y ri jun chic ixok rub'inan je' María i-tz'uyul chire' choch ri jul.
40027062	Ri k'ij antok xmuk ri Jesús, ja k'ij re' antok ri vinak niqui'an yan nojiel ri xtic'atzin chica chuca'n k'ij, ruma ri k'ij richin uxlanien ya nitiquir-ka. Y chupan ri k'ij richin uxlanien, ri principales sacerdotes y ri achi'a' fariseos xa'b'aka choch ri Pilato.
40027063	Ijeje' xb'aqui'ej cha: Ojre' xalka pa kave' antok ri Jesús c'a c'as, xu'ej chi xtic'astaj-pa chi oxe' k'ij. Quire' ru'e'n can ri jun aj-tz'akoy-tzij re'.
40027064	Rumare' ca'taka' soldados chi niquichajij ri jul c'a nitz'akat-na ri oxe' k'ij, chi quire' man ca'pa ri ru-discípulos y xticalak'aj ri ru-cuerpo ri Jesús chak'a', y xtiqui'ej chica ri vinak: Ri Jesús can xc'astaj-ve-el chiquicajol ri quiminaki', xca'cha'. Ruma xa nalak'ax-el ri ru-cuerpo, can más iq'uiy ri xca'niman choch ri na'ay, xa'cha'.
40027065	Y ri Pilato xu'ej chica ri achi'a' re': Quix'in y qui'ivuc'uaj ri soldados la. Tib'ana' cha inche'l ri ivata'n ixre', xa'uche'x-el.
40027066	Ri achi'a' re' can ja xa'a pache' mukun-ve can ri Jesús y xquichojmij otz ruchi' ri jul. Xqui'an je' sellar ri ab'aj ri choj cha tz'apin can ruchi' ri jul, chi quire' man jun nitiquir nijako. Y xa'quiya' can ri soldados chire'.
40028001	Y antok k'axnak chic ri k'ij richin uxlanien, c'a cumaj yan ri na'ay k'ij richin ri semana, ri María Magdalena y ri jun chic ixok rub'inan je' María, xa'a chi niquitz'ata' ri jul pache' yo'n-ve can ri Jesús.
40028002	Y xu'on jun nem cub'rakan; ruma jun ángel richin ri Ajaf xka-pa chicaj chupan ri lugar pache' yo'n-ve can ri Jesús, xralasaj-el ri ab'aj ri choj cha tz'apin can ruchi' ri jul, y xtz'uye' paro'.
40028003	Ri rusakil ri ángel ri tz'uyul paro' ri ab'aj, can junan riq'uin ri sakil ri nuya' ri yocopa'. Y ri rutziak can altíra sak, can inche'l ri hielo ri nika.
40028004	Y ri soldados can altíra xquixi'ij-qui' choch ri ángel, can xa'b'arb'uot, y can inche'l xa'con xa'c'ujie' can.
40028005	Pero ri ángel xch'o-pa chica ri ica'ye' ixoki' y xu'ej chica: Man tixi'ij-ivi'. Ruma inre' vata'n chi ixre' nticanuj ri Jesús ri xquimisas choch ri cruz.
40028006	Jaja' man c'o ta chic vave', ruma ya xc'astaj-el, inche'l ru'e'n can chiva. Quixam-pa; titz'ata' ri lugar pache' xc'ujie-ve ri ru-cuerpo.
40028007	Quix'in cha'nin y ti'ej chica quinojiel ri ru-discípulos, chi jaja' ya xc'astaj-el chiquicajol ri quiminaki'; y vacame ni'a na'ay chivach c'a Galilea; chire' xtitz'at-ve, can inche'l ni'ej-el chiva.
40028008	Y ri ica'ye' ixoki' re' can ja xa'iel-pa chupan ri jul. Y mesque can quixi'in-qui' y altíra je' nca'quicuot, ijeje' cha'nin xa'a chi niqui'ej ri xquitz'at y ri xca'xaj chica ri ru-discípulos ri Jesús. Y antok i-b'anak chi niqui'ej,
40028009	jare' antok ri Jesús xb'a'iel-pa chiquivach y xa'ru'on saludar. Y ri ica'ye' ixoki' re' xa'xuquie-ka choch ri Jesús, xquik'atiej ri rakan y can xquiya' ruk'ij.
40028010	Y ri Jesús xu'ej chica ri ixoki': Man tixi'ij-ivi'. Quix'in y ti'ej chica ri nu-hermanos ri xitz'at y xivaxaj, richin chi ca'a Galilea y chila xquinquitz'at-ve, xcha' chica.
40028011	Y antok ri ixoki' quitz'amuon b'ay, ic'o nic'aj chiquivach ri soldados ri niquichajij ri jul xa'a pa tanamet Jerusalén y xb'aqui'ej chica ri principales sacerdotes nojiel ri xb'anataj ri pache' xmuk-ve ri Jesús.
40028012	Ri principales sacerdotes xquimol-qui' quiq'uin ri mama'a' tak achi'a' ri niqui'an gobernar, y antok qui'e'n chic chiquivach, xquiya' q'uiy miera chica ri soldados.
40028013	Ijeje' xqui'ej chica: Ixre' ti'ej chi xixvar-ka ri chak'a', y antok nquixvar, xa'lka ri ru-discípulos ri Jesús y xquilak'aj-el ri ru-cuerpo.
40028014	Y xa ri gobernador nuna'iej chi ixre' xa xixvar-ka y man xichajij ta inche'l ri x'e'x chiva, ojre' xkojb'ach'o' riq'uin y xkojrunimaj, y quire' nquixkacol pa ruk'a', xa'cha' chica.
40028015	Ri soldados xquic'an ri miera, y can inche'l x'e'x chica, can quire' xqui'an: Can xquitzijuoj inche'l ri x'e'x chica chiquicajol ri israelitas y c'a niquinimaj chupan ri tiempo vacame.
40028016	Ri once (julajuj) ru-discípulos ri Jesús xa'a Galilea. Y xa'jotie' paro' ri ch'iti juyu' pache' b'e'n can chica ruma ri Jesús.
40028017	Y antok ijeje' xquitz'at ri Jesús, can xquiya' ruk'ij. Pero ic'o nic'aj ri man can ta niquinimaj chi ja ri Jesús.
40028018	Y ri Jesús xjiel-apa quiq'uin y xu'ej chica: Can nojiel poder xjach pa nuk'a'; ri c'o chicaj y ri c'o vave' choch-ulief.
40028019	Mare' ni'ej can chiva: Quix'in c'a nojiel naciones chi ntic'ut chiquivach ri vinak chi nca'uoc nu-discípulos; qui'b'ana' bautizar pa rub'e' ri Katata' Dios, pa nub'e' inre' ri in Ruc'ajuol ri Dios y pa rub'e' ri Espíritu Santo.
40028020	Y tic'utu' chiquivach chi tiquib'ana' nojiel ri nu'e'n chiva. Y inre' xquic'ujie' iviq'uin nojiel k'ij hasta c'a antok xtalka ri ruq'uisb'al k'ij richin ri roch-ulief. Amén.
41001001	Quire' xtiquir-pa ri evangelio richin ri Jesucristo ri Ruc'ajuol ri Dios.
41001002	Ri profeta Isaías rutz'ib'an can ri x'e'x cha ruma ri Dios. Quire' nu'ej: Inre' xtintak jun ache na'ay chavach, chi nuchojmij ri ab'iey chavach.
41001003	Ri ache re' xtic'ujie' chupan jun lugar desierto, y jaja' xturak c'a ruchi' chi xtu'ej chica ri vinak ri xca'b'aka riq'uin: Tichojmij-apa rub'iey ri Ajaf, y can choj tib'ana' cha. Quire' nu'ej ri tz'ib'an can.
41001004	Ri ache ri xtak-pa, ja ri Juan el Bautista. Y jaja' nca'ru'on bautizar ri vinak chupan jun lugar desierto. Y nu'ej chica ri vinak ri nca'b'aka riq'uin chi titzalaj-pa cánima riq'uin ri Dios y tiquib'ana' ri nrajo' ri Dios y tiquib'ana' bautizar-qui', chi quire' ni'an perdonar ri qui-pecados ruma ri Dios.
41001005	Y ri vinak ri nca'b'aka riq'uin, can iq'uiy. Ic'o ri i-patanak Jerusalén, y ic'o ri i-patanak nic'aj chic tanamet richin ri Judea, y jaja' nca'ru'on bautizar chire' chupan ri río Jordán. Y niqui'ej c'a ri qui-pecados ri i-quib'anun-pa.
41001006	Ri rutziak ri Juan el Bautista b'anun cha ruve' camello, y jutz'it tz'un rucusan chi ruximuon rupan. Y ri ruti', ja ri sac' y ri cab' ri niril pa tak k'ayis.
41001007	Ri Juan nu'ej chica ri vinak: C'o Jun ri xtipa chuvij inre' ri nixta nuc'ul chi inre' nquiluquie-ka chi niquir ri ximb'al-roch ri ruxajab', ruma jaja' c'o nojiel poder riq'uin que chinoch inre'.
41001008	Inre', ya' ri nicusaj chi nquix'an bautizar. Pero ri Jun ri xtipa, xquixru'on bautizar riq'uin ri Espíritu Santo.
41001009	Ja tiempo re' antok ri Jesús alanak-pa pa tanamet Nazaret ri c'o Galilea y xalka riq'uin ri Juan. Y jaja' x'an bautizar ruma ri Juan chupan ri río Jordán.
41001010	Y antok ri Jesús xiel-pa chupan ri ya', xutz'at chi xjakataj ri rocaj, y ri Espíritu Santo nika-pa inche'l jun paluomix; y choj xka-pa paro' jaja'.
41001011	Y jare' antok c'o Jun ri xch'o-pa chicaj y xu'ej: Atre' ri at Nuc'ajuol; altíra ncanvajo' y niquicuot vánima aviq'uin. Quire' ri xu'ej-pa.
41001012	Y ri Jesús x'an cha ruma ri Espíritu Santo chi x'a chupan jun lugar desierto.
41001013	Y chire' chupan ri lugar desierto xc'ujie-ve, pache' jo'c c'uxuniel tak chicop ic'o. Chire' xc'ujie-ve cuarenta k'ij. Y antok c'o chire', ri Satanás xu'on tentar. Y ri ángeles xqui'an servir ri Jesús.
41001014	C'o chic ri Juan el Bautista pa cárcel antok ri Jesús xtzalaj chic Galilea. Ri Jesús nutzijuoj ri evangelio ri nich'o' chirij ri ru-reino ri Dios,
41001015	y nu'ej: Vacame c'a, ja xalka ri tiempo ri ru'e'n ri Dios; xa cierca chic c'o-ve-pa ri ru-reino. Titzalaj-pa ivánima riq'uin ri Dios y tib'ana' ri nrajo' jaja' y tinimaj ri evangelio, ncha' chica.
41001016	Y jun k'ij antok ri Jesús b'anak chuchi' ri mar Galilea, xa'rutz'at ica'ye' achi'a' ri quichak'-quinimal-qui'; jun ja ri Simón y ri jun chic ja ri Andrés; ijeje' i-tz'amoy-car, mare' niquiya-ka ri quiya'l chupan ri ya'.
41001017	Y ri Jesús xch'o-apa chica ri ica'ye' achi'a' re' y xu'ej chica: Jo' viq'uin, y xtinc'ut chivach che'l nqui'canuj vinak chi nquinquinimaj.
41001018	Ri ica'ye' achi'a' re', ja xquiya' can ri quiya'l y xa'a riq'uin ri Jesús.
41001019	Y c'a jub'a' oc ca'in, ri Jesús xa'rutz'at chic ica'ye' ri quichak'-quinimal-qui' je', ja ri Jacobo y ri Juan, ri i-ruc'ajuol ri Zebedeo. Ijeje' ic'o chupan ri barco niquic'ajuoj ri ya'l richin niquitz'om car.
41001020	Y xpa ri Jesús xa'rayuoj chi nca'a riq'uin. Y ri Jacobo y ri Juan xquiya' can ri quitata' Zebedeo quiq'uin ri muosa chupan ri barco, y xa'a riq'uin.
41001021	Ri Jesús y ri i-b'anak riq'uin xa'lka pa tanamet Capernaum. Y antok nalka ri k'ij richin uxlanien, ri Jesús ni'a pa sinagoga. Jaja' chire' nuc'ut ri ruch'ab'al ri Dios chiquivach ri vinak.
41001022	Y ri xa'c'axan richin, can xa'chapataj ruma ri tzij ri xca'xaj, ruma antok nca'rutijuoj, can k'alaj chi can c'o autoridad pa ruk'a' y man inche'l ta ri achi'a' escribas.
41001023	Y chire' chupan ri sinagoga, c'o-apa jun ache ri c'o jun itziel espíritu riq'uin. Y ri itziel espíritu ri c'o riq'uin ri ache, can xsiq'uin,
41001024	y xu'ej cha ri Jesús: ¿Chica navajo' chika, atre' Jesús aj-Nazaret? ¿Xapa chi nkojaq'uis? Inre' vata'n chica atre', chi at Santo richin ri Dios, xcha' cha.
41001025	Pero ri Jesús xuch'olij ri itziel espíritu: ¡Man chic cach'o' y catiel-el riq'uin ri ache!
41001026	Y ri itziel espíritu xuquiyica-can ri ru-cuerpo ri ache, y nisiq'uin antok xiel-el riq'uin.
41001027	Y ri vinak ri quimaluon-qui' chire', can xa'chapataj antok xquitz'at ri xu'on ri Jesús, y niqui'ej c'a chiquivach: ¿Chica c'a va? Ruma ri nuc'ut jaja' can c'ac'ac'. Antok nich'o', can riq'uin autoridad, y ri itziel tak espíritus can niquinimaj rutzij, nca'cha' ri vinak chiquivach.
41001028	Y cha'nin x'a rutzijoxic ri Jesús ri pa tak tanamet ri ic'o cierca ri Galilea.
41001029	Antok ri Jesús, ri Jacobo y ri Juan xa'iel-pa chupan ri sinagoga, xa'lka chicachuoch ri Simón y ri Andrés.
41001030	Pero antok xa'lka, x'e'x cha ri Jesús chi ri rujitie' ri Simón catz'ol choch ruch'at, ruma c'o c'atan chirij.
41001031	Y ri Jesús xjiel-apa riq'uin ri niyavaj, xutz'om ruk'a' y xupilisaj. Y jo'c quire' xu'on cha, ja xq'uis-el ri c'atan chirij. Y ri ixok re' xa'rutzuk ri Jesús y ri i-b'anak riq'uin.
41001032	Antok ya xka-ka ri k'ij y xcok'a-ka, ri vinak ri ic'o nca'yavaj quiq'uin xa'quic'am-pa choch ri Jesús. Ri nca'yavaj re', diferente roch yab'il ri ntuoc chica y ic'o je' ri c'o itziel tak espíritus quiq'uin.
41001033	Y jub'a' ma quinojiel ri vinak ri ic'o chupan ri jun tanamet re' ri xquimol-qui' chuchi' ri jay pache' c'o-ve ri Jesús.
41001034	Y xa'ru'on sanar iq'uiy ri nca'yavaj, ri diferente roch yab'il ri ntuoc chica. Y xa'ralasaj-el iq'uiy itziel tak espíritus ri ic'o quiq'uin ri vinak. Ri Jesús man xuya' ta permiso chica ri itziel tak espíritus chi xa'ch'o', ruma cata'n chica jaja'.
41001035	Cumaj yan, can c'a k'aku'n, ri Jesús xiel-el pa tanamet y x'a chupan jun lugar pache' man jun vinak chi xb'arub'ana' orar.
41001036	Y ri Simón y ri ic'o riq'uin xa'a chi xi'quicanuj ri Jesús.
41001037	Y antok xquil, xqui'ej cha: Quinojiel ri vinak ncatquicanuj, xa'cha' cha.
41001038	Y jaja' xu'ej chica: Jo' nic'aj chic tanamet ri ic'o cierca, chi nitzijuoj je' ri ruch'ab'al ri Dios chire', ruma richin re' xipa, xcha' ri Jesús.
41001039	Y jaja' nutzijuoj ri ruch'ab'al ri Dios pa tak sinagogas chupan nojiel ri Galilea. Y can xa'ralasaj-el ri itziel tak espíritus ri ic'o quiq'uin ri vinak.
41001040	Xalka riq'uin ri Jesús jun ache niyavaj riq'uin ri yab'il lepra, ja xxuquie-ka choch y nuc'utuj favor xu'ej cha: Xa navajo', c'o che'l nquina'an sanar.
41001041	Y ri Jesús xujoyovaj roch ri ache re'; xuyuk-apa ri ruk'a' y xutz'om-apa y xu'ej cha: Nivajo' chi ncac'achoj. Tiq'uis-el ri yab'il re' chavij, xcha' cha.
41001042	Y can jo'c quire' xu'ej ri Jesús, ri yab'il lepra ri c'o chirij ri ache xq'uis-el y xc'achoj ri ache.
41001043	Entonces ri Jesús xu'ej cha ri ache chi ti'a, pero xu'on mandar cha ri chica nic'atzin chi nu'on.
41001044	Ri Jesús xu'ej cha: Man tatzijuoj chica ri vinak ri xb'anataj aviq'uin, choj ca'in, ac'utu-avi' choch ri sacerdote, y taya' ri nu'ej chupan ri ru-ley ri Moisés, chi quire' nik'alajin chiquivach chi at otz chic vacame, xcha-el cha.
41001045	Pero ri ache can jo'c xuya' can ri Jesús, xutz'om rutzijoxic ri xb'anataj riq'uin jaja'. Y rumare' ri Jesús cha'nin xiel rutzijoxic, y man nitiquir ta chic c'a ntuoc-apa ri pa tak tanamet ri pache' nalka-ve, ruma can iq'uiy vinak ri nca'c'ulu-apa richin. Y rumare' ri Jesús nic'ujie' juviera ri tanamet. Y ri vinak ri nca'lka riq'uin, can nojiel lugar nca'pa-ve.
41002001	Ya tak'ax jun jane' (jaro') k'ij, ri Jesús xtzalaj-pa pa tanamet Capernaum, y ri vinak xca'xaj chi jaja' c'o chupan jun jay chire' pa tanamet.
41002002	Ri vinak cha'nin c'a xquimol-apa-qui' pache' c'o-ve ri Jesús. Rumare' ri jay can man nca'ru'on ta chic, ni ri chuchi'. Y ri Jesús nutzijuoj ri ruch'ab'al ri Dios chiquivach.
41002003	Jare' antok ic'o nic'aj chic xa'lka; quic'amun-pa jun ache ri paralítico ru-cuerpo. Icaje' i-talayuon-pa richin.
41002004	Pero ijeje' xa man xa'tiquir ta xa'b'aka pache' c'o-ve ri Jesús, ruma iq'uiy ri vinak quimaluon-qui' chire'. Mare' xquic'an-el jub'a' ruve' ri jay ri pache' c'o-ve ri Jesús, y xquikasaj-ka ri camilla ri c'o ri ache ri paralítico ru-cuerpo choch.
41002005	Y antok ri Jesús xutz'at chi ri achi'a' ri i-c'amayuon-pa quicukub'an quic'u'x riq'uin, ja xu'ej cha ri ache ri paralítico ru-cuerpo: Valc'ual, ri a-pecados xa'an perdonar.
41002006	Y chire' i-tz'uyul-apa nic'aj achi'a' escribas. Ijeje' xqui'ej-ka pa cánima:
41002007	¿Karruma nu'ej quire' va ache va? Can nu'on chi jaja' ri Dios, ruma jo'c ri Dios nib'ano perdonar pecados, nca'cha'.
41002008	Y ri Jesús can rata'n ri chica niqui'ej pa tak cánima ri achi'a' re', mare' xu'ej chica: ¿Karruma quire' nti'ej pa tak ivánima?
41002009	¿Chica ri más fácil, ni'ej cha ri ache paralítico: Ri a-pecados ni'an perdonar, o ni'ej cha: Capalaj, tavuc'uaj ri a-camilla y ca'in?
41002010	Vacame c'a, chi ntivatamaj chi ri Xtak-pa chicaj chi xalax chi'icajol can c'o poder riq'uin chi nu'on perdonar pecados, (jare' antok ri Jesús xu'ej cha ri ache paralítico):
41002011	Chava atre' ni'ej: Capalaj, tavuc'uaj ri a-camilla y ca'in chavachuoch, xcha' cha.
41002012	Y ri ache ja xpalaj cha'nin, xuc'ol-el ri ru-camilla, y xiel-el chiquicajol ri quimaluon-qui' chire'. Y ri vinak can xa'chapataj, y xquiya' ruk'ij ri Dios y xqui'ej: Man jun b'ay katz'atuon chi quire' nib'anataj, xa'cha'.
41002013	Y ri Jesús x'a chic jun b'ay chuchi' ri mar y altíra iq'uiy vinak ri xa'lka riq'uin, y jaja' nca'rutijuoj riq'uin ri ruch'ab'al ri Dios.
41002014	Y antok jaja' nak'ax, xutz'at ri Leví, ri ruc'ajuol ri Alfeo. Ri ache re' tz'uyul choch jun ch'acat chi numol ri impuestos ri nca'tuoj can. Y ri Jesús xu'ej cha: Jo' viq'uin. Y jaja' xpalaj-pa ri pache' tz'uyul-ve y x'a riq'uin ri Jesús.
41002015	Y antok ri Jesús c'o chirij ri mesa pa rachuoch ri Leví, iq'uiy ri maloy-impuestos y nic'aj chic vinak ri ni'e'x aj-b'anoy-pecado chica ic'o-apa chirij ri mesa, junan riq'uin ri Jesús y ri ru-discípulos. Ruma can iq'uiy ri i-b'anak chirij ri Jesús.
41002016	Y antok ri achi'a' escribas y ri achi'a' fariseos xquitz'at chi ri Jesús niva' quiq'uin ri maloy-impuestos y quiq'uin ri vinak ri aj-b'anoy-pecado ni'e'x chica, xqui'ej chica ri ru-discípulos: ¿Karruma jaja' niva' quiq'uin ri maloy-impuestos y quiq'uin ri vinak ri aj-b'anoy-pecado ni'e'x chica? xa'cha'.
41002017	Antok ri Jesús xra'xaj ri niqui'ej ri achi'a' re', xu'ej chica: Ri man nca'yavaj ta man nic'atzin ta jun doctor chica, xa ja ri nca'yavaj. Inre' man xipa ta chi nca'nvayuoj ri choj quic'aslien choch ri Dios, xa ja ri c'o qui-pecados, xcha' chica.
41002018	Ri ru-discípulos ri Juan el Bautista y ri qui-discípulos ri achi'a' fariseos niqui'an ayuno. Y rumare' xa'lka riq'uin ri Jesús y xqui'ej cha: Ojre' ri oj ru-discípulos ri Juan el Bautista y oj qui-discípulos ri achi'a' fariseos naka'an ayuno. ¿Karruma ri a-discípulos atre' man quire' ta niqui'an? xa'cha' cha.
41002019	Y ri Jesús xu'ej chica: ¿Acaso otz came chi niqui'an ayuno ri i-b'anun invitar pa jun c'ulub'ic antok xa c'a c'o ri ala' ri xc'ulie' chiquicajol? Antok xa c'a c'o ri ala' ri xc'ulie' chiquicajol, manak che'l niqui'an ayuno.
41002020	Pero xtalka ri k'ij antok ri ala' re' xtalasas-el chiquicajol, c'ajare' xtiqui'an ayuno.
41002021	Man jun nucusaj jun c'ojob'al c'ac'ac' chi nuc'ojob'iej jun tziak ri xa tzia'k chic. Ruma ri c'ojob'al c'ac'ac' nuc'ol-ri' y nujic' ri tziak ri xa tzia'k chic y más nik'ach'itaj-ka.
41002022	Y man jun niyo'n c'ac'ac' vino chupan jun tz'un yacb'al-ya' ri xa tzia'k chic. Ruma xa quire' ni'an cha, ri tz'un xa man nuyuk ta chic ri'; ri tz'un xa nik'ach'itaj y ja niq'uis-el ri vino chupan. Y ri tz'un je' man jun chic xtic'atzin-ve. Pero chupan jun c'ac'ac' tz'un yacb'al-ya', otz niyaquie' c'ac'ac' vino. Quire' xu'ej ri Jesús.
41002023	Chupan jun k'ij richin uxlanien, ri Jesús y ri ru-discípulos nca'k'ax chupan jun ulief ri ticuon trigo choch. Y ri discípulos mientras nca'in, nca'quich'up-el ruve' ri trigo.
41002024	Rumare' ri achi'a' fariseos xqui'ej cha ri Jesús: Ca'tz'ata' la a-discípulos. ¿Karruma nca'samaj chupan ri k'ij richin uxlanien? Re' xajan, xa'cha'.
41002025	Pero ri Jesús xu'ej chica: ¿Man jun came b'ay ib'anun leer ri tz'ib'an can chirij ri xu'on ri David y ri i-rach'il chupan ri ojier can tiempo antok xnem-pa quipan?
41002026	Ri David xuoc pa rachuoch ri Dios chi xirucanuj ri chica nutej. Y ri sacerdote ri más c'o ruk'ij chupan ri tiempo re' ja ri Abiatar. Y can ja ri sagrada simíta ri xb'ayo'x-pa cha. Y ri simíta re' man jo'c ta ri David ri xc'uxu, xa can xuya' je' chica ri i-b'anak riq'uin. Pero man pecado ta ri xqui'an, mesque ri simíta re' jo'c ri sacerdotes ri nca'c'uxu.
41002027	Y xu'ej je' chica: Ri Dios cuma ri vinak xu'on can ri k'ij richin uxlanien; y man ruma ta ri k'ij richin uxlanien xa'ru'on ri vinak.
41002028	Rumare' vacame tivatamaj chi ri Xtak-pa chicaj chi xalax chi'icajol, Rajaf ri k'ij richin uxlanien.
41003001	Y ri Jesús xuoc chic jun b'ay ri pa sinagoga, y chiquicajol ri vinak ri quimaluon-qui', c'o jun ache chake'j jun ruk'a'.
41003002	Pero ic'o ri jo'c niquitz'at-apa ri Jesús y quiyo'ien chi xa xtu'on sanar ri ache, chi quire' niqui'an acusar chi xsamaj chupan jun k'ij richin uxlanien.
41003003	Pero ri Jesús xu'ej cha ri ache chake'j ri ruk'a': Capalaj y capi'ie' pa nic'aj, xcha' cha.
41003004	Y ri Jesús xu'ej chica ri vinak ri ic'o chire': ¿Chica ri más otz ni'an chupan jun k'ij richin uxlanien, ja ri otz o ja ri man otz ta? ¿Ri nicuol jun vinak choch ri camic o niquimisas? xcha' chica. Pero quinojiel man jun tzij ri xqui'ej.
41003005	Y ri Jesús xa'ruca'yiej ri quimaluon-qui' chire', xpa rayoval y xb'isuon-ka, ruma xutz'at chi cof quib'anun cha ri cánima y man nicajo' ta niquinimaj. Después xu'ej cha ri ache ri chake'j jun ruk'a': Tayuku' la ak'a'. Y ri ache xuyuk ri ruk'a', y ja otz xu'on ri ruk'a'.
41003006	Y ri achi'a' fariseos xa'iel chire' chi xb'aquimalo-qui' quiq'uin ri i-ruvinak ri rey Herodes, chi niqui'an pensar ri chica niqui'an cha ri Jesús, ruma nicajo' niquiquimisaj.
41003007	Y ri Jesús y ri ru-discípulos xa'a chuchi' ri mar y chirij ri Jesús xa'a iq'uiy vinak aj-chire' Galilea. Y nic'aj ri xa'pa Judea,
41003008	ri Jerusalén, ri Idumea, ri juc'an chic ruchi' ri río Jordán, y cierca ri ca'ye' tanamet ri Tiro y ri Sidón. Can quinojiel ri vinak ri xa'lka riq'uin ri Jesús, xa'pa ruma caxan ri milagros ri nca'ru'on. Can iq'uiy ri vinak ri xa'lka.
41003009	Y ruma iq'uiy ri vinak nca'lka riq'uin, ri Jesús xu'ej chica ri ru-discípulos chi tiquiya-pa jun ch'iti barco cierca, chi quire' xa ri vinak xtiquipitz', ntuoc chupan ri ch'iti barco.
41003010	Ri Jesús can iq'uiy ri xa'ru'on sanar. Rumare' ri nca'yavaj quimaluon-qui' chirij, y niquitej quik'ij chi niquitz'om-apa.
41003011	Y ri itziel tak espíritus antok niquitz'at ri Jesús, nca'xuquie' choch y can riq'uin quichuk'a' nca'ch'o' y niqui'ej: Atre' ri Ruc'ajuol ri Dios, nca'cha'.
41003012	Pero ri Jesús nca'ruch'olij altíra chi man tiquitzijuoj chi chica jaja'.
41003013	Ri Jesús xjotie-el paro' jun juyu' y xa'rayuoj-el ri xa'rajo' jaja' chi xa'ruc'uaj y ijeje' xa'a riq'uin.
41003014	I-doce (cab'alajuj) ri xa'rucha' chi nca'c'ujie' riq'uin y chi nca'rutak-el chi niquitzijuoj ri ruch'ab'al ri Dios.
41003015	Y can xuya' poder chica chi nca'qui'an sanar ri nca'yavaj y chi nca'quilasaj itziel tak espíritus.
41003016	Ri i-doce (cab'alajuj) ri xa'rucha' ri Jesús, ja ri Simón ri xu'ej Pedro cha,
41003017	ri Jacobo y ri Juan ri i-ruc'ajuol ri Zebedeo, ri xu'ej je' Boanerges chica; ri tzij Boanerges ntiel: I-ralc'ual ráya.
41003018	Ri Andrés, ri Felipe, ri Bartolomé, ri Mateo, ri Tomás, ri Jacobo ri ruc'ajuol ri Alfeo, ri Tadeo, ri Simón ri c'o quiq'uin ri achi'a' ri ni'e'x cananistas chica,
41003019	y ri Judas Iscariote ri xjacho richin ri Jesús. Ri Jesús y ri xa'rucha' xa'a chupan jun jay.
41003020	Y ruma altíra iq'uiy vinak ri xquimol-qui' jun chic b'ay, ri Jesús y ri ru-discípulos manak che'l xa'va'.
41003021	Y antok ri rach'alal ri Jesús xquina'iej nojiel re', ja xa'lka chi nalquima', ruma ijeje' xqui'an pensar chi ri Jesús xu'on-ka ch'u'j.
41003022	Pero ri achi'a' escribas ri i-patanak pa tanamet Jerusalén, niquitzijuoj chiquivach chi ri Jesús c'o ri Beelzebú riq'uin, ri quijaval ri itziel tak espíritus y niqui'ej chi jare' ri nib'ano cha chi nitiquir nca'ralasaj ri itziel tak espíritus.
41003023	Y rumare' ri Jesús xa'rayuoj chi xa'jiel-apa riq'uin y xutzijuoj jun parábola (c'amb'al-tzij) chiquivach, y quire' xu'ej chica: ¿Che'l re' chi ja mismo ri Satanás nca'ralasaj-el ri rusamajiel?
41003024	Ruma xa ri vinak richin jun reino ca'ye' grupo niqui'an-ka, nipa ayoval chiquicajol y ri reino re' xa nitzak.
41003025	Y quire' je' chupan jun jay, xa ca'ye' grupo niqui'an-ka, nipa ayoval chiquicajol y ri jay re' xa niq'uis.
41003026	Y xa ri Satanás nu'on-ka ayoval quiq'uin ri i-rusamajiel, xa nipalaj chirij jaja' mismo. Ruma xa quire' nu'on, ruyuon nic'ujie' can y cha'nin nitzak.
41003027	Y xa c'o jun ri nrajo' nu'on alak' pa rachuoch jun ache ri altíra ruchuk'a', na'ay nuxim, c'ajare' c'o che'l nucanuj-el nojiel ri nrajo' nuc'uaj.
41003028	Y can ketzij c'a ri ni'ej chiva, chi xa chica-na pecados niqui'an ri vinak choch ri ulief, c'a nca'an perdonar. Hasta ri itziel nca'ch'o' chirij ri Dios, c'a nca'an perdonar.
41003029	Pero ri itziel nich'o' chirij ri Espíritu Santo, man ni'an ta perdonar sino que xti'an castigar richin nojiel tiempo.
41003030	Ri Jesús quire' xu'ej chica ri achi'a' escribas, ruma ijeje' niqui'ej chirij jaja' chi c'o itziel espíritu riq'uin.
41003031	Y ri rutie' y ri i-ruchak' ri Jesús xa'pa c'a pache' c'o-ve jaja'. Pero xa juviera xa'c'ujie-ve. Xa xquitak royoxic chi nicajo' nca'ch'o' cha.
41003032	Y ri vinak ri i-tz'uyul riq'uin ri Jesús xqui'ej-apa cha: Ri atie' y ri achak' ic'o juviera y ncatquicanuj.
41003033	Pero ri Jesús xu'ej: ¿Chica ri ntie' y ri nchak'?
41003034	Y xa'ruca'yiej quinojiel ri i-tz'uyul riq'uin y xu'ej chica: Jare' ri ntie' y ri nchak'.
41003035	Ruma quinojiel ri nca'b'ano ri nrajo' ri Dios, jare' ri ntie', ri vana' y ri nchak', xcha' ri Jesús.
41004001	Y ri Jesús x'a chic chuchi' ri mar y jaja' nca'rutijuoj ri vinak riq'uin ri ruch'ab'al ri Dios. Y iq'uiy vinak ri xquimol-apa-qui' riq'uin. Rumare' jaja' xuoc chupan jun barco ri c'o paro' ri mar y xtz'uye-ka chupan. Y pan ulief chuchi' ri mar ic'o ri vinak.
41004002	Y jaja' q'uiy kax xuc'ut chiquivach ruyuon riq'uin parábolas (c'amb'al-tzij). Jaja' xu'ej chica:
41004003	Tivaxaj ja'al ri xtin'ej chiva: C'o jun ache ri x'a chi xb'aruquiraj ija'tz.
41004004	Y antok ri ache nuquiraj ri ija'tz, c'o ija'tz xa'ka pa b'ay. Y xa'pa ri chicop ri c'o quixic', xquimol-el ri ija'tz.
41004005	Nic'aj chic ija'tz xa'ka chiquicajol ab'aj y chire' xa man q'uiy ta ulief c'o, rumare' cha'nin xa'iel-pa ruma man pin ta ri ulief.
41004006	Pero antok xpa ruchuk'a' ri k'ij, xa'yamayo-ka, y ruma man naj ta b'anak-ka ri quixie', mare' xa'chakej-ka cha'nin.
41004007	Y nic'aj chic ija'tz xa'ka chiquicajol tak q'uix. Y antok xa'iel-pa, junan xa'q'uiy quiq'uin ri q'uix, y xa'jiek' chiquicajol ri q'uix y man jun quivach xc'ujie'.
41004008	Pero nic'aj chic ija'tz xa'ka pan utzulaj ulief y ja'al xquiya' quivach, ruma xa'iel-pa ri ticuon can y xa'q'uiy ja'al; c'o ri xquiya' a treinta quivach, c'o ri xquiya' a sesenta y c'o ri xquiya' a cien quivach.
41004009	Ri Jesús xu'ej je': Ri c'o ruxiquin chi nra'xaj, can tira'xaj ri xin'ej, xcha' chica.
41004010	Y antok ri Jesús y ri i-doce (cab'alajuj) ru-discípulos quiyuon xa'c'ujie' can quiq'uin ri nic'aj vinak, xquic'utuj cha chirij ri chica nrajo' nu'ej ri parábola (c'amb'al-tzij).
41004011	Y jaja' xu'ej chica: Chiva ixre' yo'n chi ntina'iej chirij ri ru-reino ri Dios. Pero chica ri vinak ri man nquinquinimaj ta, xa riq'uin parábolas (c'amb'al-tzij) nquich'o-ve chica.
41004012	Chi quire' xa choj niquitz'at y man niquiya' ta pa cuenta ri niquitz'at, y jo'c nica'xaj y man xti'ka ta pa quive' (man xtiqui'an ta entender) ri nica'xaj, chi quire' man niquiya' ta can ri pecado chi niqui'an ri nrajo' ri Dios, y man xti'an ta perdonar ri qui-pecados.
41004013	Y ri Jesús xu'ej je' chica: ¿Man xi'ka ta pan ive' (man xi'an ta entender) ri parábola (c'amb'al-tzij) ri xintzijuoj chiva? ¿Che'l xti'ka pan ive' (xti'an entender) ri nic'aj chic parábolas (c'amb'al-tzij)?
41004014	Ri ache aj-ticoniel, jare' ri rusamajiel ri Dios ri nutzijuoj ri ruch'ab'al.
41004015	Ri ija'tz ri xa'ka pa b'ay, jare' ri nica'xaj ri ruch'ab'al ri Dios, y ri Satanás cha'nin nipa quiq'uin y nralasaj-el ri ch'ab'al ri xtic can pa cánima.
41004016	Ri ija'tz ri xa'ka chiquicajol ab'aj, jare' ri nica'xaj ri ruch'ab'al ri Dios y can altíra nca'quicuot antok niqui'an recibir.
41004017	Pero ruma manak ruxie' ri ruch'ab'al ri Dios riq'uin cánima, rumare' man nca'layuj ta nca'quicuot. Ruma antok nca'pa ri sufrimientos y itziel nca'tz'iet ruma quiniman ri ruch'ab'al ri Dios, cha'nin nca'tzak.
41004018	Y ri ija'tz ri xa'ka chiquicajol tak q'uix, jare' ri nica'xaj ri ruch'ab'al ri Dios,
41004019	pero xa ja ri nic'atzin chica k'ij-k'ij choch-ulief, jo'c re' ninataj chica y ni'an maña chica ruma ri b'ayomal. Y ruma nicajo' chi quiq'uin ta ijeje' c'o-ve ri c'o riq'uin jun chic, jare' nib'ano chi nijiek' ri ruch'ab'al ri Dios riq'uin cánima. Rumare' man jun otz xtik'alajin pa quic'aslien.
41004020	Y ri ija'tz ri xa'ka pan utzulaj ulief, ja ri nica'xaj ri ruch'ab'al ri Dios y niqui'an recibir. Ri quic'aslien can nik'alajin ja'al, y can niquiya' qui-fruto a treinta, a sesenta o a cien.
41004021	Y ri Jesús xu'ej je' chica: Antok nic'amar-pa jun lámpara chi nuya' sakil pa jay, ¿chuxie' came jun cajuon o chuxie' came jun ch'at niyo'x-ve? Ri lámpara chicaj niyo'x-ve, xcha' chica.
41004022	Ruma man jun kax ri avan-can, ri man ta xtib'ak'alajin-pa. Y man jun ri tz'apin can ruve', ri man ta xtib'ak'alajin-pa choch sakil.
41004023	Ri c'o ruxiquin chi nra'xaj, can tira'xaj ri xin'ej, xcha' ri Jesús.
41004024	Y ri Jesús xu'ej je' chica ri vinak: Ixre' ri ntivaxaj ri ruch'ab'al ri Dios, tivaxaj otz y tib'ana' ri nu'ej. Ruma can inche'l ri nti'an ixre' chica ri vinak, quire' xti'an chiva ixre'; y man jo'c ta re', xa xtiyo'x más ruve'.
41004025	Ruma ri c'o riq'uin, can xtiyo'x más cha. Pero ri xa man q'uiy ta c'o riq'uin, hasta re' xtalasas-el cha.
41004026	Y ri Jesús xu'ej je': Ri ru-reino ri Dios can nib'anataj inche'l nib'anataj riq'uin ri ija'tz ri nutic can jun ache ri pan ulief.
41004027	Jaja' nivar ri chak'a' y nipalaj-pa antok nisakar-pa, y quire' nu'on k'ij-k'ij. Y ri ija'tz ntiel-pa y niq'uiy. Pero ri ache ri tiquiyuon can, man rata'n ta chica nu'on ri ija'tz chi ntiel-pa y chica nu'on chi niq'uiy.
41004028	Ruma xa ja ri ulief nib'ano chi ntiel-pa ri ija'tz. Na'ay antok ntiel-pa, ch'ute'n-oc k'ayis, después antok nem chic, niq'uiy-pa ri ruve'. Y pa ruq'uisb'al ninuoj-pa ri rupan ri ruve' riq'uin ri runak'.
41004029	Y antok k'an chic, ja nijuk cha juos, ruma ja xalka ri tiempo richin ri cosecha.
41004030	Y ri Jesús xu'ej je': ¿Choj-iq'uin junan ri ru-reino ri Dios? ¿Y chica parábola (c'amb'al-tzij) nicusaj chi ni'an comparar?
41004031	Xa inche'l ri ija'tz richin ri mostaza antok nitic pan ulief. Y xa jare' ri ija'tz ri más co'l ri c'o choch ri ulief.
41004032	Pero antok niq'uiy, jare' ri más nem ntiel chiquivach quinojiel k'ayis, y nu'on nima'k ri ruk'a'. Rumare' ri chicop ri c'o quixic' niqui'an quisuoc chuk'a', ruma chire' ja'al nca'mujan.
41004033	Ri Jesús antok nutzijuoj ri ruch'ab'al ri Dios chica ri vinak, xa'rucusaj parábolas (c'amb'al-tzij) ruma nrajo' chi nica'xaj.
41004034	Y man jun tzij ri xu'ej chica, ri man ta xucusaj parábolas (c'amb'al-tzij). Pero antok ri Jesús y ri ru-discípulos quiyuon ic'o can, jaja' can nu'ej chica ri chica nrajo' nu'ej.
41004035	Y antok xcok'a-ka chupan ri k'ij re', ri Jesús xu'ej chica ri ru-discípulos: Kojak'ax-apa juc'an chic ruchi' ri ya'.
41004036	Y jaja' xa'ru'on can despedir ri vinak. Y ruma can tz'uyul chic chupan ri barco, can quire' rub'anun xuc'uax cuma ri ru-discípulos. Y ic'o je' nic'aj chic barcos ri junan xa'iel-el quiq'uin.
41004037	Y antok i-b'anak paro' ri mar, xpa jun cak'iek' ri altíra nem. Y rumare' ri ya' nipalaj chicaj y nalruquiraj-ri' chirij ri barco ri choj chupan i-b'anak-ve, y xuoc ya' chupan. Riq'uin re' jub'a' ma ni'a-ka chuxie' ri ya'.
41004038	Pero ri Jesús xa nivar b'anak chupan ri barco. Jaja' chirij can ri barco rucanun-ve jun ruch'acave'. Y xa'pa ri discípulos, xquic'asuoj y xqui'ej cha: ¡Maestro! Vacame nkucon y atre' xa ncavar, xa'cha' cha.
41004039	Y ri Jesús xpalaj-pa y xch'olin cha ri cak'iek' y xu'ej cha ri mar chi titanie-ka. Y quire' xb'anataj. Ri cak'iek' xq'uis-el ruchuk'a' y xtanie-ka je' ri mar.
41004040	Ri Jesús xu'ej chica: ¿Karruma xixi'ij-ivi'? ¿Man icukub'an ta ic'u'x viq'uin c'a?
41004041	Pero ri discípulos altíra quixi'in-qui' y niqui'ej chiquivach: ¿Chica c'a chi ache va chi ri cak'iek' y ri mar can xa'niman cha?
41005001	Y ri Jesús y ri ru-discípulos xa'b'aka ri juc'an chic ruchi' ri mar, chupan ri lugar rub'inan Gadara.
41005002	Y antok ri Jesús xiel-pa chupan ri barco, can ja xalka jun ache riq'uin, ri pa cementerio alanak-ve-pa, ri c'o itziel espíritu riq'uin.
41005003	Ri ache re' ja ri cementerio ri acunak rachuoch, y man jun nitiquir chirij, hasta riq'uin cadena (yariena) man i-tiquirnak ta chirij.
41005004	Ruma q'uiy mul quiyo'n cadena (yariena) y nic'aj chic ch'ich' chirij ri ruk'a-rakan, pero i-ruk'ochpin, i-ruk'ajuon nojiel. Can man jun tiquirnak chirij.
41005005	Chi pak'ij chi chak'a' siempre nib'iej pa tak juyu' y pa cementerio, nurak ruchi' y nusocola-ri' cha ab'aj.
41005006	Y antok jaja' xutz'at-pa ri Jesús chi-naj, xpa anin y xalxuquie' choch.
41005007	Y riq'uin ruchuk'a' xch'o' cha ri Jesús y xu'ej: ¿Chica navajo' chuva Jesús ri Ruc'ajuol ri Namalaj Dios? Pa rub'e' ri Dios nic'utuj chava, man quinach'ujirisaj, xcha' cha ri Jesús.
41005008	Ri ache xu'ej quire' ruma ri Jesús ru'e'n chic cha ri itziel espíritu ri c'o riq'uin chi tiel-el.
41005009	Y ri Jesús xuc'utuj cha: ¿Che'l ab'e'? Y jaja' xu'ej-pa: Legión nub'e'; ruma oj q'uiy, xcha'.
41005010	Y can altíra xuc'utuj c'a favor cha ri Jesús chi man ca'ralasaj-el chupan ri lugar re'.
41005011	Y cierca-apa ri lugar re', paro' jun juyu', iq'uiy ak nca'va'.
41005012	Y quinojiel ri itziel tak espíritus ri ic'o riq'uin ri ache xquic'utuj favor cha ri Jesús, y xqui'ej cha: Taya' permiso chika chi nkojuoc quiq'uin ri ak re', xa'cha'.
41005013	Ri Jesús xuya' permiso chica. Y ri itziel tak espíritus ja xa'iel-el y xa'b'a'uoc quiq'uin ri ak. Ri ak re' ica'ye' mil. Y quinojiel ri ak re' jun-anin xa'b'axulie-pa choch jun juyu' can pa'l-roch, y c'a chupan ri mar xa'b'aka-ve; y chire' xa'jiek'-ve quinojiel ri ak re'.
41005014	Y ri nca'chajin quichin ri ak xa'numaj, y xb'aquitzijuoj ri xb'anataj pa tanamet y pa tak avan. Y ri vinak xa'pa c'a chi nalquitz'ata' ri chica xb'anataj.
41005015	Y antok ri vinak re' xa'lka riq'uin ri Jesús, xquitz'at chi ri ache ri xc'ujie' ri jun legión (6,000) itziel tak espíritus riq'uin; tz'uyul, rucusan rutziak y man nu'on ta chic c'a ri inche'l rub'anun-pa. Rumare' ri vinak xa xquixi'ij-qui'.
41005016	Y ri vinak ri xa'tz'ato ri xb'anataj riq'uin ri ache ri xa'lasas-el ri itziel tak espíritus riq'uin y ri xb'anataj quiq'uin ri ak, xquitzijuoj c'a chica ri nic'aj chic vinak ri i-patanak chutz'atic ri xb'anataj chire'.
41005017	Y ruma c'a re' quinojiel ri vinak xquic'utuj favor cha ri Jesús chi tiel-el chire' chupan ri qui-lugar.
41005018	Antok ntuoc-oc ri Jesús chupan ri barco, ri ache ri xa'c'ujie' itziel tak espíritus riq'uin, nuc'utuj favor cha ri Jesús chi ni'a riq'uin.
41005019	Pero ri Jesús man xrajo' ta. Xa xu'ej cha: Ca'in chavachuoch y atzijuoj chica ri avach'alal ri nem samaj ri xu'on ri Ajaf aviq'uin, y che'l xjoyovax avach.
41005020	Y ri ache x'a c'a, y xutz'om rutzijoxic chupan ri lugar rub'inan Decápolis, ri nem samaj ri xu'on ri Jesús cha, y ri vinak can altíra xa'chapataj.
41005021	Y ri Jesús xuoc chic chupan ri barco chi xak'ax juc'an chic ruchi' ri mar. Y antok xalka, altíra iq'uiy vinak ri xquimol-qui' chirij. Jaja' chuchi' ri mar xc'ujie-ve.
41005022	Y xalka jun ache rub'inan Jairo, ri jun principal chupan ri sinagoga. Y antok xutz'at-apa ri Jesús, ja xb'axuquie' chukul rakan,
41005023	y altíra xu'on rogar choch ri Jesús y xu'ej cha: Ri numi'al niyavaj y ya nicon. Catam-pa y ta'ya' ri ak'a' paro' chi nu'on sanar y can xtic'asie', xcha' ri ache.
41005024	Y ri Jesús can x'a c'a riq'uin ri ache, y iq'uiy vinak xa'a chirij, rumare' niquipitz' ri Jesús i-b'anak.
41005025	Pero jun ixok ri c'o doce (cab'alajuj) juna' ri ntiel ruquiq'uiel y man nitanie' ta, ruma jun yab'il,
41005026	altíra rub'anun-pa sufrir ruma b'anak quiq'uin q'uiy doctores, y ya xuq'uis nojiel ri ru-miera y man jun otz ranun cha, xa más peor ranun cha.
41005027	Ri ixok re' raxan-pa chirij ri milagros ri nca'ru'on ri Jesús y b'anak chiquicajol ri vinak ri i-b'anak chirij ri Jesús. Jaja' xjiel-apa chirij ri Jesús y xutz'om-apa ri rutziak,
41005028	ruma nu'ej pa ránima: Xa ta riq'uin nitz'om-apa jub'a' ri rutziak, ja ni'an sanar.
41005029	Y cha'nin xtanie' ri ruquiq'uiel ri ntiel. Y xuna' chi xu'on sanar riq'uin ri ruyab'il.
41005030	Ri Jesús can cha'nin xuna' chi c'o jun xu'on sanar ruma ri poder ri xiel riq'uin; rumare' xtzu'n can chirij, y xu'ej chica ri vinak: ¿Chica xtz'amo ri nutziak?
41005031	Y ri ru-discípulos xqui'ej cha: Natz'at chi iq'uiy vinak ncatquipitz' y atre' na'ej: ¿Chica xitz'amo? xa'cha' ri discípulos cha ri Jesús.
41005032	Pero ri Jesús nca'ruca'yiej ri vinak, chi nucanuj ri chica xtz'amo ri rutziak.
41005033	Ri ixok ruxi'in-ri' y nib'arb'uot, ruma rata'n chi xu'on sanar riq'uin ri ruyab'il, xpa c'a y xalxuquie' choch ri Jesús y xu'ej c'a cha nojiel ri xu'on.
41005034	Y ri Jesús xu'ej cha: Numi'al, xac'achoj ruma xacukub'a' ac'u'x viq'uin. Vacame ca'in en paz. Ri ayab'il man chic xtitzalaj ta pa, xcha' cha.
41005035	Y c'a nitzijuon ri Jesús riq'uin ri ixok, antok xa'lka nic'aj ri i-patanak chirachuoch ri ache principal chupan ri sinagoga. Ijeje' xalqui'ej cha ri ache principal: Ri ami'al ya xcon, man chic ta'an molestar ri Maestro.
41005036	Pero ri Jesús xra'xaj ri niqui'ej, y xu'ej cha ri jun principal chupan ri sinagoga: Man taxi'ij-avi', jo'c tanimaj, xcha' cha.
41005037	Y ri Jesús man xu'on ta permitir chi xa'a nic'aj chic chirij, xa jo'c ri Pedro, ri Jacobo y ri Juan ri quichak'-quinimal-qui' riq'uin ri Jacobo.
41005038	Y antok xa'b'aka chirachuoch ri jun principal chupan ri sinagoga, ri Jesús xa'rutz'at chi ri vinak nca'ch'ujuyan pa jay, can altíra nca'uok' y altíra nca'b'isuon.
41005039	Antok ri Jesús acunak chic oc pa jay, xu'ej chica: ¿Karruma nquixuok' y nquixch'ujuyan? Ri ch'iti xtan xa man quiminak ta, xa nivar, xcha' chica.
41005040	Pero ijeje' xa xa'tze'n chirij ri Jesús. Pero ri Jesús xa'ralasaj-el juviera quinojiel ri vinak ri ic'o chire', y xa'rucusaj-oc ri rutie-rutata' ri ch'iti xtan y ri iyoxe' chic ri i-b'anak riq'uin, pache' c'o-ve ri ru-cuerpo ri ch'iti xtan.
41005041	Y xutz'om ruk'a' ri ch'iti xtan y xu'ej cha: Talita cumi, xcha'. Ri tzij re' ntiel: Ch'iti xtan, chava atre' ni'ej chi capalaj.
41005042	Can jo'c xu'ej quire' ri Jesús, can ja xpalaj-pa ri ch'iti xtan y x'in, ruma c'o doce (cab'alajuj) rujuna'. Y ri ic'o riq'uin altíra xa'chapataj antok xquitz'at chi xc'astaj chic pa.
41005043	Pero ri Jesús xu'on mandar chica chi man jun choj cha tiquitzijuoj ri xb'anataj, y xu'ej chi tiyo'x ruvay ri ch'iti xtan.
41006001	Y ri Jesús xiel-el chire', x'a pa rutanamit pache' xq'uiy-pa, y ri ru-discípulos i-b'anak chirij.
41006002	Y antok xalka ri k'ij richin uxlanien, jaja' xuc'ut ri ruch'ab'al ri Dios chupan ri sinagoga. Y ruma ri tzij ri nu'ej, ri vinak ri quimaluon-qui' chire' antok xca'xaj, can xa'chapataj, y xqui'ej: ¿Chica chi no'j va y chi nitiquir nca'ru'on milagros? ¿Pache' c'a ruc'amun-pa nojiel va?
41006003	¿Man ja ta came va ri carpintero, ral ri María, y ri i-ruchak' ja ri Jacobo, ri José, ri Judas y ri Simón? ¿Man ic'o ta c'a je' ri rana' kiq'uin? xa'cha'. Y rumare' ri vinak man xquinimaj ta y xpa quiyoval chirij ri Jesús.
41006004	Y ri Jesús xu'ej chica: Jun profeta jo'c ri rutanamit, ri rach'alal y ri pa rachuoch niqui'an cha chi man jun rakalien, xcha' chica.
41006005	Y man jun milagro xu'on ri Jesús pa rutanamit. Xa nic'aj-oc ri nca'yavaj ri xuya' ruk'a' pa quive' chi xa'ru'on sanar.
41006006	Y jaja' can xchapataj ruma ri vinak xa man xquinimaj ta. Y x'a c'a pa tak aldeas ri ic'o cierca ri rutanamit chi nuc'ut ri ruch'ab'al ri Dios chiquivach ri vinak.
41006007	Después xa'rayuoj ri doce (cab'alajuj) discípulos. Y chi caca' chi caca' xa'rutak-el, y xuya' autoridad chica chi nca'tiquir nca'quilasaj itziel tak espíritus.
41006008	Y jaja' xu'ej chica chi jo'c quich'ame'y tiquic'uaj y man jun chic chica tiquic'uaj. Man tiquic'uaj qui-buolsa, ni simíta, ni qui-miera pa tak ximb'al-quipan.
41006009	Man tiquicusaj-el ca'ye' quitziak. Pero otz chi niquicusaj-el quixajab'.
41006010	Y ri Jesús xu'ej-el chica ri ru-discípulos: Xa chica-na jay pache' nquixuoc-ve, chire' quixc'ujie-ve-ka y c'aja' antok nquixiel-pa chupan ri tanamet, c'ajare' xtiya' can ri jay ri pache' xixc'ujie-ve.
41006011	Y ri pache' nquixb'aka-ve, xa man nquixqui'an ta recibir y man nicajo' ta nica'xaj ri ruch'ab'al ri Dios ri ntitzijuoj ixre' chica, quixiel-pa chire' y titota' can ri pokolaj ri c'o pa tak ivakan chiquivach ri vinak re', chi quire' niquitz'at chi man otz ta ri xqui'an. Inre' can ketzij c'a ri ni'ej chiva, chi chupan ri k'ij antok ri vinak xca'an juzgar ruma ri Dios, ri vinak richin ri tanamet pache' man xixc'ul ta, más nem ri castigo ri xtika pa quive', que choch ri xtiyo'x pa quive' ri vinak ri xa'c'ujie' pa tanamet Sodoma y Gomorra, xcha-el chica.
41006012	Y ri discípulos xa'a. Ijeje' xqui'ej chica ri vinak chi titzalaj-pa cánima riq'uin ri Dios y tiquib'ana' ri nrajo' jaja'.
41006013	Ri discípulos q'uiy itziel tak espíritus ri xa'quilasaj. Y xquiya' aceite de olivo pa quive' iq'uiy nca'yavaj y xa'qui'an sanar.
41006014	Y ri rey Herodes xra'xaj ri nu'on ri Jesús chiquicajol ri vinak. Mare' ri Herodes xu'ej-ka: Ri Juan el Bautista xa xc'astaj-pa chiquicajol ri quiminaki', y rumare' c'o q'uiy poder riq'uin, xcha'.
41006015	Pero ic'o vinak xqui'ej chi ri Jesús xa ja ri Elías. Y ic'o nic'aj chic xqui'ej chi jaja' jun profeta o jun chiquivach ri profetas ri xa'c'ujie' ojier can tiempo.
41006016	Antok ri Herodes xra'xaj ri niqui'ej ri vinak, xu'ej: Ri ache re' xa ja ri Juan el Bautista ri xin'ej chi xc'amar-el rujaluon, y vacame xc'astaj-pa chiquicajol ri quiminaki', xcha'.
41006017	Ruma xa ja mismo ri rey Herodes ri x'e'n chi xtz'am ri Juan, xyo'x pa cárcel y xtz'am cha cadena (yariena). Ri Herodes quire' xu'on, ruma quic'amun-qui' riq'uin ri Herodías, ri xa raxjayil ri Felipe ri quichak'-quinimal-qui' riq'uin ri Herodes.
41006018	Ruma ri Juan xu'ej cha ri Herodes: Man otz ta chi ab'anun avaxjayil cha ri Herodías, ruma jaja' xa raxjayil ri Felipe ri achak'-animal-avi' riq'uin.
41006019	Rumare' ri Herodías can nrajo' nuquimisaj ri Juan ruma royoval chirij, pero man riluon ta che'l nu'on cha.
41006020	Ruma ri rey Herodes rata'n chi ri Juan jun utzulaj ache y choj ruc'aslien choch ri Dios, mare' nuxi'ij-ri' choch. Can ranun cha chi otz chajin chi quire' man jun kax nu'on pasar. Jaja' can ja'al nra'xaj antok ri Juan nutzijuoj ri ruch'ab'al ri Dios cha. Pero ri Herodes man niril ta chica nu'on.
41006021	Pero ri k'ij ri royo'ien ri Herodías chi nika ri Juan pa ruk'a', xalka chupan ri k'ij antok ri Herodes xuq'uis chic jun rujuna'. Jaja' xu'on jun namak'ej y xuya' jun nem va'en y xa'ru'on invitar ri gobernadores ri nca'samaj chupan ri ru-gobierno, y xa'rayuoj ri qui-jefes ri soldados y xa'rayuoj je' ri achi'a' principales chiquicajol ri aj-Galilea.
41006022	Y pache' quimaluon-ve-qui' ijeje', xuoc-pa ri ral-xtan ri Herodías; y jaja' xxajo chiquivach. Y altíra xka choch ri Herodes y chiquivach quinojiel ri ic'o riq'uin. Y ri rey Herodes xu'ej cha ri xtan: Tac'utuj ri chica navajo' y niya' chava.
41006023	Can ni'an jurar chavach, chi chica-na ri xtac'utuj chuva, xtinya' chava, hasta la mitad ri nu-reino, xcha'.
41006024	Ri xtan xiel-el y xb'aruc'utuj cha ri rutie': ¿Chica ta nic'utuj cha? Y ri rutie' xu'ej cha ri ral: Tac'utuj chi tiyo'x chava ri rujaluon ri Juan el Bautista.
41006025	Y ri xtan cha'nin xtzalaj-pa riq'uin ri rey Herodes y xalru'ej cha: Inre' nivajo' chi orita naya' chuva chupan jun plato ri rujaluon ri Juan el Bautista.
41006026	Y ri rey Herodes altíra xb'isuon-ka ránima rumare', pero ruma can rub'anun yan jurar y cuma ri ic'o riq'uin chirij ri mesa, rumare' jaja' xu'on ri xuc'utuj ri xtan cha.
41006027	Y ri rey cha'nin xutak-el jun soldado chi tic'am-pa ri rujaluon ri Juan el Bautista.
41006028	Y ri soldado x'a c'a, y xuc'an-el ri rujaluon ri Juan el Bautista chire' pa cárcel. Y ri rujaluon xuya' cha ri xtan chupan jun plato, y ri xtan xb'aruya' cha ri rutie'.
41006029	Antok ri ru-discípulos ri Juan xca'xaj chi xquimisas, xa'lka chi xalquima' ri ru-cuerpo y xb'aquimuku'.
41006030	Ri ru-apóstoles ri Jesús, antok xa'tzalaj-pa chi xi'quib'ana' rusamaj ri Dios y xquimol chic qui' riq'uin ri Jesús, xqui'ej cha nojiel ri chica xqui'an y ri chica xquic'ut chiquivach ri vinak.
41006031	Y ri Jesús xu'ej chica: Jo' jun lugar pache' manak vinak chi nquixuxlan jub'a'. Y quire' xu'ej chica ruma iq'uiy vinak ri nca'iel-nca'uoc quiq'uin y rumare' hasta manak chic che'l nca'va'.
41006032	Y ri Jesús y ri ru-discípulos xa'uoc chupan jun barco chi nca'k'ax juc'an ruchi' ri ya', y xa'a chupan jun lugar pache' manak vinak.
41006033	Pero antok ijeje' xa'a, iq'uiy vinak ri xa'tz'ato-el quichin y xcatamaj-el quivach. Rumare' ri vinak re' xa'a chicakan, y ri pa tak b'ay xa'iel-el más ri pa tak tanamet ri pache' xa'k'ax-ve. Y xa ja yan chic ri vinak ri xa'b'aka na'ay chiquivach. Y antok ri Jesús y ri ru-discípulos xa'b'aka, ri vinak xquimol-ka-qui' chirij ri Jesús.
41006034	Y antok ri Jesús xiel-pa, xutz'at chi can iq'uiy ri vinak, y jaja' xujoyovaj quivach ruma ri quib'anun, can inche'l ri ovejas antok man jun ri nichajin quichin. Xuc'ut c'a chiquivach q'uiy kax ri nic'atzin chi nicatamaj chirij ri ruch'ab'al ri Dios.
41006035	Antok ya xkak'ij-ka, ri ru-discípulos xa'jiel-apa riq'uin ri Jesús y xqui'ej cha: Chupan va lugar va man jun jay c'o y ya tarde chic.
41006036	Ca'taka' c'a el ri vinak chi ca'a pa tak aldeas y nic'aj chic lugar ri ic'o cierca, chi tiquilak'o' qui-simíta, ruma manak chica niquic'ux, xa'cha' cha.
41006037	Pero ri Jesús xu'ej chica: Tiya' ixre' chi nca'va'. Y ijeje' xqui'ej cha: ¿Atre' na'ej chi nakalak'o' doscientos denarios simíta chi nca'va' ijeje'?
41006038	Y jaja' xuc'utuj chica: ¿Jane' (jaro') simíta c'o iviq'uin? Itz'ata' c'a, xcha' chica. Y antok ijeje' quitz'atuon chic, xqui'ej cha: C'o vu'uo' simíta y ca'ye' car, xa'cha' cha.
41006039	Jaja' xu'ej chi tiqui'ej chica ri vinak chi ca'tz'uye-ka quinojiel paro' ri rax k'ayis, y chi grupo tiquic'uaj-qui'.
41006040	Y ri vinak re' can xa'tz'uye-ka, y xquic'uaj-qui' chi ciento y nic'aj tak ciento.
41006041	Y ri Jesús xutz'om ri vu'uo' simíta y ri ca'ye' car, xtzu'n chicaj, y xu'on bendecir, y xa'ruper ri simíta, y xuya' chica ri ru-discípulos chi niquijach chiquivach ri vinak. Y quire' mismo xu'on riq'uin ri car. Xujach chica quinojiel.
41006042	Y quinojiel ja'al xa'va', y otz xnuoj quipan.
41006043	Y c'a c'o doce (cab'alajuj) chacach ri xa'nuoj riq'uin ri jutak pir ri simíta y ri car ri xmuol can ri xu'on suobra.
41006044	Y ri xa'va' ic'o la'k vu'uo' mil jo'c ri achi'a'.
41006045	Y jare' antok ri Jesús xu'ej chica ri ru-discípulos chi ca'uoc chupan ri barco y ca'a na'ay choch; chi nca'a ri tanamet Betsaida, ri c'o juc'an chic ruchi' ri ya'; y jaja' c'a nic'ujie' can chi nca'ru'on can despedir ri vinak.
41006046	Y antok ya i-b'anak chic quinojiel ri vinak, jaja' xjotie-el paro' jun juyu' chi xirub'ana' orar.
41006047	Y antok xchak'a-ka, ri barco pache' i-b'anak-ve ri discípulos ya pa nic'aj ri mar c'o-ve-apa, y ri Jesús ruyuon c'o can paro' ri juyu'.
41006048	Y ri Jesús xa'rutz'at-apa chi ri ru-discípulos ya i-cosnak chic, ruma altíra nu'on ri cak'iek' y man nuya' ta chic lugar cha ri barco chi choj ni'in choch. Y antok ya nisakar-pa, ri Jesús patanak chirakan paro' ri mar, y nrajo' nak'ax chiquivach.
41006049	Pero antok ri discípulos xquitz'at chi c'o jun ni'in paro' ri mar, ijeje' xqui'an-ka pensar chi jun fantasma patanak, y xa'siq'uin.
41006050	Y ruma quinojiel xa'tz'ato richin, altíra xquixi'ij-qui'. Pero ri Jesús cha'nin xch'o-pa chica y xu'ej: ¡Man tixi'ij-ivi'; tiya' ivánima viq'uin, xa inre'! xcha' chica.
41006051	Y jaja' xjotie-apa quiq'uin chupan ri barco. Y ja xtanie-ka ruchuk'a' ri cak'iek'. Y ri discípulos altíra xa'chapataj,
41006052	ruma maja' ti'ka pa quive' (tiqui'an entender) ri xu'on ri Jesús riq'uin ri simíta. Y ijeje' xa cof canun cha ri cánima.
41006053	Y ijeje' xa'k'ax paro' ri mar y xa'b'aka Genesaret, ri c'o chuchi' ri mar re'.
41006054	Y antok xa'iel-pa chupan ri barco, ri vinak ri ic'o chire' chuchi' ri mar, cha'nin xquitz'at chi ja ri Jesús.
41006055	Rumare' xqui'ej chupan nojiel lugar ri ic'o cierca, chi ri Jesús xalka chupan ri lugar re'. Y ri vinak xa'pa nojiel lugar i-quic'amun-pa ri nca'yavaj choch qui-camilla, y xa'quic'uaj choch ri Jesús ri chica lugar nica'xaj pache' c'o-ve.
41006056	Y chica-na lugar nak'ax-ve, pa tak nima'k tanamet, pa tak aldeas y pa tak juyu' je', ri vinak xa'quiya' ri nca'yavaj pa tak b'ay ri pache' nak'ax-ve jaja'. Y niquic'utuj favor cha chi tuya' permiso chica chi niquitz'om mesque jo'c ruchi' ri rutziak. Y quinojiel ri xa'tz'amo ruchi' ri rutziak ri Jesús, xqui'an sanar riq'uin ri quiyab'il.
41007001	Y chirij ri Jesús xquimol-qui' ri achi'a' fariseos, y nic'aj achi'a' escribas ri i-patanak Jerusalén.
41007002	Y ri achi'a' re' xa'quitz'at chi ic'o chiquivach ri ru-discípulos ri Jesús ri man niquich'aj ta quik'a' antok nca'va'. Chiquivach ijeje' man sak ta quik'a'. Y rumare' man otz ta ri xqui'ej chiquij, ruma man niqui'an ta inche'l niqui'an ijeje'.
41007003	Ruma ri achi'a' fariseos y quinojiel ri nic'aj chic vinak israelitas, xa ja ri b'e'n can cuma ri cate't-quimama', xa jare' ri nca'qui'an. Ruma xa man niquich'aj ta quik'a' q'uiy mul, ja man nca'va' ta.
41007004	Y antok nca'tzalaj-pa pa q'uiyi'al, xa man niquijosk'ij ta qui' inche'l ri b'e'n can, man nca'va' ta. Y ic'o nic'aj chic kax ri niqui'an je'; inche'l antok niquich'aj ri vasos ri richin niquikun quiya' chupan, ri xára, ri lak ri b'anun cha ch'ich' y hasta ri quich'at quire' niqui'an cha.
41007005	Rumare' ri achi'a' fariseos y ri achi'a' escribas xquic'utuj cha ri Jesús: ¿Karruma ri a-discípulos man niqui'an ta inche'l ri b'e'n can cuma ri kate't-kamama', ruma antok nca'va' xa man niquich'aj ta quik'a'?
41007006	Pero ri Jesús xu'ej chica ri achi'a' re': Ixre' xa ca'ye' ipalaj. Xa otz rub'ixic ru'e'n can chivij ri profeta Isaías. Ri xutz'ib'aj can, quire' nu'ej: Ri vinak re' jo'c riq'uin ri quichi' niquiya' nuk'ij, pero ri cánima xa naj c'o-ve.
41007007	Xa man jun nic'atzin ri niqui'an antok niquiya' nuk'ij, nojiel ri nca'qui'ej antok nca'quitijuoj ri vinak, xa quino'j achi'a' y niqui'ej chi can jare' ti'an. Quire' ri rutz'ib'an can ri Isaías.
41007008	Ixre' xa iyo'n can jun lado ri ru-mandamiento ri Dios. Xa ja ri tradición ri nti'an, che'l antok ntich'aj ri xára y ri vasos ri richin ntikun iya' chupan. Y nic'aj chic kax inche'l re' ri nti'an.
41007009	Y ri Jesús xu'ej je' chica: Ixre' jo'c ri quic'utun can ri ivate't-imama' ri nti'an, rumare' ib'anun cha ri ru-mandamiento ri Dios chi man jun rakalien.
41007010	Ruma ri ru-mandamiento ri Dios ri i-rutz'ib'an can ri Moisés, nu'ej: Ca'b'ana' respetar ri atie-atata'. Y jun ri nca'rukal ri rutie-rutata', tiquimisas; man tijoyovax roch. Quire' ri tz'ib'an can.
41007011	Pero ixre' nti'ej: Basta chi jun ache nu'ej cha ri rutata' o cha ri rutie': Inre' manak che'l nquixto', ruma nojiel ri c'o viq'uin xa Corbán (ri tzij Corbán nrajo' nu'ej: Nuyo'n chic cha ri Dios).
41007012	Y riq'uin ri nti'ej, can k'alaj chi ixre' nti'an chica ri achi'a' chi man jun chic kax tiquiya' chica ri quitie-quitata'.
41007013	Riq'uin re', ixre' xa man jun rakalien ib'anun cha ri ruch'ab'al ri Dios. Ruma jo'c ri quic'utun can ri ivate't-imama', jo'c re' ntivajo' nti'an. Y ic'o je' nic'aj chic kax inche'l re' ri nti'an.
41007014	Y ri Jesús xa'rayuoj-apa quinojiel ri vinak ri quimaluon-qui' chire' y xu'ej chica: Tivaxaj otz ixvonojiel ri xtin'ej chiva y ti'ka pan ive' (tib'ana' entender).
41007015	Ri nib'ano tz'il cha jun vinak man ja ta ri kax ri nca'rutej-ka. Ri nib'ano tz'il cha jun vinak, ja ri itziel kax ri nca'iel-pa riq'uin.
41007016	Ri c'o ruxiquin chi nra'xaj, can tira'xaj ri xin'ej. Quire' xu'ej ri Jesús chica ri vinak.
41007017	Y jaja' xa'ruya' can ri vinak, y x'a chupan jun jay. Y ri ru-discípulos xquic'utuj cha ri chica nu'ej ri parábola (c'amb'al-tzij) re'.
41007018	Y ri Jesús xu'ej chica: ¿Ixre' je' man ni'ka ta pan ive' (man nti'an ta entender) ri xin'ej? ¿Man ni'ka ta pan ive' (man nti'an ta entender) chi man ja ta ri nutej-ka jun vinak ri nib'ano tz'il cha?
41007019	Nojiel ri nutej-ka jun vinak, xa man pa ránima ta ni'a-ve. Xa chupan nika-ve-ka, y después ntiel-el. Y ruma ri quire' xu'ej ri Jesús, nik'alajin chi nojiel ri nca'tij, can i-otz.
41007020	Y ri Jesús xu'ej je' chi ja ri itziel kax ri nca'iel-pa riq'uin jun vinak, jare' ri nib'ano tz'il cha.
41007021	Ruma xa pa cánima ri vinak nca'iel-pa ri itziel tak kax ri niqui'an pensar, ri i-c'ulan y ri man i-c'ulan ta niquicanuj-qui' chi niqui'an pecado, ri nca'quimisan,
41007022	ri nca'lak', ri niquirayij chi nojiel ri c'o choch-ulief can ta quiq'uin ijeje' c'o-ve, ri itziel quino'j, ri niqui'an maña, ri achi'a' y ri ixoki' ja ri nurayij ri qui-cuerpo ri niqui'an, ri itziel niquitz'at jun vinak ri otz c'o, ri nca'qui'ej itziel tak tzij chiquij nic'aj chic, ri niquina' chi can altíra i-nima'k, y ri man niqui'an ta pensar otz.
41007023	Nojiel ri itziel tak kax re', riq'uin ránima ri vinak ntiel-pa, y jare' ri nib'ano tz'il cha. Quire' xu'ej ri Jesús.
41007024	Ri Jesús xiel-el chire', y x'a c'a chupan jun lugar cierca ri tanamet quib'inan Tiro y Sidón. Y xc'ujie' chupan jun jay. Ri Jesús man nrajo' ta chi nina'ax chi c'o chire'. Pero man xtiquir ta xravaj-ri';
41007025	xa xuna'iej jun ixok ri c'o jun ral-xtan, ri c'o jun itziel espíritu riq'uin, chi ri Jesús c'o chire', y jaja' xpa c'a riq'uin y xalxuquie' chukul rakan.
41007026	Ri jun ixok re' man israelita ta. Jaja' jun aj-Sirofenicia. Pero xalxuquie' chukul rakan ri Jesús chi xuc'utuj favor cha chi talasaj-el ri itziel espíritu riq'uin ri ral.
41007027	Pero ri Jesús xu'ej cha ri ixok: Taya' chi na'ay nca'va' ri israelitas. Ruma man otz ta nic'an-el ri qui-simíta ri ac'ola' y niyo'x chica ri tz'e'.
41007028	Ri ixok xu'ej cha ri Jesús: Ajaf, can ketzij ri na'ej. Pero ri tz'e', chuxie' ri mesa, nca'quimol ri rupixq'uil ri simíta ri nca'quitzak-ka ri ac'ola'.
41007029	Y ri Jesús xu'ej c'a cha ri ixok: Riq'uin ri xa'ej, vacame catzalaj chavij, ruma ri itziel espíritu ya xiel-el riq'uin ri aval, xcha' ri Jesús.
41007030	Y antok ri ixok xtzalaj chirachuoch, xutz'at chi ri itziel espíritu man c'o ta chic riq'uin ri xtan, y ri xtan choj catz'ol choch ruch'at.
41007031	Ri Jesús xiel-el chupan ri lugar ri cierca ri tanamet Tiro y xak'ax Sidón. Y xak'ax je' chupan ri lugar rub'inan Decápolis, y quire' xalka chuchi' ri mar Galilea.
41007032	Chire' c'o-ve antok xc'amar-pa jun ache choch, jun ache ri man nac'axan ta y man nich'o' ta otz. Y ri i-c'amayuon-pa richin, xquic'utuj favor cha ri Jesús chi tuya' ruk'a' paro'.
41007033	Y ri Jesús xralasaj-el ri ache chiquicajol ri vinak, xuju' ruve-ruk'a' pa tak ruxiquin, xchub'an, y xutz'om ri rak'.
41007034	Y ri Jesús xtzu'n c'a chicaj, xjilo y xu'ej: Efata. Ri tzij Efata nrajo' nu'ej: Tijakataj.
41007035	Y ri ache can ja xc'axan y xch'o' otz.
41007036	Y ri Jesús xu'on mandar chica ri vinak chi man tiquitzijuoj ri xb'anataj. Pero antok jaja' quire' xu'ej chica ri vinak, ijeje' xa más niquitzijuoj.
41007037	Ri vinak re' altíra xa'chapataj antok xquitz'at ri xb'anataj, y niqui'ej: Can ja'al ri nca'ru'on. Nu'on chica ri man nca'c'axan ta chi nca'c'axan; y nu'on je' chica ri miem chi nca'ch'o', nca'cha'.
41008001	Chupan ri k'ij re', can iq'uiy vinak ri quimaluon-apa-qui' riq'uin ri Jesús. Pero ri vinak re' manak chic chica niquic'ux, rumare' ri Jesús xa'rayuoj ri ru-discípulos y xu'ej chica:
41008002	Altíra nijoyovaj quivach ri vinak, ruma oxe' k'ij ic'o viq'uin y manak chic chica niquitej.
41008003	Y xa nca'ntak ta el chi tak cachuoch y xa man nca'va' ta el, xa xca'b'atzak pa tak b'ay ruma vi'jal, ruma ic'o ri naj i-patanak-ve, xcha'.
41008004	Ri ru-discípulos xqui'ej cha: Chupan va lugar va manak jay. ¿Pache' nakila-pa simíta chi nca'katzuk quinojiel? xa'cha' cha ri Jesús.
41008005	Pero ri Jesús xuc'utuj chica ri ru-discípulos: ¿Jane' (jaro') simíta c'o iviq'uin? Y ijeje' xqui'ej: C'o siete (vuku') simíta, xa'cha' cha.
41008006	Ri Jesús xu'ej chica ri vinak chi ca'tz'uye-ka pan ulief. Y xutz'om ri siete (vuku') simíta, xuya' tiox b'a' cha ri Dios, xa'ruper y xuya-el chica ri ru-discípulos y ri ru-discípulos xi'quiya' chiquivach quinojiel ri vinak.
41008007	Y c'o je' jutz'it ch'itak car quiq'uin; y ri Jesús xuya' tiox b'a' cha ri Dios ruma ri ch'itak car re', y xu'ej chica ri ru-discípulos chi xi'quiya' chiquivach ri vinak.
41008008	Ri vinak can xa'va' otz y ja'al xnuoj quipan; y xmuol siete (vuku') chacach ri jutak pir ri xu'on suobra.
41008009	Ri xa'va', ic'o la'k icaje' mil. C'ajare' ri Jesús xa'ru'on despedir,
41008010	y ja xuoc-el chupan ri barco quiq'uin ri ru-discípulos, y xa'a c'a jun lugar rub'inan Dalmanuta.
41008011	Y ic'o achi'a' fariseos ri xa'lka riq'uin ri Jesús, y xquitz'amala-ka-qui' chi tzij riq'uin. Y chi niqui'an tentar ri Jesús, xqui'ej cha chi tub'ana' jun señal chicaj.
41008012	Pero ri Jesús xjik'ijuot ránima, y xu'ej: ¿Karruma ri vinak richin ri tiempo vacame nicajo' chi ni'an jun señal chiquivach? Inre' can ketzij c'a ri ni'ej chiva chi ri señal ri nicajo' man xtiyo'x ta chica, xcha' ri Jesús.
41008013	Y ri Jesús xa'ruya' can ri achi'a' fariseos, y xuoc-oc chupan ri barco chi x'a c'a juc'an chic ruchi' ri ya'.
41008014	Y ri ru-discípulos xa xmastaj chica chi xquic'uaj simíta, y chupan ri barco xa jo'c jun simíta c'o quiq'uin.
41008015	Y ri Jesús xu'ej chica ri ru-discípulos: Tib'ana' cuenta-ivi' choch ri levadura quichin ri achi'a' fariseos y richin ri Herodes, xcha' ri Jesús.
41008016	Y ri discípulos xqui'ej-ka chiquivach: Jaja' xu'ej quire' ruma manak simíta xkac'am-pa, xa'cha'.
41008017	Pero ri Jesús can rata'n ri niqui'an pensar ri ru-discípulos, mare' xu'ej chica: ¿Karruma ixre' nti'ej chivach chi ruma manak simíta xic'am-pa mare' xin'ej quire'? ¿Man xi'ka ta pan ive' (man xi'an ta entender) ri xin'ej? ¿Xa c'a cof ib'anun cha ri ivánima?
41008018	Ixre' c'o inak'avach, pero xa man nquixtzu'n ta. C'o ixiquin, pero xa man nquixc'axan ta. ¿Can man nalka ta pan ive'?
41008019	Antok xa'ntzuk ri ivu'uo' mil riq'uin ri vu'uo' simíta ri xinper chiquivach, ¿jane' (jaro') chacach jutak pir ri simíta ximol can? xcha' chica. Y ri discípulos xqui'ej cha: Doce (cab'alajuj) chacach, xa'cha'.
41008020	Y ri Jesús xu'ej chica: Antok xa'ntzuk ri icaje' mil riq'uin ri siete (vuku') simíta, ¿jane' (jaro') chacach jutak pir ri simíta ximol can? xcha' chica. Y ri discípulos xqui'ej cha: Siete (vuku') chacach, xa'cha'.
41008021	Y ri Jesús xu'ej chica: ¿Karruma maja' ti'ka pan ive' (ti'an entender) nojiel re'? xcha' chica.
41008022	Después ri Jesús xalka c'a Betsaida. Y xc'amar-pa jun ache muoy choch. Y ri i-c'amayuon-pa ri muoy xquic'utuj favor cha chi tutz'ama' ri nak'aroch.
41008023	Ri Jesús xutz'om ruk'a' ri ache muoy y xralasaj-el c'a chuchi' ri aldea. Ri Jesús xuchub'aj ri nak'aroch ri muoy y xutz'om je'. Y xuc'utuj cha xa c'o nutz'at.
41008024	Y antok ri muoy xujak ri nak'aroch, xu'ej: Nca'ntz'at ri achi'a' i-inche'l chie', pero nca'ntz'at chi xa nca'in, ncha'.
41008025	Y ri Jesús xutz'om chic jun b'ay ri nak'aroch ri ache. Can xu'on cha ri ache chi xtzu'n. Y ri ache xtzu'n ja'al. Can ja'al c'a nca'rutz'at nojiel; hasta ri ic'o naj.
41008026	Y ri Jesús xutak c'a el ri ache chi ti'a chirachuoch. Jaja' xu'ej c'a el cha: Man catuoc chupan ri aldea, y man jun choj cha tatzijuoj-ve chupan ri aldea, xcha-el ri Jesús cha.
41008027	Y ri Jesús y ri ru-discípulos xa'a pa tak aldeas ri ic'o chupan ri Cesarea richin ri Filipo. Y pa b'ay ri Jesús xuc'utuj chica ri ru-discípulos: ¿In chica inre' niqui'ej ri achi'a'? xcha' chica.
41008028	Y ijeje' xqui'ej cha: Ic'o nca'e'n chi atre' ri Juan el Bautista. Ic'o nic'aj chic niqui'ej chi atre' ri Elías. Y ic'o je' ri nca'e'n chi atre' at jun chic chiquivach ri profetas ri xa'c'ujie' ojier can tiempo, xa'cha' cha ri Jesús.
41008029	Y jaja' xuc'utuj chica: ¿Y ixre', in chica inre' nti'ej? Y ri Pedro xu'ej cha ri Jesús: Atre' ri Cristo, xcha' cha.
41008030	Pero ri Jesús xu'on mandar chica chi man jun choj cha tiqui'ej-ve chica jaja'.
41008031	Y ri Jesús xutz'om c'a rutzijoxic chiquivach ri ru-discípulos, chi nic'atzin chi ri Xtak-pa chicaj chi xalax chi'icajol nuk'asaj q'uiy sufrimiento, y itziel xtitz'iet cuma ri mama'a' tak achi'a' ri niqui'an gobernar, cuma ri principales sacerdotes, y cuma ri achi'a' escribas; y xtiquimisas, pero chi oxe' k'ij xtic'astaj-pa chiquicajol ri quiminaki'.
41008032	Y ri Jesús can ja'al k'alaj rutzijoxic ri tzij ri xu'ej chica ri ru-discípulos. Y ri Pedro xuc'uaj jub'a' aparte ri Jesús y xuch'olij.
41008033	Pero antok ri Jesús xra'xaj quire', xtzu'n can chirij y xa'rutz'at ri nic'aj chic ru-discípulos y xuch'olij ri Pedro y xu'ej cha: ¡Catiel-el chinoch Satanás! Ruma ri na'an pensar atre' xa junan riq'uin ri niqui'an pensar ri vinak y man inche'l ta ri nrajo' ri Dios.
41008034	Y ri Jesús xa'rayuoj ri vinak y ri ru-discípulos y xu'ej chica: Vi xa c'o jun nrajo' ni'a chuvij, man tu'on ri nurayij jaja', y can tutz'ama' y tuc'uaj ri ru-cruz. Xa quire' nu'on, otz tipa viq'uin chi ni'a chuvij.
41008035	Ruma xa c'o jun ri altíra nrajo' ri ruc'aslien vave' ri choch-ulief, man xticolotaj ta. Pero ri jun, mesque niquimisas vuma inre' y ruma ri evangelio, can xticolotaj.
41008036	Ruma ¿chica nuch'ec jun vinak xa nic'ujie' ta riq'uin nojiel ri b'ayomal ri c'o choch-ulief y xa man nicolotaj ta?
41008037	Mesque altíra b'ayomal c'o riq'uin, pero man nitiquir ta nulok' ri c'aslien ri man niq'uis ta.
41008038	Ruma xa c'o jun ri niq'uix pa nu-cuenta y ruma ri nutzij chiquivach ri vinak richin ri tiempo vacame ri can aj-b'anoy-pecado y man nicajo' ta niquinimaj ri Dios, ri Xtak-pa chicaj chi xalax chi'icajol can xtiq'uix je' pa ru-cuenta. Quire' xtu'on antok xtipa chic jun b'ay, junan chic ru-gloria riq'uin ri Rutata', i-rich'ilan-pa ri santos ángeles.
41009001	Y ri Jesús xu'ej je' chica ri ic'o riq'uin: Can ketzij ri ni'ej chiva, chi ic'o jujun chivach ixre' ri man xca'con ta yan, c'a xtiquitz'at-na ri ru-reino ri Dios ri xtipa riq'uin poder, xcha' ri Jesús.
41009002	Y antok k'axnak chic vaki' k'ij, ri Jesús xa'rucha' ri Pedro, ri Jacobo y ri Juan, y xa'ruc'uaj c'a ri iyoxe' re' paro' jun juyu' nem. Y ri Jesús xc'axtaj rutzub'al chiquivach.
41009003	Y ri rutziak can xch'ich'an. Can altíra sak xu'on, can inche'l ri hielo ri nika. Y man jun vinak ri nich'ajo tziak nitiquir nu'on sak cha jun tziak inche'l re'.
41009004	Y antok ri iyoxe' discípulos xquitz'at, ic'o yan chic ri Elías y ri Moisés, nca'tzijuon riq'uin ri Jesús.
41009005	Y ri Pedro xu'ej cha ri Jesús: Maestro, otz chi ojc'o vave' ojre', naka'an oxe' ch'itak enramadas, jun avichin atre', jun richin ri Moisés y jun richin ri Elías.
41009006	Ri Pedro quire' xu'ej, pero man rata'n ta ri chica nca'ru'ej, ruma altíra xquixi'ij-qui'.
41009007	Y jare' antok jun mukul xka-pa pa quive'. Y chupan ri mukul re', c'o Jun ri xch'o-pa y xu'ej: Jare' ri Nuc'ajuol y altíra nivajo'. Can tivaxaj ri nu'ej jaja'.
41009008	Y antok ri discípulos xa'tzu'n chic apa, xquitz'at chi xa man jun chic c'o riq'uin ri Jesús. Xa ruyuon chic c'o can.
41009009	Y antok ijeje' i-xulan-pa choch ri juyu', ri Jesús xu'on mandar chica ri ru-discípulos: Man jun choj cha ti'ej ri xitz'at. Otz nti'ej pero c'a antok ri Xtak-pa chicaj chi xalax chi'icajol ya c'astajnak chic pa chiquicajol ri quiminaki', xcha' chica.
41009010	Y ijeje' man xquitzijuoj ta ri chica xquitz'at, pero niquic'utuj chiquivach ri chica xrajo' xu'ej ri Jesús antok xu'ej chi xtic'astaj chic pa chiquicajol ri quiminaki'.
41009011	Y ri discípulos xquic'utuj cha ri Jesús: ¿Karruma niqui'ej ri achi'a' escribas chi nic'atzin chi ja ri Elías nipa na'ay? xa'cha'.
41009012	Y ri Jesús xu'ej chica: Can ketzij chi ri Elías nipa na'ay y nalruchojmij nojiel ri nic'atzin chi nichojmix. ¿Man xtib'anataj ta came ri tz'ib'an can chupan ri ruch'ab'al ri Dios chirij ri Xtak-pa chicaj chi xalax chi'icajol, chi nuk'asaj q'uiy sufrimientos, y man jun ruk'ij xti'an cha?
41009013	Pero inre' ni'ej chiva chi ri Elías ya xpa, y ri vinak can xqui'an cha nojiel ri xcajo' xqui'an cha, can inche'l ri tz'ib'an can chirij chupan ri ruch'ab'al ri Dios, xcha' ri Jesús chica.
41009014	Antok ri Jesús y ri iyoxe' discípulos ya cierca chic ic'o-ve chi nca'lka quiq'uin ri nic'aj chic discípulos, jaja' xutz'at chi altíra iq'uiy vinak ri quimaluon-qui' chiquij, y nic'aj achi'a' escribas quitz'amuon-qui' chi tzij quiq'uin ri discípulos.
41009015	Quinojiel ri vinak, antok xquitz'at chi patanak ri Jesús, can xa'chapataj, y jun-anin xb'aquic'ulu' y xqui'an saludar.
41009016	Y ri Jesús xuc'utuj chica: ¿Choj chirij itz'amuon-ve-ivi' quiq'uin ijeje'? xcha' chica.
41009017	Jun chiquivach ri vinak xu'ej cha ri Jesús: Maestro, inre' nuc'amun-pa ri nuc'ajuol aviq'uin, ruma c'o jun itziel espíritu riq'uin ri miem rub'anun cha.
41009018	Y antok más nuya' ruchuk'a' chirij, pache' na c'o-ve nuquiyica' ri ru-cuerpo, ntiel ruvakuol pa ruchi', y nuk'ach'ach'iej roray. Altíra je' nu'on chie-chie' cha. Y rumare' xin'ej chica ri a-discípulos chi tiquilasaj-el ri itziel espíritu re' riq'uin ri nuc'ajuol, pero man xa'tiquir ta, xcha' ri ache.
41009019	Y ri Jesús xu'ej chica: ¡Man jun vinak chupan ri tiempo vacame ruyo'n ta ránima riq'uin ri Dios! ¿Ixre' nti'an pensar chi inre' nojiel k'ij xquic'ujie' iviq'uin? ¿Y jane' (jaro') tiempo xquixcoch'? Tic'ama-pa ri ala', xcha' ri Jesús.
41009020	Y xc'amar-pa ri ala' c'a choch ri Jesús. Pero antok ri itziel espíritu xutz'at ri Jesús, riq'uin ruchuk'a' xuch'ikila' ri ala' y xutzak pan ulief. Y ri ala' nub'olkotila-ri' y ntiel je' ruvakuol pa ruchi'.
41009021	Y ri Jesús xuc'utuj cha ri rutata' ri ala': ¿Jane' (jaro') tiempo rub'anun-pa quire' ri ala'? xcha' ri Jesús cha. Y ri rutata' ri ala' xu'ej: Xa-jan c'a ac'ual quire' rub'anun-pa cha.
41009022	Q'uiy mul rutzakuon pa k'ak', y pa ya', chi nuquimisaj. Pero xa atre' ncatiquir na'an jun kax, tajoyovaj kavach y kojato', xcha'.
41009023	Pero ri Jesús xu'ej cha ri rutata' ri ala': Xa atre' nanimaj chi nquitiquir nito' ri ac'ajuol, can xtib'anataj. Ruma xa jun nunimaj ri nuc'utuj, can nib'anataj ri chica ri nrajo', xcha' ri Jesús.
41009024	Y cha'nin ri rutata' ri ala' riq'uin ruchuk'a' xch'o' y xu'ej: Ninimaj. Y quinato' je' chi quire' más ninimaj, xcha'.
41009025	Antok ri Jesús xutz'at chi ri vinak más niquimol-ka-qui', xch'olin cha ri itziel espíritu. Jaja' xu'ej cha: Atre' espíritu miem y xuorta, inre' ni'an mandar chava chi catiel-el riq'uin ri ala', y man chic catzalaj-pa riq'uin, xcha' cha.
41009026	Y ri itziel espíritu nisiq'uin, y xuch'ikila' ri ala' xiel-el. Y ri ala' xpoq'uie' can pan ulief, inche'l quiminak xu'on can. Y rumare' iq'uiy vinak xqui'ej: Ri ala' xcon.
41009027	Pero ri Jesús xutz'om ruk'a' ri ala' chi xupab'a'. Y ri ala' can ja xpalaj-pa.
41009028	Y antok ri Jesús xuoc pa jay, ri ru-discípulos xquic'utuj cha quiyuon: ¿Karruma ojre' man xojtiquir ta xkalasaj-el ri itziel espíritu?
41009029	Y ri Jesús xu'ej chica: Ri jun clase espíritu re' man jun choj cha ntiel-el, jo'c riq'uin ayuno y oración sí ntiel-el, xcha' chica.
41009030	Y antok ijeje' ya i-alanak chic pa chire', xa'k'ax chupan Galilea. Pero ri Jesús man xrajo' ta chi nina'ax chi jaja' nak'ax chire'.
41009031	Ruma jaja' nrajo' chi nicatamaj ri ru-discípulos, rumare' nu'ej chica: Ri Xtak-pa chicaj chi xalax chi'icajol can xtijach pa quik'a' ri vinak y xtiquiquimisaj. Pero antok quiminak chic, chi oxe' k'ij xtic'astaj-pa chiquicajol ri quiminaki'.
41009032	Pero ri discípulos xa man xi'ka ta pa quive' (man xqui'an ta entender) ri x'e'x chica. Y niquixi'ij-qui' niquic'utuj cha.
41009033	Y ri Jesús y ri ru-discípulos xa'b'aka pa tanamet Capernaum. Y antok ic'o chic pa jay, jaja' xuc'utuj chica ri ru-discípulos: ¿Chica ri nti'ej chivach antok oj-patanak pa b'ay? xcha' chica.
41009034	Pero ri discípulos man xa'ch'o' ta apa cha ri Jesús, ruma antok i-patanak ri pa b'ay, xa niqui'ej chiquivach ri chica xtuoc nem chiquivach ijeje'.
41009035	Y ri Jesús xtz'uye-ka y xa'rayuoj-apa ri doce (cab'alajuj) discípulos y xu'ej chica: Xa c'o jun ri nrajo' chi jaja' ri na'ay, can tub'ana' ri ruq'uisb'al y ca'rub'ana' servir quinojiel.
41009036	Y ri Jesús xb'aruma-pa jun ac'ual y xuya' pa nic'aj. Y xuk'atiej y xu'ej chica ri ru-discípulos:
41009037	Ri nu'on recibir jun ac'ual inche'l va pa nub'e', can nquiru'on recibir inre'. Y ri nquiru'on recibir inre', man jo'c ta inre' ri nquiru'on recibir, xa can nu'on je' recibir ri takayuon-pa vichin.
41009038	Ri Juan xu'ej cha ri Jesús: Maestro, c'o jun ache xkatz'at, ri pan ab'e' atre' nca'ralasaj itziel tak espíritus. Pero ruma xa man kach'il ta, mare' xka'an prohibir cha.
41009039	Pero ri Jesús xu'ej: Man ti'an prohibir cha. Ruma xa pa nub'e' inre' nca'ru'on milagros, man cha'nin ta xtuc'ax runo'j y después xtu'ej ta itziel tak tzij chuvij.
41009040	Ruma ri man royoval ta chikij, can kiq'uin ojre' c'o-ve.
41009041	Y chica-na ri nuya' jun vaso iya' pa nub'e' inre', ruma ixc'o viq'uin inre' ri Cristo, can ketzij ni'ej chiva; chi can c'o ruc'axiel xtiyo'x cha.
41009042	Xa c'o ta jun ri in-runiman mesque manak-oc ruk'ij y nipa jun chic vinak y nu'on cha ri jun re' chi nitzak, ri nib'ano quire' más otz nixim jun nem ab'aj (ca') chukul y nic'ak chupan ri mar.
41009043	Xa jun ak'a' ri nib'ano chava chi ncatzak, más otz takupij-el. Ruma más otz jun oc ak'a' c'o ncatuoc chupan ri c'aslien ri man niq'uis ta, que c'o ca'ye' ak'a' y xa nca'a chupan ri infierno; chupan ri k'ak' ri man nichup ta,
41009044	ri pache' ic'o jut ri man nca'con ta ri quichin ri ic'o chire', y ri k'ak' can man nichup ta.
41009045	Y xa jun avakan ri nib'ano chava chi ncatzak, más otz takupij-el. Ruma más otz jun oc avakan c'o ncatuoc chupan ri c'aslien ri man niq'uis ta, que c'o ca'ye' avakan y xa ncayo'x chupan ri infierno; chupan ri k'ak' ri man nichup ta,
41009046	ri pache' ic'o jut ri man nca'con ta ri quichin ri ic'o chire', y ri k'ak' can man nichup ta.
41009047	Y xa jun anak'avach ri nib'ano chava chi ncatzak, más otz tavalasaj-el. Ruma más otz jun oc anak'avach c'o ncatuoc chupan ri ru-reino ri Dios, que c'o ca'ye' anak'avach y xa ncayo'x chupan ri infierno,
41009048	ri pache' ic'o jut ri man nca'con ta ri quichin ri ic'o chire', y ri k'ak' can man nichup ta.
41009049	Antok nca'yo'x ri chicop choch ri Dios, yo'n atz'an chiquij. Quire' je' xti'an chica ri vinak, pero man chic cha ta atz'an, xa cha k'ak'.
41009050	Ri atz'an, can otz. Pero xa ri atz'an niq'uis-el ri rutzayal, ¿chica ta nti'an chi nitzalaj chic pa rutzayal ri atz'an? Rumare' tib'ana' cuenta ri ic'aslien, chi quire' man nquixuoc ta inche'l ri atz'an ri manak chic rutzayal, y man jun ta ayoval chi'icajol. Quire' xu'ej ri Jesús.
41010001	Ri Jesús xiel-el chire' y x'a c'a Judea. Y xak'ax juc'an ri río Jordán. Chire', iq'uiy vinak xquimol chic qui' riq'uin. Y jaja' xuc'ut ri ruch'ab'al ri Dios, inche'l rub'anun-pa.
41010002	Y jare' antok nic'aj achi'a' fariseos xa'jiel-apa riq'uin, chi niqui'an tentar, xquic'utuj cha xa otz chi jun ache nujach-ri' riq'uin ri raxjayil.
41010003	Y ri Jesús xu'ej chica ri achi'a' re': ¿Chica ri ru'e'n can ri Moisés chiva chi nti'an? xcha' chica.
41010004	Y ijeje' xqui'ej: Ri Moisés xu'on permitir chi xa jun ache nrajo' nujach-ri' riq'uin ri raxjayil, c'o che'l nu'on jun carta ri pache' nu'ej-ve chi nujach-ri' riq'uin y tuya' can, xa'cha' ijeje'.
41010005	Y ri Jesús xu'ej chica: Ruma cof ib'anun cha ri ivánima, rumare' xu'ej chi ti'an quire'.
41010006	Pero antok xtz'ucutaj-pa ri roch-ulief, ache y ixok xa'ru'on ri Dios.
41010007	Rumare' ri ache xca'ruya' can ri rutie-rutata' y xtiquic'an-qui' riq'uin ri raxjayil,
41010008	y ri ica'ye' xa jo'c jun xtiqui'an. Rumare' man chic ica'ye' ta, xa jo'c jun xtiqui'an.
41010009	Ruma c'a re', lo que ri Dios xu'on jun cha, ri ache man tujach roch, xcha' ri Jesús.
41010010	Antok ri Jesús y ri ru-discípulos ic'o chic pa jay, ri discípulos xquic'utuj cha chirij ri xa'ru'ej chica ri achi'a' fariseos.
41010011	Y ri Jesús xu'ej chica: Chica-na ache ri nujach-ri' riq'uin ri raxjayil y nic'ulie' riq'uin jun chic ixok, can nu'on ruch'o'j choch ri raxjayil.
41010012	Y xa ri ixok nujach-ri' riq'uin ri rachajil y nic'ulie' riq'uin jun chic ache, can nu'on pecado choch ri Dios, xcha' ri Jesús.
41010013	Y ri vinak xa'quic'am-pa ac'ola' riq'uin ri Jesús, chi nuya' ruk'a' pa quive' chi nca'ru'on bendecir. Pero ri discípulos xa'quich'olij ri vinak chi man tiqui'an quire'.
41010014	Y antok ri Jesús xutz'at ri niqui'an ri ru-discípulos, xpa rayoval, y xu'ej chica: Tiya' permiso chica ri ac'ola' chi nca'pa viq'uin inre', y man qui'ik'at. Ruma ri ru-reino ri Dios xa quichin ri i-inche'l ac'ola'.
41010015	Y can ketzij ri ni'ej chiva, chi xa jun man nu'on ta recibir ri ru-reino ri Dios inche'l nu'on jun ac'ual, man xtuoc ta chupan, xcha' chica.
41010016	Y xa'ruk'atiej y xuya' ri ruk'a' pa quive' ri ac'ola' chi xa'ru'on bendecir.
41010017	Y antok ri Jesús xiel-el chire' chi xutz'om chic el rub'iey, c'o jun ri anin xalka riq'uin, xalxuquie' choch, y xuc'utuj cha: Utzulaj Maestro, ¿chica ni'an chi nivil ri c'aslien ri man niq'uis ta? xcha' cha.
41010018	Y ri Jesús xu'ej cha: ¿Karruma na'ej otz chuva inre'? Ruma man jun vinak otz, xa jo'c Jun ri otz y re' ja ri Dios.
41010019	Avata'n ri mandamientos ri xuya' ri Dios cha ri Moisés ri ojier can, ri nu'ej: Ri at-c'ulan, man tavuc'uaj-avi' riq'uin jun chic; man caquimisan; man catalak'; man tatz'ak tzij chirij jun chic; man ta'an maña cha jun vinak ruma c'o chica navajo' navalak'aj chuk'a'; ca'b'ana' respetar ri atie-atata'.
41010020	Ri jun re' xu'ej cha ri Jesús: Maestro, nojiel re' c'a in co'l-oc nutz'amuon-pa rub'anic, xcha'.
41010021	Y ri Jesús xutz'at y altíra xrajo'. Y xu'ej cha: C'a c'o jun kax ri man ab'anun ta. Ca'in, tac'ayij nojiel ri c'o aviq'uin y ri rajal tajacha' chiquivach ri i-puobra, chi quire' nic'ujie' ab'ayomal chicaj. Y catam-pa viq'uin, y nca'a chuvij y tatz'ama' ri a-cruz, xcha' cha.
41010022	Pero antok ri jun re' xra'xaj ri tzij ri xu'ej ri Jesús, can xc'axtaj ri titzu'n y nib'isuon ránima x'a, ruma altíra rub'ayomal c'o.
41010023	Entonces ri Jesús xtzu'n quiq'uin ri ru-discípulos y xu'ej chica: ¡Ri c'o q'uiy quib'ayomal, can cuesta chi nca'uoc pa ru-reino ri Dios!
41010024	Y ri ru-discípulos ri Jesús can xa'chapataj ruma ri tzij ri xu'ej ri Jesús. Pero jaja' xu'ej chic jun b'ay chica: Valc'ual, ¡ri quicukub'an quic'u'x chirij ri quib'ayomal, can cuesta chi nca'uoc pa ru-reino ri Dios!
41010025	Xa más fácil nak'ax jun camello chupan jun ruvaruol jun acúxa, que choch jun b'ayuon chi ntuoc pa ru-reino ri Dios.
41010026	Y ri discípulos can más xa'chapataj y niqui'ej chiquivach: ¿Chica c'a xticolotaj? xa'cha'.
41010027	Y ri Jesús xa'rutz'at-apa ri ru-discípulos y xu'ej chica: Ri vinak man nojiel ta kax nca'tiquir niqui'an, pero ri Dios nojiel kax nitiquir nu'on, xcha' chica.
41010028	Y jare' antok ri Pedro xu'ej cha: Ojre' kayo'n can nojiel ri c'o kiq'uin, y oj-b'anak chavij.
41010029	Pero ri Jesús xu'ej: Can ketzij ri ni'ej chiva, chi man jun ri ruyo'n can rachuoch, o runimal, o ruchak', o rana', o rutie-rutata', o raxjayil, o ralc'ual o rulief vuma inre' y ruma ri evangelio;
41010030	man ta xtiyo'x cha cien veces más ri ruc'axiel chupan ri tiempo vacame. Xtiyo'x rachuoch, runimal, ruchak', rana', rutie', ralc'ual y rulief. Can xtu'on sufrir je' pa quik'a' ri vinak ruma b'anak viq'uin, pero chupan-apa ri jun chic tiempo ri chakavach-apa, can xtiyo'x cha ri c'aslien ri man niq'uis ta.
41010031	Pero iq'uiy ri ic'o nab'ayal, ri xca'c'ujie' c'a pa ruq'uisb'al, y iq'uiy ri ic'o pa ruq'uisb'al, xca'c'ujie' nab'ayal, xcha' ri Jesús.
41010032	Ri Jesús, ri ru-discípulos y nic'aj chic vinak, quitz'amuon-el b'ay chi nca'a pa tanamet Jerusalén. Y ja ri Jesús ri b'anak-el chiquivach, y ri ru-discípulos y ri vinak can i-chapatajnak y quixi'in-qui' je' i-b'anak-el chirij. Jun chic b'ay ri Jesús xa'ruc'uaj aparte ri doce (cab'alajuj) discípulos y xu'ej chic chica, ri chica sufrimiento ri xtuk'asaj.
41010033	Jaja' xu'ej chica: Ixre' ivata'n chi c'a pa tanamet Jerusalén nku'a-ve-el, y chire' xtijach-ve ri Xtak-pa chicaj chi xalax chi'icajol pa quik'a' ri principales sacerdotes y pa quik'a' ri achi'a' escribas. Y ijeje' xtiqui'ej chi tiquimisas. Y ijeje' xtiquijach pa quik'a' vinak ri man israelitas ta.
41010034	Y ri vinak re' xca'tze'n chirij, xtiquich'ey, xtiquichub'aj, y c'ajare' xtiquiquimisaj. Pero chi oxe' k'ij xtic'astaj-pa chiquicajol ri quiminaki', xcha' ri Jesús.
41010035	Y ri Jacobo y ri Juan, ri i-ruc'ajuol ri Zebedeo, xa'jiel-apa riq'uin ri Jesús, y xqui'ej cha: Maestro, xa'cha' cha. Ojre' nakajo' chi na'an ri nakac'utuj chava, xa'cha' cha.
41010036	Y jaja' xu'ej chica: ¿Chica ri ntivajo' chi ni'an? xcha'.
41010037	Y ijeje' xqui'ej cha: Ojre' nakajo' chi chupan ri a-reino, na'an chi nkojtz'uye-apa aviq'uin; jun ta nic'ujie' pan a-derecha y jun ta pan av-izquierda.
41010038	Pero ri Jesús xu'ej chica: Ixre' man ivata'n ta ri chica ntic'utuj. ¿Nticoch' came ixre' inche'l ri xti'an chuva inre'? ¿Y nticoch' came ixre' ri sufrimiento ri xtink'asaj inre'?
41010039	Y ijeje' xqui'ej: Nakacoch', xa'cha'. Y ri Jesús xu'ej chic chica: Can ketzij chi ixre' xticoch' ri inche'l xti'an chuva inre'. Can xticoch' je' ri sufrimiento ri xtink'asaj inre'.
41010040	Pero ri ntic'utuj ixre', chi jun nitz'uye' pa nu-derecha y ri jun chic pa nu-izquierda, re' man pa nuk'a' ta inre' c'o-ve chi niya' chiva. Ja ri Dios ri ru'e'n choj chica xtuya-ve chi nca'tz'uye' chire'.
41010041	Y antok ri i-diez (lajuj) chic discípulos xca'xaj ri x'e'x, xpa quiyoval chica ri Jacobo y ri Juan.
41010042	Pero ri Jesús xa'rayuoj ri ru-discípulos y xu'ej chica: Ixre' ja'al ivata'n chi vave' ri choch-ulief, ri nca'b'ano gobernar, ruma ic'o ri vinak pa quik'a', rumare' niquina' chi ijeje' ri i-cajaf. Y quire' je' ri principales, nicajo' chi ca'nimax y can ti'an nojiel ri niqui'ej.
41010043	Pero chi'icajol ixre' man quire' ta. Ruma xa c'o jun ri nrajo' nu'on nem chi'icajol ixre', nic'atzin chi nquixru'on servir.
41010044	Xa jun chivach ixre' nrajo' chi jaja' ri na'ay, can quixrub'ana' servir.
41010045	Ruma ri Xtak-pa chicaj chi xalax chi'icajol, man xpa ta chi ni'an servir, sino chi nu'on servir, y chi nuya' ruc'aslien chi quire' iq'uiy ri nca'colotaj, xcha' ri Jesús.
41010046	Y ri Jesús y ri ru-discípulos xa'b'aka pa tanamet Jericó. Y antok ijeje' ya nca'iel-pa chupan ri tanamet, iq'uiy vinak ri i-b'anak chiquij. Y chuchi' c'a ri b'ay c'o jun muoy Bartimeo rub'e', ruc'ajuol ri Timeo. Jaja' tz'uyul chire' chi nuc'utuj ru-limosna.
41010047	Y antok jaja' xra'xaj chi ja ri Jesús ri aj-Nazaret ri nak'ax chire', jaja' riq'uin ruchuk'a' xch'o' y xu'ej: ¡Jesús, ri at Rumáma can ri rey David, tajoyovaj noch! xcha'.
41010048	Y iq'uiy vinak ri xquich'olij chi man chic tich'o-pa. Pero jaja' xa riq'uin más ruchuk'a' xch'o-pa y xu'ej: ¡Atre' ri at Rumáma can ri rey David, tajoyovaj noch! xcha'.
41010049	Y ri Jesús xra'xaj ri ache, rumare' xpi'ie-ka y xu'ej c'a chi ticayuoj-pa. Y ja xb'acayuoj-pa ri ache muoy y xqui'ej cha: Man taxi'ij-avi'; capi'ie', ri Jesús ncarayuoj, xa'cha' cha.
41010050	Jaja' xuq'uiak can ri ru-capa ri ruk'u'n, xpalaj-pa y xpa riq'uin ri Jesús.
41010051	Y ri Jesús xuc'utuj cha: ¿Chica navajo' chi ni'an? Y ri ache muoy xu'ej cha: Maestro, inre' nivajo' nquitzu'n chic, xcha'.
41010052	Y ri Jesús xu'ej cha: Ca'in, ruma xacukub'a' ac'u'x viq'uin, xac'achoj. Y ja xtzu'n chic, y x'a chirij ri Jesús.
41011001	Y antok ya nca'b'aka cierca ri aldeas Betfagé y Betania, ri ic'o choch ri juyu' Olivos, ri c'o cierca ri tanamet Jerusalén, ri Jesús xa'rutak-el ica'ye' chiquivach ri ru-discípulos,
41011002	y xu'ej-el chica: Quix'in chupan la aldea la, y antok xquixuoc, xtivil jun alaj burro ximil chire', ri man jun b'ay ch'acol ache chirij. Tiquira-pa y tic'ama-pa.
41011003	Y xa c'o jun xti'e'n-pa chiva: ¿Karruma quire' nti'an? ti'ej cha chi nic'atzin cha ri Ajaf, pero cha'nin xtalruya' chic, quixcha' can cha, xcha-el ri Jesús chica.
41011004	Ri ica'ye' discípulos xa'a, y xquil ri alaj burro, ximuon juviera chuchi' jun puerta ri pache' nuya-ve vielta ri b'ay. Y ijeje' xquiquir-pa.
41011005	Pero antok ijeje' ja niquiquir ri alaj burro, xa'tz'iet-pa cuma ri ic'o chire' y xqui'ej-pa chica ri ica'ye' discípulos: ¿Karruma ntiquir-el ri alaj burro? xa'cha-pa chica.
41011006	Y ri discípulos xqui'ej ri ru'e'n-el ri Jesús chica. Y ja xquiya' permiso chica chi xquic'uaj ri alaj burro.
41011007	Y xquic'am-pa ri alaj burro riq'uin ri Jesús. Y ri discípulos xquiya-el ri qui-manta chirij, y ri Jesús xch'oquie-el chirij.
41011008	Y can iq'uiy chiquivach ri vinak niquilic' qui-manta pa rub'iey. Y nic'aj chic vinak xiquima-pa ch'itak ruk'a' chie' chi xquiya' pa rub'iey.
41011009	Y ri vinak ri i-b'anak choch ri Jesús y ri ic'o can chirij, can riq'uin nojiel quichuk'a' niqui'ej: ¡Tiox b'a' chi patanak ri Jun re'! ¡Bendito ri patanak pa rub'e' ri Ajaf Dios!
41011010	¡Tiox b'a' chi nitzalaj-pa ri ru-reino ri kamama' David ri xc'ujie' ojier can! ¡Tiox b'a' cha ri Dios ri c'o chicaj! nca'cha'.
41011011	Y ri Jesús xuoc pa tanamet Jerusalén y xuoc pa templo y xa'rutz'at can nojiel ri ic'o chire'. Y ruma xcok'a-ka, jaja' y ri i-doce (cab'alajuj) ru-discípulos xa'a chupan ri aldea Betania.
41011012	Y chuca'n k'ij, antok xa'iel-el chupan ri aldea Betania chi nca'a Jerusalén, ri Jesús xnem-pa rupan.
41011013	Y jaja' chi-naj xutz'at jun mata víquix, y altíra ja'al ri ruxak rub'anun. X'a-apa riq'uin chi xirucanuj-pa roch. Pero antok xb'aka chuxie', xa man jun roch c'o, xa ruyuon ruxak. Ruma man ru-tiempo ta chi nuya' roch.
41011014	Y ri Jesús xu'ej cha ri jun mata víquix re': Man jun chic vinak xtitijo avach, ruma manak chic avach xtaya', xcha'. Y ri ru-discípulos xca'xaj ri xu'ej.
41011015	Y xa'lka chic pa tanamet Jerusalén. Y ri Jesús x'a pa templo y xa'rutarariej-el ri nca'c'ayin y ri nca'lak'o chire'. Y xupajq'uij can ri qui-mesas ri niquic'ax miera. Y quire' je' xu'on cha ri quich'acat ri niquic'ayij paluomix.
41011016	Y jaja' man xuya' ta permiso chica ri vinak ri quic'uan kax, chi nca'k'ax chire' pa templo.
41011017	Y ri Jesús xa'rutijuoj c'a ri vinak riq'uin ri ruch'ab'al ri Dios, y xu'ej chica: ¿Man came tz'ib'an ta can chupan ri ruch'ab'al ri Dios chi ri vachuoch, jay chi niqui'an orar quinojiel vinak ri ic'o choch-ulief? Pero ixre' xa ib'anun cachuoch alak'oma' cha, xcha' chica.
41011018	Y ri achi'a' escribas y ri principales sacerdotes xca'xaj ri xu'ej y niquicanuj manera chi niquiquimisaj, ruma niquixi'ij-qui' choch ri Jesús y ruma ri vinak can i-chapatajnak riq'uin ri nuc'ut.
41011019	Antok xchak'a-ka, ri Jesús xiel-el chupan ri tanamet Jerusalén.
41011020	Mac'ajan chuca'n k'ij xa'k'ax, xquitz'at chi chake'j chic ri jun mata víquix, hasta ri ruxie'.
41011021	Y ri Pedro cha'nin xalka paro', y xu'ej cha ri Jesús: Maestro, tatz'ata' ri jun mata víquix, can xchakej-ka inche'l ri xa'ej, xcha' ri Pedro cha.
41011022	Y ri Jesús xu'ej chica: Ixre' nic'atzin chi nticukub'a' ic'u'x riq'uin ri Dios.
41011023	Ruma can ketzij ni'ej chiva chi chica-na ri ni'e'n cha la juyu' la chi tiel-el y tak'ax chupan ri mar, can quire' xtib'anataj, xa man caca' ta ruc'u'x nuc'utuj y nunimaj chi nib'anataj.
41011024	Rumare', inre' ni'ej chiva chi nojiel ri xtic'utuj cha ri Dios antok ixre' nti'an orar, tinimaj chi jaja' xtu'on ri ntivajo', y can xtib'anataj.
41011025	Y antok nti'an orar, xa c'o jun ri c'o jun kax ri man otz ta rub'anun chiva, tib'ana' perdonar, chi quire' ri Itata' ri c'o chicaj xtu'on perdonar ri man otz ta ri nti'an choch.
41011026	Ruma xa ixre' man nti'an ta perdonar jun ri c'o jun kax man otz ta rub'anun chiva, ri Itata' ri c'o chicaj man xquixru'on ta je' perdonar.
41011027	Ri Jesús y ri ru-discípulos xa'lka chic pa tanamet Jerusalén. Y chire' pa templo c'o-ve jaja' antok ri principales sacerdotes, ri achi'a' escribas y ri mama'a' tak achi'a' ri niqui'an gobernar chiquicajol ri vinak, xa'lka riq'uin
41011028	y xquic'utuj cha: ¿Chica autoridad c'o pan ak'a' chi na'an nojiel re', y chica xyo'n autoridad chava chi na'an cala? xa'cha' cha.
41011029	Ri Jesús xu'ej chica ri achi'a' re': Inre' c'o je' jun kax ri nivajo' nic'utuj chiva; ti'ej c'a chuva y inre' je' xtin'ej chiva chica autoridad c'o pa nuk'a' chi ni'an nojiel re'.
41011030	¿Ri Juan xtak-pa ruma ri Dios chi xa'ru'on bautizar ri vinak o xa achi'a' xa'e'n cha? Ti'ej c'a chuva, xcha' chica.
41011031	Entonces ri principales sacerdotes, ri achi'a' escribas y ri mama'a' tak achi'a' ri niqui'an gobernar, xqui'ej-ka chiquivach: Xa naka'ej chi ri Juan ja ri Dios ri takayuon-pa richin, ri Jesús xtu'ej chika: ¿Karruma man xinimaj ta?
41011032	Y xa naka'ej chi ja ri achi'a' xa'e'n cha ri Juan chi tub'ana' quire', man otz ta. Ijeje' xqui'ej quire' ruma niquixi'ij-qui' chiquivach ri vinak, ruma quinojiel cata'n chi ri Juan jun ketzij profeta.
41011033	Y c'ajare' xqui'ej-apa cha ri Jesús: Ojre' man kata'n ta, xa'cha-apa. Y ri Jesús xu'ej chica: Inre' je' man xtin'ej ta chiva chica autoridad c'o pa nuk'a' chi nca'n'an quire', xcha' ri Jesús.
41012001	Y ri Jesús xutz'om c'a riq'uin parábolas (c'amb'al-tzij) xch'o' chica ri vinak y xu'ej chica: C'o c'a jun ache ri xutic uva pa rulief, xuc'ajuoj rij, xu'on inche'l jun ch'iti pila chupan ri ulief chi niyitz' ri uva chupan, y xu'on je' jun torre. C'ajare' xuya' can pa kajic chica nic'aj aj-samajiel, y jaja' x'a naj.
41012002	Y antok xalka ri tiempo richin ri cosecha, ri rajaf ri ulief xutak-pa jun rusamajiel quiq'uin ri i-kajayuon ri rulief richin chi nalruma' ri uva kajb'al richin ri ulief.
41012003	Pero ri achi'a' ri i-kajayuon ri rulief xa xquitz'om y xquich'ey, y man jun uva xquiya-el cha.
41012004	Ri rajaf ri ulief xutak chic pa jun rusamajiel quiq'uin. Pero ijeje' xa cha ab'aj xquic'ul-ve y xquisoc-el rujaluon, y chica-na ri xcajo' xqui'an-el cha y quire' xquitak-el.
41012005	Ri rajaf ri ulief xutak chic pa jun rusamajiel. Y ri samajiel re' xquimisas cuma ri i-kajayuon ri rulief. Y iq'uiy chic rusamajiel xa'rutak-pa; ic'o xa'ch'ay, y ic'o xa'quimisas.
41012006	Y pa ruq'uisb'al, ri rajaf ri ulief xa jo'c chic ri ruc'ajuol xc'ujie' can riq'uin y jaja' altíra nrajo' ri ruc'ajuol. Xutak-pa ri ruc'ajuol quiq'uin y xu'ej: Ri achi'a' re' can xtiqui'an respetar antok xtiquitz'at chi ja ri nuc'ajuol ri xti'ka quiq'uin, xcha'.
41012007	Pero ri achi'a' re' xqui'ej-ka chiquivach: Jare' ri xtuoc can rajaf nojiel ri ulief ri kakajuon, quixam-pa, kaquimisaj, chi quire' pa kak'a' ojre' nic'ujie' can ri ulief, xa'cha'.
41012008	Y ja xquitz'om, xquiquimisaj, y juviera ri ulief ri ticuon uva choch, xb'aquic'aka'.
41012009	¿Chica came xtu'on ri rajaf ri ulief ri ticuon uva choch chica ri achi'a' re'? Ri rajaf ri ulief xtipa y xca'ruquimisaj ri achi'a' re' y ri rulief xtuya' chic pa kajic chica nic'aj chic.
41012010	¿Man came itz'atuon ta ri tz'ib'an can chupan ri ruch'ab'al ri Dios? Ri nu'ej: Ri Ab'aj ri man xka ta chiquivach ri achi'a' ri i-b'anoy-jay, xa jare' ri xyo'x ri lugar ri más nic'atzin chi quire' ri jay man nitzak ta.
41012011	Ja ri Ajaf ri xb'ano quire' cha, y ojre' man jun b'ay katz'atuon chi nib'anataj quire'. Quire' nu'ej ri ruch'ab'al ri Dios.
41012012	Y ri achi'a' choj-iq'uin xch'o-ve ri Jesús can ta xcajo' xquitz'om yan el, ruma xi'ka pa quive' (xqui'an entender) chi xa chiquij ijeje' xu'ej ri parábola (c'amb'al-tzij). Pero man xqui'an ta, ruma niquixi'ij-qui' chiquivach ri vinak. Ijeje' xquiya' can ri Jesús y xa'a.
41012013	Y ri achi'a' re' xa'quitak-pa nic'aj achi'a' fariseos y nic'aj ruvinak ri rey Herodes, ruma nicajo' chi ri Jesús nitzak ta pa quik'a' riq'uin ri tzij ri nca'ru'ej.
41012014	Y ri achi'a' xa'pa riq'uin ri Jesús y xqui'ej cha: Maestro, ojre' kata'n chi jo'c ri ketzij ri na'ej y nac'ut ri ruch'ab'al ri Dios y can ja-ve rub'ixic na'an cha, ruma atre' man naxi'ij ta avi' choch jun vinak mesque altíra ruk'ij. ¿Chica na'ej chika? ¿Otz nakatoj ri impuestos ri nu'ej ri rey César, o xa man otz ta? xa'cha' cha.
41012015	Pero ri Jesús can rata'n chi xa riq'uin ca'ye' quipalaj niquic'utuj quire' cha. Rumare' jaja' xu'ej chica: ¿Karruma nquini'an tentar? Tic'ama-pa jun moneda chi nitz'at, xcha' chica.
41012016	Y ijeje' xb'aquic'ama-pa ri moneda chi niquic'ut choch. Y jaja' xuc'utuj chica: ¿Choj palaj y choj b'e' ri c'o choch? xcha' chica. Y ijeje' xqui'ej cha: Richin ri rey César, xa'cha' cha.
41012017	Y ri Jesús xu'ej chica: Tiya' c'a cha ri César ri can richin ri César, y tiya' cha ri Dios ri can richin ri Dios, xcha' ri Jesús chica. Y ijeje' can vor chica xquina' antok xca'xaj ri xu'ej ri Jesús chica.
41012018	Y ic'o achi'a' saduceos xa'lka riq'uin ri Jesús. Ri achi'a' re' man niquinimaj ta chi ri quiminaki' can xca'c'astaj-pa, y rumare' ijeje' xquic'utuj cha ri Jesús:
41012019	Maestro, ri Moisés rutz'ib'an can chika, xa c'o jun ache nicon-el nuya' can ri raxjayil y xa man jun ralc'ual nic'ujie' can, jun ruchak' o runimal tic'ulie' riq'uin ri raxjayil, richin quire' nca'c'ujie' ralc'ual ri quiminak chic el.
41012020	Y ijeje' xqui'ej c'a: Xa'c'ujie' i-siete (ivuku') ri quichak'-quinimal-qui'. Ri na'ay xc'ulie', pero xcon-el y man jun ralc'ual xc'ujie' can.
41012021	Ri ruca'n, xc'ulie' riq'uin ri raxjayil, pero xcon-el je' y man jun ralc'ual xc'ujie' can. Ri ruox, can quire' je' mismo xu'on.
41012022	Y quire' xqui'an-el ri i-siete (ivuku') ri quichak'-quinimal-qui'. Y man jun chiquivach ri i-siete (ivuku') re' xc'ujie' ta can ralc'ual. Y antok i-quiminak chic el ri i-siete (ivuku') ri quichak'-quinimal-qui', xcon je' ri ixok.
41012023	Y ri achi'a' saduceos xquic'utuj cha ri Jesús: Antok xtalka ri k'ij chi xca'c'astaj-pa ri quiminaki', ¿choj axjayil xtuoc ri ixok re'? Ruma ri i-siete (ivuku') ri quichak'-quinimal-qui' xuoc caxjayil, xa'cha' cha.
41012024	Entonces ri Jesús xu'ej chica: ¿Man came ix-sachnak ta riq'uin ri xi'ej, ruma man ivata'n ta ri nu'ej ri ruch'ab'al ri Dios? ¿Man ivata'n ta je' ri ru-poder ri Dios?
41012025	Ruma antok ri quiminaki' xca'c'astaj-pa, man xca'c'ulie' ta chic, ni man xca'yo'x ta chi xca'c'ulie'. Ijeje' xa xca'uoc inche'l ri ángeles ri ic'o chila chicaj.
41012026	Pero riq'uin ri quiminaki' ri xca'c'astaj-pa, ¿man itz'atuon ta c'a ri tz'ib'an can ruma ri Moisés, antok xch'o-pa ri Dios cha chupan ri jun k'ayis c'o ruq'uixal ri rub'inan zarza ri nic'at, antok ri Dios xu'ej: Inre' in Ru-Dios ri Abraham, in Ru-Dios ri Isaac y in Ru-Dios ri Jacob? xcha-pa cha.
41012027	Ri Dios man Qui-Dios ta ri quiminaki', xa Qui-Dios ri ic'as. Rumare' inre' ni'ej chi ixre' can ix-sachnak riq'uin ri nti'ej, xcha' ri Jesús chica.
41012028	Y xjiel-apa riq'uin ri Jesús jun chiquivach ri achi'a' escribas. Ri ache re' xra'xaj ri xqui'ej ri achi'a' saduceos cha ri Jesús, y xra'xaj je' ri xu'ej ri Jesús chica ri achi'a' re'. Y choch jaja' can k'alaj chi otz ri xu'ej ri Jesús y mare' xuc'utuj cha: ¿Chica chiquivach ri mandamientos ri xuya' ri Dios cha ri Moisés, ri na'ay? xcha' cha ri Jesús.
41012029	Y ri Jesús xu'ej cha: Ri na'ay mandamiento nu'ej: Tivaxaj ixre' aj-Israel, ri Kajaf jo'c Jun, y re' ja ri Kajaf Dios.
41012030	Can tavajo' ri Avajaf Dios, tavajo' riq'uin nojiel avánima, tavajo' riq'uin nojiel ri ac'aslien, tavajo' riq'uin nojiel ri ano'j y tavajo' je' riq'uin nojiel ri avuchuk'a'. Jare' ri mandamiento ri más nem.
41012031	Y c'o chic jun ruca'n mandamiento ri casi junan riq'uin ri na'ay. Y ri mandamiento re' nu'ej: Can inche'l ri navajo-ka-avi' atre', can quire' je' mismo tavajo' ri a-prójimo. Ja ca'ye' mandamientos re' ri c'o más quikalien, xcha' ri Jesús.
41012032	Y ri ache escriba xu'ej c'a cha ri Jesús: Maestro, can quire-ve. Can ketzij ri xa'ej chi jo'c jun Dios c'o, y man jun chic.
41012033	Nic'atzin chi navajo' riq'uin nojiel avánima, navajo' riq'uin nojiel ri ano'j, navajo' riq'uin nojiel ri ac'aslien y navajo' je' riq'uin nojiel avuchuk'a'. Y can inche'l ri navajo-ka-avi' atre', can quire' je' mismo tavajo' ri a-prójimo; nojiel re' c'o más rakalien que choch ri chicop o jun chic kax ri nca'yo'x choch ri Dios, xcha' ri ache escriba.
41012034	Y antok ri Jesús xra'xaj chi ja'al xi'ka paro' (xu'on entender) ri jun ache re', ri Jesús xu'ej cha: Atre' man naj ta chic atc'o-ve chi ncatuoc pa ru-reino ri Dios, xcha' cha. Y jare' antok man jun chic xutz'om rucovil chi c'o ta ri chica xuc'utuj cha ri Jesús.
41012035	Y ri Jesús chi nca'rutijuoj ri vinak ri quimaluon-qui' riq'uin chire' pa templo, xu'ej c'a chica: ¿Karruma ri achi'a' escribas niqui'ej chi ri Cristo xa choj jun rumáma can ri rey David?
41012036	Ruma ja mismo ri rey David xu'ej ri x'e'x cha ruma ri Espíritu Santo: Ri Ajaf Dios xu'ej cha ri Vajaf: Catz'uye' pa nu-derecha, hasta c'a xca'nya' ri av-enemigos chuxie' avakan. Quire' xu'ej.
41012037	Y xa ri rey David xu'ej Vajaf cha ri Cristo, ¿karruma ni'e'x chi ri Cristo xa choj jun rumáma can ri rey David? xcha' ri Jesús. Y iq'uiy chiquivach ri vinak xka chiquivach ri xca'xaj ri xu'ej.
41012038	Y ri Jesús xu'ej je' chica ri vinak antok nca'rutijuoj: Tib'ana' cuenta-ivi', man ti'an inche'l niqui'an ri achi'a' escribas. Ruma ijeje' can altíra nika chiquivach niquicusaj jucujak tak tziak, chi quire' nca'tz'iet chi utzulaj tak achi'a'. Y can altíra nika chiquivach chi nca'an saludar ri pache' niquimol-ve-qui' q'uiy vinak.
41012039	Y can ja ri na'ay tak ch'acat nicajo' pa tak sinagogas y pa tak va'en.
41012040	Ri achi'a' re' niquimaj nojiel kax quichin ri malca'n-ixoki', y chi ca'nimax chi ja'al quic'aslien, can nca'layuj niqui'an orar. Pero ijeje' can xtika más ri castigo pa quive', xcha' ri Jesús.
41012041	Y ri Jesús tz'uyul choch ri pache' niyo'x-ve can ri ofrenda. Jaja' nca'rutz'at ri vinak ri niquiya' can miera chire'. Xa'rutz'at iq'uiy b'ayoma' ri q'uiy miera niquiya' can.
41012042	Pero xalka jun malca'n-ixok ri puobra. Jaja' xuya' can ca'ye' fichas ri man q'uiy ta oc rakalien.
41012043	Y ri Jesús xa'rayuoj ri ru-discípulos y xu'ej chica: Can ketzij ri ni'ej chiva chi ja ri malca'n-ixok puobra la ri xyo'n can más que choch ri xquiya' can quinojiel ri nic'aj chic.
41012044	Ruma jaja' mesque man q'uiy ta ru-miera c'o, xuya' can nojiel ri c'o riq'uin. Pero ri b'ayoma', mesque q'uiy miera xquiya' can, xa ja ri nu'on suobra quiq'uin, xcha' ri Jesús.
41013001	Y antok ri Jesús ntiel-pa pa templo, jun chiquivach ri ru-discípulos xu'ej cha: Maestro, tatz'ata' ri quib'anic ri jay richin ri templo, can ja'al b'anun chica, y ri nima'k tak ab'aj ri i-cusan, xcha'.
41013002	Ri Jesús xu'ej cha ri ru-discípulo: ¿Natz'at va nima'k tak jay va? Xtalka jun k'ij antok nojiel va xca'vulex. Quinojiel ri nima'k tak ab'aj ri i-cusan, can xca'vulex, y man jun ab'aj ri xtic'ujie' can pa ru-lugar, xcha' cha.
41013003	Y antok ri Jesús xtz'uye' paro' ri juyu' Olivos, ri pache' k'alaj niquitz'at-pa ri templo; ri Pedro, ri Jacobo, ri Juan y ri Andrés xa'jiel-apa riq'uin y xquic'utuj cha:
41013004	Ta'ej chika, ¿jampe' c'a xtib'anataj ri xa'ej? ¿Y chica señal xtib'anataj antok nojiel ri kax re' xtu'on cumplir? xa'cha' cha.
41013005	Y ri Jesús xutz'om c'a rutzijoxic y quire' xu'ej chica: Tib'ana' cuenta-ivi' chi man jun tib'ano maña chiva.
41013006	Ruma iq'uiy ri xca'pa y xtiqui'ej: Inre' ri Cristo, xca'cha'. Y iq'uiy ri xca'qui'an maña chica.
41013007	Pero antok xtivaxaj chi nib'anataj guerras y xtivaxaj je' chi c'o guerras ri xca'pa, man tixi'ij-ivi', ruma nic'atzin chi nojiel re' xca'b'anataj. Pero man ja ta yan re' ri ruq'uisb'al k'ij richin ri roch-ulief.
41013008	Jun nación xtipalaj chirij jun chic nación y jun reino xtipalaj chirij jun chic reino. Xtu'on nima'k tak cub'rakan q'uiy lugar, xtu'on vi'jal, y q'uiy je' roch ayoval xca'pa chiquicajol ri vinak pa tak tanamet. Y nojiel re' xa c'a ja oc rutz'ucb'al richin ri sufrimientos ri xca'pa.
41013009	Pero ixre' can tib'ana' cuenta-ivi'. Ruma ixre' xquixjach pa quik'a' ri autoridades quichin ri tanamet y xquixch'ay pa tak sinagogas. Y xquixuc'uax chiquivach gobernadores y chiquivach reyes ruma iyo'n ivánima viq'uin, pero ixre' xquixtiquir c'a xquinitzijuoj chiquivach ijeje'.
41013010	Y antes chi xtalka ri ruq'uisb'al k'ij, nic'atzin chi ri evangelio nitzijos nojiel naciones.
41013011	Pero antok xquixuc'uax chi xquixjach pa quik'a' ri autoridades, man ti'an preocupar-ivi' ri chica tzij ri xti'ej, ni man ti'an pensar. Ixre' jo'c ti'ej ri chica tzij ri xtuya' ri Dios chiva ri misma huora re', ruma man ixre' ta ri xquixch'o' chupan ri huora re', xa can ja ri Espíritu Santo ri xtich'o'.
41013012	Y chiquicajol ri quichak'-quinimal-qui', jun chiquivach ijeje' xtujach ri jun chic chi niquimisas, y ri tata'j xca'quijach ri calc'ual chi nca'quimisas, y ri calc'ual xca'palaj chiquij ri quitie-quitata' y xca'quijach chi nca'quimisas.
41013013	Can quinojiel vinak, itziel xquixquitz'at ruma iyo'n ivánima viq'uin. Pero ri man xtitzalaj ta chirij y xtucoch' nojiel re' hasta el fin, can xticolotaj.
41013014	Pero antok xtitz'at chi xca'b'anataj ri itziel tak kax chupan ri lugar ri pache' man ruc'amun ta chi ni'an chire', ja xtiq'uis ri lugar re', ri inche'l tz'ib'an can ruma ri profeta Daniel, (ri nib'ano leer, can tub'ana' entender). Entonces ri ic'o Judea, ca'numaj-el pa tak juyu'.
41013015	Ri c'o paro' ri rachuoch antok xtalka ri huora re', man tika-pa chi ntuoc pa rachuoch chi c'o niruma-pa, choj ti'a;
41013016	y ri c'o pan avan, man titzalaj-pa chirachuoch chi nalruma' ri ru-capa.
41013017	¡Can juye' quivach ri ixoki' ri ic'o encinta (embarazada) antok xtalka ri k'ij re', y quire' je' ri ixoki' ri c'a niquiya' quitz'un ri quixulu'!
41013018	Rumare' tib'ana' orar chi antok xquixnumaj, man ta pa ru-tiempo job',
41013019	ruma antok xtalka ri k'ij re', can nem ri sufrimiento ri xtipa, ri man jun b'ay quire' rub'anun xa-jan antok b'anun-pa ri roch-ulief ruma ri Dios, ni xtalka chic jun b'ay ri sufrimiento re'.
41013020	Y xa ta ri Ajaf Dios man ta nu'on co'l cha ri tiempo richin ri sufrimiento, man jun nicolotaj. Pero cuma ri i-rucho'n chic, can xtu'on co'l cha ri tiempo re'.
41013021	Chupan ri k'ij re', xa ic'o ri xca'e'n chiva: Titz'ata', ja c'o vave' ri Cristo, o xa niqui'ej chiva: Titz'ata', ja c'o chila, man tinimaj.
41013022	Ruma xca'pa falsos cristos y falsos profetas. Ijeje' xca'qui'an milagros y señales chi xtiqui'an maña chica ri vinak. Y ijeje' nicajo' xtiqui'an maña chica hasta ri i-cho'n chic ruma ri Dios.
41013023	Pero ixre' can tib'ana' cuenta-ivi'. Can ja yan xin'ej can chiva nojiel ri xca'b'anataj.
41013024	Chupan ri tiempo re', antok k'axnak chic ri sufrimiento, ri k'ij man chic xtitzu'n ta, y ri ic' man xtuya' ta chic rusakil.
41013025	Ri estrellas (ch'umil) xca'tzak-pa chicaj. Can nojiel c'a ri ic'o chicaj xca'silos.
41013026	Entonces xtitz'atataj ri Xtak-pa chicaj chi xalax chi'icajol, chi xtika-pa chupan mukul riq'uin namalaj poder y namalaj ruk'ij.
41013027	Y xca'rutak ri ru-ángeles chi nca'quimol ri i-rucho'n chic. Can xca'quimol quinojiel ri ic'o oriente, ri ic'o occidente, ri ic'o norte y ri ic'o sur. Can xca'quimol quinojiel ri i-rucho'n chic; chica-na lugar ri roch-ulief ic'o-ve.
41013028	Chirij ri víquix tivatamaj ri parábola (c'amb'al-tzij): Antok nca'jotoyin-pa ri ruk'a' y nca'iel-pa ri ruxak, ivata'n chi ri ru-tiempo ri sak'ij ya nalka.
41013029	Y quire' je' antok xtitz'at chi nca'b'anataj ri kax ri xin'ej, tivatamaj c'a chi ya nalka ri k'ij re'. Can cierca chic c'o-ve-pa.
41013030	Can ketzij ni'ej chiva, chi nojiel re' xtib'anataj antok ri vinak richin ri tiempo vacame c'a ic'o ri choch-ulief.
41013031	Ri roch-ulief y ri rocaj can xca'q'uis. Pero ri nuch'ab'al man xtiq'uis ta quire', xa can xtib'anataj ri nu'ej.
41013032	Pero ri k'ij y ri huora antok xtipa chic, man jun ta'mayuon. Nixta ri ángeles ri ic'o chila chicaj man cata'n ta jampe'. Ni ri Ruc'ajuol ri Dios man rata'n ta, xa jo'c ri Rutata' Dios ta'mayuon re'.
41013033	Rumare' ixre' can tib'ana' cuenta-ivi', man timastaj chiva chi ntivoyo'iej-apa y tib'ana' orar, ruma man ivata'n ta jampe' xtalka ri k'ij chi xtipa chic.
41013034	Can junan riq'uin ri xu'on jun ache ri xuya' can ri rachuoch y ni'a naj, jaja' xuya' can autoridad pa quik'a' ri rusamajiel y xuya' can quisamaj chiquijunal. Y cha ri nuchajij can ri rachuoch, nu'ej can cha chi can tuyo'iej-apa.
41013035	Rumare', man timastaj chiva chi ntivoyo'iej-apa, ruma man ivata'n ta jampe' xtalka ri Rajaf-jay. Ruma nak xa nalka antok nu'on-ka chak'a', o pa nic'aj-ak'a', o antok nitzirin-pa ri mama' o mac'ajan.
41013036	Ruma antok xtipa chic jun b'ay, jun arapienta. Can tivoyo'iej-apa chi quire' man nquixalrila' ta nquixvar.
41013037	Y inche'l ri ni'ej chiva ixre', can quire' je' ni'ej chica quinojiel, can quinivoyo'iej-apa, xcha' ri Jesús chica ri ru-discípulos.
41014001	Xa ca'ye' chic k'ij nrajo' chi nalka ri namak'ej Pascua, y ri namak'ej antok nic'ux ri simíta ri manak levadura riq'uin. Y ri principales sacerdotes y ri achi'a' escribas niqui'an pensar ri chica maña xtiquicusaj chi nika ri Jesús pa quik'a' y niquiquimisaj.
41014002	Ijeje' xqui'ej chiquivach: Man nakatz'om ta chupan ri namak'ej, chi quire' man nca'palaj ta pa ri vinak chikij, nca'cha'.
41014003	Y ri Jesús c'o chupan ri aldea Betania, chirachuoch ri Simón ri xc'achoj riq'uin ri yab'il lepra. Ri Jesús tz'uyul chirij ri mesa, y jare' antok xalka jun ixok ruc'amun-pa jun frasco ri b'anun cha alabastro y c'o nardo puro chupan; jun jub'ul ak'uon ri altíra cara rajal. Y ri ixok xuk'umij ri rukul ri frasco y xuk'ej pa rujaluon ri Jesús.
41014004	Y ic'o ri xpa quiyoval antok xquitz'at ri xu'on ri ixok riq'uin ri jub'ul ak'uon y xqui'ej c'a: ¿Karruma choj xutix ri jub'ul ak'uon la?
41014005	Ruma xa ta xc'ayix, xyo'x ta más trescientos denarios, y ri rajal xjach ta chica ri i-puobra, xa'cha'. Y q'uiy kax ri niqui'ej-apa chirij ri ixok.
41014006	Pero ri Jesús xu'ej chica: ¿Karruma man nquixtanie' ta ka nquixtzijuon chirij ri ixok? Xa tiya' can. Jaja' can otz ri xu'on chuva.
41014007	Ri i-puobra, can siempre ic'o iviq'uin, y chica-na k'ij ri ntivajo' nqui'to', can qui'to'. Pero inre' man siempre ta xquic'ujie' iviq'uin.
41014008	Jaja' xu'on ri chica nitiquir nu'on. Ruma jaja' xuya' yan ri jub'ul ak'uon chirij ri nu-cuerpo richin antok xquib'amuk.
41014009	Can ketzij ri ni'ej chiva, chi chica-na lugar xtitzijos-ve ri evangelio, chire' je' xtitzijos-ve ri xu'on va ixok va. Can choch c'a nojiel ri roch-ulief xtitzijos-ve, y man jun b'ay xtimastaj, xcha' ri Jesús.
41014010	Entonces ri Judas Iscariote, jun chiquivach ri i-doce (cab'alajuj) ru-discípulos ri Jesús, x'a quiq'uin ri principales sacerdotes, chi nujach ri Jesús pa quik'a'.
41014011	Y antok ijeje' xca'xaj quire', xa'quicuot, y xqui'an prometer chi niquiya' miera cha. Y ri Judas ja xutz'om c'a rucanuxic chica manera nu'on chi nujach ri Jesús.
41014012	Chupan ri na'ay k'ij richin ri namak'ej antok nic'ux ri simíta ri manak levadura riq'uin, y antok nca'quimisas ri alaj tak ovejas richin ri Pascua, ri discípulos xquic'utuj cha ri Jesús: ¿Pache' navajo' na'an-ve ri va'en chupan ri Pascua, chi nku'a y nakachojmij nojiel ri nic'atzin? xa'cha' cha.
41014013	Y ri Jesús can xa'rutak-el ica'ye' chiquivach ri ru-discípulos y xu'ej-el chica: Quix'in pa tanamet Jerusalén, y chire' xtic'ul jun ache ruc'uan ya' chupan jun cántaro. Quix'in chirij;
41014014	y ri jay ri pache' xtuoc-ve, chire' je' quixuoc-ve ixre', y quixch'o' riq'uin ri rajaf-jay y ti'ej cha: Ri Maestro ru'e'n-pa: ¿Pache' c'o-ve ri cuarto ri pache' ni'an-ve ri va'en richin ri Pascua quiq'uin ri nu-discípulos? quixcha' cha.
41014015	Y ri rajaf-jay xquixruc'uaj ruca'n piso ri rachuoch. Y chire' c'o jun cuarto nem rupan ri chojmin chic ri rupan; chire' tib'ana-ve ri chica xtakac'ux richin ri Pascua, xcha-el chica.
41014016	Y ri discípulos re' xa'a pa tanamet Jerusalén. Y antok xa'b'aka, can xb'anataj-na-ve inche'l ri ru'e'n-el ri Jesús chica. Y ijeje' can xquichojmij nojiel ri nic'atzin chica richin ri Pascua re'.
41014017	Y antok xcok'a-ka, ri Jesús y ri i-doce (cab'alajuj) ru-discípulos xa'lka chire' pa jay.
41014018	Y antok i-tz'uyul chic apa chirij ri mesa y nca'va', ri Jesús xu'ej: Can ketzij ni'ej chiva, chi jun chivach ixre' ri niva-pa viq'uin ri xtijacho vichin, xcha' ri Jesús.
41014019	Ijeje' can xa'b'isuon-ka, y chiquijunal xquic'utuj-apa cha: ¿Inre' came ri xquib'ano quire'? ncha' jun. ¿Inre' came ri xquib'ano quire'? ncha' jun chic.
41014020	Y ri Jesús xu'ej chica: Xa jun chivach ri ix doce (cab'alajuj), ri numub'a-pa ru-simíta viq'uin chupan ri plato.
41014021	Can ketzij chi ri Xtak-pa chicaj chi xalax chi'icajol can ni'a. Can xtib'anataj-na-ve inche'l ri tz'ib'an can chupan ri ruch'ab'al ri Dios. ¡Pero juye' roch ri ache ri xtijacho richin! Más otz man ta xalax ri ache re', xcha' ri Jesús.
41014022	Y antok c'a nca'va', ri Jesús xuc'an-apa jun simíta y xuya' tiox b'a' cha ri Dios, y xuper y xuya' chica ri ru-discípulos y xu'ej chica: Titz'ama' ri simíta; ruma jare' ri nu-cuerpo.
41014023	Y ri Jesús xuc'an-apa ri copa, y xuya' tiox b'a' cha ri Dios; xuya' c'a chica, y quinojiel c'a xquikun ri ruya'l ri uva.
41014024	Y jaja' xu'ej chica ri ru-discípulos: Jare' ri nuquiq'uiel ri xti'in antok xquiquimisas pa qui-cuenta iq'uiy vinak. Riq'uin ri nuquiq'uiel, ja xtic'achoj ri c'ac'ac' pacto ri rajo'n-pa ri Dios chi nu'on quiq'uin ri vinak.
41014025	Can ketzij ri ni'ej chiva chi man chic xtinkun ta ri ruya'l ri uva, hasta c'a chupan ri k'ij antok xtinkun jun c'ac'ac' ruya'l ri uva iviq'uin chupan ri ru-reino ri Dios, xcha' ri Jesús chica.
41014026	Y antok quib'ixan chic jun b'ix chi niquiya' ruk'ij ri Dios, ri Jesús y ri ru-discípulos xa'iel-el chire' pa jay y xa'a choch ri juyu' Olivos.
41014027	Y antok i-b'anak, ri Jesús xu'ej chica ri ru-discípulos: Ixvonojiel ixre' xtiquiraj-el-ivi' y xquiniya' can nuyuon chupan va ak'a' va. Ruma chupan ri ruch'ab'al ri Dios ri tz'ib'an can nu'ej: Antok inre' xtinya' lugar chi niquimisas ri nichajin quichin ri ovejas, ri ovejas xtiquiquiraj-el-qui'. Quire' ri tz'ib'an can.
41014028	Pero inre' xa xquic'astaj-pa. Y después xquixvoyo'iej Galilea, xcha' ri Jesús.
41014029	Entonces ri Pedro xu'ej cha: Mesque quinojiel xcatquiya' can ayuon, pero inre' man xtin'an ta quire', xcha' jaja'.
41014030	Y ri Jesús xu'ej cha: Inre' can ketzij ni'ej chava, chi atre' vacame, chupan va ak'a' va, xa c'a maja' titzirin-pa ri mama' ca'ye' mul, antok oxe' yan mul ta'ej chica ri nca'c'utun chava, chi man avata'n ta noch, xcha' ri Jesús.
41014031	Pero ri Pedro nu'ej cha y man nitanie' ta: Xa nic'atzin chi junan nquicon aviq'uin, pero man xtin'ej ta chi man vata'n ta avach, xcha' ri Pedro. Y quinojiel ri ru-discípulos quire' je' xqui'ej.
41014032	Ri Jesús y ri ru-discípulos xa'b'aka chupan ri lugar rub'inan Getsemaní. Y ri Jesús xu'ej chica ri ru-discípulos: Quixtz'uye' can vave', inre' nib'ana' orar.
41014033	Y jaja' jo'c ri Pedro, ri Jacobo y ri Juan ri xa'ruc'uaj riq'uin, y chirij jaja' xpa jun nem b'is, ruma xuna' yan ri sufrimiento ri xtuk'asaj.
41014034	Y xu'ej chica ri iyoxe' ru-discípulos: Ri vánima altíra nib'isuon; can nquiruquimisaj nina'. Quixc'ujie' can vave' y quixc'asie', xcha' chica.
41014035	Jaja' x'in chic apa jub'a' y chire' xxuquie-ka, y xukasaj-ka ri rujaluon c'a pan ulief y xu'on orar. Jaja' xuc'utuj xa c'o ta che'l, choj ta nak'ax ri huora re', chi quire' man ta nuk'asaj ri sufrimiento.
41014036	Y quire' ri tzij ri xu'ej chupan ri ru-oración: Nata', inre' vata'n chi atre' ncatiquir na'an nojiel. Tab'ana' chi man ta nik'asaj ri sufrimiento. Pero man ta'an ri nivajo' inre', xa ja ri navajo' atre', xcha'.
41014037	Y antok jaja' xtanie' riq'uin ri oración, xpa c'a quiq'uin ri iyoxe' ru-discípulos, y xa'lrila' xa nca'var. Xpa jaja' xu'ej cha ri Pedro: Simón, ¿xa xavar-ka? ¿Can man xatiquir ta xac'asie' jun huora?
41014038	Quixc'asie' y tib'ana' orar richin chi man quixtzak chupan ri tentación. Inre' vata'n chi ri iv-espíritu nrajo' nu'on ri nrajo' ri Dios. Pero ri i-cuerpo manak ruchuk'a', xcha' chica.
41014039	Y ri Jesús x'a chic apa jun b'ay chi xirub'ana' orar. Y ja mismo xuc'utuj chupan ri oración.
41014040	Y antok xpa chic jun b'ay quiq'uin ri iyoxe' ru-discípulos, xa'lrila' xa nca'var ruma man chic niquicoch' ta quivaran. Y ijeje' man niquil ta chica niqui'ej cha.
41014041	Pero antok xpa chi oxe' mul, jaja' xu'ej chica ri iyoxe' ru-discípulos: Vacame quixvar y quixuxlan. Pero ya otz cala. Ruma ja xalka ri huora chi ri Xtak-pa chicaj chi xalax chi'icajol can xtijach-el pa quik'a' ri pecadores.
41014042	Quixpalaj. Jo'. Ja patanak ri xtijacho vichin, xcha' ri Jesús chica.
41014043	Y ri Jesús c'a nitzijuon, antok xalka ri Judas, ri jun chiquivach ri doce (cab'alajuj) discípulos; riq'uin jaja' i-patanak iq'uiy vinak ri quic'amun-pa chie' y espadas. Quinojiel i-takuon-el cuma ri principales sacerdotes, cuma ri achi'a' escribas y cuma je' ri mama'a' tak achi'a' ri niqui'an gobernar.
41014044	Ri Judas ri nijacho richin ri Jesús, can ru'e'n yan pa chica ri i-patanak riq'uin, ri chica xtu'on chi nuc'ut ri Jesús chiquivach. Jaja' ru'e'n-pa chica: Ja ri jun ri xtintz'ub'aj ruchi', jare' ri Jesús. Titz'ama' c'a otz chi man tinumaj chivach.
41014045	Y antok ri Judas xalka, can ja xjiel-apa riq'uin ri Jesús y xu'ej cha: Maestro, Maestro, xcha' cha. Y ja xutz'ub'aj ruchi'.
41014046	Y ri vinak ri i-patanak, can ja xquitz'om ri Jesús.
41014047	Y jun chiquivach ri ic'o chire', xralasaj-el ri ru-espada y xusoc ri ru-esclavo ri sacerdote ri más c'o ruk'ij, y xralasaj-el jun ruxiquin.
41014048	Y ri Jesús xu'ej chica ri vinak ri i-patanak: ¿Ixre' ix-patanak inche'l chirij jun alak'uon; mare' ic'amun-pa chie' y espadas chi nquiniltz'ama'?
41014049	Can k'ij-k'ij xic'ujie' iviq'uin pa templo antok xinc'ut ri ruch'ab'al ri Dios chivach, y man xinitz'om ta. Pero nib'anataj quire' richin nu'on cumplir ri tz'ib'an can chupan ri ruch'ab'al ri Dios.
41014050	Y quinojiel ri discípulos xquiya' can ruyuon ri Jesús y xa'numaj-el.
41014051	Pero c'o jun ala' ri b'anak chirij ri Jesús y jo'c cha jun c'ul rutz'apin rij. Y ri i-tz'amayuon ri Jesús, xquitz'om je' ri ala' re'.
41014052	Pero jaja' xuya' can ri c'ul, y xnumaj-el man jun rutziak chirij.
41014053	Ri xa'b'atz'amo ri Jesús xquic'uaj c'a riq'uin ri sacerdote ri más c'o ruk'ij. Y xquimol-qui' quinojiel ri principales sacerdotes, ri mama'a' tak achi'a' ri niqui'an gobernar, y ri achi'a' escribas.
41014054	Y ri Pedro b'anak chirij, pero c'a naj c'o can y xuoc je' chirachuoch ri sacerdote ri más c'o ruk'ij, y xc'ujie' chojay. Y xtz'uye-ka chiquicajol ri alguaciles ri ic'o chire' ri niquimak'-qui' choch-k'ak'.
41014055	Y ri principales sacerdotes y quinojiel ri autoridades quichin ri israelitas, niquicanuj manera chi niquitz'ak tzij chirij ri Jesús, chi quire' niquitak chi niquimisas, pero xa man jun xquil chirij.
41014056	Can iq'uiy ri xa'lka chi xquitz'ak tzij chirij, pero xa man junan ta ri xqui'ej-apa.
41014057	Y después ic'o nic'aj chic ri xa'b'api'ie-pa y xqui'ej-apa tz'akon tak tzij chirij ri Jesús. Quire' xqui'ej:
41014058	Ojre' xkaxaj antok jaja' xu'ej: Inre' xtinvulij ri templo ri b'anun cuma achi'a', y chi oxe' k'ij xtin'an chic jun, y man achi'a' ta xca'b'ano. Quire' ru'e'n, xa'cha'.
41014059	Y ni riq'uin re', man junan ta je' ri xqui'ej-apa.
41014060	Y ri Caifás, ri sacerdote ri más c'o ruk'ij, xpi'ie' pa nic'aj y xuc'utuj cha ri Jesús: ¿Man jun kax na'ej? ¿Ketzij ri xqui'ej chavij? xcha' cha.
41014061	Pero ri Jesús man jun tzij xu'ej. Rumare' xpa ri sacerdote ri más c'o ruk'ij, xuc'utuj chic cha: ¿Atre' ri Cristo, ri Ruc'ajuol ri Dios? xcha' cha.
41014062	Y ri Jesús xu'ej cha: Inre'. Y xtitz'at ri Xtak-pa chicaj chi xalax chi'icajol, chi tz'uyul pa ru-derecha ri Dios ri nitiquir nu'on nojiel. Y xtitz'at antok nika-pa chupan mukul ri chicaj.
41014063	Entonces ri sacerdote ri más c'o ruk'ij xurak'ach'ij-ka ri rutziak chirij, y xu'ej: Man chic nic'atzin ta chi nalka jun chic chi nalru'ej chika chi man otz ta ri i-rub'anun.
41014064	Ixre' xivaxaj ri xu'ej, chi jaja' junan riq'uin ri Dios. Riq'uin re', nuyok' rub'e' ri Dios. ¿Chica nti'ej ixre' vacame? xcha' jaja'. Y quinojiel xqui'ej chi otz chi tiquimisas.
41014065	Y ic'o nic'aj xquichub'aj, y xquitz'apij rutzub'al, y xquiya' k'a' cha y niquic'utuj cha: ¿Chica ri xch'ayo avichin? Ta'ej chika, nca'cha' cha. Y ri alguaciles ri ic'o chire', xquich'ey je' ri Jesús.
41014066	Y antok ri Pedro c'a c'o pa xulan ri chojay, c'o jun xtan aj-chi-ic' richin ri sacerdote ri más c'o ruk'ij xalka chire'.
41014067	Y antok ri aj-chi-ic' xutz'at-apa ri Pedro chi rumak'uon-ri' choch ri k'ak', xutz'at otz y xu'ej cha: Atre' je' at rach'il ri Jesús ri aj-Nazaret, xcha' cha.
41014068	Pero ri Pedro man xu'ej ta ri ketzij, ruma xu'ej: Inre' man vata'n ta roch. Man vata'n ta chica ri na'ej, xcha' cha ri xtan. Y ri Pedro xiel-el chire' chiquicajol y x'a chuchi-b'ay. Y jare' antok xtzirin-pa ri mama'.
41014069	Y antok ri xtan aj-chi-ic' xutz'at chic jun b'ay ri Pedro, xu'ej chica ri ic'o chire': La ache la jun chiquivach ri ic'o riq'uin ri Jesús, xcha'.
41014070	Pero ri Pedro jun chic b'ay man xu'ej ta ri ketzij. Y c'a jub'a' oc quire' ti'e'x cha, ri quimaluon-qui' chire' xqui'ej cha: Can ketzij chi atre' at jun chiquivach ri ic'o riq'uin ri Jesús. Ruma atre' Galilea at-patanak-ve, y can junan ncach'o' quiq'uin, xa'cha' cha.
41014071	Entonces ri Pedro xu'ej: Inre' man vata'n ta roch ri ache ri nti'ej ixre'. Can choch ri Dios ni'ej chiva chi inre' man vata'n ta roch. Y xa man ketzij ta ri ni'ej, tika ri castigo pano', xcha'.
41014072	Y ri mama' xtzirin-pa ruca'n mul. Entonces ri Pedro xalka paro' ri tzij ri ru'e'n ri Jesús cha: Antes c'a maja' titzirin-pa ri mama' ca'ye' mul, antok atre' oxe' yan mul ta'ej chica ri nca'c'utun chava, chi man avata'n ta noch. Y ruma nu'on pensar chirij ri xu'ej ri Jesús cha, ja xuok'-ka.
41015001	Y c'a cumaj yan, ri principales sacerdotes xquimol-qui' quiq'uin ri mama'a' tak achi'a' ri niqui'an gobernar y ri achi'a' escribas. Quinojiel ri autoridades quichin ri israelitas ya xqui'an pensar che'l niqui'an cha ri Jesús, y mare' xquixim-el y xb'aquijacha' pa ruk'a' ri Pilato.
41015002	Y ri Pilato xuc'utuj cha ri Jesús: ¿Atre' ri Qui-Rey ri israelitas? Y ri Jesús xu'ej cha: Atre' nca'e'n, xcha' cha.
41015003	Y ri principales sacerdotes q'uiy ri niqui'ej-apa cha ri Pilato, chi niqui'an-apa acusar ri Jesús.
41015004	Y ri Pilato xuc'utuj chic cha ri Jesús y xu'ej cha: ¿Man jun tzij na'ej? Ijeje' q'uiy niqui'ej-pa chavij chi ncatqui'an acusar, xcha' ri Pilato cha.
41015005	Pero ri Jesús man jun tzij ri xu'ej. Rumare' ri Pilato can xchapataj.
41015006	Y juna-juna' antok nalka ri namak'ej Pascua, ri gobernador nutzokopij-el jun chiquivach ri ic'o pa cárcel; ja ri nicajo' ri vinak chi ntiel-el.
41015007	Y chupan ri tiempo re', c'o pa cárcel jun ache rub'inan Barrabás. Junan c'o pa cárcel quiq'uin nic'aj chic rach'il ruma xa'palaj chirij ri gobierno y quib'anun camic.
41015008	Ri vinak xquic'utuj cha ri gobernador chi tutzokopij-el jun chiquivach ri ic'o pa cárcel, inche'l ri ranun-pa juna-juna'.
41015009	Y ri Pilato xu'ej c'a chica: ¿Ntivajo' ixre' chi nitzokopij-el ri I-Rey ixre' ri israelitas?
41015010	Ri Pilato quire' xu'ej ruma jaja' rata'n chi ri principales sacerdotes quiyo'n ri Jesús pa ruk'a', ruma itziel niquitz'at.
41015011	Pero ri principales sacerdotes xa'quitakche'j ri vinak, chi tiqui'ej-apa chi ja ri Barrabás titzokopes-el.
41015012	Y ri Pilato xch'o' chic jun b'ay y xuc'utuj chica: ¿Chica ntivajo' ixre' chi ni'an cha ri nti'ej chi I-Rey ixre' ri israelitas? xcha' jaja' chica.
41015013	Y ri vinak xa'ch'o-apa chic riq'uin nojiel quichuk'a': ¡Ti'an crucificar! xa'cha'.
41015014	Ri Pilato xuc'utuj chica: ¿Chica ruch'o'j rub'anun? Pero ri vinak man nca'tanie' ta ka. Xa riq'uin más quichuk'a' xqui'ej-apa: ¡Ti'an crucificar!
41015015	Y ri Pilato chi otz nitz'iet cuma ri vinak, mare' xutzokopij-el ri Barrabás; y xutak ruch'ayic ri Jesús, después xujach-el chi tiquimisas choch cruz.
41015016	Y ri soldados xquicusaj-apa ri Jesús chojay richin ri palacio; y xa'cayuoj quinojiel ri nic'aj chic soldados.
41015017	Y ri soldados re' xquiya' jun tziak morado chirij ri Jesús. Y xquiya' pa rujaluon jun corona ri pach'un cha jun k'ayis ri altíra ruq'uixal.
41015018	Y niqui'an cha chi c'o ruk'ij y niqui'ej cha: ¡Caquicuot, atre' ri Qui-Rey ri israelitas!
41015019	Y niquib'uj rujaluon cha jun aj y niquichub'aj. Can nca'xuquie' je' choch, inche'l can niquiya' ruk'ij niqui'an cha.
41015020	Y antok ijeje' xa'tanie-ka chi nca'tze'n chirij, xquilasaj-el ri tziak morado ri quiyo'n ijeje' chirij, y xquiya-el ri rutziak jaja', y xquilasaj-el chi niquib'ajij choch cruz.
41015021	Antok i-b'anak pa b'ay, xquic'ul jun ache aj-Cirene, ri patanak pan avan. Ri ache re' Simón rub'e', quitata' ri Alejandro y ri Rufo. Y ri soldados xqui'an cha ri ache re' chi tuc'uaj ri cruz.
41015022	Y ri soldados xquic'uaj ri Jesús chupan ri lugar rub'inan Gólgota. Ri tzij Gólgota nrajo' nu'ej: Rujaluon Quiminak (Calavera).
41015023	Y antok ic'o chic chire', xquiya' cha ri Jesús vino xaluon riq'uin ruya'l mirra. Pero jaja' man xrajo' ta xukun.
41015024	Y antok ri soldados quib'ajin chic ri Jesús choch ri cruz, xquilasaj suerte chirij ri rutziak chi niquitz'at chica tziak ri niquic'uaj chiquijunal.
41015025	A las nueve ri mac'ajan antok xquib'ajij ri Jesús choch cruz.
41015026	Y paro' ri cruz, xquiya' jun letrero ri nu'ej karruma niquimisas. Choch ri letrero re' nu'ej: RI QUI-REY RI ISRAELITAS.
41015027	Ic'o je' ica'ye' alak'oma' ri xa'b'ajix choch cruz riq'uin ri Jesús. Jun xyo'x pa ru-derecha y ri jun chic pa ru-izquierda.
41015028	Y riq'uin re' nu'on cumplir ri tz'ib'an can chupan ri ruch'ab'al ri Dios, ri nu'ej: Jaja' can jun aj-b'anoy-ch'o'j x'an cha. Quire' ri tz'ib'an can.
41015029	Ri vinak ri nca'k'ax ri pache' c'o-ve ri Jesús niquisiluoj can quijaluon choch, y c'o tzij ri man otz ta ri nca'qui'ej can cha. Ri vinak re' niqui'ej cha ri Jesús: ¡Ah! Atre' xa'ej chi navulij ri ru-templo ri Dios y chi oxe' k'ij napab'a' chic jun b'ay,
41015030	tacalo-avi' ayuon y caka-pa choch ri cruz, nca'cha' can cha.
41015031	Y quire' je' niqui'an ri principales sacerdotes y ri achi'a' escribas, ijeje' altíra nca'tze'n-apa chirij ri Jesús y niqui'ej chiquivach: Jaja' can iq'uiy xa'rucol, pero jaja' man nitiquir ta nucol-ri' ruyuon.
41015032	Xa jaja' ri Cristo, ri Qui-Rey ri israelitas, tika-pa choch ri cruz vacame c'a, chi quire' nakatz'at y nakanimaj, nca'cha' chiquivach. Y quire' je' ri alak'oma' ri i-b'ajin choch qui-cruz riq'uin ri Jesús, can c'o tzij ri man otz ta ri nca'qui'ej-apa cha.
41015033	Y pa nic'aj-k'ij, nojiel ri roch-ulief xu'on k'aku'n. Y ri k'aku'n re' xq'uis-el hasta c'a a las tres ri nakak'ij.
41015034	Y a las tres, ri Jesús xurak ruchi' y xu'ej: Eloi, Eloi, ¿lama sabactani? xcha'. Y ri tzij re' quire' nu'ej: Nu-Dios, Nu-Dios, ¿karruma xinaya' can?
41015035	Y ic'o jujun ri ic'o-apa cierca ri Jesús, antok xca'xaj ri xu'ej, ja xqui'ej: Tivaxaj, ja ri Elías ri nrayuoj, xa'cha'.
41015036	Y c'o jun ri jun-anin xb'arumub'a-pa jun esponja chupan vinagre, y xuya' ri esponja chutza'n jun aj, chi xuya' cha ri Jesús chi nutz'u', y xu'ej: Kayo'iej, katz'ata' xa nalka ri Elías chi nukasaj-pa, xcha'.
41015037	Pero ri Jesús xurak ruchi' y ja xcon-ka.
41015038	Y ri tziak ri choj cha jachuon-ve rupan ri templo xk'ach'itaj pa nic'aj, c'a paro' c'a chuxie' ka.
41015039	Y ri capitán ri pa'l-apa choch ri cruz ri pache' c'o-ve ri Jesús, antok xutz'at ri Jesús chi xurak ruchi' y ja xcon, cava xu'ej: Can ketzij chi la ache la, can Ruc'ajuol ri Dios, xcha'.
41015040	Y ic'o je' nic'aj ixoki' ri chi-naj nca'tzu'n-apa. Chiquicajol ri ixoki' re', c'o ri María Magdalena, ri María quitie' ri Jacobo ri ch'ute'n y ri José, y ri ixok Salomé.
41015041	Antok ri Jesús c'a c'o Galilea, ri ixoki' re' i-b'anak chirij y quilin-pa. Y ic'o je' q'uiy chic ixoki' ri i-b'anak chirij ri Jesús hasta c'a Jerusalén.
41015042	Antok xkak'ij-ka (después ri a las tres), ri vinak niquichojmij c'a nojiel ri xtic'atzin chica chupan ri k'ij richin uxlanien.
41015043	Jare' antok xalka ri José ri aj-Arimatea. Jaja' jun chiquivach ri achi'a' ri autoridades quichin ri israelitas y utzulaj ache. Jaja' royo'ien je' ri ru-reino ri Dios. Y jaja' xuoc riq'uin ri Pilato, y man jun chic xib'inre'l choch xuc'utuj ri ru-cuerpo ri Jesús.
41015044	Pero ri Pilato can xchapataj chi cha'nin yan xcon ri Jesús. Rumare' jaja' xrayuoj ri capitán, y xuc'utuj cha xa ketzij chi ya xcon ri Jesús.
41015045	Y antok ri Pilato rata'n chic ruma ri xu'ej ri capitán cha, mare' xu'ej c'a chi tiyo'x ri ru-cuerpo ri Jesús cha ri José.
41015046	Y ri José xulok' jun tziak nem. Y antok rukasan chic pa ri ru-cuerpo ri Jesús choch ri cruz, xub'ol c'a chupan ri tziak re'. Y chupan jun jul ri c'atuon choch jun nem ab'aj xb'aruya-ve ri ru-cuerpo ri Jesús. Jaja' xutz'apij can ri ruchi' ri jul cha jun nem ab'aj.
41015047	Y ri María Magdalena y ri María ri rutie' ri José, xquitz'at pache' xyo'x-ve can ri Jesús.
41016001	Y antok k'axnak chic ri k'ij richin uxlanien, ri María Magdalena, ri María ri rutie' ri Jacobo, y ri ixok Salomé rub'e', xquilok' jub'ul tak ak'uon chi niquiya' chirij ri ru-cuerpo ri Jesús.
41016002	Y mac'ajan yan ri na'ay k'ij richin ri semana, xa'a c'a chuchi' ri jul. Y ya xiel-pa ri k'ij antok xa'b'aka.
41016003	Y ijeje' niqui'ej chiquivach: ¿Chica xtalasan-el ri ab'aj ri choj cha tz'apin can ruchi' ri jul? nca'cha'.
41016004	Pero antok xquitz'at ri jul, xquitz'at chi ri nem ab'aj ri choj cha tz'apin can ruchi' ri jul, xa alasan-el.
41016005	Y antok ijeje' xa'uoc chupan ri jul, xquitz'at jun ala' tz'uyul chire' ri lado derecha, rucusan jun tziak sak ri nika-ka c'a chukul rakan. Y ri ixoki' xquixi'ij-qui'.
41016006	Pero jaja' xu'ej chica: Man tixi'ij-ivi'. Ixre' nticanuj ri Jesús ri aj-Nazaret, ri xquimisas choch ri cruz. Jaja' ya xc'astaj-el, man c'o ta chic vave'. Titz'ata' ri lugar pache' xyo'x-ve.
41016007	Vacame c'a quix'in y ti'ej cha ri Pedro y chica ri nic'aj chic ru-discípulos, chi jaja' ni'a na'ay chivach c'a Galilea; chire' xtitz'at-ve, can inche'l ri ru'e'n can chiva.
41016008	Y ri ixoki' re' xa'iel-pa anin chupan ri jul y xa'a anin; ijeje' nca'b'arb'uot ruma altíra quixi'in-qui'. Ijeje' man jun choj cha xquitzijuoj-ve, ruma quixi'in-qui'.
41016009	Antok ri Jesús xc'astaj-pa chiquicajol ri quiminaki' ri mac'ajan ri na'ay k'ij richin ri semana, na'ay xuc'ut-ri' choch ri María Magdalena; ri ixok ri choj-iq'uin xa'ralasaj-el i-siete (ivuku') itziel tak espíritus.
41016010	Y ri María Magdalena x'a chi xb'aru'ej chica quinojiel ri xa'c'ujie' riq'uin ri Jesús. Ijeje' altíra nca'b'isuon y nca'uok'.
41016011	Ijeje' antok xca'xaj chi ri Jesús ya xc'astaj-pa chiquicajol ri quiminaki' y chi ri María Magdalena xutz'at yan, xa man xquinimaj ta.
41016012	Después ri Jesús xuc'ut-ri' chiquivach ica'ye' ru-discípulos ri quitz'amuon b'ay chi nca'a jun chic lugar. Pero ri Jesús jun-ve chic nitzu'n antok xuc'ut-ri' chiquivach.
41016013	Ri ica'ye' re' xb'aqui'ej chica ri nic'aj chic discípulos, pero man xa'quinimaj ta je'.
41016014	Pa ruq'uisb'al ri Jesús xuc'ut-ri' chiquivach ri once (julajuj) ru-discípulos antok nca'va'. Jaja' xu'ej chica: ¿Karruma ixre' man xinimaj ta y cof xi'an cha ri ivánima? Quire' xu'ej chica ruma ri discípulos man xquinimaj ta quitzij ri xa'tz'ato ri Jesús, chi ya xc'astaj-pa chiquicajol ri quiminaki'.
41016015	Y xu'ej chica: Quix'in c'a choch nojiel ri ulief y titzijuoj ri evangelio chica quinojiel vinak.
41016016	Ri nunimaj y xti'an bautizar, xticolotaj. Pero ri man xtunimaj ta, xtika ri castigo paro'.
41016017	Y ri xca'niman vichin, can q'uiy kax xca'tiquir xtiqui'an y re' señal chi inc'o quiq'uin. Pa nub'e' inre' xca'quilasaj itziel tak espíritus y xca'ch'o' nic'aj chic ch'ab'al ri man c'utun ta chiquivach.
41016018	Xca'quitz'om cumatz, y xa xtiquikun vaniena, man jun kax xtu'on chica. Xtiquiya' quik'a' pa quive' ri nca'yavaj y xca'qui'an sanar, xcha' ri Jesús.
41016019	Antok ri Ajaf Jesús ch'ovinak chic can chica ri ru-discípulos, después x'a, y x'an recibir chicaj ruma ri Dios, y xtz'uye' pa ru-derecha.
41016020	Y ri discípulos xa'a c'a nojiel lugar chi xquitzijuoj ri ruch'ab'al ri Dios. Y ri Ajaf can c'o quiq'uin chi nca'ruto', y can xu'on chica chi q'uiy milagros ri xa'tiquir xa'qui'an chi tik'alajin chi ja ri ketzij ri niquitzijuoj. Amén.
42001001	Iq'uiy quitijuon yan quik'ij chi niquinuc' ruchi' niquitz'ib'aj ri kax ri xa'b'anataj chikacajol.
42001002	Y can inche'l ri xtzijos chika cuma ri xa'tz'ato-pa pa rutz'ucb'al, can quire' xtz'ib'as. Y ri xa'tz'ato ri xa'b'anataj, can xquitzijuoj je' ri ruch'ab'al ri Dios.
42001003	Y inre' je' nivajo' nitz'ib'aj ri xa'b'anataj. Can xintej nuk'ij xinnuc' ruchi' nojiel ri xa'b'anataj. Y jare' ri nivajo' nitz'ib'aj chava atre' namalaj Teófilo. Can chijujun-chijujun nitz'ib'aj ri xa'b'anataj desde pa rutz'ucb'al hasta c'a pa ruq'uisb'al,
42001004	chi quire' nana'iej otz chi ketzij ri c'utun chavach chirij ri Jesucristo.
42001005	Chire' Judea xc'ujie' jun sacerdote rub'inan Zacarías, y jaja' xc'ujie' quiq'uin ri jun grupo sacerdotes ri Abías rub'e'. Pa ru-tiempo ri Zacarías ja ri Herodes ri rey chupan ri Judea. Ri raxjayil ri Zacarías, Elisabet rub'e'. Ri Elisabet re' jun rumáma can ri sacerdote ri más c'o ruk'ij ri Aarón rub'e'.
42001006	Ri ica'ye' re' can choj quic'aslien choch ri Dios. Ijeje' can niqui'an ri nu'ej ri ru-mandamientos y ri ru-leyes ri Ajaf Dios. Y man jun vinak nich'o' itziel chiquij, ruma ijeje' otz ri niqui'an.
42001007	Ijeje' man jun calc'ual, ruma ri Elisabet manak ruxulu' alaxnak. Y ri ica'ye' c'o chic q'uiy quijuna'.
42001008	Y antok ri Zacarías y ri nic'aj chic sacerdotes ri ni'e'x Abías chica, ja xalka qui-turno chi nca'samaj pa rachuoch ri Dios,
42001009	paro' ri Zacarías xka-ve chi jaja' ntuoc chupan ri Lugar Santo chi nuparuoj ri incienso (puon), ruma ri qui-costumbre ri sacerdotes niqui'an sorteo.
42001010	Y antok nuparuoj ri incienso (puon), quinojiel ri vinak ri quimaluon-apa-qui' juviera niqui'an orar.
42001011	Y antok ri Zacarías nuparuoj ri incienso (puon), jun ángel richin ri Ajaf xuc'ut-ri' choch. Y ri ángel re' xpi'ie' lado derecha ri altar ri pache' niparox-ve ri incienso (puon).
42001012	Antok ri Zacarías xutz'at ri ángel re', xsach runo'j y xpa xib'inre'l chirij.
42001013	Pero ri ángel xu'ej cha ri Zacarías: Man taxi'ij-avi'. Ri Dios xra'xaj ri av-oración. Ri Elisabet ri avaxjayil xtic'ujie' jun ruxulu', y Juan ri rub'e' ri xtaya'.
42001014	Y can xcaquicuot y iq'uiy vinak je' xca'quicuot ruma xtalax;
42001015	ruma xtic'ujie' nem ruk'ij choch ri Dios. Man xtukun ta vino, ni nic'aj chic roch avarienta, ruma antok xtalax, nojnak chic pa ránima riq'uin ri Espíritu Santo.
42001016	Y xtu'on chica iq'uiy avanakil israelitas chi xtiquinimaj ri Ajaf Dios y xtic'axtaj quic'aslien.
42001017	Jaja' ri xti'a choch ri Ajaf Dios, y xtic'ujie' ri Espíritu Santo riq'uin y xtic'ujie' riq'uin ri poder, ri inche'l xc'ujie' riq'uin ri Elías, ri jun profeta ri xc'ujie' ojier can tiempo. Ri Juan xtu'on chica ri tata'j chi xca'cajo' ri calc'ual, y xtu'on chica ri man nca'niman ta tzij chi xtiquic'uaj jun choj c'aslien, inche'l quic'uan ri vinak ri choj quic'aslien choch ri Dios. Quire' xtu'on ri Juan chica ri vinak, chi quire' jo'c chic niquiyo'iej-apa ri Ajaf Dios, xcha' ri ángel cha ri Zacarías.
42001018	Y ri Zacarías xuc'utuj cha ri ángel: ¿Che'l xtina'iej inre' chi ketzij ri na'ej? Ruma inre' in mámix chic y ri vaxjayil xa aviela chic, xcha'.
42001019	Y jare' antok ri ángel xu'ej cha: Inre' Gabriel nub'e', ri inc'o choch ri Dios. Rumare' xirutak-pa aviq'uin chi nal'ej-ka ri utzulaj tzij chava.
42001020	Y ruma man xanimaj ta ri xin'ej chava, xcac'ujie' can miem; hasta c'a xtalax-na ri avalc'ual, c'ajare' xcach'o' chic jun b'ay. Nojiel re' xtib'anataj-na-ve antok xtalka ri tiempo, xcha'.
42001021	Antok ri Zacarías nitzijuon riq'uin ri ángel, ri vinak ri quiyo'ien-apa juviera xqui'an extrañar ruma man ntiel ta pa chupan ri Lugar Santo.
42001022	Y antok ri Zacarías xb'a'iel-pa, man nich'o' ta chic; mare' ri quiyo'ien-apa xquina'iej chi c'o ri x'e'x-pa cha chupan ri Lugar Santo. Ri Zacarías xa cha ruk'a' nu'on-ve señas chica, ruma xc'ujie' can miem.
42001023	Y antok jaja' xuq'uis can ri ru-turno chi nisamaj chire' pa rachuoch ri Dios, x'a chirachuoch.
42001024	Y después ri quire' tib'anataj, jare' antok ri Elisabet ri raxjayil xc'ujie-ka encinta (embarazada), y rumare' man xiel ta pa b'ay vu'uo' ic'. Y ri Elisabet nu'ej:
42001025	Vacame ri Ajaf Dios quire' nu'on chuva, chi man xquiq'uix ta chic chiquivach ri vinak ri nquinquiyok' ruma manak val.
42001026	Y antok ri Elisabet ruc'uan vaki' ic' encinta (embarazada), jare' antok ri Dios xutak ri ángel Gabriel chupan jun tanamet ri c'o Galilea rub'inan Nazaret,
42001027	riq'uin jun xtan María rub'e', ri ni jun choj-iq'uin varnak-ve. Ri xtan re' c'utun chic chi nic'ulie' riq'uin jun ala' rub'inan José. Y ri José re' rumáma can ri rey David.
42001028	Ri ángel xuoc-pa ri pache' c'o-ve ri xtan, y xu'ej cha: ¡Tiquicuot avánima, ruma ri Dios pan ave' atre' xuya-ve ru-bendición! Ri Ajaf can c'o aviq'uin. Y chiquivach quinojiel xtani' y ixoki', atre' ri más bendición xyo'x chava.
42001029	Y antok ri María xutz'at ri ángel y xra'xaj ri xu'ej cha, can xsach runo'j y xu'on-ka pensar karruma quire' x'an saludar.
42001030	Entonces ri ángel xu'ej cha: María, man taxi'ij-avi', ruma atre' xa'an recibir ri ru-favor ri Dios.
42001031	Vacame ni'ej can chava chi xcac'ujie' c'a encinta (embarazada), y antok xtalax ri xulu', ala' y JESUS ri rub'e' ri xtaya'.
42001032	Jaja' c'o ruk'ij xtic'ujie', y xtub'inaj Ralc'ual ri Namalaj Dios. Ri Jesús jun rumáma can ri rey David, y ri Ajaf Dios can jaja' c'a ri xtuya' pa ru-trono ri rey David ri xc'ujie' ojier can,
42001033	chi quire' xtu'on reinar richin nojiel tiempo pan ive' ixre' ri ix rumáma can ri Jacob. Y ri ru-reino man xtiq'uis ta, xcha' ri ángel cha ri María.
42001034	Y ri María xuc'utuj cha ri ángel: ¿Chica c'a modo antok xtic'ujie' nuxulu'? Ruma inre' xa ni jun choj-iq'uin in-varnak-ve, xcha'.
42001035	Y ri ángel xu'ej cha ri María: Ja ri Espíritu Santo riq'uin ri ru-poder ri Namalaj Dios ri xtika-pa pan ave'. Rumare' ri Santo ac'ual ri xtalax aviq'uin, can xtub'inaj Ruc'ajuol ri Dios.
42001036	Y tavatamaj c'a chi ri Elisabet ri avach'alal c'o encinta (embarazada), mesque jaja' aviela chic ri niqui'ej cha chi manak ral alaxnak. Y vacame ruc'uan vaki' ic' encinta (embarazada).
42001037	Ruma ri Dios man jun kax ri man ta nicovin nu'on.
42001038	Entonces ri María xu'ej: Ja inc'o va, in jun ru-sierva ri Ajaf. Can tib'anataj c'a inche'l ri xa'ej chuva, xcha' ri María cha ri ángel. Y ri ángel xiel-el chire' riq'uin ri María y x'a.
42001039	Jun jane' (jaro') k'ij después, ri María xuchojmij-el-ri' y cha'nin x'a pa jun tanamet ri c'o paro' jun juyu' richin ri Judá.
42001040	Y antok xb'aka chire' pa tanamet, jaja' x'a chicachuoch ri Zacarías y ri Elisabet y xu'on saludar ri Elisabet.
42001041	Antok ri Elisabet xra'xaj ri ru-saludo ri María, can xsiluon ri ral xuna'. Y ri Elisabet xnuoj ránima riq'uin ri Espíritu Santo,
42001042	y rumare' cof xch'o', y xu'ej: Chikacajol ojre' ri oj xtani' y ixoki', atre' ri más bendición xyo'x chava, y quire' je' ri bendición c'o paro' ri aval ri xtalax aviq'uin.
42001043	¿In chica ta c'a inre', chi xapa vave' viq'uin y nquina'an saludar, atre' ri at rutie' ri Vajaf?
42001044	Ruma antok xinva'xaj chi xina'an saludar, can xinna' chi ri nuxulu' can xsiluon ruma xquicuot.
42001045	Can ja'al caquicuot ruma xanimaj ri xu'ej ri Ajaf chava; ruma can xtu'on cumplir ri xu'ej chava chi xtalax ri ac'ual.
42001046	Y ri María xu'ej: Inre' riq'uin nojiel vánima niya' ruk'ij ri Ajaf.
42001047	Ri nu-espíritu niquicuot riq'uin ri Dios ri Nu-Salvador (caloy-vichin).
42001048	Ruma ri Dios xirucha' inre' ri man jun oc vakalien, xa in jun ru-sierva. Y desde vacame, ri vinak xtiqui'ej chi can ja'al nquiquicuot.
42001049	Ruma q'uiy nima'k tak kax ri rub'anun-pa chuva, ri nitiquir nu'on nojiel. Y ri rub'e' jaja' can Santo.
42001050	Jaja' siempre nujoyovaj quivach quinojiel vinak ri nca'k'ax-el choch-ulief, ri niquinimaj rutzij y niquiya' je' ruk'ij.
42001051	Can q'uiy nima'k tak kax i-rub'anun riq'uin ri ru-poder. Jaja' rukasan quik'ij ri niqui'ej pa tak cánima chi c'o quik'ij.
42001052	I-rukasan nima'k tak gobernadores, y xu'on nem chica ri man jun oc quikalien.
42001053	Ri nca'vijan, can xuya' nojiel ri nic'atzin chica; pero ri b'ayoma' xa choj quire' xa'rutak-el, man jun xuya-el chica.
42001054	Jaja' oj-ruto'n c'a ri oj israelitas ri oj-rucho'n chi naka'an ri rusamaj. Man oj-rumastan ta can y rujoyovan kavach.
42001055	Inche'l ri ru'e'n chica ri kate't-kamama' ojier can, ri ru'e'n cha ri Abraham y chika ojre' ri oj rumáma can jaja'. Ri Dios man jun b'ay xtumastaj ri ru'e'n. Quire' xu'ej ri María.
42001056	Y ri María xc'ujie-ka jun la'k oxe' ic' riq'uin ri Elisabet, y después xtzalaj chirachuoch.
42001057	Antok xalka ri k'ij chi nalax ri ruxulu' ri Elisabet, ja xc'ujie' jun ala'.
42001058	Y antok ri iru-vacínix ri Elisabet y ri rach'alal xca'xaj chi jun namalaj favor ri xu'on ri Dios riq'uin chi xc'ujie' jun ral, can xa'quicuot riq'uin.
42001059	Y ijeje' xa'lka chic riq'uin ri Elisabet antok xtz'akat ocho (vakxaki') k'ij talax ri xulu', ri k'ij chi ni'an ri circuncisión cha. Y ri vinak re' xcajo' ta xquiya' rub'e' ri xulu' inche'l rub'e' ri rutata', y xub'inaj ta Zacarías.
42001060	Pero ri rutie' xu'ej: Man xtub'inaj ta inche'l rub'e' ri rutata'; xa xtub'inaj Juan.
42001061	Y ri ic'o riq'uin ri Elisabet xqui'ej cha: ¿Karruma Juan navajo' na'an cha ri rub'e'? Ruma chupan ri a-familia man jun quire' rub'e'.
42001062	Entonces cha señas xquic'utuj cha ri Zacarías, rutata' ri xulu', chi chica rub'e' nrajo' nuya'.
42001063	Ri rutata' ri xulu' xuc'utuj jun ch'iti tabla y xutz'ib'aj choch: Ri xulu' xtub'inaj Juan. Y quinojiel ri quimaluon-apa-qui' xa'chapataj.
42001064	Y jare' antok xch'o' chic jun b'ay ri Zacarías. Y can jo'c xch'o', can ja xuya' ruk'ij ri Dios.
42001065	Y ri qui-vacínix xquixi'ij-qui' ruma ri xb'anataj chire'. Y ri xb'anataj, x'a rutzijoxic pa tak juyu' richin ri Judea.
42001066	Y quinojiel ri nca'c'axan ri xb'anataj quiq'uin ri Zacarías y ri Elisabet, niquiyac pa tak cánima ri nitzijos chica, y niqui'ej: ¿Chica came xtirub'ana' ri ac'ual re'? nca'cha'. Ruma k'alaj chi c'o ri Ajaf Dios riq'uin.
42001067	Y ri Zacarías, ri rutata' ri xulu', nojnak ránima riq'uin ri Espíritu Santo, mare' nu'ej ri chica xtib'anataj ri más chila-apa y xu'ej:
42001068	Can tiyo'x ruk'ij ri Ajaf Dios kichin ojre' ri aj-Israel, ruma nkojrunataj-pa ojre' ri oj rutanamit, y nkojrucol.
42001069	Ri Dios nuya-pa chika jun Namalaj Ka-Salvador (caloy-kichin). Y re' jun rumáma can ri David, ri jun ka-rey ri xc'ujie' ojier can y rusamajiel ri Dios.
42001070	Ri Dios x'e'n chica ri santos profetas ri xa'c'ujie' ojier can tiempo, chi tiqui'ej chi xtuya' Jun ri xticalo kichin.
42001071	Can ru'e'n-ve-pa chi xkojrucol chiquivach ri itziel nca'tz'ato kichin, y xkojrucol pa quik'a' ri man nkojcajo' ta,
42001072	y ru'e'n chi nujoyovaj quivach ri kate't-kamama' ri xa'c'ujie' ojier can, y can nu'on ri xu'ej antok xu'on ri santo pacto.
42001073	Can xu'on jurar cha ri kamama' Abraham chi nu'on cumplir,
42001074	chi xkojrucol pa quik'a' ri itziel nca'tz'ato kichin, chi quire' man xtakaxi'ij ta ki' naka'an servir
42001075	riq'uin jun choj y sak c'aslien choch ri Dios, ri k'ij ri nkojc'asie-el vave' ri choch-ulief.
42001076	Y atre' ch'iti ac'ual, xti'e'x chava chi at jun profeta richin ri Namalaj Dios, ruma atre' xca'a na'ay choch ri Ajaf chi nachojmij ri rub'iey,
42001077	y atre' ri xca'e'n chi ri Dios nu'on perdonar ri qui-pecados ri rutanamit chi nca'colotaj.
42001078	Y re', xa ruma ri Ka-Dios nujoyovaj kavach y riq'uin nojiel ránima nkojrajo'. Rumare' nutak-pa ri Jun ri nalruya' sakil chika, ri inche'l ri k'ij xtu'on chikacajol antok xtika-pa chicaj.
42001079	Ri Jun ri nalruya' sakil, xtuya' sakil chica ri ic'o pa k'aku'n y ri ic'o pa rumuch'uch'il ri camic, y xkojruc'uaj chupan ri b'ay richin paz.
42001080	Y ri ac'ual ri xalax quiq'uin ri Elisabet y ri Zacarías, niq'uiy y quire' nic'ujie' ruchuk'a' ri ru-espíritu. Y pa tak lugares desiertos xc'ujie-ve, c'a xalka-na ri k'ij chi xutzijuoj ri ruch'ab'al ri Dios chiquivach ri aj-Israel ri ruvanakil.
42002001	Y chupan ri tiempo re', ri Augusto César ri emperador xu'on mandar chi quinojiel vinak tiquib'ana' empadronar-qui'.
42002002	Antok x'an ri na'ay censo re', ri gobernador chupan ri nación Siria ja ri Cirenio.
42002003	Y ri vinak ri ic'o chupan ri nación Israel nca'a chi nca'an empadronar pa tak quitanamit ri cate't-quimama'.
42002004	Y ri José xiel-el ri pa tanamet Nazaret, ri c'o chupan Galilea, y x'a c'a pa rutanamit ri rey David, ri ni'e'x Belén cha, ri c'o chupan Judea, ruma jaja' rumáma can ri rey David.
42002005	Ri José rich'ilan ri María, ri xtan ri ruc'utun chi nic'ulie' riq'uin, xa'a c'a Belén chi xi'quina' empadronar-qui'. Y ri María c'o chic encinta (embarazada).
42002006	Y c'a chire' pa tanamet Belén ic'o-ve antok ri María xtz'akat ri ruk'ij chi nalax ri ruxulu'.
42002007	Y ja xalax ri na'ay ral-ala', y ja'al xumutz ri xulu' pa tziak, y xucotz'ob'a' pache' niyo'x-ve quivay ri avaj, ruma manak chic lugar chupan ri posada.
42002008	Cierca ri Belén ri ak'a' re', ic'o ri nca'quichajij qui-ovejas pa k'ayis.
42002009	Jare' antok xuc'ut-ri' chiquivach jun ángel ri patanak chicaj riq'uin ri Ajaf. Y ijeje' altíra xquixi'ij-qui' ruma ri ángel, y ruma je' ri rusakil ri Ajaf ri xu'on pak'ij quiq'uin.
42002010	Pero ri ángel xu'ej chica: Man tixi'ij-ivi', ruma inre' c'o utzulaj tak tzij nuc'amun-pa chiva, y ri utzulaj tak tzij re' quichin quinojiel vinak ri ic'o choch-ulief chi xca'quicuot.
42002011	Tivaxaj ri xtin'ej chiva: Chire' Belén, ri rutanamit ri rey David, vacame xalax ri Salvador (caloy-quichin ri vinak), ri CRISTO, ri Ajaf.
42002012	Ri ratal ri xulu' re' ri xtivil, xtitz'at chi mutzun pa tziak y cotz'ob'an pache' niyo'x-ve quivay ri avaj, xcha' ri ángel.
42002013	Y jun arapienta xa'b'a'iel chic pa riq'uin ri ángel nic'aj chic ángeles ri i-patanak chicaj. Can iq'uiy. Y ijeje' niquiya' ruk'ij ri Dios, y niqui'ej:
42002014	¡Altíra niyo'x ruk'ij ri Dios chicaj! ¡Y vave' choch-ulief xalka ri paz chiquicajol ri vinak, ruma ri Dios altíra nca'rajo'!
42002015	Y jo'c quire' xqui'ej can ri ángeles, ja xa'a chicaj. Y can jo'c xa'a ri ángeles re', ri quichajin qui-ovejas ja xqui'ej-ka chiquivach: Jo' pa tanamet Belén. Jo' chutz'atic ri xb'anataj. Ruma ri Ajaf Dios xutak-pa ri rub'ixic chika.
42002016	Y jun-anin xa'a pa tanamet chi niquitz'ata', y xa'b'aquila' ri María, ri José y ri ac'ual cotz'ob'an pache' niyo'x-ve quivay ri avaj.
42002017	Antok xquitz'at ri ac'ual, ja xquitz'om rutzijoxic ri x'e'x chica ruma ri ángel, chirij ri ac'ual re'.
42002018	Y quinojiel ri nca'c'axan quichin, can xa'chapataj ruma ri utzulaj tak tzij ri niquitzijuoj ri nca'chajin ovejas.
42002019	Y ri María can xa'ruyac c'a pa ránima nojiel ri tzij re', y nu'on je' pensar chirij ri tzij re'.
42002020	Y ri nca'chajin ovejas xa'tzalaj chiquij niqui'an nem cha ri rub'e' ri Dios, y niquiya' je' ruk'ij ruma nojiel ri xquitz'at y xca'xaj, can xb'anataj inche'l ri xu'ej can ri ángel.
42002021	Antok xtz'akat ocho (vakxaki') k'ij talax ri ac'ual, x'an ri circuncisión cha, y JESUS ri rub'e' ri xquiya', ruma ja b'i'aj re' ri xu'ej can ri ángel cha ri María, antok c'a maja' c'o encinta (embarazada).
42002022	Y antok xtz'akat ri k'ij inche'l nu'ej ri ru-ley ri Moisés chi ri ixoki' ri nic'ujie' cal niqui'an purificar-qui', ri María y ri José xquic'am-pa ri ac'ual pa tanamet Jerusalén chi niqui'an presentar choch ri Ajaf Dios.
42002023	Quire' xqui'an ruma ri ru-ley ri Ajaf Dios nu'ej: Nojiel na'ay ala' ri xtalax, can richin ri Dios.
42002024	Ri José y ri María can xqui'an inche'l nu'ej chupan ri ru-ley ri Ajaf Dios. Ijeje' xquiya' choch ri Dios ca'ye' paluomix, ruma ri ley nu'ej: Ca'ye' paluomix nima'k o ca'ye' ch'ute'k.
42002025	Y chire' pa tanamet Jerusalén ri tiempo re', c'o jun ache rub'inan Simeón. Ri jun ache re' can choj ruc'aslien y can nuya' ruk'ij ri Dios. Ri Simeón can c'o ri Espíritu Santo riq'uin y royo'ien chi nca'cuol ri israelitas.
42002026	Y ri Espíritu Santo ru'e'n chic cha ri Simeón chi man nicon ta yan, c'a ja-na c'a antok rutz'atuon chic can ri Cristo ri xtutak-pa ri Ajaf Dios.
42002027	Y chupan ri k'ij antok ri rutie-rutata' ri xulu' Jesús xquic'uaj pa templo chi niqui'an inche'l ri nu'ej ri ley, can ja k'ij re' xalka ri Simeón pa templo, ruma quire' xrajo' ri Espíritu Santo.
42002028	Ri Simeón xuk'atiej ri xulu', y richin xuya' ruk'ij ri Dios xu'ej:
42002029	Ajaf, vacame c'a ri in a-siervo xa can otz chic chi nquicon-el, xa can c'o chic paz viq'uin, ruma inche'l ri a'e'n chuva, can quire' xb'anataj.
42002030	Ri nak'anoch xquitz'at can ri Salvador (caloy-kichin) ri patanak aviq'uin,
42002031	ri xaya-pa atre' chiquivach quinojiel vinak.
42002032	Jaja' je' ri Luz quichin ri man israelitas ta, ruma jaja' ri xtic'utu ri ab'iey chiquivach. Y ojre' ri atanamit Israel can xtic'ujie' kak'ij ruma jaja', xcha' ri Simeón.
42002033	Ri José y ri María can xa'chapataj antok xca'xaj ri xu'ej ri Simeón chirij ri xulu'.
42002034	Y después ri Simeón xa'ru'on bendecir ri José y ri María. Antok rub'anun chic quire', xu'ej c'a cha ri María, ri rutie' ri xulu': Tavaxaj c'a, ruma ri xulu' re', iq'uiy chiquivach ri kavanakil israelitas xca'colotaj. Y iq'uiy je' ri xca'tzak, ruma can itziel xtiquitz'at.
42002035	Can jaja' c'a xtib'ano chi xtik'alajin-pa ri itziel ri c'o riq'uin cánima ri vinak. Y xtana' c'a atre' chi can inche'l jun espada ri xtusoc ri avánima, xcha' cha.
42002036	Chire' pa templo c'o je' ri Ana ri profetisa. Jaja' rumi'al can jun ache Fanuel rub'e', y rumáma can ri Aser, ri jun ache ri xc'ujie' ojier can. Ri Ana re' jumul chic aviela. Jaja' c'a co'l-oc antok xc'ulie'. Y jo'c siete (vuku') juna' xquic'uaj-qui' riq'uin ri rachajil, ruma xa cha'nin xcon-el ri ache choch.
42002037	Y jaja' malca'n durante ochenta y cuatro juna', y can k'ij-k'ij nic'ujie' pa templo. Jaja' nu'on ayuno y oración chi nuya' ruk'ij ri Dios, y quire' nu'on chi pak'ij chi chak'a'.
42002038	Antok ri Ana xutz'at ri xulu', x'a-apa riq'uin. Y xuya' tiox b'a' cha ri Dios ruma ri xulu' re'. Y chica ri vinak aj-Jerusalén ri quiyo'ien chi nca'cuol, xutz'om rutzijoxic chirij ri ac'ual.
42002039	Ri José y ri María xqui'an nojiel ri nu'ej ri Ajaf Dios chupan ri ru-ley, ri nic'atzin chi ni'an antok c'a jub'a' k'ij talax jun ac'ual. Después xa'tzalaj chiquij chicachuoch Nazaret, ri c'o chupan Galilea.
42002040	Y ri ac'ual niq'uiy y nic'ujie-ka ruchuk'a' b'anak. Y nic'ujie' más runo'j, y c'o ri ru-favor ri Dios paro'.
42002041	Ri rutie-rutata' ri Jesús, can juna-juna' nca'a pa tanamet Jerusalén antok nalka ri k'ij richin ri namak'ej Pascua.
42002042	Y antok ri Jesús c'o chic doce (cab'alajuj) rujuna' y xalka chic jun b'ay ri namak'ej Pascua, ijeje' xa'a c'a pa tanamet Jerusalén, inche'l ri costumbre ri niqui'an quinojiel ri israelitas.
42002043	Antok ya k'axnak chic ri namak'ej Pascua, ri María y ri José xquitz'om b'ay chi xa'tzalaj chiquij chicachuoch, pero ijeje' man cata'n ta chi ri ac'ual Jesús xa xc'ujie' can chire' pa tanamet Jerusalén.
42002044	Ijeje' xqui'an pensar chi ri ac'ual b'anak chiquicajol ri vinak, y quire' xa'in jun k'ij y xquicanuj quiq'uin ri cach'alal y quiq'uin je' ri cata'n quivach.
42002045	Pero ruma man xquil ta, ri José y ri María xa'tzalaj chic can chi niquicanuj ri ac'ual pa tanamet Jerusalén.
42002046	Y k'axnak chic oxe' k'ij tisach ri ac'ual, ijeje' xquil ri ac'ual pa templo. Ri ac'ual tz'uyul-apa quiq'uin ri achi'a' maestros richin ri ley, nra'xaj ri niqui'ej y c'o je' ri nuc'utuj-apa chica.
42002047	Y quinojiel ri nca'c'axan ri nu'ej ri ac'ual xa'chapataj, ruma jaja' can ja'al nitiquir nuya' respuesta chica. Y can k'alaj chi nojiel ni'ka paro' (nu'on entender) y c'o runo'j.
42002048	Chire' pa templo c'o-ve ri Jesús antok ri María y ri José xb'aquila'. Ijeje' can xa'chapataj. Y ri rutie' xu'ej cha ri ral: ¿Karruma quire' xa'an chika? Tatz'ata'; la atata' y inre' can at-kacanun-pa. Y can nik'axo chic kánima ruma manak ncatkil.
42002049	Y jaja' xu'ej chica: ¿Karruma nquinicanuj? ¿Man ivata'n ta c'a chi inre' ja ri nrajo' ri Nata' Dios, jare' ri nic'atzin chi ni'an?
42002050	Pero ri tzij ri xu'ej ri ac'ual chica ri José y ri María man xi'ka ta pa quive' (man xqui'an ta entender).
42002051	Y ri ac'ual x'a quiq'uin chicachuoch, pa tanamet Nazaret. Ri ac'ual can nunimaj quitzij. Y nojiel ri xb'anataj Jerusalén riq'uin ri ac'ual, ri rutie' xa'ruyac c'a riq'uin ránima.
42002052	Y ri Jesús can niq'uiy y can quire' je' ri runo'j. Y ja'al nitz'iet ruma ri Dios, y ja'al je' nitz'iet cuma ri vinak.
42003001	C'o yan quince juna' tuoc-pa rey ri Tiberio César. Y pa ruk'a' jaja' ic'o icaje' gobernadores. Jun ja ri Poncio Pilato, y jaja' nu'on gobernar ri Judea. Jun ja ri Herodes, y jaja' nu'on gobernar ri Galilea. Jun ja ri Felipe ri quichak'-quinimal-qui' riq'uin ri Herodes, y jaja' nu'on gobernar ri Iturea y ri Traconite. Y ri jun chic ja ri Lisanias, y jaja' nu'on gobernar ri Abilinia.
42003002	Y chupan je' ri tiempo re', ja ri Anás y ri Caifás ri i-sacerdotes ri más c'o quik'ij chire' Israel. Y ja tiempo re' antok xch'o' ri Dios cha ri Juan ri ruc'ajuol ri Zacarías, chupan jun lugar desierto.
42003003	Y ri Juan x'a chupan ri lugares ri ic'o cierca ri río Jordán. Jaja' nu'ej chica ri vinak ri nca'b'aka riq'uin chi titzalaj-pa cánima riq'uin ri Dios y tiquib'ana' ri nrajo' ri Dios y tiquib'ana' bautizar-qui', chi quire' ni'an perdonar ri qui-pecados ruma ri Dios.
42003004	Y riq'uin ri Juan xb'anataj-ve ri inche'l rutz'ib'an can ri profeta Isaías. Quire' nu'ej: C'o jun ache ri xtic'ujie' chupan jun lugar desierto, y jaja' xturak c'a ruchi' chi xtu'ej chica ri vinak ri xca'b'aka riq'uin: Tichojmij-apa rub'iey ri Ajaf, y can choj tib'ana' cha.
42003005	Can nic'atzin chi xca'nojsas nojiel sivan. Y xca'vulex je' nojiel juyu'. Ri cotocak tak b'ay, can choj xti'an chica. Y ri cujcak tak b'ay, li'an xti'an chica.
42003006	Y quinojiel vinak xtiquitz'at ri nu'on ri Dios chi nkojrucol. Quire' nu'ej chupan ri rutz'ib'an can ri Isaías.
42003007	Y antok ri vinak nca'lka riq'uin ri Juan chi nca'ru'on-el bautizar, xu'ej chica: ¡Ixre' xa ix inche'l cumatz! ¿Chica x'e'n chiva chi nquixcolotaj choch ri castigo ri xtutak-pa ri Dios ri chakavach-apa?
42003008	Ixre' nic'atzin ntic'ut chi can ketzij nitzalaj-pa ivánima riq'uin ri Dios y nti'an ri nrajo' jaja'. Y man ti'an-ka pensar ixre' chi ruma ix rumáma can ri Abraham, rumare' nquixcolotaj, man quire' ta. Inre' ni'ej chiva chi ri Dios nicovin nca'ru'on rumáma ri Abraham aún chica ri ab'aj ri ic'o vave'.
42003009	Ri castigo ri nuya' ri Dios ya nipa. Jaja' xtu'on inche'l nu'on jun ache ri c'o chic ri icaj pa ruk'a' chi nca'rukasaj quinojiel ri chie' ri man otz ta quivach niquiya', y xca'ruya' pa k'ak'.
42003010	Y ri vinak xquic'utuj cha ri Juan: ¿Chica naka'an? xa'cha'.
42003011	Y jaja' xu'ej chica ri xa'c'utun-apa: Xa c'o jun c'o ca'ye' rutziak, tuya' jun cha ri manak rutziak. Y xa c'o jun c'o nutej, tuya' cha ri manak nutej, xcha' chica.
42003012	Y riq'uin ri Juan, xalka je' nic'aj achi'a' ri i-maloy-impuestos chi nca'an bautizar. Y ri achi'a' re' xquic'utuj cha ri Juan: Maestro, ¿chica naka'an? xa'cha'.
42003013	Y jaja' xu'ej chica: Jo'c ri impuestos ri ru'e'n ri gobierno, jo'c re' tic'utuj chica ri vinak. Man tic'utuj más.
42003014	Y nic'aj soldados xquic'utuj je' apa cha: Y ojre', ¿chica naka'an? xa'cha'. Ri Juan xu'ej chica: Man timaj ri kax quichin ri vinak ruma c'o autoridad pan ik'a'. Ni man tik'ab'aj tzij chiquij ri vinak. Y quixquicuot riq'uin ri ntich'ec, xcha' chica.
42003015	Y ri vinak ri ic'o-apa riq'uin ri Juan, can quiyo'ien chi nu'ej ri chica jaja', ruma ijeje' niqui'ej pa tak cánima chi ri Juan jare' ri Cristo.
42003016	Rumare' ri Juan xu'ej chica ri vinak: Inre', ya' ri nicusaj chi nquix'an bautizar, pero c'o Jun ri xtipa chuvij inre', ri xquixru'on bautizar riq'uin ri Espíritu Santo y riq'uin k'ak'. Ri Jun ri xtipa, c'o nojiel poder riq'uin que chinoch inre'. Y nixta nuc'ul chi inre' niquir ri ximb'al-roch ri ruxajab'.
42003017	Ri Jun ri xtipa c'o jun inche'l horqueta pa ruk'a' y xtujosk'ij ri ru-trigo pa ru-lugar. Y xtumol ri runak' ri trigo y xtuyac. Y ri q'uin xtuya' pa k'ak' ri man nichup ta.
42003018	Q'uiy tzij inche'l re' xa'rucusaj ri Juan chi xutzijuoj ri utzulaj ruch'ab'al ri Dios chica ri vinak.
42003019	Ri Juan xuch'olij ri gobernador Herodes, ruma man otz ta rub'anun, chi ruc'amun-ka ri Herodías, ri xa raxjayil ri Felipe ri quichak'-quinimal-qui' riq'uin ri Herodes. Y xa'runataj je' nic'aj chic ruch'o'j ri i-rub'anun.
42003020	Y ri Herodes xa xnimar-ka más ruve' ri ruch'o'j ruma xutz'apij ri Juan pa cárcel.
42003021	Y antok nca'an bautizar iq'uiy vinak, x'an je' bautizar ri Jesús, y ri Jesús nu'on orar, y ri rocaj xjakataj,
42003022	y ri Espíritu Santo can xtz'iet chi xka-pa paro', inche'l jun paluomix. Y jare' antok c'o Jun ri xch'o-pa chicaj y xu'ej: Atre' ri at Nuc'ajuol; altíra ncanvajo' y niquicuot vánima aviq'uin. Quire' ri xu'ej-pa.
42003023	Antok ri Jesús xutz'om ri rusamaj, c'o la'k treinta rujuna'. Y chiquivach ri vinak, ri Jesús ruc'ajuol ri José. Ri José ruc'ajuol can ri Elí.
42003024	Y ri Elí ruc'ajuol can ri Matat, y ri Matat ruc'ajuol can ri Leví, y ri Leví ruc'ajuol can ri Melqui, y ri Melqui ruc'ajuol can ri Jana, y ri Jana ruc'ajuol can jun chic ri José je' rub'e'.
42003025	Y ri José ruc'ajuol can ri Matatías, y ri Matatías ruc'ajuol can ri Amós, y ri Amós ruc'ajuol can ri Nahum, y ri Nahum ruc'ajuol can ri Esli, y ri Esli ruc'ajuol can ri Nagai.
42003026	Y ri Nagai ruc'ajuol can ri Maat, y ri Maat ruc'ajuol can jun chic ri Matatías je' rub'e', y ri Matatías ruc'ajuol can ri Semei, y ri Semei ruc'ajuol can jun chic ri José je' rub'e', y ri José ruc'ajuol can ri Judá.
42003027	Y ri Judá ruc'ajuol can ri Joana, y ri Joana ruc'ajuol can ri Resa, y ri Resa ruc'ajuol can ri Zorobabel, y ri Zorobabel ruc'ajuol can ri Salatiel, y ri Salatiel ruc'ajuol can ri Neri.
42003028	Y ri Neri ruc'ajuol can jun chic ri Melqui je' rub'e', y ri Melqui ruc'ajuol can ri Adi, y ri Adi ruc'ajuol can ri Cosam, y ri Cosam ruc'ajuol can ri Elmodam, y ri Elmodam ruc'ajuol can ri Er.
42003029	Y ri Er ruc'ajuol can ri Josué, y ri Josué ruc'ajuol can ri Eliezer, y ri Eliezer ruc'ajuol can ri Jorim, y ri Jorim ruc'ajuol can jun chic ri Matat je' rub'e'.
42003030	Y ri Matat ruc'ajuol can jun chic ri Leví je' rub'e', y ri Leví ruc'ajuol can ri Simeón, y ri Simeón ruc'ajuol can jun chic ri Judá je' rub'e', y ri Judá ruc'ajuol can jun chic ri José je' rub'e', y ri José ruc'ajuol can ri Jonán, y ri Jonán ruc'ajuol can ri Eliaquim.
42003031	Y ri Eliaquim ruc'ajuol can ri Melea, y ri Melea ruc'ajuol can ri Mainán, y ri Mainán ruc'ajuol can ri Matata, y ri Matata ruc'ajuol can ri Natán.
42003032	Y ri Natán ruc'ajuol can ri David, y ri David ruc'ajuol can ri Isaí, y ri Isaí ruc'ajuol can ri Obed, y ri Obed ruc'ajuol can ri Booz, y ri Booz ruc'ajuol can ri Salmón, y ri Salmón ruc'ajuol can ri Naasón.
42003033	Y ri Naasón ruc'ajuol can ri Aminadab, y ri Aminadab ruc'ajuol can ri Aram, y ri Aram ruc'ajuol can ri Esrom, y ri Esrom ruc'ajuol can ri Fares, y ri Fares ruc'ajuol can jun chic ri Judá je' rub'e'.
42003034	Y ri Judá ruc'ajuol can ri Jacob, y ri Jacob ruc'ajuol can ri Isaac, y ri Isaac ruc'ajuol can ri Abraham, y ri Abraham ruc'ajuol can ri Taré, y ri Taré ruc'ajuol can ri Nacor.
42003035	Y ri Nacor ruc'ajuol can ri Serug, y ri Serug ruc'ajuol can ri Ragau, y ri Ragau ruc'ajuol can ri Peleg, y ri Peleg ruc'ajuol can ri Heber, y ri Heber ruc'ajuol can ri Sala.
42003036	Y ri Sala ruc'ajuol can ri Cainán, y ri Cainán ruc'ajuol can ri Arfaxad, y ri Arfaxad ruc'ajuol can ri Sem, y ri Sem ruc'ajuol can ri Noé, y ri Noé ruc'ajuol can ri Lamec.
42003037	Y ri Lamec ruc'ajuol can ri Matusalén, y ri Matusalén ruc'ajuol can ri Enoc, y ri Enoc ruc'ajuol can ri Jared, y ri Jared ruc'ajuol can ri Mahalaleel, y ri Mahalaleel ruc'ajuol can jun chic ri Cainán je' rub'e'.
42003038	Y ri Cainán ruc'ajuol can ri Enós, y ri Enós ruc'ajuol can ri Set, y ri Set ruc'ajuol can ri Adán, y ri Adán ralc'ual ri Dios.
42004001	Ri k'ij antok x'an bautizar ri Jesús, jaja' nojnak ránima riq'uin ri Espíritu Santo xiel-pa chupan ri río Jordán. Y ri Jesús xuc'uax ruma ri Espíritu Santo chupan jun lugar desierto.
42004002	Y chire' xc'ujie-ve cuarenta k'ij. Y ri diablo xu'on tentar. Y chupan ri k'ij ri xc'ujie' ri Jesús chupan ri lugar re', man jun kax xutej, y antok xa'k'ax ri k'ij re' xnem-pa rupan.
42004003	Y xpa ri diablo xu'ej cha: Xa ketzij chi atre' at Ruc'ajuol ri Dios, tab'ana' cha ri ab'aj la chi ntuoc simíta.
42004004	Pero ri Jesús xu'ej cha: Tz'ib'an can chupan ri ruch'ab'al ri Dios, chi ri ache man jo'c ta c'a riq'uin ri simíta nic'asie', xa nic'asie' je' riq'uin ri ruch'ab'al ri Dios.
42004005	Y ri diablo xuc'uaj ri Jesús paro' jun nem juyu', y chupan jun rato xuc'ut choch nojiel naciones richin ri roch-ulief.
42004006	Y ri diablo xu'ej cha ri Jesús: Inre' nijach pan ak'a' ri qui-gloria nojiel ri naciones re', chi na'an gobernar pa quive', ruma pa nuk'a' inre' i-jachuon-ve can, y inre' niya' cha ri choj-cha-na ri nivajo' niya-ve.
42004007	Xa atre' ncaxuquie' chinoch chi naya' nuk'ij, nojiel re' xtuoc avichin.
42004008	Pero ri Jesús xu'ej cha: Ca'in Satanás. Ruma ri tz'ib'an can chupan ri ruch'ab'al ri Dios nu'ej: Xa ja ri Kajaf Dios takaya' ruk'ij, y kab'ana' rusamaj jaja'.
42004009	Y ri diablo xuc'uaj ri Jesús c'a chupan ri tanamet Jerusalén, y c'a paro' ri más naj jatol chicaj richin ri templo xb'aruya-ve-el. Y chire' xu'ej cha ri Jesús: Xa ketzij chi atre' ri at Ruc'ajuol ri Dios, tac'aka-ka-avi' vave'.
42004010	Ruma chupan ri ruch'ab'al ri Dios ri tz'ib'an can, nu'ej: Ri Dios xca'rutak-pa ri ru-ángeles aviq'uin, chi ncatquichajij.
42004011	Y xcatquili'iej pa quik'a', chi quire' man xtacajij ta avakan choch ab'aj.
42004012	Pero ri Jesús xu'ej cha ri diablo: Ri ruch'ab'al ri Dios nu'ej: Man ta'an tentar ri Avajaf Dios.
42004013	Y antok ri diablo man xril ta chic chica nu'on cha ri Jesús chi nu'on tentar, xuya' can jun tiempo.
42004014	Y ri Jesús xtzalaj chic Galilea, nojnak ránima riq'uin ri ru-poder ri Espíritu Santo. Y chupan quinojiel tanamet ri ic'o-pa cierca ri Galilea, x'a rutzijoxic ri Jesús.
42004015	Y jaja' nuc'ut ri ruch'ab'al ri Dios pa tak sinagogas ri tanamet ri pache' nak'ax-ve. Y ri vinak ri nca'c'axan ri nu'ej, niquiya' ruk'ij.
42004016	Ri Jesús x'a Nazaret, ri tanamet pache' xq'uiy-pa. Y chupan ri k'ij richin uxlanien, jaja' x'a chupan ri sinagoga, ri can inche'l tu'on. Y antok c'o chic chire', jaja' xpi'ie' chi nu'on leer ri ruch'ab'al ri Dios.
42004017	Y xyo'x pa ruk'a' ri Jesús ri libro ri rutz'ib'an can ri profeta Isaías. Y antok ri Jesús xujak ri libro re', xril ri pache' nu'ej-ve:
42004018	Ri Espíritu richin ri Ajaf c'o pano' inre', ruma can xirucha-pa chi ni'ej ri utzulaj ruch'ab'al ri Dios chica ri i-puobra. Xirutak-pa chi nca'an sanar ri nik'axo cánima pa ruk'a' ri pecado; chi ni'ej chica ri ic'o priexa pa ruk'a' ri pecado, chi c'o che'l nca'colotaj pa ruk'a'; chi ni'an chica ri i-muoy chi nca'tzu'n; chi nca'ncol ri niqui'an sufrir;
42004019	y chi ni'ej chica ri vinak chi ja tiempo va antok ri Ajaf Dios nu'on ri favor.
42004020	Y ri Jesús xub'ot can ri libro y xuya' can cha jun ri nisamaj chire', y xb'atz'uye'. Y quinojiel ri ic'o chupan ri sinagoga choj niquitz'at-apa.
42004021	Y jaja' xch'o' y xu'ej: Vacame nu'on cumplir chivach ixre' ri tz'ib'an can, xcha'.
42004022	Y quinojiel ri vinak ri quimaluon-qui' chire', can xka chiquivach ri Jesús. Y ruma ri utzulaj tak tzij ri xa'ru'ej chica, can xa'chapataj. Y ri vinak re' niqui'ej je' chiquivach: ¿Man ja ta came va ruc'ajuol ri José? nca'cha'.
42004023	Y ri Jesús xu'ej chica: Inre' vata'n ri nti'an pensar chuvij: Doctor, ta'na' curar-avi' atre' mismo. Ojre' kaxan chi q'uiy milagros i-ab'anun Capernaum, tab'ana' je' vave' pan atanamit.
42004024	Y xu'ej je' chica ri quimaluon-qui' chire': Can ketzij ni'ej chiva, man jun profeta ninimax pa rutanamit.
42004025	Inre' ni'ej chi ixre' ivata'n ri xb'anataj pa ru-tiempo ri profeta Elías ri xc'ujie' ojier can antok man xu'on ta job' oxe' juna' riq'uin vaki' ic'. Can ketzij chi iq'uiy malca'n-ixoki' ic'o vave' Israel ri tiempo re', antok xpa altíra vi'jal choch nojiel ri roch-ulief.
42004026	Pero ri Dios man xutak ta ri Elías chi xuto' jun malca'n-ixok vave' Israel. Jaja' xa xutak ri Elías riq'uin jun malca'n-ixok ri c'o chupan ri tanamet Sarepta. Y ri tanamet Sarepta re' c'o cierca ri Sidón.
42004027	Y pa ru-tiempo ri profeta Eliseo ri xc'ujie' ojier can, ri vave' Israel iq'uiy ri nca'yavaj riq'uin ri yab'il lepra. Pero ni jun je' chiquivach x'an sanar, jo'c c'a ri Naamán ri x'an sanar, y jaja' jun ache aj-Siria.
42004028	Y antok ri vinak ri quimaluon-qui' chire' chupan ri sinagoga xca'xaj ri xu'ej ri Jesús chica, xyacataj quiyoval,
42004029	y xa'b'ayacataj-pa y xquilasaj-el chuchi' ri tanamet. Ri jun tanamet re' choch jun juyu' c'o-ve. Rumare' ri vinak xquic'uaj ri Jesús c'a paro' ri juyu' chi niquinima-pa choch parar.
42004030	Pero ri Jesús choj xak'ax chiquicajol ri vinak y x'a.
42004031	Ri Jesús x'a-ka pa tanamet Capernaum, ri c'o Galilea. Y antok nalka ri k'ij richin uxlanien, jaja' nuc'ut ri ruch'ab'al ri Dios chiquivach ri vinak ri pa sinagoga.
42004032	Y ri xa'c'axan richin, can xa'chapataj ruma ri tzij ri nca'ru'ej, can riq'uin autoridad.
42004033	Y chire' chupan ri sinagoga, c'o-apa jun ache ri c'o jun itziel espíritu riq'uin. Y ri itziel espíritu re' can cof xch'o',
42004034	y xu'ej cha ri Jesús: Kojaya' can. ¿Chica navajo' chika, atre' Jesús aj-Nazaret? ¿Xapa chi nkojaq'uis? Inre' vata'n chica atre', chi at Santo richin ri Dios, xcha' cha.
42004035	Y ri Jesús xuch'olij ri itziel espíritu: Man chic cach'o' y catiel-el riq'uin ri ache. Y ri itziel espíritu re' xutzak ri ache pan ulief chiquicajol ri vinak ri quimaluon-qui' chire', xiel-el riq'uin y man jun chic kax xu'on can cha.
42004036	Y ri vinak ri quimaluon-qui' chire', can xa'chapataj antok xquitz'at ri xu'on ri Jesús, y niqui'ej c'a chiquivach: ¿Chica c'a chi tzij va, chi riq'uin autoridad y poder nich'o' chica ri itziel tak espíritus y niquinimaj rutzij y nca'iel-el? nca'cha' ri vinak chiquivach.
42004037	Y x'a rutzijoxic ri Jesús, y rumare' ri vinak ri ic'o cierca ri Capernaum xca'xaj je' ri nca'ru'on ri Jesús.
42004038	Y chupan ri mismo k'ij richin uxlanien re', ri Jesús xiel-pa chupan ri sinagoga y x'a chirachuoch ri Simón. Ri rujitie' ri Simón nijino pa c'atan. Y ri ic'o chire' pa jay xquic'utuj favor cha ri Jesús pa ru-cuenta ri niyavaj.
42004039	Y jaja' xluquie-ka riq'uin ri niyavaj, xuch'olij ri c'atan ri c'o chirij, y ja xq'uis-el ri c'atan ri c'o chirij. Ri ixok re' ja xpalaj-pa y xa'rutzuk ri Jesús y ri i-b'anak riq'uin.
42004040	Antok ya xka-ka ri k'ij, quinojiel ri vinak richin ri tanamet ri ic'o nca'yavaj quiq'uin, xa'quic'am-pa choch ri Jesús. Ri nca'yavaj re', diferente roch yab'il ri ntuoc chica. Y ri Jesús xuya' ruk'a' pa quive' chiquijunal ri nca'yavaj y xa'ru'on sanar.
42004041	Quire' je' nca'iel itziel tak espíritus quiq'uin iq'uiy. Y antok ri itziel tak espíritus nca'iel-el, can cof nca'ch'o' y niqui'ej: Atre' ri Ruc'ajuol ri Dios. Y ri Jesús nca'ruch'olij y man xuya' ta permiso chica chi xa'ch'o', ruma cata'n chi ri Jesús jare' ri Cristo.
42004042	Y antok xsakar-pa, ri Jesús xiel-el pa tanamet y x'a chupan jun lugar pache' manak vinak. Pero ri vinak xb'aquicanuj ri Jesús, y antok xb'aquila-pa, xquik'at choch ruma man nicajo' ta chi ni'a.
42004043	Pero jaja' xu'ej chica: Can nic'atzin je' chi nqui'a nic'aj chic tanamet chi nitzijuoj ri evangelio ri nich'o' chirij ri ru-reino ri Dios, ruma richin re' xitak-pa, xcha' ri Jesús.
42004044	Y jaja' nutzijuoj ri ruch'ab'al ri Dios pa tak sinagogas chupan ri Galilea.
42005001	Y jun k'ij, antok ri Jesús c'o chuchi' ri lago Genesaret rub'e', q'uiy vinak xa'b'aka riq'uin y niquipitz', ruma nicajo' nica'xaj ri ruch'ab'al ri Dios.
42005002	Pero jaja' xutz'at-apa ca'ye' barcos ic'o can chuchi' ri lago, y man jun ic'o chiquipan, ruma ri cajaf ri barcos re' i-tz'amoy-car, y ri huora re' niquich'aj ri quiya'l.
42005003	Y jun chiquivach ri barcos re' richin ri Simón. Y chupan ri ru-barco ri Simón xuoc-ve ri Jesús. Y jaja' xu'ej cha ri Simón chi ti'a-apa b'a' paro' ri ya'. Y jaja' xtz'uye-ka chupan ri barco y xa'rutijuoj-ka ri vinak riq'uin ri ruch'ab'al ri Dios.
42005004	Antok ri Jesús xtanie' chi nich'o' chica ri vinak re', ja xu'ej cha ri Simón: Jo-apa pache' nem kajnak ri ya', y qui'iya-ka ri iya'l chi nqui'tz'om car.
42005005	Pero ri Simón xu'ej cha ri Jesús: Maestro, ojre' jun ak'a' xojc'asie' chi xa'kacanuj car, y man jun xa'katz'om. Pero ruma atre' nca'e'n chi kaya-ka ri ya'l pa ya', nakaya-ka c'a.
42005006	Y antok xquic'ak-ka ri ya'l chupan ri ya', can iq'uiy car xa'uoc chupan ri ya'l, y rumare' ri ya'l can nik'ach'itaj ruma ri calal ri car.
42005007	Rumare' xqui'an-apa señas chica ri cach'il ri ic'o chupan ri jun chic barco, chi nca'pa chi nca'quito'. Ri cach'il xa'pa y ri ca'ye' barcos xa'quinojsaj chi car. Rumare' ri barcos re' xa jub'a' ma nca'a chuxie' ya'.
42005008	Y antok ri Simón Pedro xutz'at ri xb'anataj, jaja' xxuquie' choch ri Jesús, y xu'ej cha: Ajaf, inre' xa in jun ache pecador, man otz ta chi ncac'ujie-pa viq'uin.
42005009	Can ruma ri q'uiy car ri xa'quitz'om ri k'ij re', ri Simón y ri i-b'anak riq'uin, can xquixi'ij-qui',
42005010	y quire' mismo xqui'an ri Jacobo y ri Juan, ri i-ruc'ajuol ri Zebedeo, ri ic'o riq'uin ri Simón. Rumare' ri Jesús xu'ej cha ri Simón: Man taxi'ij-avi' ruma ri xatz'at. Desde vacame xca'canuj vinak chi nquinquinimaj.
42005011	Y ri achi'a' re' xa'quic'am-pa ri qui-barcos c'a chuchi' ri ya', xquiya' can ri quisamaj y xa'a riq'uin ri Jesús.
42005012	Y antok ri Jesús c'o chupan jun tanamet, xalka jun ache riq'uin ri c'o ri yab'il lepra chirij. Ri ache re' jo'c xutz'at ri Jesús, ja xxuquie-ka choch y xulucub'a-ka ri rujaluon c'a pan ulief y nuc'utuj favor, xu'ej cha: Ajaf, xa navajo', c'o che'l nquina'an sanar.
42005013	Ri Jesús ja xuyuk-apa ri ruk'a' y xutz'om-apa ri ache y xu'ej cha: Nivajo' chi ncac'achoj. Tiq'uis-el ri yab'il re' chavij, xcha' cha. Y jo'c xu'ej quire' ri Jesús, ja xq'uis-el ri yab'il lepra chirij ri ache.
42005014	Y ri Jesús xu'on mandar cha chi man tutzijuoj chica ri vinak ri xb'anataj riq'uin. Y xu'ej je' cha: Vacame choj ca'in, ac'utu-avi' choch ri sacerdote, y taya' ri nu'ej chupan ri ru-ley ri Moisés, chi quire' nik'alajin chiquivach chi at otz chic vacame, xcha-el cha.
42005015	Pero ri Jesús más c'a x'a rutzijoxic, y q'uiy vinak niquimol-qui' riq'uin ruma nicajo' nica'xaj ri ruch'ab'al ri Dios y ruma nicajo' chi nca'an sanar ruma jaja'.
42005016	Y jaja' ni'a pache' manak vinak, chi nu'on orar.
42005017	Y jun k'ij antok ri Jesús nuc'ut ri ruch'ab'al ri Dios, i-tz'uyul-apa nic'aj achi'a' fariseos y nic'aj maestros richin ri ley. Ic'o chiquivach ijeje' ri i-patanak pa tak aldeas ri ic'o chupan Galilea, ic'o i-patanak pa tanamet Jerusalén y ic'o i-patanak nic'aj chic tanamet ri ic'o Judea. Y ri Jesús can c'o ri ru-poder ri Ajaf Dios riq'uin chi nca'ru'on sanar ri nca'yavaj.
42005018	Y ic'o nic'aj achi'a' quic'amun-pa jun ache ri paralítico ru-cuerpo, choch jun camilla. Y ijeje' xcajo' ta xa'uoc pa jay c'a riq'uin ri Jesús, chi niquiya' ri ache paralítico choch.
42005019	Pero ri achi'a' re' man xa'tiquir ta xa'uoc, ruma iq'uiy ri vinak quimaluon-qui' chire'. Mare' xa'jotie-el paro' ri jay, y xquic'an-el jub'a' ri ruve'. Y xquikasaj-ka ri camilla ri c'o ri ache ri paralítico ru-cuerpo choch, c'a choch ri Jesús xb'aka-ve-ka, chire' chiquicajol ri vinak.
42005020	Y antok ri Jesús xutz'at chi ri achi'a' ri i-c'amayuon-pa quicukub'an quic'u'x riq'uin, ja xu'ej cha ri ache ri paralítico ru-cuerpo: Ache, ri a-pecados xa'an perdonar.
42005021	Entonces ri achi'a' escribas y ri achi'a' fariseos ja xqui'an-ka pensar: ¿Chica c'a ache va? ¿Y karruma nu'on chi jaja' ri Dios, ruma jo'c ri Dios nib'ano perdonar pecados?
42005022	Ri Jesús can rata'n ri niqui'an pensar ri achi'a' re', mare' xu'ej chica: ¿Karruma quire' nti'ej pa tak ivánima?
42005023	¿Chica ri más fácil, ni'ej: Ri a-pecados ni'an perdonar, o ni'ej: Capalaj y ca'in?
42005024	Vacame c'a, chi ntivatamaj chi ri Xtak-pa chicaj chi xalax chi'icajol can c'o poder riq'uin chi nu'on perdonar pecados, (jare' antok ri Jesús xu'ej cha ri ache paralítico): Chava atre' ni'ej: Capalaj, tavuc'uaj ri a-camilla y ca'in chavachuoch, xcha' cha.
42005025	Cha'nin xpalaj chiquivach quinojiel ri vinak ri quimaluon-qui' chire', xuc'ol-el ri camilla ri choj choch cotz'ob'an-ve-pa, y x'a chirachuoch, nuya' c'a ruk'ij ri Dios.
42005026	Y quinojiel ri vinak ri quimaluon-qui' chire', can xa'chapataj, y xquiya' ruk'ij ri Dios, y quixi'in-qui' niqui'ej: Chupan va jun k'ij va xa'katz'at milagros ri man jun b'ay katz'atuon.
42005027	Después ri xb'anataj, ri Jesús xiel-pa chire' y xutz'at jun ache maloy-impuestos. Ri ache re' rub'inan Leví, y tz'uyul choch jun ch'acat chi numol ri impuestos ri nca'tuoj can. Y ri Jesús xu'ej cha: Jo' viq'uin.
42005028	Y jaja' xpalaj-pa ri pache' tz'uyul-ve, xuya' can nojiel ri c'o chire', y x'a riq'uin ri Jesús.
42005029	Y ri Leví xu'on jun namak'ej pa rachuoch richin ri Jesús. Xa'rayuoj iq'uiy ri maloy-impuestos y nic'aj chic vinak. Y quinojiel ic'o chirij ri mesa riq'uin ri Jesús y quiq'uin ri ru-discípulos.
42005030	Y ri achi'a' escribas y ri achi'a' fariseos q'uiy tzij niqui'ej-apa chiquij ri discípulos. Niqui'ej-apa chica: ¿Karruma ixre' nquixva' quiq'uin ri maloy-impuestos y quiq'uin ri vinak ri aj-b'anoy-pecado ni'e'x chica?
42005031	Pero ri Jesús xu'ej chica ri achi'a' fariseos y ri achi'a' escribas: Ri man nca'yavaj ta man nic'atzin ta jun doctor chica, xa ja ri nca'yavaj.
42005032	Inre' man xipa ta chi nca'nvayuoj ri choj quic'aslien choch ri Dios, xa ja ri c'o qui-pecados, chi nitzalaj-pa cánima riq'uin ri Dios y niqui'an ri nrajo' jaja', xcha' chica.
42005033	Entonces ri achi'a' fariseos y ri achi'a' escribas xqui'ej cha ri Jesús: ¿Karruma ri ru-discípulos ri Juan el Bautista q'uiy mul niqui'an ayuno y oración, y quire' je' niqui'an ri qui-discípulos ri achi'a' fariseos, pero ri a-discípulos atre' man quire' ta niqui'an, xa siempre nca'va'? xa'cha' cha.
42005034	Y ri Jesús xu'ej chica: ¿Acaso nquixcovin nti'an chi niqui'an ayuno ri i-b'anun invitar pa jun c'ulub'ic antok xa c'a c'o ri ala' ri xc'ulie' chiquicajol?
42005035	Pero xtalka ri k'ij antok ri ala' re' xtalasas-el chiquicajol, c'ajare' xtiqui'an ayuno.
42005036	Ri Jesús xucusaj je' jun parábola (c'amb'al-tzij) chiquivach: Man jun nralasaj-el jun c'ojob'al cha jun tziak c'ac'ac' chi nuc'ojob'iej jun tziak ri xa tzia'k chic; ruma xa nu'on quire', man otz ta nu'on cha ri tziak c'ac'ac' ruma nurak'ach'ij. Y quire' je' jun tziak c'ac'ac' man otz ta nu'on riq'uin jun ri xa tzia'k chic.
42005037	Y man jun niyo'n c'ac'ac' vino chupan jun tz'un yacb'al-ya' ri xa tzia'k chic. Ruma xa quire' ni'an cha, ri tz'un xa man nuyuk ta chic ri'; ri tz'un xa nik'ach'itaj y ja niq'uis-el ri vino chupan. Y ri tz'un je' man jun chic xtic'atzin-ve.
42005038	Pero chupan jun c'ac'ac' tz'un yacb'al-ya', otz niyaquie' c'ac'ac' vino, ruma ri tz'un re' c'a nuyuk-ri' ja'al y man nik'ach'itaj ta. Ri vino niyaquie' ja'al chupan.
42005039	Y man jun ri nukun vino ri ya c'o tiempo yacal, xtirajo' ta nukun ri c'ac'ac' vino después. Ruma xa xtu'ej: Ri vino ri c'o tiempo yacal jare' ri más otz, xticha'.
42006001	Chupan jun k'ij richin uxlanien, ri Jesús y ri ru-discípulos nca'k'ax chupan jun ulief ri ticuon trigo choch. Y ri discípulos nca'quich'up-el ruve' ri trigo, y nca'quib'ir pa quik'a', y nca'quitej.
42006002	Rumare' nic'aj achi'a' fariseos xqui'ej chica ri ru-discípulos ri Jesús: ¿Karruma nquixsamaj chupan ri k'ij richin uxlanien? Re' xajan.
42006003	Pero ri Jesús xch'o-apa chica y xu'ej: ¿Man jun came b'ay ib'anun leer ri tz'ib'an can chirij ri xu'on ri David y ri i-rach'il chupan ri ojier can tiempo antok xnem-pa quipan?
42006004	Ri David xuoc pa rachuoch ri Dios y can ja ri sagrada simíta ri xiruma-pa. Jaja' xuc'ux ri simíta re' y xuya' je' chica ri i-b'anak riq'uin; pero man pecado ta ri xqui'an, mesque ri simíta re' jo'c ri sacerdotes ri nca'c'uxu, xcha' ri Jesús.
42006005	Y xu'ej je' chica: Ri Xtak-pa chicaj chi xalax chi'icajol, Rajaf ri k'ij richin uxlanien.
42006006	Chupan jun chic k'ij richin uxlanien, ri Jesús xuoc ri pa sinagoga y nca'rutijuoj ri quimaluon-qui' chire'. Y chiquicajol ri vinak, c'o jun ache chake'j ri ruk'a' derecha.
42006007	Y ic'o achi'a' escribas y achi'a' fariseos niquitz'at-apa ri Jesús y quiyo'ien chi xa xtu'on sanar ri ache, chi quire' niqui'an acusar chi xsamaj chupan jun k'ij richin uxlanien.
42006008	Pero ri Jesús rata'n chic ri niqui'an pensar ri achi'a' re'. Mare' xu'ej cha ri ache chake'j ri ruk'a': Capalaj y capi'ie' pa nic'aj. Y ri ache ja xpalaj-pa ri pache' c'o-ve y xpi'ie'.
42006009	Xpa ri Jesús xu'ej chica ri vinak ri ic'o chire': Nivajo' c'a nic'utuj chiva: ¿Chica ri más otz ni'an chupan jun k'ij richin uxlanien, ja ri otz o ja ri man otz ta? ¿Ri nicuol jun vinak choch ri camic o niquimisas? xcha' chica.
42006010	Y ri Jesús xa'ruca'yiej quinojiel ri quimaluon-qui' chire', y xu'ej cha ri ache ri chake'j jun ruk'a': Tayuku' la ak'a'. Y ri ache xuyuk ri ruk'a' inche'l ri x'e'x cha ruma ri Jesús, y ja otz xu'on ri ruk'a'.
42006011	Pero ri achi'a' escribas y ri achi'a' fariseos ri ic'o-apa chire' xyacataj quiyoval. Y ja niquic'utuj chiquib'il-qui' chi chica niqui'an cha ri Jesús.
42006012	Y jun k'ij ri Jesús x'a paro' jun juyu' chi xb'arub'ana' orar. Y jun ak'a' xch'o' riq'uin ri Dios.
42006013	Y chupan ri mac'ajan ri chuca'n k'ij, jaja' xa'rayuoj ri ru-discípulos. Chiquicajol ri achi'a' re', xa'rucha' doce (cab'alajuj) y xu'ej apóstoles chica.
42006014	Ri i-doce (cab'alajuj) ri xa'rucha' ri Jesús, ja ri Simón ri xu'ej je' Pedro cha, ri Andrés ri quichak'-quinimal-qui' riq'uin ri Simón, ri Jacobo, ri Juan, ri Felipe, ri Bartolomé,
42006015	ri Mateo, ri Tomás, ri Jacobo ri ruc'ajuol ri Alfeo, ri Simón ri c'o quiq'uin ri achi'a' ri ni'e'x Zelotes chica,
42006016	ri Judas ri quichak'-quinimal-qui' riq'uin ri Jacobo, y ri Judas Iscariote ri xc'ayin richin ri Jesús.
42006017	Y antok ri Jesús y ri ru-apóstoles xa'ka-pa paro' ri juyu', y xa'b'ac'ujie-ka quiq'uin ri nic'aj chic discípulos chupan jun lugar li'an, chire' je' iq'uiy vinak quimaluon-qui'. Ic'o i-patanak Jerusalén y nic'aj chic tanamet ri ic'o Judea, y ic'o i-patanak Tiro y Sidón ri ic'o chuchi' ri mar. Ri vinak re' i-patanak chi nica'xaj ri ruch'ab'al ri Dios ri nutzijuoj ri Jesús, y chi nca'an sanar riq'uin ri quiyab'il.
42006018	Y xa'an je' sanar ri altíra niqui'an sufrir pa quik'a' ri itziel tak espíritus ri ic'o quiq'uin.
42006019	Y quinojiel ri vinak ri nca'yavaj nicajo' niquitz'om-apa ri Jesús, ruma jaja' c'o poder riq'uin y nca'ru'on sanar quinojiel ri nca'yavaj.
42006020	Y ri Jesús xa'ruca'yiej ri ru-discípulos y xu'ej chica: Can ja'al quixquicuot ixre' ri ix puobra, ruma can ivichin ri ru-reino ri Dios.
42006021	Can ja'al quixquicuot ixre' ri ntik'asaj vi'jal, ruma ri Dios xtuya' nojiel chiva. Can ja'al quixquicuot ixre' ri nquixuok' vacame, ruma ri Dios xtuc'ax ri ivok'iej riq'uin tze'n.
42006022	Can ja'al quixquicuot ixre' ri itziel nquixtz'iet cuma ri vinak, y nquixquilasaj-pa chiquicajol, y niqui'an cha ri ib'e' chi man jun rakalien ruma iniman ri nub'e' inre', y nojiel roch itziel ri niqui'an chiva ruma ri Xtak-pa chicaj chi xalax chi'icajol.
42006023	Y antok xtib'anataj nojiel re', quixtze'n y quixquicuot, ruma nem ri ruc'axiel ri xtiyo'x chiva chicaj. Ruma quire' ri sufrimiento ri xquik'asaj ri profetas ri xa'c'ujie' ojier can tiempo, pa quik'a' ri cate't-quimama' ri vinak ri itziel nquixquitz'at vacame.
42006024	Pero juye' ivach ixre' b'ayoma', ruma xixquicuot yan ri choch-ulief.
42006025	Juye' ivach ixre' ri nquixva' ja'al vacame, ruma xtik'asaj vi'jal. Juye' ivach ixre' ri ja'al nquixtze'n vacame, ruma xquixuok' ruma b'is.
42006026	Y juye' ivach antok quinojiel ri vinak otz nca'ch'o' chivij. Ruma ri cate't-quimama' ijeje' otz xa'ch'o' chiquij ri falsos profetas.
42006027	Pero chiva ixre' ri nquinivaxaj, ni'ej c'a: Qui'ivajo' ri iv-enemigos; tib'ana' otz chica ri itziel nquixquitz'at;
42006028	tic'utuj cha ri Dios chi ca'rub'ana' bendecir ri vinak ri nquixqui'an maldecir; y tib'ana' orar pa qui-cuenta ri niquik'ab'aj tzij chivij.
42006029	Y xa c'o jun nuya' jutz'aj k'a' cha ri ak'o'tz, xa taya' chic apa ri jun chic lado choch. Y xa c'o jun numaj-el ri a-capa ri ak'u'n, xa taya' chic can jun atziak cha.
42006030	Chica-na ri c'o nuc'utuj chava, taya' cha ri nrajo'. Y xa c'o jun ri c'o numaj-el chava, man chic c'a tac'utuj cha chi nutzoliej-pa chava.
42006031	Y inche'l ri ntivajo' ixre' chi ri vinak niqui'an chiva, quire' je' tib'ana' quiq'uin ijeje'.
42006032	Ruma xa ja ri nca'jo'n ivichin, xa jare' nqui'vajo', ¿c'o came ruc'axiel xtiyo'x chiva? Ruma quire' je' mismo niqui'an ri man quiniman ta ri Dios, jo'c ri nca'jo'n quichin jare' ri nca'cajo'.
42006033	Y xa jo'c ri nca'b'ano otz chiva, jo'c chica ijeje' nti'an-ve otz je', ¿c'o came ruc'axiel xtiyo'x chiva? Ruma quire' je' mismo niqui'an ri man quiniman ta ri Dios.
42006034	Xa ixre' ntiya' jun kax cha jun pa kajic ruma ntivoyo'iej ri kajb'al richin, ¿c'o came ruc'axiel xtiyo'x chiva? Ruma ri man quiniman ta ri Dios quire' je' mismo niqui'an, nca'quiya' pa kajic ri kax chiquivach ijeje', chi quire' c'o niquich'ec chirij.
42006035	Pero ixre' man ti'an quire'. Xa qui'ivajo' ri iv-enemigos y tib'ana' otz chica. Y antok ixre' ntiya' pa kajic jun kax ivichin, man tivoyo'iej ri kajb'al richin; chi quire' nem ri ruc'axiel ri xtiyo'x chiva. Y xa quire' xti'an ixre', can xtik'alajin chi ixre' ix ralc'ual ri Namalaj Dios ri c'o chicaj. Jaja' otz runo'j quiq'uin ri man jun b'ay niquiya' tiox b'a' cha, y quiq'uin ri itziel quino'j.
42006036	Tijoyovaj quivach ri vinak, inche'l ri Itata' ri c'o chicaj; jaja' can nujoyovaj kavach ojre'.
42006037	Man qui'an juzgar ri vinak, y man xti'an ta quire' chiva ixre'. Man tirayij chiquij ri vinak chi niquik'aj ri itziel tak kax ri nca'qui'an, y ri Dios man xtu'on ta je' quire' iviq'uin ixre'. Tib'ana' perdonar ri quich'o'j ri vinak, y ri Dios quire' je' xtu'on chiva ixre'.
42006038	Xa ixre' riq'uin nojiel ivánima nqui'to' ri vinak riq'uin ri nic'atzin chica, ri Dios xtuya' je' ruc'axiel chiva. Ri ruc'axiel ri xtuya' chiva ri Dios, can q'uiy. Can xtunojsaj, can xtupitz', y xtipulin xtuya' ri Dios chiva. Y can inche'l ri nti'an ixre', quire' xti'an chiva ixre'.
42006039	Y xu'ej je' jun parábola (c'amb'al-tzij) chica. Jaja' xu'ej: ¿C'o came jun muoy ri nitiquir nuyukiej chuk'a' jun chic muoy, y man nca'tzak ta came pa jul?
42006040	Man jun discípulo c'o más ruk'ij choch ri ru-maestro. Xa c'a nratamaj-na nojiel ri nuc'ut choch, después ntiel inche'l ri ru-maestro.
42006041	¿Karruma ja ri q'uin ri c'o pa roch ri av-hermano ri natz'at cha'nin, y man nana' ta ka-avi' chi atre' xa jun chie' k'apal pan avach?
42006042	¿O karruma na'ej cha ri av-hermano: Hermano, taya' chi nivalasaj-el ri q'uin ri k'apal pan avach, y man nana' ta chi atre' xa jun chie' k'apal pan avach? Atre' xa ca'ye' apalaj, tavalasaj-el na'ay ri chie' pan avach atre', chi quire' k'alaj xcatzu'n y xcatiquir xtavalasaj-el ri q'uin ri c'o pa roch ri av-hermano.
42006043	Man jun utzulaj chie' xtuya' ta itziel tak roch, y man jun chie' ri man otz ta, xtuya' ta utzulaj tak roch.
42006044	Ri chie' nina'ax riq'uin ri roch ri nuya' xa otz o man otz ta. Ruma ri chie' ri c'o quiq'uixal man xtiquiya' ta víquix, ni ri k'ayis ri c'o quiq'uixal man xtiquiya' ta uvas.
42006045	Jun utzulaj ache can ja ri utzulaj kax ri nu'ej, ruma jo'c utzulaj tak kax c'o pa ránima. Pero jun ache ri man otz ta, ja ri itziel tak kax ri nu'ej, ruma jare' ri c'o pa ránima. Ruma jun vinak ja ri chica c'o pa ránima ri nu'ej.
42006046	¿Y karruma ixre' nti'ej Ajaf, Ajaf, chuva y xa man nti'an ta ri ni'ej chiva?
42006047	Ni'ej chiva, chica choj-iq'uin junan-ve ri nipa viq'uin y nra'xaj ri nutzij y nu'on ri ni'ej cha.
42006048	Can junan riq'uin ri ache ri xu'on jun rachuoch. Na'ay xu'on-ka ri jul richin ri ru-cimiento ri jay, y paro' ab'aj xuya-ve ri ru-cimiento ri jay. Y antok c'achojnak chic ri jay, xnimar-pa ri río. Y ri río re' xb'arila' ri jay. Pero mesque ri río altíra xnimar y altíra ruchuk'a', man xcovin ta xusiluoj, ruma ri ru-cimiento ri jay re' paro' ab'aj xyo'x-ve.
42006049	Pero ri jo'c nra'xaj ri ni'ej inre' y man nu'on ta ri ni'ej cha, junan riq'uin jun ache ri xu'on ri rachuoch choch ulief, y xa man xuya' ta ru-cimiento. Y antok ri río xnimar-pa, xb'arila-pa ri jay y ja xtzak y xvuluvu'.
42007001	Antok ri Jesús xtanie' riq'uin ri tzij chiquivach ri nca'c'axan richin, ja xuoc pa tanamet Capernaum.
42007002	Y chire' pa tanamet c'o jun capitán ri c'o jun ru-esclavo ri altíra nrajo', pero niyavaj y ya nicon.
42007003	Antok ri capitán xra'xaj c'a chirij ri Jesús, jaja' xa'rutak nic'aj mama'a' tak achi'a' israelitas ri niqui'an gobernar, chi niquic'utuj favor cha ri Jesús chi tipa chi nu'on sanar ri ru-esclavo.
42007004	Y antok ri mama'a' tak achi'a' xa'lka riq'uin ri Jesús, xquic'utuj favor cha. Y xqui'ej cha: Can rakalien chi na'an ri favor cha ri capitán,
42007005	ruma jaja' altíra nkojrajo' ojre' israelitas, y xu'on jun sinagoga, xa'cha' cha.
42007006	Y ri Jesús x'a chiquij ri mama'a' tak achi'a' ri i-takuon-pa ruma ri capitán. Y antok ri Jesús y ri i-b'anak riq'uin ic'o cierca ri rachuoch ri capitán, jaja' xa'rutak nic'aj ru-amigos chi xalqui'ej cha ri Jesús: Ajaf, man c'a ta'an molestar-avi', atre' c'o ak'ij, y rumare' man nuc'ul ta chi ncatuoc pa vachuoch.
42007007	Y ruma quire' nina', mare' man xinvajo' ta chi inre' xib'acanun avichin. Jo'c ta'ej chi tic'achoj y ri nu-esclavo xtu'on sanar.
42007008	Ruma inche'l nub'anun inre', c'o jun ri nquib'ano mandar. Y ic'o soldados i-yo'n pa nuk'a' chi nca'n'an mandar. Y antok ni'ej cha jun chi ti'a, ja ni'a; y antok ni'ej cha jun chic chi tipa, ja nipa. Y antok ni'ej cha ri nu-esclavo chi tub'ana' jun samaj, can nu'on, xa'cha' ri achi'a' cha.
42007009	Y antok ri Jesús xra'xaj ri ru'e'n-el ri capitán, can xchapataj. Y xa'rutz'at can ri vinak ri i-b'anak chirij, y xu'ej chica: Can ni'ej chiva, chi man jun c'a israelita ri viluon ri rucukub'an ruc'u'x viq'uin inche'l ri ache re'.
42007010	Y antok xa'tzalaj chirachuoch ri capitán ri i-takuon-el, xquitz'at chi ri esclavo ri niyavaj, man chic niyavaj ta.
42007011	Jun chic k'ij, ri Jesús x'a jun tanamet rub'inan Naín, y i-b'anak je' iq'uiy ri ru-discípulos riq'uin. Y iq'uiy vinak je' i-b'anak chirij.
42007012	Antok ri Jesús y ri i-b'anak riq'uin ya nca'uoc chupan ri tanamet Naín, xquitz'at chi c'amun-pa jun quiminak chi ni'muk. Ri quiminak re' jun ala', ral jun malca'n-ixok. Ri malca'n-ixok re', xa jun oc ral c'o. Y iq'uiy vinak ri i-b'anak riq'uin ri ixok.
42007013	Y antok ri Ajaf Jesús xutz'at ri ixok re', xujoyovaj roch y xu'ej cha: Man chic catuok'.
42007014	Y ri Jesús xjiel-apa y xutz'om-apa ri rucáxa ri quiminak, y ri i-c'uayuon richin ri quiminak xa'pi'ie-ka. Y xu'ej cha ri quiminak: Ala', chava atre' ni'ej, capalaj.
42007015	Entonces ri ala' ri quiminak xpalaj-pa y xb'atzijuon-pa. Y ri Jesús xuya-el ri ala' cha ri rutie'.
42007016	Y quinojiel ri xquitz'at ri xb'anataj altíra xquixi'ij-qui'. Y xquiya' ruk'ij ri Dios, y niqui'ej: Jun Namalaj Profeta xpalaj-pa chikacajol, y ri Dios xutak-pa ri ru-favor chikacajol ojre' ri rutanamit, xa'cha' ri vinak.
42007017	Y ri xu'on ri Jesús x'a rutzijoxic nojiel Judea, y x'a je' rutzijoxic nic'aj chic tanamet ri ic'o-pa cierca ri Judea.
42007018	Ri ru-discípulos ri Juan el Bautista xqui'ej cha nojiel ri xu'on ri Jesús. Rumare' ri Juan el Bautista xa'rayuoj ica'ye' chiquivach ri ru-discípulos,
42007019	y xa'rutak-el riq'uin ri Jesús chi xb'aquic'utuj cha: ¿Atre' ri xtipa o nakayo'iej chic jun?
42007020	Antok ri i-rutakuon-el ri Juan xa'b'aka c'a riq'uin ri Jesús, xqui'ej cha: Ri Juan el Bautista oj-rutakuon-pa aviq'uin, chi nalkac'utuj chava: ¿Atre' ri xtipa o nakayo'iej chic jun? xa'cha'.
42007021	Ja misma huora re', ri Jesús xa'ru'on sanar q'uiy vinak ri nca'yavaj. Xa'ru'on je' sanar nic'aj riq'uin itziel tak yab'il. Xa'ralasaj je' itziel tak espíritus ri ic'o quiq'uin nic'aj, y xu'on je' chica iq'uiy muoy chi xa'tzu'n.
42007022	Y ri Jesús xu'ej chica: Quix'in, ti'ej cha ri Juan ri xitz'at y ri xivaxaj-el: Ri muoy nca'tzu'n; ri nca'jacajot nca'in, otz nca'in; ri c'o ri yab'il lepra chiquij, nca'c'achoj; ri man nca'c'axan ta, vacame nca'c'axan; ri quiminaki' nca'c'astaj-pa; y chica ri i-puobra nitzijos ri evangelio.
42007023	Y ti'ej je' cha chi jun ri can rucukub'an ruc'u'x viq'uin y man nquiruya' ta can, can ja'al tiquicuot, xcha' ri Jesús chica.
42007024	Y antok ri i-rutakuon-pa ri Juan el Bautista xa'a, ri Jesús xa'ru'ej utzulaj tak tzij chirij ri Juan el Bautista chiquivach ri vinak ri ic'o chire'. Y quire' ri xu'ej chica: ¿Chica ri xb'a'itz'ata' chupan ri lugar desierto? ¿Jun aj ri nisilos ruma ri cak'iek'?
42007025	Pero ¿chica ri xb'a'itz'ata' chire'? ¿Jun ache ri ja'al tak tziak rucusan? Ri achi'a' ri niquicusaj ja'al tak tziak y c'o ta man c'o niqui'an, xa pa tak qui-palacios ri reyes nca'c'ujie-ve.
42007026	Pero ¿chica ri xb'a'itz'ata'? ¿Jun profeta? Quire'. Y ri Jesús xu'ej chic chica: Pero más nem que choch jun profeta.
42007027	Y chirij c'a ri Juan nich'o-ve ri ruch'ab'al ri Dios ri tz'ib'an can ri nu'ej: Inre' xtintak jun ache na'ay chavach, chi nuchojmij ri ab'iey chavach. Quire' nu'ej ri tz'ib'an can.
42007028	Y ni'ej c'a chiva, chi chiquicajol ri profetas ri i-alaxnak choch-ulief, man jun más nem choch ri Juan el Bautista. Pero ri más co'l-oc pa ru-reino ri Dios, más nem choch ri Juan.
42007029	Y chire' ic'o iq'uiy vinak y ri maloy-impuestos ri i-b'anun bautizar ruma ri Juan. Y antok ijeje' xca'xaj ri xu'ej ri Jesús, xqui'ej chi ri Dios can choj-ve.
42007030	Pero ri achi'a' fariseos y ri maestros richin ri ley, man xka ta chiquivach ri xrajo' ta xu'on ri Dios quiq'uin. Ijeje' man xcajo' ta xa'an bautizar ruma ri Juan.
42007031	Y ri Ajaf Jesús xu'ej: ¿Choj-iq'uin c'a ni'an comparar ri vinak richin ri tiempo vacame? ¿Y choj-iq'uin i-junan-ve?
42007032	Ri vinak re' xa i-junan quiq'uin ri ac'ola' ri nca'c'ujie' pa tak b'ay, ri can nca'siq'uin nca'ch'o' chiquivach antok nca'tz'an, y niqui'ej: Xkaxupuj flautas chivach y man xixxajo ta. Xkab'ixaj b'ix richin b'is chivach y man xixuok' ta. Quire' niqui'ej ri ac'ola' chupan ri atz'anien.
42007033	Ruma antok xalka ri Juan el Bautista, jaja' man xuc'ux ta simíta ni man xukun ta je' vino. Y ixre' nti'ej chi jaja' c'o itziel espíritu riq'uin.
42007034	Y vacame xalka ri Xtak-pa chicaj chi xalax chi'icajol, nutej utzulaj tak te'j y nukun je' vino, y ixre' nti'ej chi jo'c va'en nrajo', y nti'ej chi jun k'ab'ariel, qui-amigo ri maloy-impuestos y qui-amigo ri vinak ri aj-b'anoy-pecado.
42007035	Pero ri runo'j ri Dios can k'alaj pa quic'aslien quinojiel ri nca'niman richin, xcha' ri Jesús.
42007036	Y c'o jun ache fariseo xu'on rogar choch ri Jesús chi niva' chirachuoch. Y antok ri Jesús xuoc-oc pa rachuoch ri ache, xtz'uye-apa chirij ri mesa.
42007037	Y chupan ri tanamet, jun ixok ri itziel ruc'aslien xuna'iej chi ri Jesús c'o chirij mesa chirachuoch ri jun ache fariseo. Rumare' jaja' xalka chire' ruc'amun-pa jun frasco ri b'anun cha alabastro y c'o jun jub'ul ak'uon chupan.
42007038	Y ri ixok re' xb'ac'ujie' c'a chirij ri Jesús chirakan, altíra ntuok'. Y ri ruya'l nak'aroch ri ixok re' nca'ka-ka chirij rakan ri Jesús. Jaja' nca'rusu' rakan ri Jesús cha ri ruve', y nca'rutz'ub'aj je' ri rakan, y nuya' je' ri jub'ul ak'uon chirij ri rakan.
42007039	Y antok ri ache fariseo ri xb'ano invitar richin ri Jesús xutz'at ri xu'on ri ixok, xu'on-ka pensar: Xa ta ketzij chi profeta, nuna'iej ri chica nitz'amo la rakan y ri chica chi ixok la. Ruma la jun ixok la xa itziel ruc'aslien.
42007040	Y ri Jesús xu'ej cha ri ache fariseo: Simón, c'o jun kax ri nivajo' ni'ej chava. Ri Simón xu'ej cha: Ta'ej c'a Maestro.
42007041	Y ri Jesús xu'ej cha: Jun ache ri niyo'n miera pa kajic ic'o ica'ye' achi'a' ri quib'anun quic'as riq'uin. Jun chiquivach, quinientos denarios ruc'as, y ri jun chic, cincuenta denarios ruc'as.
42007042	Pero ruma ri achi'a' re' man nca'tiquir ta niquitzoliej ri quic'as, ri ache ri ya'yuon ri miera pa kajic xu'ej chica: Xa tiq'uis chire', xcha' chica. Y ri Jesús xu'ej cha ri Simón ri fariseo: Ta'ej c'a, ¿chica chiquivach ri ica'ye' achi'a' re' ri más xtajo'n richin ri ache ri niyo'n miera pa kajic?
42007043	Ri Simón xu'ej: Inre' ni'ej chi ja ri más q'uiy ruc'as. Y ri Jesús xu'ej cha ri Simón: Ja', quire'.
42007044	Y ri Jesús xutz'at-apa ri ixok antok xu'ej cha ri Simón ri fariseo: ¿Natz'at ri ixok la? Antok inre' xinuoc-pa pan avachuoch, man xaya' ta nuya' chi xch'aj vakan. Pero ri ixok re' xa'ruch'aj ri vakan riq'uin ri ruya'l nak'aroch, y xa'rusu' cha ri ruve'.
42007045	Quire' je' antok xinuoc-pa, man xinatz'ub'aj ta chi xina'an saludar. Pero ri ixok re', xa-jan antok xinuoc-pa, man nitanie' ta chi nutz'ub'aj ri vakan.
42007046	Atre' man xak'ej ta aceite pa nujaluon antok xinuoc-pa. Pero ri ixok la, jun jub'ul ak'uon ri xuya' chirij ri vakan.
42007047	Rumare' ni'ej chava atre' Simón, chi ri q'uiy ru-pecados ri i-rub'anun nca'an perdonar, ruma altíra nrajo' ri xb'ano perdonar ri ru-pecados. Pero ri man q'uiy ta ru-pecados ri ni'an perdonar, xa man can ta nrajo' ri xb'ano perdonar ri ru-pecados.
42007048	Y ri Jesús xu'ej cha ri ixok: Ri a-pecados xa'an perdonar.
42007049	Y ri vinak ri junan i-tz'uyul riq'uin ri Jesús chirij ri mesa, niqui'ej chiquivach: ¿Chica chi ache va, chi nu'on je' perdonar pecados? nca'cha'.
42007050	Y ri Jesús xu'ej cha ri ixok: Ruma xacukub'a' ac'u'x viq'uin, xacolotaj. Vacame ca'in en paz.
42008001	Después ri xb'anataj re', ri Jesús x'a nojiel tanamet y aldeas, y nutzijuoj ri evangelio ri nich'o' chirij ri ru-reino ri Dios, y ri doce (cab'alajuj) discípulos i-b'anak riq'uin.
42008002	Y ic'o je' nic'aj ixoki' ri i-b'anak chirij, ri xa'lasas-el itziel tak espíritus quiq'uin y ri i-rub'anun sanar riq'uin yab'il. Chiquicajol ri ixoki' re' b'anak ri María, ri ni'e'x je' Magdalena cha, ri xa'lasas-el i-siete (ivuku') itziel tak espíritus riq'uin.
42008003	Y b'anak ri Juana, raxjayil ri ache Chuza rub'e'. Y ri ache re' jun rusamajiel ri Herodes. B'anak je' ri Susana. Y ic'o je' nic'aj chic ixoki' ri niqui'an servir ri Jesús riq'uin ri c'o quiq'uin.
42008004	Altíra iq'uiy vinak xquimol-ka-qui' riq'uin ri Jesús ri i-patanak nic'aj chic tanamet. Y jaja' xu'ej jun parábola (c'amb'al-tzij) chica.
42008005	C'o jun ache ri x'a chi xb'aruquiraj ija'tz. Y antok ri ache nuquiraj ri ija'tz, c'o ija'tz xa'ka pa b'ay, y ri vinak nca'k'ax paro'. Y xa'pa ri chicop ri c'o quixic', xquimol-el ri ija'tz.
42008006	Nic'aj chic ija'tz xa'ka chiquicajol ab'aj y xa'iel-pa, pero xa'chakej-ka ruma man rax ta ri ulief ri pache' xa'ka-ve.
42008007	Nic'aj chic ija'tz xa'ka chiquicajol tak q'uix. Y antok xa'iel-pa, junan xa'q'uiy quiq'uin ri q'uix, y xa'jiek' chiquicajol ri q'uix.
42008008	Y ri nic'aj chic ija'tz xa'ka pan utzulaj ulief, y ja'al xa'q'uiy-pa y xquiya' a cien quivach, xcha'. Y antok ri Jesús xuq'uis rub'ixic ri tzij re', cof xch'o' y xu'ej: Ri c'o ruxiquin chi nra'xaj, can tira'xaj ri xin'ej, xcha' chica.
42008009	Y ri ru-discípulos xquic'utuj cha ri Jesús: ¿Chica nu'ej ri jun parábola (c'amb'al-tzij) re'?
42008010	Y jaja' xu'ej chica: Chiva ixre' yo'n permiso chi ntina'iej chirij ri ru-reino ri Dios. Pero chica ri vinak ri man nquinquinimaj ta, xa riq'uin parábolas (c'amb'al-tzij) nquich'o-ve chica, chi quire' xa choj niquitz'at y man niquiya' ta pa cuenta ri niquitz'at, y jo'c nica'xaj y man xti'ka ta pa quive' (man xtiqui'an ta entender) ri nica'xaj.
42008011	Y quire' nu'ej ri parábola (c'amb'al-tzij): Ri ija'tz ja ri ruch'ab'al ri Dios.
42008012	Ri ija'tz ri xa'ka pa b'ay, jare' ri nica'xaj ri ruch'ab'al ri Dios y ri diablo cha'nin nipa, y nralasaj-el ri ruch'ab'al ri Dios riq'uin cánima, chi quire' man niquinimaj ta ri Dios, y man nca'colotaj ta.
42008013	Ri ija'tz ri xa'ka chiquicajol ab'aj, jare' ri nica'xaj ri ruch'ab'al ri Dios y can altíra nca'quicuot antok niqui'an recibir. Pero ruma manak ruxie' ri ruch'ab'al ri Dios riq'uin cánima, rumare' man nca'layuj ta nca'quicuot, jo'c jun jane' oc (jaro' oc) k'ij niquinimaj. Y antok nipa ri prueba, cha'nin niquiya' can ri Dios.
42008014	Ri ija'tz ri xa'ka chiquicajol tak q'uix, jare' ri nica'xaj ri ruch'ab'al ri Dios, pero antok nca'in chupan ri quic'aslien, xa nca'jiek' ruma ja ri nic'atzin chica k'ij-k'ij choch-ulief, ri quib'ayomal y ri nca'quirayij, jo'c re' ninataj chica, y man jun fruto niquiya'.
42008015	Y ri ija'tz ri xa'ka pan utzulaj ulief, jare' ri nica'xaj ri ruch'ab'al ri Dios y niqui'an ri nu'ej. Ijeje' quiyo'n cánima riq'uin ri Dios y ja'al quivach niquiya'.
42008016	Man jun vinak nutzej jun lámpara y nutz'apij o nuya' ta oc chuxie' ruch'at. Ri lámpara re' nuya' jun lugar chicaj chi quire' ri nca'uoc pa jay ja'al niquitz'at ri sakil.
42008017	Y man jun kax ri avan-can, ri man ta xtik'alajin-pa. Y man jun kax je' ri tz'apin can rij, ri man ta xtik'alajin-pa y man ntiel ta pa choch sakil.
42008018	Tivaxaj c'a otz, ruma ri c'o riq'uin, xtiyo'x más cha. Pero ri xa man q'uiy ta c'o riq'uin, hasta ri jane' (jaro') nu'on pensar chi nic'ujie' riq'uin xtalasas-el cha, xcha' ri Jesús.
42008019	Y ri rutie' y ri i-ruchak' ri Jesús xa'pa c'a pache' c'o-ve jaja'. Pero man xa'tiquir ta xa'b'aka c'a riq'uin, ruma iq'uiy vinak quimaluon-qui' riq'uin.
42008020	Y x'e'x-apa cha ri Jesús: Ri atie' y ri achak' ic'o juviera y nicajo' ncatquitz'at.
42008021	Pero ri Jesús xu'ej: Ri ntie' y ri nchak' ja ri nca'c'axan y niqui'an ri nu'ej ri ruch'ab'al ri Dios, xcha' ri Jesús.
42008022	Y jun k'ij ri Jesús xuoc chupan jun barco junan quiq'uin ri ru-discípulos y xu'ej chica: Kojak'ax-apa juc'an chic ruchi' ri lago. Y xa'a.
42008023	Y antok i-b'anak-apa, ri Jesús xvar-ka y jun arapienta xpa jun nem cak'iek' paro' ri lago. Rumare' ri barco ri pache' i-b'anak-ve, xa ninuoj-pa chi ya' y jub'a' ma ni'a-ka chuxie' ri ya'.
42008024	Y xa'pa ri discípulos, xquic'asuoj ri Jesús y xqui'ej cha: ¡Maestro, Maestro, vacame nkucon! xa'cha' cha. Y ri Jesús xpalaj-pa y xch'olin cha ri cak'iek' y cha ri ya'. Y ri cak'iek' xq'uis-el ruchuk'a' y xtanie-ka je' ri ya'.
42008025	Y ri Jesús xu'ej chica ri ru-discípulos: ¿Karruma man xicukub'a' ta ic'u'x viq'uin? Pero ri discípulos quixi'in-qui'. Can xa'chapataj antok xquitz'at ri xb'anataj, y niqui'ej chiquivach: ¿Chica c'a chi ache va chi nca'ru'on mandar ri cak'iek' y ri ya', y nca'niman cha?
42008026	Y ri Jesús y ri ru-discípulos xa'b'aka juc'an chic ruchi' ri lago, chupan ri lugar rub'inan Gadara, ri c'o-apa choch ri Galilea.
42008027	Y antok ri Jesús xiel-pa chupan ri barco, xalka jun ache riq'uin ri c'o nak pa tanamet. Y ri ache re' ya q'uiy tiempo ri ic'o itziel tak espíritus riq'uin. Rumare' man jun rutziak nucusaj, ni man nic'ujie' ta chirachuoch. Xa ja ri cementerio ri acunak rachuoch.
42008028	Y ri ache re' jo'c xutz'at ri Jesús, xurak ruchi' y xb'axuquie' chukul rakan. Y riq'uin ruchuk'a' nich'o-apa cha ri Jesús, y nu'ej: ¿Chica navajo' chuva Jesús ri Ruc'ajuol ri Namalaj Dios? Tab'ana' jun favor man quinach'ujirisaj.
42008029	Ri ache xu'ej quire' ruma ri Jesús ru'e'n chic cha ri itziel espíritu ri c'o riq'uin chi tiel-el. Ruma ya q'uiy tiempo tic'ujie' riq'uin. Y q'uiy mul ri vinak quiyo'n ch'ich' y cadenas (yariena) chirij ruk'a-rakan ri ache re', pero man i-tiquirnak ta chirij. Ruma ri ache re' nca'ruk'ochpij ri cadenas (yariena) ri choj cha tz'amuon-ve, y ri itziel espíritu ri c'o riq'uin nu'on cha chi ni'a pa tak lugares desiertos.
42008030	Y ri Jesús xuc'utuj cha: ¿Che'l ab'e'? Y jaja' xu'ej-pa: Legión nub'e'. Ruma iq'uiy ri itziel tak espíritus ri ic'o riq'uin.
42008031	Y xquic'utuj c'a favor cha ri Jesús chi man ca'rutak-el chupan ri jul ri man niq'uis ta rakan ri can k'aku'n rupan, ri qui-lugar ri itziel tak espíritus.
42008032	Y chire', paro' jun juyu', iq'uiy ak nca'va', rumare' ri itziel tak espíritus xquic'utuj favor cha ri Jesús chi tuya' permiso chica chi nca'uoc quiq'uin ri ak re'. Y ri Jesús xuya' permiso chica.
42008033	Y ri itziel tak espíritus ja xa'iel-el riq'uin ri ache, y xa'b'a'uoc quiq'uin ri ak. Y quinojiel ri ak re' jun-anin xa'b'axulie-pa choch jun juyu' can pa'l-roch, y c'a chupan ri lago xa'b'aka-ve; y chire' xa'jiek'-ve quinojiel ri ak re'.
42008034	Y ri nca'chajin quichin ri ak, antok xquitz'at ri xb'anataj, xa'numaj; y xb'aquitzijuoj ri xb'anataj pa tanamet y pa tak avan.
42008035	Y ri vinak xa'pa c'a chi nalquitz'ata' ri chica xb'anataj. Y antok xa'lka riq'uin ri Jesús, xquitz'at chi ri ache ri xa'lasas-el ri itziel tak espíritus riq'uin; tz'uyul chirakan ri Jesús, rucusan rutziak y man nu'on ta chic c'a ri inche'l rub'anun-pa. Rumare' ri vinak xa xquixi'ij-qui'.
42008036	Y ri vinak ri xa'tz'ato ri xb'anataj, xquitzijuoj c'a chica ri nic'aj chic vinak chi che'l xa'lasas ri itziel tak espíritus riq'uin ri ache.
42008037	Entonces ri vinak aj-Gadara y ri ic'o cierca, xquic'utuj favor cha ri Jesús chi tiel-el chire' Gadara, ruma altíra quixi'in-qui'. Rumare' ri Jesús xuoc-oc chupan ri barco richin chi ni'a.
42008038	Y ri ache ri xa'lasas-el ri itziel tak espíritus riq'uin, nuc'utuj favor cha ri Jesús chi ni'a riq'uin. Pero ri Jesús xu'on can despedir y xu'ej can cha:
42008039	Catzalaj chavachuoch y atzijuoj ri nem samaj ri xu'on ri Dios aviq'uin, xuche'x. Y ri ache x'a c'a chupan ri tanamet, y xutz'om rutzijoxic ri nem samaj ri xu'on ri Jesús cha.
42008040	Y antok ri Jesús xtzalaj chic c'a pa juc'an ruchi' ri lago, ri altíra iq'uiy vinak ri ic'o chire' can nca'quicuot xquic'ul-apa, ruma ri vinak re' can jaja' ri quiyo'ien.
42008041	Jare' antok xalka jun ache rub'inan Jairo. Ri ache re' principal chupan ri sinagoga, y xb'axuquie' chukul rakan ri Jesús, y xu'on rogar choch chi ti'a riq'uin chirachuoch,
42008042	ruma jo'c jun oc rumi'al c'o, ri c'o la'k doce (cab'alajuj) rujuna' y ya nicon. Y antok ri Jesús b'anak, iq'uiy vinak i-b'anak chirij y mare' niquipitz'.
42008043	Chiquicajol c'a ri vinak, b'anak jun ixok ri c'o doce (cab'alajuj) juna' ri ntiel ruquiq'uiel y man nitanie' ta, ruma jun yab'il. Ya xuq'uis nojiel ri ru-miera chiquivach iq'uiy doctores, y man jun chiquivach ijeje' tiquirnak ta ruk'oman ri ruyab'il.
42008044	Ri ixok re' xjiel-apa chirij ri Jesús y xutz'om-apa ri ruchi-rutziak, y cha'nin xtanie' ri ruquiq'uiel ri ntiel.
42008045	Y ri Jesús xu'ej: ¿Chica xtz'amo-pa vichin? Quinojiel niqui'ej chi ijeje' man xquitz'om ta, rumare' ri Pedro y ri nic'aj chic discípulos xqui'ej cha ri Jesús: Maestro, iq'uiy vinak ncatquipitz' y niquinimila-qui' chavij, y atre' na'ej: ¿Chica xtz'amo-pa vichin?
42008046	Pero ri Jesús xu'ej: C'o jun ri xirutz'om-pa, ruma xinna' chi c'o poder xiel viq'uin, xcha'.
42008047	Antok ri ixok xutz'at chi xna'ax, xpa c'a nib'arb'uot y xalxuquie' chukul rakan ri Jesús. Y chiquivach quinojiel ri vinak xu'ej-apa cha ri Jesús karruma xutz'om ruchi-rutziak. Y xu'ej je' chi antok xutz'om ri ruchi-rutziak, can ja xuna' chi x'an sanar.
42008048	Y ri Jesús xu'ej cha: Numi'al, xac'achoj ruma xacukub'a' ac'u'x viq'uin. Vacame ca'in en paz, xcha' cha.
42008049	Y c'a nitzijuon ri Jesús riq'uin ri ixok, antok c'o jun xalka ri patanak chirachuoch ri ache principal chupan ri sinagoga. Ri jun re' xalru'ej cha ri ache principal: Ri ami'al ya xcon, man chic ta'an molestar ri Maestro.
42008050	Pero ri Jesús xra'xaj, y xu'ej cha: Man taxi'ij-avi', jo'c tanimaj, y ri ami'al xtic'astaj chic, xcha' cha.
42008051	Y antok xalka chirachuoch ri Jairo, ri Jesús man xuya' ta permiso chi xa'uoc pa jay nic'aj chic vinak, xa jo'c ri Pedro, ri Jacobo, ri Juan, y ri rutie-rutata' ri ch'iti xtan ri quiminak chic.
42008052	Quinojiel altíra nca'uok' y nca'b'isuon chirij ri ch'iti xtan re'. Pero ri Jesús xu'ej chica: Man chic quixuok', ruma ri ch'iti xtan xa man quiminak ta, xa nivar, xcha'.
42008053	Pero ijeje' xa xa'tze'n chirij ri Jesús, ruma cata'n chi xa quiminak chic ri ch'iti xtan.
42008054	Y ri Jesús xutz'om ruk'a' ri ch'iti xtan y xu'ej: Nóya, capalaj.
42008055	Y ri ch'iti xtan can xtzalaj-pa ri ru-espíritu riq'uin, y can ja xpalaj-pa cha'nin. Y ri Jesús xu'ej chi tiyo'x ruvay.
42008056	Y ri rutie-rutata', can xa'chapataj antok xquitz'at ri xb'anataj. Pero ri Jesús xu'on mandar chica chi man jun choj cha tiquitzijuoj ri xb'anataj chire'.
42009001	Ri Jesús xa'rayuoj ri i-doce (cab'alajuj) ru-discípulos, y xuya' poder y autoridad chica chi nca'tiquir nca'quilasaj nojiel quivach itziel tak espíritus, y chi niqui'an sanar nojiel roch yab'il.
42009002	Y xa'rutak-el chi xb'aquitzijuoj ri ru-reino ri Dios, y chi nca'qui'an sanar ri nca'yavaj.
42009003	Y ri Jesús xu'ej je' chica: Antok xquix'a, man jun kax tivuc'uaj. Man tivuc'uaj ich'ame'y, ni man tivuc'uaj i-buolsa, ni simíta, ni miera, ni man tivuc'uaj jun chic jal itziak.
42009004	Y chica-na jay pache' nquixuoc-ve, chire' quixc'ujie-ve-ka. Xa c'aja' antok nquixiel-pa chupan ri tanamet, c'ajare' xtiya' can ri jay ri pache' xixc'ujie-ve.
42009005	Y pache' na man nquix'an ta recibir, quixiel-pa chupan ri tanamet y titota' can ri pokolaj ri c'o pa tak ivakan chiquivach ri vinak re', chi quire' niquitz'at chi man otz ta ri xqui'an, xcha' ri Jesús.
42009006	Y ri discípulos xa'a y xa'k'ax ri pa tak aldeas chi xb'aquitzijuoj ri evangelio. Y ri pache' xa'k'ax-ve, xa'qui'an je' sanar quinojiel ri nca'yavaj.
42009007	Y ri Herodes ri gobernador xra'xaj nojiel ri nca'ru'on ri Jesús. Pero vor chica xtunimaj, ruma ic'o nca'e'n: Ri Juan el Bautista xa xc'astaj-pa chiquicajol ri quiminaki'.
42009008	Ic'o nca'e'n chi ja ri Elías ri xtzalaj-pa. Y nic'aj chic niqui'ej chi jun chiquivach ri profetas ri xa'c'ujie' ojier can tiempo, ri xb'ac'astaj-pa.
42009009	Y ri Herodes xu'ej: Inre' ri xi'e'n chi xc'amar-el rujaluon ri Juan el Bautista, ¿chica came ache re' ri q'uiy niva'xaj chirij? Y ri Herodes xucanuj manera chi nutz'at ri Jesús.
42009010	Y antok ri ru-apóstoles ri Jesús xa'tzalaj-pa, xqui'ej cha nojiel ri chica xqui'an. Y jaja' xa'ruc'uaj y xa'a chupan jun lugar pache' manak vinak richin ri tanamet rub'inan Betsaida.
42009011	Y antok ri vinak xquina'iej chi x'a ri Jesús, xa'a chirij. Y antok ri vinak re' xa'b'aka riq'uin, jaja' xa'ru'on recibir y xu'ej je' chica chirij ri ru-reino ri Dios. Y xa'ru'on je' sanar ri nca'yavaj.
42009012	Pero antok ya nika-ka ri k'ij, ri doce (cab'alajuj) apóstoles xa'jiel-apa riq'uin ri Jesús y xqui'ej cha: Ca'taka' c'a el ri vinak chi ca'a pa tak aldeas y nic'aj chic lugar ri ic'o cierca, chi niquicanuj pache' nca'b'avar-ve, y ri chica niquitej, ruma ri pache' ojc'o-ve xa manak jay, xa'cha' cha.
42009013	Pero ri Jesús xu'ej chica: Tiya' ixre' chi nca'va'. Y ijeje' xqui'ej cha: Kiq'uin ojre' xa jo'c vu'uo' simíta y ca'ye' car c'o. Ri vinak re' nca'va', pero xa nku'a chulok'ic ri chica niquitej, xa'cha'.
42009014	Y ri achi'a' ic'o la'k vu'uo' mil. Y ri Jesús xu'ej chica ri ru-discípulos: Tib'ana' chica ri vinak chi ca'tz'uye-ka chi nic'aj tak ciento, xcha' chica.
42009015	Y quire' xqui'an, xa'quitz'uyub'a' quinojiel.
42009016	Y ri Jesús xutz'om ri vu'uo' simíta y ri ca'ye' car, xtzu'n chicaj, y xu'on bendecir, y xa'ruper ri simíta y ri car, y xuya' chica ri ru-discípulos chi niquijach chiquivach ri vinak.
42009017	Y quinojiel ja'al xa'va', y otz xnuoj quipan. Y c'a c'o doce (cab'alajuj) chacach ri xa'nuoj riq'uin ri jutak pir ri xmuol can ri xu'on suobra.
42009018	Y jun k'ij ri Jesús c'o aparte chi nu'on orar, y ri ru-discípulos ic'o je' riq'uin. Y jare' antok ri Jesús xuc'utuj chica ri ru-discípulos: ¿In chica inre' niqui'ej ri vinak?
42009019	Y ijeje' xqui'ej cha: Ic'o nca'e'n chi atre' ri Juan el Bautista. Ic'o nic'aj chic nca'e'n chi atre' ri Elías. Y ic'o je' nca'e'n chi atre' at jun chic chiquivach ri profetas ri xa'c'ujie' ojier can tiempo, y vacame xb'ac'astaj-pa chiquicajol ri quiminaki'.
42009020	Y jaja' xuc'utuj chica: ¿Y ixre', in chica inre' nti'ej? Y ri Pedro xu'ej cha ri Jesús: Ri Cristo, ri at-takuon-pa ruma ri Dios.
42009021	Pero ri Jesús xu'on mandar chica chi man jun choj cha tiqui'ej-ve chica jaja'.
42009022	Y xu'ej je' chica: Ri Xtak-pa chicaj chi xalax chi'icajol, nic'atzin chi nuk'asaj q'uiy sufrimiento, y itziel xtitz'iet cuma ri mama'a' tak achi'a' ri niqui'an gobernar, cuma ri principales sacerdotes y cuma ri achi'a' escribas; y xtiquimisas, pero chi oxe' k'ij xtic'astaj-pa chiquicajol ri quiminaki'.
42009023	Y chica quinojiel xu'ej: Vi xa c'o jun nrajo' ni'a chuvij, man tu'on ri nurayij jaja', y can tutz'ama' y tuc'uaj ri ru-cruz. Xa quire' nu'on k'ij-k'ij, otz tipa viq'uin chi ni'a chuvij.
42009024	Ruma xa c'o jun ri altíra nrajo' ri ruc'aslien vave' ri choch-ulief, man xticolotaj ta. Pero ri jun, mesque niquimisas vuma inre', can xticolotaj.
42009025	Y ¿chica nuch'ec jun vinak xa nic'ujie' ta riq'uin nojiel ri b'ayomal ri c'o choch-ulief y xa man nicolotaj ta?
42009026	Ruma xa c'o jun ri niq'uix pa nu-cuenta y ruma ri nutzij, ri Xtak-pa chicaj chi xalax chi'icajol can xtiq'uix je' pa ru-cuenta ri jun re'. Quire' xtu'on antok xtipa chic jun b'ay, junan chic ru-gloria riq'uin ri Rutata', i-rich'ilan-pa ri santos ángeles.
42009027	Y can ketzij ri ni'ej chiva, chi ic'o jujun chivach ixre' ri man xca'con ta yan, c'a xtiquitz'at-na ri ru-reino ri Dios, xcha' ri Jesús.
42009028	Y xak'ax yan la'k jun semana ri tich'o' ri Jesús chiquivach ri vinak, jaja' xa'ruc'uaj ri Pedro, ri Juan y ri Jacobo chi junan x'a quiq'uin paro' jun juyu' chi xb'arub'ana' orar.
42009029	Y antok ri Jesús nu'on orar, xc'axtaj rutzub'al, y ri rutziak je' altíra sak xu'on y nich'ich'an.
42009030	Y jare' antok nca'tzijuon yan chic riq'uin ri Jesús ica'ye' achi'a'; jun ja ri Moisés y ri jun chic ja ri Elías.
42009031	Ri ica'ye' re' ic'o chupan jun namalaj sakil, y nca'tzijuon chirij ri camic ri xtuk'asaj ri Jesús chupan ri tanamet Jerusalén.
42009032	Y ri Pedro y ri ica'ye' chic, mesque c'o quivaran, xquicoch', y xquitz'at ri namalaj rusakil ri Jesús, y xa'quitz'at je' ri ica'ye' chic achi'a' ri ic'o riq'uin.
42009033	Y antok ri ica'ye' achi'a' re' ja niquiya' can ri Jesús chi nca'a, ri Pedro xu'ej cha ri Jesús: Maestro, otz chi ojc'o vave' ojre', naka'an oxe' ch'itak enramadas, jun avichin atre', jun richin ri Moisés y jun richin ri Elías. Pero ri Pedro man rata'n ta ri chica nca'ru'ej.
42009034	Y c'a nich'o' jaja' cha ri Jesús antok jun mukul xka-pa pa quive'. Y ri discípulos xquixi'ij-qui' antok xquina' chi ic'o yan chic chupan ri mukul.
42009035	Y chupan ri mukul re', c'o Jun ri xch'o-pa y xu'ej: Jare' ri Nuc'ajuol y altíra nivajo'. Can tivaxaj ri nu'ej jaja'.
42009036	Y antok caxan chic ri xch'o-pa, xquitz'at chi ri Jesús xa ruyuon chic c'o can. Y q'uiy tiempo xak'ax, ijeje' man jun choj cha xqui'ej-ve ri xquitz'at chire' paro' ri juyu'.
42009037	Y chuca'n k'ij, antok ri Jesús y ri iyoxe' discípulos xa'ka-pa paro' ri juyu', can altíra iq'uiy vinak ri xa'c'ulu-apa quichin.
42009038	Y jun ache ri c'o chiquicajol ri vinak, xch'o-apa cha ri Jesús y xu'ej: Maestro, inre' jo'c jun valc'ual c'o. Tab'ana' favor tatz'ata' b'a',
42009039	ruma c'o jun itziel espíritu nitz'amo richin. Y antok nutz'om, nu'on cha chi altíra nisiq'uin, y nuquiyica' ri ru-cuerpo, y nu'on je' cha chi ntiel ruvakuol pa ruchi', y bien golpeado nu'on cha. Ri itziel espíritu re' quire' nu'on cha ri nuc'ajuol, y c'arunaj nuya' can.
42009040	Rumare' xinc'utuj yan favor chica ri a-discípulos chi tiquilasaj-el ri itziel espíritu re', pero man xa'tiquir ta, xcha' ri ache.
42009041	Y ri Jesús xu'ej: ¡Man jun vinak chupan ri tiempo vacame ruyo'n ta ránima riq'uin ri Dios, xa quinojiel i-sachnak! ¿Ixre' nti'an pensar chi inre' nojiel k'ij xquic'ujie' iviq'uin y xquixcoch'? Tac'ama-pa ri ac'ajuol vave'.
42009042	Y antok ri ala' nijiel-apa riq'uin ri Jesús, ri itziel espíritu riq'uin ruchuk'a' xuch'ikila' ri ala' y xutzak-ka pan ulief. Ri Jesús xch'olin cha ri itziel espíritu chi tiel-el riq'uin ri ala'. Y ri Jesús xu'on sanar ri ala' re', y xuya-el cha ri rutata'.
42009043	Y quinojiel ri vinak xa'chapataj antok xquitz'at chi ri Dios can nem-ve ru-poder. Y antok ri vinak nca'tzijuon chiquivach ruma xa'chapataj chirij nojiel ri nca'ru'on ri Jesús, jaja' xu'ej chica ri ru-discípulos:
42009044	Tivaxaj ja'al ri tzij ri xtin'ej, y man timastaj chiva: Ri Xtak-pa chicaj chi xalax chi'icajol can xtijach pa quik'a' ri vinak, xcha'.
42009045	Pero ri discípulos xa man xi'ka ta pa quive' (man xqui'an ta entender) ri x'e'x chica, ruma avan chiquivach chi man ti'ka pa quive' (man tiqui'an entender). Y niquixi'ij-qui' niquic'utuj cha.
42009046	Y ri ru-discípulos ri Jesús xquitz'om c'a qui' chi tzij chiquivach, chi chica chiquivach ijeje' ri xtuoc ri más nem.
42009047	Pero ri Jesús can rata'n ri chica niqui'ej pa tak cánima ri ru-discípulos. Rumare' jaja' xb'aruma-pa jun ac'ual y xupab'a' riq'uin.
42009048	Y xu'ej chica ri ru-discípulos: Chica-na ri nu'on recibir jun ac'ual inche'l va pa nub'e', xa can inre' nquiru'on recibir. Y chica-na ri nquiru'on recibir inre', can nu'on recibir ri takayuon-pa vichin. Pero chi'icajol ixre', ri más ch'ute'n, xa jare' ri más nem, xcha' ri Jesús.
42009049	Y xpa ri Juan xu'ej cha ri Jesús: Maestro, c'o jun ache xkatz'at, ri pan ab'e' atre' nca'ralasaj itziel tak espíritus. Pero ruma xa man kiq'uin ta ojre' c'o-ve, mare' xka'an prohibir cha.
42009050	Y ri Jesús xu'ej cha: Man ti'an prohibir cha. Ruma ri man royoval ta chikij, can kiq'uin ojre' c'o-ve.
42009051	Y antok ya nalka ri k'ij chi ri Jesús nitzalaj-el chicaj, jaja' xu'on pensar chi ni'a pa tanamet Jerusalén.
42009052	Y ic'o ri xa'rutak-el na'ay choch jaja'. Y ri xa'tak-el, xa'a pa jun aldea ri c'o Samaria, chi xb'aquicanuj ri pache' xtuxlan-ve y xtiva' ri Jesús.
42009053	Pero ri vinak ri ic'o chupan ri aldea man xcajo' ta xquic'ul ri Jesús, ruma xquina'iej chi xa Jerusalén b'anak-ve.
42009054	Antok ri discípulos Jacobo y Juan xquina'iej chi ri vinak man niquic'ul ta ri Jesús, xqui'ej cha: Ajaf, ¿navajo' nakac'utuj chi tika-pa k'ak' chicaj chi nca'ruq'uis, inche'l xu'on ri profeta Elías ri xc'ujie' ojier can tiempo? xa'cha'.
42009055	Y ri Jesús xa'rutz'at y xa'ruch'olij. Y xu'ej chica: Ixre' man ivata'n ta chica espíritu c'o iviq'uin.
42009056	Ruma ri Xtak-pa chicaj chi xalax chi'icajol, man xpa ta vave' choch-ulief chi nca'ruquimisaj vinak, jaja' xpa chi nca'rucol, xcha'. Y ri Jesús y ri ru-discípulos xa'a chic jun aldea.
42009057	Y antok ijeje' i-b'anak, jun xch'o-pa cha ri Jesús y xu'ej cha: Ajaf, inre' nivajo' nqui'a aviq'uin ri pache' na ri nca'a-ve.
42009058	Y ri Jesús xu'ej cha: Ri utif c'o quijul pache' nca'c'ujie-ve; y quire' je' ri chicop ri c'o quixic', c'o quisuoc. Pero ri Xtak-pa chicaj chi xalax chi'icajol, can man jun pache' nuxlan-ve jub'a', xcha' cha.
42009059	Y ri Jesús xu'ej cha jun chic: Jo' viq'uin. Ri jun re' xu'ej cha: Ajaf, taya' permiso chuva chi na'ay nimuk-na-el ri nata' y c'ajare' nqui'a chavij.
42009060	Ri Jesús xu'ej cha: Taya' chi ri quiminak nca'muk cuma ri i-quiminak. Y atre', ca'in y atzijuoj ri ru-reino ri Dios.
42009061	Y c'o chic jun ri x'e'n cha ri Jesús: Ajaf, inre' nivajo' nqui'a chavij. Pero na'ay, taya' permiso chuva chi nca'n'an can despedir quinojiel ri ic'o chupan ri vachuoch, xcha'.
42009062	Pero ri Jesús xu'ej cha: Ri ache ri nuc'uan ri arado y nitzu'n can chirij, man otz ta ntiel ri rusamaj. Y quire' je' ri vinak ri nunimaj ri Dios, man otz ta chi nutz'at ri nca'b'anataj can chirij. Ruma xa quire' xtu'on, man otz ta chi nisamaj pa ru-reino ri Dios, xcha' ri Jesús.
42010001	Y antok b'anatajnak chic nojiel re', ri Ajaf Jesús xa'rucha' nic'aj chic i-setenta achi'a', chi xa'rutak-el chi caca' ri pa tak tanamet y nic'aj chic lugar pache' xti'ka-ve jaja'.
42010002	Y ri Jesús xu'ej chica: Ri samaj can ketzij chi q'uiy; pero ri aj-samajiel xa man iq'uiy ta. Mare' tic'utuj cha ri Rajaf ri samaj chi ca'rutaka-pa más aj-samajiel chupan ri rusamaj.
42010003	Y vacame nquixtak-el, xa ix inche'l ovejas ri nquixb'aka chiquicajol vinak ri inche'l utif.
42010004	Man tivuc'uaj i-buolsa, ni man tivuc'uaj i-miera, y man tivuc'uaj je' jun chic par ixajab'. Y man quixpi'ie' je' chi nqui'an saludar ri vinak pa tak b'ay.
42010005	Y chica-na jay pache' nquixuoc-ve, na'ay ti'ej chica: Ja ta ri paz richin ri Dios xtic'ujie' chupan ri jay va.
42010006	Y xa chupan ri jay re' c'o jun niquicuot nquixrucusaj pa rachuoch, ri paz richin ri Dios xtic'ujie' riq'uin. Y xa manak, ri paz xa xtitzalaj-pa iviq'uin ixre'.
42010007	Ixre' quixc'ujie-ka chupan ri jay ri pache' nquixb'aka-ve, titija' y tikumu' ri xtisipas chiva; ruma ri samajiel can nic'atzin chi nituoj. Y man tic'ax ri jay pache' xixuoc-ve na'ay. Xa chire' quixc'ujie-ve.
42010008	Y quire' je' tib'ana' antok nquixuoc chica-na tanamet y ja'al nquix'an recibir, titija' nojiel ri nisipas chiva,
42010009	y qui'b'ana' je' sanar ri nca'yavaj ri ic'o chire', y ti'ej chica ri vinak: Xa cierca chic c'o-ve-pa ri ru-reino ri Dios.
42010010	Pero xa chupan jun tanamet pache' nquixb'aka-ve man otz ta nquix'an recibir, quixiel-el pa tak b'ay richin ri tanamet y ti'ej:
42010011	Ri pokolaj richin ri tanamet ri c'o-el pa kakan, nakatota' can chivach, chi ntivatamaj chi man otz ta ri xi'an. Y tivatamaj je' chi xa cierca chic c'o-ve-pa ri ru-reino ri Dios, quixcha' chica.
42010012	Y inre' ni'ej c'a chiva, chi chupan ri k'ij antok ri vinak xca'an juzgar ruma ri Dios, ri vinak richin ri tanamet pache' man xix'an ta recibir, más nem ri castigo ri xtika pa quive', que choch ri xtiyo'x pa quive' ri aj-Sodoma.
42010013	¡Juye' ivach ri ixc'o pa tanamet Corazín! ¡Juye' je' ivach ri ixc'o pa tanamet Betsaida! Ruma xa ta chupan ri tanamet Tiro y Sidón xa'an ta ri milagros ri xa'an chivach, ri ic'o chire' xtzalaj ta pa yan ri cánima riq'uin ri Dios y xqui'an ta ri nrajo' jaja', quicusan ta chic tziak richin b'is, y quiyo'n ta chaj chiquij chi quire' nitz'iet chi nca'b'isuon.
42010014	Pero antok xtalka ri k'ij richin ri juicio ri nu'on ri Dios, más nem ri castigo ri xtika pan ive', que choch ri xtiyo'x pa quive' ri aj-Tiro y ri aj-Sidón.
42010015	Y ri ic'o pa tanamet Capernaum niqui'an pensar chi nca'a chicaj riq'uin ri Dios, pero xa man quire' ta, xa c'a chupan ri infierno xca'b'aka-ve.
42010016	Y chica-na ri nquixra'xaj ixre', can inre' ri nquira'xaj. Y ri jun ri man nrajo' ta nquixru'on recibir, can inre' ri man nquiru'on ta recibir; y ri man xquiru'on ta recibir inre', man nu'on ta recibir ri takayuon-pa vichin.
42010017	Y antok xa'tzalaj-pa ri i-setenta achi'a' riq'uin ri Jesús, altíra nca'quicuot, y xalqui'ej cha: Ajaf, ri itziel tak espíritus can xquinimaj katzij antok pan ab'e' atre' xojch'o' chica.
42010018	Y ri Jesús xu'ej chica: Inre' xintz'at chi ri Satanás xtzak-pa chicaj inche'l nu'on ri ráya.
42010019	Inre' nuyo'n poder chiva chi nquixtiquir chirij ri ru-poder ri Satanás, y mesque nquixpi'ie' pa quive' cumatz y alacrán, man jun kax xtiqui'an chiva.
42010020	Pero ixre' man quixquicuot ruma ri itziel tak espíritus nquixquinimaj. Más quixquicuot ruma tz'ib'an ri ib'e' chicaj riq'uin ri Dios.
42010021	Y chupan ri misma huora re' ri Jesús altíra xquicuot ruma ri Espíritu Santo; y xu'ej: Inre' tiox b'a' niya' chava Nata' Dios, atre' ri Rajaf ri rocaj y ri roch-ulief, ruma xavavaj ri utzulaj atzij chiquivach ri vinak ri niquina' chi q'uiy cata'n. Xa ja chiquivach ri vinak ri manak-oc cata'n, ri inche'l ac'ola', ri xac'ut ri utzulaj atzij. Can quire' Nata' Dios, ruma jare' ri xavajo' atre', xcha' ri Jesús chupan ri ru-oración.
42010022	Y jaja' xu'ej je': Ri Nata' Dios nojiel ruyo'n-pa pa nuk'a'. Y man jun chic ta'mayuon in chica inre', xa jo'c ri Nata'. Y man jun je' ta'mayuon ri chica ri Nata', xa jo'c inre' ri in Ruc'ajuol, y ri choj cha xtinvajo' xtinc'ut-ve inre' xtiratamaj ri chica ri Nata'.
42010023	Y ri Jesús xa'rutz'at ri ru-discípulos y jo'c chica ijeje' xu'ej-ve: Can ja'al ca'quicuot ri niquitz'at nojiel ri ntitz'at ixre'.
42010024	Ruma ni'ej c'a chiva, chi iq'uiy profetas y reyes ri xa'c'ujie' ojier can tiempo, altíra xcajo' xquitz'at ri ntitz'at ixre' vacame, y man xquitz'at ta el. Xcajo' ta je' xca'xaj ri ntivaxaj ixre' vacame, y man xca'xaj ta el, xcha'.
42010025	Y c'o jun maestro richin ri ley xpalaj-pa y ruma nrajo' nu'on tentar ri Jesús xu'ej cha: Maestro, ¿chica ni'an inre' chi quire' nivil ri c'aslien ri man niq'uis ta? xcha'.
42010026	Ri Jesús xu'ej cha: ¿Chica nu'ej ri ru-ley ri Moisés? ¿Y chica ni'ka pan ave' atre' (na'an entender atre')?
42010027	Y ri maestro xu'ej cha ri Jesús: Can tavajo' ri Avajaf Dios, tavajo' riq'uin nojiel avánima, tavajo' riq'uin nojiel ri ac'aslien, tavajo' riq'uin nojiel ri avuchuk'a', y tavajo' je' riq'uin nojiel ri ano'j. Y can inche'l ri navajo-ka-avi' atre', can quire' je' mismo tavajo' ri a-prójimo.
42010028	Y ri Jesús xu'ej cha ri ache: Can ketzij ri xa'ej. Vacame c'a, xa xta'an nojiel re', xtavil ri c'aslien ri man niq'uis ta, xcha' ri Jesús cha.
42010029	Pero ri ache re' xrajo' chi ntiel chi otz. Rumare' xuc'utuj chic cha ri Jesús: ¿Chica ri nu-prójimo?
42010030	Y ri Jesús xu'ej cha ri ache: C'o jun ache ri alanak-pa pa tanamet Jerusalén y xulan-ka chi ni'ka c'a pa tanamet Jericó. Pero xa'b'a'iel-pa alak'oma' chirij pa b'ay, y nojiel xquilak'aj-el cha. Hasta ri rutziak ri rucusan xquimaj-el cha. Ri alak'oma' xa'a, pero altíra xquich'ey can. Ri ache xpoq'uie' can chire' pa b'ay casi quiminak.
42010031	Y c'o jun sacerdote ri xxulan-pa chupan ri b'ay re', y antok xutz'at chi pac'ol ri ache pa b'ay, ja ri jun chic ruchi' ri b'ay xak'ax-ve.
42010032	Y quire' je' jun ache levita, xxulan-pa je' chupan ri b'ay re'. Y antok ri levita re' xalka cierca ri lugar re', xutz'at ri ache pac'ol can, y ja ri jun chic ruchi' ri b'ay xak'ax-ve.
42010033	Pero c'o jun ache aj-Samaria ri xxulan-pa je' chupan ri b'ay re', y antok xalka cierca, xutz'at ri ache ri pac'ol can pa b'ay, y altíra xujoyovaj roch.
42010034	Rumare' xjiel-apa riq'uin, xutz'at chica rub'anun, xa'ruk'omaj cha aceite de olivo y vino ri pache' socotajnak-ve, y xa'ruxim cha tziak. Después ri ache aj-Samaria xuya-el chirij ruquiej y xuc'uaj c'a pa jun posada. Y xuchajij ri jun ak'a' re'.
42010035	Chuca'n k'ij antok ri aj-Samaria ya ni'a, ja xralasaj ru-miera y xuya' can ca'ye' denarios cha ri rajaf ri posada, y xu'ej cha: Tab'ana' cuenta ri jun ache re'. Y xa man xcaru'on ta ri miera re', antok inre' xquitzalaj-pa, xtintoj chava nojiel.
42010036	C'ajare' ri Jesús xuc'utuj cha ri ache: ¿Chavach atre', chica chiquivach ri iyoxe' achi'a' ri can inche'l nrajo-ka-ri' jaja', can quire' je' xrajo' ri ache ri xka pa quik'a' ri alak'oma'?
42010037	Y ri ache re' xu'ej: Ja ri ache ri xjoyovan roch, xcha'. Y ri Jesús xu'ej cha: Vacame ca'in y ab'ana' atre' inche'l xu'on ri ache aj-Samaria.
42010038	Y ri Jesús xutz'om chic rub'iey y xb'aka chupan jun aldea. Y chire' chupan ri aldea re' c'o jun ixok rub'inan Marta, y jaja' xu'on recibir ri Jesús pa rachuoch.
42010039	C'o jun chic ixok rub'inan María ri quichak'-quinimal-qui' riq'uin ri Marta. Y ri María re' xtz'uye' chirakan ri Jesús chi nra'xaj ri nu'ej.
42010040	Pero ri Marta xa man quire' ta xu'on. Jaja' xa rutz'amuon ch'u'j riq'uin ri ropísa. Rumare' ri Marta xjiel-apa riq'uin ri Jesús y xu'ej cha: Ajaf, ¿man natz'at ta came chi ri María in-ruyo'n can nuyuon choch ri opísa? Ta'ej cha chi quiruto' jub'a', xcha'.
42010041	Pero ri Jesús xu'ej cha: Marta, Marta, atre' q'uiy ri na'an pensar y altíra b'anak avánima riq'uin ri av-opísa.
42010042	Pero jo'c jun kax ri más nic'atzin y más otz, y jare' ri xucha' ri María. Y ri xucha' jaja', man jun xtimajo cha.
42011001	Y jun b'ay chic, ri Jesús c'o jun lugar, y nu'on orar. Y antok xtanie' riq'uin ri oración, jun chiquivach ri ru-discípulos xu'ej cha: Ajaf, tac'utu' chakavach chi naka'an orar, inche'l ri Juan el Bautista xuc'ut chiquivach ri ru-discípulos che'l niqui'an orar, xcha'.
42011002	Y ri Jesús xu'ej chica ri ru-discípulos: Antok xti'an orar, cava ti'ej: Katata' Dios ri atc'o chila chicaj, quinojiel ta ri vinak xtiquiya' ak'ij y nem xtiqui'an cha ri santo ab'e'. Y talka c'a ri k'ij antok atre' ri xcab'ano reinar. Y ja ta ri navajo' atre', ja ta re' ri tib'anataj vave' ri choch-ulief, inche'l niqui'an ri ic'o aviq'uin chicaj.
42011003	Y taya' c'a ri ka-simíta ri nic'atzin chika k'ij-k'ij.
42011004	Y tab'ana' perdonar ri ka-pecados ri naka'an chavach, inche'l nca'ka'an perdonar ojre' quinojiel ri niqui'an itziel chika. Y man taya' lugar chi ri itziel nu'on chika chi nkutzak. Can kojacalo' choch, xcha' ri Jesús.
42011005	Y ri Jesús xu'ej je' chica ri ru-discípulos: Xa jun chivach ixre' ni'a pa nic'aj-ak'a' riq'uin jun ru-amigo y nu'ej ta cha: Amigo, tab'ana' favor chuva, nijal oxe' a-simíta,
42011006	ruma c'o jun nu-amigo naj patanak-ve y xalka viq'uin, y inre' xa man jun simíta c'o viq'uin chi niya-apa cha.
42011007	Y ri choj cha nuc'utuj-apa ri simíta, c'a pa dentro xtich'o-pa y xtu'ej cha: Tab'ana' favor man quina'an molestar, ruma ri ruchi-jay xa ya xintz'apij y ri ac'ola' xa viq'uin inre' nca'var-ve. Rumare' manak modo nquipalaj chi niya-el chava ri navajo'.
42011008	Y ri Jesús xu'ej chica ri ru-discípulos: Can ni'ej c'a chiva, chi ri choj cha ri nic'utux-apa ri simíta nipalaj-pa, pero man ruma ta ru-amigo riq'uin ri nic'utun-apa cha. Jaja' nipalaj-pa y nuya-pa nojiel ri nic'atzin cha, chi quire' man chic tich'o-apa más.
42011009	Y inre' ni'ej chiva ixre': Tic'utuj cha ri Dios ri nic'atzin chiva y jaja' xtuya-pa chiva. Ticanuj y xtivil ri ntivajo'. Tic'osc'a-apa ri ruchi-jay y xtijak chivach.
42011010	Ruma xa jun nuc'utuj cha ri Dios, jaja' xtuya-pa cha ri nuc'utuj. Xa jun nucanuj, can xtiril ri nucanuj. Y xa jun nuc'osc'a-apa ri ruchi-jay, can xtijak choch.
42011011	¿C'o came jun tata'j nuya' jun ab'aj pa ruk'a' ri ralc'ual, antok nuc'utuj jun simíta cha? ¿O nuya' came jun cumatz pa ruk'a', antok xa jun car nuc'utuj cha?
42011012	¿O nuya' came jun alacrán pa ruk'a', antok xa jun luo' ri nuc'utuj cha?
42011013	Mesque ixre' itziel ino'j, pero man jun b'ay ntiya' jun itziel kax chica ri ivalc'ual. Ixre' ja ri utzulaj tak kax ntiya' chica. ¿Cuánto más ri Itata' ri c'o chicaj nuya-pa ri Espíritu Santo chica ri nca'c'utun cha?
42011014	Jun k'ij ri Jesús xralasaj-el jun itziel espíritu miem, y antok xiel ri itziel espíritu, ri ache miem ja xch'o', y ri vinak can xa'chapataj.
42011015	Pero nic'aj chiquivach ri vinak re' niqui'ej chirij ri Jesús: Ja ri Beelzebú, ri quijaval ri itziel tak espíritus, ri nib'ano cha chi nitiquir nca'ralasaj ri itziel tak espíritus.
42011016	Y nic'aj chic, chi niqui'an tentar ri Jesús, xqui'ej cha chi tub'ana' jun señal chicaj.
42011017	Pero ri Jesús can rata'n ri niqui'an pensar ri vinak re', mare' xu'ej chica: Xa ri vinak richin jun reino ca'ye' grupo niqui'an-ka, nipa ayoval chiquicajol y ri reino re' xa nitzak. Y quire' je' chupan jun jay, xa ca'ye' grupo niqui'an-ka, nipa ayoval chiquicajol y ri jay re' xa niq'uis.
42011018	Y quire' je' ri Satanás, xa nu'on-ka ayoval quiq'uin ri i-rusamajiel, xa chirij jaja' mismo nu'on-ka ayoval. Y xa quire' nu'on, ruyuon niquiya' can y cha'nin nitzak ri ru-reino. Y ixre' nti'ej chi inre' c'o ri Beelzebú viq'uin y rumare' nca'nvalasaj ri itziel tak espíritus.
42011019	Xa inre' ruma ri ru-poder ri Beelzebú nca'nvalasaj ri itziel tak espíritus, ¿chica xyo'n poder chica ri i-b'anak chivij chi nca'tiquir nca'quilasaj itziel tak espíritus? Can ja ri niqui'an ijeje' nik'alajin chi ixre' man ketzij ta ri nti'ej.
42011020	Pero xa inre' ja ri Dios ri xyo'n-pa poder chuva chi nca'nvalasaj ri itziel tak espíritus, riq'uin re' ntivatamaj chi ri ru-reino ri Dios ya xalka iviq'uin ixre'.
42011021	Antok jun ache c'o altíra ruchuk'a' y c'o nojiel clases de armas riq'uin, can ja'al nuchajij ri ru-palacio. Y man jun nitiquir nalasan cha ri c'o riq'uin.
42011022	Pero antok nalka chic jun ri c'o más ruchuk'a' choch jaja', ja nicovin chirij, y nralasaj-el cha nojiel ri armas ri c'o riq'uin ri rucukub'an ruc'u'x chirij. Y nutz'om rujachic ri xralasaj-el cha ri ache ri xuch'ec.
42011023	Y ri man viq'uin ta inre' nisamaj-ve, xa chuvij inre' nisamaj-ve. Y ri man nito'n ta vichin, xa jare' ri nituru nojiel ri nca'n'an inre', xcha' ri Jesús.
42011024	Antok jun itziel espíritu ntiel-el pa ránima jun vinak, ni'a pa tak lugar chake'j, nucanuj pache' nuxlan-ve. Y antok man jun lugar niril, nu'ej c'a: Más otz nquitzalaj chic pa ránima ri vinak pache' xiniel-ve-pa, nicha'.
42011025	Y antok nalka, nalrila' inche'l jun jay masuon y ja'al b'anun adornar.
42011026	Y ri itziel espíritu re' nca'ruc'am-pa i-siete (ivuku') chic itziel tak espíritus ri más i-itziel, y quinojiel nca'uoc pa ránima ri vinak. Y ri vinak choj-iq'uin nca'b'ac'ujie-ve ri itziel tak espíritus re', más peor nu'on ri ruc'aslien choch ri rub'anun-pa na'ay.
42011027	Y antok ri Jesús nutzijuoj ri tzij re' chiquivach iq'uiy vinak ri quimaluon-qui' riq'uin, jun ixok ri c'o chire' chiquicajol, cof xch'o' y xu'ej: Can ja'al tiquicuot ri ixok ri xyo'n avichin ri choch-ulief y xuya' atz'un, xcha' ri ixok cha ri Jesús.
42011028	Y ri Jesús xu'ej: Can más ja'al ca'quicuot ri nca'c'axan ri ruch'ab'al ri Dios y niqui'an nojiel ri nu'ej.
42011029	Y antok q'uiy vinak ri niquimol-apa-qui' chirij ri Jesús, xpa jaja' xu'ej chica: Ri vinak richin ri tiempo vacame altíra i-itziel, rumare' nicajo' chi ni'an jun señal chiquivach chi nquinquinimaj. Pero ri señal ri nicajo' man xtiyo'x ta chica. Xa ja ri xb'anataj riq'uin ri Jonás, ri xc'ujie' ojier can tiempo, jare' ri señal ri xtiyo'x chica.
42011030	Ruma inche'l xb'anataj riq'uin ri Jonás, xuc'ut chiquivach ri vinak ri xa'c'ujie' ojier can chupan ri tanamet Nínive, chi ja ri Dios takayuon-pa richin. Y quire' je' ri xtuk'asaj ri Xtak-pa chicaj chi xalax chi'icajol, xticusas richin jun señal chiquivach ri vinak vacame.
42011031	Y antok xtalka ri k'ij richin ri juicio, xtic'astaj-pa ri jun reina ri xu'on gobernar ri Sabá y xtu'ej chi man otz ta xqui'an ri vinak ri ic'o vacame. Ruma antok xc'asie' ri jun reina re', altíra naj xpa-ve chi xalra'xaj runo'j ri rey Salomón. Y vacame inc'o inre' ri c'o más nuk'ij choch ri rey Salomón ri xc'ujie' ojier can.
42011032	Y antok xtalka ri k'ij richin ri juicio, xca'c'astaj-pa ri vinak aj-Nínive y xtiqui'ej chi man otz ta xqui'an ri vinak ri ic'o vacame, ruma man xquinimaj ta. Ri vinak aj-Nínive jo'c xca'xaj ri ruch'ab'al ri Dios ri xutzijuoj ri Jonás chica, ja xtzalaj-pa cánima riq'uin ri Dios y xqui'an ri nrajo' jaja'. Y vacame inc'o inre' ri c'o más nuk'ij choch ri Jonás.
42011033	Man jun vinak nutzej jun lámpara y nuya' pache' man k'alaj ta, o nuya' ta chuxie' jun cajuon. Jun ri nutzej jun lámpara, chicaj nuya-ve chi quire' ri nca'uoc pa jay ja'al niquitz'at ri sakil.
42011034	Ri anak'avach jare' ri lámpara richin ri a-cuerpo. Antok ri anak'avach otz, nojiel je' ri a-cuerpo c'o pa sakil. Pero xa ri anak'avach man otz ta, nojiel ri a-cuerpo c'o pa k'aku'n.
42011035	Mare' tatz'ata-ka-avi' chi ri sakil ri c'o pan avánima man k'aku'n ta.
42011036	Ruma xa nojiel ri a-cuerpo c'o pa sakil, can manak k'aku'n aviq'uin y quire' ncatzu'n ja'al. Inche'l antok jun lámpara ncaru'on alumbrar y ja'al sakil nuya'.
42011037	Y antok ri Jesús xtanie-ka chi nitzijuon chiquivach ri vinak, c'o jun chiquivach ri achi'a' fariseos xu'on rogar choch ri Jesús chi niva' riq'uin. Y antok ri Jesús xb'aka pa jay, ja xtz'uye-apa chirij ri mesa.
42011038	Y ri ache fariseo can xu'on extrañar-ri' antok xutz'at ri Jesús, chi man xuch'aj ta ruk'a' antes chi niva'.
42011039	Pero ri Ajaf Jesús xu'ej cha: Ixre' achi'a' fariseos xa ix inche'l ri vaso y ri plato ri ja'al ch'ajuon quij pero ri quipan xa tz'il. Ri ivánima xa nojnak riq'uin alak' y nojnak riq'uin itziel tak kax.
42011040	Ix-nacanak. ¿Man ivata'n ta c'a chi ri xb'ano ri ka-cuerpo, xu'on je' ri kánima?
42011041	Rumare' tiya' ri c'o iviq'uin chica ri man jun kax c'o quiq'uin, y quire' nojiel xtiel sak.
42011042	¡Juye' ivach ixre' achi'a' fariseos! Ixre' ntiya' ri diezmo richin ri alvaviena, ri rura y nojiel quivach k'ayis, pero xa man ntivajo' ta ri Dios, ni man ix choj ta je' quiq'uin ri vinak. Jare' ri más nic'atzin chi nti'an, después tiya' ri i-diezmo.
42011043	¡Juye' ivach ixre' achi'a' fariseos! ruma ja ri na'ay tak ch'acat ntivajo' pa tak sinagogas. Y can altíra nika chivach chi nquix'an saludar ri pache' niquimol-ve-qui' q'uiy vinak.
42011044	¡Juye' ivach ixre' achi'a' escribas y ixre' achi'a' fariseos, ri xa ca'ye' ipalaj! ruma xa ix inche'l ri jul pache' i-mukun can ri quiminaki'. Antok man k'alaj ta chic nitz'iet, ri vinak choj nca'k'ax paro' ruma man cata'n ta chi xa paro' jun quiminak nca'k'ax-ve, xcha' ri Jesús.
42011045	Pero jun chiquivach ri maestros richin ri ley xu'ej cha ri Jesús: Maestro, antok atre' na'ej quire', man jo'c ta chica ri nic'aj na'ej-ve, xa chika je' ojre' na'ej-ve.
42011046	Y ri Jesús xu'ej cha ri ache re': ¡Juye' je' ivach ixre' maestros richin ri ley! ruma antok nqui'tijuoj ri vinak, ntiya' nima'k tak aka'n chiquij ri man nca'tiquir ta niquic'uaj. Pero ixre' nixta cha jun ruve-ik'a' chi ntitz'om ta b'a'.
42011047	¡Juye' ivach, ruma nqui'chojmij ri panteones ri pache' i-mukun-ve ri profetas ri xa'c'ujie' ojier can tiempo, y ijeje' xa ja ri ivate't-imama' ri xa'quimisan quichin!
42011048	Vacame k'alaj chi ixre' nika chivach ri itziel tak kax ri xa'qui'an ri ivate't-imama' ri ojier can, ruma ijeje' xa'quimisan ri profetas, y ixre' nquixchojmin ri panteones ri pache' i-mukun-ve.
42011049	Y como ri Dios rata'n nojiel, mare' xu'ej: Xca'ntak profetas, y xca'ntak je' apóstoles chiquicajol. Pero ic'o chiquivach ri xca'quiquimisaj, y ic'o ri xca'quitarariej-el.
42011050	Rumare' ri vinak ri ic'o vacame, ijeje' ri xca'kalien ri quicamic quinojiel ri profetas ri xa'quimisas ojier can tiempo, xa-jan antok xtz'ucutaj-pa ri roch-ulief.
42011051	Tiquirnak-pa riq'uin ri rucamic ri Abel, c'a riq'uin ri rucamic ri Zacarías, ri xquimisas chucajol ri altar y ri templo. Rumare' ni'ej chiva, chi nojiel c'a ri camic re' xticakaj ri vinak ri ic'o chupan ri tiempo vacame.
42011052	¡Juye' ivach ixre' maestros richin ri ley! ruma pan ik'a' ixre' c'o-ve ri no'j, ruma ivata'n ri chica modo jun vinak ntuoc richin ri Dios, pero ixre' xa man ix-acunak ta richin ri Dios y ri nicajo' nca'uoc richin ri Dios nqui'k'at.
42011053	Antok ri Jesús xu'ej nojiel re', ri achi'a' escribas y ri achi'a' fariseos altíra xyacataj quiyoval. Y rumare' ijeje' q'uiy c'a kax niquic'utuj cha ri Jesús xa richin niquinak.
42011054	Y ijeje' man niquiya' ta can ri Jesús, ruma nicajo' nica'xaj chi jaja' c'o ta jun tzij ri man otz ta ri nu'ej chi quire' niqui'an acusar.
42012001	Y ri vinak chi i-miles xquimol-ka-qui' chire'. Rumare' niquinimila-qui'. Y ri Jesús na'ay c'a xch'o' quiq'uin ri ru-discípulos y xu'ej chica: Tib'ana' cuenta-ivi' choch ri levadura quichin ri achi'a' fariseos. Ri levadura re' ja ri ca'ye' quipalaj.
42012002	Ruma man jun kax ri man k'alaj ta, ri man ta xtib'ak'alajin-pa. Y man jun kax ri avan-can, ri man ta xtina'ax.
42012003	Rumare' ixre', nojiel c'a ri i-e'n pa k'aku'n, xtik'alajin-pa. Y nojiel c'a ri i-e'n pa tak ixiquin pa jay, xtina'ax cuma ri vinak y xtiquirak quichi' xtiquitzijuoj pa quive' ri jay.
42012004	Y ni'ej chiva ixre' ri ix nu-amigos: Man tixi'ij-ivi' chiquivach ri niquiquimisaj ri i-cuerpo, pero después man jun chic kax xca'tiquir xtiqui'an.
42012005	Pero ni'ej chiva choj choch nic'atzin chi ntixi'ij-ivi': Tixi'ij-ivi' choch ri Jun ri nuquimisaj ri i-cuerpo y c'o ru-poder chi nquixrutak pan infierno. Choch re' tixi'ij-ivi'.
42012006	¿Man nca'c'ayix ta came vu'uo' ch'itak chicop ri c'o quixic' por ca'ye' len cajal? Y mesque ri chicop re' manak-oc cajal, ri Dios man jun b'ay nca'rumastaj can.
42012007	Y hasta ri ive' i-jilan nojiel. Man tixi'ij-ivi', ruma ixre' más ivakalien que chiquivach iq'uiy ch'itak chicop ri c'o quixic'.
42012008	Ni'ej je' chiva, chi ri man niq'uix ta nu'ej chi in-runiman, quire' je' xtu'on ri Xtak-pa chicaj chi xalax chi'icajol, man xtiq'uix ta xtu'ej chiquivach ri ru-ángeles ri Dios chi richin jaja',
42012009	pero ri nu'ej chi man in-runiman ta, xti'an negar chiquivach ri ru-ángeles ri Dios.
42012010	Y chica-na ri itziel nich'o' chirij ri Xtak-pa chicaj chi xalax chi'icajol, c'a ni'an perdonar. Pero ri itziel nich'o' chirij ri Espíritu Santo, man ni'an ta perdonar.
42012011	Antok xquixuc'uax pa tak sinagogas, y xquixuc'uax je' chiquivach ri jueces y nic'aj chic autoridades, man ti'an preocupar-ivi' chica tzij ri xti'ej chica y ri chica tzij xticusaj chi nquixch'o' chiquivach.
42012012	Ruma antok xtalka ri huora chi nquixch'o-apa, ja ri Espíritu Santo ri xtiyo'n tzij chiva chi nti'ej-apa, xcha' ri Jesús.
42012013	Y chire' chiquicajol ri vinak quimaluon-apa-qui', c'o jun ri xch'o-apa y xu'ej cha ri Jesús: Maestro, tab'ana' favor ta'ej cha ri nunimal chi tuya' ri nu-herencia.
42012014	Pero ri Jesús xu'ej cha: Ache, ¿chica came in-ya'yuon pan ive' ixre', chi inre' in jun juez o in jun jachoy-herencia chi'icajol?
42012015	Y ri Jesús xch'o' chic chica ri vinak y xu'ej: Titz'ata-ivi' otz chi nti'an cuenta-ivi', man tirayij chi nic'ujie' nojiel kax iviq'uin. Ruma mesque q'uiy rub'ayomal jun vinak, man ja ta re' ri xtiyo'n ruc'aslien.
42012016	Y ri Jesús xutzijuoj je' chica jun parábola (c'amb'al-tzij), y xu'ej: C'o jun ache b'ayuon, q'uiy rulief c'o. Y jun b'ay, q'uiy xu'on cosechar.
42012017	Rumare' ri b'ayuon re' xu'ej-ka pa ránima: ¿Chica ta xtin'an chi quire' niyac nojiel ri nu-cosecha, ruma manak chic pache' niya-ve nojiel?
42012018	Y antok ranun chic pensar, xu'ej: Más otz nca'ntur ri ca'coj nuc'ujay y ni'an más nima'k. Y chupan re' xca'nyac-ve ri c'o viq'uin y nojiel ri nu-cosecha.
42012019	Y xtin'ej cha ri vánima: Vánima, vacame q'uiy kax ri ayacuon richin q'uiy juna'. Caquicuot c'a, catuxlan, cava' y takumu' ya', xcha'.
42012020	Pero ri Dios xu'ej cha ri b'ayuon re': Nacanic ache, chupan va ak'a' va nalc'utux ri avánima, y nojiel ri ab'ayomal ri ayacuon, ¿choj cha xtic'ujie-ve can?
42012021	Quire' nib'anataj riq'uin ri numol rub'ayomal richin ri roch-ulief, y xa manak ri rub'ayomal ri Dios riq'uin.
42012022	Y después ri Jesús xu'ej chica ri ru-discípulos: Rumare' inre' ni'ej chiva: Man tich'ujirisaj-ivi' ruma ri chica nic'atzin chiva k'ij-k'ij, ri chica ntitej, ni por ri i-cuerpo chi chica itziak ri nticusaj.
42012023	Ri ic'aslien más rakalien choch ri ntitej, y ri i-cuerpo más rakalien choch ri itziak.
42012024	Qui'itz'ata' ri chicop ri c'o quixic' quib'inan cuervos; man nca'tico ta, y manak niqui'an cosechar, ni manak je' quic'ujay chi niquiyac. Pero ijeje' nca'va', ruma ja ri Dios nitzuku quichin. ¿Man ivakalien ta came ixre' más que chiquivach ri chicop re'?
42012025	¿C'o came jun chivach ixre' ri nitiquir nu'on chi niq'uiy ta chic nic'aj vara ri rakan, mesque nuch'ujirisaj-ri' chi nu'on?
42012026	Y xa jun kax ri altíra co'l inche'l re' man nquixtiquir ta nti'an, ¿karruma ntich'ujirisaj-ivi' richin ntivil nic'aj chic kax ri nca'c'atzin chiva?
42012027	Qui'itz'ata' ri cotz'e'j lirio antok nca'q'uiy: Ijeje' man nca'samaj ta, ni man nca'camuon ta chi niqui'an quitziak ja'al. Pero ni'ej c'a chiva, chi ri rey Salomón ri xc'ujie' ojier can, mesque altíra rub'ayomal y ruyuon ja'al tak tziak ri xucusaj, pero man jun b'ay xucusaj ta jun rutziak inche'l nitz'iet jun lirio.
42012028	Ri Dios quire' nuvak ri k'ayis mesque man can ta nilayuj, ruma jun k'ij ja'al ranun, y jun chic k'ij nichakej-ka y nic'ak pa k'ak'. Y xa ri Dios can nuvak ja'al, ¿cuánto más chiva ixre' mesque man can ta icukub'an ic'u'x riq'uin?
42012029	Rumare' ixre', man ti'an preocupar-ivi' chi nticanuj ri chica ntitej y ri chica ntikun, y man tich'ujirisaj-ivi'.
42012030	Ruma quinojiel vinak ri ic'o choch-ulief niquicanuj nojiel re'. Pero ri Itata' can rata'n chic ri chica nic'atzin chiva.
42012031	Mare' can ticanuj ri ru-reino ri Dios, y nojiel ri nic'atzin chiva, xtuya' chiva.
42012032	Man tixi'ij-ivi' ixre' ri ix-b'anak chuvij, mesque xa ix jub'a' oc. Ri Itata' can niquicuot chi nquixc'ujie' pa ru-reino jaja'.
42012033	Tic'ayila' ri c'o iviq'uin y tiya' chica ri i-puobra. Xa quire' nti'an, ja ntinojsaj ri i-buolsa richin ri b'ayomal chicaj ri man xtik'ay ta, ni man xtiq'uis ta, pache' man jun alak'uon xti'ka, ni man nichocoper ta.
42012034	Ruma pache' c'o-ve ri ib'ayomal, chire' nic'ujie-ve je' ri ivánima.
42012035	Quixc'ujie' preparados, y siempre tic'at ri i-lámparas.
42012036	Tib'ana' inche'l niqui'an ri samajiel chupan jun jay. Ri samajiel quiyo'ien chi nitzalaj-pa ri cajaf b'anak pa jun c'ulub'ic, chi quire' antok nalka y nich'o-apa, can cha'nin niquijak ri ruchi-jay choch.
42012037	Can ja'al ca'quicuot ri samajiel ri ic'as antok xtalka ri cajaf. Y can ketzij ni'ej chiva, chi ri cajaf nca'rutz'uyub'a' chirij ri mesa, nurucusaj-pa ru-gavacha y nuya-apa nojiel kax richin nitij chiquivach.
42012038	Y mesque ri cajaf ri samajiel re' nalka pa nic'aj-ak'a' o antok nisakar-pa, xa nca'rila' c'a ic'as ri samajiel re', can ja'al ca'quicuot.
42012039	Pero tivatamaj c'a, xa ta ri rajaf-jay nuna'iej ri chica huora nalka ri alak'uon pa rachuoch, nic'asie' chi nuchajij ri rachuoch, y man nuya' ta lugar cha ri alak'uon chi ntuoc-oc chi nalak'-el.
42012040	Mare' ixre' quixc'ujie' preparados, ruma antok xa man ja ta re' nti'an pensar, jare' antok xtipa chic ri Xtak-pa chicaj chi xalax chi'icajol.
42012041	Jare' antok ri Pedro xu'ej cha ri Jesús: Ajaf, ¿atre' xatzijuoj ri parábola (c'amb'al-tzij) re' jo'c chika ojre' ri a-discípulos, o xatzijuoj je' chica quinojiel vinak?
42012042	Y ri Ajaf Jesús xu'ej: Ri mayordomo ri choj y c'o runo'j, jare' niyo'x can ruma ri rajaf chi nic'ujie' pa quive' ri ic'o pa rachuoch, chi nuya' nojiel ri nic'atzin chica chi niquitej antok nalka ri huora.
42012043	Can ja'al tiquicuot ri siervo re' antok nal'ilitaj ruma ri rajaf najin riq'uin ri samaj ri b'e'n can cha.
42012044	Can ketzij ni'ej chiva, chi ri rajaf can xtuya' paro' nojiel ri c'o riq'uin, chi nu'on cuenta.
42012045	Pero xa ta ri siervo re' nu'ej-ka pa ránima: Ri vajaf xa man nipa ta yan, nicha-ka; y nutz'om quich'ayic ri nic'aj chic siervos, chi achi'a' chi ixoki', y ruyuon va'en nu'on y nutz'om rukumic avarienta chi nik'ab'ar,
42012046	y jare' nca'ru'on antok ri rajaf xtalka chupan jun k'ij y jun huora antok jaja' man royo'ien ta y man rata'n ta, ri rajaf can xtuya' jun nem castigo cha ri siervo re', y xtuya' quiq'uin ri man nca'niman ta.
42012047	Ri siervo ri rata'n ri chica nrajo' ri rajaf, pero xa man xu'on ta preparar-ri', ni man xu'on ta ri nrajo' ri rajaf, ri siervo re' xtika jun nem castigo paro'.
42012048	Pero ri siervo ri man rata'n ta ri chica nrajo' ri rajaf, y c'o kax man otz ta nca'ru'on, mesque jaja' otz chi ni'an castigar, pero jo'c jun co'l castigo xtiyo'x cha. Ruma ri q'uiy yo'n cha, can q'uiy je' xtic'utux cha. Quire' je' ri q'uiy jachuon can pa ruk'a', can q'uiy je' ri xtic'utux cha.
42012049	Inre' xipa choch-ulief chi nalya' k'ak' chi'icajol. ¿Y chica chic más nirayij, si ri k'ak' re' ya nic'at?
42012050	Pero na'ay nic'atzin c'a chi nik'asaj jun bautismo de sufrimiento, rumare' ¡altíra nik'axo vánima voyo'ien-apa, hasta c'a xtu'on cumplir!
42012051	¿Ixre' nti'an pensar chi inre' xipa chi niya' paz ri choch-ulief? Ni'ej c'a chiva: Man quire' ta. Xa vuma inre' ic'o ri xtiquijachala-ka-qui'.
42012052	Rumare' desde vacame, chupan jun jay ic'o ivu'uo' vinak, iyoxe' xa xca'palaj chiquij ri ica'ye' chic, o ja ri ica'ye' ri xca'palaj chiquij ri iyoxe'.
42012053	Ri tata'j man xtiquic'uaj ta qui' riq'uin ri ruc'ajuol. Ri ala' xtipalaj chirij ri rutata'. Ri rutie' xtipalaj chirij ri ral-xtan. Ri xtan xtipalaj chirij ri rutie'. Ri alitie' xtipalaj chirij ri rali', y ri alib'atz xtipalaj chirij ri ralitie'.
42012054	Y ri Jesús xu'ej je' chica ri vinak: Antok ntitz'at ri mukul ri nic'amo-pa job', cha'nin nti'ej chi nipa job' y can nipa-ve.
42012055	Y antok nalka ri cak'iek', nti'ej chi nutz'om sak'ij y quire' nib'anataj.
42012056	¡Ixre' xa ca'ye' ipalaj! Ruma can ivata'n chica nirub'ana' antok ntitz'at ri rocaj y ri roch-ulief, ¿y karruma man ivata'n ta chica tiempo ri ojc'o vacame?
42012057	¿Y karruma man iyuon ta ixre' ntivatamaj ri otz, y ja ta re' ri nti'an?
42012058	Antok ri nib'ano acusar avichin ncaruc'uaj choch ri juez, tatija' ak'ij chi na'an arreglar riq'uin antok c'a at-b'anak pa b'ay. Ruma xa man na'an ta quire', can xcaruc'uaj choch ri juez, y ri juez xcarujach-el pa ruk'a' ri ache ri nichajin ri cárcel, y ri ache re' xcarutz'apij pa cárcel.
42012059	Y can ni'ej chi man ncatiel ta pa pa cárcel, hasta c'a xtatzoliej ri último centavo ri choj cha ab'anun-ve ac'as.
42013001	Y chupan ri tiempo re' ic'o nic'aj vinak riq'uin ri Jesús, y ijeje' xquitzijuoj cha ri xu'on ri Pilato chica nic'aj achi'a' aj-Galilea. Ri Pilato xa'ruquimisaj antok ja niquiya' ri chicop choch ri Dios, y ri quiquiq'uiel ri chicop y ri quiquiq'uiel ri achi'a' re', xa jun xu'on cha.
42013002	Pero ri Jesús xu'ej chica: ¿Ixre' nti'an pensar chi ri achi'a' aj-Galilea re', quire' x'an chica ruma ijeje' más i-pecadores que chiquivach quinojiel ri aj-Galilea?
42013003	Ni'ej c'a chiva: Man quire' ta. Pero ixre' vi xa man xtitzalaj ta pa ivánima riq'uin ri Dios y man nti'an ta ri nrajo' jaja', xa xquixb'aka je' chupan ri castigo pache' xa'b'aka-ve ijeje'.
42013004	Antok xa'con ri i-dieciocho pache' c'o-ve ri estanque ri ni'e'x Siloé cha, antok xtzak ri torre chiquij, ¿ixre' nti'an pensar chi más i-pecadores que chiquivach quinojiel ri nic'aj chic vinak ri ic'o chire' pa tanamet Jerusalén?
42013005	Ni'ej c'a chiva: Man quire' ta. Pero ixre' vi xa man xtitzalaj ta pa ivánima riq'uin ri Dios y man nti'an ta ri nrajo' jaja', xa can xquixb'aka je' chupan ri castigo pache' xa'b'aka-ve ijeje'.
42013006	Y ri Jesús xutzijuoj jun parábola (c'amb'al-tzij) chiquivach, y xu'ej: C'o jun ache ruticuon jun mata víquix ri pa rulief, y xalka chuxie' ri chie' chi xalrucanuj roch, y man jun roch xril.
42013007	Rumare' ri rajaf ri ulief xu'ej cha ri ache ri nisamaj riq'uin: Oxe' yan juna' in-patanak chi nalcanuj roch ri chie' re', y man jun b'ay ruyo'n ta jun roch. Rumare' más otz tachayo-el. ¿Chica xtic'atzin-ve la xa jo'c nuq'uis ruchuk'a' ri ulief?
42013008	Pero ri samajiel xu'ej cha ri rajaf: Taya' chic can ri juna' va. Nic'ot-na ri ulief chuxie' y niya' na avuona chuxie'.
42013009	Xa nuya' roch, otz. Y xa man xtuya' ta roch, c'ajare' tachayo-el, xcha' ri samajiel.
42013010	Y chupan jun k'ij richin uxlanien, ri Jesús nuc'ut chiquivach ri vinak ri ruch'ab'al ri Dios, chupan jun sinagoga.
42013011	Y chiquicajol ri vinak ri quimaluon-qui' chire', c'o jun ixok ri c'o dieciocho juna' tiyavaj-pa. Ri ixok re' luculic rij, y man nitiquir ta nipi'ie' choj. Ri ixok quire' rub'anun ruma jun itziel espíritu b'anayuon cha.
42013012	Pero antok ri Jesús xutz'at ri ixok re', xrayuoj y xu'ej cha: Nuoya, vacame at libre choch ri ayab'il.
42013013	Y xuya' ruk'a' paro' ri ixok. Y ri ixok ja xyukutaj ri rij y otz xpi'ie'. Y ri ixok xuya' ruk'ij ri Dios.
42013014	Pero ri ache principal chupan ri sinagoga xpa royoval ruma ri Jesús xu'on sanar ri ixok chupan jun k'ij richin uxlanien; rumare' ri ache re' xu'ej chica ri vinak ri quimaluon-qui' chire': Ri semana ruc'uan vaki' k'ij chi nkusamaj. Y chupan ri vaki' k'ij re' quixpa chi nquix'an sanar, y man ja ta chupan jun k'ij richin uxlanien.
42013015	Pero ri Ajaf Jesús xu'ej cha: Ixre' xa ca'ye' ipalaj. ¿Man came nqui'quir ta el ri iváquix o ri iquiej chupan jun k'ij richin uxlanien, richin nquix'a chi ntiya' quiya'?
42013016	Ri jun ixok re' rumáma can ri Abraham, y ri Satanás c'o dieciocho juna' tuluc-pa. ¿Man otz ta came chi ni'an sanar chupan jun k'ij richin uxlanien?
42013017	Antok ri Jesús xu'ej quire', quinojiel ri itziel nca'tz'ato richin xa'q'uix-ka. Pero ri nic'aj chic vinak niquicuot cánima, ruma ri Jesús nem samaj ri nu'on.
42013018	Y ri Jesús xu'ej: ¿Choj-iq'uin junan ri ru-reino ri Dios? ¿Y choj-iq'uin ni'an comparar?
42013019	Xa junan riq'uin ri ija'tz richin ri mostaza ri xutic can jun ache pa rulief. Antok xq'uiy, can inche'l jun nem chie' xu'on y ri chicop ri c'o quixic' niqui'an quisuoc chuk'a'.
42013020	Y ri Jesús xu'ej je': ¿Choj-iq'uin ni'an comparar ri ru-reino ri Dios?
42013021	Xa junan riq'uin ri levadura ri niruma-pa jun ixok y nuya' chupan oxe' medida harina y nuxol-ri' chupan nojiel, xcha' ri Jesús.
42013022	Y ri Jesús xutz'om chic b'ay chi ni'a pa tanamet Jerusalén. Y nutzijuoj ri ruch'ab'al ri Dios pa tak nima'k tanamet y pa tak aldeas pache' nak'ax-ve.
42013023	Y c'o jun ri xc'utun cha ri Jesús, y xu'ej cha: Ajaf, ¿man iq'uiy ta ri xca'colotaj? Pero ri Jesús chica quinojiel xch'o-ve, y xu'ej:
42013024	Can titija' ik'ij chi nquixuoc chupan ri puerta ri co'l-oc roch; ruma ni'ej c'a chiva chi iq'uiy c'a vinak xticajo' xca'uoc chupan ri puerta re', pero man xca'tiquir ta xca'uoc.
42013025	Y antok ri Ajaf xtipalaj-pa y xtalrutz'apij can ri puerta, ixre' ri maja' quixuoc riq'uin, xtic'osc'a-apa y xti'ej-apa: Ajaf, Ajaf, tajaka' ri puerta chakavach. Pero jaja' xtu'ej-pa chiva: Man vata'n ta pache' ix-patanak-ve.
42013026	Y ixre' xti'ej-apa cha: Ojre' ri xojva' y xkakun ya' aviq'uin. Y pa tak b'ay richin ri katanamit, chire' xac'ut-ve ri ruch'ab'al ri Dios.
42013027	Pero jaja' xtu'ej-pa chiva: Xin'ej yan chiva chi inre' man vata'n ta pache' ix-patanak-ve. Quixiel-el viq'uin, ruma ixre' jo'c itziel tak kax ri nti'an, xticha-pa.
42013028	Y antok xqui'tz'at ri Abraham, ri Isaac, ri Jacob y quinojiel ri profetas ri xa'c'ujie' ojier can tiempo, chi ic'o pa ru-reino ri Dios; chire' xquixuok' y xtik'ach'ach'iej ivoray ruma xixc'ujie' can juviera.
42013029	Ruma xca'pa vinak oriente, occidente, norte y sur ri in-quiniman. Ijeje' xca'b'atz'uye' chirij ri mesa pa ru-reino ri Dios.
42013030	Y nic'aj ri ic'o pa ruq'uisb'al vacame, xca'c'ujie' nab'ayal y nic'aj ri ic'o nab'ayal vacame, xca'c'ujie' pa ruq'uisb'al, xcha' ri Jesús.
42013031	Y chupan ri mismo k'ij re', ic'o nic'aj achi'a' fariseos ri xa'lka riq'uin ri Jesús, y xqui'ej cha: Catiel-el vave' cha'nin, ruma ri Herodes nrajo' ncaruquimisaj, xa'cha' cha.
42013032	Pero ri Jesús xu'ej chica ri achi'a' re': Quix'in y ti'ej cha ri rey re', ri inche'l jun zorra, chi inre' c'a xca'nvalasaj itziel tak espíritus y c'a xca'n'an sanar je' ri nca'yavaj vacame y chua'k, y cab'ij xtinq'uis rub'anic ri samaj re'.
42013033	Inre' nic'atzin chi ni'an seguir ri nub'iey vacame, chua'k y cab'ij. Can nic'atzin chi nquib'aka pa tanamet Jerusalén, ruma jun profeta manak che'l xticon chupan jun chic tanamet.
42013034	Y xu'ej c'a chiquij ri vinak ri ic'o Jerusalén: Aj-Jerusalén, aj-Jerusalén, ¿karruma nqui'quimisaj ri profetas? ¿Karruma nqui'quimisaj cha ab'aj ri nca'rutak-pa ri Dios chi'icajol? Inche'l jun quitie-ac' nca'rumol ri ch'itak ral chuxie' ri ruxic', inre' q'uiy mul xinvajo' xixmol ta viq'uin, pero ixre' man xivajo' ta.
42013035	Vacame ri ivachuoch xtic'ujie' can abandonado. Y ketzij ni'ej chiva chi man xquinitz'at ta chic, hasta c'a xtalka-na ri k'ij antok xti'ej: ¡Bendito ri patanak pa rub'e' ri Ajaf Dios! xcha' ri Jesús.
42014001	Y chupan jun k'ij richin uxlanien, ri Jesús x'a chirachuoch jun ache principal chiquivach ri achi'a' fariseos ruma b'anun invitar richin jun va'en. Y ri ic'o chire' niquitz'at-apa ri Jesús,
42014002	ruma chire' c'o-apa choch ri Jesús jun ache ri nu'on sopojic.
42014003	Y ri Jesús xu'ej chica ri maestros richin ri ley y chica je' ri achi'a' fariseos ri ic'o chire': ¿Xajan came chi ni'an sanar jun ri niyavaj chupan jun k'ij richin uxlanien?
42014004	Pero ijeje' man jun chic xqui'ej. Y ri Jesús xutz'om-apa ri ache ri nu'on sopojic y xu'on sanar y xu'ej cha chi ti'a.
42014005	Y chica ri maestros chirij ri ley y ri achi'a' fariseos, ri Jesús xu'ej: ¿C'o ta jun chivach ixre' nitzak-ka jun ruquiej o jun ruváquix chupan jun ch'iti sivan, man ni'a ta came jun-anin chi ni'ralasaj-pa, mesque chupan jun k'ij richin uxlanien?
42014006	Y ijeje' man xquil ta chica xqui'ej-apa cha ri Jesús.
42014007	Y xpa ri Jesús xutz'om rub'ixic jun parábola (c'amb'al-tzij) chica ri i-b'anun invitar richin ri va'en, ruma xutz'at chi ri vinak ri i-b'anun invitar nca'quicha' ri na'ay tak ch'acat chirij ri mesa. Rumare' xu'ej chica:
42014008	Antok c'o jun ri nib'ano invitar avichin richin jun c'ulub'ic, man c'a tacanuj ri na'ay tak ch'acat. Ruma xa jub'a' catz'uye-ka chire' antok nalka jun ri más rakalien que chavach atre',
42014009	y nipa ri xb'ano invitar avichin, nu'ej chava: Tab'ana' favor taya' can ri lugar cha va ache va. Y atre' xcaq'uix-ka y can cala quiak ab'anun nca'a pa ruq'uisb'al tak ch'acat.
42014010	Rumare' antok c'o jun ri nib'ano invitar avichin richin jun c'ulub'ic, catz'uye' ri pa ruq'uisb'al ch'acat, richin quire' antok ncarutz'at-pa ri xb'ano invitar avichin, xtalka aviq'uin y xtu'ej chava: Amigo, tab'ana' favor catak'ax-pa vave'. Y antok quire' xti'an chava, quinojiel ri nca'tz'uye' aviq'uin chirij ri mesa xticatamaj chi at rakalien.
42014011	Ruma ri nuna' chi nem, xti'an ch'ute'n cha. Ri nuna' chi ch'ute'n-oc, nem xti'an cha, xcha' ri Jesús.
42014012	Y ri Jesús xu'ej je' cha ri xb'ano invitar richin: Antok na'an jun va'en, man ca'an invitar jo'c ri av-amigos, ri atie-atata', ri i-avach'alal, y ri a-vacínix ri i-b'ayoma', ruma ijeje' nca'tiquir je' ncatqui'an invitar atre', y riq'uin re' niyo'x chava ruc'axiel.
42014013	Pero atre', antok na'an jun namak'ej pan avachuoch, ca'b'ana' invitar ri i-puobra, ri cuta ri quik'a' o cakan, ri nca'jaco nca'in, y ri i-muoy.
42014014	Xa quire' xta'an, can ja'al caquicuot, ruma ri vinak re' man nca'tiquir ta niquiya' chava ruc'axiel, pero atre' xtiyo'x ruc'axiel chava antok junan xcac'astaj-el quiq'uin ri choj quic'aslien, xcha' ri Jesús.
42014015	Y c'o jun ri tz'uyul chirij ri mesa, antok xra'xaj ri tzij ri xu'ej ri Jesús, xu'ej cha: Can ja'al ca'quicuot ri xca'c'ujie' pa ru-reino ri Dios y xca'va' chire', xcha'.
42014016	Y jare' antok ri Jesús xu'ej: Jun b'ay jun ache nrajo' nu'on jun namak'ej chirachuoch y nuya' jun va'en. Rumare' jaja' iq'uiy vinak ri xa'ru'on invitar chi nca'b'ava' chirachuoch ri k'ij re'.
42014017	Y antok xalka ri k'ij chi ni'an ri va'en, ri ache xutak jun ru-siervo chi xa'b'arayuoj quinojiel ri i-rub'anun invitar. Y ri siervo xb'aru'ej chica: Quixam-pa. Nojiel c'o chic listo.
42014018	Pero quinojiel junan ri xqui'ej-pa, chi man nuya' ta tiempo chi nca'pa. Ri na'ay xu'ej-pa: Tab'ana' favor ta'ej cha ri avajaf chi tucuyu' numac ruma c'a xinlok' jun vulief, y vacame nic'atzin chi nqui'a chi nitz'ata'.
42014019	Jun chic xu'ej-pa: Tab'ana' favor ta'ej cha ri avajaf chi tucuyu' numac ruma c'a xa'nlok' vu'uo' párix nuváquix richin arado, y vacame nic'atzin chi nca'ntojtob'iej.
42014020	Y jun chic xu'ej-pa: Man nuya' ta tiempo chi nqui'a ruma xa c'aja' xic'ulie'.
42014021	Y antok ri siervo ri takuon-el xtzalaj-pa riq'uin ri rajaf, xalru'ej cha nojiel ri x'e'x-pa cha. Rumare' ri rajaf xpa royoval, y xu'ej cha ri ru-siervo: Vacame ca'in pa tak b'ay ri ic'o pa tanamet y ca'c'ama-pa ri i-puobra, ri cuta ri quik'a' o cakan, ri nca'jaco nca'in, y ri i-muoy.
42014022	Y antok ri siervo xtzalaj chic pa, xu'ej cha ri rajaf: Ajaf, xin'an ri xa'ej-el chuva, pero c'a q'uiy lugar c'o.
42014023	Y ri rajaf xu'ej chic cha ri siervo: Vacame ca'in pa tak b'ay ri ic'o chupan ri tanamet y ri pa tak b'ay ri nca'a jun chic tanamet, y ca'b'ana' obligar ri vinak ri nca'k'ax chire' chi ca'pa chi ninuoj ri vachuoch.
42014024	Ruma ni'ej c'a chiva, chi man jun chiquivach ri xa'an invitar na'ay ri xtalva', xcha'. Quire' xu'ej ri Jesús.
42014025	Y q'uiy vinak ri i-b'anak chirij ri Jesús. Y jaja' xtzu'n can chirij, xpi'ie', y xu'ej chica:
42014026	Xa c'o jun ri nrajo' nipa viq'uin, nic'atzin chi inre' ri más nquirajo'. Ruma xa más nca'rajo' ri rutie-rutata', ri raxjayil, ri ralc'ual, ri ruchak'-runimal, ri rana' o jaja' mismo ri más nrajo-ka-ri', man nuc'ul ta chi ntuoc nu-discípulo.
42014027	Y ri man nutz'om ta y nuc'uaj ri ru-cruz y ni'a chuvij, man nuc'ul ta chi ntuoc nu-discípulo.
42014028	Ruma xa c'o jun chivach ixre' ri nrajo' nu'on jun rachuoch nem, ¿man came nitz'uye' ta chi nu'on pensar jane' (jaro') miera xtic'atzin cha, y vi xa c'o nojiel riq'uin chi nuq'uis rub'anic?
42014029	Ruma xa jo'c ri ru-cimiento ri jay nitiquir nuya-ka y nupab'a' can ri samaj chire', xca'pa ri vinak y xca'tze'n chirij,
42014030	y xtiqui'ej chirij: La jun ache la xrajo' xupab'a' jun jay, y xa man xtiquir ta xuq'uis rub'anic, xca'cha'.
42014031	O xa jun rey chi ni'rub'ana' guerra riq'uin jun chic rey, ¿man came nitz'uye' ta chi nu'on pensar, xa riq'uin diez (lajuj) mil soldados nitiquir nu'on guerra riq'uin ri jun chic rey ri i-ruc'amun-pa veinte mil soldados?
42014032	Y xa nu'on pensar chi xa man nitiquir ta, jaja' nca'rutak-el achi'a' chi nca'b'ach'o' riq'uin ri jun rey antok xa c'a naj c'o-ve. Y ri achi'a' re' nca'b'atzijuon riq'uin chi quire' man nib'anataj ta ri guerra.
42014033	Mare', xa jun chivach ixre' nrajo' ntuoc nu-discípulo, tub'ana' pensar otz na'ay chi nuya' can nojiel ri c'o riq'uin. Xa man nu'on ta quire', man nuc'uluj ta ntuoc nu-discípulo.
42014034	Ri atz'an, can otz. Pero xa ta ri atz'an niq'uis-el ri rutzayal, ¿chica ta ni'an chi nitzalaj chic pa ri rutzayal?
42014035	Ri atz'an re', man otz ta chic nicusas chi niyo'x pan ulief, ni man otz ta je' nixuol riq'uin avuona. Xa nic'ak-el ruma man jun chic nic'atzin-ve. Ri c'o ruxiquin chi nra'xaj, can tira'xaj ri xin'ej, xcha' ri Jesús.
42015001	Y quinojiel ri achi'a' i-maloy-impuestos y ri nic'aj chic vinak ri ni'e'x aj-b'anoy-pecado chica, nca'jiel-pa riq'uin ri Jesús richin nica'xaj ri nu'ej.
42015002	Y ri achi'a' fariseos y ri achi'a' escribas nca'tzijuon chirij ri Jesús y niqui'ej: Ri Jesús ja'al nca'ru'on recibir ri vinak ri ni'e'x aj-b'anoy-pecado chica y can ni'va' quiq'uin, nca'cha'.
42015003	Rumare' ri Jesús xutzijuoj jun parábola (c'amb'al-tzij) chiquivach y xu'ej:
42015004	Xa ta jun chivach ixre' ic'o ta i-cien ru-ovejas y nisach ta can jun, ¿man nca'ruya' ta came can b'a' ri i-noventa y nueve chire' pa k'ayis, y ni'a chi nirucanuj-pa ri jun ri sachnak can, hasta c'a niril-na?
42015005	Y antok nirila-pa ri ru-oveja, can niquicuot nuya-pa chutale'n. Niquicuot c'a ruma xril-pa.
42015006	Y antok nib'aka chirachuoch, nca'rayuoj ri ru-amigos y ri ru-vacínix, y nu'ej chica: Quixquicuot viq'uin, ruma ri jun nu-oveja ri sachnak can, vacame xinvil-pa.
42015007	Y can ni'ej chiva, chi can nca'quicuot ri ic'o chila chicaj antok c'o jun pecador nitzalaj-pa ránima riq'uin ri Dios y nu'on ri nrajo' jaja', que chiquivach ri i-noventa y nueve vinak ri choj quic'aslien, ri ya xtzalaj-pa cánima riq'uin ri Dios y niqui'an ri nrajo' jaja'.
42015008	O xa c'o ta jun ixok ri c'o diez (lajuj) dracmas riq'uin, y nutzak jun dracma pa rachuoch, ¿man nutzej ta came jun lámpara ri ixok re', y numas rupan ri rachuoch y nucanuj ri miera hasta niril?
42015009	Y antok niril, nca'rayuoj ri ru-amigas y ri ru-vacínix, y nu'ej chica: Quixquicuot viq'uin, ruma ri dracma ri sachnak, ya xinvil.
42015010	Y mare' ni'ej chiva, chi antok c'o jun pecador nitzalaj-pa ránima riq'uin ri Dios y nu'on ri nrajo' jaja', ri ángeles ri ic'o riq'uin ri Dios altíra nca'quicuot, xcha' ri Jesús.
42015011	Y ri Jesús xu'ej je' chica: Jun ache c'o ica'ye' ruc'ajuol.
42015012	Y jun k'ij ri ruc'ajuol co'l xu'ej cha ri rutata': Táta, taya' ri nu-herencia ri ab'anun pensar chi naya' chuva, xcha'. Y ri rutata', can xujach ri qui-herencia chica ri ica'ye'.
42015013	C'a jub'a' c'a k'ij tijach ri qui-herencia, ri co'l ruc'ajuol xuc'ayij can nojiel ri ru-herencia. Can q'uiy ri miera ri xumol-el, y x'a jun lugar ri naj c'o-ve. Y antok c'o chic chire', xuc'uaj jun itziel c'aslien y quire' xuq'uis ri ru-miera.
42015014	Antok ruq'uisuon chic nojiel ri ru-miera, xpa jun tremenda vi'jal chupan ri lugar ri pache' c'o-ve. Y ri ala' re' man jun chic kax nitiquir nulok' ruma manak chic ru-miera.
42015015	Y rumare' xb'aruc'utuj rusamaj cha jun ache aj-chire'. Y ri ache re' xutak-el chupan ri ru-finca chi nca'b'arutzuku' ak.
42015016	Y ri ala' altíra nurayij nutej ri niquitej ri ak. Pero man jun niyo'n cha.
42015017	Y ri ala' re' c'ajare' xalka paro', y xu'ej-ka: ¡Ri iru-muosa ri nata' c'o q'uiy qui-simíta; y inre' vave' nquicon riq'uin vi'jal!
42015018	Vacame nquipalaj y nqui'a riq'uin ri nata' y xtin'ej cha: Táta, xin'an pecar choch ri Dios y xin'an nuch'o'j chavach atre'.
42015019	Vacame man otz ta chic chi na'ej ac'ajuol chuva. Xa tab'ana' chuva inche'l jun a-muosa, xcha-ka pa ránima.
42015020	Y ja xutz'om b'ay, x'a chirachuoch ri rutata'. Y c'a naj c'o-ve chi ni'ka chirachuoch, antok xtz'iet-pa ruma ri rutata'. Y ri rutata' altíra xujoyovaj roch; rumare' jun-anin xb'aruc'ulu', xuk'atiej y xutz'ub'aj ruchi'.
42015021	Y ri ala' xu'ej cha ri rutata': Táta, xin'an pecar choch ri Dios y xin'an nuch'o'j chavach atre'. Man otz ta chic na'ej ac'ajuol chuva.
42015022	Pero ri rutata' xu'ej chica ri rusamajiel: Tivalasaj-pa ri tziak ri más rakalien y tijala' ri rutziak. Tiya' jun anillo chuk'a' y tiya' ruxajab' chirakan.
42015023	Y tic'ama-pa ri váquix ri más ti'uoj y tiquimisaj; kab'ana' jun namak'ej y kuva'.
42015024	Ruma ri jun nuc'ajuol re' inche'l xcon-el chinoch, pero vacame inche'l xc'astaj chic pa. Sachnak-el chinoch, y vacame xtzalaj chic pa, xcha' ri rutata'. Y ja xtz'ucutaj-ka ri namak'ej.
42015025	Y ri huora re', ri nem ala' nisamaj pan avan. Y antok jaja' nitzalaj-pa y cierca chic ri rachuoch c'o-ve, xra'xaj chi c'o namak'ej najin.
42015026	Rumare' xrayuoj jun chiquivach ri siervos y xuc'utuj cha: ¿Chica x'an? ¿Y karruma c'o namak'ej?
42015027	Y ri siervo xu'ej cha: Ruma xtzalaj-pa ri achak' otz roch. Rumare' ri atata' xu'ej chi tiquimisas ri váquix ri más ti'uoj.
42015028	Antok xra'xaj quire', xpa royoval y man nrajo' ta ntuoc pa jay. Rumare' xiel-pa ri rutata', y nub'oche'j chi ntuoc pa jay.
42015029	Pero man xrajo' ta. Jaja' xa xu'ej cha ri rutata': Inre' q'uiy juna' in-samajnak aviq'uin y man jun b'ay man ta nuniman atzij. Pero man jun b'ay ayo'n chuva nixta jun cabrito chi ni'an jun namak'ej quiq'uin ri nu-amigos.
42015030	Y vacame atre' xaquimisaj ri váquix ri más ti'uoj, xa ruma xtzalaj-pa ri ac'ajuol ri xb'aruq'uisa' rajal ri nic'aj kax avichin quiq'uin ri rameras, xcha'.
42015031	Y ri rutata' xu'ej cha: Nuc'ajuol, atre' siempre atc'o viq'uin. Rumare' nojiel ri c'o viq'uin, can avichin atre'.
42015032	Pero ri achak', can inche'l xcon-el rub'anun-el chinoch, y vacame inche'l xc'astaj chic pa. Sachnak-el y vacame xalka chic kiq'uin. Y ruma jaja' xtzalaj-pa, can nic'atzin chi vacame nkojquicuot y naka'an namak'ej. Quire' xu'ej ri rutata' cha, xcha' ri Jesús.
42016001	Ri Jesús xu'ej je' chica ri ru-discípulos: Xc'ujie' jun ache b'ayuon. Y ri ache re' c'o jun ru-mayordomo ri ruyo'n paro' nojiel ri rub'ayomal. Y cha ri ache b'ayuon x'e'x chi ri ru-mayordomo nuq'uis ri b'ayomal b'anak.
42016002	Y ri b'ayuon xutak royoxic ri mayordomo re'. Y antok xalka ri mayordomo, xu'ej cha: ¿Chica na'ej chuva chirij ri nitzijos chavij? Vacame ta'ej che'l rub'anun ri kax vichin pan ak'a', ruma vacame man chic xcasamaj ta viq'uin, xcha' cha.
42016003	Y ri mayordomo xu'ej-ka pa ránima: ¿Chica ni'an vacame? Ruma ri nu-patrón man chic nuya' ta nusamaj. Y xa ta nquisamaj pan avan, re' nrajo' q'uiy uchuk'a', y man nquitiquir ta chic. Y xa ta nic'utuj nu-limosna pa tak b'ay, nquiq'uix.
42016004	Ya vata'n ri chica xtin'an chi quire' ic'o ri nca'b'ano recibir vichin ri pa tak cachuoch, antok manak chic nusamaj.
42016005	Ri mayordomo re' xa'rayuoj chijujun quinojiel ri c'o quic'as choch ri ru-patrón, y xuc'utuj cha ri na'ay: ¿Jane' (jaro') ac'as choch ri nu-patrón?
42016006	Y ri ache ri c'o ruc'as xu'ej: Inre' cien barriles de aceite de olivo nuc'as, xcha'. Y ri ru-mayordomo ri ache b'ayuon xu'ej cha: Ja ruvuj ri ac'as re'. Vacame catz'uye' y tab'ana' jun chic vuj cha'nin. Y jo'c chic cincuenta barriles de aceite ac'as tab'ana-ka chupan.
42016007	Y antok xalka jun chic ri c'o ruc'as, ri mayordomo xuc'utuj cha: Y atre', ¿jane' (jaro') ac'as? Ri ache xu'ej: Inre' cien medidas de trigo nuc'as, xcha'. Y ri mayordomo xu'ej cha: Ja ruvuj ri ac'as re', vacame tab'ana' chic jun vuj. Y jo'c chic ochenta medidas de trigo ac'as tab'ana-ka chupan, xcha'.
42016008	Y antok ri ru-patrón xra'xaj ri nu'on ri jun itziel mayordomo re', xu'ej: Jaja' can listo, xcha'. Y ri Jesús xu'ej je': Can quire' niqui'an ri vinak ri man quiniman ta ri Dios. Can i-listo chiquivach-ka ijeje'; can más i-listo que chiquivach ri quiniman ri Dios ri i-richin chic ri sakil.
42016009	Y inre' ni'ej chiva: Ticusaj ri b'ayomal richin ri roch-ulief, chi nqui'to' ri nic'atzin chi nca'to'x. Chi quire' antok ri ib'ayomal xtiq'uis, xti'an recibir chupan ri jay ri man xca'q'uis ta.
42016010	Jun ri otz nu'on riq'uin jun kax ri manak-oc rakalien, otz je' xtu'on riq'uin ri altíra rakalien. Pero ri man otz ta nu'on riq'uin jun kax ri manak-oc rakalien, xa quire' je' xtu'on riq'uin ri altíra rakalien.
42016011	Y xa riq'uin ri b'ayomal richin ri roch-ulief ixre' man otz ta nti'an, ¿xtujach came ri Dios ri ketzij b'ayomal pan ik'a'?
42016012	Ruma xa man otz ta nti'an riq'uin ri b'ayomal richin ri roch-ulief ri xa oxkonien pan ik'a', quire' je' xti'an riq'uin ri ketzij b'ayomal, xa ta nujach ri Dios chiva ri b'ayomal ri can ivichin ixre'.
42016013	Man jun esclavo nicovin nu'on servir ica'ye' rajaf, ruma xa nrajo' ri jun rajaf, itziel nutz'at ri jun chic. Y xa nunimaj rutzij ri jun, man nitiquir ta nu'on quire' riq'uin ri jun chic. Quire' je', manak che'l chi jun nu'on ri nrajo' ri Dios ri xa b'anak ránima chirij ri b'ayomal.
42016014	Y antok ri achi'a' fariseos xca'xaj ri xu'ej ri Jesús, xa'tze'n-ka chirij ruma ijeje' b'anak cánima chirij ri b'ayomal.
42016015	Y ri Jesús xu'ej chica: Ixre' can nti'an chiquivach ri vinak chi can choj ri ic'aslien, y otz nquixtz'iet, y nem je' b'anun chiva. Pero ri Dios rata'n chica ri c'o pan ivánima, y man otz ta nquixrutz'at.
42016016	Ja ri ru-ley ri Moisés y ri tz'ib'an can cuma ri profetas ri xa'c'ujie' ojier can tiempo, jare' ri nitzijos. Pero antok xutz'om samaj ri Juan el Bautista, jare' antok xtiquir-pa rutzijoxic chirij antok ri vinak nca'uoc chupan ri ru-reino ri Dios. Y iq'uiy vinak ri altíra niquitej quik'ij chi nca'uoc chupan.
42016017	Pero más fácil chi ri roch-ulief y ri rocaj can xca'q'uis, que choch ri ley, ruma man jun letra chupan ri ley choj cala xtic'ujie' can, xcha' ri Jesús.
42016018	Y ri Jesús xu'ej je': Ri ache ri nujach-ri' riq'uin ri raxjayil y nic'ulie' riq'uin jun chic ixok, can nu'on pecado choch ri Dios. Y ri ache ri nic'ulie' riq'uin ri ixok ri jachuon-el, can nu'on je' pecado choch ri Dios.
42016019	Y ri Jesús xu'ej je': Xc'ujie' jun ache ri altíra b'ayuon, ri ruyuon ja'al tak tziak ri altíra cara cajal ri nca'rucusaj, y k'ij-k'ij nca'ru'on namak'ej.
42016020	Xc'ujie' je' jun ache ri c'utuy-limosna y q'uisnak paro' ri ru-cuerpo riq'uin ch'a'c. Jaja' rub'inan Lázaro, y chuchi' rachuoch ri b'ayuon nic'ujie-ve.
42016021	Ri Lázaro altíra nurayij nuc'ux ri rupixq'uil ri simíta ri nca'tzak chuxie' ri ru-mesa ri b'ayuon. Y ri tz'e' nca'lka riq'uin y niquirak' ri ch'a'c ri c'o chirij.
42016022	Y jun k'ij ri nuc'utuj limosna xcon, y xuc'uax-el cuma ri ángeles chupan ri utzulaj lugar ri pache' c'o-ve ri Abraham. Y ri ache b'ayuon xcon je' y xmuk.
42016023	Y antok ri b'ayuon nu'on chic sufrir chupan ri lugar richin sufrimiento, c'a naj xtzu'n-el, y xutz'at ri Abraham, y xutz'at je' ri Lázaro rak'al-apa choch-ruc'u'x ri Abraham.
42016024	Y ri ache b'ayuon riq'uin ruchuk'a' xch'o-el, y xu'ej cha ri Abraham: Nata' Abraham, tajoyovaj noch. Tab'ana' favor ta'ej cha ri Lázaro chi tuch'akab'a-pa ri ruve-ruk'a', y tataka-pa viq'uin chi nalruya-ka chutza'n vak'. Ruma altíra ni'an sufrir chupan va k'ak' va, xcha'.
42016025	Pero ri Abraham xu'ej cha: Nuc'ajuol, talka pan ave' chi antok xac'asie' choch-ulief, can ja'al xak'asaj ri ac'aslien, y ri Lázaro q'uiy sufrimiento xuk'asaj; pero vacame jaja' ja'al ri ruc'aslien ri xalrila' vave', y atre' xa jun c'aslien richin sufrimiento.
42016026	Y c'o je' jun nem sivan chikacajol. Rumare', xa ta c'o jun chakavach ojre' nrajo' ta nak'ax-ka iviq'uin, man nitiquir ta. Y xa ta jun chivach ixre' nrajo' ta nipa vave' kiq'uin ojre', man nitiquir ta je', xcha' ri Abraham.
42016027	Y ri ache b'ayuon xu'ej c'a chic: Nivajo' nic'utuj favor chava atre' nata' Abraham. Tataka-el b'a' ri Lázaro choch-ulief, chirachuoch ri nata'.
42016028	Ruma ic'o vu'uo' nchak', y nivajo' chi jaja' nich'o' ta b'a' chica chi quire' man nca'pa ta je' vave' chupan va lugar richin sufrimiento, xcha'.
42016029	Y ri Abraham xu'ej cha: Ijeje' c'o quiq'uin ri ruch'ab'al ri Dios ri rutz'ib'an can ri Moisés y ri tz'ib'an can cuma ri profetas ri xa'c'ujie' ojier can tiempo. Jare' tica'xaj, xcha' ri Abraham.
42016030	Y ri ache b'ayuon xu'ej: Man niqui'an ta, nata' Abraham. Pero xa c'o ta jun quiminak nic'astaj-el y ni'ka quiq'uin ijeje', can xtitzalaj-pa cánima riq'uin ri Dios y niqui'an ri nrajo' jaja', xcha' ri b'ayuon.
42016031	Pero ri Abraham xu'ej cha: Xa man nica'xaj ta ri ruch'ab'al ri Dios ri rutz'ib'an can ri Moisés, y ri quitz'ib'an can ri profetas ri xa'c'ujie' ojier can tiempo, man xtiquinimaj ta je' jun ri nic'astaj-el chiquicajol ri quiminaki'.
42017001	Y ri Jesús xu'ej chica ri ru-discípulos: Can siempre ic'o ri xca'b'ano chica nic'aj chic chi nca'tzak. ¡Pero juye' roch ri nib'ano cha jun chic chi nitzak!
42017002	Más otz nixim jun nem ab'aj (ca') chukul y nic'ak chupan ri mar, que nu'on chi nitzak jun ri in-runiman mesque manak-oc ruk'ij.
42017003	Rumare' ixre' tib'ana' cuenta-ivi'. Y xa c'o jun hermano nu'on jun itziel chava, tach'olij. Y xa ri nib'ano quire' chava nuc'ax runo'j y nalru'ej chava chi tab'ana' perdonar, can tab'ana' perdonar.
42017004	Y xa chupan jun k'ij siete (vuku') mul nu'on itziel chava y siete (vuku') mul je' nipa aviq'uin y nalru'ej chava: Tab'ana' perdonar ri nuch'o'j; can tab'ana' perdonar ri ruch'o'j, xcha' ri Jesús.
42017005	Y ri apóstoles xqui'ej cha ri Ajaf Jesús: Tab'ana' chika chi nakacukub'a' más kac'u'x riq'uin ri Dios.
42017006	Pero ri Ajaf Jesús xu'ej chica: Xa ta icukub'an ic'u'x riq'uin ri Dios, mesque inche'l-oc jun ch'iti ija'tz richin ri mostaza, nquixcovin nti'ej cha la chie' sicómoro la: Catiel-el vave' y atica-avi' chupan ri mar, y ri chie' re' can nunimaj itzij.
42017007	Y xa ta jun chivach ixre' c'o ta jun ru-esclavo, y rutakuon-el pan avan chi xb'arub'ana' arar ri ulief o chi xa'b'aruchajij váquix, ¿ja came antok nitzalaj-pa, nu'ej cha: Catuoc-pa, catz'uye' chirij ri mesa y cava'?
42017008	Pa ruc'axiel re' nu'ej cha: Tachojmij ri nu-cena, y tachojmij je' avi' atre' chi naya-pa ri xtintej, y c'a xquiva' na inre', c'ajare' xcava' atre'.
42017009	¿Y nuya' came tiox b'a' cha ri esclavo ruma xu'on ri xu'ej cha? Manak.
42017010	Y inche'l ri esclavo re', quire' je' ixre'. Antok ib'anun chic ri samaj ri nu'ej ri Dios chiva, ti'ej: Ojre' oj esclavos ri man jun nkojc'atzin-ve. Ruma xa jo'c ri e'n chika, jo'c re' ri xka'an, quixcha', xcha' ri Jesús chica ri ru-discípulos.
42017011	Y antok ri Jesús xutz'om chic el b'ay chi ni'a Jerusalén, xak'ax chiquicajol ri Samaria y ri Galilea.
42017012	Y antok xb'aka jun aldea, i-diez (lajuj) achi'a' ri c'o ri yab'il lepra chiquij xa'b'a'iel-pa pa rub'iey ri Jesús y c'a naj xa'pi'ie-ve-pa.
42017013	Y cof xa'ch'o-pa cha y xqui'ej: ¡Jesús, Maestro, tajoyovaj kavach! xa'cha'.
42017014	Y ri Jesús xa'rutz'at y xu'ej chica: Quix'in y ic'utu-ivi' chiquivach ri sacerdotes, xcha' ri Jesús chica. Y antok i-b'anak, ri quiyab'il xq'uis-el chiquij y sak xqui'an-ka.
42017015	Y jun chiquivach ri i-diez (lajuj) achi'a', antok xutz'at chi xc'achoj riq'uin ri ruyab'il, ja xtzalaj-pa chirij. Y can nuya' ruk'ij ri Dios, y can cof nich'o' antok nuya' ruk'ij ri Dios.
42017016	Y antok xalka riq'uin ri Jesús, xxuquie' chukul rakan y xulucub'a-ka-ri' c'a pan ulief y nuya' tiox b'a' cha. Ri ache re' aj-Samaria.
42017017	Y ri Jesús xu'ej: ¿Man i-diez (lajuj) ta came ri xq'uis-el ri quiyab'il chiquij? ¿Y ri i-nueve (b'ilijie') pache' ic'o-ve?
42017018	¿Man jun chic c'a ri xtzalaj-pa chi nalruya' ruk'ij ri Dios? ¿Xa ja ri jun ri man israelita ta ri xtzalaj-pa? xcha' ri Jesús.
42017019	Y ri Jesús xu'ej cha ri ache aj-Samaria: Capalaj y ca'in. Xac'achoj ruma xacukub'a' ac'u'x viq'uin, xcha' cha.
42017020	Y ri achi'a' fariseos xquic'utuj cha ri Jesús chi jampe' c'a xtalka ri ru-reino ri Dios. Y ri Jesús xu'ej chica: Man jun xtina'ien jampe' xtalka ri ru-reino ri Dios.
42017021	Y man jun xti'e'n chi ja c'o vave', o ja c'o chila, ruma ri ru-reino ri Dios c'o chic iviq'uin, xcha' ri Jesús.
42017022	Y jaja' xch'o' chica ri ru-discípulos y xu'ej: Xtipa tiempo antok ixre' xtirayij chi nic'ujie' ta iviq'uin mesque jo'c jun k'ij, ri Xtak-pa chicaj chi xalax chi'icajol; pero man xtitz'at ta chic.
42017023	Y ic'o ri xca'e'n chiva: Ja c'o vave' o ja c'o chila. Pero ixre' man quix'a quiq'uin, ni man quix'a je' chiquij.
42017024	Ruma antok ri Xtak-pa chicaj chi xalax chi'icajol xtipa chic jun b'ay, can xtik'alajin-ve ja'al. Can xtib'anataj c'a inche'l nu'on ri yocopa', ri nu'on cala pache' ntiel-pa ri k'ij, y c'a k'alaj pache' nika-ka ri k'ij.
42017025	Pero na'ay c'o chi xtuk'asaj q'uiy sufrimiento, y itziel xtitz'iet je' cuma ri vinak richin ri tiempo vacame.
42017026	Can inche'l xb'anataj pa ru-tiempo ri Noé, can quire' je' xtib'anataj antok xtipa ri Xtak-pa chicaj chi xalax chi'icajol.
42017027	Pa ru-tiempo ri Noé, ri vinak jo'c nca'va' y nca'kumun, jo'c re' niqui'an pensar, nca'c'ulie' y nca'yo'x chi nca'c'ulie', y c'a quire' niqui'an chupan ri k'ij antok ri Noé xuoc chupan ri arca (ri inche'l jun nem barco), y xpa c'a ri diluvio, y quinojiel ri vinak xa'con.
42017028	Y quire' je' xb'anataj pa ru-tiempo ri Lot. Ri vinak nca'va' y nca'kumun, nca'lak'o, nca'c'ayin, nca'tico y nca'qui'an jay.
42017029	Y ri k'ij antok ri Lot y ri ru-familia xquiya' can ri tanamet Sodoma, xka-pa chicaj k'ak' y azufre paro' ri tanamet. Can inche'l job' xu'on, y quinojiel ri vinak ri ic'o chire' xa'q'uis.
42017030	Y quire' xtib'anataj antok ri Xtak-pa chicaj chi xalax chi'icajol xtalka chic vave' choch-ulief.
42017031	Ri c'o paro' ri rachuoch antok xtalka ri k'ij re', man tika-pa chi ntuoc pa rachuoch chi c'o niruma-pa. Y ri c'o pan avan quire' je', man titzalaj-pa chirachuoch.
42017032	Talka pan ive' ri xu'on ri raxjayil ri Lot, antok ri Dios xuparuoj ri tanamet Sodoma.
42017033	Ri altíra c'a nrajo' ri ruc'aslien vave' ri choch-ulief, man xticolotaj ta. Pero ri jun, mesque niquimisas vuma inre', can xticolotaj.
42017034	Ni'ej c'a chiva chi chupan ri ak'a' re', ic'o ica'ye' nca'var choch jun ch'at, jun xtuc'uax y ri jun chic xtic'ujie' can.
42017035	Ic'o ica'ye' ixoki' ri junan nca'que'n, jun xtuc'uax y ri jun chic xtic'ujie' can.
42017036	Y xa ic'o ica'ye' achi'a' ri junan nca'samaj pan avan, jun xtuc'uax y ri jun chic xtic'ujie' can.
42017037	Y antok ri discípulos caxan chic ri xu'ej ri Jesús, xquic'utuj cha: Ajaf, ¿pache' xtib'anataj-ve re'? Y ri Jesús xu'ej chica: Pache' c'o-ve jun quiminak, chire' je' nca'ka-ve ri c'uch.
42018001	Y ri Jesús xutzijuoj jun parábola (c'amb'al-tzij) chica ri ru-discípulos chi nuc'ut chiquivach chi nic'atzin chi siempre niqui'an orar y man tiquimalij.
42018002	Jaja' xu'ej chica: Chupan jun tanamet c'o jun juez ri man nuxi'ij ta ri' choch ri Dios, y man jun je' quikalien nu'on chica ri vinak.
42018003	Y chupan je' ri tanamet re', c'o jun malca'n-ixok ri ntiel-ntuoc riq'uin ri jun juez re', y nu'ej cha: Tab'ana' justicia chirij ri b'anayuon itziel chuva.
42018004	Y q'uiy tiempo xak'ax y ri juez re' man nrajo' ta nu'on arreglar ri ru-problema ri malca'n-ixok. Pero jun k'ij ri juez re' xu'ej-ka pa ránima: Mesque man nixi'ij ta vi' choch ri Dios, ni man jun je' quikalien ni'an chica ri vinak,
42018005	pero ruma ri ixok re' ntiel-ntuoc viq'uin, mejor ni'an arreglar. Ruma xa man ni'an ta, xtak'ax nuc'u'x riq'uin ruma siempre xtalka.
42018006	Y ri Ajaf Jesús xu'ej: Xivaxaj ri xu'ej ri juez re', mesque jaja' man otz ta nu'on.
42018007	¿Y será que ri Dios man nca'ruto' ta came ri i-rucho'n chic, ri chi pak'ij chi chak'a' niqui'an orar? ¿Ri Dios man cha'nin ta came xca'ruto-pa?
42018008	Inre' ni'ej chiva chi cha'nin xca'ruto-pa. Y antok ri Xtak-pa chicaj chi xalax chi'icajol xtipa chic jun b'ay vave' ri choch-ulief, ¿c'a ic'o came quicukub'an quic'u'x riq'uin ri Dios? xcha' ri Jesús.
42018009	Y ri Jesús xu'ej chic c'a jun parábola (c'amb'al-tzij) chiquivach ri vinak, ruma ic'o chiquivach ijeje' ri niquina' chi i-choj tak vinak, y xa itziel nca'quitz'at ri nic'aj chic. Rumare' ri Jesús xu'ej:
42018010	Ic'o ica'ye' achi'a' ri xa'b'aka pa templo chi niquina' orar: Jun fariseo, y jun maloy-impuestos.
42018011	Ri ache fariseo pa'l nu'on orar, y nu'ej chupan ri ru-oración: Dios, tiox b'a' niya' chava ruma inre' man in junan ta quiq'uin ri nic'aj chic. Ruma ri nic'aj chic i-alak'oma', nca'quicanuj je' nic'aj chic ixoki' mesque i-c'ulan, y man quic'uan ta jun choj c'aslien. Ni man in junan ta je' riq'uin ri jun ache maloy-impuestos la.
42018012	Ruma inre' ca'ye' k'ij chupan jun semana ni'an ayuno. Y nojiel ri nich'ec, nic'an-el ri décima parte cha, y niya' chava atre', xcha' ri ache fariseo chupan ri ru-oración.
42018013	Pero ri ache maloy-impuestos c'a naj c'o can chi nu'on orar. Pero rulucub'an rujaluon; ruma choch jaja' man otz ta chi nitzu'n-el chicaj, y nutin c'a roch-ruc'u'x cha ri ruk'a' y nu'ej c'a: Dios, tajoyovaj noch, ruma inre' in jun ache pecador chavach.
42018014	Y ri Jesús xu'ej je': Can ni'ej chiva chi ri ache maloy-impuestos xtzalaj chirachuoch, man jun chic ru-pecado choch ri Dios. Pero ri ache fariseo man quire' ta xtzalaj. Ruma chica-na c'a ri nuna' chi altíra rakalien, xa xti'an cha chi manak rakalien. Pero ri nuna' chi manak-oc rakalien, nem xti'an cha, xcha' ri Jesús.
42018015	Y ri vinak nca'quic'am-pa ri ac'ola' riq'uin ri Jesús, chi nuya' ruk'a' pa quive' chi nca'ru'on bendecir. Pero ri discípulos xquitz'at y xa'quich'olij ri vinak chi man tiqui'an quire'.
42018016	Pero ri Jesús xa'rayuoj ri ac'ola' y xu'ej chica ri ru-discípulos: Tiya' permiso chica ri ac'ola' chi nca'pa viq'uin inre', y man qui'ik'at. Ruma ri ru-reino ri Dios xa quichin ri i-inche'l ac'ola'.
42018017	Y can ketzij ri ni'ej chiva, chi xa jun man nu'on ta recibir ri ru-reino ri Dios inche'l nu'on jun ac'ual, man xtuoc ta chupan.
42018018	Y c'o jun c'ajol ache principal xuc'utuj cha ri Jesús: Utzulaj Maestro, ¿chica ni'an chi nivil ri c'aslien ri man niq'uis ta? xcha' cha.
42018019	Y ri Jesús xu'ej cha: ¿Karruma na'ej otz chuva inre'? Ruma man jun vinak otz, xa jo'c ri Dios otz.
42018020	Avata'n ri mandamientos ri xuya' ri Dios cha ri Moisés ri ojier can, ri nu'ej: Ri at-c'ulan, man tavuc'uaj-avi' riq'uin jun chic; man caquimisan; man catalak'; man tatz'ak tzij chirij jun chic; ca'b'ana' respetar ri atie-atata'.
42018021	Y ri c'ajol ache xu'ej cha ri Jesús: Nojiel re' c'a in co'l-oc nutz'amuon-pa rub'anic, xcha'.
42018022	Antok ri Jesús xra'xaj re', xu'ej: C'a c'o jun kax ri man ab'anun ta. Tac'ayij nojiel ri c'o aviq'uin y ri rajal tajacha' chiquivach ri i-puobra, chi quire' nic'ujie' ab'ayomal chicaj. Y catam-pa viq'uin y nca'a chuvij, xcha' cha.
42018023	Y antok ri c'ajol ache xra'xaj ri xu'ej ri Jesús, altíra xb'isuon-ka, ruma q'uiy ri rub'ayomal c'o.
42018024	Y antok ri Jesús xutz'at chi altíra xb'isuon-ka, xu'ej: ¡Ri c'o q'uiy quib'ayomal, can cuesta chi nca'uoc pa ru-reino ri Dios!
42018025	Ruma xa más fácil nak'ax jun camello chupan jun ruvaruol jun acúxa, que choch jun b'ayuon chi ntuoc pa ru-reino ri Dios.
42018026	Ri xa'c'axan ri xu'ej ri Jesús, xqui'ej: ¿Chica c'a xticolotaj? xa'cha'.
42018027	Y ri Jesús xu'ej chica: Ri vinak man nojiel ta nca'tiquir niqui'an, pero ri Dios nojiel nitiquir nu'on, xcha' chica.
42018028	Y jare' antok ri Pedro xu'ej: Ojre' kayo'n can ri kax kichin y oj-b'anak chavij.
42018029	Y ri Jesús xu'ej chica: Can ketzij ri ni'ej chiva, chi chica-na ri ruyo'n can rachuoch, o rutie-rutata', o runimal, o ruchak', o raxjayil, o ralc'ual, chi nu'on rusamaj ri Dios y nca'ruto' ri nca'uoc pa ru-reino ri Dios;
42018030	can q'uiy yan ri xtiyo'x cha chupan ri tiempo vacame. Y chupan-apa ri jun chic tiempo ri chakavach-apa, can xtiyo'x cha ri c'aslien ri man niq'uis ta.
42018031	Y ri Jesús xa'ruc'uaj aparte ri doce (cab'alajuj) discípulos chi nich'o' quiq'uin, y xu'ej: Ixre' ivata'n chi c'a pa tanamet Jerusalén nku'a-ve-el, y chire' q'uiy ri xti'an cha ri Xtak-pa chicaj chi xalax chi'icajol. Ruma chire' xtib'anataj nojiel ri tz'ib'an can chirij cuma ri profetas ri xa'c'ujie' ojier can tiempo.
42018032	Xtijach pa quik'a' ri vinak ri man israelitas ta. Y ri vinak re' xca'tze'n chirij, xtiqui'ej pakon tak tzij cha y xtiquichub'aj.
42018033	Después antok quich'ayuon chic, xtiquiquimisaj. Pero chi oxe' k'ij xtic'astaj-pa chiquicajol ri quiminaki', xcha' ri Jesús.
42018034	Pero ri ru-discípulos man xi'ka ta pa quive' (man xqui'an ta entender) ri xu'ej. Ri tzij re' xa avan chiquivach, rumare' jo'c xca'xaj y man cata'n ta ri chica xrajo' xu'ej chica.
42018035	Antok ri Jesús ya ntuoc pa tanamet Jericó, chuchi-b'ay tz'uyul jun ache muoy chi nuc'utuj ru-limosna.
42018036	Y antok ri muoy re' xra'xaj chi q'uiy vinak nca'k'ax, xuc'utuj chi chica re'.
42018037	Y xqui'ej cha chi ja ri Jesús ri aj-Nazaret ri nak'ax chire'.
42018038	Y ri ache muoy riq'uin ruchuk'a' xch'o', y xu'ej: ¡Jesús, ri at Rumáma can ri rey David, tajoyovaj noch! xcha'.
42018039	Y ri vinak ri i-k'axnak choch ri Jesús, xquich'olij ri ache chi man chic tich'o-pa. Pero jaja' xa riq'uin más ruchuk'a' xch'o-pa y xu'ej: ¡Atre' ri at Rumáma can ri rey David, tajoyovaj noch! xcha'.
42018040	Y ri Jesús xpi'ie-ka y xu'ej chi tic'amar-pa choch. Y antok c'o chic ri ache choch, xuc'utuj cha:
42018041	¿Chica navajo' chi ni'an? Y ri ache muoy xu'ej cha: Ajaf, inre' nivajo' nquitzu'n, xcha'.
42018042	Y ri Jesús xu'ej cha: Catzu'n c'a. Ruma xacukub'a' ac'u'x viq'uin, xac'achoj.
42018043	Y ri ache muoy ja xtzu'n y x'a chirij ri Jesús, y nuya' ruk'ij ri Dios. Y quinojiel ri vinak ri xa'tz'ato chi ri muoy xtzu'n, can xquiya' je' ruk'ij ri Dios.
42019001	Y ri Jesús xuoc pa tanamet Jericó, y choj nak'ax chire'.
42019002	Y chupan ri tanamet re' c'o jun ache b'ayuon rub'inan Zaqueo. Ri ache re', jare' ri qui-jefe ri maloy-impuestos.
42019003	Y jaja' nutej ruk'ij chi nutz'at ri Jesús, pero ruma iq'uiy vinak ic'o y xa co'l-oc rakan, rumare' man nicovin ta nutz'at.
42019004	Rumare' jaja' jun-anin xak'ax y xb'ajotie' chuk'a' jun chie' sicómoro chi quire' nutz'at-el ri Jesús, ruma tiene que nak'ax chire'.
42019005	Y antok ri Jesús xb'aka chire', xtzu'n-el chicaj chuk'a' ri chie', y xu'ej cha: Zaqueo, cha'nin caka-pa, ruma vacame nic'atzin chi nquib'aka chavachuoch chi nquinuxlan jub'a' chire', xcha' cha.
42019006	Y ri Zaqueo cha'nin xka-pa, y can niquicuot xu'on recibir ri Jesús pa rachuoch.
42019007	Antok ri vinak quire' xquitz'at, xqui'ej-ka chi ri Jesús xa pa rachuoch jun ache pecador xb'ac'ujie-ve.
42019008	Y ri Zaqueo xpi'ie' y xu'ej cha ri Ajaf Jesús: Ajaf, vacame la mitad ri nub'ayomal niya' chica ri i-puobra. Y xa c'o valak'an cha jun, can caje' chic más ruc'axiel xtintzoliej cha.
42019009	Y ri Jesús xu'ej cha: Vacame xalka ri salvación (colotajic) chupan va jay va, ruma jaja' jun rumáma can ri Abraham.
42019010	Ruma ri Xtak-pa chicaj chi xalax chi'icajol, can xpa chi nca'rucanuj y chi nca'rucol ri i-sachnak chupan ri pecado, xcha' ri Jesús.
42019011	Antok ri Jesús ru'e'n chic nojiel re' chica ri vinak, xutzijuoj jun parábola (c'amb'al-tzij) chica, ruma cierca chic c'o-ve chi ni'ka Jerusalén y ruma je' ri vinak ri nca'c'axan richin, niqui'an pensar chi antok jaja' xti'ka pa tanamet, can ja xtik'alajin ri ru-reino ri Dios.
42019012	Y jaja' xu'ej: C'o jun utzulaj ache x'a jun chic nación ri naj c'o-ve, chi ni'an-pa rey cha y c'ajare' nitzalaj-pa.
42019013	Pero antok c'a maja' ti'a, xa'rayuoj i-diez (lajuj) rusamajiel y xuya' can diez (lajuj) minas chica, y xu'ej chica: Quixsamaj chirij ri xinya' can chiva hasta c'a antok xquitzalaj-pa inre', xcha' can chica.
42019014	Pero ri ruvanakil ri ache re' itziel niquitz'at, y rumare' xa'quitak-el nic'aj achi'a' chupan ri nación ri pache' ni'an-pa rey cha. Y x'e'x-el chica: Ojre' man nakajo' ta chi ri ache re' ntuoc ka-rey, xa'cha'.
42019015	Pero ri jun ache re' x'an-pa rey cha, y después xtzalaj-pa. Y antok c'o chic ri pa ru-nación, xutak quiyoxic ri rusamajiel ri ruyo'n can miera chica, ruma nrajo' nuna'iej jane' (jaro') miera quich'acuon chiquijunal.
42019016	Antok xalka ri na'ay samajiel, xu'ej: Ajaf, ri mina ri xaya' can chuva xinch'ec diez (lajuj) más, xcha'.
42019017	Y ri ache, rey chic, xu'ej cha: Otz ri xa'an. At jun utzulaj nusamajiel. Y ruma otz xa'an riq'uin ri jub'a' xinya' can pan ak'a', vacame niya' diez (lajuj) tanamet pan ak'a' chi nca'an gobernar, xcha' ri rey cha.
42019018	Antok xalka jun chic samajiel, xu'ej: Ajaf, ri mina ri xaya' can chuva xinch'ec vu'uo' más, xcha'.
42019019	Y ri rey xu'ej je' cha: Ruma otz ri xa'an riq'uin ri jub'a' ri xinya' can chava, vacame niya' vu'uo' tanamet pan ak'a' chi nca'an gobernar, xcha' ri rey cha.
42019020	Xalka jun chic, xu'ej: Ajaf, ja a-mina va; xinya' chupan jun pañuelo y xinyac
42019021	ruma inre' nixi'ij-vi' chavach. Ruma atre' at jun ache altíra at ruquiy. Xa nac'an-el ri man avichin ta. Y navajo' na'an cosechar ri xa man atre' ta ri at-tiquiyuon, xcha' cha ri rey.
42019022	Y ri rey xu'ej cha: Atre' at jun itziel samajiel. Ri tzij ri xa'ej, jare' ri xtincusaj chi ncan'an juzgar. Ruma xa avata'n chi inre' in altíra ruquiy, chi inre' nic'an-el ri man vichin ta, y quire' je' nivajo' ni'an cosechar ri man inre' ta in-tiquiyuon;
42019023	¿karruma man xaya' ta ri nu-miera pa banco chi quire' vacame antok xitzalaj-pa ni'an ta recibir ri nu-miera y ri interés (ralab'al)? xcha'.
42019024	Y ri rey xu'ej chica ri ic'o chire': Tic'ama-el ri mina cha, y tiya' cha ri jun ri c'o diez (lajuj) minas riq'uin.
42019025	Y ri ic'o chire' xqui'ej: Ajaf, pero jaja' c'o chic diez (lajuj) pa ruk'a', xa'cha'.
42019026	Pero jaja' xu'ej chica: Inre' ni'ej chiva, chi ri c'o riq'uin, xtiyo'x más cha. Pero ri xa man q'uiy ta c'o riq'uin, hasta re' xtalasas-el cha.
42019027	Vacame c'a, ri itziel nca'tz'ato vichin, ri man xcajo' ta chi inre' xinuoc rey: Qui'c'ama-pa, y tic'ama-el quijaluon chinoch, xcha' ri rey.
42019028	Y antok ri Jesús xtanie' riq'uin ri xu'ej chica ri vinak, x'a chiquivach ri ru-discípulos chi ni'a-el pa tanamet Jerusalén.
42019029	Y antok cierca chic ic'o-ve ri aldeas Betfagé y Betania, ri ic'o choch ri juyu' rub'inan Olivos, ri Jesús xa'rutak-el ica'ye' chiquivach ri ru-discípulos,
42019030	y xu'ej-el chica: Quix'in chupan la aldea la, y antok xquixuoc, xtivil jun alaj burro ximil chire', ri man jun b'ay ch'acol ache chirij. Tiquira-pa y tic'ama-pa.
42019031	Y xa c'o jun xtic'utun-pa chiva: ¿Karruma ntiquir-el ri alaj burro? ti'ej cha chi nic'atzin cha ri Ajaf, xcha-el ri Jesús chica.
42019032	Xa'a ri ica'ye' discípulos ri xa'tak-el, y xquil ri alaj burro ri inche'l e'n-el chica ruma ri Jesús.
42019033	Y antok ja niquiquir, ri rajaf xqui'ej-pa chica: ¿Karruma ntiquir-el ri alaj burro? xa'cha-pa chica.
42019034	Y ri discípulos xqui'ej can chica: Xa nic'atzin cha ri Ajaf, xa'cha' chica.
42019035	Y xquic'am-pa riq'uin ri Jesús. Y ri discípulos xquiya-el ri qui-manta chirij ri alaj burro y xquich'ocob'a-el ri Jesús chirij.
42019036	Y antok b'anak ri Jesús, ri vinak niquilic' ri qui-manta pa rub'iey.
42019037	Y antok xalka cierca ri lugar pache' xulan nu'on ri b'ay choch ri juyu' Olivos, quinojiel ri ru-discípulos ri Jesús, ruma niquicuot cánima, riq'uin nojiel quichuk'a' niquiya' ruk'ij ri Dios. Quire' niqui'an ruma ri milagros ri quitz'atuon.
42019038	Ijeje' niqui'ej: ¡Bendito ri Rey ri patanak pa rub'e' ri Ajaf Dios! ¡Can paz c'a chicaj! ¡Can q'uiy c'a ruk'ij niyo'x ri Dios chicaj! nca'cha'.
42019039	Y chiquicajol ri vinak i-b'anak nic'aj achi'a' fariseos. Y ijeje' xqui'ej cha ri Jesús: Maestro, ca'ch'olij ri a-discípulos, xa'cha' cha.
42019040	Pero ri Jesús xu'ej chica: Can ni'ej chiva, xa nca'tanie-ka ijeje', ja ri ab'aj xca'ch'o-pa chi niquiya' nuk'ij, xcha' chica ri achi'a' fariseos.
42019041	Y antok ri Jesús más cierca c'o-ve ri tanamet Jerusalén, xutz'at-apa y xrok'iej ri tanamet re',
42019042	y xu'ej: ¡Ixre' ri ixc'o Jerusalén, mesque c'aja' ta vacame ntivatamaj ri chica niyo'n ri paz riq'uin ivánima! Pero xa avan chivach, rumare' man nquixtiquir ta ntitz'at.
42019043	Ruma xtipa k'ij man otz ta chivij antok q'uiy soldados xca'palaj-pa chivij, y xtiquitz'apij rij ri itanamit cha jun chic inche'l muro, y xquixquiya' pa sufrimiento, ruma xtiquimol-qui' chivij y pa nic'aj xquixc'ujie-ve.
42019044	Xtiquikasaj pan ulief ri itanamit y xquixquimisas ixre'. Y chupan ri itanamit man jun jay xtipi'ie' can. Can quinojiel xca'vulex ruma man xiya' ta pa cuenta chi ri Dios xalka iviq'uin, xcha'.
42019045	Antok ri Jesús xb'aka Jerusalén, xuoc-oc pa templo y xa'rutarariej-el quinojiel ri nca'c'ayin y ri nca'lak'o chire'.
42019046	Y xu'ej chica: Chupan ri ruch'ab'al ri Dios ri tz'ib'an can nu'ej: Ri vachuoch, jay richin oración; pero ixre' xa ib'anun cachuoch alak'oma' cha, xcha' chica.
42019047	Y ri Jesús k'ij-k'ij nca'rutijuoj ri vinak riq'uin ri ruch'ab'al ri Dios pa templo. Pero ri principales sacerdotes y ri achi'a' escribas y ri achi'a' principales chupan ri tanamet, niquicanuj manera chi chica niqui'an chi niquiquimisaj.
42019048	Y man niquil ta chica manera niqui'an, ruma ri vinak ja'al nica'xaj ri nu'ej ri Jesús chica.
42020001	Jun k'ij, antok ri Jesús c'o pa templo nuc'ut y nutzijuoj ri evangelio chica ri vinak, jare' antok xa'lka riq'uin ri principales sacerdotes, ri achi'a' escribas y ri mama'a' tak achi'a' ri niqui'an gobernar chiquicajol ri vinak.
42020002	Y ri achi'a' re' xqui'ej cha ri Jesús: Ta'ej chika: ¿Chica autoridad c'o pan ak'a' chi na'an nojiel re'? ¿O chica xyo'n autoridad chava? xa'cha' cha.
42020003	Ri Jesús xu'ej chica ri achi'a' re': Inre' c'o je' jun kax ri nivajo' nic'utuj chiva. Ti'ej c'a chuva:
42020004	¿Ri Juan xtak-pa ruma ri Dios chi xa'ru'on bautizar ri vinak o xa achi'a' xa'e'n cha? xcha' ri Jesús.
42020005	Entonces ri principales sacerdotes, ri achi'a' escribas y ri mama'a' tak achi'a' ri niqui'an gobernar, xqui'ej-ka chiquivach: Xa naka'ej chi ri Juan ja ri Dios ri takayuon-pa richin, ri Jesús xtu'ej chika: ¿Karruma man xinimaj ta?
42020006	Y xa naka'ej chi ja ri achi'a' xa'e'n cha ri Juan chi tub'ana' quire', xca'pa quinojiel ri vinak y xkojquiquimisaj cha ab'aj, ruma ri vinak cata'n chi ri Juan jun profeta, xa'cha-ka chiquivach.
42020007	Y c'ajare' xqui'ej-apa cha ri Jesús chi man cata'n ta ri chica x'e'n cha ri Juan chi xa'ru'on bautizar ri vinak.
42020008	Y ri Jesús xu'ej chica: Inre' je' man xtin'ej ta chiva chica autoridad c'o pa nuk'a' chi nca'n'an quire', xcha' ri Jesús.
42020009	Y ri Jesús xutz'om c'a rutzijoxic chiquivach ri vinak jun parábola (c'amb'al-tzij) y xu'ej: C'o c'a jun ache ri xutic uva pa rulief, xuya' can pa kajic chica nic'aj aj-samajiel, y jaja' x'a q'uiy tiempo.
42020010	Y antok xalka ri tiempo richin ri cosecha, ri rajaf ri ulief xutak-pa jun rusamajiel quiq'uin ri i-kajayuon ri rulief, richin chi niquiya-el ri uva kajb'al richin ri ulief. Pero ri achi'a' ri i-kajayuon ri rulief xa xquich'ey, y man jun uva xquiya-el cha.
42020011	Ri rajaf ri ulief xutak chic pa jun rusamajiel. Pero xa xquitz'om je' ri samajiel re' y xquich'ey. Y chica-na ri xcajo' xqui'an-el cha, y man jun je' uva xquiya-el cha.
42020012	Ri rajaf ri ulief xutak chic pa jun ruox rusamajiel, pero ri achi'a' ri i-kajayuon ri ulief, quire' je' xqui'an cha. Xquisoc-el, y después xquitarariej-el.
42020013	Entonces ri rajaf ri ulief xu'ej-ka: ¿Chica xtin'an vacame? Nitak-el ri nuc'ajuol ri altíra nivajo'. Talvez antok xtiquitz'at chi ja ri nuc'ajuol ri xti'ka, xtiqui'an respetar.
42020014	Pero ri achi'a' re', antok xquitz'at chi ja ri ruc'ajuol ri rajaf ri ulief ri xalka, xqui'ej-ka chiquivach: Jare' ri xtuoc can rajaf nojiel ri ulief ri kakajuon, quixam-pa, kaquimisaj, chi quire' pa kak'a' ojre' nic'ujie' can ri ulief, xa'cha'.
42020015	Y juviera ri ulief ri ticuon uva choch, xb'aquic'aka' y xquiquimisaj. ¿Chica came xtu'on ri rajaf ri ulief ri ticuon uva choch chica ri achi'a' re'?
42020016	Ri rajaf ri ulief xtipa y xca'ruquimisaj ri achi'a' re', y ri rulief xtuya' chic pa kajic chica nic'aj chic, xcha' ri Jesús. Antok ri vinak caxan chic nojiel re', xqui'ej: ¡Man ta quire' xtib'anataj kiq'uin ojre'! xa'cha-ka.
42020017	Y ri Jesús xa'ruca'yiej ri vinak, y xu'ej: ¿Chica came nrajo' nu'ej chupan ri ruch'ab'al ri Dios ri tz'ib'an can? Antok nu'ej: Ri Ab'aj ri man xka ta chiquivach ri achi'a' ri i-b'anoy-jay, xa jare' ri xyo'x ri lugar ri más nic'atzin chi quire' ri jay man nitzak ta, xcha' ri Jesús.
42020018	Y chica-na vinak ri xtitzak choch la Ab'aj la, can xtimulumu'. Y chica-na vinak ri xtika la Ab'aj la chirij, can xtuyitz' c'a, xcha' ri Jesús.
42020019	Y ri principales sacerdotes y ri achi'a' escribas can ta xcajo' xquitz'om yan el ri Jesús, ruma xb'aka pa quive' (xa xqui'an entender) chi xa chiquij ijeje' xu'ej ri parábola (c'amb'al-tzij). Pero man xqui'an ta, ruma xquixi'ij-qui' chiquivach ri vinak.
42020020	Y ri achi'a' re' xa'quitak nic'aj chic achi'a' ri can inche'l choj ri quic'aslien nik'alajin, pero xa man quire' ta. Ijeje' nicajo' chi ri Jesús nitzak ta pa quik'a' riq'uin ri tzij ri nca'ru'ej, chi quire' niquijach pa ruk'a' ri gobernador.
42020021	Y ri achi'a' re' xquic'utuj cha ri Jesús: Maestro, ojre' kata'n chi jo'c ri ketzij ri natzijuoj. Man naxi'ij ta avi' choch jun vinak mesque altíra ruk'ij. Y nac'ut ri ruch'ab'al ri Dios y can ja-ve rub'ixic na'an cha.
42020022	Ta'ej chika: ¿Otz nakatoj ri impuestos ri nu'ej ri rey César, o xa man otz ta? xa'cha' cha.
42020023	Pero ri Jesús can rata'n ri niqui'an pensar chirij, rumare' jaja' xu'ej chica: ¿Karruma nquini'an tentar?
42020024	Tic'utu-pa ri moneda chinoch. ¿Choj palaj y choj b'e' ri c'o choch? xcha' chica. Y ijeje' xqui'ej cha: Richin ri rey César, xa'cha' cha.
42020025	Y ri Jesús xu'ej chica: Tiya' c'a cha ri César ri can richin ri César, y tiya' cha ri Dios ri can richin ri Dios, xcha' ri Jesús chica.
42020026	Y ri achi'a' ri xa'c'utun cha ri Jesús man xa'tiquir ta chirij, ruma nojiel tzij pa ruchojmil xu'ej chica chiquivach ri vinak. Y can vor chica xquina' antok xca'xaj ri xu'ej ri Jesús chica. Rumare' man chic xa'ch'o' ta apa cha.
42020027	Y ic'o nic'aj achi'a' saduceos xa'lka riq'uin ri Jesús. Ri achi'a' re' man niquinimaj ta chi ri quiminaki' can xca'c'astaj-pa, y rumare' ijeje' xquic'utuj cha ri Jesús:
42020028	Maestro, ri Moisés rutz'ib'an can chika: Xa c'o jun ache nicon-el nuya' can ri raxjayil y xa man jun ralc'ual nic'ujie' can, jun ruchak' o runimal tic'ulie' riq'uin ri raxjayil, richin quire' nca'c'ujie' ralc'ual ri quiminak chic el.
42020029	Y ijeje' xqui'ej c'a: Xa'c'ujie' i-siete (ivuku') ri quichak'-quinimal-qui'. Ri na'ay xc'ulie', pero xcon-el y man jun ralc'ual xc'ujie' can.
42020030	Y ri ruca'n, xc'ulie' riq'uin ri malca'n-ixok. Pero xcon-el je' y man jun ralc'ual xc'ujie' can.
42020031	Ri ruox xc'ulie' je' riq'uin ri malca'n-ixok y xcon je'. Quire' xqui'an-el ri i-siete (ivuku') ri quichak'-quinimal-qui'. Y man jun chiquivach ri i-siete (ivuku') re' xc'ujie' ta can ralc'ual.
42020032	Y pa ruq'uisb'al xcon je' ri ixok.
42020033	Y ri achi'a' saduceos xquic'utuj cha ri Jesús: Antok xtalka ri k'ij chi xca'c'astaj-pa ri quiminaki', ¿choj axjayil xtuoc ri ixok re'? Ruma ri i-siete (ivuku') ri quichak'-quinimal-qui' xuoc caxjayil, xa'cha'.
42020034	Entonces ri Jesús xu'ej chica: Vave' choch-ulief, ri vinak nca'c'ulie' y nca'yo'x chi nca'c'ulie'.
42020035	Pero ri i-quiminak-el ri yo'n lugar chica richin nca'a chicaj, y chi nca'c'astaj-pa chiquicajol ri quiminaki', man xca'c'ulie' ta chic, ni man xca'yo'x ta chi xca'c'ulie'.
42020036	Ijeje' man chic nca'con ta, ruma i-junan quiq'uin ri ángeles y can i-ralc'ual ri Dios ruma i-c'astajnak-pa chiquicajol ri quiminaki'.
42020037	Pero riq'uin ri quiminaki' ri xca'c'astaj-pa, hasta ri Moisés xuc'ut can chupan ri ruch'ab'al ri Dios, antok jaja' xutz'at ri jun k'ayis c'o ruq'uixal ri rub'inan zarza ri nic'at, y xra'xaj antok ri Dios xu'ej: Inre' in Ru-Dios ri Abraham, in Ru-Dios ri Isaac y in Ru-Dios ri Jacob, xcha'.
42020038	Ruma ri Dios man Qui-Dios ta quiminaki', xa Qui-Dios ri ic'as. Mare' choch ri Dios ijeje' can ic'as.
42020039	Y ic'o chiquivach ri achi'a' escribas xqui'ej cha ri Jesús: Maestro, can ketzij ri xa'ej, xa'cha'.
42020040	Y man jun chic xutz'om rucovil chi xuc'utuj más cha ri Jesús.
42020041	Y ri Jesús xu'ej chica: ¿Karruma ni'e'x chi ri Cristo xa choj jun rumáma can ri rey David?
42020042	Xa ja mismo ri rey David b'iyuon can chupan ri libro ri ni'e'x Salmos cha: Ri Ajaf Dios xu'ej cha ri Vajaf: Catz'uye' pa nu-derecha,
42020043	hasta c'a xca'nya' ri av-enemigos chuxie' avakan. Quire' xu'ej.
42020044	Y xa ri rey David xu'ej Vajaf cha ri Cristo, ¿karruma ni'e'x chi ri Cristo xa choj jun rumáma can ri rey David? xcha' ri Jesús.
42020045	Y quinojiel ri vinak ri quimaluon-qui' chire' nica'xaj-apa ri Jesús; y jaja' xu'ej chica ri ru-discípulos:
42020046	Tib'ana' cuenta-ivi', man ti'an inche'l niqui'an ri achi'a' escribas. Ruma ijeje' can altíra nika chiquivach niquicusaj jucujak tak tziak, chi quire' nca'tz'iet chi utzulaj tak achi'a'. Y can altíra nika chiquivach chi nca'an saludar ri pache' niquimol-ve-qui' q'uiy vinak. Y can ja ri na'ay tak ch'acat nicajo' pa tak sinagogas y pa tak va'en.
42020047	Ri achi'a' re' niquimaj nojiel kax quichin ri malca'n-ixoki', y chi ca'nimax chi ja'al quic'aslien, can nca'layuj niqui'an orar. Pero ijeje' can xtika más ri castigo pa quive', xcha' ri Jesús.
42021001	Ri Jesús xutz'at chi ri b'ayoma' niquiya' can miera pache' niyo'x-ve can ri ofrenda.
42021002	Y quire' je' xutz'at jun malca'n-ixok ri altíra puobra, xuya' can ca'ye' fichas ri man q'uiy ta oc rakalien.
42021003	Y mare' xu'ej chica ri ru-discípulos: Can ketzij ri ni'ej chiva chi ja ri malca'n-ixok puobra la ri xyo'n can más que chiquivach quinojiel.
42021004	Ruma jaja' mesque man q'uiy ta ru-miera c'o, xuya' can nojiel ri c'o riq'uin cha ri Dios. Pero ri b'ayoma', mesque q'uiy miera xquiya' can, xa ja ri nu'on suobra quiq'uin, xcha' ri Jesús.
42021005	Y ic'o ri quitz'amuon tzij chirij ri templo. Y niqui'ej chi altíra ja'al rub'anic b'anun cha y ja'al tak ab'aj ri i-cusan, y nojiel ri choj cha b'anun adornar, nojiel re' ja ri vinak i-sipayuon, nca'cha'. Y ri Jesús xu'ej chica:
42021006	Xtalka jun k'ij antok nojiel ri ntitz'at vave' xca'vulex. Quinojiel ri nima'k tak ab'aj ri i-cusan, can xca'vulex, y man jun ab'aj ri xtic'ujie' can pa ru-lugar, xcha' chica.
42021007	Y ri discípulos xquic'utuj cha ri Jesús: Maestro, ¿jampe' c'a xtib'anataj ri xa'ej? ¿Y chica señal xtib'anataj chi ya nu'on nojiel re'? xa'cha' cha.
42021008	Y ri Jesús xu'ej chica: Tib'ana' cuenta-ivi' chi man jun tib'ano maña chiva. Ruma iq'uiy ri xca'pa y xtiqui'ej: Inre' ri Cristo. Ri tiempo xa cierca chic c'o-ve, xca'cha'. Pero ixre' man quix'a chiquij.
42021009	Y antok xtivaxaj chi nib'anataj guerras o ri vinak pa tak tanamet nca'palaj-pa chiquij ri autoridades, man tixi'ij-ivi', ruma nic'atzin chi nojiel re' nib'anataj na'ay, pero man ja ta yan re' chi niq'uis ri roch-ulief.
42021010	Y ri Jesús xu'ej je': Jun nación xtipalaj chirij jun chic nación y jun reino xtipalaj chirij jun chic reino.
42021011	Xtu'on nima'k tak cub'rakan chica-na lugar, xtu'on vi'jal y xca'pa yab'il. Chila chicaj xca'b'anataj kax ri xtiquiya' altíra xib'inre'l y xca'tz'atataj nima'k tak señales chila chicaj.
42021012	Pero antok maja' ca'b'anataj nojiel re', ixre' xquixtz'am y xti'an chiva chi nti'an sufrir. Xquixjach pa quik'a' ri achi'a' i-principales pa tak sinagogas. Xquixtz'apes pa cárcel. Xquixuc'uax chiquivach reyes y chiquivach gobernadores. Nojiel re' xtik'asaj ruma iyo'n ivánima viq'uin.
42021013	Y antok quire' xti'an chiva, ixre' tib'ana' aprovechar chi xquinitzijuoj chiquivach ijeje'.
42021014	Y can tic'ujie' pa tak ivánima chi man nic'atzin ta chi nti'an pensar más ri chica tzij nticusaj chi nti'an defender-ivi',
42021015	ruma inre' ri xquiyo'n-pa ri tzij chiva. Y xtinya' je' ino'j chi quire', riq'uin ri no'j re', xtitz'apij quichi' ri itziel nca'tz'ato ivichin.
42021016	Y hasta ri itie-itata', ri ichak' o inimal, ri ivach'alal o ri iv-amigos ri xca'jacho ivichin y ic'o chivach ixre' ri xca'quimisas.
42021017	Can quinojiel vinak, itziel xquixquitz'at ruma iyo'n ivánima viq'uin.
42021018	Pero man jun ive' xtitzak-el.
42021019	Riq'uin ri i-paciencia xtivil ri utzulaj c'aslien ri man niq'uis ta.
42021020	Y antok xtitz'at chi ri tanamet Jerusalén quicholojin-qui' soldados chirij, tivatamaj c'a chi xa jub'a' chic tiempo nrajo' chi ni'an destruir.
42021021	Entonces ri ic'o Judea, ca'numaj-el pa tak juyu'. Ri ic'o pa tanamet Jerusalén, ca'iel-pa chupan. Y ri ic'o pa tak juyu', man chic c'a ca'uoc-oc chupan ri Jerusalén.
42021022	Ruma ja k'ij re' ri xtiyo'x ruc'axiel nojiel ri i-rub'anun ri tanamet re', chi quire' nu'on cumplir c'a nojiel ri tz'ib'an can chupan ri ruch'ab'al ri Dios.
42021023	¡Can juye' quivach ri ixoki' ri ic'o encinta (embarazada) antok xtalka ri k'ij re', y quire' je' ri ixoki' ri c'a niquiya' quitz'un ri quixulu'! Ruma xtipa jun gran sufrimiento paro' ri roch-ulief y xtika c'a ri rayoval ri Dios paro' ri tanamet re'.
42021024	Iq'uiy c'a xca'con cha espada pa quik'a' ri soldados. Y nic'aj chic vinak xca'c'uax nic'aj chic naciones cuma ri soldados. Y ri tanamet Jerusalén xtixak' can cuma vinak ri man israelitas ta, hasta c'a xtitz'akat-na ri tiempo ri yo'n chica.
42021025	Y q'uiy c'a señales xca'b'anataj riq'uin ri k'ij, ri ic' y ri estrellas (ch'umil). Y ri vinak ri ic'o choch-ulief man xtiquil ta chica xtiqui'an, xa xtisach quino'j ruma ri mar más xtik'ajan, y más xtib'alko't riq'uin ruchuk'a'.
42021026	Y ri vinak, ruma niqui'an imaginar ri xtib'anataj ri choch-ulief, xtiqui'an desmayar-qui' ruma xib'inre'l. Can nojiel c'a ri ic'o chicaj xca'silos.
42021027	Entonces ri vinak xtiquitz'at ri Xtak-pa chicaj chi xalax chi'icajol, chi xtika-pa chupan jun mukul riq'uin namalaj poder y namalaj ruk'ij, xcha' ri Jesús.
42021028	Y antok xtitz'at chi nojiel re' nca'b'anataj, quixquicuot y tic'ujie' más ruchuk'a' ri ivánima, ruma ya nalka ri k'ij chi nquixcolotaj-el choch ri ulief, xcha' ri Jesús.
42021029	Jare' antok jaja' xu'ej je' jun parábola (c'amb'al-tzij) chica: Titz'ata' ri víquix y nojiel ri chie'.
42021030	Antok ya nca'iel-pa quixak, ivata'n chi ri ru-tiempo ri sak'ij ya nalka.
42021031	Y quire' je' antok xtitz'at chi nca'b'anataj ri kax ri xin'ej, tivatamaj c'a chi cierca chic c'o-ve ri ru-reino ri Dios.
42021032	Can ketzij ni'ej chiva, chi nojiel re' xtib'anataj antok ri vinak richin ri tiempo vacame c'a ic'o ri choch-ulief.
42021033	Ri roch-ulief y ri rocaj can xca'q'uis. Pero ri nuch'ab'al man xtiq'uis ta quire', xa can xtib'anataj ri nu'ej.
42021034	Tib'ana' cuenta-ivi'. Man ti'a ivánima chirij ri va'en, man quixk'ab'ar, y man jo'c ta oc ri nic'atzin chiva ri choch-ulief ri nti'an pensar, y antok xtina', xa ja xalka ri k'ij chi inre' nquinalka.
42021035	Xa xtalka inche'l nu'on jun trampa. Quire' xtu'on antok xtalka pa quive' quinojiel ri vinak ri ic'o choch-ulief.
42021036	Rumare' tib'ana' cuenta-ivi' y siempre tib'ana' orar, chi nquixcolotaj choch nojiel ri sufrimiento ri xtipa paro' ri roch-ulief, y chi quire' otz ri ic'aslien nquixalka choch ri Xtak-pa chicaj chi xalax chi'icajol, xcha' ri Jesús chica ri ru-discípulos.
42021037	Y ri pak'ij ri Jesús nic'ujie' pa templo, nca'rutijuoj ri vinak riq'uin ri ruch'ab'al ri Dios. Y chak'a' ni'a choch ri juyu' rub'inan Olivos, y chire' nic'ujie-ve.
42021038	Y iq'uiy vinak ri nca'lka mac'ajan yan ri pa templo chi nica'xaj ri nu'ej.
42022001	Y xa cierca chic ri k'ij richin ri namak'ej Pascua, antok nic'ux ri simíta ri manak levadura riq'uin.
42022002	Y ri principales sacerdotes y ri achi'a' escribas niquicanuj ri chica manera niqui'an chi niquiquimisaj ri Jesús. Pero xa niquixi'ij-qui' chiquivach ri vinak.
42022003	Y ri Judas, jun chiquivach ri i-doce (cab'alajuj) ru-discípulos ri Jesús, ri x'e'x je' Iscariote cha, xuoc ri Satanás pa ránima.
42022004	Rumare' x'a quiq'uin ri principales sacerdotes y quiq'uin je' ri qui-jefes ri nca'chajin ri templo, y xu'ej chica che'l xtu'on chi nujach ri Jesús pa quik'a'.
42022005	Y ijeje' xa'quicuot antok xca'xaj re', y xquisuj miera cha.
42022006	Y jaja' xu'on ri trato y ja nucanuj chica manera nu'on chi nujach ri Jesús antok man quimaluon ta qui' vinak riq'uin.
42022007	Xalka ri k'ij richin nic'ux ri simíta ri manak levadura riq'uin, y antok nic'atzin je' chi nca'quimisas ri alaj tak ovejas richin ri Pascua.
42022008	Ri Jesús xa'rutak-el ri Pedro y ri Juan, y xu'ej-el chica: Quix'in, tichojmij ri xtakac'ux chupan ri Pascua.
42022009	Y ri ica'ye' discípulos xquic'utuj cha: ¿Pache' navajo-ve chi nakachojmij?
42022010	Y ri Jesús xu'ej chica: Antok xquixuoc pa tanamet Jerusalén, chire' xtic'ul jun ache ruc'uan ya' chupan jun cántaro. Quix'in chirij hasta ri jay pache' xtuoc-ve.
42022011	Y ti'ej cha ri tata'j chupan ri jay re': Ri Maestro ru'e'n-pa: ¿Pache' c'o-ve ri cuarto ri pache' ni'an-ve ri va'en richin ri Pascua quiq'uin ri nu-discípulos? quixcha' cha.
42022012	Y ri tata'j re' xquixruc'uaj ruca'n piso ri rachuoch. Y chire' c'o jun cuarto nem rupan ri chojmin chic ri rupan; chire' tib'ana-ve ri chica xtakac'ux richin ri Pascua, xcha-el chica.
42022013	Y ri discípulos re' xa'a. Y inche'l ri ru'e'n-el ri Jesús chica, can quire' xb'anataj. Y ijeje' can xquichojmij nojiel ri nic'atzin chica richin ri Pascua re'.
42022014	Y antok xalka ri huora, ri Jesús y ri doce (cab'alajuj) apóstoles xa'tz'uye-apa chirij ri mesa.
42022015	Y ri Jesús xu'ej chica: ¡Altíra nurayin-pa chi antes chi nquicon, nquiva' iviq'uin chupan va jun Pascua va!
42022016	Ruma ni'ej chiva chi man chic xquiva' ta chupan jun chic Pascua, hasta c'a nu'on cumplir chupan ri ru-reino ri Dios, c'ajare' xtin'an chic.
42022017	Y ri Jesús xuc'an-apa ri copa, xuya' tiox b'a' cha ri Dios y xu'ej: Titz'ama' y tikumu' ixvonojiel.
42022018	Can ni'ej chiva chi man chic xtinkun ta ri ruya'l ri uva, hasta c'a ri ru-reino ri Dios xtipa.
42022019	Y xuc'an-apa jun simíta y xuya' tiox b'a' cha ri Dios, y xuper y xuya' chica ri ru-discípulos y xu'ej chica: Va, jare' ri nu-cuerpo ri xtijach pan i-cuenta ixre'. Can tib'ana' cava siempre richin nquininataj.
42022020	Y antok ya i-vi'nak chic, ri Jesús xuc'an-apa ri copa, y xu'ej: Jare' ri nuquiq'uiel ri xti'in antok xquiquimisas. Riq'uin ri nuquiq'uiel, ja xtic'achoj ri c'ac'ac' pacto ri rajo'n-pa ri Dios chi nu'on quiq'uin ri vinak, chi quire' ixre' nquixcolotaj.
42022021	Y ri ache ri xtijacho vichin c'o-pa viq'uin chirij ri mesa.
42022022	Can ketzij chi ri Xtak-pa chicaj chi xalax chi'icajol can ni'a, ruma jare' ri ranun-pa pensar ri Dios chi nib'anataj. ¡Pero juye' roch ri ache ri xtijacho richin! xcha' ri Jesús.
42022023	Entonces ri ru-discípulos ri Jesús ja xquib'ila-ka chiquivach chi chica chiquivach xta'no re'.
42022024	Y ri discípulos xa'yovar-ka chiquivach ijeje' chi chica ri xtuoc más nem.
42022025	Pero ri Jesús xu'ej chica: Ri reyes quichin ri naciones, ruma ic'o ri vinak pa quik'a', rumare' niquina' chi ijeje' ri i-cajaf. Y ri achi'a' ri c'o qui-autoridad pa quive' ri vinak, can utzulaj tak achi'a' ni'e'x chica.
42022026	Pero chi'icajol ixre' man quire' ta. Ruma ri más nem chi'icajol, can tub'ana' más ch'ute'n. Y ri jun chivach ri nic'ujie' pan ive' ixre', tub'ana' inche'l nu'on ri nib'ano servir.
42022027	Ruma, ¿chica ri más nem, ja came ri c'o chirij ri mesa, o ja ri nib'ano servir? ¿Man ja ta came ri c'o chirij ri mesa? Pero inre' inc'o chi'icajol inche'l ri nib'ano servir.
42022028	Ixre' ixc'o viq'uin chupan nojiel ri sufrimientos ri nuk'asan.
42022029	Rumare', inre' xtinya' jun reino pan ik'a' inche'l ri rub'anun ri Nata' Dios chuva inre',
42022030	richin quire' xquixva' y xtikun iya' viq'uin choch ri nu-mesa chupan ri nu-reino. Y ixre' xquixtz'uye' chupan tronos chi nti'an juzgar ri doce (cab'alajuj) tribus richin ri Israel.
42022031	Y ri Ajaf Jesús xu'ej je' cha jun chiquivach ri ru-discípulos: Simón, Simón, ni'ej chava chi ri Satanás ya xixruc'utuj richin xquixru'on tentar. Nrajo' nquixrusiluoj inche'l ni'an cha ri trigo.
42022032	Pero inre' ya xin'an orar pan a-cuenta, chi quire' atre' xtacukub'a' ac'u'x viq'uin siempre. Can xcaka pa ruk'a' ri Satanás. Pero antok ya at-k'axnak chic chupan re', xca'to' ri nic'aj chic nu-discípulos chi quire' xtiquicukub'a' quic'u'x viq'uin siempre, xcha' ri Jesús.
42022033	Y ri Simón xu'ej cha: Ajaf, xa atre' xcatuc'uax pa cárcel, inre' je' nqui'a aviq'uin. Y xa xcaquimisas, inre' je' nquicon aviq'uin, xcha'.
42022034	Y ri Jesús xu'ej cha: Pedro, inre' ni'ej chava chi chupan va ak'a' va, maja' titzirin-pa ri mama', antok atre' oxe' yan mul ta'ej chica ri nca'c'utun chava, chi man avata'n ta noch, xcha' ri Jesús cha ri Pedro.
42022035	Y ri Jesús xuc'utuj chica ri ru-discípulos: Antok xixtak-el y man xinvajo' ta chi xivuc'uaj i-buolsa, ni i-miera, ni jun chic par ixajab', ¿c'o xu'on falta chivach? xcha' chica. Y ijeje' xqui'ej: Man jun.
42022036	Y ri Jesús xu'ej chica: Pero vacame ri c'o ru-buolsa, tuc'uaj. Ri c'o ru-miera, tuc'uaj je'. Y ri manak ru-espada, tuc'ayij ri ru-capa ri nuk'u'j y tulak'o' jun.
42022037	Quire' ni'ej chiva, ruma chi nu'on cumplir ri nu'ej chupan ri ruch'ab'al ri Dios ri tz'ib'an can. Chire' nu'ej: Inche'l jun aj-b'anoy-ch'o'j x'an cha. Quire' ri tz'ib'an can. Y xtu'on cumplir nojiel ri tz'ib'an can chuvij, xcha' ri Jesús.
42022038	Y ri discípulos xqui'ej cha ri Jesús: Ajaf, vave' c'o ca'ye' espadas. Y ri Jesús xu'ej chica: Xa riq'uin re', xcha'.
42022039	Antok ri Jesús xiel-el chire', x'a c'a ri pache' can ti'a-ve siempre, choch ri juyu' Olivos. Y ri ru-discípulos i-b'anak chirij.
42022040	Y antok xb'aka chupan ri lugar re', xu'ej chica: Tib'ana' orar richin chi man quixtzak chupan ri tentación.
42022041	Y ri Jesús x'in chic apa jub'a' chiquivach, y xxuquie-ka chi nu'on orar.
42022042	Y nu'ej chupan ri ru-oración: Nata', xa atre' navajo', chi man ta nik'asaj ri sufrimiento; pero man ta'an ri nivajo' inre', xa ja ri navajo' atre', xcha'.
42022043	Y jun ángel ri patanak chicaj xuc'ut-ri' choch, chi xalruya-ka ruchuk'a'.
42022044	Y altíra nik'axo ránima ri Jesús. Rumare' riq'uin nojiel ránima nu'on orar. Y ri ya' ri ntiel chirij inche'l nima'k tak gotas quic' ri nca'ka pan ulief.
42022045	Antok ri Jesús xpalaj-pa pache' xucul-ve nu'on orar, xpa c'a quiq'uin ri ru-discípulos, y xa'lrila' xa nca'var, ruma nca'b'isuon.
42022046	Y ri Jesús xu'ej chica ri ru-discípulos: ¿Karruma nquixvar? Quixpalaj y tib'ana' orar richin chi man quixtzak chupan ri tentación.
42022047	Y c'a nitzijuon ri Jesús, antok xa'lka iq'uiy vinak riq'uin. Y ri jun chiquivach ri doce (cab'alajuj) discípulos ri rub'inan Judas, jare' ri k'axnak-pa chiquivach ri vinak re'. Y ri Judas xjiel-apa riq'uin ri Jesús chi xutz'ub'aj ruchi'.
42022048	Entonces ri Jesús xu'ej cha: Judas, ¿xatz'ub'aj ri Xtak-pa chicaj chi xalax chi'icajol, chi najach pa quik'a' ri itziel nca'tz'ato richin? xcha' ri Jesús cha.
42022049	Y antok ri discípulos xuya' cuenta chiquivach ri chica ri xtib'anataj, xqui'ej cha: Ajaf, ¿nkojoyovar quiq'uin cha espada? xa'cha'.
42022050	Y jun chiquivach ri discípulos xusoc ri ru-esclavo ri sacerdote ri más c'o ruk'ij, y xralasaj-el ri ruxiquin derecha.
42022051	Y ri Jesús xu'ej chica ri ru-discípulos: Man jun chic chica ti'an. Ca'c'ujie' chire'. Y xpa jaja' xutz'om ri ruxiquin y xu'on sanar.
42022052	Y ri Jesús xu'ej chica ri principales sacerdotes, ri qui-jefes ri nca'chajin ri templo, y ri mama'a' tak achi'a' ri niqui'an gobernar, ri i-patanak tz'amoy-richin: ¿Ixre' ix-patanak inche'l chirij jun alak'uon; mare' ic'amun-pa chie' y espadas?
42022053	Can k'ij-k'ij xic'ujie' iviq'uin pa templo y man jun kax xi'an chuva. Pero ja huora va ri yo'n chiva ixre', chi ja ri k'aku'n ri nich'acuon, xcha' ri Jesús.
42022054	Xquitz'om-el y xquic'uaj c'a chirachuoch ri sacerdote ri más c'o ruk'ij. Y ri Pedro b'anak chirij, pero c'a naj c'o can.
42022055	Y chire' pa nic'aj ri chojay, xquib'ox k'ak' y xa'tz'uye' chirij. Y ri Pedro je' xtz'uye-apa chiquicajol.
42022056	Y jun xtan aj-chi-ic' richin ri sacerdote ri más c'o ruk'ij, antok xutz'at ri Pedro tz'uyul chire' rumak'uon-ri', xutz'at otz y xu'ej: Va ache va rach'il je' ri Jesús, xcha'.
42022057	Pero ri Pedro man xu'ej ta ri ketzij, ruma xu'ej: Xtan, inre' man vata'n ta roch, xcha'.
42022058	Y c'a jub'a' oc tiempo tak'ax, antok c'o chic jun ri xtz'ato chic pa ri Pedro, y xu'ej cha: Atre' at jun chiquivach ri ic'o riq'uin ri Jesús, xcha' cha. Y ri Pedro xu'ej: Ache, man inre' ta, xcha'.
42022059	Jun la'k huora tak'ax, c'o chic jun ri x'e'n chirij ri Pedro: Ri ache va, ketzij chi rach'il je' ri Jesús, ruma aj-Galilea, xcha'.
42022060	Y ri Pedro xu'ej cha: Ache, man vata'n ta chica ri na'ej. Y c'a nich'o' ri Pedro antok ri mama' xtzirin-pa.
42022061	Y ri Ajaf Jesús xtzu'n can chirij y xutz'at-pa ri Pedro. Y ri Pedro xalka paro' ri tzij ri ru'e'n ri Ajaf cha: Antes c'a maja' titzirin-pa ri mama', antok atre' oxe' yan mul ta'ej chica ri nca'c'utun chava, chi man avata'n ta noch.
42022062	Y ri Pedro xiel-el juviera y xuok' amargamente.
42022063	Y ri achi'a' ri i-chajiyuon richin ri Jesús nca'tze'n chirij y niquich'ey je'.
42022064	Y xquitz'apij nak'aroch y xquipaj rutzub'al y niquic'utuj cha: Ta'ej chika: ¿Chica ri xch'ayo avichin? nca'cha' cha.
42022065	Y q'uiy je' pakon tak tzij ri niqui'ej cha.
42022066	Antok xsakar-pa, xquimol-qui' ri mama'a' tak achi'a' ri niqui'an gobernar chiquicajol ri israelitas, ri principales sacerdotes, y ri achi'a' escribas; ruma ijeje' ri autoridades quichin ri israelitas. Ri Jesús xuc'uax chiquivach ijeje', y xquic'utuj cha:
42022067	Ta'ej chika: ¿Atre' ri Cristo? xa'cha'. Pero ri Jesús xu'ej chica: Xa ta ni'ej chiva chi inre', man ntinimaj ta.
42022068	Y quire' je', xa ta c'o ri nic'utuj-apa chiva, ixre' man xti'ej ta pa chuva, y man xquinitzokopij ta el je'.
42022069	Pero desde vacame, ri Xtak-pa chicaj chi xalax chi'icajol, xtib'atz'uye' pa ru-derecha ri Dios ri nitiquir nu'on nojiel.
42022070	Y quinojiel xquic'utuj cha ri Jesús: ¿Atre' ri Ruc'ajuol ri Dios? xa'cha'. Y ri Jesús xu'ej chica: Ixre' nquix'e'n chi inre', xcha' chica.
42022071	Y ijeje' xqui'ej: Man chic nic'atzin ta chi nalka jun chic chi nalru'ej chika chi man otz ta ri i-rub'anun. Ruma ojre' mismo xkaxaj ri xu'ej, xa'cha'.
42023001	Y entonces quinojiel ri ic'o chire' xa'palaj, y xquic'uaj ri Jesús chi xb'aquijacha' pa ruk'a' ri Pilato.
42023002	Y chire' choch ri gobernador, niqui'an-apa acusar y niqui'ej: Ojre' xkil ri Jesús chi nu'ej chica ri vinak chi man ca'niman. Y nu'ej chica ri vinak chi man tiquitoj ri impuestos cha ri César. Y nu'ej je' chi jaja' ri Cristo, y re' nrajo' nu'ej chi jaja' jun rey, xa'cha'.
42023003	Entonces ri Pilato xuc'utuj cha ri Jesús: ¿Atre' ri Qui-Rey ri israelitas? Y ri Jesús xu'ej cha: Atre' nca'e'n, xcha' cha.
42023004	Y ri Pilato xu'ej chica ri principales sacerdotes y chica ri vinak: Inre' man jun ch'o'j nivil chirij va ache va, xcha'.
42023005	Pero ijeje' man nca'tanie' ta ka. Xa quire' niquirak-apa quichi' niqui'ej-apa: Nu'ej chica ri vinak ri ic'o chupan nojiel tanamet richin ri Judea chi man ca'niman. C'a Galilea rutz'ucun-pa rub'anic. Y vacame ja xalka vave' pa tanamet Jerusalén, xa'cha-apa.
42023006	Y antok ri Pilato xra'xaj chi niqui'ej Galilea, xuc'utuj xa aj-Galilea ri Jesús.
42023007	Y antok x'e'x cha chi aj-Galilea, jaja' xutak-el ri Jesús riq'uin ri Herodes ri gobernador richin Galilea, ruma ri Herodes c'o chire' pa tanamet Jerusalén ri k'ij re'.
42023008	Y antok ri Herodes xutz'at ri Jesús, altíra xquicuot, ruma q'uiy yan k'ij rurayin nutz'at. Y q'uiy ri raxan chirij. Rumare' altíra nurayij nutz'at antok nu'on jun milagro.
42023009	Y ri Herodes q'uiy kax nuc'utuj cha ri Jesús, pero ri Jesús man jun tzij xu'ej cha.
42023010	Y ic'o-apa ri principales sacerdotes y ri achi'a' escribas, niquitej quik'ij niqui'an-apa acusar ri Jesús.
42023011	Entonces ri Herodes y ri ru-soldados man jun rakalien xqui'an cha ri Jesús, xa'tze'n chirij y xquiya-el jun tziak chirij, ri inche'l nca'quicusaj ri reyes. Y después ri Herodes xutzoliej chic el ri Jesús cha ri Pilato.
42023012	Ri Herodes y ri Pilato quiyoval nak qui', pero ri k'ij re' xqui'an can amigos.
42023013	Entonces ri Pilato xa'rayuoj ri principales sacerdotes y ri autoridades quichin ri israelitas, y xa'rayuoj je' ri vinak.
42023014	Y xu'ej chica: Ixre' xal'iya' ri Jesús pa nuk'a', y nti'ej chi nu'ej chica ri vinak chi man ca'niman. Pero chivach ixre' xinc'utuj cha, y inre' man jun ruch'o'j xinvil chirij ri nti'ej ixre'.
42023015	Y ri Herodes je' man jun kax xril chirij antok xixtak-el riq'uin, y rumare' xutzoliej chic pa chuva. Riq'uin re' nakatamaj chi jaja' man jun kax rub'anun chi niquimisas.
42023016	Xtintak c'a ruch'ayic y después nitzokopij-el, xcha' ri Pilato.
42023017	Y ri gobernador c'o c'a chi nutzokopij-el jun chiquivach ri ic'o pa cárcel, ruma quire' ni'an juna-juna' chupan ri namak'ej Pascua.
42023018	Pero quinojiel junan xa'ch'o-apa riq'uin nojiel quichuk'a', y xqui'ej: ¡Ja ri Barrabás tatzokopij-el y ri Jesús tiquimisas! xa'cha-apa.
42023019	Y ri Barrabás c'o pa cárcel ruma xpalaj chirij ri gobierno chire' pa tanamet y ruma je' ruquimisan jun.
42023020	Y ri Pilato nrajo' nutzokopij-el ri Jesús, rumare' xch'o' chic jun b'ay chica ri vinak.
42023021	Pero ri vinak xa'ch'o-apa chic riq'uin nojiel quichuk'a', y xqui'ej: ¡Ti'an crucificar! ¡Ti'an crucificar!
42023022	Y ri Pilato chi oxe' mul xuc'utuj chica: ¿Chica ruch'o'j rub'anun va ache va? Inre' man jun ch'o'j nivil chirij chi quire' niquimisas. Xtintak ruch'ayic y después nitzokopij-el, xcha'.
42023023	Pero ri vinak y ri principales sacerdotes, can riq'uin nojiel quichuk'a' niquic'utuj-apa chi ti'an crucificar ri Jesús, y ja ri niqui'ej-apa ijeje', jare' ri xnimax.
42023024	Entonces ri Pilato xu'ej chi ti'an inche'l niquic'utuj-apa ijeje'.
42023025	Y xutzokopij-el ri ache ri xquic'utuj-apa ijeje' cha. Ri ache re' c'o pa cárcel ruma xpalaj chirij ri gobernador y ruma xuquimisaj je' jun. Pero ri Jesús xujach-el chi ti'an crucificar, ruma jare' xcajo' ri vinak.
42023026	Y antok ri soldados quic'uan-el ri Jesús, xquic'ul jun ache aj-Cirene, ri Simón rub'e', ri patanak pan avan, y ri soldados xquitz'om y xquiya-el ri cruz chirij. Y jaja' xuc'uan-el y x'a chirij ri Jesús.
42023027	Y iq'uiy vinak ri i-b'anak chirij. Y iq'uiy je' ixoki' altíra nca'uok' chirij ri Jesús, y altíra nca'b'isuon chirij.
42023028	Pero ri Jesús xtzu'n can chirij, y xu'ej chica: Ixre' ixoki' aj-Jerusalén, man quixuok' chuvij inre'. Xa tivok'iej-ka-ivi' ixre', y quixuok' chiquij ri ival.
42023029	Ruma xca'pa k'ij richin altíra sufrimiento. Rumare' xti'e'x chi can ja'al ca'quicuot ri ixoki' ri manak cal xc'ujie' y ri man jun b'ay xquiyo'iej ta jun ac'ual, y ri man jun b'ay xquiya' ta rutz'un jun xulu'.
42023030	Entonces ri vinak xtiqui'ej chica ri juyu': Quixtzak-pa chikij. Y chica ri ch'itak juyu' xtiqui'ej: Kojivavaj, xca'cha'.
42023031	Ruma xa ni'an chuva inre', ri in inche'l jun chie' rax chi nik'asaj sufrimiento, ¿chica came xti'an cha ri inche'l jun chie' chake'j? xcha' ri Jesús.
42023032	Y c'o je' ica'ye' alak'oma' ri i-uc'uan-el chi nca'quimisas junan riq'uin ri Jesús.
42023033	Y antok xa'b'aka chupan ri lugar rub'inan Rujaluon Quiminak, xquib'ajij ri Jesús choch cruz, y quire' je' xqui'an chica ri ica'ye' alak'oma'. Jun xyo'x pa ru-derecha y ri jun chic pa ru-izquierda.
42023034	Y ri Jesús xu'ej: Nata' Dios, ca'b'ana' perdonar, ruma man cata'n ta chica ri niqui'an, xcha'. Y ri soldados xquilasaj suerte chirij ri rutziak chi niquijach chiquivach.
42023035	Y ri Jesús nitz'iet-apa cuma iq'uiy vinak y cuma je' ri autoridades quichin ri israelitas. Y quinojiel ri vinak re' nca'tze'n-apa chirij y niqui'ej: Jaja' can iq'uiy xa'rucol. Vacame tucalo-ri', xa jaja' ri Cristo ri cho'n-pa ruma ri Dios, nca'cha'.
42023036	Y quire' je' niqui'an ri soldados. Altíra nca'tze'n-apa chirij ri Jesús, y nca'jiel-apa riq'uin y niquisuj vinagre cha.
42023037	Y niqui'ej cha: Xa atre' ri Qui-Rey ri israelitas, tacalo-avi' ayuon, nca'cha' cha.
42023038	Y paro' ri cruz c'o jun letrero tz'ib'an-el pa ch'ab'al griego, latín y hebreo y nu'ej: JARE' RI QUI-REY RI ISRAELITAS.
42023039	Y jun chiquivach ri ica'ye' alak'oma' ri ic'o je' choch qui-cruz, can c'o tzij ri man otz ta ri nca'ru'ej-apa y cava xu'ej: Xa atre' ri Cristo, tacalo-avi' ayuon y kojacalo' ojre' je', xcha' cha.
42023040	Pero ri jun chic xuch'olij ri x'e'n quire' cha ri Jesús y xu'ej-apa cha: ¿Man naxi'ij ta avi' atre' choch ri Dios chupan ri castigo ri junan ojc'o riq'uin?
42023041	Ojre' otz chi quire' b'anun chika, ruma riq'uin re' nakatoj ri itziel ri i-kab'anun. Pero jaja' man jun ch'o'j rub'anun.
42023042	Y ri alak'uon re' xu'ej-apa cha ri Jesús: Quinalka pan ave', antok xcapa chi na'an reinar, xcha'.
42023043	Y ri Jesús xu'ej cha: Can ketzij ni'ej chava, chi vacame mismo xcab'ac'ujie' viq'uin chupan ri lugar ri ni'e'x paraíso cha, xcha' ri Jesús.
42023044	Y antok pa nic'aj-k'ij la'k, nojiel ri roch-ulief xu'on k'aku'n. Y ri k'aku'n re' xq'uis-el hasta c'a a las tres ri nakak'ij.
42023045	Ri k'ij man xuya' ta rusakil, y ri tziak ri choj cha jachuon-ve rupan ri templo xk'ach'itaj pa nic'aj.
42023046	Entonces ri Jesús xurak ruchi' y xu'ej: Nata' Dios, pan ak'a' c'a nijach ri nu-espíritu, xcha'. Y jo'c xu'ej quire', ja xcon-ka.
42023047	Antok ri capitán xutz'at ri xb'anataj, xuya' ruk'ij ri Dios, y xu'ej: Can ketzij chi la ache la man jun ruch'o'j, xcha'.
42023048	Y quinojiel ri vinak ri ic'o-apa y xquitz'at ri xb'anataj, niquitin roch-quic'u'x xa'tzalaj chiquij.
42023049	Y ri cata'n roch ri Jesús, y ri ixoki' ri c'a Galilea i-patanak chirij, c'a naj ic'o-ve niquitz'at-apa ri nib'anataj.
42023050	Y c'o jun ache rub'inan José, jaja' aj-Arimatea ri c'o Judea. Ri jun utzulaj y choj ache re', jun chiquivach ri achi'a' ri autoridades quichin ri israelitas.
42023051	Y ri José re' royo'ien ri ru-reino ri Dios, y rumare' jaja' man xka ta choch ri xqui'ej y xqui'an ri rach'il cha ri Jesús.
42023052	Y jaja' x'a riq'uin ri Pilato chi xuc'utuj ri ru-cuerpo ri Jesús.
42023053	Y antok rukasan chic pa ri ru-cuerpo ri Jesús choch ri cruz, xub'ol c'a chupan jun tziak. Y chupan jun jul ri c'atuon choch jun nem ab'aj xb'aruya-ve ri ru-cuerpo ri Jesús. Y man jun yo'n chupan.
42023054	Chupan ri k'ij re', ri vinak niquichojmij yan nojiel ri xtic'atzin chica, ruma ri k'ij richin uxlanien ya nitz'ucutaj-el.
42023055	Y ri ixoki' ri c'a Galilea i-patanak chirij ri Jesús, xa'a chirij antok xb'amuk; y xquitz'at ri jul ri pache' xyo'x-ve can, y xquitz'at che'l x'an can cha ri ru-cuerpo.
42023056	Y antok xa'tzalaj pa tanamet, xqui'an preparar jub'ul ak'uon richin chi niquiya' chirij ri ru-cuerpo ri Jesús. Y xa'uxlan chupan ri k'ij richin uxlanien inche'l nu'ej chupan ri ru-ley ri Moisés.
42024001	Y mac'ajan yan ri na'ay k'ij richin ri semana, xa'a chuchi' ri jul, y quic'uan ri jub'ul tak ak'uon ri quib'anun. Y ic'o je' nic'aj chic ixoki' ri i-b'anak quiq'uin.
42024002	Y antok xa'b'aka chuchi' ri jul, xquitz'at chi ri ab'aj ri choj cha tz'apin can ruchi' ri jul, xa alasan-el.
42024003	Y xa'uoc-oc chupan ri jul, y manak xquitz'at ri ru-cuerpo ri Ajaf Jesús chire'.
42024004	Rumare' xsach quino'j. Y jare' antok xa'quitz'at ica'ye' achi'a' i-pa'l-apa quiq'uin, y nich'ich'an quitziak.
42024005	Y ruma quixib'inre'l, ri ixoki' xquilucub'a-ka ri quijaluon. Y ri achi'a' xqui'ej chica: ¿Karruma nticanuj chiquicajol quiminaki' ri xa c'as?
42024006	Jaja' man c'o ta chic vave', ya xc'astaj-el. Talka pan ive' ri xu'ej chiva antok jaja' c'a c'o Galilea.
42024007	Jaja' xu'ej chiva: Ri Xtak-pa chicaj chi xalax chi'icajol, can nic'atzin chi nijach pa quik'a' ri pecadores. Xtiquimisas choch cruz, y chi oxe' k'ij xtic'astaj-pa chiquicajol ri quiminaki', xa'cha' ri ica'ye' achi'a'.
42024008	Y ri ixoki' xalka pa quive' ri tzij ri ru'e'n can ri Jesús.
42024009	Y antok ya xa'tzalaj-pa chi xi'quitz'ata' ri jul, xquitzijuoj chica ri once (julajuj) apóstoles y chica ri quimaluon-qui' quiq'uin, nojiel ri xquitz'at can.
42024010	Ri ixoki' ri xa'e'n chica ri apóstoles, ja ri María Magdalena, ri Juana, ri María ri rutie' ri Jacobo, y nic'aj chic ixoki'.
42024011	Pero ri apóstoles xqui'an pensar chi ri ixoki' re' xa man ketzij ta ri xalqui'ej, y rumare' man xa'quinimaj ta.
42024012	Pero ri Pedro ja xpalaj-el, y jun-anin x'a chuchi' ri jul. Y antok xtzu'n-apa chupan ri jul, xutz'at chi jo'c ri tziak ic'o can chire'. Jaja' xtzalaj chirij, pero chapatajnak ruma nojiel ri xb'anataj.
42024013	Y chupan ri k'ij re', ic'o ica'ye' chiquivach ri discípulos richin ri Jesús i-b'anak chupan ri b'ay richin nca'a Emaús, ri jun aldea re' c'o once (julajuj) kilómetros quicajol riq'uin ri tanamet Jerusalén.
42024014	Y nca'tzijuon i-b'anak. Niquitzijuoj nojiel ri c'a jub'a' xa'b'anataj.
42024015	Y antok b'anak cánima riq'uin ri niquitzijuoj y ri niquic'utuj chiquivach; jare' antok ri Jesús xjiel-apa quiq'uin y junan xa'a.
42024016	Ri ica'ye' achi'a' re' niquitz'at ri b'anak quiq'uin, pero b'anun chica chi man nicatamaj ta roch.
42024017	Y ri Jesús xuc'utuj chica: ¿Chica ntitzijuoj ri ix-patanak? ¿Y karruma nquixb'isuon? xcha' chica.
42024018	Y jun chiquivach ijeje', ri rub'inan Cleofas, xch'o-apa cha y xu'ej: ¿Jo'c atre' ri c'o pa tanamet Jerusalén ri man ana'ien ta ri c'a jub'a' xa'b'anataj?
42024019	Y ri Jesús xuc'utuj chica: ¿Chica xb'anataj c'a? Y ijeje' xqui'ej: Ja ri x'an cha ri Jesús ri aj-Nazaret, jun ache profeta. Y xuc'ut chi c'o ru-poder riq'uin ri nima'k tak milagros ri xa'ru'on, y riq'uin ri rutzij choch ri Dios y chiquivach ri vinak.
42024020	Pero ri principales sacerdotes y ri ka-autoridades, jare' ri xa'b'ano cha chi xquimisas choch cruz.
42024021	Y ojre' xkacukub'a' kac'u'x chirij chi jaja' ri patanak chi nkojrucol konojiel ojre' ri israelitas. Pero vacame man jun chic chica xtaka'an, ruma ya ja oxe' k'ij ticon.
42024022	Pero ic'o kach'il ixoki' ri mac'ajan yan xa'a chuchi' ri jul ri pache' mukun can y xqui'an chika chi xojchapataj,
42024023	ruma xqui'ej chi ri ru-cuerpo ri Jesús man c'o ta chic chupan ri jul. Y niqui'ej je' chi c'o ángeles xquic'ut-qui' chiquivach y xqui'ej chica chi ri Jesús ya xc'astaj-el.
42024024	Y mare' nic'aj kach'il ojre' xa'a chuchi' ri jul chi xb'aquitz'ata'. Y inche'l ri xalqui'ej ri ixoki' chika, quire' xi'quila' ijeje', pero ri Jesús manak xquitz'at.
42024025	Entonces ri Jesús xu'ej chica: ¡Ixre' ix-nacanak, ruma man acunak ta pan ivánima ri qui'e'n can ri profetas ri xa'c'ujie' ojier can tiempo!
42024026	¿Man came qui'e'n ta can ijeje' chi ri Cristo can nuk'asaj sufrimiento, c'ajare' ni'a chicaj chi nic'ujie' pa ru-gloria? xcha' chica.
42024027	Y ri Jesús xutz'om c'a rub'ixic chiquivach nojiel ri i-tz'ib'an can chirij jaja', chupan ri ruch'ab'al ri Dios. Xutz'om-el riq'uin ri i-rutz'ib'an can ri Moisés, c'a riq'uin ri quitz'ib'an can ri profetas ri xa'c'ujie' ojier can tiempo.
42024028	Y antok xa'b'aka chupan ri aldea ri pache' nca'a-ve, ri Jesús xu'on chi naj ni'a-ve.
42024029	Y ri ica'ye' achi'a' xqui'an obligar chi tic'ujie-ka quiq'uin y xqui'ej cha: Cac'ue-ka kiq'uin, ruma ya xkak'ij-ka, y tarde chic, xa'cha' cha. Y ri Jesús xuoc quiq'uin, chi nic'ujie-ka quiq'uin.
42024030	Y antok i-tz'uyul chic apa chirij ri mesa quiq'uin, ri Jesús xuc'an-apa ri simíta, xu'on bendecir, xuper y xuya' chica.
42024031	Entonces inche'l xa xjakataj ri quinak'avach, y xquitz'at chi xa ja ri Jesús ri c'o quiq'uin. Pero jaja' xsach-el chiquivach.
42024032	Y ri ica'ye' achi'a' re' niqui'ej chiquivach: Can ketzij chi jun-ve nuna' ri kánima antok nkutzijuon oj-patanak, antok jaja' nu'ej ri ruch'ab'al ri Dios chika, xa'cha'.
42024033	Ri ica'ye' achi'a' re' ja xa'palaj-el chirij ri mesa y xquitz'om b'ay chi xa'tzalaj Jerusalén. Y xa'b'aquila' ri once (julajuj) discípulos quimaluon-qui' y ri nic'aj chic ri ic'o quiq'uin.
42024034	Y ri discípulos y ri nic'aj chic niqui'ej: Ri Ajaf Jesús ketzij chi ya xc'astaj-pa chiquicajol ri quiminaki' y xuc'ut-ri' choch ri Simón.
42024035	Entonces ri ica'ye' achi'a' xquichol-apa ri xqui'an antok quitz'amuon b'ay Emaús, y xquitz'at chi ja ri Jesús antok xuper ri simíta.
42024036	Y quinojiel ri quimaluon-qui', c'a nca'tzijuon chirij ri Jesús, antok xquitz'at c'o chic chire' chiquicajol, y xu'ej chica: Paz iviq'uin, xcha' chica.
42024037	Entonces ijeje' altíra xquixi'ij-qui' y mare' xqui'an pensar chi ri niquitz'at xa jun espíritu.
42024038	Pero ri Jesús xu'ej chica: ¿Karruma xsach ino'j antok xinitz'at y xpa man otz ta pensamientos iviq'uin?
42024039	Titz'ata' ri nuk'a' y ri vakan. Quinitz'ama', y titz'ata' chi inre'. Ruma xa ta in jun espíritu, man ta c'o nu-cuerpo y man ta c'o je' nub'akil. Y ixre' ntitz'at chi inre' c'o nojiel, xcha' ri Jesús chica.
42024040	Y antok jaja' ru'e'n chic quire' chica, xuc'ut chiquivach ri ruk'a' y ri rakan.
42024041	Pero ijeje' man niquinimaj ta, ruma xa'chapataj y ruma altíra nca'quicuot. Y rumare' ri Jesús xuc'utuj chica: ¿C'o jub'a' ri chica nitij iviq'uin? xcha'.
42024042	Entonces ijeje' xquiya' cha jub'a' sab'an car y jub'a' miel.
42024043	Y jaja' xuc'an-apa y xutej chiquivach.
42024044	Y xu'ej chica: Antok c'a inc'o iviq'uin, xin'ej chiva chi can nic'atzin chi nu'on cumplir nojiel ri tz'ib'an can chuvij chupan ri ruch'ab'al ri Dios: Ri tz'ib'an can ruma ri Moisés, ri tz'ib'an can cuma ri profetas ri xa'c'ujie' ojier can tiempo, y ri tz'ib'an can chupan ri libro ri ni'e'x Salmos cha.
42024045	Entonces xu'on chica chi ti'ka pa quive' (tiqui'an entender) ri ruch'ab'al ri Dios ri tz'ib'an can.
42024046	Y xu'ej chica: Can quire' tz'ib'an can chupan ri ruch'ab'al ri Dios, chi ri Cristo nic'atzin chi xtuk'asaj sufrimiento, y can xticon, y chi oxe' k'ij xtic'astaj-pa chiquicajol ri quiminaki',
42024047	y ic'o ri xca'a pa rub'e' jaja' chi xtiquitzijuoj ri ruch'ab'al ri Dios chica ri vinak ri ic'o chupan nojiel naciones, chi titzalaj-pa cánima riq'uin ri Dios y tiquib'ana' ri nrajo' jaja', chi quire' ni'an perdonar ri qui-pecados. Y xtitiquir-el Jerusalén.
42024048	Y ixre' ri xitz'at nojiel, ti'ej nojiel ri xitz'at.
42024049	Y tivaxaj otz ri ni'ej can chiva: Inre' xtintak-pa chiva ri ranun prometer ri Nata' Dios chi nuya-pa chiva; y ri ru'e'n jaja' chi nuya' chiva, ja ri Espíritu Santo. Y jare' ri xtiyo'n i-poder. Pero quixc'ujie' vave' pa tanamet Jerusalén hasta c'a antok xtika-pa ri Espíritu Santo, xcha' chica.
42024050	Y ri Jesús xa'ruc'uaj ri ru-discípulos c'a chupan ri aldea Betania. Y chire', xupilisaj ri ruk'a' chicaj, y xa'ru'on bendecir.
42024051	Y ri Jesús antok c'a ja nca'ru'on bendecir, ja xpilisas-el y xuc'uax-el chicaj riq'uin ri Dios.
42024052	Y ri discípulos xquiya' ruk'ij ri Jesús. Después xa'tzalaj pa tanamet Jerusalén, altíra nca'quicuot.
42024053	Y k'ij-k'ij ic'o pa templo chi niquiya' ruk'ij ri Dios y nem niqui'an cha ri rub'e'. Amén.
43001001	Antok xtiquir-pa nojiel; ri Ch'ab'al can c'o-ve. Jaja' can c'o-ve riq'uin ri Dios, y jaja' je' can Dios-ve.
43001002	Jaja' can c'o-ve riq'uin ri Dios antok xtiquir-pa nojiel.
43001003	Y ruma jaja' c'o nojiel y man jun kax ri c'o vacame ri man ta jaja' xb'ano.
43001004	Riq'uin jaja' c'o-ve ri c'aslien. Y ri c'aslien re', jare' ri Sakil quichin ri vinak.
43001005	Y ri Sakil re', can nu'on sakil cha ri quic'aslien ri vinak ri ic'o pa k'aku'n. Y man jun b'ay c'a ri k'aku'n nicovin nuchup.
43001006	Y xc'ujie' jun ache ri xtak-pa ruma ri Dios, ri Juan rub'e'.
43001007	Jaja' xpa chi xalrutzijuoj ri Sakil, richin chi quinojiel ri vinak tiquinimaj ri nu'ej chica.
43001008	Y man jaja' ta ri Sakil. Jaja' jo'c xutzijuoj ri Sakil.
43001009	Y xalka ri Sakil choch-ulief. Jare' ri ketzij Sakil, ri nu'on sakil cha ri quic'aslien ri vinak.
43001010	Can xalka choch-ulief ri rub'anun jaja', pero ri ic'o choch-ulief man xquitamaj ta roch antok xalka.
43001011	Can quiq'uin ri ruvanakil israelitas xalka-ve, pero ri ruvanakil xa man xqui'an ta recibir.
43001012	Pero quinojiel ri xa'b'ano recibir y xquinimaj, jaja' xu'on chica chi xa'uoc ralc'ual ri Dios.
43001013	Ri vinak ri xa'uoc ralc'ual ri Dios, can xa'lax-ve chic jun b'ay, pero man junan ta chic riq'uin antok xa'lax na'ay riq'uin ri quitie', antok ja ri quitie-quitata' xcajo' chi xa'c'ujie'. Vacame xa'lax chic jun b'ay ruma quire' xrajo' ri Dios, y man ruma ta xrajo' jun ache.
43001014	Y ri Ch'ab'al xalka choch-ulief y xuoc vinak inche'l ojre'. Jaja' xc'ujie' chikacajol y xkatz'at chi jo'c jaja' ri Ruc'ajuol ri Dios, ruma can xkatz'at ri namalaj ru-gloria. Y jaja' nojnak riq'uin ri ketzij y nojnak riq'uin ri ru-favor ri Dios.
43001015	Y ri Juan c'o ri ru'e'n can chirij ri Cristo. Can cof xch'o' y xu'ej: Jare' ri nutzijuon chiva, antok xin'ej chiva chi ri xtalka chuvij inre', jare' ri c'o antes chinoch. Y can c'o-ve na'ay antok inre' c'a maja' quinalax vave' choch-ulief, xcha' ri Juan.
43001016	Can konojiel ojre' kiluon ri ru-favor ri Cristo. Y man nitanie' ta c'a chi nuya-pa ri favor re' pa kave'.
43001017	Ri Dios ja ri Moisés ri xucusaj chi xuya-pa ri ley. Pero antok xuya-pa ri favor y ri ketzij, ja ri Jesucristo xucusaj.
43001018	Man jun vinak ri tz'atayuon richin ri Dios. Ri Dios jo'c jun Ruc'ajuol c'o y junan ic'o. Y jaja' ri xal'e'n-ka ri Rutata' chakavach vave' choch-ulief.
43001019	Y ri achi'a' ri c'o quik'ij chiquicajol ri israelitas chire' pa tanamet Jerusalén, xa'quitak-el sacerdotes y achi'a' ri ni'e'x levitas chica riq'uin ri Juan el Bautista, chi xi'quic'utuj cha: ¿At chica atre'?
43001020	Jaja' can ja ri ketzij ri xu'ej chica, ruma xu'ej: Man inre' ta ri Cristo.
43001021	Y ri achi'a' ri i-takuon-el xquic'utuj chic cha: ¿At chica c'a atre'? ¿Xa atre' ri Elías? xa'cha' cha. Y ri Juan xu'ej chica: Man inre' ta. Y ri achi'a' re' xquic'utuj chic cha: ¿Atre' ri profeta? xa'cha' cha. Jaja' xu'ej chica: Man inre' ta.
43001022	Y ri achi'a' re' can xquic'utuj chic cha: ¿At chica c'a atre'? Chi quire' jare' naka'ej chica ri i-takayuon-pa kichin. ¿Chica c'a na'ej chavij atre'? xa'cha'.
43001023	Y jaja' xu'ej chica ri achi'a' re': Inre' ri jun ri choj chirij rutz'ib'an can ri profeta Isaías. Ri xutz'ib'aj can jaja', nu'ej: C'o jun ache ri xtic'ujie' chupan jun lugar desierto, y jaja' xturak c'a ruchi' chi xtu'ej chica ri vinak ri xca'b'aka riq'uin: Tichojmij-apa rub'iey ri Ajaf, xcha' ri Juan chica.
43001024	Ri achi'a' ri xa'b'aka riq'uin ri Juan, i-cach'il ri achi'a' fariseos.
43001025	Y ri achi'a' re' xquic'utuj chic cha ri Juan: ¿Karruma atre' nca'an bautizar ri vinak, xa man atre' ta ri Cristo, ni man atre' ta ri Elías, ni man atre' ta ri profeta ri e'n chi nipa? xa'cha' ri achi'a' re' cha ri Juan.
43001026	Y ri Juan xu'ej chica: Inre', ya' ri nicusaj chi nquix'an bautizar, pero chi'icajol ixre' c'o Jun ri man ivata'n ta roch,
43001027	y jaja' can chuvij inre' xtalka-ve, pero jaja' can c'o antes chinoch inre'. Ri nixta nuc'ul chi inre' niquir ri ximb'al-roch ri ruxajab', ruma jaja' nem ruk'ij.
43001028	Y nojiel re' xb'anataj chire' Betábara, ri lugar ri c'o-apa juc'an ruchi' ri río Jordán, pache' nu'on-ve bautizar ri Juan.
43001029	Chuca'n k'ij, antok ri Juan el Bautista xutz'at chi ri Jesús choj patanak riq'uin, xu'ej: Ja-la ri Alaj Oveja ri takuon-pa ruma ri Dios, chi nralasaj qui-pecados ri vinak ri ic'o choch-ulief.
43001030	Jare' ri nutzijuon-pa chiva, antok xin'ej chi chuvij inre' xtalka Jun ri c'o antes chinoch inre', y can c'o-ve na'ay, antok inre' maja' quinalax choch-ulief.
43001031	Y inre' man vata'n ta roch chica jaja'. Pero chi nik'alajin chiquivach ri vinak israelitas, rumare' xipa inre' chi ni'an bautizar cha ya'.
43001032	Y ri Juan xutzijuoj je' y xu'ej: Inre' can xintz'at ri Espíritu Santo ri xka-pa chicaj inche'l jun paluomix y xalc'ujie-ka paro' jaja'.
43001033	Y inre' man vata'n ta roch chica jaja'. Pero ri Dios, ri xitako-pa chi nca'n'an bautizar ri vinak cha ya', can ru'e'n chic chuva, chi antok xtintz'at chi nika-pa ri Espíritu Santo y nalc'ujie-ka paro' Jun, jare' ri nib'ano bautizar riq'uin ri Espíritu Santo.
43001034	Vacame xintz'at, y rumare' nitzijuoj chi jaja' ri Ruc'ajuol ri Dios.
43001035	Y chuca'n k'ij, ri Juan y ica'ye' chiquivach ri ru-discípulos ic'o chic chire' jun b'ay.
43001036	Y antok jaja' xutz'at chi ri Jesús nak'ax chire', xu'ej: Titz'ata', ja Alaj Oveja la ri takuon-pa ruma ri Dios.
43001037	Y antok ri ica'ye' ru-discípulos ri Juan xca'xaj quire', ja xa'a chirij ri Jesús.
43001038	Y antok ri Jesús xtzu'n can chirij y xutz'at chi ri ica'ye' ru-discípulos ri Juan i-b'anak chirij, jaja' xu'ej chica: ¿Chica nticanuj? xcha' chica. Y ijeje' xqui'ej cha ri Jesús: Rabí (ri tzij Rabí nrajo' nu'ej Maestro), ojre' nakajo' nakatamaj pache' atc'o-ve, xa'cha' cha.
43001039	Y ri Jesús xu'ej chica: Jo' y titz'ata'. Y ijeje' can xa'a y xquitz'at ri pache' c'o-ve. Y xa'c'ujie-ka riq'uin ri Jesús ri jun nakak'ij re', ruma ya a las cuatro.
43001040	Ri jun chiquivach ri ica'ye' discípulos ri xra'xaj ri xu'ej ri Juan y xa'a chirij ri Jesús, ja ri Andrés ri quichak'-quinimal-qui' riq'uin ri Simón Pedro.
43001041	Ri Andrés na'ay xril ri Simón ri quichak'-quinimal-qui' riq'uin y xu'ej cha: Vacame xkil ri Mesías (ri tzij Mesías nrajo' nu'ej ri Cristo).
43001042	Y ri Andrés xuc'uaj ri Simón riq'uin ri Jesús. Y antok ri Jesús xutz'at, xu'ej cha: Atre' ri Simón ri at ruc'ajuol ri Jonás. Vacame xti'e'x Cefas chava (ri tzij Cefas nrajo' nu'ej Pedro).
43001043	Y chuca'n k'ij, ri Jesús xu'on pensar chi ni'a c'a Galilea. Y chupan ri k'ij re' ri Jesús xb'aruc'ulu' jun ache Felipe rub'e' y xu'ej cha: Jo' viq'uin.
43001044	Y ri Felipe aj-Betsaida, ri quitanamit je' ri Andrés y ri Pedro.
43001045	Ri Felipe xb'aruc'ulu' ri Natanael, y xu'ej cha: Vacame xkil ri Jun ri choj chirij rutz'ib'an can ri Moisés chupan ri ley y ri quitz'ib'an can ri profetas ojier can tiempo. Jaja' ja ri Jesús ri ruc'ajuol ri José aj-Nazaret.
43001046	Y ri Natanael xu'ej: ¿Xtiel-pa came jun utzulaj ache chire' pa tanamet Nazaret? xcha' cha. Pero ri Felipe xu'ej cha: Jo' y katz'ata'.
43001047	Y antok ri Jesús xutz'at chi ya nalka ri Natanael riq'uin, xu'ej: Titz'ata' ri jun ache la, jaja' jun ketzij israelita, ruma man jun engaño riq'uin.
43001048	Y ri Natanael xuc'utuj cha ri Jesús: ¿Pache' xavatamaj-ve noch? Y ri Jesús xu'ej cha: Inre' xantz'at antok atc'o chuxie' ri mata víquix, antok c'a maja' carayuoj ri Felipe, xcha' ri Jesús cha.
43001049	Ri Natanael xu'ej c'a cha: Rabí, atre' ri Ruc'ajuol ri Dios. Y atre' ri Rey richin ri tanamet Israel, xcha'.
43001050	Y ri Jesús xu'ej cha ri Natanael: ¿Atre' xanimaj chi inre' ri Ruc'ajuol ri Dios, ruma xin'ej chava chi xantz'at chuxie' ri mata víquix? C'o kax más nima'k xtatz'at, choch ri xatz'at vacame.
43001051	Y ri Jesús xu'ej c'a: Can ketzij, ketzij ri ni'ej chiva: Ixre' can xtitz'at chi ri chicaj xtijakataj, y ri ángeles richin ri Dios xca'xulie-xca'jotie' paro' ri Xtak-pa chicaj chi xalax chi'icajol, xcha' chica.
43002001	Y chi oxe' k'ij, chire' pa tanamet Caná ri c'o Galilea, c'o jun c'ulub'ic x'an. Y ri rutie' ri Jesús c'o chire'.
43002002	Y ri Jesús y ri ru-discípulos xa'an je' invitar chupan ri c'ulub'ic re'.
43002003	Y ri vino xa xq'uis chupan ri c'ulub'ic. Y ri rutie' ri Jesús xjiel-pa riq'uin y xu'ej cha: Manak chic vino quiq'uin.
43002004	Pero ri Jesús xu'ej cha: ¿Chica navajo' chuva nuoya? Ruma ri nu-huora maja' talka, xcha' cha.
43002005	Y ri rutie' ri Jesús xu'ej chica ri nca'b'ano servir: Xa c'o chica xtu'ej ri Jesús chiva, tib'ana' nojiel, xcha' chica.
43002006	Y chire' ic'o vaki' yacb'al-ya' i-b'anun cha ab'aj, ruma chupan re' ri israelitas niquiya-ve ri ya' ri nic'atzin chica chi niquich'aj-qui', inche'l nu'ej ri ley chi tiquib'ana'. Y ri yacb'al-ya' re', caje' o vu'uo' cucu' quipan.
43002007	Y ri Jesús xu'ej chica ri nca'b'ano servir: Qui'inojsaj ri yacb'al-ya' re' cha ya', xcha' chica. Y ijeje' quire' xqui'an. Can xa'quinojsaj ri yacb'al-ya'.
43002008	Después ri Jesús xu'ej chica: Vacame tipaja-el jub'a' y tivuc'uaj cha ri ache ri encargado richin ri namak'ej. Y ri nca'b'ano servir, can xqui'an-ve ri xu'ej ri Jesús chica.
43002009	Y antok ri ache ri encargado richin ri namak'ej xuna' chi ja'al ruqui'al ri vino re', jaja' man rata'n ta pache' xpa-ve, xa jo'c ri xa'pajo-el ri i-ta'mayuon. Mare' xrayuoj ri ala' ri xc'ulie',
43002010	y xu'ej cha: Antok c'o jun namak'ej quire', quinojiel vinak ja ri vino ri más otz niquiya' na'ay, y antok ri ic'o pa namak'ej quikumun q'uiy chic vino, jare' antok niquiya' ri vino ri man can ta otz. Pero atre' xa man quire' ta xa'an. Atre' xa c'aja' xavalasaj-pa ri vino ri más otz, xcha' ri encargado.
43002011	Ri xu'on ri Jesús chupan ri c'ulub'ic pa tanamet Caná ri c'o Galilea, jare' ri na'ay milagro ri xu'on. Y riq'uin re', xuc'ut c'a chi jaja' c'o ruk'ij. Y ri ru-discípulos can xquiya' cánima riq'uin.
43002012	Antok xq'uis ri namak'ej richin ri c'ulub'ic, ri Jesús, ri rutie', ri i-ruchak' y ri ru-discípulos xa'a-ka pa tanamet Capernaum. Y xa'c'ujie' chire' man q'uiy ta k'ij.
43002013	Y xa cierca chic ri Pascua, ri jun quinamak'ej ri israelitas y ri Jesús x'a c'a pa tanamet Jerusalén richin ri namak'ej re'.
43002014	Y chire' pa templo ri c'o Jerusalén, ri Jesús xa'b'arila' ri nca'c'ayin váquix, ovejas y paluomix. Y ri niquic'ax miera i-tz'uyul chire'.
43002015	Y ri Jesús xuchojmij jun calo' chi nca'ruch'ey y xa'rutarariej-el quinojiel ri nca'c'ayin ovejas y váquix chire' pa templo. Y chica ri niquic'ax miera, xuq'uiak can ri qui-miera chiquivach y xupajq'uij can ri qui-mesas.
43002016	Y chica ri nca'quic'ayij paluomix xu'ej: Qui'ivalasaj-el re' vave'. Y man ti'an cha ri rachuoch ri Nata' Dios jun q'uiyi'al, xcha' ri Jesús.
43002017	Rumare' ri ru-discípulos xalka pa quive' ri tzij ri tz'ib'an can chupan ri ruch'ab'al ri Dios. Ri tzij re' nu'ej: Nik'axo vánima ruma ri niqui'an ri vinak chupan ri avachuoch, nicha'.
43002018	Y ri achi'a' ri c'o quik'ij chiquicajol ri israelitas xqui'ej cha ri Jesús: ¿Chica señal na'an chakavach chi nakatz'at chi c'o poder pan ak'a' chi xa'vokotaj-el ri vinak vave'? xa'cha' cha.
43002019	Y ri Jesús xu'ej chica: Tivulij va templo va, y inre' chi oxe' k'ij xtinpab'a' chic jun b'ay, xcha'.
43002020	Y ri achi'a' ri c'o quik'ij chiquicajol ri israelitas xqui'ej cha ri Jesús: Ri templo va, cuarenta y seis juna' x'an chi xpab'ax. ¿Y atre' na'ej chi napab'a' chi oxe' k'ij? xa'cha' cha.
43002021	Pero ri templo ri xu'ej ri Jesús chica ri vinak re', xa ja ri ru-cuerpo jaja'.
43002022	Y rumare', antok ri Jesús xb'ac'astaj-pa chiquicajol ri quiminaki', ri ru-discípulos xalka pa quive' ri tzij ri xu'ej chica ri achi'a' ri c'o quik'ij chiquicajol ri israelitas. Y xquinimaj ri ruch'ab'al ri Dios ri tz'ib'an can y ri tzij ri i-ru'e'n can ri Jesús.
43002023	Y chupan ri k'ij antok ri Jesús c'o pa tanamet Jerusalén ruma ri namak'ej Pascua, can iq'uiy xa'niman richin ruma xa'quitz'at ri milagros ri xa'ru'on.
43002024	Pero ri Jesús man xu'on ta confiar-ri' quiq'uin, ruma jaja' rata'n ri c'o riq'uin cánima quinojiel.
43002025	Y man nic'atzin ta chi c'o ta jun ri ni'e'n cha chica rub'anun ri quic'aslien chiquijunal, ruma jaja' rata'n ri c'o riq'uin cánima.
43003001	Y c'o jun ache chiquicajol ri fariseos ri rub'inan Nicodemo, y ri ache re' jun principal chiquivach ri vinak israelitas.
43003002	Jaja' xalka riq'uin ri Jesús jun nocok'a' y xu'ej cha: Rabí, kata'n chi at jun Maestro ri at-takuon-pa ruma ri Dios; ruma man jun nitiquir nib'ano ri milagros ri inche'l na'an atre', xa manak ri Dios riq'uin, xcha'.
43003003	Y ri Jesús xu'ej cha ri Nicodemo: Can ketzij, ketzij ri ni'ej chava, chi xa jun man xtalax ta chic jun b'ay, man xtuoc ta chupan ri ru-reino ri Dios, xcha' cha.
43003004	Pero ri Nicodemo xu'ej cha ri Jesús: ¿C'o came che'l nalax chic jun b'ay jun ache ri q'uiy chic rujuna'? ¿C'o came che'l ntuoc chic chupan ri rutie' y nalax chic jun b'ay? xcha'.
43003005	Ri Jesús xu'ej: Can ketzij, ketzij ri ni'ej chava, chi xa jun man xtalax ta riq'uin ya' y riq'uin ri Espíritu Santo, man xtuoc ta chupan ri ru-reino ri Dios.
43003006	Ri nalax choch-ulief, can richin ri roch-ulief. Pero ri nalax riq'uin ri Espíritu Santo, can richin ri Espíritu Santo.
43003007	Man cachapataj ruma ri xin'ej chava: Chi nic'atzin chi ncatalax chic jun b'ay.
43003008	Ri cak'iek' chica-na lugar nipa-ve y navaxaj, pero man avata'n ta pache' patanak-ve y man avata'n ta je' pache' ni'a-ve. Quire' mismo nib'anataj quiq'uin ri nca'lax riq'uin ri Espíritu Santo, xcha' ri Jesús.
43003009	Y ri Nicodemo xuc'utuj cha ri Jesús: ¿Chica c'a modo nib'anataj re'?
43003010	Ri Jesús xu'ej cha: ¿At jun maestro chiquicajol ri israelitas, y man avata'n ta?
43003011	Inre' can ketzij, ketzij ri ni'ej chava, chi ri nitzijuoj ja ri vata'n y ri nutz'atuon, pero atre' y ri vinak man ntivajo' ta ntinimaj.
43003012	Ixre' man ntinimaj ta ri ni'ej chiva, y xa chiquij kax ri nca'b'anataj vave' choch-ulief nquich'o-ve. ¿Chica modo xtinimaj xa ta nquich'o' chiva chiquij ri kax richin ri chicaj?
43003013	Y chicaj man jun b'anak, xa jo'c ri Jun ri Xtak-pa chicaj chi xalax chi'icajol y can riq'uin ri Dios c'o-ve.
43003014	Y inche'l xu'on ri Moisés ojier can antok xc'ujie' pa desierto, xutic jun chie' nem rakan y xuya' jun cumatz paro' ri b'anun cha bronce, quire' mismo nic'atzin ni'an cha ri Jun ri Xtak-pa chicaj chi xalax chi'icajol.
43003015	Chi quire' chica-na ri xtiniman richin, man ni'a ta chupan ri sufrimiento ri man niq'uis ta, xa can xtic'ujie' riq'uin ri c'aslien ri man niq'uis ta.
43003016	Ri Dios can altíra nca'rajo' ri vinak ri ic'o choch-ulief, rumare' xutak-pa ri único Ruc'ajuol vave' choch-ulief, chi quire' chica-na vinak ri xtiniman richin, man xti'a ta chupan ri sufrimiento ri man niq'uis ta, xa can xtic'ujie' riq'uin ri c'aslien ri man niq'uis ta.
43003017	Ruma ri Dios man xutak ta pa ri Ruc'ajuol vave' choch-ulief chi nca'ru'on condenar ri vinak. Ri Dios xutak-pa ri Ruc'ajuol chi nca'rucol ri vinak.
43003018	Ri xtiniman richin, man xti'an ta condenar. Pero ri man xtiniman ta richin, can ya b'anun chic condenar, ruma man xunimaj ta ri único Ruc'ajuol ri Dios.
43003019	Ri Dios nca'ru'on condenar ri vinak; ruma ri Sakil xalka choch-ulief, pero ri vinak más xcajo' ri k'aku'n choch ri Sakil, ruma ijeje' jo'c ri itziel tak kax ri nicajo' niqui'an.
43003020	Y quinojiel ri nca'b'ano ri itziel tak kax, man nika ta chiquivach ri Sakil, ni man nca'pa ta chupan, ruma ri Sakil nu'on chi nca'b'ak'alajin-pa nojiel ri itziel tak kax ri nca'qui'an.
43003021	Pero ri vinak ri niqui'an ri ketzij, can nca'pa chupan ri Sakil chi nik'alajin chi niqui'an inche'l nrajo' ri Dios.
43003022	Después re', ri Jesús y ri ru-discípulos xa'a Judea, y chire' xa'b'ac'ujie-ve. Y xa'lka ri vinak chire' chi xa'an bautizar.
43003023	Chupan je' ri tiempo re', ri Juan el Bautista c'o chire' Enón, ri c'o cierca ri tanamet Salim. Jaja' chire' nca'ru'on-ve bautizar ri vinak, ruma chupan ri lugar re' q'uiy ya' c'o. Ri vinak nca'lka riq'uin chi nca'an-el bautizar.
43003024	Chupan ri tiempo re' ri Juan el Bautista c'a maja' titz'apes pa cárcel.
43003025	Y ic'o israelitas ri xquitz'om-qui' chi tzij quiq'uin ri ru-discípulos ri Juan chirij ri chica bautismo ri más otz.
43003026	Xa'pa ri discípulos re' riq'uin ri Juan y xqui'ej cha: Rabí, ri Jun ri xalka aviq'uin ri juc'an chic ruchi' ri río Jordán, ri xa'ej chi jaja' ri natzijuoj, nca'ru'on bautizar ri vinak y quinojiel chic ri vinak nca'lka riq'uin.
43003027	Y ri Juan xu'ej chica ri ru-discípulos: Man jun nicovin nu'on jun kax, xa man ja ta ri Dios ya'yuon-pa cha.
43003028	Y ixre' mismo ivaxan ri nu'e'n inre', chi man inre' ta ri Cristo. Inre' jo'c nu'e'n chi xitak-pa na'ay choch jaja'.
43003029	Ni'an inche'l nu'on jun ala', ri c'o jun ru-amigo ri xc'ulie' y niquicuot ruma nca'ra'xaj ri ache y ri ixok nca'tzijuon. Can rata'n chi ri ixok c'o chic riq'uin ri rachajil, quire' nquiquicuot inre' riq'uin ri Cristo.
43003030	Can ja ri Jesucristo ri nic'atzin chi k'ij-k'ij ninimar más ruk'ij, pero inre' otz chi k'ij-k'ij más co'l ni'an-ka, xcha' ri Juan.
43003031	Ri Jun ri patanak chicaj, jare' ri c'o pa kave' konojiel. Ri c'o choch-ulief jo'c ri c'o choch-ulief ri nitiquir nu'ej. Pero ri Jun ri kajnak-pa chicaj c'o paro' nojiel.
43003032	Ri Jun ri patanak chicaj, ja ri raxan-pa y rutz'atuon-pa, jare' ri nalrutzijuoj-ka chika. Pero ri vinak man nicajo' ta niquinimaj ri nutzijuoj jaja'.
43003033	Pero ri vinak ri niquinimaj ri nutzijuoj ri Jun ri patanak chicaj, can niqui'ej chi ri Dios can ketzij-ve.
43003034	Ruma ri Jun ri Xtak-pa ruma ri Dios choch-ulief, can ja ri nu'ej ri Dios ri nutzijuoj. Y ri Dios can ruyo'n-pa ri Espíritu Santo cha, y man xrataj ta xuya-pa cha.
43003035	Y ri Ajaf Dios altíra nrajo' ri Ruc'ajuol, y pa ruk'a' jaja' xujach-ve nojiel.
43003036	Ri vinak ri xtiquinimaj ri Ruc'ajuol ri Dios, can xtic'ujie' quiq'uin ri c'aslien ri man xtiq'uis ta. Pero ri vinak ri man nicajo' ta niquinimaj ri Ruc'ajuol ri Dios, man xtic'ujie' ta quiq'uin ri c'aslien ri man niq'uis ta; xa ja ri rayoval ri Dios ri c'o pa quive'.
43004001	Ri Ajaf Jesús xuna'iej chi ri achi'a' fariseos caxan chi jaja' más iq'uiy vinak ri nca'ru'on bautizar y más iq'uiy ri ru-discípulos que choch ri Juan el Bautista.
43004002	Pero man ja ta ri Jesús nib'ano bautizar quichin ri vinak; xa ja ri ru-discípulos ri nca'b'ano bautizar.
43004003	Antok ri Jesús xuna'iej quire', xiel-el chire' Judea y xtzalaj chic jun b'ay Galilea.
43004004	Y chi ni'ka Galilea, nic'atzin chi nak'ax Samaria.
43004005	Ri Jesús xb'aka chupan ri tanamet Sicar, ri jun tanamet richin ri Samaria ri c'o cierca ri ulief ri xuya' ri Jacob cha ri José ri ruc'ajuol ojier can.
43004006	Y chire' c'o-ve ri pozo ri ranun can ri Jacob. Chire' xtz'uye-ve ri Jesús, ruma jaja' altíra cosnak-pa ruma ri b'inien ri ranun-pa. Como pa nic'aj-k'ij la'k re'.
43004007	Y c'o jun ixok aj-Samaria xalka chuchi' ri pozo chi nralasaj ruya'. Y ri Jesús xu'ej cha ri ixok re': Tasipaj b'a' nuya' chi nikun, xcha' cha.
43004008	Antok xalka ri ixok, i-b'anak ri ru-discípulos pa tanamet chulok'ic ri chica niquitej.
43004009	Ri ixok aj-Samaria xu'ej cha ri Jesús: ¿Karruma nac'utuj aya' chuva inre' ri in jun ixok aj-Samaria, y atre' xa at israelita? xcha' ri ixok. Jaja' xu'ej quire' ruma ri israelitas y ri aj-Samaria xa man nicajo' ta qui'.
43004010	Ri Jesús xu'ej cha ri ixok re': Xa ta atre' avata'n ri chica ruyo'n-pa ri Dios, y avata'n ta je' ri chica nic'utun ruya' chava; atre' yan chic nac'utuj aya' cha, y jaja' nuya' chava ri ya' ri nuya' c'aslien, xcha' ri Jesús.
43004011	Y ri ixok xu'ej cha ri Jesús: Tuoya, ri pozo naj kajnak, y atre' man jun choj cha navalasaj-ka ri ya'. ¿Pache' nac'an-ve ri ya' ri nuya' c'aslien?
43004012	¿Será que atre' más at nem choch ri kamama' Jacob ri xc'ujie' ojier can, ri xuya' chika va pozo va, ruma chupan va xralasaj-el ruya' jaja', y quichin ri ralc'ual y ri cavaj? xcha' ri ixok.
43004013	Y ri Jesús xu'ej cha ri ixok: Ri nca'kumu ri ya' ri ntiel chupan va pozo va, man xtiq'uis ta ri chakej-che' chiquij.
43004014	Pero ri nca'kumu ri ya' ri niya' inre', man jun b'ay xtichakej ta chic quichi', xa xtu'on riq'uin cánima inche'l jun nacimiento richin ya', ri can xtipulin richin ri c'aslien ri man niq'uis ta.
43004015	Y ri ixok xu'ej cha ri Jesús: Tuoya, taya' ri ya' re' chuva inre', chi quire' man chic xtichakej ta nuchi' y ni man chic xquipa ta vave' chuchi' ri pozo chi nalvalasaj. Quire' xu'ej ri ixok.
43004016	Ri Jesús xu'ej cha ri ixok: Ca'in y avayuoj ri avachajil, y ncapa chic vave', xcha' ri Jesús cha.
43004017	Ri ixok xu'ej: Inre' manak vachajil, xcha'. Y ri Jesús xu'ej cha: Can ketzij ri na'ej chi manak avachajil.
43004018	Ruma ivu'uo' yan avachajil ca'c'ujie', y ri ache ri c'o aviq'uin vacame man avachajil ta. Can ketzij ri xa'ej chi manak avachajil, xcha' ri Jesús cha.
43004019	Y ri ixok xu'ej cha ri Jesús: Tuoya, inre' ni'an pensar chi atre' at jun profeta.
43004020	Ri katie-katata' ri xa'c'ujie' ojier can, paro' ri jun juyu' va xquiya' ruk'ij ri Dios. Pero ixre' ri israelitas nti'ej chi ja ri Jerusalén ri lugar ri pache' niyo'x ruk'ij ri Dios, xcha' ri ixok.
43004021	Y ri Jesús xu'ej cha: Nuoya, tanimaj ri xtin'ej chava, chi xtalka jun k'ij antok quinojiel vinak man paro' ta chic ri juyu' va, ni Jerusalén je' xtiquiya' ruk'ij ri Katata' Dios.
43004022	Ixre' aj-Samaria man ivata'n ta roch ri ntiya' ruk'ij. Pero ojre' ri israelitas kata'n ri chica ri nakaya' ruk'ij; ruma kiq'uin ojre' ntiel-pa ri nicalo quichin ri vinak.
43004023	Ri jun k'ij ri xin'ej chava chi nipa, ya xalka. Ruma vacame ri ketzij xtiquiya' ruk'ij ri Katata' Dios, can ketzij y riq'uin nojiel cánima xtiquiya' ruk'ij. Y ri Dios nca'rucanuj ri vinak ri nca'b'ano quire'.
43004024	Ri Dios can Espíritu. Rumare' ri vinak ri nca'yo'n ruk'ij, can nic'atzin chi ketzij y riq'uin nojiel cánima tiquiya' ruk'ij ri Dios.
43004025	Y ri ixok xu'ej cha ri Jesús: Inre' vata'n chi c'o jun k'ij antok ri Mesías ri ni'e'x je' Cristo cha, xtalka choch-ulief. Y ri k'ij antok xtalka jaja', nojiel xtu'ej chakavach, xcha' ri ixok.
43004026	Ri Jesús xu'ej cha: Ri Mesías xa inre' ri nquitzijuon aviq'uin, xcha' cha.
43004027	Y jare' antok xa'lka ri ru-discípulos; y can xa'chapataj ruma nitzijuon riq'uin jun ixok, pero man jun chiquivach xc'utun cha ri Jesús: ¿Chica nac'utuj cha? o, ¿Chica ri natzijuoj riq'uin?
43004028	Y ri ixok re' xuya' can ri ru-cántaro chire' y x'a pa tanamet. Y xb'aru'ej chica ri vinak:
43004029	C'o jun ache xtzijuon viq'uin y xu'ej chuva nojiel ri i-nub'anun. ¿Man ja ta came re' ri Cristo? Quixam-pa y titz'ata', xcha' chica.
43004030	Y ri vinak ri xa'c'axan, xa'iel-pa pa tanamet y xa'a c'a pache' c'o-ve ri Jesús.
43004031	Y antok c'a maja' ca'lka ri vinak, ri discípulos xqui'ej cha ri Jesús: Rabí, cava', xa'cha' cha.
43004032	Pero jaja' xu'ej chica: Inre' c'o nuti' chi nitej, y ixre' man ivata'n ta chica, xcha'.
43004033	Ri ru-discípulos xqui'ej-ka chiquivach: ¿C'o came jun xc'amo-pa ri chica nutej?
43004034	Y ri Jesús xu'ej chica: Ri nuti' inre' ja chi ni'an ri nurayij ri takayuon-pa vichin y niq'uis can rub'anic nojiel ri rusamaj.
43004035	Ixre' nti'ej chi c'a c'o caje' ic' nrajo' chi nti'an cosechar nojiel ri tico'n. Pero inre' ni'ej chiva: Quixtzu'n chila y qui'itz'ata' la vinak. Ijeje' i-inche'l jun tico'n ri k'an chic. Quiyo'ien chic chi nitzijos ri ruch'ab'al ri Dios chica, chi niquinimaj.
43004036	Ri xca'b'ano cosechar ri cosecha re' can xca'tuoj; ruma ri vinak ri xtiquinimaj ri ruch'ab'al ri Dios, xtic'ujie' quiq'uin ri c'aslien ri man niq'uis ta. Y rumare' ri i-tiquiyuon can ri ruch'ab'al ri Dios, can xtiquicuot cánima junan quiq'uin ri xca'b'ano cosechar.
43004037	Vave' ketzij ntiel ri tzij ri nu'ej: Jun-ve ri nitico y jun-ve chic ri nib'ano cosechar.
43004038	Inre' xixtak chi ixre' jo'c chic nti'an cosechar ri man ixre' ta ri xixtico. Nic'aj chic ri i-tiquiyuon can ri tico'n re', y ixre' jo'c chic xi'b'ana' cosechar, xcha' ri Jesús chica ri ru-discípulos.
43004039	Y chupan ri k'ij re', can iq'uiy vinak xquinimaj ri Jesús chire' pa tanamet Sicar, ri c'o Samaria. Ijeje' xquinimaj ruma ri ixok xb'aru'ej chica: Ri Jesús can xu'ej chuva nojiel ri i-nub'anun-pa.
43004040	Entonces ri vinak aj-Samaria xa'lka y xquic'utuj favor cha ri Jesús chi tic'ujie-ka quiq'uin. Y jaja' xc'ujie' ca'ye' k'ij quiq'uin.
43004041	Y más iq'uiy xquinimaj antok xca'xaj ri xu'ej ri Jesús.
43004042	Ri vinak re' niqui'ej cha ri ixok: Vacame nakanimaj man jo'c ta ruma ri xa'ej atre' chika, xa nakanimaj ruma ri xkaxaj ojre' mismo. Xkatamaj chi ketzij chi jaja' ri Cristo, ri nicalo quichin quinojiel vinak ri ic'o choch-ulief.
43004043	Antok k'axnak chic ri ca'ye' k'ij, ri Jesús xuya' can ri tanamet Sicar ri c'o Samaria y x'a c'a Galilea.
43004044	Ruma jaja' mismo x'e'n: Ri profeta pa rutanamit, man jun rakalien xti'an cha.
43004045	Pero antok ri Jesús xalka Galilea, ri vinak aj-chire' can otz xqui'an recibir; ruma ri vinak re' xa'c'ujie' Jerusalén chupan ri namak'ej y xquitz'at ri milagros ri xa'ru'on ri Jesús.
43004046	Xpa chic jun b'ay ri Jesús pa tanamet Caná ri c'o chire' Galilea, pache' xu'on cha ri ya' chi xuoc vino. Y chire' mismo Galilea, chupan ri tanamet Capernaum, c'o jun rusamajiel ri rey, ri niyavaj jun ruc'ajuol.
43004047	Antok ri rusamajiel ri rey xra'xaj chi ri Jesús patanak c'a Judea y vacame c'o Galilea, jaja' xpa c'a riq'uin y xuc'utuj favor cha chi ni'a-ka riq'uin chi ni'rub'ana' sanar ri ruc'ajuol, ruma ya nicon.
43004048	Ri Jesús xu'ej cha ri rusamajiel ri rey: Xa man ta ntitz'at ri señales y milagros ri ni'an inre', man ta nquininimaj.
43004049	Pero ri ache ri rusamajiel ri rey xu'ej cha ri Jesús: Ajaf, tab'ana' favor c'a chi nca'a-ka pa tanamet Capernaum, antes que nicon-ka ri nuc'ajuol.
43004050	Y ri Jesús xu'ej cha: Ca'in. Ri ac'ajuol man xticon ta. Y ri ache re' can xunimaj ri xu'ej ri Jesús, y x'a.
43004051	Antok ri ache ri rusamajiel ri rey xulan-ka, ri ru-esclavos jaja' xalquic'ulu' y xqui'ej cha: Ri ac'ajuol c'as. Man xcon ta, xa'cha' cha.
43004052	Y jaja' xuc'utuj chica ri ru-esclavos chi chica huora xquitz'at chi otz xuna' ri ruc'ajuol. Y ri ru-esclavos xqui'ej: Nakak'ij ivir a la una, antok xq'uis-el ri c'atan chirij, xa'cha'.
43004053	Ri rutata' ri ala' xalka paro' chi ja huora re' antok ri Jesús xu'ej cha chi ri ruc'ajuol man xticon ta. Y rumare' jaja' y ri ru-familia xquinimaj ri Jesús.
43004054	Y jare' ri ruca'n milagro ri xu'on ri Jesús chire' Galilea; antok patanak c'a Judea.
43005001	Y después ri nojiel re', ya mero nalka jun quinamak'ej ri israelitas, y rumare' ri Jesús x'a-el pa tanamet Jerusalén.
43005002	Y chire' pa tanamet Jerusalén, cierca ri puerta ri ni'e'x Quichin Ovejas cha, c'o jun estanque ri pa ch'ab'al hebreo ni'e'x Betesda cha. Chuchi' re' c'o vu'uo' galeras.
43005003	Chire' chupan ri galeras ic'o iq'uiy yava'i', ic'o muoy, ic'o ri jacajic cakan, y ic'o paralíticos, y quiyo'ien chi nisiluon-pa ri ya'.
43005004	Ruma ri ya' re' c'o k'ij nalsilos ruma jun ángel ri nika-pa chicaj riq'uin ri Dios. Y ri nika-ka na'ay chupan ri ya', jare' ri nic'achoj; mesque chica-na yab'il ntuoc cha.
43005005	Y chire' chuchi' ri ya' c'o jun ache ri treinta y ocho juna' tiyavaj-pa.
43005006	Y jun k'ij antok ri Jesús nak'ax chire', xutz'at ri ache catz'ol chire'. Y can rata'n chi ri ache re' can q'uiy juna' ri quire' rub'anun-pa. Y jaja' xuc'utuj cha ri ache re': ¿Navajo' nca'an sanar? xcha' cha.
43005007	Y ri ache xu'ej cha ri Jesús: Tuoya, antok nisiluon-pa la ya', man jun nib'ano favor chuva chi nquiruya' c'a chupan. Rumare', mesque nitej nuk'ij chi nqui'a-apa, pero c'a maja' quib'aka inre', ja nika-ka jun na'ay chinoch, xcha' cha ri Jesús.
43005008	Y ri Jesús xu'ej cha ri ache: Capalaj, tavuc'uaj ri avara'al y ca'in, xcha' cha.
43005009	Y cha'nin ri ache re' x'an sanar riq'uin ri ruyab'il, xuc'ol-el ri ruvara'al y ni'in x'a. Ri k'ij re', k'ij richin uxlanien.
43005010	Y ri achi'a' ri c'o quik'ij chiquicajol ri israelitas xqui'ej cha ri ache ri x'an sanar: Vacame k'ij richin uxlanien, man otz ta chi avuc'uan la avara'al, xa'cha' cha.
43005011	Pero jaja' xu'ej chica ri achi'a' re': Ri xib'ano sanar xu'ej chuva: Tavuc'uaj la avara'al y ca'in, xcha' chuva.
43005012	Y ri achi'a' re' xquic'utuj cha ri ache: ¿Chica x'e'n chava chi tac'alo' ri avara'al y ca'in? xa'cha' cha.
43005013	Pero ri ache man rata'n ta ri chica xb'ano sanar richin, ruma ri Jesús xa man xc'ujie' ta ka chiquicajol ri vinak ri ic'o chire'.
43005014	Después ri Jesús xb'arila' ri ache pa templo y xu'ej cha: Vacame at otz yan chic. Man chic ta'an pecado, chi quire' man xtipa ta chic jun kax más peor chavij, xcha' cha.
43005015	Y ri ache x'a, y xb'aka quiq'uin ri achi'a' ri c'o quik'ij chiquicajol ri israelitas, y xu'ej chica: Ri xib'ano sanar, ja ri Jesús, xcha' chica.
43005016	Rumare' ri achi'a' ri c'o quik'ij chiquicajol ri israelitas can xa'palaj chirij ri Jesús, y niqui'an pensar chica niqui'an chi niquiquimisaj, ruma ri Jesús c'o milagros nca'ru'on chupan ri k'ij richin uxlanien.
43005017	Pero ri Jesús xu'ej chica: Ri Nata' Dios c'a nisamaj vacame, y quire' je' ni'an inre', c'a nquisamaj.
43005018	Y ja antok ri achi'a' ri c'o quik'ij chiquicajol ri israelitas, más xqui'an pensar chirij chica niqui'an chi niquiquimisaj ri Jesús; ruma chiquivach ijeje', xajan ri nca'ru'on chupan ri k'ij richin uxlanien. Y man jo'c ta rumare', xa ruma je' ri Jesús nu'ej Rutata' cha ri Dios y nu'on chi jaja' junan riq'uin ri Dios.
43005019	Y ri Jesús xu'ej: Can ketzij, ketzij ri ni'ej chiva: Ri Ruc'ajuol ri Dios man nisamaj ta ruyuon; xa nic'atzin chi nroyo'iej ri nu'ej ri Rutata'. Ruma ja ri samaj ri nrajo' ri Rutata', jare' ri nu'on.
43005020	Y ruma ri Rutata' altíra nrajo' ri Ruc'ajuol, rumare' jaja' nuc'ut choch nojiel ri rusamaj. Y chakavach-apa c'o samaj más i-nem ri xtuc'ut choch. Y antok xtu'on ri samaj re', ixre' can xquixchapataj.
43005021	Y inche'l nu'on ri Rutata' antok nca'rupilisaj ri quiminaki' y nuya' quic'aslien, quire' je' nu'on ri Ruc'ajuol. Jaja' nuya' je' quic'aslien ri choj chica nrajo' nuya-ve.
43005022	Ri Rutata' pa ruk'a' ri Ruc'ajuol ruyo'n chi nca'ru'on juzgar ri vinak y man jaja' ta xtib'ano.
43005023	Chi quire' niyo'x ruk'ij inche'l niyo'x ruk'ij ri Rutata'. Ruma chica-na ri man xtiyo'n ta ruk'ij ri Ruc'ajuol, man nuya' ta je' ruk'ij ri Rutata', ri takayuon-pa richin.
43005024	Ruma can ketzij, ketzij ri ni'ej chiva: Ri nic'axan ri nutzij y nunimaj ri takayuon-pa vichin, c'o chic riq'uin ri c'aslien ri man xtiq'uis ta. Man xti'a ta chupan ri lugar ri pache' c'o q'uiy sufrimiento, ruma ya xcolotaj choch ri camic, y xak'ax-apa chupan ri c'aslien ri man niq'uis ta.
43005025	Y can ketzij, ketzij ri ni'ej chiva: C'o jun k'ij ri ayo'ien y ja xalka yan, chi ri i-quiminak xtica'xaj ri rutzij ri Ruc'ajuol ri Dios. Y ri xtica'xaj, xtiquil quic'aslien.
43005026	Ruma inche'l ri Rutata' c'o ruc'aslien, quire' mismo rub'anun cha ri Ruc'ajuol chi c'o ruc'aslien.
43005027	Y ruyo'n je' autoridad cha chi nca'ru'on juzgar ri vinak, ruma jaja' ri Xtak-pa chicaj chi xalax chi'icajol.
43005028	Man quixchapataj ruma ri xin'ej yan chiva, ruma xtalka ri k'ij chi quinojiel quiminaki' ri i-mukun xtica'xaj ri rutzij.
43005029	Y ri otz quic'aslien xquic'uaj choch ri Dios, xca'b'ac'astaj-pa chi xtic'ujie' quiq'uin ri c'aslien ri man niq'uis ta. Pero ri man otz ta quic'aslien xquic'uaj choch ri Dios, xca'b'ac'astaj-pa chi nca'a chupan ri sufrimiento.
43005030	Inre' man jun kax xtin'an-ka nuyuon; ruma inre' nca'n'an juzgar ri vinak, pero jo'c inche'l ri ni'e'x chuva. Y antok inre' ni'an juzgar, pa ruchojmil ni'an-ve; ruma man ja ta ri nirayij inre' ri ni'an, xa ja ri nurayij ri Nata' Dios ri takayuon-pa vichin.
43005031	Xa ta nuyuon inre' ni'ej chi otz ri ni'an, man ketzij ta ri ni'ej.
43005032	Pero c'o Jun ri otz nich'o' chuvij. Y ri nu'ej jaja' chuvij inre', can ketzij ri nu'ej.
43005033	Ixre' c'o xi'tak-el riq'uin ri Juan el Bautista chi xquic'utuj cha, y jaja' xu'ej-pa chiva ri ketzij.
43005034	Pero inre' man ja ta ri nu'ej jun ache chuvij ri xtinya' pa cuenta. Ri xin'ej chiva, richin nquixcolotaj.
43005035	Y ri Juan el Bautista inche'l jun antorcha ri nic'at y nuya' sakil. Y ixre' xirayij y xixquicuot riq'uin ri sakil re', pero xa man q'uiy ta k'ij ri xi'an quire'.
43005036	Y ruma ri xutzijuoj ri Juan chuvij inre', can otz chi nquininimaj. Pero más nic'atzin chi nquininimaj, ruma ri samaj ri nca'n'an chivach. Ja ri samaj re' ri ni'e'n chi ja ri Nata' Dios ri takayuon-pa vichin. Y jaja' ri b'iyuon-pa chuva chi ni'an ri samaj re'.
43005037	Y ja ri Nata' Dios ri xtako-pa vichin otz ch'ovinak chuvij je', pero ixre' man jun b'ay ivaxan che'l rukul, ni man jun b'ay itz'atuon roch.
43005038	Ri ruch'ab'al jaja' man acunak ta riq'uin ivánima, ruma ixre' man ntinimaj ta ri Xtak-pa chi xalc'ujie' chi'icajol.
43005039	Ixre' titz'ata' otz ri ruch'ab'al ri Dios ri tz'ib'an can, ruma ivata'n chi chupan re' ntivil ri c'aslien ri man niq'uis ta. Y ri ruch'ab'al ri Dios xa chuvij inre' nich'o-ve.
43005040	Pero mesque quire', ixre' man ntivajo' ta nquixpa viq'uin, chi quire' ntivil ri ic'aslien ri man niq'uis ta.
43005041	Y nojiel ri xin'ej yan chiva, man ruma ta nivajo' chi ixre' ntiya' nuk'ij.
43005042	Inre' vata'n otz ivach, rumare' vata'n chi man ntivajo' ta ri Dios pa tak ivánima.
43005043	Ruma inre' can pa rub'e' ri Nata' Dios in-patanak-ve y xa man nquininimaj ta. Pero xa ta c'o jun ri nipa pa rub'e' jaja' mismo, jare' can cha'nin ntinimaj.
43005044	Ixre' man nticanuj ta ik'ij riq'uin ri ketzij Dios; xa chi'icajol-ka ixre' mismo nticanuj-ka ik'ij, rumare' man ntiya' ta ivánima viq'uin inre'.
43005045	Y man ti'an pensar chi inre' ri xquib'ano acusar ivichin choch ri Nata' Dios. Ri xtib'ano acusar ivichin choch ri Dios ja ri Moisés; ri choj-iq'uin iyo'n-ve ivánima.
43005046	Ruma xa ta ixre' ketzij ntinimaj ri i-rutz'ib'an can ri Moisés, can ta nquininimaj inre', ruma ri i-rutz'ib'an can jaja', can chuvij inre' nca'ch'o-ve.
43005047	Y xa man ntinimaj ta ri i-rutz'ib'an can ri Moisés, ¿che'l xtinimaj ri ch'ab'al ri nuc'amun-pa inre' chiva? xcha' ri Jesús.
43006001	Después nojiel re', ri Jesús x'a c'a juc'an chic ruchi' ri mar Galilea; ri ni'e'x je' Tiberias cha.
43006002	Can iq'uiy vinak ri i-b'anak chirij, ruma ri vinak re' quitz'atuon chic ri milagros ri nca'ru'on quiq'uin ri nca'yavaj.
43006003	Ri Jesús y ri ru-discípulos xa'jotie-el paro' jun juyu'; y jaja' chire' xtz'uye-ka quiq'uin ri ru-discípulos.
43006004	Ri k'ij re', xa cierca chic ri Pascua, ri jun quinamak'ej ri israelitas.
43006005	Y antok ri Jesús xtzu'n-apa y xutz'at chi can iq'uiy ri vinak ri xa'lka riq'uin, jaja' xu'ej cha ri Felipe ri jun ru-discípulo: ¿Pache' c'a xtakalak'o-pa simíta chi nca'katzuk ri vinak re'?
43006006	Quire' xu'ej ri Jesús cha ri Felipe, richin xu'on probar. Pero ri Jesús xa rata'n chic chica nu'on chi nca'rutzuk ri vinak re'.
43006007	Y ri Felipe xu'ej cha ri Jesús: Mesque xtakalok' doscientos denarios simíta, man xca'ru'on ta, mesque jo'c jutak b'a' oc ri nakaya' chica.
43006008	Y jun chiquivach ri ru-discípulos, ri Andrés rub'e', ri quichak'-quinimal-qui' riq'uin ri Simón Pedro, xu'ej:
43006009	Vave' c'o jun ala' c'o vu'uo' simíta b'anun cha cebada y ca'ye' ch'itak car ruc'amun-pa, pero ¿chica xca'ru'on ri iq'uiy vinak re'? xcha' ri Andrés.
43006010	Entonces ri Jesús xu'ej: Ti'ej chica ri vinak chi ca'tz'uye-ka. Y ri lugar re' rax rub'anun ri k'ayis, y ri vinak ri xa'tz'uye', ic'o la'k vu'uo' mil achi'a'.
43006011	Ri Jesús xutz'om ri vu'uo' simíta re' y xuya' tiox b'a' cha ri Dios, y xujach chica ri ru-discípulos, y ri discípulos xb'aquiya' chica ri vinak ri i-tz'uyul. Y quire' mismo xu'on ri Jesús riq'uin ri ca'ye' car. Ri vinak xquic'ux jane' na (jaro' na) ri xcajo'.
43006012	Y antok i-vi'nak chic ja'al ri vinak re', ri Jesús xu'ej chica ri ru-discípulos: Timalo-pa nojiel ri jutak pir ri xu'on suobra, chi quire' man choj ta cala niq'uis can, xcha'.
43006013	Ri discípulos can xb'aquimalo-pa y xquinojsaj doce (cab'alajuj) chacach riq'uin ri jutak pir ri xmuol can ri xu'on suobra, antok i-vi'nak chic ri vinak. Jare' ri xmolotaj can cha ri vu'uo' simíta b'anun cha cebada.
43006014	Y antok ri vinak re' quitz'atuon chic ri milagro ri xu'on ri Jesús, ijeje' xqui'ej: Can ketzij chi jaja' ri profeta ri q'uiy yan tiempo ayo'ien chi nipa choch-ulief, xa'cha'.
43006015	Ri Jesús xuna' chi ri vinak nicajo' niquic'uaj chi niqui'an qui-rey cha, rumare' x'a chic el paro' ri juyu'.
43006016	Y antok xcok'a-ka, ri ru-discípulos ri Jesús xa'a-ka chuchi' ri ya'.
43006017	Ijeje' xa'uoc chupan jun barco y xa'a paro' ri mar chi nca'b'aka pa tanamet Capernaum. Can k'aku'n chic y ri Jesús xa maja' talka quiq'uin.
43006018	Y jare' antok xb'atiquir-pa jun nem cak'iek' ri altíra ruchuk'a' paro' ri mar; y rumare' altíra nisiluon ri ya'.
43006019	Antok ya i-b'anak jun vu'uo' o vaki' kilómetros paro' ri mar, ri discípulos xquitz'at chi ri Jesús ni'in paro' ri mar y cierca chic ri barco c'o-ve, rumare' ijeje' altíra xquixi'ij-qui'.
43006020	Pero ri Jesús xu'ej chica: Man tixi'ij-ivi'. Xa inre', xcha' chica.
43006021	Y antok ri discípulos xca'xaj chi jaja', xa'quicuot xquicusaj-pa chupan ri barco. Y ja xa'b'aka ri lugar ri pache' nca'b'aka-ve.
43006022	Chuca'n k'ij, ri vinak ri ic'o ri juc'an chic ruchi' ri mar, can cata'n chi jo'c ri ru-discípulos ri Jesús ri xa'a chupan ri jun oc barco ri c'o chire'. Y ri Jesús man x'a ta quiq'uin.
43006023	Ri k'ij re', ic'o barcos ri i-patanak pa tanamet Tiberias y xa'lka cierca ri pache' xquic'ux-ve ri simíta ri vinak antok ri Ajaf Jesús xuya' tiox b'a' cha ri Dios.
43006024	Y ri vinak re', ruma xquitz'at chi ri Jesús xa man c'o ta chic chire' y ri ru-discípulos xa man ic'o ta chic je', ijeje' xa'jotie-el chupan ri barcos y xa'a Capernaum chucunuxic ri Jesús.
43006025	Antok ri vinak re' xb'aquila' ri Jesús ri juc'an chic ruchi' ri mar, xqui'ej cha: Rabí, ¿jampe' xatalka vave'? xa'cha' cha.
43006026	Pero ri Jesús xu'ej chica ri vinak re': Can ketzij, ketzij ri ni'ej chiva, chi ixre' nquinicanuj ruma xixtzuk y ja'al xinojsaj ipan, y man ruma ta xitz'at ri milagros.
43006027	Can quixsamaj, pero man richin ta ntich'ec ri simíta ri xa niq'uis. Xa can quixsamaj chi ntich'ec ri Simíta ri nuya' c'aslien ri man niq'uis ta. Y ri Xtak-pa chicaj chi xalax chi'icajol nuya' chiva ri Simíta re', ruma jaja' ri Xtak-pa ruma ri Rutata' Dios, xcha'.
43006028	Y ri vinak re' xqui'ej cha ri Jesús: ¿Chica ri nrajo' ri Dios chi naka'an?
43006029	Y ri Jesús xu'ej chica: Ri nrajo' ri Dios chi ixre' nti'an, ja chi tinimaj ri Xtak-pa ruma jaja'.
43006030	Y ri vinak xqui'ej cha ri Jesús: ¿Chica señal na'an chakavach chi quire' nakatz'at y ncatkanimaj? ¿Chica na'an?
43006031	Ruma ri ojier tak kate't-kamama' antok xa'c'ujie' chupan ri desierto, ja ri simíta ri xub'inaj maná ri xquic'ux. Can inche'l ri nu'ej ri ruch'ab'al ri Dios ri tz'ib'an can: Simíta ri patanak chicaj ri xuya' chica chi xquic'ux.
43006032	Y ri Jesús xu'ej chica: Can ketzij, ketzij ri ni'ej chiva: Ri simíta ri xpa chicaj, man ja ta ri Moisés ri xyo'n. Ja ri Nata' Dios ri xyo'n chica, y vacame nuya' chiva ri ketzij Simíta ri patanak chicaj.
43006033	Ruma ri Simíta ri richin ri Dios, ja ri Jun ri patanak chicaj. Y jare' ri c'amayuon-pa ri c'aslien chica ri vinak ri ic'o choch-ulief, xcha' chica.
43006034	Antok xca'xaj quire' ri vinak, xqui'ej cha ri Jesús: Tuoya, siempre taya' ri Simíta re' chika, xa'cha'.
43006035	Y ri Jesús xu'ej chica: Inre' ri Simíta ri niyo'n c'aslien. Ri nipa viq'uin, man xtuna' ta chic vi'jal. Y ri xquirunimaj, man xtichakej ta chic ruchi'.
43006036	Pero inche'l ri nu'e'n chiva, mesque ixre' xitz'at ri xin'an, man nquininimaj ta.
43006037	Quinojiel ri nca'ruya' ri Nata' chuva, nca'pa viq'uin, y ri nca'pa viq'uin, man xca'ntarariej ta el.
43006038	Ruma inre' ri xika-pa chicaj, man ja ta ri nivajo' inre' nalb'ana-ka. Inre' xika-pa chicaj chi nalb'ana-ka ri nrajo' ri takayuon-pa vichin.
43006039	Ri Nata' Dios ri takayuon-pa vichin, nrajo' chi quinojiel ri i-ruyo'n chuva, man jun ta chiquivach ijeje' xtisach can, y pa ruq'uisb'al k'ij nca'nc'asuoj-el chiquicajol ri quiminaki'.
43006040	Ja-va ri nrajo' ri takayuon-pa vichin: Chi quinojiel ri nca'tz'ato ri Ruc'ajuol y niquinimaj, xtic'ujie' quiq'uin ri c'aslien ri man niq'uis ta; y nca'nc'asuoj-el chiquicajol ri quiminaki' ri pa ruq'uisb'al k'ij, xcha' ri Jesús.
43006041	Pero ri vinak israelitas re' xa'ch'o-ka chirij ri Jesús, ruma jaja' xu'ej: Inre' ri Simíta ri kajnak-pa chicaj.
43006042	Y niqui'ej: ¿Man ja ta re' ri Jesús ri ruc'ajuol ri José c'a? Xa kata'n quivach ri rutie-rutata'. ¿Karruma nu'ej chika chi jaja' kajnak-pa chicaj? nca'cha'.
43006043	Pero ri Jesús xu'ej chica: Man quixch'o' chuvij.
43006044	Ni jun nicovin nipa viq'uin inre', xa man ta ri Nata' Dios ri takayuon-pa vichin nuc'am-pa viq'uin. Y inre' xtinc'asuoj chiquicajol ri quiminaki' pa ruq'uisb'al k'ij.
43006045	Ri tz'ib'an can cuma ri profetas ojier can tiempo nu'ej: Y quinojiel ri vinak xca'tijox ruma ri Dios. Quire' ri tz'ib'an can. Y ri nra'xaj ri nu'ej ri Nata' Dios y nratamaj, can nipa viq'uin.
43006046	Pero inre' man ni'ej ta chi c'o jun vinak ri tz'atayuon richin ri Katata' Dios, man quire' ta. Jo'c ri patanak chicaj riq'uin jaja' ri tz'atayuon roch.
43006047	Can ketzij, ketzij ri ni'ej chiva: Ri niniman vichin, can c'o riq'uin ri c'aslien ri man niq'uis ta.
43006048	Inre' ri Simíta ri niyo'n c'aslien.
43006049	Ri ivate't-imama' can, ja ri maná ri xquic'ux ri pa desierto, y xa'con.
43006050	Pero ri ketzij Simíta ri kajnak-pa chicaj, nu'on chica ri nca'c'uxu richin chi man xca'con ta richin xa jun tiempo.
43006051	Inre' ri Simíta ri niyo'n c'aslien ri xka-pa chicaj. Ri xca'c'uxu c'a ri Simíta re', xca'c'asie' richin nojiel tiempo. Ri Simíta ri xtinya' inre', ja ri nu-cuerpo ri xtinya' chi nuc'am-pa c'aslien chica ri vinak ri ic'o choch-ulief.
43006052	Y antok ri vinak israelitas re' xca'xaj ri xu'ej ri Jesús, xquitz'om-ka-qui' chi tzij chiquivach, y niqui'ej c'a: ¿Chica modo re' chi jaja' nuya' ri ru-cuerpo chika chi nakatej? nca'cha'.
43006053	Y ri Jesús xu'ej chica: Can ketzij, ketzij ri ni'ej chiva: Xa man ntitej ta ri ru-cuerpo y man ntikun ta je' ri ruquiq'uiel ri Xtak-pa chicaj chi xalax chi'icajol, man xtic'ujie' ta iviq'uin ri c'aslien ri man niq'uis ta.
43006054	Ri xtiquitej ri nu-cuerpo y xtiquikun je' ri nuquiq'uiel, c'o quiq'uin ri c'aslien ri man niq'uis ta. Y inre' xtin'an chica chi nca'c'astaj-el chiquicajol ri quiminaki' pa ruq'uisb'al k'ij.
43006055	Ruma ri nu-cuerpo inre' jare' ri ketzij Simíta y ri nuquiq'uiel jare' ri ketzij Ya'.
43006056	Ri niquic'ux ri nu-cuerpo y niquikun je' ri nuquiq'uiel, jo'c jun xtaka'an quiq'uin. Ijeje' xca'c'ujie' viq'uin inre' y inre' quiq'uin ijeje'.
43006057	Ruma ja ri Nata' ri takayuon-pa vichin ri c'as richin nojiel tiempo, inre' je' inc'as richin nojiel tiempo. Y ri nquiruc'ux inre', can xtic'asie' vuma inre'.
43006058	Ri ketzij Simíta, ri kajnak-pa chicaj, man junan ta riq'uin ri maná ri xquic'ux ri ivate't-imama', ruma ijeje' xa xa'con. Pero ri niquic'ux ri ketzij Simíta ri kajnak-pa chicaj, xtic'ujie' quiq'uin ri c'aslien ri man niq'uis ta.
43006059	Jare' ri xu'ej ri Jesús chica ri vinak israelitas ri quimaluon-qui' chupan ri sinagoga, chire' pa tanamet Capernaum.
43006060	Y antok ri ru-discípulos ri Jesús xca'xaj ri xu'ej, iq'uiy chiquivach ijeje' xqui'ej: Altíra cuesta ri xu'ej. ¿Chica xtic'axan richin?
43006061	Y ri Jesús xa rata'n ri chica xqui'ej-ka ri ru-discípulos, mare' xu'ej chica: ¿Man xka ta chivach ri xin'ej?
43006062	¿Y chica xti'ej xa ta ntitz'at ri Xtak-pa chicaj chi xalax chi'icajol chi nitzalaj-el chila ri pache' patanak-ve?
43006063	Ja ri Espíritu ri niyo'n c'aslien, ri i-cuerpo xa manak nuya'. Y ri Espíritu ri niyo'n ri ketzij c'aslien, ja ri ch'ab'al ri i-nu'e'n chic chiva.
43006064	Pero iq'uiy chivach ixre' ri man nquinquinimaj ta, xcha' ri Jesús. Jaja' quire' xu'ej ruma rata'n-ve-pa chica vinak ri man xtiquinimaj ta, y ri chica xtijacho richin.
43006065	Y ri Jesús xu'ej: Ruma c'a re' nu'e'n chiva, chi man jun ruyuon xtipa viq'uin chi nquirunimaj, xa man ta ja ri Nata' Dios ri xtic'amo-pa richin, xcha'.
43006066	Ruma quire' xu'ej ri Jesús, iq'uiy chiquivach ri ru-discípulos xa xa'tzalaj can chiquij y man chic xa'a ta chirij.
43006067	Y ri Jesús xu'ej chica ri doce (cab'alajuj) discípulos: ¿Ixre' je' ntivajo' nquix'a?
43006068	Y ri Simón Pedro xu'ej cha ri Jesús: Ajaf, ¿choj-iq'uin nku'a-ve? Ruma jo'c ri ach'ab'al atre' nuya' c'aslien ri man niq'uis ta.
43006069	Ojre' kaniman y kata'n chi atre' ri Cristo, ri Ruc'ajuol ri c'aslic Dios.
43006070	Y ri Jesús xu'ej: Inre' ri xicho'n ivichin ixre' ri ix doce (cab'alajuj), pero jun chivach ixre' xuoc ri diablo riq'uin.
43006071	Antok ri Jesús xu'ej quire', chirij ri Judas Iscariote xch'o-ve; ri Judas ri ruc'ajuol ri Simón. Ri Jesús xunataj re', ruma jare' ri xtijacho richin. Y jaja' jun chiquivach ri doce (cab'alajuj) discípulos.
43007001	Después nojiel re', ri Jesús x'a pa tak tanamet ri ic'o Galilea. Man xrajo' ta chic nak'ax pa tak tanamet ri ic'o Judea, ruma ri achi'a' ri c'o quik'ij chiquicajol ri israelitas niquicanuj manera chi niquiquimisaj.
43007002	Ri tiempo re', xa cierca chic ri quinamak'ej ri israelitas ri ni'e'x tabernáculos cha.
43007003	Y ri ruchak' ri Jesús xqui'ej cha: Catiel vave' Galilea y ca'in c'a Judea, chi quire' ri a-discípulos ri ic'o chire', niquitz'at ri milagros ri na'an.
43007004	Ruma man jun ri nrajo' nuc'ut-ri', nu'on kax pan aval. Can nic'atzin chi tac'utu-avi' chiquivach ri vinak, xa'cha' ri ruchak' cha.
43007005	Mesque ijeje' i-ruchak' ri Jesús, pero man niquinimaj ta.
43007006	Y ri Jesús xu'ej chica ri ruchak': Ixre' chica-na k'ij otz nquixb'aka chupan ri namak'ej. Pero inre' man quire' ta. Inre' maja' talka ri nu-huora.
43007007	Ixre' man itziel ta nquixtz'iet cuma ri vinak ri man quiniman ta ri Dios. Pero inre' itziel nquitz'iet, ruma inre' ni'ej ri itziel tak kax ri nca'qui'an.
43007008	Quix'in ixre' chupan ri namak'ej; inre' c'a maja' qui'a-el chupan ri namak'ej re'. Ri nu-huora maja' talka, xcha' ri Jesús chica.
43007009	Y antok ri Jesús ru'e'n chic nojiel re' chica ri ruchak', jaja' xc'ujie' can chire' Galilea.
43007010	Y antok i-b'anak chic ri ruchak' chupan ri namak'ej, c'ajare' x'a jaja'. Pero xa man xuc'ut ta ri' antok x'a.
43007011	Y chupan ri namak'ej, ri achi'a' ri c'o quik'ij chiquicajol ri israelitas, ri itziel niquitz'at ri Jesús, niquicanuj y niqui'ej: ¿Pache' c'o-ve ri jun ache re'? nca'cha'.
43007012	Y chiquicajol ri vinak chupan ri namak'ej re', q'uiy niqui'ej chirij ri Jesús. Ic'o nca'e'n: Ri Jesús jun utzulaj ache. Ic'o nca'e'n: Ri Jesús man otz ta, jaja' nca'ru'on engañar ri vinak.
43007013	Pero man jun chiquivach ri vinak ri nca'e'n quire' nrajo' nu'ej abiertamente, ruma niquixi'ij-qui' chiquivach ri achi'a' ri c'o quik'ij chiquicajol ri israelitas.
43007014	Y antok xnac'ajar ri namak'ej re', ri Jesús xb'aka pa templo. Jaja' nuc'ut ri ruch'ab'al ri Dios chiquivach ri vinak ri quimaluon-qui' chire'.
43007015	Ri achi'a' ri c'o quik'ij chiquicajol ri israelitas can xa'chapataj, rumare' niqui'ej chirij ri Jesús: ¿Che'l chi ri ache re' q'uiy rata'n chirij ri ruch'ab'al ri Dios y xa man jun b'ay xkatz'at chi xutijuoj-ri'? nca'cha'.
43007016	Pero ri Jesús xu'ej: Ri nic'ut inre', man vichin ta inre', xa richin ri takayuon-pa vichin.
43007017	Y ri nrajo' nu'on ri nrajo' ri Dios, xtiratamaj chi ri nic'ut inre' xa riq'uin ri Dios patanak-ve o xa nuyuon ni'ej.
43007018	Jun vinak ri ruyuon nich'o-ka chirij jaja' mismo, nrajo' chi niyo'x ruk'ij cuma ri vinak. Pero inre' nivajo' chi ixre' ntiya' ruk'ij ri Dios ri takayuon-pa vichin. Y jare' nib'ano chi nik'alajin chi inre' ja ri ketzij ni'an y man jun b'ay ni'an ri man otz ta.
43007019	Ri Moisés xuya' ri ley pan ik'a', pero man nti'an ta ri chica nu'ej ri ley re'. Ruma ixre' nticanuj manera chi nquiniquimisaj, xcha' ri Jesús.
43007020	Y ri vinak xqui'ej: Xa c'o itziel espíritu aviq'uin. ¿Chica nrajo' niquimisan avichin? xa'cha' cha.
43007021	Pero ri Jesús xu'ej chica: Ixre' xixchapataj antok xitz'at chi inre' chupan jun k'ij richin uxlanien xin'an jun milagro.
43007022	Pero chupan ri ru-ley ri Moisés nu'ej chi ti'an ri circuncisión. Pero man ja ta ri Moisés ri xtz'ucu-pa ri circuncisión, xa ja ri kate't-kamama' ri xa'tz'ucu-pa. Y rumare' ixre' vacame, mesque chupan jun k'ij richin uxlanien, can nti'an ri circuncisión cha jun xulu' ala'.
43007023	Ixre' ntivajo' nti'an ri nu'ej ri ley ri ruyo'n can ri Moisés, y rumare', mesque chupan jun k'ij richin uxlanien, ixre' can nti'an ri circuncisión. ¿Y karruma xpa ivoyoval chuva inre' ruma xin'an sanar jun ache chupan jun k'ij richin uxlanien?
43007024	Man ti'ej chi man otz ta ri xin'an, jo'c ruma quire' ntitz'at ixre'. Ixre' titz'ata' otz ri xin'an, c'ajare' ti'ej xa otz o man otz ta, xcha' ri Jesús.
43007025	Y ic'o chiquivach ri vinak aj-chire' pa tanamet Jerusalén ri niqui'ej: ¿Man ja ta came la ri nicanux chi niquimisas?
43007026	Xa man ravan ta ri'. ¡Titz'ata'! Ja nich'o' chiquivach ri vinak y man jun kax ni'e'x cha. ¿O xa ya xquinimaj ri achi'a' ri c'o quik'ij chikacajol chi jaja' ri Cristo?
43007027	Pero kata'n pache' patanak-ve jaja'. Y antok xtipa ri Cristo, man jun xtina'ien pache' xtipa-ve, nca'cha' ri vinak aj-Jerusalén.
43007028	Y ri Jesús nich'o' chiquivach ri vinak ri chire' pa templo. Y cof xch'o' y xu'ej: Ixre' ivata'n noch y ivata'n je' pache' xipa-ve. Pero ri takayuon-pa vichin man ivata'n ta roch, y jaja' can ketzij. Man nuyuon ta inre' xin'an chi xipa choch-ulief.
43007029	Inre' vata'n roch ri man ivata'n ta roch ixre', ruma riq'uin jaja' in-patanak-ve; y jaja' ri takayuon-pa vichin, xcha'.
43007030	Y ic'o nic'aj xcajo' ta xquitz'om ri Jesús, pero man jun xtz'amo ruma ri ru-huora maja' talka.
43007031	Iq'uiy chiquivach ri vinak xquinimaj ri Jesús chupan ri k'ij re' y niqui'ej: Antok xtipa ri Cristo, ¿xtu'on más milagros que choch va ache va? xa'cha'.
43007032	Y ri achi'a' fariseos xca'xaj ri niqui'ej ri vinak chirij ri Jesús. Rumare' ri achi'a' fariseos re' y ri principales sacerdotes, xa'quitak-el ri alguaciles chi niquitz'ama'.
43007033	Entonces ri Jesús xu'ej: C'a c'o jub'a' tiempo ri nquic'ujie' iviq'uin. Después xquitzalaj riq'uin ri takayuon-pa vichin.
43007034	Ixre' xquinicanuj y man xquinivil ta chic; ruma ri lugar pache' xquib'ac'ujie-ve inre', ixre' man xquixtiquir ta xquixb'aka, xcha' ri Jesús.
43007035	Y ri achi'a' ri c'o quik'ij chiquicajol ri israelitas niqui'ej chiquivach: ¿Pache' came xti'a-ve ri Jesús chi man xtikil ta? ¿Ni'a came nic'aj chic lugares quiq'uin ri israelitas ri ic'o chiquicajol ri man israelitas ta, o nca'b'arutijuoj came ri man israelitas ta?
43007036	¿Chica nrajo' nu'ej ri xu'ej: Ixre' xquinicanuj y man xquinivil ta chic; ruma ri lugar pache' xquib'ac'ujie-ve inre', ixre' man xquixtiquir ta xquixb'aka? nca'cha'.
43007037	Chupan ri ruq'uisb'al y namalaj k'ij richin ri jun namak'ej re', ri Jesús xpi'ie' y cof xch'o': Xa c'o jun ri chake'j ruchi', tipa viq'uin inre' y tukumu' ruya'.
43007038	Ri nquirunimaj, can nu'on inche'l nu'ej chupan ri ruch'ab'al ri Dios ri tz'ib'an can. Can xti'in ri Ya' ri nuya' c'aslien riq'uin ránima inche'l nu'on ri río, xcha' ri Jesús.
43007039	Ri Ya' ri xu'ej ri Jesús, ja ri Espíritu Santo; ruma jare' ri xtiqui'an recibir ri vinak ri nca'niman richin ri Jesús. Y ri k'ij re' c'a maja' tika-pa ri Espíritu Santo, ruma c'a maja' titzalaj-el ri Jesús chicaj chi nik'alajin chi jaja' can c'o-ve ruk'ij.
43007040	Y ic'o chiquivach ri vinak, antok xca'xaj ri tzij ri xa'ru'ej ri Jesús, xqui'ej: Can ketzij chi jaja' jare' ri profeta.
43007041	Y ic'o je' niqui'ej: Jaja' jare' ri Cristo. Pero nic'aj chic niqui'ej: ¿Galilea came nipa-ve ri Cristo?
43007042	¿Man nu'ej ta came ri ruch'ab'al ri Dios ri tz'ib'an can, chi ri Cristo rumáma can ri rey David, y chi chire' Belén, ri tanamet pache' xalax-ve ri David, chire' nipa-ve ri Cristo? nca'cha'.
43007043	Ri vinak xa man junan ta xqui'ej-ka chirij ri Cristo.
43007044	Y ic'o nic'aj chic chiquivach ri vinak, can xcajo' ta xquitz'om-el ri Jesús, pero xa man jun xtz'amo.
43007045	Antok ri alguaciles, ri i-takuon-el cuma ri principales sacerdotes y cuma ri achi'a' fariseos, xa'tzalaj-pa; xc'utux c'a chica: ¿Karruma man xitz'om ta pa ri Jesús?
43007046	Y ri achi'a' xqui'ej: ¡Ruma man jun chic ache nich'o' inche'l nich'o' jaja'! xa'cha'.
43007047	Y ri achi'a' fariseos xqui'ej chica: ¿Ixre' je' xix'an engañar?
43007048	¿Acaso ic'o chiquivach ri autoridades y chiquivach ri achi'a' fariseos quiniman ri nu'ej ri Jesús?
43007049	Xa ja ri vinak ri man cata'n ta ri ru-ley ri Moisés, xa jare' ri niquinimaj ri Jesús. Can xtika ri castigo pa quive' ri vinak re'.
43007050	Pero ri Nicodemo, jun chiquivach ri achi'a' fariseos, ri xb'aka chak'a' riq'uin ri Jesús, xu'ej chica ri nic'aj chic achi'a':
43007051	Chupan ri ka-ley nu'ej chi manak che'l naka'an juzgar jun ache, xa na'ay man kaxan ta ri chica rub'anun.
43007052	Y ijeje' xqui'ej cha ri Nicodemo: ¿At aj-Galilea atre' c'a? Tatz'ata' otz ri ruch'ab'al ri Dios ri tz'ib'an can. Can k'alaj chi Galilea man jun c'a profeta alanak-pa, xa'cha'.
43007053	Ri achi'a' ri quimaluon-qui', cada uno xa'a chicachuoch,
43008001	y ri Jesús x'a-el paro' ri juyu' Olivos.
43008002	Y antok xsakar-pa, jaja' xb'aka chic pa templo y iq'uiy vinak xa'b'aka riq'uin. Y jaja' tz'uyul nutzijuoj ri ruch'ab'al ri Dios chiquivach.
43008003	Y ri achi'a' fariseos y ri achi'a' escribas xa'b'aka, quic'amun-pa jun ixok ri xquil nu'on achpay. Y xb'aquiya' pa nic'aj, pache' c'o-ve ri Jesús,
43008004	y xqui'ej cha: Maestro, ojre' xkil ri jun ixok va nu'on achpay riq'uin jun ache.
43008005	Y chupan ri ley ri ruyo'n can ri Moisés, nu'ej chi ri nca'b'ano quire', ca'quimisas cha ab'aj. Atre', ¿chica na'ej chika? xa'cha' cha.
43008006	Ri achi'a' re' quire' xqui'ej richin niqui'an tentar ri Jesús; chi quire' niqui'an acusar. Pero ri Jesús xa xluquie-ka, y xtz'ib'an-ka pan ulief cha ri ruve-ruk'a'.
43008007	Y ruma ri achi'a' re' man nca'tanie' ta ka chi niquic'utuj-apa cha ri Jesús xa niquimisas ri ixok o manak, rumare' jaja' xupilisaj ri rujaluon y xu'ej chica: Xa c'o jun chivach ixre' ri man jun ru-pecado rub'anun, tuc'aka' ri na'ay ab'aj chirij ri ixok, xcha' chica.
43008008	Y xluquie' chic ka jun b'ay pan ulief y xu'on seguir nitz'ib'an cha ri ruve-ruk'a'.
43008009	Y antok ijeje' xca'xaj ri xu'ej ri Jesús, xquina-ka-qui' chi ijeje' je' c'o qui-pecados, rumare' chijujun-chijujun xa'a; na'ay xa'a ri i-mámix, y después xa'a ri más c'a ac'ola'. Y jo'c chic ri ixok ri xb'aquiya' pa nic'aj xc'ujie' can choch ri Jesús.
43008010	Y antok ri Jesús xupilisaj chic ri rujaluon, xutz'at chi jo'c chic ri ixok pa'l can chire'. Y jaja' xuc'utuj cha: ¿Pache' ic'o-ve ri nca'b'ano acusar avichin? ¿Man jun xc'ujie' can chi ncaruquimisaj? xcha' ri Jesús cha.
43008011	Y ri ixok xu'ej: Tuoya, man jun. Y ri Jesús xu'ej cha: Ni inre' xtin'ej chi ncaquimisas. Vacame ca'in y man chic ta'an pecado.
43008012	Antok ri Jesús xch'o' chic jun b'ay chiquivach ri vinak, xu'ej: Inre' ri Sakil richin nojiel ri roch-ulief. Ri ni'a chuvij, can xtiril ri sakil richin ri ruc'aslien viq'uin. Y man chic xti'in ta pa k'aku'n.
43008013	Pero ri achi'a' fariseos ri ic'o chire' xqui'ej-apa cha ri Jesús: Ojre' man nakanimaj ta chi ketzij ri na'ej chavij, ruma xa ayuon atre' nca'e'n-ka otz chavij.
43008014	Pero ri Jesús xu'ej chica ri achi'a' fariseos: Mesque inre' mismo nquich'o-ka otz chuvij, can ketzij ri ni'ej chuvij. Ruma inre' vata'n ri pache' in-patanak-ve, y chire' xquitzalaj-ve. Ixre' man ivata'n ta pache' in-patanak-ve, ni man ivata'n ta je' pache' xqui'a-ve.
43008015	Ixre' can nti'an juzgar riq'uin ri no'j richin ri roch-ulief. Pero inre' man quire' ta ni'an.
43008016	Y xa inre' ni'an juzgar, can pa ruchojmil ni'an-ve; ruma man nuyuon ta inre', xa junan naka'an juzgar riq'uin ri Nata' ri takayuon-pa vichin.
43008017	Chupan ri i-ley ixre', ri tz'ib'an can nu'ej chi antok ic'o ica'ye' ri junan niqui'ej, can k'alaj chi ketzij ri niqui'ej.
43008018	Ri ni'ej-ka chuvij inre' can ketzij, y ri Nata' ri takayuon-pa vichin, can ketzij ri nu'ej chuvij, xcha' ri Jesús.
43008019	Ri achi'a' fariseos xqui'ej cha ri Jesús: ¿Pache' c'o-ve ri Atata'? xa'cha' cha. Y jaja' xu'ej: Ixre' man ivata'n ta roch ri Nata', ruma man ivata'n ta noch inre'. Xa ta ivata'n noch inre', can ivata'n ta je' roch ri Nata'.
43008020	Y ja tzij re' ri xu'ej ri Jesús chiquivach ri vinak ri quimaluon-qui' ri pache' niyo'x can ri ofrenda ri chire' pa templo. Pero mesque quire' xu'ej, man jun xpa chi xutz'om ta, ruma ri ru-huora maja' talka.
43008021	Y jun b'ay chic ri Jesús xu'ej chica: Inre' nqui'a y ixre' xquinicanuj, pero man xquinivil ta. Xa chupan ri i-pecado xquixcon-ve. Y ri pache' nqui'a-ve inre', ixre' man nquixtiquir ta nquix'a, xcha' ri Jesús.
43008022	Y ruma c'a re' ri achi'a' ri c'o quik'ij chiquicajol ri israelitas xqui'ej-ka chiquivach: ¿Xtuquimisaj came ri' ruyuon ri Jesús? Ruma xu'ej: Ri pache' xqui'a-ve inre', ixre' man nquixtiquir ta nquix'a, xa'cha' ri achi'a' re'.
43008023	Pero ri Jesús xu'ej chica: Ixre' ix aj-vave' y inre' in aj-chicaj. Ixre' ix richin ri roch-ulief y inre' man in richin ta ri roch-ulief.
43008024	Y rumare' xin'ej chiva chi chupan ri i-pecados nquixcon-ve. Y xa man ntinimaj ta in chica inre', can xquixcon-ve chupan ri i-pecados, xcha'.
43008025	Y ri achi'a' re' xqui'ej chic cha ri Jesús: ¿Y at chica atre' c'a? Y ri Jesús xu'ej chica: Inre', xa-jan antok nutz'amuon-pa tzij iviq'uin, can nu'e'n-pa chiva in chica inre'.
43008026	Inre' can c'o c'a q'uiy kax ri ni'ej chivij, y nquix'an juzgar. Pero ri ni'ej chiva ixre' y chica quinojiel ri vinak ri ic'o choch-ulief, ja ri vaxan-pa riq'uin ri takayuon-pa vichin, jare' ri ni'ej, y jaja' can ketzij, xcha' ri Jesús.
43008027	Pero ijeje' man xi'ka ta pa quive' (man xqui'an ta entender) chi ri Jesús xa chirij ri Rutata' xch'o-ve.
43008028	Ri Jesús xu'ej chic: Ri k'ij antok xtijotob'a' choch ri cruz, ri Xtak-pa chicaj chi xalax chi'icajol, c'ajare' antok xtina'iej in chica inre'. Y xtina'iej chi nojiel ri ni'an inre', xa man nuyuon ta ni'an, xa inche'l ri ru'e'n-pa ri Nata' chuva inre', can quire' je' ni'ej inre' chiva.
43008029	Ri Nata' ri takayuon-pa vichin, can c'o viq'uin. Man nquiruya' ta can nuyuon, ruma inre' ni'an ri nika choch jaja', xcha' ri Jesús.
43008030	Y ruma ri tzij ri xa'ru'ej ri Jesús, iq'uiy ri xa'niman richin.
43008031	Y xu'ej c'a ri Jesús chica ri achi'a' ri c'o quik'ij chiquicajol ri israelitas ri xa'niman richin: Xa ixre' nti'an siempre ri xin'ej, can xquixuoc ketzij nu-discípulos.
43008032	Xtivatamaj chica ri ketzij, y ri ketzij xtu'on libres chiva.
43008033	Y ri vinak re' xqui'ej: Ojre' oj rumáma can ri Abraham, y rumare' man jun b'ay oj-acunak esclavos. ¿Karruma na'ej chika chi xkujiel libres?
43008034	Pero ri Jesús xu'ej chica: Can ketzij, ketzij ri ni'ej chiva, chi quinojiel vinak ri niqui'an pecado, can iru-esclavo ri pecado.
43008035	Y xa jun vinak ru-esclavo ri pecado, man xtic'ujie' ta riq'uin ri Dios. Pero ri jun ri ralc'ual ri Dios, can xtic'ujie' riq'uin richin nojiel tiempo.
43008036	Rumare', xa ri Ruc'ajuol ri Dios nu'on chiva chi ix libres, can ketzij chi ix libres.
43008037	Inre' vata'n chi ix rumáma can ri Abraham, pero ixre' xa nticanuj chica manera nti'an chi nquiniquimisaj. Re' nuc'ut chi ixre' man iyo'n ta lugar cha ri nuch'ab'al chi acunak ta riq'uin ivánima.
43008038	Nojiel ri nitzijuoj inre', can ja ri Nata' c'utuyun-pa chinoch. Quire' je' ixre', nojiel ri nti'an, riq'uin ri itata' ivaxan-ve.
43008039	Y ijeje' xqui'ej cha ri Jesús: Ja ri Abraham ri katata' ojre', xa'cha'. Y ri Jesús xu'ej chica: Xa ta ix rumáma can ri Abraham, can ta nti'an ri otz ri inche'l xu'on jaja'.
43008040	Pero ixre' xa nticanuj chica manera nti'an chi nquiniquimisaj inre' ri nitzijuoj ri ketzij chiva; ri ketzij ri vaxan-pa riq'uin ri Dios. Ri Abraham man xu'on ta inche'l ri nti'an ixre' vacame.
43008041	Ixre' xa ja ri nu'on ri itata', xa jare' ri nti'an, xcha' ri Jesús chica. Y ijeje' xqui'ej cha: Ojre' kata'n roch ri Katata'. Y jo'c Jun ri Katata', y re' ja ri Dios, xa'cha'.
43008042	Ri Jesús xu'ej chica ri vinak re': Xa ta ja ri Dios ri Itata', can ta nquinivajo'; ruma inre' riq'uin ri Dios in-patanak-ve. Jaja' ri takayuon-pa vichin y man nuyuon ta inre' xipa choch-ulief.
43008043	¿Karruma ixre' man ni'ka ta pan ive' (man nti'an ta entender) ri ni'ej chiva? Ruma man ntivajo' ta ntivaxaj ri nutzij.
43008044	Ri itata' ixre' ja ri diablo y can ix richin jaja'; y ja ri nika choch jaja', jare' ri ntivajo' nti'an. Ri diablo can pa rutz'ucb'al-pa niquimisan. Man xc'ujie' ta chupan ri ketzij, ruma man jun ketzij c'o riq'uin. Xa tz'akoy-tzij. Can quitata' quinojiel ri i-tz'akoy-tzij.
43008045	Y inre' ruma ni'ej ri ketzij chiva, ixre' man nquininimaj ta.
43008046	¿Chica chivach ixre' ni'e'n-pa chuva chica pecado i-nub'anun? Y xa jo'c ri ketzij ri ni'ej, ¿karruma man nquininimaj ta?
43008047	Ruma ri richin ri Dios, nra'xaj ri nu'ej ri ruch'ab'al. Pero ixre' man quire' ta nti'an, ruma man ix richin ta ri Dios, xcha' ri Jesús.
43008048	Y ri achi'a' ri c'o quik'ij chiquicajol ri israelitas xqui'ej cha ri Jesús: Can ketzij ri ka'e'n chavij, chi atre' xa at jun vinak ri at aj-Samaria y c'o itziel espíritu aviq'uin, xa'cha' cha.
43008049	Pero ri Jesús xu'ej chica ri achi'a' re': Inre' man jun itziel espíritu c'o viq'uin. Inre' can ja ri Nata' ri niya' ruk'ij, pero chivach ixre' xa man quire' ta. Ixre' xa itziel nquixch'o' chuvij.
43008050	Inre' man nicanuj ta chi ixre' ntiya' nuk'ij, pero c'o Jun ri nrajo' chi quinojiel ta vinak niquiya' nuk'ij. Y jaja' je' xtib'ano juzgar quichin ri man xtiqui'an ta quire'.
43008051	Can ketzij, ketzij ri ni'ej chiva, chi ri nunimaj ri nutzij, man xticon ta, xcha' ri Jesús.
43008052	Y ri achi'a' ri c'o quik'ij chiquicajol ri israelitas xqui'ej cha ri Jesús: Vacame kata'n chi c'o itziel espíritu aviq'uin; ruma na'ej chi chica ri nca'niman ri ach'ab'al, man xca'con ta. Ri kamama' Abraham y ri profetas ojier can tiempo xa'con.
43008053	¿C'o came más avakalien atre' choch ri kamama' Abraham? ¡Jaja' xcon; quire' je' ri profetas ri xa'c'ujie' ojier can tiempo xa'con! ¿Chica choj-iq'uin navajo' na'an at junan?
43008054	Y ri Jesús xu'ej: Xa nuyuon inre' niya-ka nuk'ij, man jun nic'atzin-ve. Pero inre', ja ri Nata' niyo'n nuk'ij. Ri Nata' jare' ri nti'ej I-Dios cha.
43008055	Y mesque ixre' quire' nti'ej cha, man ivata'n ta roch. Pero inre' vata'n roch. Y xa ni'ej chi man vata'n ta roch ri Dios, nquinuoc jun tz'akoy-tzij inche'l ixre'. Pero inre' vata'n roch y ni'an ri nu'ej ri ruch'ab'al.
43008056	Ri Abraham ri ojier katata' can xquicuot ránima, ruma rata'n chi xtutz'at ri tiempo antok inre' xquipa choch-ulief. Y jaja' xutz'at, y xquicuot ránima rumare', xcha' ri Jesús.
43008057	Jare' antok ri achi'a' ri c'o quik'ij chiquicajol ri israelitas xqui'ej cha ri Jesús: Atre' c'a maja' cincuenta ajuna' y na'ej chi atz'atuon ri kamama' Abraham.
43008058	Pero ri Jesús xu'ej chica ri achi'a' re': Can ketzij, ketzij ri ni'ej chiva: Inre' can inc'o-ve antes que choch ri Abraham, xcha'.
43008059	Y ri achi'a' re' xa'b'aquisic'a-pa ab'aj chi niquiq'uiak chirij. Pero ri Jesús xravaj-ri' chiquivach, y chiquicajol ri vinak xak'ax-ve y xiel-pa ri pa templo, y x'a.
43009001	Y antok ri Jesús nak'ax, xutz'at jun ache muoy; ri ache re' muoy xa-jan antok xalax.
43009002	Y ri ru-discípulos xquic'utuj cha ri Jesús: Rabí, ¿chica xb'ano ri pecado chi quire' xalax ri ache re'? ¿Ja ri rutie-rutata' o jaja'? xa'cha' cha.
43009003	Pero ri Jesús xu'ej: Ni jaja' ni ri rutie-rutata' xu'on pecado chi quire' xalax. Jaja' cala xalax, chi quire' xtik'alajin ri samaj ri xtu'on ri Dios riq'uin.
43009004	Inre' nic'atzin chi ni'an ri rusamaj ri takayuon-pa vichin mientras c'a pak'ij, ruma antok ntuoc-pa ri ak'a', man jun chic nicovin nisamaj.
43009005	Pero mientras inre' inc'o choch-ulief, inre' ri nquiyo'n sakil cha nojiel ri roch-ulief, xcha'.
43009006	Antok ri Jesús ru'e'n chic ri tzij re', xchub'an c'a pan ulief, xu'on jub'a' ch'ab'ak cha ri ruchub', xub'ach pa roch ri ache muoy,
43009007	y xu'ej cha: Vacame ca'in y ach'aja' ri anak'avach chupan ri estanque ri ni'e'x Siloé cha (ri tzij Siloé nu'ej: Takuon-el). Ri ache re' x'a y xuch'aj ri nak'aroch, y antok xtzalaj-pa, nitzu'n yan chic.
43009008	Y ri vinak ri iru-vacínix ri ache re', y ri nic'aj chic vinak ri quitz'atuon chi muoy, niqui'ej: ¿Man ja ta came la ri ache ri katz'atuon ri nitz'uye' nuc'utuj ru-limosna? nca'cha'.
43009009	Ic'o niqui'ej: Jaja'. Y nic'aj chic niqui'ej: Casi junan nca'tzu'n riq'uin ri ache re'. Pero jaja' nu'ej: Inre' re', xcha'.
43009010	Y ri vinak niquic'utuj cha ri ache re': ¿Chica x'an chava chi ncatzu'n vacame? xa'cha' cha.
43009011	Ri ache xu'ej chica: Jun ache rub'inan Jesús xu'on jub'a' ch'ab'ak y jare' ri xub'ach pa noch, y xu'ej chuva: Ca'in y ach'aja' ri anak'avach chupan ri estanque ri ni'e'x Siloé cha. Y ja xi'a, y xinch'aj ri nak'anoch y ja xitzu'n.
43009012	Pero ri vinak xquic'utuj cha: ¿Pache' c'o-ve ri Jesús vacame? xa'cha' cha. Y jaja' xu'ej: Man vata'n ta, xcha' chica.
43009013	Y ri vinak xquic'uaj c'a ri ache ri nitzu'n yan chic chiquivach ri achi'a' fariseos.
43009014	Ri k'ij antok ri Jesús xu'on ri jub'a' ch'ab'ak y xu'on cha ri ache muoy chi xtzu'n, chupan jun k'ij richin uxlanien.
43009015	Antok ri ache c'o chic apa chiquivach ri achi'a' fariseos, ijeje' xquic'utuj c'a cha chi che'l x'an cha chi nitzu'n vacame. Y jaja' xu'ej: Ri xb'ano chuva chi xitzu'n, xub'ach jub'a' ch'ab'ak pa noch, xinch'aj, y ja xitzu'n, xcha' chica.
43009016	Y nic'aj achi'a' fariseos xqui'ej: Ri ache ri rub'inan Jesús man riq'uin ta ri Dios patanak-ve, ruma man nu'on ta guardar ri k'ij richin uxlanien. Pero nic'aj chic achi'a' fariseos xqui'ej: ¿Can nitiquir came nca'ru'on milagros jun ache ri c'o ru-pecado? Ri achi'a' fariseos re' man junan ta niqui'ej chirij ri Jesús.
43009017	Rumare' ri achi'a' fariseos xquic'utuj chic cha ri ache muoy ri nitzu'n yan chic: ¿Chica chi ache na'ej atre' ri xjako ri anak'avach? Y ri ache re' xu'ej: Inre' ni'ej chi jun profeta, xcha' chica.
43009018	Pero ri achi'a' ri c'o quik'ij chiquicajol ri israelitas, man niquinimaj ta chi ri ache re' can muoy antok xalax, y vacame xa nitzu'n yan chic. Rumare' xa'cayuoj ri rutie-rutata' ri ache ri nitzu'n yan chic,
43009019	y xquic'utuj c'a chica: ¿Ja ivalc'ual va, ri nti'ej chi muoy antok xalax? ¿Che'l re' chi nitzu'n yan chic vacame? xa'cha'.
43009020	Y ri rutie-rutata' ri ache xqui'ej chica: Kata'n chi ja kalc'ual va y can muoy antok xalax.
43009021	Pero man kata'n ta ojre' ri chica xu'on chi vacame nitzu'n. Y man kata'n ta je' ri chica xb'ano cha chi nitzu'n yan chic vacame. Tic'utuj cha jaja'; ruma jaja' c'o chic rujuna', y xtu'ej chiva ri chica x'an cha, xa'cha'.
43009022	Quire' xqui'ej ri rutie-rutata' ri ache chica ri achi'a' ri c'o quik'ij chiquicajol ri israelitas, ruma quixi'in-qui' chiquivach. Ruma ri achi'a' ri c'o quik'ij calasan chic rub'ixic, chi chica-na ri xti'e'n chi ri Jesús jare' ri Cristo, can nikotax-pa chupan ri sinagoga.
43009023	Rumare' ri rutie-rutata' ri ache xqui'ej chi tiquic'utuj cha jaja', ruma jaja' c'o chic rujuna'.
43009024	Y ri achi'a' re' xcayuoj chic jun b'ay ri ache ri nitzu'n yan chic, y xqui'ej cha: Ja ri Dios taya' ruk'ij. Ojre' kata'n chi ri ache rub'inan Jesús xa jun pecador, xa'cha' cha.
43009025	Y ri ache xu'ej chica: Inre' man vata'n ta xa ri ache re' xa jun pecador o manak. Ri vata'n inre' ja ri rub'anun-pa, chi man nquitzu'n ta y vacame nquitzu'n, xcha' jaja'.
43009026	Y ri achi'a' re' xquic'utuj chic cha ri ache: ¿Chica xu'on chava? ¿Che'l antok xujak ri anak'avach? xa'cha'.
43009027	Jaja' xu'ej chica: Pero re' ya xin'ej chiva y xa man xinivaxaj ta. ¿Karruma vacame ixre' ntivajo' chi inre' ni'ej chic jun b'ay chiva? ¿Ntivajo' je' nquixuoc ru-discípulos jaja'? xcha' chica.
43009028	Pero ri achi'a' re' xpa quiyoval y xqui'ej: Atre' xa at jun ru-discípulo jaja', pero ojre' oj ru-discípulos ri Moisés.
43009029	Ojre' kata'n chi ri Moisés can xch'o' ri Dios riq'uin, pero ri ache re' man kata'n ta pache' patanak-ve, xa'cha'.
43009030	Y ri ache xch'o-apa chica y xu'ej: Inre' altíra nquichapataj, ruma ixre' man ivata'n ta pache' patanak-ve, pero inre' xujak ri nak'anoch.
43009031	Can kata'n chi ri Dios man nra'xaj ta ri niquic'utuj ri pecadores cha. Pero ri jun ri nuxi'ij-ri' nu'on pecado choch ri Dios y nu'on je' ri nrajo', can nic'axax y niyo'x cha ri nuc'utuj.
43009032	Xa-jan antok xtz'ucutaj-pa ri roch-ulief, man jun b'ay c'axan chi c'o ta jun ache nu'on cha jun muoy xa-jan antok xalax, chi nitzu'n yan chic.
43009033	Y xa ta ri ache re' man ta riq'uin ri Dios patanak-ve, man jun kax nitiquir nu'on, xcha'.
43009034	Pero ri achi'a' re' xqui'ej cha ri ache ri nitzu'n yan chic: Atre' can xatalax chupan nojiel a-pecado, ¿y navajo' nkojatijuoj ojre'? xa'cha'. Y xquikotaj-pa ri ache re' chire'.
43009035	Ri Jesús xra'xaj chi ri ache re' xkotax-pa, rumare' xb'arucanuj. Y antok xril, xu'ej cha: ¿Nanimaj atre' ri Ruc'ajuol ri Dios? xcha' ri Jesús cha.
43009036	Y ri ache ri nitzu'n yan chic, xu'ej cha ri Jesús: Tuoya, ¿chica c'a ri Ruc'ajuol ri Dios chi ninimaj inre'? xcha' ri ache.
43009037	Y ri Jesús xu'ej cha: Atre' atz'atuon chic ri Ruc'ajuol ri Dios. Y ri nich'o' aviq'uin jare'.
43009038	Y ri ache xu'ej: Ajaf, inre' ncannimaj. Y ri ache can xuya' ruk'ij ri Jesús.
43009039	Y ri Jesús xu'ej: Inre' xipa choch-ulief chi nca'ntz'at ri chica quib'anun ri vinak, xa i-otz o man i-otz ta. Y ni'an chica ri vinak ri man nca'tzu'n ta chi nca'tzu'n. Pero ri niquina' chi nca'tzu'n, xa xca'uoc muoy.
43009040	Ic'o achi'a' fariseos ri ic'o-apa chire' pache' c'o-ve ri Jesús, antok xca'xaj re', xqui'ej: ¿Oj muoy c'a je' ojre'?
43009041	Y ri Jesús xu'ej chica: Xa ta ix muoy, otz ta, ruma manak ta i-pecado. Pero ruma ixre' nti'ej chi man ix muoy ta, rumare' c'o ri i-pecado.
43010001	Can ketzij, ketzij c'a ri ni'ej chiva: Ri man ntuoc ta pache' c'o-ve ri ruchi' ri quicoral ri ovejas y xa nijotie' chirij ri coral chi ntuoc; ri nib'ano quire' xa alak'uon y nalak' pa tak b'ay.
43010002	Pero ri ntuoc chuchi' ri coral, jare' ri pastor quichin ri ovejas.
43010003	Y ri ache ri nichajin ruchi' ri coral, nujak-pa ruchi' ri coral choch ri ache ri nichajin quichin ri ovejas, y ri ovejas can cata'n chic rukul ri nichajin quichin. Jaja' nca'rayuoj, nu'ej ri quib'e' y nca'ralasaj-pa.
43010004	Antok ri chajiniel i-ralasan chic el quinojiel ri ru-ovejas, ni'a na'ay chiquivach, y ri ovejas nca'a chirij. Ri ovejas quire' niqui'an, ruma cata'n ri rukul ri nichajin quichin.
43010005	Pero ri man cata'n ta roch, man nca'a ta chirij; xa nca'numaj choch, ruma man cata'n ta rukul.
43010006	Ri Jesús xu'ej ri jun parábola (c'amb'al-tzij) re' chica ri achi'a' fariseos, pero ijeje' man xi'ka ta pa quive' (man xqui'an ta entender) ri chica xu'ej chica.
43010007	Y ri Jesús xch'o' chic jun b'ay y xu'ej chica ri achi'a' fariseos: Inre' can ketzij, ketzij ri ni'ej chiva: Inre' ri Ruchi' ri coral ri pache' nca'uoc-ve ri ovejas.
43010008	Quinojiel ri xa'c'ujie' na'ay chinoch inre' y xqui'ej chi i-takuon-pa ruma ri Dios, pero xa man quire' ta, xa i-junan quiq'uin ri alak'oma' y xa inche'l ri nca'lak' pa tak b'ay. Pero ri ovejas man xa'a ta chiquij ijeje'.
43010009	Inre' ri Ruchi' ri coral. Ri xtuoc viq'uin inre', can xticolotaj y ntiel y ntuoc y xtiril nojiel ri nic'atzin cha.
43010010	Antok nalka ri alak'uon, jo'c nalak', niquimisan y nuq'uis can paro' nojiel. Pero inre' xipa chi niya' ri c'aslien; jun c'aslien ri man jub'a' ta oc.
43010011	Inre' ri Utzulaj Chajiniel quichin ri ovejas. Ri Utzulaj Chajiniel, can nuya' ruc'aslien pa qui-cuenta ri ru-ovejas.
43010012	Pero man quire' ta nu'on ri xa man ketzij ta chajiniel, ruma xa tajuon. Jaja' xa man cajaf ta ri ovejas, y antok nutz'at chi nipa ri utif, xa jaja' ri ninumaj-el y nca'ruya' can ri ovejas. Y ri utif nca'ruc'uaj ri ovejas, y ri nic'aj chic niquiquiraj-el-qui'.
43010013	Jun ri nituoj chi nca'ruchajij ri ovejas xa ninumaj. Quire' nu'on, ruma man jun ru-cuenta chica ri ovejas.
43010014	Inre' ri Utzulaj Chajiniel, y vata'n quivach ri nu-ovejas, y ijeje' je' cata'n noch inre'.
43010015	Quire' je' nub'anun riq'uin ri Nata'. Jaja' rata'n noch inre', y inre' vata'n roch jaja'. Y inre' niya' nuc'aslien pa qui-cuenta ri nu-ovejas.
43010016	Y man jo'c ta re' nu-ovejas ic'o, xa ic'o je' nic'aj chic ri man ic'o ta vave' chupan va jun coral va. Can nic'atzin chi nca'nc'am-pa, y ijeje' xtiqui'an ri xtin'ej chica. Richin quire' xa jun xtiqui'an y jun oc Chajiniel xtichajin quichin.
43010017	Ri Nata' Dios nquirajo' ruma inre' niya' ri nuc'aslien pa qui-cuenta ri nu-ovejas, y nic'ujie' chic jun b'ay ri nuc'aslien.
43010018	Ri nuc'aslien man jun xtimajo chuva, ruma ri nuc'aslien xa inre' mismo ri nquiyo'n. Pa nuk'a' inre' c'o-ve chi niya' y pa nuk'a' je' inre' c'o-ve chi nic'ujie' chic nuc'aslien. Quire' ri ru'e'n-pa ri Nata' chuva, xcha' ri Jesús.
43010019	Y jun b'ay chic ri achi'a' ri c'o quik'ij chiquicajol ri israelitas man junan ta xqui'an-ka pensar chirij ri tzij ri xa'ru'ej ri Jesús.
43010020	Iq'uiy chiquivach ijeje' xqui'ej chirij ri Jesús: La xa ch'u'j. Xa itziel espíritu ri c'o riq'uin, y ixre', ¿karruma ntivaxaj ri nu'ej?
43010021	Y ri nic'aj chic xqui'ej: Jun ri c'o itziel espíritu riq'uin, man nu'ej ta utzulaj tak tzij inche'l ri xa'ru'ej ri Jesús. ¿Nicovin came jun ri c'o itziel espíritu riq'uin nu'on chica ri muoy chi nca'tzu'n? nca'cha'.
43010022	Pa ru-tiempo job' nak'ax ri namak'ej rub'inan Dedicación, ri pa tanamet Jerusalén.
43010023	Ri Jesús nib'iej chupan ri templo, chuchi' jun corredor ri rub'inan Richin ri Salomón.
43010024	Ri achi'a' ri c'o quik'ij chiquicajol ri israelitas xa'b'aka riq'uin ri Jesús, xquimol-qui' chirij y xqui'ej cha: ¿Karruma nasach kajaluon? Xa atre' ri Cristo, ta'ej chika.
43010025	Y ri Jesús xu'ej chica ri achi'a' re': Nu'e'n yan chiva y man iniman ta. Nojiel ri samaj ri nca'n'an, pa rub'e' ri Nata' Dios nca'n'an-ve. Y ri samaj re', jare' ni'e'n in chica inre'.
43010026	Pero ixre' man nquininimaj ta, ruma ixre' man ix nu-ovejas ta; can inche'l ri xin'ej yan chiva.
43010027	Ri nu-ovejas cata'n nukul, y nca'a chuvij, y inre' vata'n quivach ijeje'.
43010028	Inre' niya' chica ri c'aslien ri man niq'uis ta y man jun chiquivach xtisach ta can. Y man jun xtitiquir xca'ralasaj-el pa nuk'a'.
43010029	Ri Nata' Dios ri xa'ruya' chuva inre', c'o más ru-poder chiquivach quinojiel y man jun xtitiquir xca'ralasaj-el pa ruk'a' jaja'.
43010030	Inre' y ri Nata', jo'c jun kab'anun riq'uin, xcha' ri Jesús.
43010031	Y ri achi'a' ri c'o quik'ij chiquicajol ri israelitas, xa'b'aquisic'a' chic pa ab'aj chirij ri Jesús chi niquiquimisaj.
43010032	Pero ri Jesús xu'ej chica ri achi'a' re': Can q'uiy utzulaj tak samaj ri i-nub'anun chivach, ruma ri poder ri ruyo'n-pa ri Nata' chuva. ¿Chica chiquivach ri utzulaj tak samaj ri nub'anun ri man nika ta chivach, y rumare' ntivajo' nquiniquimisaj cha ab'aj? xcha' ri Jesús.
43010033	Y ri achi'a' ri c'o quik'ij chiquicajol ri israelitas xqui'ej cha ri Jesús: Ojre' man ruma ta jun utzulaj samaj ncatkac'ak cha ab'aj. Ojre' ncatkac'ak ruma na'ej chi at Dios. Ruma jun ache ri ni'e'n quire', xa nuyok' rub'e' ri Dios, xa'cha'.
43010034	Pero ri Jesús xu'ej chica: Chupan ri i-ley ri tz'ib'an can, ri Dios nu'ej: Inre' nu'e'n chi ixre' can ix dioses.
43010035	Jaja' xu'ej dioses chica ri choj cha xuya-ve ri ruch'ab'al, y man jun modo ni'e'x chi man ketzij ta nu'ej ri ruch'ab'al ri Dios ri tz'ib'an can.
43010036	Xa quire' xu'ej ri Dios, ¿karruma ixre' nti'ej chi inre' xinyok' rub'e' ri Dios, ruma xin'ej chi inre' ri Ruc'ajuol ri Dios? Y inre' ri xirucha-pa chi xirutak-pa choch-ulief.
43010037	Y xa man ni'an ta ri ru'e'n-pa ri Nata' Dios chuva, man nquininimaj ta.
43010038	Pero xa ni'an ri ru'e'n-pa ri Nata' Dios chuva, mesque man nquininimaj ta inre', pero tinimaj nojiel ri nca'n'an chivach, richin quire' ntivatamaj y ntinimaj chi ri Nata' Dios c'o viq'uin y inre' inc'o riq'uin jaja', xcha' ri Jesús chica ri achi'a' ri c'o quik'ij.
43010039	Ijeje' can xcajo' ta xquitz'om ri Jesús, pero xa man xa'tiquir ta chic, ruma x'a chiquivach.
43010040	Y ri Jesús xak'ax chic apa juc'an ruchi' ri río Jordán, ri lugar pache' ri Juan el Bautista xa'ru'on bautizar ri vinak na'ay; y chire' xc'ujie-ve-ka.
43010041	Y iq'uiy vinak xa'lka riq'uin ri Jesús chire'. Y ri vinak re' niqui'ej: Can ketzij chi ri Juan el Bautista man jun milagro xu'on, pero nojiel ri tzij ri xa'ru'ej can chirij ri ache va, can ketzij, nca'cha' ri vinak.
43010042	Y iq'uiy vinak ri xquinimaj ri Jesús chupan ri lugar re'.
43011001	Chupan c'a ri aldea Betania, c'o jun ache rub'inan Lázaro ri niyavaj. Jaja' ic'o ica'ye' rana' quib'inan María y Marta, y ri iyoxe' re' aj-chire'.
43011002	Ri María re', jare' ri xyo'n jub'ul ak'uon chirij ri rakan ri Ajaf Jesús y xa'rusu' cha ri ruve'. Ruxi'al jaja' ri Lázaro ri niyavaj.
43011003	Ri María y ri Marta xquitak rasuon cha ri Jesús: Ajaf, naka'ej chava chi ri kaxi'al Lázaro, ri navajo', vacame niyavaj.
43011004	Y antok ri Jesús xra'xaj ri rasuon ri takuon-el cha, jaja' xu'ej: Ri Lázaro niyavaj, pero man richin ta camic, xa richin niyo'x ruk'ij ri Dios, chi quire' ri Ruc'ajuol ri Dios niyo'x ruk'ij, xcha' ri Jesús.
43011005	Ri Jesús altíra nca'rajo' ri Marta, ri María y ri quixi'al Lázaro.
43011006	Y antok jaja' xra'xaj chi ri Lázaro niyavaj, xa man x'a ta cha'nin chutz'atic, xa xc'ujie-ka chic ca'ye' k'ij chupan ri lugar ri pache' c'o-ve.
43011007	Y antok k'axnak chic ri ca'ye' k'ij, ri Jesús xu'ej chica ri ru-discípulos: Vacame kojtzalaj c'a Judea, xcha' chica.
43011008	Y ri ru-discípulos xqui'ej cha: Rabí, xa c'a jub'a' oc tiempo tak'ax antok ri achi'a' ri c'o quik'ij chiquicajol ri israelitas xcajo' ta xatquiquimisaj cha ab'aj, ¿y vacame navajo' ncatzalaj chic jun b'ay chire'? xa'cha' ri discípulos cha.
43011009	Pero ri Jesús xu'ej chica: Ri k'ij ruc'uan doce (cab'alajuj) horas. Ri ni'in pak'ij, man nutupij ta rakan, ruma c'o ri luz ri nib'ano ri sakil cha ri roch-ulief. Can nojiel nutz'at ruma ri sakil re'.
43011010	Pero ri ni'in pa k'aku'n, can nutupij ri rakan, ruma xa manak ri luz riq'uin.
43011011	Y antok ri Jesús ru'e'n chic nojiel re', xch'o' chic jun b'ay chica ri ru-discípulos y xu'ej: Ri ka-amigo Lázaro nivar. Pero nqui'a chi nic'asuoj, xcha' chica ri ru-discípulos.
43011012	Y ri ru-discípulos xqui'ej cha: Ajaf, xa ri Lázaro nivar, nu'on sanar, xa'cha'.
43011013	Pero ri Jesús xa chirij ri rucamic ri Lázaro xch'o-ve antok xu'ej chi nivar, pero ri ru-discípulos xi'ka pa quive' (xqui'an entender) chi choj nivar.
43011014	Entonces ri Jesús ja'al c'a k'alaj xu'ej chica: Ri Lázaro xcon.
43011015	Y can nquiquicuot ruma man inc'o ta Betania antok xcon ri Lázaro, chi quire' ixre' más ntiya' ivánima viq'uin. Vacame jo' Betania, pache' c'o-ve ri Lázaro, xcha' ri Jesús.
43011016	Pero ri jun discípulo ri Tomás rub'e', ri ni'e'x je' Dídimo cha, xu'ej chica ri nic'aj chic discípulos: Jo' riq'uin ri Jesús, chi quire' junan nkojquimisas riq'uin, xcha'.
43011017	Antok ri Jesús xalka Betania, ya caje' k'ij tiyo'x ri Lázaro chupan ri jul ri c'o choch jun tanatic juyu'.
43011018	Ri aldea Betania man naj ta quicajol riq'uin ri tanamet Jerusalén. Ri quicajol xa jun la'k ca'ye' kilómetros riq'uin nic'aj.
43011019	Y iq'uiy achi'a' ri c'o quik'ij chiquicajol ri israelitas ri xa'lka chi xa'qui'an consolar ri Marta y ri María, ruma xcon ri quixi'al Lázaro.
43011020	Antok ri Marta xuna'iej chi patanak ri Jesús, jun-anin xb'aruc'ulu'. Pero ri María xa xc'ujie' can chire' pa jay.
43011021	Y antok ri Marta xalka riq'uin ri Jesús, jaja' xu'ej cha: Ajaf, xa ta atc'o vave', man ta xcon ri nuxi'al.
43011022	Pero inre' vata'n chi ri xtac'utuj cha ri Dios vacame, ri Dios can xtuya' chava, xcha' ri Marta cha ri Jesús.
43011023	Ri Jesús xu'ej cha ri Marta: Ri axi'al Lázaro xtic'astaj-pa.
43011024	Y ri Marta xu'ej: Inre' vata'n chi xtic'astaj-pa; ruma antok xtalka ri ruq'uisb'al k'ij, quinojiel ri quiminaki' xca'c'astaj-pa, xcha'.
43011025	Ri Jesús xu'ej cha ri Marta: Inre' nquicovin nca'nc'asuoj ri i-quiminak chic y nquicovin je' niya' c'aslien. Rumare' ri niniman vichin, mesque xticon, can xtic'asie' chic jun b'ay.
43011026	Y chica-na vinak ri c'o ruc'aslien choch-ulief y nquirunimaj inre', man xticon ta richin nojiel tiempo. ¿Nanimaj re'? xcha' ri Jesús cha ri Marta.
43011027	Y ri Marta xu'ej cha ri Jesús: Quire' Ajaf, can ninimaj chi atre' ri Cristo ri Ruc'ajuol ri Dios, ri xapa vave' choch-ulief, xcha' cha.
43011028	Antok ri Marta ru'e'n chic ri tzij re' cha ri Jesús, x'a chi xb'arayuoj ri María ri quichak'-quinimal-qui' riq'uin. Y antok xb'aka, ri Marta xu'ej pa ruxiquin ri María: Ri Maestro xalka y vacame ncarayuoj, xcha' cha.
43011029	Ri María, antok xra'xaj quire', xpalaj-pa ri pache' c'o-ve y jun-anin x'a c'a pache' c'o-ve ri Jesús.
43011030	Ri Jesús c'a maja' tuoc chupan ri aldea Betania, xa c'a c'o chupan ri lugar pache' xb'ac'ul-ve ruma ri Marta.
43011031	Y antok ri vinak israelitas ri ic'o chirachuoch ri María chi niqui'an consolar, xquitz'at chi jun-anin xpalaj-el y x'a; ijeje' xa'a chirij, ruma ijeje' xqui'ej-ka: Ri María ni'uok' chuchi' ri jul ri pache' yo'n-ve ri ruxi'al.
43011032	Y antok ri María xalka pache' c'o-ve ri Jesús y xutz'at, xxuquie-ka chukul rakan y xu'ej cha: Ajaf, xa ta atc'o vave', man ta xcon ri nuxi'al, xcha'.
43011033	Y antok ri Jesús xutz'at chi ri María ntuok' y nca'uok' je' quinojiel ri vinak israelitas ri i-b'anak riq'uin ri María, ri ránima ri Jesús jun-ve xu'on xuna' y xb'isuon-ka.
43011034	Y xuc'utuj: ¿Pache' yo'n-ve ri Lázaro? xcha'. Y ijeje' xqui'ej: Ajaf, jo' y nakac'utu' chavach, xa'cha' cha.
43011035	Y ri Jesús xuok'.
43011036	Jare' antok ri vinak israelitas ri nca'qui'an consolar ri Marta y ri María, xqui'ej: Titz'ata', k'alaj chi altíra xrajo', xa'cha'.
43011037	Pero ic'o chiquivach ri vinak re' xqui'ej chirij ri Jesús: Jaja' c'a xu'on cha ri muoy chi xtzu'n. ¿Man ta came xcovin xu'on chi man ta xcon ri Lázaro? xa'cha'.
43011038	Antok ri Jesús xalka chuchi' ri pache' yo'n-ve, xb'isuon chic ka jun b'ay. Ri jul ri pache' yo'n can ri Lázaro jun cueva ri c'o choch jun tanatic juyu', ri tz'apin can ruchi' cha jun ab'aj.
43011039	Y ri Jesús xu'ej: Tivalasaj-el ri ab'aj ri choj cha tz'apin can ruchi' ri jul, xcha' chica. Pero ri Marta, ri rana' ri quiminak, xu'ej cha ri Jesús: Ajaf, chuf chic, ruma ya caje' k'ij ticon, xcha' cha.
43011040	Pero ri Jesús xu'ej cha ri Marta: Inre' nu'e'n chic chava chi xa xtanimaj, can xtatz'at ri nu'on ri ru-poder ri Dios, xcha' cha.
43011041	Y ja xcalasaj-el ri ab'aj ri choj cha tz'apin can ruchi' ri jul ri pache' c'o-ve ri quiminak. Y ri Jesús xtzu'n chicaj y xu'ej: Nata', tiox b'a' niya' chava ruma xinavaxaj-pa.
43011042	Inre' vata'n chi siempre nquinavaxaj. Pero nojiel re', ni'ej cuma ri vinak ri quimaluon-pa-qui' viq'uin vacame, chi tiquinimaj chi atre' ri xatako-pa vichin ri choch-ulief.
43011043	Antok ri Jesús ru'e'n chic ri tzij re', riq'uin nojiel ruchuk'a' xch'o' y xu'ej: ¡Lázaro, catiel-pa juviera! xcha'.
43011044	Y ri Lázaro, ri quiminak, xb'a'iel-pa. Y ri ruk'a-rakan yo'n tziak chirij, y ri rupalaj tz'apin cha jun tziak xax. Y ri Jesús xu'ej: Tiquira' ri tziak chirij, chi quire' otz ni'in y ni'a, xcha'.
43011045	Y iq'uiy chiquivach ri vinak israelitas ri xa'lka riq'uin ri María, xquinimaj ri Jesús antok xquitz'at ri xu'on, chi xuc'asuoj ri quiminak.
43011046	Pero ic'o nic'aj xa'a quiq'uin ri achi'a' fariseos y xb'aquitzijuoj chica, ri xu'on ri Jesús.
43011047	Y ri principales sacerdotes y ri achi'a' fariseos xquimol-qui' y xa'cayuoj je' ri nic'aj chic achi'a' ri autoridades quichin ri israelitas y xqui'ej chica: ¿Chica naka'an? Ruma ri ache rub'inan Jesús q'uiy milagros ri nca'ru'on chiquivach ri vinak.
43011048	Y xa xtakaya' lugar cha, quinojiel ri vinak xca'niman richin; y xca'pa ri romanos, y xtiqui'an destruir ri templo y ri ka-nación, xa'cha' ijeje'.
43011049	Entonces ri Caifás, ri sacerdote ri más c'o ruk'ij chupan ri juna' re', jun cach'il ri principales sacerdotes, xch'o' y xu'ej chica: Ixre' xa man jun ivata'n.
43011050	Man nti'an ta pensar jub'a' chi xa más otz chi jo'c jun nicon pa ka-cuenta konojiel y man nkucon ta konojiel, xcha'.
43011051	Antok ri Caifás xu'ej quire', man runo'j ta jaja' xucusaj. Ri tzij ri xa'ru'ej jaja', ja ri Dios ri x'e'n-pa cha, ruma chupan ri juna' re' jaja' ri sacerdote ri más c'o ruk'ij. Rumare' ri Dios xu'on cha chi xu'ej chi ja ri Jesús xticon pa qui-cuenta ri vinak israelitas.
43011052	Pero ri Jesús man jo'c ta pa qui-cuenta ri vinak israelitas xticon, xa xticon je' chi nu'on xa jun quiq'uin ri vinak ri i-ralc'ual ri Dios ri quiquiran-qui' choch-ulief.
43011053	Y chupan ri mismo k'ij re', ri achi'a' ri c'o quik'ij xqui'ej chiquivach chi xtiquiquimisaj ri Jesús.
43011054	Rumare', ri Jesús man chic xuc'ut ta ri' chiquivach ri achi'a' ri c'o quik'ij chiquicajol ri israelitas. Jaja' x'a jun tanamet rub'inan Efraín ri c'o cierca ri desierto. Y xc'ujie-ka chire' quiq'uin ri ru-discípulos.
43011055	Y ya nalka ri Pascua, ri jun quinamak'ej ri israelitas. Rumare' iq'uiy vinak ri xa'iel-pa pa tak quitanamit, chi xa'a pa tanamet Jerusalén. Can xa'a chi niqui'an purificar-qui' choch ri Dios, antes choch ri namak'ej.
43011056	Y ri vinak niquicanuj ri Jesús, y pa templo niquic'utuj chiquivach: ¿Chica nti'an pensar ixre'? ¿Nipa came chupan ri namak'ej re'? nca'cha' ri vinak re'.
43011057	Ri principales sacerdotes y ri achi'a' fariseos calasan chic rutzijoxic, chi chica-na ri xtina'ien pache' c'o-ve ri Jesús, tu'ej chica ijeje', chi niquitz'ama'.
43012001	Antok vaki' chic k'ij nrajo' chi nalka ri k'ij richin ri namak'ej Pascua, ri Jesús x'a chupan ri aldea Betania, ri rutanamit ri Lázaro, ri xcon y xc'asos chiquicajol ri quiminaki' ruma ri Jesús.
43012002	Y chire' x'an jun va'en ruma xalka ri Jesús. Y ja ri Marta ri nca'tzuku-apa ri ic'o chirij ri mesa. Y ri Lázaro c'o chiquicajol ri i-tz'uyul-apa chirij ri mesa riq'uin ri Jesús.
43012003	Xpa ri María ri rana' ri Lázaro, xb'aruc'ama-pa nic'aj litro nardo puro; jun jub'ul ak'uon ri altíra cara rajal. Y xuya' chirij rakan ri Jesús y xa'rusu' cha ri ruve'. Y ri jay re' can xnuoj riq'uin ri ruxla' ri ak'uon re'.
43012004	Y jun chiquivach ri discípulos, ri Judas Iscariote rub'e', ri ruc'ajuol ri Simón; ri discípulo re' ja ri xtic'ayin richin ri Jesús, xu'ej:
43012005	¿Karruma man xc'ayix ta ri jub'ul ak'uon re'? Xa ta xc'ayix, xyo'x ta trescientos denarios; y ri rajal xjach ta chica ri i-puobra, xcha'.
43012006	Jaja' xu'ej quire', pero man ruma ta altíra nca'rajo' ri i-puobra. Jaja' quire' xu'ej ruma jaja' niyaco ri miera y c'o ri nalak'aj-el. Jaja' xa alak'uon.
43012007	Y ri Jesús xu'ej cha: Taya' chire'. Mesque maja' quicon, jaja' can vichin inre' ruyacuon-pa ri ak'uon re' richin ri k'ij antok xquimuk.
43012008	Ruma ri i-puobra, can siempre ic'o iviq'uin. Pero inre' man siempre ta xquic'ujie' iviq'uin, xcha' jaja'.
43012009	Antok ri vinak israelitas xquina'iej chi ri Jesús c'o Betania, can iq'uiy ri xa'pa, pero man jo'c ta chi niquitz'at jaja', xa richin je' chi niquitz'at ri Lázaro, ri xc'asos ruma ri Jesús chiquicajol ri quiminaki'.
43012010	Rumare' ri principales sacerdotes xqui'ej chiquivach chi niquiquimisaj je' ri Lázaro.
43012011	Ruma jaja', mare' iq'uiy israelitas ri nca'quiya' can ijeje' y niquinimaj ri Jesús.
43012012	Chuca'n k'ij, chire' pa tanamet Jerusalén, can iq'uiy vinak ic'o ruma ri namak'ej. Y antok xca'xaj chi patanak ri Jesús,
43012013	xquic'uaj ch'itak ruk'a' palmas y xb'aquic'ulu' y riq'uin nojiel quichuk'a' niqui'ej: ¡Tiox b'a' chi patanak ri Jun re'! ¡Bendito ri patanak pa rub'e' ri Ajaf Dios, jare' ri Ka-Rey ojre' israelitas! nca'cha'.
43012014	Y ri Jesús c'o jun alaj burro ri xril, chi xch'oquie-el chirij. Can inche'l ri nu'ej chupan ri ruch'ab'al ri Dios ri tz'ib'an can:
43012015	Man tixi'ij-ivi' ixre' ri ixc'o pa tanamet Sion; ruma ri I-Rey ja patanak, ch'acol-pa chirij jun alaj burro. Quire' ri tz'ib'an can.
43012016	Na'ay ri ru-discípulos man xi'ka ta pa quive' (man xqui'an ta entender) nojiel re'. C'aja' antok ri Jesús c'astajnak chic pa chiquicajol ri quiminaki' y c'o chic namalaj ruk'ij, c'ajare' xalka pa quive' chi nojiel ri xb'anataj, can tz'ib'an can chupan ri ruch'ab'al ri Dios.
43012017	Y ri vinak ri xquitz'at ri Jesús antok xrayuoj ri Lázaro ri quiminak chic y xuc'asuoj-pa chiquicajol ri quiminaki', niqui'ej chica ri nic'aj chic vinak.
43012018	Y rumare', ri vinak xa'pa chi nalquic'ulu' ri Jesús. Ri vinak re' can caxan chic ri milagro ri xu'on riq'uin ri Lázaro.
43012019	Pero ri achi'a' fariseos niqui'ej chiquivach: Titz'ata', quinojiel ri vinak i-b'anak chirij. Man niquinimaj ta ri katzij ojre', nca'cha'.
43012020	Y chiquicajol quinojiel ri vinak ri nca'lka pa tanamet Jerusalén chi nalquiya' ruk'ij ri Dios chupan ri namak'ej, ic'o je' nic'aj vinak man israelitas ta.
43012021	Ri vinak re' xa'b'aka riq'uin ri Felipe ri aj-Betsaida ri c'o chupan Galilea, chi niquic'utuj favor cha; ruma jaja' jun ru-discípulo ri Jesús. Ri vinak re' xqui'ej cha: Tuoya, ojre' nakajo' nkuch'o' cha ri Jesús, xa'cha'.
43012022	Ri Felipe x'a y xb'aru'ej cha ri Andrés ri jun discípulo je'. C'ajare' ri ica'ye' xa'a chi xb'aqui'ej cha ri Jesús.
43012023	Y ri Jesús xu'ej chica ri ica'ye' discípulos: Ja xalka ri huora, chi ri Xtak-pa chicaj chi xalax chi'icajol xtic'ujie' ruk'ij.
43012024	Can ketzij, ketzij ri ni'ej chiva chi xa man nitic ta jun ru-semilla trigo pan ulief, choj quire' xtic'ujie'. Pero xa nitic-ka pan ulief ri ru-semilla trigo re', xtiel-pa y xtuya' roch.
43012025	Ri altíra nrajo' ri ruc'aslien vave' ri choch-ulief, man xticolotaj ta. Pero ri man nrajo' ta ri ruc'aslien vave' choch-ulief, xa nuyac-apa richin ri c'aslien ri man niq'uis ta.
43012026	Y xa c'o jun nrajo' nu'on ri nusamaj, tipa viq'uin. Y pache' xquic'ujie-ve inre', chire' je' xtic'ujie-ve jaja'. Ri xtib'ano ri nusamaj, xti'an cha ruma ri Nata' chi xtic'ujie' ruk'ij.
43012027	Inre' altíra nik'axo ri vánima vacame. ¿Pero chica xtin'ej vacame: Nata', quinacalo' choch ri huora richin sufrimiento? Más inre' xa richin re' xipa.
43012028	C'ajare' jaja' xu'ej: Nata', can tab'ana' chi nik'alajin chi c'o ak'ij, xcha'. Y jare' antok Jun xch'o-pa chicaj y xu'ej: Can nub'anun chic quire'. Y xtin'an chic jun b'ay, chi nik'alajin nuk'ij.
43012029	Y can iq'uiy chiquivach ri vinak ri ic'o chire' niqui'ej chi jun ráya ri xca'xaj antok xch'o-pa ri Jun chicaj. Y nic'aj chic niqui'ej: Jun ángel ri xch'o-pa cha, nca'cha'.
43012030	Y ri Jesús xu'ej chica: Ri xivaxaj ri xch'o-pa chicaj, xch'o-pa ivuma ixre' y man vuma ta inre'.
43012031	Vacame xalka ri k'ij chi ri Dios nu'on juzgar ri roch-ulief, y ri Satanás, ri tz'amayuon ri roch-ulief, xtalasas-el.
43012032	Y antok inre' xquijotob'ax choch ri cruz, ri vinak xca'pa viq'uin inre', xcha' jaja'.
43012033	Ri Jesús xu'ej quire', chi xu'ej ri chica modo xtiquimisas.
43012034	Y ri vinak xqui'ej: Katz'atuon chupan ri ruch'ab'al ri Dios, chi ri Cristo man nicon ta, can xtic'asie' richin nojiel tiempo. ¿Karruma na'ej chi nic'atzin chi ri Xtak-pa chicaj chi xalax chikacajol nijotob'ax choch ri cruz? Can ta'ej c'a chika, ¿chica re' ri Xtak-pa chicaj chi xalax chikacajol? xa'cha'.
43012035	Jare' antok ri Jesús xu'ej chica: Ri Luz c'a c'o jutz'it tiempo iviq'uin. Can chupan c'a ri Luz quix'in-ve, mientras c'a c'o iviq'uin. Y xa man xti'an ta quire', antok xtina', pa k'aku'n yan chic nquix'in-ve; y jun ri pa k'aku'n ni'in-ve, man rata'n ta pache' b'anak-ve.
43012036	Mientras c'a c'o ri Luz iviq'uin, can tinimaj c'a, chi quire' nquixuoc ralc'ual ri Luz re'. Quire' xa'ru'ej ri Jesús chica ri vinak. Y xa'ruya' can, y man jun xna'ien pache' x'a-ve.
43012037	Ri Jesús q'uiy milagros xa'ru'on chiquivach ri vinak. Pero mesque quire' xu'on, ijeje' man xquinimaj ta.
43012038	Y quire' ri xb'anataj, chi nu'on cumplir ri rutz'ib'an can ri profeta Isaías. Jaja' rutz'ib'an can: Ajaf, ¿chica xniman ri atzij ri xkatzijuoj? ¿C'o came jun vinak ri xutz'at ri a-poder? Quire' nu'ej ri rutz'ib'an can ri Isaías.
43012039	Ri vinak re' man niquinimaj ta, ruma chupan ri rutz'ib'an can ri Isaías nu'ej je':
43012040	Can b'anun chica ijeje' ruma ri Dios chi man nca'tzu'n ta y cof ranun ri cánima; mare' man niquitz'at ta ri nic'ut chiquivach, y man nicajo' ta chi ntuoc riq'uin cánima, y can man nicajo' ta niquiya' can ri pecado chi niqui'an ri nivajo' inre', chi nic'ax ri quic'aslien. Quire' nu'ej ri Dios, ri rutz'ib'an can ri Isaías.
43012041	Ri profeta Isaías, ri xc'ujie' ojier can tiempo, xu'ej quire' antok xutz'at yan ruk'ij ri Ajaf Jesús, y chirij jaja' ru'e'n can.
43012042	Pero mesque quire', iq'uiy chiquicajol ri autoridades quichin ri israelitas xquinimaj ri Jesús. Pero man xqui'ej ta, ruma niquixi'ij-qui' chiquivach ri achi'a' fariseos, chi man ca'kotax-pa chupan ri sinagoga.
43012043	Ruma ijeje' más nika chiquivach chi niyo'x quik'ij cuma ri vinak, que choch niyo'x quik'ij ruma ri Dios.
43012044	Y ri Jesús riq'uin ruchuk'a' xch'o' y xu'ej: Ri nquirunimaj inre', man jo'c ta inre' ri nquirunimaj, xa nunimaj c'a ri takayuon-pa vichin.
43012045	Ri nquirutz'at inre', can nutz'at je' ri Dios ri takayuon-pa vichin.
43012046	Ruma inre' ri Luz ri xipa choch-ulief, chi quire' xa c'o jun ri xtiniman vichin, ri ruc'aslien man chic xtic'ujie' ta chupan ri k'aku'n.
43012047	Pero ri vinak ri nra'xaj ri nutzij y man nu'on ta ri nra'xaj, man inre' ta ri xquib'ano juzgar richin. Ruma inre' man xipa ta choch-ulief chi nca'n'an juzgar ri vinak. Inre' xipa chi nca'ncol ri vinak.
43012048	Ri man nquirajo' ta inre' y man nrajo' ta ri nuch'ab'al, c'o ri xtib'ano juzgar richin; ja ri ch'ab'al ri xa'n'ej, jare' ri xtib'ano juzgar richin chupan ri ruq'uisb'al k'ij.
43012049	Ruma ri ch'ab'al ri xin'ej, ja ri Nata' ya'yuon-pa chuva. Jaja' ri takayuon-pa vichin y ru'e'n-pa chuva chica ch'ab'al ri xtinc'ut y xtintzijuoj.
43012050	Y vata'n chi ri ru'e'n-pa ri Nata' Dios chuva, can nuya' c'aslien ri man niq'uis ta. Rumare' ri ch'ab'al ri ni'ej, can inche'l ri ru'e'n-pa ri Nata' chuva inre', can quire' xal'ej-ka.
43013001	Y antok ya nalka ri k'ij richin ri namak'ej Pascua, ri Jesús rata'n chic chi ya nalka ri huora chi jaja' ntiel-el vave' choch-ulief y nitzalaj-el chicaj riq'uin ri Rutata'. Ri Jesús can altíra xa'rajo' quinojiel ri i-richin jaja' ri ic'o vave' choch-ulief, y quire' xu'on hasta c'a xcon.
43013002	Antok ri Jesús y ri discípulos ja nca'va' chak'a', ri diablo ya ruyo'n chic pa ránima ri Judas Iscariote, ri ruc'ajuol ri Simón, chi tujacha' ri Jesús.
43013003	Ri Jesús can rata'n chi nojiel jachuon-pa pa ruk'a' ruma ri Dios ri Rutata', y can rata'n chi riq'uin ri Dios patanak-ve y chire' chic ni'a-ve.
43013004	Y ri Jesús xutanab'a' can ri ruva'en, xpalaj y xralasaj-el ri tziak ri ruk'u'n, xb'aruc'ama-pa jun tualla, y xuxim chupan.
43013005	Y xuya' je' ya' chupan jun vacal y xutz'om ruch'ajic ri cakan ri ru-discípulos, y nusu' ri cakan cha ri tualla ri ruximuon chupan.
43013006	Y antok xalka riq'uin ri Simón Pedro chi nuch'aj ri rakan, ri Pedro xu'ej cha ri Jesús: Ajaf, ¿atre' nach'aj ri vakan inre'? xcha'.
43013007	Y ri Jesús xu'ej cha ri Pedro: Ri nquinajin inre', man xti'ka ta pan ave' (man xta'an ta entender) vacame, pero chua'k chi cab'ij xti'ka pan ave' (xta'an entender).
43013008	Pero ri Pedro xu'ej: Inre' man xtinya' ta chi xtach'aj ri vakan, xcha'. Y ri Jesús xu'ej cha: Xa man naya' ta, man xcac'ujie' ta viq'uin, xcha' ri Jesús.
43013009	Rumare' ri Simón Pedro xu'ej cha ri Jesús: Ajaf, xa quire', man jo'c ta ri vakan nach'aj, xa tach'aja' je' ri nuk'a' y ri nujaluon, xcha' ri Pedro.
43013010	Pero ri Jesús xu'ej cha: Jun ri ya xatin, jo'c chic ri rakan nuch'aj; ruma jaja' can rujosk'in chic ri'. Ixre' sak chic ri ic'aslien, mesque man ixvonojiel ta, xcha' ri Jesús.
43013011	Jaja' xu'ej quire', ruma rata'n ri chica xtijacho richin. Y mare' xu'ej: Man ixvonojiel ta sak chic ri ic'aslien.
43013012	Y antok ri Jesús ruch'ajuon chic cakan ri ru-discípulos, xb'aruc'ama' chic pa ri tziak ri ruch'iluon can chirij, xb'atz'uye' chic chirij ri mesa y xu'ej: ¿Xi'ka pan ive' (xi'an entender) ri xin'an inre'?
43013013	Ixre', Maestro y Ajaf nquixcha' chuva. Can otz ri nti'ej, ruma quire'.
43013014	Y xa inre' ri Maestro y ri Ajaf xinch'aj ri ivakan, quire' mismo tib'ana' ixre', tich'aja' ivakan chivach-ka ixre'.
43013015	Inre' ya xinc'ut chivach. Can inche'l ri xin'an inre' iviq'uin, can quire' tib'ana' ixre'.
43013016	Can ketzij, ketzij ri ni'ej chiva: Man jun samajiel más nem choch ri rajaf; ni ri takuon-el, más nem choch ri takayuon-el richin.
43013017	Xa ixre' xivatamaj can nojiel re' y can nti'an ri xivatamaj, can ja'al quixquicuot.
43013018	Man chivij ta ixvonojiel nquich'o-ve, ruma inre' vata'n ivach ixre' ri xixcha'. Pero xtu'on cumplir ri tz'ib'an can chupan ri ruch'ab'al ri Dios ri nu'ej: Ri jun ri xva' viq'uin, xpalaj chuvij. Quire' nu'ej chupan ri ruch'ab'al ri Dios.
43013019	Re' ni'ej yan chiva, chi quire' antok xtalka ri k'ij chi nib'anataj, xtinimaj chi inre' ri Cristo.
43013020	Can ketzij, ketzij ri ni'ej chiva: Ri xtib'ano recibir ri nitak-el inre', can inre' ri nquiru'on recibir y ri xquiru'on recibir inre', can nu'on recibir ri takayuon-pa vichin.
43013021	Y antok ri Jesús ru'e'n chic nojiel re', ri ránima can vor chica xuna'. Jaja' xu'ej chica: Can ketzij, ketzij ri ni'ej chiva, chi jun chivach ixre' ri xtijacho vichin, xcha' chica.
43013022	Y ri discípulos xquica'yiej-qui', y man niquil ta chica niqui'ej, ruma man cata'n ta choj chirij xch'o-ve.
43013023	Y ri jun chiquivach ri discípulos, ri altíra najo'x ruma ri Jesús, rak'al riq'uin ri Jesús.
43013024	Y cha ri jun discípulo re', xu'on-apa seña ri Simón Pedro, chi tuc'utuj cha ri Jesús chi chica ri jun ri xtijacho richin.
43013025	Y ri discípulo re' xrak'ie-apa cierca ri roch-ruc'u'x ri Jesús, y xuc'utuj cha: Ajaf, ¿chica ri jun ri xtijacho avichin? xcha' cha.
43013026	Y ri Jesús xu'ej cha ri discípulo re': Ri choj cha xtinya-ve jun pedazo simíta mub'an, jare' ri xtijacho vichin. Y jaja' xumub'a' jun pedazo simíta y xuya' cha ri Judas Iscariote ri ruc'ajuol ri Simón.
43013027	Y antok ri Judas Iscariote xuc'ux-ka ri simíta re', ja xuoc ri Satanás pa ránima. Y ri Jesús xu'ej cha: Ri ab'anun chic pensar chi na'an, tab'ana' cha'nin, xcha' cha.
43013028	Pero ri discípulos ri ic'o-apa chirij ri mesa riq'uin, man xi'ka ta pa quive' (man xqui'an ta entender) karruma quire' xu'ej cha ri Judas.
43013029	Ic'o xqui'an-ka pensar chi xtak-el ruma ri Jesús chulok'ic nojiel ri xtic'atzin chica chupan ri namak'ej, o chi tuya' miera chica ri i-puobra, ruma ijeje' cata'n chi ja ri Judas ri niyaco ri miera.
43013030	Ri Judas jo'c xuc'ux-el ri jun pedazo simíta, ja xiel-el. Antok xiel-el jaja', can chak'a' chic.
43013031	Y antok ri Judas alanak chic el, ri Jesús xu'ej: Ja xalka ri huora chi ri Xtak-pa chicaj chi xalax chi'icajol, xtik'alajin chi can c'o-ve ruk'ij. Y quire' je' ri Dios, can xtik'alajin ri nem ruk'ij ruma jaja'.
43013032	Y ri Dios can xtik'alajin ri ruk'ij ruma jaja', y ri Dios can xtu'on chi nik'alajin ri ruk'ij. Y re' vacame.
43013033	Ch'itak valc'ual, xa jub'a' chic oc tiempo ri xquic'ujie' iviq'uin. Ixre' xquinicanuj; pero vacame ni'ej can chiva, inche'l ri nu'e'n chica nic'aj chic israelitas, chi ri pache' xquib'ac'ujie-ve inre', ixre' man xquixtiquir ta xquixb'aka vacame.
43013034	Vacame niya' jun c'ac'ac' mandamiento chiva: Can tivajo-ivi'. Can inche'l nquixvajo' inre', can quire' tib'ana' ixre'. Jare' ri c'ac'ac' mandamiento ri niya' can chiva.
43013035	Y xa xtivajo-ivi', ri vinak xtiquitz'at chi ix nu-discípulos inre', xcha' ri Jesús.
43013036	Y ri Simón Pedro xu'ej cha ri Jesús: Ajaf, ¿pache' c'a nca'a-ve? xcha'. Y ri Jesús xu'ej cha: Vacame man ncatiquir ta nca'a chuvij ri pache' xqui'a-ve inre'. Pero después xcatiquir xca'a chuvij, xcha' cha ri Pedro.
43013037	Y ri Pedro xu'ej cha: Ajaf, ¿karruma man nquitiquir ta nqui'a chavij vacame? Ruma xa nic'atzin chi niya' ri nuc'aslien avuma atre', can xtinya-ve, xcha'.
43013038	Ri Jesús xu'ej cha: ¿Naya' came ri ac'aslien vuma inre'? Inre' can ketzij, ketzij ri ni'ej chava: C'a maja' titzirin-pa ri mama', antok atre' oxe' yan mul ta'ej chica ri nca'c'utun chava, chi man avata'n ta noch, xcha' ri Jesús cha ri Pedro.
43014001	Man tich'ujirisaj ri ivánima, xcha' ri Jesús chica ri ru-discípulos. Inre' vata'n chi iniman ri Dios. Quire' je' tib'ana' viq'uin inre'. Can quininimaj.
43014002	Pa rachuoch ri Nata' Dios q'uiy lugar c'o. Y xa man ta quire', xin'ej yan ta chiva. Vacame nqui'a chi nichojmij ri i-lugar.
43014003	Y xa nqui'a inre', y nichojmij ri i-lugar, xquipa chic jun b'ay y xquixvuc'uaj viq'uin; chi quire', pache' xquic'ujie-ve inre', chire' je' xquixc'ujie-ve ixre'.
43014004	Ixre' ivata'n pache' nqui'a-ve inre' y ivata'n je' ri b'ay, xcha' ri Jesús chica ri ru-discípulos.
43014005	Y ri discípulo ri Tomás rub'e' xu'ej cha ri Jesús: Ajaf, ojre' man kata'n ta pache' nca'a-ve atre'. ¿Che'l chi kata'n ri b'ay re'?
43014006	Y ri Jesús xu'ej: Inre' ri b'ay, inre' ri ketzij, y inre' ri c'aslien. Man jun xticovin xtib'aka riq'uin ri Nata' xa man xquirunimaj ta inre'.
43014007	Y xa ixre' xivatamaj noch inre', can xivatamaj je' roch ri Nata'. Y vacame can itz'atuon chic, y ivata'n chic roch, xcha' chica.
43014008	Y ri Felipe, jun chic chiquivach ri discípulos, xu'ej cha ri Jesús: Ajaf, tac'utu' ri Atata' Dios chakavach, y riq'uin re' suficiente, xcha'.
43014009	Y ri Jesús xu'ej cha: ¿Q'uiy yan tiempo quic'ujie' iviq'uin, y man avata'n ta noch, atre' Felipe? Ri tz'atayuon vichin, rutz'atuon je' ri Nata'. ¿Karruma c'a atre' na'ej chi nic'ut ri Nata' chivach?
43014010	¿Man nanimaj ta atre' chi ri Nata' c'o viq'uin inre' y inre' inc'o riq'uin jaja'? Ri tzij ri xintzijuoj chivach, can riq'uin ri Nata' patanak-ve, ruma jaja' c'o viq'uin inre'. Can jaja' ri nib'ano ri samaj.
43014011	Can quininimaj chi inre' inc'o riq'uin ri Nata' y jaja' c'o viq'uin inre'. Y xa man nquininimaj ta ruma ri ni'ej chiva, titz'ata' c'a ri nusamaj y quininimaj.
43014012	Can ketzij, ketzij ri ni'ej chiva: Ri xquirunimaj inre', xca'ru'on ri samaj ri xin'an inre'; y can más nima'k tak samaj xca'ru'on, ruma inre' nqui'a riq'uin ri Nata' chicaj,
43014013	y nojiel ri xtic'utuj cha ri Nata' pa nub'e' inre', can xtin'an. Chi quire' nik'alajin ri ruk'ij ri Nata' vuma inre'.
43014014	Xa c'o ri xtic'utuj pa nub'e' inre', can xtinya-pa chiva.
43014015	Xa nquinivajo', can tib'ana' nojiel ri nu-mandamientos.
43014016	Y inre' xtinc'utuj cha ri Nata', y jaja' xtutak-pa Jun chic ri xtito'n ivichin. Jun ri can xtic'ujie' iviq'uin richin nojiel tiempo.
43014017	Y re' ja ri Espíritu Santo ri nquixrutijuoj riq'uin ri ketzij. Ri vinak ri man quiniman ta ri Dios man niqui'an ta recibir riq'uin cánima, ruma ri Espíritu Santo man niquitz'at ta, ni man cata'n ta je' roch. Pero ixre' ri iniman chic, can ivata'n chic roch, ruma jaja' c'o chic iviq'uin y xtic'ujie' riq'uin ivánima.
43014018	Inre' nqui'a, pero man xquixya' ta can iyuon inche'l jun mab'a', ruma xa nquipa chic iviq'uin.
43014019	Ri vinak ri man quiniman ta ri Dios, jo'c chic jub'a' xquinquitz'at, pero ixre' xquinitz'at chic. Ruma inre' c'o nuc'aslien, ixre' je' xtic'ujie' ic'aslien.
43014020	Y chupan ri k'ij re', xtik'alajin otz chivach chi inre' inc'o riq'uin ri Nata', ixre' ixc'o viq'uin inre' y inre' inc'o iviq'uin ixre'.
43014021	Ri c'o ri nuch'ab'al pa ránima y nca'ru'on nojiel ri mandamientos ri nca'n'ej, can nquirajo'. Y ri nquirajo' inre', can xtajo'x ruma ri Nata', y inre' je' can xtinvajo' y xtinc'ut-vi' choch, xcha' ri Jesús.
43014022	Y ri Judas, ri jun chiquivach ri ru-discípulos, pero man ja ta ri Iscariote, xuc'utuj cha ri Jesús: Ajaf, ¿karruma jo'c chakavach ojre' xtac'ut-ve-avi' y man nac'ut ta avi' chiquivach ri vinak ri man quiniman ta ri Dios?
43014023	Y ri Jesús xu'ej cha: Ri nquirajo', can nu'on ri nu'ej ri nuch'ab'al. Ri jun ri xtib'ano quire', can xtajo'x ruma ri Nata'. Y ri Nata' y inre' xkupa riq'uin y xtaka'an kachuoch riq'uin ránima.
43014024	Ri man nquirajo' ta, man nu'on ta ri nu'ej ri nuch'ab'al. Y ri ch'ab'al ri ivaxan viq'uin, man vichin ta inre'; xa richin ri Nata' ri takayuon-pa vichin.
43014025	Y nojiel ri ch'ab'al re', can nu'e'n-pa chivach.
43014026	Y antok inre' man inc'o ta chic iviq'uin, ri Nata' xtutak-pa ri Espíritu Santo ri xtito'n ivichin. Y jaja' ri xtic'ujie' iviq'uin pa nuc'axiel inre'. Y jaja' je' xquixrutijuoj y xtunataj chiva nojiel ri ch'ab'al ri i-nu'e'n can inre' chiva.
43014027	Ri paz ri c'o viq'uin inre', niya' can chiva. Ri paz ri niya' can inre' riq'uin ivánima, man inche'l ta ri paz ri niquiya' ri vinak. Man tich'ujirisaj ri ivánima, y man tixi'ij-ivi'.
43014028	Xivaxaj ri xin'ej yan chiva: Inre' xqui'a, pero nquitzalaj chic pa iviq'uin. Y xa ixre' nquinivajo', nquixquicuot ta, ruma inre' nu'e'n chi nqui'a riq'uin ri Nata'. Jaja' c'o más ruk'ij chinoch inre'.
43014029	Re' ni'ej yan can chiva, chi quire' antok xtalka ri k'ij re', xtinimaj ri nu'e'n can chiva.
43014030	Y vacame man q'uiy ta chic ri ch'ab'al ri xtin'ej can chiva, ruma ri tiempo xa man q'uiy ta chic. Ri Satanás, ri tz'amayuon ri roch-ulief, xa nuc'ut yan pa-ri'. Jaja' man jun ruk'a' chuva.
43014031	Inre' ni'an ri nrajo' ri Nata', chi quire' ri vinak ri ic'o choch-ulief niquitz'at chi inre' nivajo' ri Nata'. Quixpalaj y kojiel-el vave', xcha' chica.
43015001	Y ri Jesús xu'ej: Inre' ri ketzij mata uva, y ri Nata' jare' ri samajiel.
43015002	Antok jun mata uva ic'o ruk'a' ri man niquiya' ta quivach, nca'lasas-el. Y ri ruk'a' ri can niquiya' quivach, nca'josk'is otz, chi quire' niquiya' más quivach. Can quire' je' inre'. Ri Nata' nca'rutz'at quinojiel ri ic'o viq'uin y nca'ralasaj-el ri man otz ta quic'aslien. Y ri otz quic'aslien, nca'rujosk'ij más, chi quire' más otz nu'on ri quic'aslien.
43015003	Ixre' ri ya nuc'utun-pa ri ch'ab'al chivach, can ix sak chic ruma ri ch'ab'al re'.
43015004	Can quire' quixc'ujie' viq'uin, chi quire' inre' nquic'ujie' je' iviq'uin. Ruma jun ruk'a' ri uva man nicovin ta nuya' roch, xa man c'o ta chirij ri rakan. Xa nic'atzin chi ri ruk'a' ri uva nic'ujie' chirij ri rakan, chi quire' nuya' roch. Can quire' je' ixre', can nic'atzin chi siempre nquixc'ujie' viq'uin.
43015005	Inre' ri mata uva, y ixre' ri ruk'a'. Ri can siempre c'o viq'uin y inre' riq'uin jaja', ri ruc'aslien can otz. Ruma ri man c'o ta viq'uin, man jun ri xtitiquir xtu'on.
43015006	Ri man nic'ujie' ta viq'uin, xtu'on inche'l ri ruk'a' ri uva ri man niquiya' ta quivach. Nca'lasas-el, y antok i-chake'j chic, nca'b'amuol-pa y nca'c'ak pa k'ak', y chire' nca'c'at-ve.
43015007	Xa ixre' xquixc'ujie' viq'uin y xti'an ri ni'ej chiva, can tic'utuj cha ri Dios ri nurayij ri ivánima, y jaja' xtuya-pa chiva ri ntic'utuj.
43015008	Xa otz ri ic'aslien, can k'alaj chi ketzij ix nu-discípulos. Y rumare' ri xca'tz'ato ivichin, can xtiquiya' ruk'ij ri Nata'.
43015009	Can inche'l nquirajo' ri Nata' Dios, can quire' je' nquixvajo' inre'. Can siempre quixc'ujie' chupan ri nu-amor.
43015010	Y xa ixre' nti'an ri nu'ej ri nu-mandamientos, can siempre ixc'o chupan ri nu-amor. Inche'l ri nub'anun inre' riq'uin ri Nata', inre' can ni'an ri nu'ej ri ru-mandamientos, y siempre inc'o chupan ri ru-amor.
43015011	Y nojiel ri nu'e'n chic chiva, richin c'a chi nquixquicuot, can inche'l nquiquicuot inre', y chi quire' siempre nquixquicuot.
43015012	Inre' niya' ri nu-mandamiento chiva, chi tivajo-ivi', inche'l nquixvajo' inre'.
43015013	Man jun ri más nem ru-amor que choch ri jun ri nuya' ri ruc'aslien pa quic'axiel ri ru-amigos.
43015014	Y ixre' can ix nu-amigos, xa nti'an nojiel ri ni'ej inre' chiva.
43015015	Ruma inre' can ix nu-amigos nub'anun yan chiva, ruma nojiel ri ru'e'n-pa ri Nata' chuva, inre' can xintzijuoj yan chiva ixre'. Man ix aj-nusamajiel ta chic. Ruma jun samajiel man rata'n ta ri chica nu'on pensar ri rajaf.
43015016	Inre' ri xcho'n ivichin ixre', y man ixre' ta ri xicho'n vichin inre'. Y inre' xixcha' chi nquixtak chi nti'an ri nusamaj y chi otz je' ri ic'aslien, y re' richin nojiel tiempo; chi quire' chica-na ri xtic'utuj cha ri Nata' pa nub'e' inre', jaja' can xtuya-pa chiva.
43015017	Can ni'an c'a mandar chiva, chi can tivajo-ivi' chib'il-ivi'.
43015018	Y xa itziel nquixtz'iet cuma ri vinak ri man quiniman ta ri Dios, talka pan ive' chi man jo'c ta chiva ixre' quire' ni'an, xa quire' x'an chuva inre' antes.
43015019	Xa ta ix junan quiq'uin ri vinak ri man quiniman ta ri Dios, can ta nquixcajo'. Pero vacame itziel nquixquitz'at, ruma man ix junan ta chic quiq'uin, y ruma inre' xicho'n-pa ivichin chiquicajol ijeje'.
43015020	Can talka pan ive' chi vave' choch-ulief, man jun samajiel más nem choch ri rajaf. Y xa inre' ri in Ivajaf, itziel nquitz'iet cuma ri vinak y man otz ta ri niqui'an chuva, ixre' je' can quire' xti'an chiva. Y ri niqui'an ri nu'ej ri nuch'ab'al, can xtiqui'an je' ri nti'ej ixre' chica.
43015021	Nojiel c'a ri sufrimiento re' xtiqui'an chiva ruma man cata'n ta roch ri Dios ri takayuon-pa vichin. Can itziel nquixquitz'at ruma iyo'n ivánima viq'uin.
43015022	Y xa man ta xipa inre' choch-ulief chi xaltzijuoj ri nuch'ab'al, manak ta qui-pecado. Pero vacame, ruma inre' xipa choch-ulief, ijeje' man xca'tiquir ta xtiqui'ej chi man jun qui-pecado.
43015023	Ri itziel nca'tz'ato vichin, man jo'c ta inre' ri itziel nquinquitz'at, xa quire' je' niqui'an cha ri Nata'.
43015024	Y man ta jun qui-pecado, xa ta inre' man ta i-nub'anun nima'k tak samaj ri man jun b'anayuon chiquivach. Pero ijeje' can xquitz'at yan ri samaj re' y man in-quiniman ta. Xa itziel nquinquitz'at y itziel je' niquitz'at ri Nata'.
43015025	Nojiel re' nu'on cumplir ri tz'ib'an can chupan ri ruch'ab'al ri Dios, ri nu'ej: Itziel xinquitz'at, mesque man jun nuch'o'j. Quire' nu'ej chupan ri ruch'ab'al ri Dios.
43015026	Pero antok inre' xquitzalaj chic chila riq'uin ri Nata', xtintak-pa ri Espíritu Santo ri xtito'n ivichin, y jaja' xquirutzijuoj, y xquixrutijuoj je' riq'uin ri ketzij. Y jaja' riq'uin ri Nata' xtipa-ve.
43015027	Y ixre' can xquinitzijuoj je', ruma antok xintz'uc-pa ri nusamaj, ixc'o viq'uin.
43016001	Y nojiel re' xin'ej chiva, chi quire' man jun chivach ixre' ri xtitzak.
43016002	Ruma xquixkotax-pa pa tak sinagogas; y xtalka ri huora antok ri vinak xtiqui'an pensar chi rusamaj ri Dios niqui'an antok nquixquiquimisaj.
43016003	Quire' xtiqui'an ri vinak, ruma man cata'n ta roch ri Nata' y man cata'n ta je' noch inre'.
43016004	Can nojiel re' ni'ej can chiva, chi quire' antok xtalka ri huora, xtalka pan ive' chi ketzij ri xin'ej can chiva. Nojiel re' man nu'e'n ta chiva antes, ruma c'a inc'o iviq'uin.
43016005	Pero vacame, ja nqui'a riq'uin ri takayuon-pa vichin. Y man jun chivach ixre' nic'utun-pa chuva: ¿Pache' c'a nca'a-ve?
43016006	Pa ruc'axiel re', xa nojnak ri ivánima riq'uin b'is, ruma ri xin'ej chiva.
43016007	Pero inre' ketzij ri ni'ej chiva: Can otz nu'on chiva chi nqui'a yan; ruma xa man nqui'a ta, man nipa ta ri Espíritu Santo ri xtito'n ivichin. Pero xa nqui'a yan, ja nitak-pa.
43016008	Y antok xtalka ri Espíritu Santo, can xtu'ej chiquivach ri vinak ri man quiniman ta ri Dios chi c'o qui-pecado, chi c'o jun choj b'ay richin c'aslien, y chi ri Dios xca'ru'on condenar ri vinak ri man nca'niman ta richin.
43016009	Jaja' xtu'ej chiquivach ri vinak chi c'o qui-pecado, ruma man nquinquinimaj ta inre'.
43016010	Can xtu'ej c'a chiquivach ri vinak chi c'o jun choj b'ay richin c'aslien, ruma inre' riq'uin ri Nata' nqui'a-ve. Y ixre' man xquinitz'at ta chic.
43016011	Y jaja' je' xtu'ej chi ri Dios xca'ru'on condenar ri vinak ri man nca'niman ta richin, ruma vacame ri Satanás, ri tz'amayuon ri roch-ulief, ya x'an condenar.
43016012	C'o c'a q'uiy ri man ni'ej ta can chiva, ruma vacame man nquixtiquir ta nti'an entender.
43016013	Pero antok xtipa ri Espíritu Santo, can xquixrutijuoj y xquixruc'uaj chupan ri ketzij. Jaja' man ruyuon ta xtisamaj; ruma ri ch'ab'al ri xtu'ej chiva, ja ri i-b'e'n-pa cha chicaj. Y rumare' jaja' xtu'ej chiva ri xca'b'anataj chupan ri tiempo ri chivach-apa.
43016014	Y jaja' xtuya' nuk'ij inre'; ruma xtu'on recibir ri vichin inre', y xtu'ej chiva.
43016015	Ruma nojiel ri c'o riq'uin ri Nata', can vichin inre', y rumare' inre' xin'ej yan chiva chi ri Espíritu Santo xtu'on recibir ri vichin inre', y xtu'ej chiva.
43016016	Vacame jo'c chic jub'a' tiempo xquinitz'at, ruma nqui'a; pero xtak'ax chic jub'a' tiempo, y ja xquinitz'at chic jun b'ay. Quire' ni'ej chiva ruma nqui'a riq'uin ri Nata' Dios, xcha' ri Jesús.
43016017	Y nic'aj ru-discípulos xquic'utuj chiquivach: ¿Chica c'a ri xrajo' xu'ej chika riq'uin ri xa'ru'ej? Vacame jo'c chic jub'a' tiempo xquinitz'at, ruma nqui'a; pero xtak'ax chic jub'a' tiempo, y ja xquinitz'at chic jun b'ay; ruma nqui'a riq'uin ri Nata' Dios, xa'cha' ri discípulos chiquivach.
43016018	Y niqui'ej je' chiquivach: ¿Chica c'a nrajo' nu'ej riq'uin ri xu'ej: Jo'c chic jub'a' tiempo? Xa man ni'ka ta pa kave' (man naka'an ta entender) ri nu'ej, nca'cha'.
43016019	Y ri Jesús cha'nin xuya' cuenta choch chi ri ru-discípulos c'o ri nicajo' niquic'utuj cha, rumare' jaja' xu'ej: Ixre' ntivajo' ntina'iej chica ri xin'ej, chi vacame jo'c chic jub'a' tiempo xquinitz'at, ruma nqui'a; pero xtak'ax chic jub'a' tiempo, y ja xquinitz'at chic jun b'ay.
43016020	Can ketzij, ketzij ri ni'ej chiva, chi ixre' can xquixuok' y xquixb'isuon ruma nojiel ri xti'an chuva inre'. Pero ri vinak ri man quiniman ta ri Dios xca'quicuot rumare'. Pero mesque ixre' nem ri b'is ri c'o riq'uin ivánima, ri b'is xa xtic'axtaj, y pa ruc'axiel ri b'is xa xquixquicuot.
43016021	Ri b'is re' junan riq'uin ri ruquiy ri nuna' jun ixok antok nalka ri huora chi nic'ujie' ruxulu'. Antok ri ac'ual ya xalax, ri ixok man nalka ta chic paro' chica sufrimiento ri xuk'asaj, ruma altíra niquicuot chi xalax jun chic ac'ual choch-ulief.
43016022	Quire' je' ixre', vacame c'o b'is pa tak ivánima, pero nquipa chic jun b'ay iviq'uin chi nquixaltz'ata'. Y antok xquipa iviq'uin, ja xtiquicuot chic jun b'ay ri ivánima, y re' man jun xtitiquir xtalasan-el pa tak ivánima.
43016023	Y chupan ri k'ij re', man chuva ta inre' xtic'utuj-ve jun kax. Can ketzij, ketzij ri ni'ej chiva, chi nojiel ri xtic'utuj cha ri Nata' pa nub'e' inre', jaja' can xtuya-pa chiva.
43016024	Y c'a vacame man jun c'a kax ic'utun cha ri Nata' pa nub'e'. Can tic'utuj c'a y xtiyo'x chiva ri ntic'utuj. Chi quire' más xtiquicuot ri ivánima.
43016025	Nojiel ri nu'e'n chic chiva, riq'uin parábolas (c'amb'al-tzij), pero xtalka ri k'ij antok man quire' ta chic xquich'o' chivach. Xa k'alaj ri rub'ixic xtin'an chivach chirij ri Nata' Dios.
43016026	Y chupan ri k'ij re', can pa nub'e' inre' xtic'utuj cha ri Nata', y jaja' xtuya-pa chiva ri ntic'utuj cha. Y man inre' ta chic xquic'utun pan i-cuenta cha ri Nata'.
43016027	Ri Nata' mismo xtuya' chiva ri ntic'utuj cha, ruma altíra nquixrajo'. Y jaja' altíra nquixrajo', ruma ixre' nquinivajo' inre' y ruma ntinimaj chi inre' riq'uin jaja' in-patanak-ve.
43016028	Can riq'uin ri Nata' Dios in-patanak-ve chi xinalka choch-ulief. Y vacame riq'uin jaja' nquitzalaj chic, y niya' can ri roch-ulief, xcha' ri Jesús.
43016029	Y ri ru-discípulos xqui'ej cha: Can ketzij chi vacame man cuesta ta chi ni'ka pa kave' (naka'an entender) ri xa'ej, vacame xa can k'alaj nojiel ri xa'ej.
43016030	Vacame ni'ka pa kave' (naka'an entender) chi atre' nojiel c'a avata'n. Man nic'atzin ta chi c'a nakac'utuj chava. Y rumare' ojre' can nakanimaj chi riq'uin ri Dios at-patanak-ve, xa'cha'.
43016031	Y ri Jesús xu'ej chica ri discípulos: ¿Can ntinimaj came?
43016032	Ruma can ketzij ni'ej chiva chi ri huora nipa, y ja xalka, chi ixre' xtiquiraj-el-ivi' y xquiniya' can nuyuon inre'. Pero man nuyuon ta xquic'ujie' can, ruma ri Nata' c'o viq'uin.
43016033	Y nojiel c'a re' xin'ej chiva, chi nic'ujie' ri paz riq'uin ivánima, ruma xa jun ib'anun viq'uin. Y ni'ej can je' chiva, chi choch ri ulief xtik'asaj sufrimiento. Pero ruma inre' ya xich'acuon chirij ri Satanás, ri tz'amayuon ri roch-ulief, rumare' ticukub'a' ic'u'x viq'uin.
43017001	Y antok ri Jesús ru'e'n chic nojiel re', xtzu'n chicaj chi xu'on orar, y xu'ej: Nata' Dios, ri nu-huora ja xalka. Vacame tab'ana' chuva inre' ri in Ac'ajuol chi nik'alajin ri nuk'ij; chi quire', inre' ri in Ac'ajuol can quire' je' xtin'an, chi xtik'alajin ri ak'ij.
43017002	Ruma can ayo'n-pa poder pa nuk'a' chi nquic'ujie' pa quive' quinojiel vinak y chi niya' ri c'aslien ri man niq'uis ta chica ri vinak ri can i-ayo'n chic chuva.
43017003	Y jare' ri c'aslien ri man niq'uis ta: Chi niquitamaj avach atre' Nata' Dios y niquitamaj je' noch inre'. Ruma atre' ri ketzij Dios y man jun chic Dios c'o, y inre' ri Jesucristo ri xinatak-pa choch-ulief.
43017004	Inre' xinya' yan ak'ij vave' choch-ulief. Y xinq'uis yan je' nojiel ri samaj ri a'e'n-pa chuva.
43017005	Vacame c'a Nata' Dios, tab'ana' chi nik'alajin ri nuk'ij aviq'uin, inche'l ri nuk'ij ri c'o antok c'a maja' c'o ri roch-ulief.
43017006	Can xinc'ut c'a ri ab'e' chica ri achi'a' ri xa'ya' chuva, ri i-acho'n chic pa atre' chiquicajol ri ic'o choch-ulief. Ri achi'a' re', can i-avichin atre', y xa'ya' chuva inre'. Y vacame ijeje' niqui'an ri nu'ej ri ach'ab'al.
43017007	Ri achi'a' re', cata'n chic chi nojiel ri ayo'n-pa chuva, can aviq'uin atre' patanak-ve.
43017008	Ruma ja ri ch'ab'al ri ayo'n-pa chuva chi ni'ej, jare' ri xin'ej chiquivach ri achi'a' re'. Y ijeje' xqui'an recibir, y xquitamaj chi ketzij chi aviq'uin atre' Nata' Dios in-patanak-ve. Can xquinimaj c'a chi atre' ri at-takayuon-pa vichin.
43017009	Inre' nic'utuj chava pa qui-cuenta ijeje' vacame, y man pa qui-cuenta ta ri vinak ri man at-quiniman ta. Can pa qui-cuenta ri achi'a' ri xa'ya' chuva nic'utuj chava, ruma can i-avichin atre'.
43017010	Y quinojiel ri i-vichin inre', can i-avichin atre', y ri i-avichin atre', can i-vichin inre'. Y inre' xk'alajin yan ri nuk'ij cuma ri achi'a' ri xa'ya' chuva.
43017011	Santo Nata', pan ak'a' nca'njach-ve can ri achi'a' ri xa'ya' chuva. Ca'chajij, chi quire' can junan ta cánima y jo'c jun ta niqui'an. Can niqui'an ta inche'l kab'anun ojre', ruma ojre' jo'c jun kab'anun. Ca'chajij c'a, ruma ijeje' c'a nca'c'ujie' can choch-ulief, y inre' ya nquitzalaj-el aviq'uin.
43017012	Y inre', i-nuchajin-pa ri achi'a' ri xa'ya' chuva. Ri tiempo ri xic'ujie' quiq'uin choch-ulief, can xa'nchajij pan ab'e'. Y man jun c'a xsach can chiquivach, xa jo'c ri jun ri itziel xu'on y ja ri camic xucha'; chi nu'on cumplir inche'l ri tz'ib'an can chupan ri ach'ab'al.
43017013	Inre' ja nquitzalaj-el aviq'uin, pero ruma ri c'a nquic'ujie' jub'a' choch-ulief, ni'ej re' chiquivach, ruma nivajo' chi niquicuot can ri cánima. Can inche'l nquiquicuot inre'.
43017014	Ri achi'a' ri xa'ya' chuva, can nuyo'n ri ach'ab'al chica. Rumare' ri vinak ri man at-quiniman ta, can itziel xa'quitz'at; ruma ri achi'a' ri xa'ya' chuva, man i-richin ta chic ri roch-ulief. Ijeje' can i-inche'l chic inre', ruma inre' man in richin ta je' ri roch-ulief.
43017015	Man nic'utuj ta chava chi ca'valasaj-el choch-ulief. Ri nic'utuj chava, xa ca'to' choch ri itziel y man taya' lugar chi nca'ruch'ec.
43017016	Ri achi'a' ri xa'ya' chuva, man i-richin ta chic ri roch-ulief, i-inche'l inre', y inre' man in richin ta je' ri roch-ulief.
43017017	Can tab'ana' chica chi niquijach-qui' más chupan ri ach'ab'al. Ri ach'ab'al jare' ri ketzij.
43017018	Y can inche'l ri xa'an-pa chuva inre' chi xinatak-pa chi ni'an ri asamaj choch-ulief, quire' je' ni'an inre' chica ri achi'a' ri xa'ya' chuva. Can i-nutakuon-el chi niqui'an ri asamaj choch-ulief.
43017019	Cuma ijeje', inre' nijach-vi' pan ak'a', chi quire' je' niqui'an ijeje'. Can tiquijacha-qui' pan ak'a' chi nca'c'ujie' chupan ri ketzij.
43017020	Inre' man jo'c ta pa qui-cuenta ri achi'a' ri xa'ya' chuva nic'utuj chava, xa quire' je' nic'utuj chava pa qui-cuenta quinojiel ri xca'niman vichin ruma ri ch'ab'al ri xtiquitzijuoj ijeje';
43017021	chi quinojiel can junan ta cánima. Can jo'c ta jun xtiqui'an, inche'l kab'anun ojre'. Ruma atre' Nata' Dios atc'o viq'uin, y inre' inc'o aviq'uin atre'. Quire' nivajo' chi niqui'an ta ijeje' kiq'uin ojre'. Y quire' nik'alajin chiquivach ri vinak ri man at-quiniman ta, chi atre' ri xatako-pa vichin.
43017022	Ri ak'ij atre' ri ayo'n-pa chuva inre', can xinya' yan chica. Rumare' c'o chic quik'ij je'; chi quire' jo'c ta jun xtiqui'an, inche'l kab'anun ojre', jo'c jun kab'anun.
43017023	Can xquic'ujie' quiq'uin ijeje' y atre' viq'uin inre', chi quire' ijeje' can jo'c ta jun xtiqui'an. Y cuma ijeje', ri vinak ri man at-quiniman ta xtiquitamaj chi inre' can atre' Nata' Dios ri xatako-pa vichin. Y xtiquitamaj ri vinak chi nca'vajo', inche'l nquinavajo' inre'.
43017024	Nata' Dios, inre' nivajo' chi quinojiel ri i-ayo'n chuva xca'b'ac'ujie' viq'uin chicaj, chi niquitz'at ri nuk'ij ri ayo'n, ruma in avajo'n-pa antok c'a maja' c'o ri roch-ulief.
43017025	Nata' Dios, atre' ri at choj riq'uin nojiel, ri vinak ri man at-quiniman ta man cata'n ta avach. Pero inre' vata'n avach, y ri achi'a' ri xa'ya' chuva xquitamaj je' chi atre' ri xatako-pa vichin.
43017026	Y nuc'utun c'a ri ab'e' chiquivach, y nic'ut más; chi quire' can inche'l nquinavajo' inre', can quire' je' ca'vajo' ijeje', y inre' xquic'ujie' quiq'uin ijeje'.
43018001	Y antok ri Jesús ru'e'n chic nojiel re', jaja' y ri ru-discípulos xa'iel-el, y xa'k'ax-apa juc'an ri río co'l-oc ri ni'e'x Cedrón cha. Chire' c'o jun huerto y chire' xa'uoc-oc.
43018002	Ri Judas, ri nijacho richin ri Jesús, rata'n c'a ri lugar, ruma ri Jesús q'uiy mul i-ruc'uan ri ru-discípulos chire'.
43018003	Rumare' ri Judas xa'ruc'uaj c'a chupan ri lugar re', iq'uiy soldados y nic'aj chiquivach ri chajiniel richin ri templo ri xa'tak-el cuma ri principales sacerdotes y cuma je' ri achi'a' fariseos. Ri soldados y ri chajiniel can quic'amun-pa lámparas y antorchas y quic'amun je' pa lanzas y espadas.
43018004	Y ri Jesús rata'n chic c'a nojiel ri chica xtuk'asaj. Rumare' xa'b'aruc'ulu' ri i-patanak y xuc'utuj chica: ¿Chica nticanuj? xcha' chica.
43018005	Ijeje' xqui'ej: Ja ri Jesús ri aj-Nazaret ri nakacanuj, xa'cha'. Y ri Jesús xu'ej chica: Inre', xcha'. Y ri Judas ri nijacho ri Jesús, can c'o je' chiquicajol ri vinak.
43018006	Y antok ri Jesús xu'ej chica: Inre'; ri vinak xa'jiel chiquij, y xa'tzak pan ulief.
43018007	Y ri Jesús xuc'utuj chic jun b'ay chica: ¿Chica ri nticanuj? xcha'. Y ri vinak re' xqui'ej chic: Ja ri Jesús ri aj-Nazaret ri nakacanuj, xa'cha'.
43018008	Y ri Jesús xu'ej chica: Can ya xivaxaj ri xin'ej chiva chi inre'. Y xa inre' ri nquinicanuj, tiya' lugar chica ri ic'o viq'uin chi ca'a, xcha'.
43018009	Quire' xu'ej ri Jesús, chi quire' nu'on cumplir inche'l ri ru'e'n. Jaja' can ru'e'n c'a: Chiquivach ri achi'a' ri xa'ya' chuva, man jun xsach can chiquivach.
43018010	Pero ri Simón Pedro ruc'uan jun espada, y xralasaj-el y xusoc ri ru-esclavo ri sacerdote ri más c'o ruk'ij, y xralasaj-el ri ruxiquin derecha. Y ri esclavo re' Malco rub'e'.
43018011	Y ri Jesús xu'ej cha ri Pedro: Tayaca' la av-espada chupan ri ru-vaina. ¿Atre' na'an pensar chi ruma la xa'an, inre' can nquicolotaj choch ri sufrimiento ri ru'e'n-pa ri Nata' chi nik'asaj? xcha' cha.
43018012	Y ri iq'uiy soldados y ri qui-jefe, y ri chajiniel ri i-quitakuon-pa ri achi'a' ri c'o quik'ij chiquicajol ri israelitas, xquitz'om ri Jesús y xquixim-el.
43018013	Na'ay xquic'uaj choch ri Anás, ruma ri Anás ruji'nan ri Caifás. Y ri tiempo re' ja ri Caifás ri sacerdote ri más c'o ruk'ij.
43018014	Y ja ri Caifás ri b'iyuon chica ri achi'a' ri c'o quik'ij chiquicajol ri israelitas, chi más otz chi jo'c jun ri nicon pa qui-cuenta quinojiel ri vinak.
43018015	Ri Simón Pedro y jun chic discípulo i-b'anak chirij ri Jesús. Ri jun chic discípulo can ata'n roch ruma ri sacerdote ri más c'o ruk'ij, rumare' choj xuoc chirachuoch ri sacerdote ri más c'o ruk'ij, y xc'ujie' chojay.
43018016	Pero ri Pedro man xuoc ta oc, xa xc'ujie' can chuchi' ri puerta. Y ri discípulo ri ata'n roch ruma ri sacerdote ri más c'o ruk'ij, xiel chic pa y xch'o' cha ri ixok ri nuchajij ri puerta y xucusaj-oc ri Pedro.
43018017	Y ri xtan aj-chi-ic' ri nic'ujie' chuchi' ri puerta xu'ej cha ri Pedro: ¿Man at jun ta je' chiquivach ri ru-discípulos ri ache ri c'amun-pa? xcha' cha. Pero jaja' xu'ej: Inre' man in ru-discípulo ta, xcha'.
43018018	Ri ru-esclavos ri ic'o chupan ri jay re' y ri alguaciles ri xquic'am-pa ri Jesús, quib'axuon jun k'ak' y i-pa'l-apa chuchi' chi niquimak'-qui' ruma ri tief. Y ri Pedro je' pa'l-apa chiquicajol, rumak'uon-apa-ri' chuchi' ri k'ak'.
43018019	Ri Anás ri sacerdote ri más c'o ruk'ij, xuc'utuj cha ri Jesús chirij ri chica niqui'an ri ru-discípulos y xuc'utuj je' cha chirij ri nca'ruc'ut chiquivach ri vinak.
43018020	Xpa ri Jesús xu'ej: Inre' can k'alaj xich'o' chiquivach quinojiel vinak. In-ch'ovinak chiquivach pa templo y pa tak sinagogas, ri pache' niquimol-ve-qui' quinojiel ri israelitas. Can man jun kax pan aval xich'o' chica.
43018021	¿Karruma atre' xa chuva inre' nac'utuj-ve? Tac'utuj chica ri xa'c'axan vichin, y ijeje' nca'e'n ri chica nutzijuon chica. Ijeje' can cata'n ri chica nu'e'n inre' chica.
43018022	Y antok ri Jesús ru'e'n chic re', jun chiquivach ri chajiniel ri c'o chire' cierca, xupaj rutzub'al ri Jesús y xu'ej cha: ¿Karruma cala na'ej-apa cha la sacerdote ri más c'o ruk'ij?
43018023	Pero ri Jesús xu'ej cha ri chajiniel re': Xa c'o jun tzij ri man otz ta xin'ej-apa cha, ta'ej c'a ri chica ri man otz ta ri xin'ej-apa. Y xa nojiel ri xin'ej-apa otz, ¿karruma xinach'ey?
43018024	Y ri Anás xutak ri Jesús ximuon, cha ri Caifás, ri sacerdote ri más c'o ruk'ij.
43018025	Y ri Pedro pa'l-apa chuchi' ri k'ak' numak'-ri'. Y ic'o ri xa'c'utun cha: ¿Man at jun ta chiquivach ri ru-discípulos ri ache la? xa'cha' cha. Y jaja' man xu'ej ta ri ketzij, ruma xu'ej: Man inre' ta, xcha'.
43018026	Y jun chiquivach ri ru-esclavos ri sacerdote ri más c'o ruk'ij, rach'alal ri ache ri xalasas ri ruxiquin ruma ri Pedro, xuc'utuj cha ri Pedro y xu'ej: ¿Man atre' ta c'a ri xantz'at chi atc'o riq'uin ri Jesús chire' pache' xb'akatz'ama-pa? xcha' cha.
43018027	Pero ri Pedro jun chic b'ay man xu'ej ta ri ketzij. Y jare' antok xtzirin-pa ri mama'.
43018028	Y ri Jesús xalasas c'a el pa rachuoch ri Caifás y xuc'uax pa ru-palacio ri Pilato ri gobernador. Y c'a cumaj yan antok xb'anataj re'. Ri i-c'uayuon richin ri Jesús man xa'uoc ta oc chupan ri palacio, chi quire' man nu'on ta tz'il ri quic'aslien, y chi quire' ijeje' c'o che'l niquitej ri nitij chupan ri namak'ej Pascua.
43018029	Y ri Pilato xb'a'iel-pa y xuc'utuj chica ri i-c'amayuon-pa richin ri Jesús: ¿Chica ri acusación ri ic'amun-pa chirij ri jun ache re'? xcha' chica.
43018030	Y ri vinak ri i-c'amayuon-apa richin ri Jesús xqui'ej cha: Xa ta ri ache re' manak ta ruch'o'j, man ta xalkaya' pan ak'a', xa'cha' cha.
43018031	Y ri Pilato xu'ej chica: Tivuc'uaj chic ri ache re' y tib'ana' juzgar ixre' inche'l ri nu'ej ri i-ley, xcha' chica. Pero ri achi'a' ri c'o quik'ij chiquicajol ri israelitas xqui'ej cha: Ojre' man jun ley pa kak'a' chi naka'ej chi tiquimisas jun vinak.
43018032	Y quire' nu'on cumplir inche'l ri ru'e'n chic ri Jesús, chi chica manera xtiquimisas.
43018033	Y ri Pilato xuoc chic oc chupan ri ru-palacio. Y xrayuoj ri Jesús y xuc'utuj cha: ¿Atre' ri Qui-Rey ri israelitas?
43018034	Pero ri Jesús xu'ej cha ri Pilato: ¿Ri nac'utuj chuva, aviq'uin atre' xiel-pa, o xa nic'aj chic ri xa'e'n chava? xcha'.
43018035	Y ri Pilato xu'ej cha ri Jesús: Inre' man in israelita ta, xa ja ri avanakil y ri principales sacerdotes ri xa'jacho avichin pa nuk'a'. ¿Chica ch'o'j ab'anun?
43018036	Y ri Jesús xu'ej cha ri Pilato: Inre' man in rey ta richin ri roch-ulief. Ruma xa ta in rey richin ri roch-ulief, quinojiel ta ri nusamajiel niqui'an guerra, chi quire' man nquijach ta pa quik'a' ri achi'a' ri c'o quik'ij chiquicajol ri israelitas. Inre' man in rey ta richin ri roch-ulief.
43018037	Y ri Pilato xuc'utuj cha ri Jesús: ¿Entonces atre' can at rey c'a? xcha'. Y ri Jesús xu'ej cha: Atre' nca'e'n chi in rey inre'. Can rumare' xinalax y ruma je' re' xipa choch-ulief chi nitzijuoj ri ketzij chiquivach ri vinak. Y quinojiel ri nca'niman ri ketzij, can niqui'an ri ni'ej inre' chica, xcha'.
43018038	Y ri Pilato xuc'utuj chic cha ri Jesús: ¿Chica ri ketzij? Y antok ru'e'n chic quire' cha ri Jesús, jaja' xiel chic c'a el chupan ri ru-palacio chi xb'ach'o' chica ri vinak israelitas y xu'ej chica: Inre' man jun ch'o'j nivil chirij ri jun ache re'.
43018039	Pero juna-juna' chupan ri namak'ej Pascua, ixre' c'o jun i-costumbre chi ntic'utuj chuva chi nitzokopij-el jun chiquivach ri ic'o pa cárcel. ¿Ntivajo' ixre' chi nitzokopij-el ri I-Rey ixre' ri israelitas?
43018040	Pero ri vinak re', can riq'uin nojiel quichuk'a' xa'ch'o' chic apa cha ri Pilato y xqui'ej: Ja ri Barrabás tatzokopij-el y man ja ta ri ache re', xa'cha'. Y ri Barrabás xa jun alak'uon.
43019001	Y rumare' ri Pilato, ri gobernador, xu'ej chi tich'ay ri Jesús.
43019002	Y ri soldados xquipach'uj jun k'ayis ri altíra ruq'uixal; y xqui'an jun corona cha, y xquiya' pa rujaluon ri Jesús. Y xquiya' jun tziak morado chirij ri Jesús.
43019003	Y ri soldados niqui'ej cha ri Jesús: ¡Caquicuot, atre' ri Qui-Rey ri israelitas! Y can niquipaj rutzub'al.
43019004	Ri Pilato xiel chic pa jun b'ay chupan ri ru-palacio chi xalch'o' chiquivach ri vinak, y jaja' xu'ej chica: Titz'ata', ja ache re' nivalasaj-pa chivach, chi tivatamaj chi man jun ch'o'j nivil chirij, xcha'.
43019005	Y antok ri Jesús xb'a'iel-pa, rucusan ri corona ri b'anun cha ri k'ayis ri altíra ruq'uixal, y rucusan ri tziak morado. Y jare' antok ri Pilato xu'ej: ¡Ja ache va! xcha' chica.
43019006	Antok ri principales sacerdotes y ri chajiniel xquitz'at ri Jesús, can riq'uin nojiel quichuk'a' xa'ch'o-apa y xqui'ej: ¡Ti'an crucificar! ¡Ti'an crucificar! xa'cha'. Y ri Pilato xu'ej chica: Tivuc'uaj c'a ixre' y tib'ana' crucificar, ruma inre' man jun ch'o'j nivil chirij, xcha'.
43019007	Pero ri achi'a' ri c'o quik'ij chiquicajol ri israelitas xqui'ej-apa cha ri gobernador: Jaja' nu'ej chi Ruc'ajuol ri Dios, rumare' otz chi niquimisas, ruma quire' nu'ej ri ka-ley, xa'cha'.
43019008	Antok ri Pilato xra'xaj ri xqui'ej ri vinak chi ri Jesús nu'ej chi Ruc'ajuol ri Dios, más xuxi'ij-ka-ri'.
43019009	Rumare' xuoc chic oc jun b'ay chupan ri ru-palacio y xuc'utuj cha ri Jesús: ¿Chica lugar at-patanak-ve atre'? xcha' cha. Pero ri Jesús man jun tzij xu'ej cha.
43019010	Rumare' ri Pilato xu'ej cha ri Jesús: ¿Karruma man ncach'o' ta pa chuva? ¿Man avata'n ta c'a chi inre' c'o autoridad pa nuk'a' chi ni'ej chi ncaquimisas choch cruz y c'o autoridad pa nuk'a' chi ncancol je'? xcha'.
43019011	Y ri Jesús xu'ej: Man jun ta av-autoridad pano', xa man ta ri Dios ri c'o chila chicaj ri ya'yuon-pa chava. Ruma c'a re', más nem ru-pecado ri xjacho vichin pan ak'a', xcha' ri Jesús.
43019012	Rumare' ri Pilato ri gobernador, nucanuj manera chi nucol-el ri Jesús. Pero ri vinak israelitas xa'ch'o' riq'uin nojiel quichuk'a', y xqui'ej: Xa xtacol-el, man at ru-amigo ta ri César. Ruma chica-na ri ni'e'n chi jaja' jun rey, can enemigo chirij ri César, xa'cha'.
43019013	Antok ri Pilato xra'xaj ri tzij ri xqui'ej ri vinak cha, ja xu'ej chi talasas-pa ri Jesús. Y ri Pilato xb'atz'uye' pa tribunal; ri lugar ri ni'e'x Empedrado cha, y pa ch'ab'al hebreo ni'e'x Gabata cha.
43019014	Ri k'ij re', ja nitiquir-ka ri jun namak'ej Pascua, y rumare' quinojiel vinak niquichojmij ri xtic'atzin chica. Y pa nic'aj-k'ij la'k ri k'ij re', ri Pilato xu'ej chica ri israelitas: ¡Ja I-Rey re'! xcha' chica.
43019015	Pero ri vinak ri quimaluon-qui', riq'uin quichuk'a' xa'ch'o-apa y xqui'ej: ¡Tavalasaj-el, tavalasaj-el vave'! ¡Ti'an crucificar! xa'cha-apa. Y ri Pilato xuc'utuj chica: ¿Ja ri I-Rey ri ntivajo' chi nitak ruquimisaxic choch cruz? Pero ri principales sacerdotes xa xqui'ej-apa: Jo'c ri César ri ka-rey ojre', xa'cha'.
43019016	Rumare' ri Pilato xu'on ri xquic'utuj ri vinak cha. Xujach-el ri Jesús chica ri xca'quimisan richin choch cruz, y ijeje' xquitz'om ri Jesús y xquic'uaj.
43019017	Y ri Jesús rutalien ri cruz, rutz'amuon b'ay chi niquimisas chupan ri lugar rub'inan Rujaluon Quiminak. Pa ch'ab'al hebreo, Gólgota ni'e'x cha ri lugar re'.
43019018	Antok xa'b'aka paro' ri ch'iti juyu', xquib'ajij ri Jesús choch cruz, y quire' je' xqui'an chica ica'ye' chic achi'a'. Y pa nic'aj ri ica'ye' achi'a' re' xc'ujie-ve ri cruz ri pache' xb'ajix-ve ri Jesús.
43019019	Y ri Pilato c'o jun letrero xutz'ib'aj-el, y xyo'x paro' ri ru-cruz ri Jesús. Choch ri letrero re' nu'ej: RI JESUS RI AJ-NAZARET, QUI-REY RI ISRAELITAS.
43019020	Ri letrero re', can iq'uiy chiquivach ri israelitas nca'b'ano leer, ruma ri lugar ri pache' xb'ajix-ve ri Jesús choch ri cruz, xa cierca ri tanamet Jerusalén c'o-ve. Y ri letrero re', oxe' ch'ab'al tz'ib'an-ve. Can tz'ib'an c'a pa ch'ab'al hebreo, griego, y latín.
43019021	Rumare' ri principales sacerdotes chiquicajol ri israelitas xb'aquich'ojij cha ri Pilato ri gobernador: Man ta xatz'ib'aj ri tzij ri nu'ej: Qui-Rey ri israelitas. Xa tatz'ib'aj chi jaja' ri x'e'n: Inre' in Qui-Rey ri israelitas, xa'cha'.
43019022	Pero ri Pilato xu'ej chica ri principales sacerdotes re': Ri nutz'ib'an, can nutz'ib'an, xcha' chica.
43019023	Antok ri soldados quib'ajin chic ri Jesús choch ri cruz, xb'aquic'ama-pa ri rutziak ri Jesús y xquijach chiquivach ijeje'. Caje' xqui'an cha, ruma icaje' ijeje'. Pero ri jun tziak ri ni'e'x túnica cha, man tz'isuon ta; xa camuon y jo'c jun b'anun cha,
43019024	mare' ijeje' xqui'ej chiquivach: Man takarak'ach'ij ri jun tziak re'. Xa kalasaj suerte chirij, chi quire' jo'c jun ri nuc'uan, xa'cha' ijeje'. Quire' c'a xqui'an, chi nu'on cumplir ri tz'ib'an can chupan ri ruch'ab'al ri Dios ri nu'ej: Xa'quijachala' ri nutziak chiquivach y xcalasaj je' suerte chirij. Y quire' xqui'an ri soldados.
43019025	Chire' chuxie' ri cruz ri pache' b'ajin-ve ri Jesús, ic'o ri María ri rutie', ri jun chic ixok ri quichak'-quinimal-qui' riq'uin ri rutie', ri María raxjayil ri ache Cleofas y ri María Magdalena.
43019026	Y antok ri Jesús xutz'at-pa ri rutie' y ri discípulo ri altíra nrajo', xu'ej cha ri rutie': Nuoya, ja aval la, xcha' cha.
43019027	Después xu'ej cha ri ru-discípulo: Ja atie' la, xcha' cha. Y ri discípulo can chupan ri huora re' xuc'uaj ri María chirachuoch.
43019028	Y ri Jesús can rata'n chic chi nojiel ri samaj ri yo'n-pa cha ruma ri Dios ya xc'achoj, y chi nu'on cumplir inche'l tz'ib'an can chupan ri ruch'ab'al ri Dios, rumare' xu'ej: Chake'j nuchi', xcha'.
43019029	Y chire' c'o jun xára nojnak chi vinagre. Y ri soldados chupan re' xquimub'a' jun esponja, xquiya' chutza'n jun chie' ri ni'e'x hisopo cha, y c'ajare' xquiya-el pa ruchi'.
43019030	Y antok ri Jesús rutz'u'n chic ri vinagre, jaja' xu'ej: Ya xc'achoj nojiel ri nusamaj, xcha'. Xulucub'a-pa ri rujaluon y ja xujach ri ru-espíritu.
43019031	Ri k'ij re', quinojiel vinak israelitas niquichojmij yan nojiel ri nic'atzin chica chupan ri namak'ej Pascua. Y rumare' ri achi'a' ri c'o quik'ij xa'a riq'uin ri Pilato ri gobernador y xb'aquic'utuj favor cha chi tu'ej chi tik'aj cakan ri ic'o choch cruz, chi quire' nca'lasas-el chire'. Ruma man otz ta chi nca'c'ujie' ri qui-cuerpo chire' choch cruz chupan ri namalaj k'ij, ruma Pascua y k'ij richin uxlanien.
43019032	Y ri soldados xa'b'aka quiq'uin ri ic'o choch cruz, xquik'aj rakan ri na'ay y quire' je' xqui'an cha ri jun chic.
43019033	Pero antok xa'b'aka riq'uin ri Jesús, man xquik'aj ta ri rakan, ruma xquitz'at chi xa quiminak chic.
43019034	Y mesque xquitz'at chi ri Jesús quiminak chic, jun chiquivach ri soldados xuju' rutza'n ri ru-lanza chuc'alc'a'x ri Jesús, y ja xb'a'iel-pa quic' y ya'.
43019035	Y ri xtz'ato chi quire' xb'anataj, can nu'ej, y ri nu'ej jaja' can ketzij. Ri rutz'atuon y rata'n, can ketzij ri nutzijuoj, chi quire' ixvonojiel ixre' ntinimaj je'.
43019036	Quire' c'a xb'anataj, chi nu'on cumplir ri tz'ib'an can chupan ri ruch'ab'al ri Dios. Ri tz'ib'an can, nu'ej: Can man jun rub'akil jaja' ri xtiquik'aj.
43019037	Y nu'ej je' chupan ri ruch'ab'al ri Dios ri tz'ib'an can: Can xtiquitz'at c'a ri Jun ri xquichok' cha lanza, nicha'.
43019038	Después ri nojiel re', c'o jun ache José ri aj-Arimatea, jun ru-discípulo ri Jesús, pero man ruc'utun ta ri' ruma nuxi'ij-ri' chiquivach ri nic'aj chic achi'a' ri c'o quik'ij chiquicajol ri israelitas. Y jaja' xb'aka riq'uin ri Pilato ri gobernador chi xuc'utuj favor cha chi tuya' ri ru-cuerpo ri Jesús cha. Y ri Pilato xuya' cha. Xpa ri José y xuc'uaj ri ru-cuerpo ri Jesús.
43019039	Y ri Nicodemo je', ri ache ri xb'aka riq'uin ri Jesús chak'a', xalka chupan ri huora re', ruc'amun-pa mirra xaluon riq'uin nic'aj chic quivach jub'ul tak ak'uon. Jun la'k quintal ri jub'ul ak'uon ri ruc'amun-pa.
43019040	Ri José y ri Nicodemo xquib'ol tziak ri c'o jub'ul ak'uon chirij ri ru-cuerpo ri Jesús. Ijeje' quire' xqui'an cha ri ru-cuerpo ri Jesús, ruma ri vinak israelitas quire' niqui'an chica ri quiquiminak.
43019041	Cierca ri lugar pache' xb'ajix-ve ri Jesús choch ri cruz, c'o jun huerto. Y chire' c'o jun jul c'ac'ac', ri man jun yo'n chupan.
43019042	Y chire' chupan ri jul re' xquiya-ve ri ru-cuerpo ri Jesús, ruma ri jul re' xa cierca c'o-ve, y ruma ri quinamak'ej ri israelitas ri ni'e'x Pascua cha ya nitz'ucutaj-ka; y ri vinak niquichojmij yan nojiel ri xtic'atzin chica.
43020001	Y chupan ri na'ay k'ij richin ri semana, ri María Magdalena x'a chuchi' ri jul. Can mac'ajan yan ri x'a, c'a k'aku'n. Y xutz'at chi ri ab'aj ri choj cha tz'apin can ruchi' ri jul, xa alasan-el.
43020002	Jaja' jun-anin c'a xtzalaj chirij y x'a riq'uin ri Simón Pedro y riq'uin je' ri jun chic discípulo ri altíra xajo'x ruma ri Jesús. Ri María Magdalena xiru'ej chica: Ic'o xa'lasan-el ri ru-cuerpo ri Ajaf Jesús chupan ri jul, y vacame man kata'n ta pache' xb'aquiya-ve, xcha' chica.
43020003	Ri Pedro y ri jun chic discípulo, jo'c xca'xaj ri xu'ej ri María Magdalena chica, ja xa'iel-el y xa'a chuchi' ri jul.
43020004	Jun-anin xa'a ri ica'ye'. Y ri jun chic discípulo más anin x'a, rumare' xuya' can ri Pedro, y jare' ri xb'aka na'ay chuchi' ri jul.
43020005	Ri discípulo re' xluquie-ka chi nitzu'n-apa chupan ri jul; y jaja' xutz'at-apa ri tziak ri ic'o can chire', pero man xuoc ta oc chupan ri jul.
43020006	Y antok ri Simón Pedro xalka, ruma c'a c'o can chirij ri discípulo ri xalka na'ay, ri Simón Pedro choj xuoc chupan ri jul, y xutz'at ri tziak ri ic'o can chire'.
43020007	Pero ri tziak ri choj cha xxim can ri rujaluon ri Jesús, juc'an chic c'o-ve can, b'anun can roch. Man junan ta c'o can riq'uin ri nic'aj chic tziak.
43020008	C'ajare' xuoc je' ri jun chic discípulo, ri xalka na'ay chuchi' ri jul. Y jaja' xutz'at y xunimaj.
43020009	Ri discípulos man canun ta entender ri nu'ej chupan ri ruch'ab'al ri Dios ri tz'ib'an can chirij ri Jesús, chi nic'astaj chiquicajol ri quiminaki'.
43020010	Y ri ica'ye' discípulos xa'tzalaj chiquij quiq'uin ri nic'aj chic discípulos.
43020011	Ri María Magdalena ntuok' xc'ujie' can chuchi' ri jul. Y antok ntuok', xluquie-ka chi nitzu'n-apa chupan ri jul.
43020012	Y xa'rutz'at ica'ye' ángeles ri sak quitziak. Jun tz'uyul ri pache' xc'ujie-ve ri rujaluon ri Jesús y ri jun chic pache' xa'c'ujie-ve ri rakan.
43020013	Y ri ica'ye' ángeles re' xquic'utuj-pa cha ri María Magdalena: Nuoya, ¿karruma ncatuok'? xa'cha-pa cha. Y jaja' xu'ej chica: Inre' nquinuok', ruma ic'o xa'lasan-el ri ru-cuerpo ri Vajaf Jesús y man vata'n ta pache' xb'aquiya-ve, xcha' chica.
43020014	Y antok jaja' ru'e'n chic ri tzij re', xtzu'n can chirij. Jaja' xutz'at chi c'o Jun ri pa'l-apa, pero man rata'n ta chi ja ri Jesús.
43020015	Jare' antok ri Jesús xuc'utuj cha ri María Magdalena: Nuoya, ¿karruma ncatuok'? ¿Chica ri nacanuj? xcha' cha. Y ri María Magdalena xu'on-ka pensar chi ja ri nichajin ri huerto, rumare' jaja' xu'ej cha: Xa atre' ri xatuc'uan ri ru-cuerpo ri Vajaf Jesús, ta'ej chuva pache' xaya-ve y inre' xtinvuc'uaj, xcha' cha.
43020016	Pero ri Jesús xch'o' chic cha y xu'ej: ¡María! xcha'. Y ri María Magdalena xtzu'n c'a apa riq'uin y xutz'at chi ja ri Jesús, y xu'ej cha: ¡Raboni! xcha'. (Ri tzij Raboni nrajo' nu'ej Maestro).
43020017	Y ri Jesús xu'ej cha ri María Magdalena: Man quinatz'om. Ruma inre' c'a maja' qui'a riq'uin ri Nata' chila chicaj. Pero ab'ej chica ri hermanos chi inre' nqui'a riq'uin ri Nata', ri Itata' je' ixre'. Can nqui'a riq'uin ri Nu-Dios, ri I-Dios je' ixre', xcha' cha.
43020018	Y ri María Magdalena x'a y xb'aru'ej chica ri discípulos chi xutz'at ri Ajaf Jesús, y xb'aru'ej chica je' ri e'n-el cha.
43020019	Y antok xcok'a-ka chupan ri k'ij re', ri na'ay k'ij richin ri semana, ri discípulos quimaluon-qui'; i-tz'apal ruchi' ri jay ri pache' ic'o-ve, ruma ijeje' quixi'in-qui' chiquivach ri israelitas, ri i-quivanakil. Jare' antok xalka ri Jesús chiquicajol y xu'ej chica: Paz iviq'uin, xcha' chica.
43020020	Y antok jaja' ru'e'n chic quire' chica ri quimaluon-qui' chire', xuc'ut chiquivach ri ruk'a' y ri ruc'alc'a'x. Y ri discípulos can xa'quicuot, ruma xquitz'at chi ja ri Ajaf Jesús.
43020021	Y ri Jesús xu'ej chic jun b'ay chica ri ru-discípulos: Paz iviq'uin. Vacame nquixtak-el, inche'l xirutak-pa inre' ri Nata', chi xin'an ri rusamaj.
43020022	Y antok ru'e'n chic ri tzij re', jaja' xa'ruxupuj y xu'ej chica: Tib'ana' c'a recibir ri Espíritu Santo.
43020023	Y xa ixre' nti'an perdonar ri ru-pecados richin jun, ri Dios can nu'on perdonar ri ru-pecados ri jun re'. Y xa ixre' man xti'an ta perdonar ri ru-pecados, ri Dios je' man xtu'on ta perdonar ri ru-pecados, xcha' ri Jesús.
43020024	Pero ri Tomás, jun chiquivach ri doce (cab'alajuj) discípulos ri Jesús, ri ni'e'x je' Dídimo cha, xa man c'o ta quiq'uin ri nic'aj chic antok ri Jesús xalka chiquicajol.
43020025	Y rumare' ri nic'aj chic discípulos xqui'ej cha ri Tomás: Ojre' xkatz'at ri Ajaf Jesús, xa'cha' cha. Pero jaja' man xunimaj ta, xa xu'ej chica: Inre' c'a nitz'at-na ri pache' xa'uoc-ve ri clavos pa ruk'a' y c'a niju' na ri ruve-nuk'a' chupan ri varol ri xqui'an ri clavos y pa ruc'alc'a'x je' pache' xuoc-ve ri lanza, c'ajare' xtinnimaj chi jaja', xcha' ri Tomás.
43020026	Antok k'axnak chic c'a ocho (vakxaki') k'ij, ri discípulos quimaluon chic qui' jun b'ay, quitz'apin-qui' chupan ri jay y c'o ri Tomás quiq'uin. Y mesque ri puerta richin ri jay can i-tz'apal, ri Jesús xalka chiquicajol, y xu'ej chica: Paz iviq'uin, xcha' chica.
43020027	Y después xu'ej cha ri Tomás: Taju' ri ruve-ak'a' vave' y ca'tz'ata' ri nuk'a' i-socotajnak. Taya-pa la ak'a' pa nuc'alc'a'x y taju' pache' xuoc-ve ri lanza. Can tanimaj c'a, y man ta'an inche'l niqui'an ri nic'aj chic vinak, ri man niquinimaj ta.
43020028	Y ri Tomás xu'ej cha ri Jesús: ¡Atre' at Vajaf y at Nu-Dios! xcha'.
43020029	Pero ri Jesús xu'ej cha ri Tomás: C'a xinatz'at-na, mare' xanimaj. Can ja'al ca'quicuot ri man nquinquitz'at ta y nquinquinimaj, xcha' ri Jesús.
43020030	Ri Jesús q'uiy milagros xa'ru'on chiquivach ri ru-discípulos, pero man nojiel ta tz'ib'an can chupan va libro va.
43020031	Pero ri i-tz'ib'an can chupan va libro va, can i-tz'ib'an can chi quire' ixre' tinimaj chi ri Jesús jare' ri Cristo ri Ruc'ajuol ri Dios. Y antok xtinimaj, can xtivil ri c'aslien ri man xtiq'uis ta.
43021001	Después ri Jesús xuc'ut chic ri' jun b'ay chiquivach ri ru-discípulos chuchi' ri mar Tiberias. Y quire' xu'on antok xuc'ut-ri' chiquivach:
43021002	Xa jun ic'o ri Simón Pedro, ri Tomás ri ni'e'x je' Dídimo cha, ri Natanael ri patanak ri tanamet Caná ri c'o chupan Galilea, ri ica'ye' ruc'ajuol ri Zebedeo y ica'ye' chic discípulos.
43021003	Y ri Simón Pedro xu'ej chica ri nic'aj chic: Inre' nqui'a chi nca'nb'atz'ama' car pa ya', xcha'. Y ri nic'aj chic xqui'ej: Ojre' je' nku'a aviq'uin. Y quinojiel xa'a y xa'jotie-el chupan jun barco; y mesque jun ak'a' xa'c'asie', man jun car xquitz'om.
43021004	Y antok ya nisakar-pa, ri Jesús xalka y xalpi'ie' chuchi' ri mar. Pero ri discípulos man cata'n ta chi ja ri Jesús.
43021005	Y jaja' xch'o-apa chica y xu'ej c'a: Ch'itak valc'ual, ¿c'o kax iviq'uin chi nitij? xcha' chica. Y ri discípulos xqui'ej-pa cha: Nak, xa'cha'.
43021006	Xpa ri Jesús xu'ej-apa chica: Tiya-ka la ya'l ri choj cha ntitz'om-ve car chupan ri ya', ri lado derecha ri barco, y ic'o c'a car xqui'tz'om, xcha'. Y ri discípulos ja xquiya-ka ri ya'l chupan ri ya'. Y man nca'tiquir ta chic nicalasaj-pa ri ya'l chupan ri ya', ruma q'uiy car ri xquiya-qui'.
43021007	Y ri jun discípulo ri xajo'x altíra ruma ri Jesús, xu'ej cha ri Pedro: ¡Ja ri Ajaf Jesús ri nich'o-pa! xcha'. Y ri Simón Pedro jo'c xra'xaj chi ja ri Jesús, ja xucusaj ri jun chic rutziak ri ralasan-el chirij y xuq'uiak-ka-ri' chupan ri ya' chi ni'ka chuchi'.
43021008	Pero ri nic'aj chic discípulos c'a chupan ri barco xa'pa-ve, y quichiririen-pa ri ya'l nojnak chi car. Man naj ta ic'o-apa paro' ri ya', xa jun la'k cien metros.
43021009	Y antok ijeje' xa'lka chuchi' ri ya' y xa'iel-pa chupan ri barco, xquitz'at chi c'o rachak k'ak', y paro' c'o jun car sab'an-ka, y c'o je' simíta.
43021010	Ri Jesús xu'ej chica: Tic'ama-pa nic'aj car ri c'aja' oc xi'valasaj-pa, xcha'.
43021011	Ri Simón Pedro x'a y xjotie-apa chupan ri barco, y xb'aralasaj-pa ri ya'l nojnak chi car y xujic'-pa c'a chuchi' ri ya'. Can q'uiy ri i-nima'k car ri ic'o chupan ri ya'l. Ciento cincuenta y tres car ri xquiya-pa-qui'. Can iq'uiy, pero ri ya'l man xk'ach'itaj ta.
43021012	Y ri Jesús xu'ej chica ri ru-discípulos: Quixam-pa y quixva', xcha'. Y man jun chiquivach ri discípulos xu'on rucovil chi xuc'utuj cha ri Jesús: ¿At chica atre'? ruma cata'n chi ja ri Ajaf.
43021013	Y ri Jesús xjiel c'a pa quiq'uin y xutz'om rujachic ri simíta chiquivach, y quire' je' xu'on cha ri car.
43021014	Y jare' ri ruox mul chi ri Jesús xuc'ut-ri' chiquivach ri ru-discípulos, antok c'astajnak chic pa chiquicajol ri quiminaki'.
43021015	Y antok ya xa'va' quinojiel, ri Jesús xuc'utuj cha ri Simón Pedro: Atre' Simón ri at ruc'ajuol ri Jonás, ¿nquinavajo' came más que chiquivach quinojiel la? xcha' cha. Y ri Simón Pedro xu'ej: Ajaf, quire'. Atre' avata'n chi ncanvajo'. Y ri Jesús xu'ej cha: Xa nquinavajo', ca'chajij c'a ri alaj tak nu-ovejas.
43021016	Y ri Jesús xuc'utuj chic cha jun b'ay: Atre' Simón ri at ruc'ajuol ri Jonás, ¿can nquinavajo' c'a? Y ri Pedro xu'ej: Ajaf, quire'. Atre' avata'n chi ncanvajo'. Y ri Jesús xu'ej: Xa nquinavajo', ca'b'ana' c'a cuenta ri nu-ovejas.
43021017	Y chi oxe' mul, ri Jesús xu'ej cha: Atre' Simón ri at ruc'ajuol ri Jonás, ¿can nquinavajo' c'a? Y ri Pedro ja xb'isuon-ka, ruma ja oxe' mul re' ri xc'utux cha ruma ri Jesús: ¿Can nquinavajo' c'a? Y ri Pedro xu'ej: Ajaf, atre' nojiel avata'n. Can avata'n chi ncanvajo'. Y ri Jesús xu'ej chic cha: Can ca'chajij ri nu-ovejas.
43021018	Can ketzij, ketzij ri ni'ej chava: Antok c'a at c'ajuol, can ayuon naxim apan y pache' na c'a navajo' nca'a, can nca'a. Pero antok xcarijix-ka, xtayuk ri ak'a' choch jun chic, y jun chic ri xtiximo ri apan y xcaruc'uaj pache' man navajo' ta atre', xcha' cha.
43021019	Ri xu'ej c'a ri Jesús, can xu'ej chi antok xticon ri Pedro, can xtiyo'x ruk'ij ri Dios. Y antok ri Jesús ru'e'n chic nojiel re', xu'ej je' cha ri Pedro: Jo' viq'uin, xcha' cha.
43021020	Y antok ri Jesús y ri Pedro i-b'anak, ri Pedro xtzu'n can chirij y xutz'at chi b'anak chiquij ri discípulo ri altíra najo'x ruma ri Jesús, ri xrak'ie-apa riq'uin ri Jesús antok xqui'an ri Santa Cena, y ri xc'utun cha ri Jesús: Ajaf, ¿chica ri xtijacho avichin?
43021021	Antok ri Pedro xutz'at ri discípulo re', xuc'utuj cha ri Jesús: Ajaf, ¿chica xtu'on can jaja'? xcha'.
43021022	Y ri Jesús xu'ej cha ri Pedro: Xa inre' nivajo' chi jaja' c'a c'as antok xquipa chic jun b'ay, man nic'atzin ta chi jare' ri na'an pensar. Atre' jo' viq'uin, xcha' ri Jesús.
43021023	Ri tzij ri xu'ej ri Jesús, can x'a c'a rutzijoxic chiquicajol ri hermanos. Rumare' ri hermanos can xqui'an-ka pensar chi ri jun discípulo re' man nicon ta. Pero ri xu'ej ri Jesús xa man quire' ta, ruma jaja' xu'ej: Xa inre' nivajo' chi jaja' c'a c'as antok xquipa chic jun b'ay, man nic'atzin ta chi jare' ri na'an pensar.
43021024	Y ja mismo discípulo re' ri tz'ib'ayuon can nojiel ri c'o chupan ri libro va. Can kata'n c'a chi ketzij nojiel ri nu'ej, ruma jaja' xutz'at ri xb'anataj.
43021025	Y c'a c'o q'uiy kax xa'ru'on ri Jesús ri man i-tz'ib'an ta can chupan va libro va. Ruma xa ta chijujun ri samaj xa'ru'on ri Jesús xa'tz'ib'as ta, ni'an pensar chi ri roch-ulief man nu'on ta chi nca'yac nojiel ri libros ri pache' nca'tz'ib'as-ve ri kax re'. Amén.
44001001	Chupan ri jun libro ri xintak-el chava na'ay, Teófilo, nutz'ib'an-el ri xutz'om rub'anic ri Jesús, y ri xuc'ut can chiquivach ri vinak,
44001002	hasta c'a chupan ri k'ij antok jaja' x'a chicaj. Pero antok jaja' c'a maja' ti'a chicaj, riq'uin ri ru-poder ri Espíritu Santo xu'ej chica ri ru-apóstoles ri i-rucho'n, ri chica nic'atzin chi niqui'an can.
44001003	Y después antok xu'on sufrir y xquimisas y antok c'astajnak chic pa, xuc'ut-ri' chiquivach cuarenta k'ij. Y c'o nic'aj chic kax ri xa'ru'on chi xquina'iej chi c'as. Y xutzijuoj je' chica chirij ri ru-reino ri Dios.
44001004	Y jun b'ay antok ri Jesús y ri ru-apóstoles quimaluon-qui', ri Jesús xu'on mandar chica: Quixc'ujie' vave' pa tanamet Jerusalén y tivoyo'iej hasta c'a xtalka ri ranun prometer ri Nata' Dios chiva. Inche'l ri nu'e'n chiva.
44001005	Ruma ri Juan cha ya' xa'ru'on bautizar ri vinak; pero ixre', chi jun jane' apa (jaro' apa) k'ij, riq'uin ri Espíritu Santo xquix'an bautizar, xcha' ri Jesús.
44001006	Y ri quimaluon-qui' xquic'utuj cha ri Jesús: Ajaf, ¿na'an chi jun chikacajol ojre' israelitas nib'ano chic gobernar kichin chupan ri tiempo vacame? xa'cha' cha.
44001007	Y ri Jesús xu'ej chica: Ja ri Dios xti'e'n jampe' xtib'anataj re', y man nic'atzin ta chi ntina'iej ixre'.
44001008	Pero ixre' xti'an recibir poder antok ri Espíritu Santo xtika-pa pan ive', y xquinitzijuoj chiquivach ri vinak pa tanamet Jerusalén, y chiquivach ri vinak ri ic'o nic'aj chic tanamet richin ri Judea y ri Samaria, y chiquivach je' quinojiel vinak ri ic'o choch-ulief, xcha' ri Jesús.
44001009	Y después que xu'ej ri tzij re', ri ic'o riq'uin chire', xquitz'at antok x'a chicaj y xuoc-el chupan jun mukul ri xravaj chiquivach.
44001010	Y c'a nca'tzu'n-el chicaj antok ri Jesús x'a-el. Antok xquina', ic'o yan chic ica'ye' achi'a' quiq'uin, ri quicusan sak tziak.
44001011	Y ri ica'ye' achi'a' re' xqui'ej chica ri ru-apóstoles ri Jesús: Achi'a' aj-Galilea, ¿karruma ixre' nquixtzu'n-el chicaj? Ri Jesús ri xitz'at chi x'a chicaj vacame, can inche'l xu'on chi x'a, can quire' je' xtu'on antok xtipa chic jun b'ay, xa'cha' chica.
44001012	Y ri apóstoles xa'iel-pa chire' paro' ri juyu' rub'inan Olivos, y xa'tzalaj pa tanamet Jerusalén. Ri juyu' Olivos cierca c'o-ve riq'uin ri Jerusalén, xa jo'c la'k jun kilómetro.
44001013	Y antok xa'lka, xa'jotie-el ruca'n piso ri jay ri pache' niquimol-ve-qui' ri Pedro, ri Jacobo, ri Juan, ri Andrés, ri Felipe, ri Tomás, ri Bartolomé, ri Mateo, ri Jacobo ri ruc'ajuol ri Alfeo, ri Simón ri c'o quiq'uin ri achi'a' ri ni'e'x Zelotes chica, y ri Judas ri quichak'-quinimal-qui' riq'uin ri Jacobo.
44001014	Y quinojiel ijeje' junan cánima y siempre niqui'an orar. Ic'o je' ixoki', y ri María je' ri rutie' ri Jesús, y ri i-ruchak' ri Jesús.
44001015	Y jun k'ij antok quimaluon-qui' jun la'k ciento veinte hermanos, ri Pedro xb'api'ie-pa chiquicajol y xu'ej chica:
44001016	Hermanos, can xc'atzin chi nu'on cumplir ri ruch'ab'al ri Dios ri xuya' ri Espíritu Santo cha ri David, antok xu'ej chirij ri Judas ri xuc'uan quichin ri vinak chi xb'aquitz'ama' ri Jesús.
44001017	Y ri Judas re' xuoc kach'il, y xsamaj je' kiq'uin.
44001018	Y riq'uin ri miera ri xyo'x cha ruma xujach ri Jesús, xluok' jun ulief. Ri Judas xuquimisaj-ri'. Jaja' xtzak-pa pan ulief y ja ri rujaluon xutic, xb'uos ri rupan, y nojiel xpichcan pan ulief.
44001019	Y antok xb'anataj re', quinojiel ri vinak aj-Jerusalén xquina'iej, y rumare' Acéldama x'e'x cha ri ulief re'. Ri tzij Acéldama pa quich'ab'al ijeje' nu'ej, Ulief richin Quic'.
44001020	Quire' xb'anataj, ruma chupan ri libro rub'inan Salmos b'e'n can: Xa tiyo'x can ri rachuoch y man jun vinak tic'ujie' chupan. Y nu'ej je': Jun chic tuoc pa ruc'axiel chi nu'on ri rusamaj. Quire' nu'ej ri b'e'n can.
44001021	Rumare' nic'atzin chi nakacanuj jun ruc'axiel, pero chiquicajol ri achi'a' ri nojiel tiempo ic'o kiq'uin y can i-b'anak kiq'uin antok xc'ujie' ri Ajaf Jesús.
44001022	Nitz'ucutaj-pa antok x'an bautizar ri Jesús ruma ri Juan, hasta c'a antok x'a chicaj, y xiel-el chikacajol. Nic'atzin chi nutzijuoj junan kiq'uin ojre' chi ri Jesús xc'astaj-pa chiquicajol ri quiminaki', xcha' ri Pedro.
44001023	Y xquiya-apa ca'ye' b'i'aj: Jun, ja ri José ri ni'e'x Barsabás cha y ni'e'x je' Justo cha, y ri jun chic, ja ri Matías.
44001024	Y xqui'an orar, y quire' xqui'ej: Ajaf, atre' ri natz'at ri kánima konojiel, tac'utu' chakavach chica chiquivach ri ica'ye' achi'a' re' ri xacha',
44001025	chi ntuoc can apóstol pa ruc'axiel ri Judas y nu'on ri samaj. Ruma ri Judas xa xuya' can ri samaj, ruma ri itziel ri xu'on. Y vacame jaja' ya xb'aka chupan ri lugar ri pache' chi nib'aka-ve, xa'cha'.
44001026	Entonces xqui'an sortear ri quib'e' ri ica'ye' chi chica xtic'ujie' pa ruc'axiel ri Judas chi ntuoc cach'il ri once (julajuj) apóstoles. Y ja ri Matías ri xch'acuon.
44002001	Y antok xalka ri k'ij richin ri namak'ej Pentecostés, ri quiniman ri Ajaf Jesús quimaluon-qui'. Can junan cánima quib'anun quinojiel.
44002002	Y jun arapienta, xk'ajan-pa chicaj, y can inche'l jun nem cak'iek' ri nik'ajan patanak. Y re' altíra xu'on ri pa jay ri pache' i-tz'uyul-ve.
44002003	Y ri ic'o chire', xquitz'at chi xa'b'a'iel-pa inche'l ruxak tak k'ak' ri xujachala-ri' y xc'ujie' pa quive' chiquijunal.
44002004	Ri Espíritu Santo xunojsaj ri cánima, y ja xa'ch'o-ka nic'aj chic ch'ab'al, según ri xuya' ri Espíritu chica chi xa'ch'o'.
44002005	Y ri chire' pa tanamet Jerusalén ri k'ij re', ic'o iq'uiy achi'a' israelitas ri niquiya' ruk'ij ri Dios, ri i-patanak nojiel naciones ri ic'o choch-ulief.
44002006	Pero ruma ri xk'ajan, ri vinak xquimol-apa-qui'. Ri vinak re' can xa'chapataj, ruma chiquijunal nica'xaj ri ch'ab'al ri nca'ch'o' ijeje'.
44002007	Can i-chapatajnak ruma ri xca'xaj, y niqui'ej chiquivach: Titz'ata', ¿man i-aj-Galilea ta c'a quinojiel la nca'ch'o' c'a?
44002008	¿Che'l chi ojre' can nakaxaj ri niqui'ej y xa man junan ta kach'ab'al chikajunal?
44002009	Ruma ic'o chakavach ojre' ri aj-vave' Judea, ic'o i-patanak Partia, Media, Elam, Mesopotamia, Capadocia, Ponto, Asia,
44002010	Frigia, Panfilia, Egipto, y ic'o ri i-patanak más c'a cala choch ri tanamet Cirene, ri c'o chupan ri Africa. Ic'o je' ri i-patanak pa tanamet Roma. Y chikacajol ojre' ic'o ri i-calc'ual ri israelitas, y ic'o je' ri i-acunak israelitas ruma niquinimaj ri nu'ej ri ru-ley ri Moisés.
44002011	Y ic'o je' ri i-patanak Creta y Arabia. Y konojiel xkaxaj pa tak kach'ab'al ri namalaj rusamaj ri Dios, xa'cha'.
44002012	Y quinojiel xa'chapataj y man niquil ta chica niqui'an pensar y niqui'ej chiquivach: ¿Chica nrajo' nu'ej ri nib'anataj? nca'cha'.
44002013	Pero ic'o vinak ri xa nca'tze'n-apa chiquij y niqui'ej: La xa i-k'ab'arala', nca'cha'.
44002014	Y ri Pedro y ri once (julajuj) chic apóstoles xa'b'api'ie-pa chiquivach ri vinak. Y ri Pedro xch'o' y xu'ej: Achi'a' israelitas ri ix-patanak juviera y ixre' je' ri ixc'o vave' Jerusalén ri k'ij vacame, tivaxaj c'a ri xtin'ej chiva y tivatamaj:
44002015	Konojiel ri kamaluon-ki' vave', man jun k'ab'ariel c'o. Man inche'l ta ri nti'an pensar ixre'. Ruma xa c'a cumaj, xa c'a ja a las nueve.
44002016	Ri xb'anataj vacame, can tz'ib'an can ruma ri profeta Joel.
44002017	Y chupan ri rutz'ib'an can jaja', ri Dios nu'ej: Chupan ri ruq'uisb'al tak k'ij, xtinya-pa ri Nu-Espíritu pa quive' ri vinak, y chi xtani' chi alab'o xtiquitzijuoj ri ni'ej chica. Y ri c'a i-c'ojola', chupan jun inche'l achic' xtiquitz'at ri nitzijuoj chica. Y ri i-mámix chic, pan achic' ri xtin'ej chica.
44002018	Can xtinya' je' ri Nu-Espíritu pa quive' ri nu-siervos y ri nu-siervas chupan ri k'ij re', y ijeje' xtiquitzijuoj ri xtin'ej chica.
44002019	Y choch ri rocaj xtin'an milagros ri man jun b'ay i-tz'atuon, y xca'n'an je' señales ri choch-ulief. Can xtin'an chi xca'tz'iet quic', k'ak', y seb' ri can inche'l mukul.
44002020	Y ri k'ij man xtuya' ta chic rusakil. Ri ic' inche'l quic' xtu'on. Jare' ri xca'b'anataj na'ay antok maja' talka ri k'ij richin ri Ajaf, chupan ri nem k'ij antok xca'an juzgar quinojiel ri vinak.
44002021	Y quinojiel ri xtiquic'utuj cha ri Ajaf chi ca'rucalo', can xca'colotaj-ve.
44002022	Y ri Pedro xu'ej je': Achi'a' israelitas, tivaxaj c'a ri xtin'ej chiva: Ri Jesús ri aj-Nazaret, ja ri Dios ri b'anayuon-pa cha chi q'uiy ri xa'ru'on chi'icajol. Xa'ru'on milagros ri man jun b'ay i-tz'atuon. Y c'o je' señales xa'ru'on. Ja ri Dios xb'ano nojiel re' chi'icajol por medio jaja'. Ixre' ivata'n ja'al.
44002023	Pero ri Dios xuya' lugar chi xjach ri Jesús pan ik'a', ruma quire' ranun-pa pensar. Y ixre' xiya' pa quik'a' itziel tak vinak chi xquiquimisaj choch cruz.
44002024	Pero riq'uin ri ru-poder ri Dios, ri Jesús xb'ac'astaj-pa, y xcolotaj-pa pa ruk'a' ri camic, ruma ri camic man xcovin ta xutz'om richin nojiel tiempo.
44002025	Ri David ru'e'n can chirij ri Jesús: Can siempre nitz'at chi ri Ajaf b'anak chinoch. Man jun chica xtib'ano chuva chi nixi'ij-vi', ruma c'o viq'uin pa nu-derecha.
44002026	Y rumare' niquicuot ri vánima, y nquiquicuot je' nquich'o'. Y mesque xquicon, can vata'n chi xquic'astaj chic pa.
44002027	Ruma atre' Nu-Dios, can man xquinaya' ta can chiquicajol ri quiminaki', man xtaya' ta je' lugar chuva inre' ri in Santo Ac'ajuol chi nik'ay ri nu-cuerpo.
44002028	Can nac'ut ri utzulaj b'ay richin ri c'aslien chinoch, y can xtiquicuot ri vánima antok xquic'ujie' aviq'uin. Quire' ru'e'n can ri David.
44002029	Y ri Pedro xu'ej je': Achi'a' nuvanakil, ixre' ivata'n chi ri kamama' David xcon y xmuk. Y pache' mukun-ve, c'a c'o chupan ri tiempo vacame.
44002030	Ri David jun profeta ri xc'ujie' ojier can tiempo. Jaja' rata'n chi ri Dios can xu'on-ve jurar chi chupan ru-familia jaja' xtiel-pa ri Cristo, y jare' ri xtuoc can rey pa ruc'axiel jaja'.
44002031	Y ri David, can inche'l ya xutz'at ri xca'b'anataj. Rumare' xch'o' y xu'ej chi ri Cristo xtic'astaj chic, y chi ri ránima man xtic'ujie' ta can chire' chiquicajol ri quiminaki', y ni ri ru-cuerpo man nik'ay ta.
44002032	Y konojiel ojre' kata'n y nakatzijuoj chi ja ri Dios ri xb'ano chi ri Jesús xc'astaj-pa.
44002033	Y xuc'uax je' chicaj ruma ri ru-poder ri Dios. Y xyo'x ri Espíritu Santo cha, ri ranun prometer ri Rutata' chi nuya' cha. Y antok yo'n chic ri Espíritu Santo cha, jaja' xutak-pa chika ojre', y ja yan c'a re' ri xitz'at y xivaxaj kiq'uin vacame.
44002034	Ruma ri David man x'a ta chicaj cha'nin, y jaja' mismo rutz'ib'an can: Ri Ajaf Dios xu'ej cha ri Vajaf: Catz'uye' pa nu-derecha,
44002035	hasta c'a xca'nya' ri av-enemigos chuxie' avakan. Quire' rutz'ib'an can ri David.
44002036	Tivatamaj c'a ixre' ri ix rumáma can ri Israel; chi ketzij chi ri Jesús ri xiquimisaj choch cruz, ja ri Dios ri b'anayuon-pa cha chi jaja' ri Cristo y chi jaja' ri Rajaf nojiel, xcha' ri Pedro.
44002037	Y antok ri vinak xca'xaj ri xu'ej ri Pedro, xk'axo cánima, y xquic'utuj cha ri Pedro y chica ri nic'aj chic apóstoles: Kavanakil, ¿chica naka'an? xa'cha'.
44002038	Y ri Pedro xu'ej chica: Titzalaj-pa ivánima riq'uin ri Dios y tib'ana' ri nrajo' jaja', y pa rub'e' ri Jesucristo tib'ana' bautizar-ivi', chi quire' ni'an perdonar ri i-pecados. Y ri Dios xtuya' ri Espíritu Santo chiva.
44002039	Ruma jare' ri ranun prometer ri Dios chi nuya' chiva ixre', y chica ri ivalc'ual, y chica quinojiel vinak ri ic'o naj; chica quinojiel ri nca'rayuoj ri Kajaf Dios.
44002040	Y ri Pedro c'o nic'aj chic tzij ri xa'ru'ej chica. Jaja' xu'ej c'a chica ri vinak: Quixiel-pa chiquicajol ri vinak richin ri tiempo vacame, ri man choj ta nca'in choch ri Dios, chi quire' nquixcolotaj, nicha' chica.
44002041	Y ri vinak ri xquinimaj ri ruch'ab'al ri Dios chupan ri k'ij re', xa'an bautizar y ic'o la'k jun oxe' mil vinak xa'uoc quiq'uin ri quiniman antes.
44002042	Y man niquimalij ta quic'u'x, xa siempre niquimol-qui' chi nica'xaj ri niquic'ut ri apóstoles, xa junan cánima quib'anun, xa junan niquic'ux ri simíta chi niquinataj ri rucamic ri Ajaf Jesús, y junan je' niqui'an orar.
44002043	Y chiquij quinojiel ri vinak xpa xib'inre'l. Y q'uiy milagros y señales ri niqui'an ri apóstoles.
44002044	Y quinojiel ri quiniman ri Jesucristo, nicajo-qui' y junan ic'o, y niquijach chiquivach nojiel ri kax ri c'o quiq'uin.
44002045	Y niquic'ayij ri chica c'o quiq'uin chi nca'quito' ri nic'aj chic antok nic'atzin chi nca'to'x.
44002046	Y pa templo k'ij-k'ij niquimol-qui', y junan cánima quinojiel. Y antok niqui'an va'en pa tak jay, can riq'uin nojiel cánima y nca'quicuot.
44002047	Y niquiya' ruk'ij ri Dios, y otz nca'tz'iet cuma ri vinak. Y k'ij-k'ij ic'o más ri nca'b'aka chupan ri iglesia, ruma ja ri Ajaf ri nib'ano chi nca'colotaj.
44003001	Ri Pedro y ri Juan junan i-b'anak-el chi nca'a pa templo a las tres ri nakak'ij, ruma ja huora re' richin ri oración.
44003002	Y chuchi' ri jun puerta ri rub'inan La Hermosa richin ri templo, k'ij-k'ij c'o ri nca'b'ayo'n can jun ache chi nuc'utuj limosna. Ri jun ache re' xa-jan antok xalax ri manak che'l ni'in. Jaja' nuc'utuj limosna chica ri vinak ri nca'uoc pa templo.
44003003	Y antok ri Pedro y ri Juan nca'uoc pa templo, ri ache nu'on rogar chi nuc'utuj ru-limosna chica ijeje'.
44003004	Pero ri Pedro xuca'yiej-xuca'yiej otz ri ache, y quire' je' xu'on ri Juan, y c'ajare' ri Pedro xu'ej cha ri ache: Kojatz'ata', xcha' cha.
44003005	Y ri ache can xa'rutz'at, y royo'ien ri chica ri xtiquiya' can cha.
44003006	Pero ri Pedro xu'ej cha: Inre' manak oro ni plata viq'uin chi niya' ta chava. Pero ri c'o viq'uin, jare' ri niya' chava, xcha'; y ja xu'ej cha: Pa rub'e' ri Jesucristo ri aj-Nazaret, capalaj y ca'in, xcha' cha.
44003007	Y ri Pedro xutz'om ri ruk'a' derecha ri ache chi xupab'a', y ri rakan ja xa'c'ujie-ka quichuk'a' y quire' je' ri rukul-rakan.
44003008	Y xiruc'aka-pa-ri', xpi'ie' y x'in. Y junan xuoc quiq'uin ri Pedro y ri Juan ri chire' pa templo. Nuc'akala-ri' b'anak, y nuya' je' ruk'ij ri Dios.
44003009	Y iq'uiy vinak ri xa'tz'ato chi ri ache re' ni'in y nuya' ruk'ij ri Dios.
44003010	Ri vinak cata'n chi ja ri ache re' ri nuc'utuj limosna, ri nic'ujie' chuchi' ri puerta richin ri templo; ri puerta ri ni'e'x La Hermosa cha. Rumare' ri vinak re' xa'chapataj y xquixi'ij-qui' ruma ri xb'anataj.
44003011	Y ri ache ri x'an sanar man nca'rutzokopij ta can ri Pedro y ri Juan. Y q'uiy vinak ri xa'lka chiquitz'atic ri chire' chupan jun corredor ri ni'e'x Richin ri Salomón cha. Cha'nin xquimol-apa-qui', ruma man jun b'ay quitz'atuon chi nib'anataj quire'.
44003012	Y antok ri Pedro xa'rutz'at ri vinak, xu'ej chica: Achi'a' israelitas, ¿karruma ixre' nquixchapataj ruma ri xb'anataj? ¿Y karruma xa ojre' nkojitz'at como si fuera riq'uin ka-poder ojre' o ja ri otz ri naka'an choch ri Dios ri xb'ano chi x'in va ache va?
44003013	Ri Katata' Dios, ri Qui-Dios je' ri ojier tak kate't-kamama', ri Abraham, ri Isaac, ri Jacob; can xu'on c'a cha ri Jesús, ri Ruc'ajuol, chi c'o ruk'ij. Pero ixre' man xivajo' ta xinimaj chi jaja' ri Ruc'ajuol ri Dios. Xa xiya' pa ruk'a' ri Pilato, ri gobernador. Y antok ri Pilato ru'e'n chic chi nucol-el, ixre' man xivajo' ta.
44003014	Xa ja ri jun ache quimisaniel xic'utuj chi ticuol-el, y ri Santo y Choj ri ruc'aslien, xa jare' ri man xivajo' ta.
44003015	Y can xi'an cha chi xquimisas ri Jesús ri niyo'n c'aslien. Pero ri Dios xu'on cha chi xc'astaj-pa chiquicajol ri quiminaki'. Naka'ej quire' chiva ruma ojre' can xkatz'at antok c'astajnak chic pa.
44003016	Y ri jun ache ri ntitz'at-pa ixre' kiq'uin y ivata'n je' roch, x'an sanar, ruma pa rub'e' ri Jesús xkac'utuj-ve. Y ri ache x'an sanar chivach ixre' ruma ri cukb'al c'u'x.
44003017	Y ojre' kata'n chi antok ixre' nuvanakil y ri achi'a' ri nquixb'ano gobernar xi'ej chi tiquimisas ri Jesús, quire' xi'an ruma man ivata'n ta chica jaja'.
44003018	Pero ri Dios nu'on cumplir inche'l ri ru'e'n-pa. Jare' xqui'ej quinojiel ri profetas ri xa'c'ujie' ojier can tiempo, chi ri Cristo can nu'on-na-ve sufrir.
44003019	Vacame titzalaj-pa ivánima riq'uin ri Dios y tib'ana' ri nrajo' jaja' y tic'axa' ri ic'aslien, chi quire' ni'an perdonar ri i-pecados. Y xca'pa tiempos richin uxlanien, antok ri Ajaf xtic'ujie' chi'icajol.
44003020	Y ri Ajaf Dios xtutak-pa ri Jesucristo ruca'n mul, ri inche'l tzijuon-pa chiva.
44003021	Pero vacame nic'atzin chi jaja' nic'ujie' chicaj, c'a xtalka-na ri k'ij antok xtuchojmij nojiel. Quire' nu'ej ri Dios chupan ri quitz'ib'an can ri santos profetas ri xa'c'ujie' ojier can tiempo.
44003022	Ri Moisés xu'ej chica ri kate't-kamama' can: Ri Kajaf Dios xtupilisaj-pa jun profeta chiquicajol ri iviy-imáma ri xca'c'ujie' más chakavach-apa; jun inche'l inre'. Can tivaxaj nojiel ri xtu'ej chiva.
44003023	Y ri man xca'c'axan ta ri profeta re', can xca'lasas-el richin xa jun tiempo chiquicajol ri rutanamit chic ri Dios. Quire' ri rutz'ib'an can ri Moisés.
44003024	Y ri Pedro xu'ej je' chica ri vinak: Quinojiel ri profetas ri xa'c'ujie' ojier can tiempo desde Samuel, xa'ch'o' can chirij ri tiempo ri ojc'o vacame.
44003025	Can ivichin ixre' ri qui'e'n can ri profetas ri xa'c'ujie' ojier can tiempo. Y can ivichin ixre' ri xu'ej ri Dios antok xu'on ri jun pacto quiq'uin ri kate't-kamama' can, antok xu'ej cha ri Abraham chi ri vinak ri ic'o choch-ulief nca'an bendecir ruma ri jun rumáma ri xtic'ujie'.
44003026	Y antok ri Dios xupilisaj-pa ri Jesús ri Ruc'ajuol, chi'icajol ixre' xutak-ve na'ay. Quire' xu'on chi xuya' ri bendición chiva, ruma jaja' nrajo' chi ixvonojiel ntiya' can ri itziel ic'aslien.
44004001	Ri Pedro y ri Juan c'a nca'ch'o' chica ri vinak, antok xa'lka ri sacerdotes y ri achi'a' saduceos y ri qui-jefe ri achi'a' ri niquichajij ri templo.
44004002	Y ri achi'a' re' can yacatajnak quiyoval chiquij ri Pedro y ri Juan, ruma nca'quitijuoj ri vinak. Can niquitzijuoj chi ri Jesús quiminak chic el y xc'astaj-pa chiquicajol ri quiminaki', y rumare' ri quiminaki' can xca'c'astaj chic pa je'.
44004003	Rumare' xa'quitz'om-el ri ica'ye' apóstoles re', y choj xa'b'aquiya' pa cárcel; xa c'a chuca'n k'ij xa'qui'an arreglar, ruma tarde chic.
44004004	Y can iq'uiy chiquivach ri vinak ri xca'xaj ri ruch'ab'al ri Dios ri k'ij re', xquinimaj. Quinojiel ri quiniman y ri xquinimaj ri k'ij re', jo'c ri achi'a' ic'o la'k jun ivu'uo' mil.
44004005	Y chuca'n k'ij, xquimol-qui' chire' Jerusalén ri achi'a' ri nca'b'ano gobernar chiquicajol ri israelitas, ri mama'a' tak achi'a', ri achi'a' escribas,
44004006	ri Anás ri sacerdote ri más c'o ruk'ij, ri Caifás, ri Juan, ri Alejandro, y quinojiel ri quimáma ri sacerdotes ri más c'o quik'ij.
44004007	Y ri Pedro y ri Juan xa'b'ac'amar-pa y xa'yo'x pa nic'aj. Y xquic'utuj chica: ¿Chica xyo'n poder chiva o chica choj b'e' xi'ej chi x'an sanar ri ache? xa'cha' chica.
44004008	Y ri Pedro, nojnak c'a ránima riq'uin ri Espíritu Santo xu'ej chica: Ixre' achi'a' ri nquixb'ano gobernar chupan ri katanamit Israel, y ixre' je' mama'a' tak achi'a':
44004009	Ixre' ntic'utuj chika chirij ri favor ri xka'an cha jun ache ri man otz ta rakan, chi chica xkacusaj chi x'an sanar.
44004010	Tivatamaj c'a ixre' ri ixc'o-pa vave', y ticatamaj je' quinojiel ri nic'aj chic israelitas, chi ri jun ache ri c'o vave' chivach, x'an sanar antok xka'ej ri rub'e' ri Jesucristo ri aj-Nazaret, ri Jesucristo ri xi'ej chi tiquimisas choch cruz, pero ri Dios xu'on cha chi xc'astaj-pa chiquicajol ri quiminaki'.
44004011	Ri Jesús man jun rakalien ib'anun cha, can inche'l niqui'an ri achi'a' ri i-b'anoy-jay cha jun ab'aj, niqui'ej chi man nic'atzin ta. Pero xa ja ri ab'aj re' ri xyo'x ri lugar ri más nic'atzin chi quire' ri jay man nitzak ta.
44004012	Y man jun chic ri nicalo kichin. Ruma ri choch-ulief xa man jun chic b'i'aj yo'n-pa chika chi nkojcolotaj, xcha' ri Pedro.
44004013	Y antok ri achi'a' ri nca'b'ano gobernar xa'quitz'at ri Pedro y ri Juan, can xa'chapataj. Ruma mesque manak qui-estudio y i-sencillo-oc, man niquixi'ij ta qui'. Can k'alaj chi ijeje' xa'c'ujie' riq'uin ri Jesús.
44004014	Y man jun chica xa'tiquir xqui'ej chica ri ica'ye' apóstoles, ruma ri ache ri xc'achoj, pa'l-apa quiq'uin.
44004015	Entonces xqui'ej chi ca'lasas-el chire' ri Pedro y ri Juan, y jo'c ijeje' xa'c'ujie' can chi niqui'an pensar chica niqui'an.
44004016	Y ri achi'a' re' niqui'ej chiquivach: ¿Chica xtaka'an chica? Ruma quinojiel ri vinak vave' Jerusalén cata'n chi xb'anataj jun nem milagro. Y ojre' man nkojtiquir ta nakavaj.
44004017	Pero chi man titzijos más ri xb'anataj, ca'kaxib'ij-el, chi quire' man niquitzijuoj ta chic ri Jesús chica ri vinak.
44004018	Y xa'cayuoj chic apa ri Pedro y ri Juan, y xqui'ej chica chi man chic ca'quitijuoj ri vinak, y man chic tiquitzijuoj ri Jesús chica.
44004019	Pero ri Pedro y ri Juan xa'ch'o-apa, y xqui'ej chica: Ti'ej-na c'a chika: ¿Otz came choch ri Dios, xa ja ri nti'ej ixre' ri naka'an y man naka'an ta ri nu'ej jaja'?
44004020	Ojre' manak che'l chi man ta naka'ej chica ri vinak ri xkatz'at y xkaxaj, xa'cha'.
44004021	Y ri achi'a' ri nca'b'ano gobernar altíra xa'quixi'ij-el ri Pedro y ri Juan y ja xa'quitzokopij-el. Can man jun kax ri xquil chiquij chi xa'qui'an ta castigar, ruma ri vinak can niquiya' ruk'ij ri Dios ruma ri xb'anataj riq'uin ri ache.
44004022	Ruma ri ache ri x'an sanar ruma ri milagro re', xa más cuarenta rujuna'.
44004023	Y antok ri Pedro y ri Juan xa'tzokopis-el, xa'a pache' ic'o-ve ri nic'aj chic discípulos, y xb'aquitzijuoj chica nojiel ri e'n-el chica cuma ri principales sacerdotes y ri mama'a' tak achi'a' ri niqui'an gobernar.
44004024	Y antok ijeje' xca'xaj ri xquitzijuoj ri Pedro y ri Juan, quinojiel junan xqui'an orar y cava xqui'ej chupan ri qui-oración: Namalaj Dios, atre' ri xa'an nojiel; xa'an ri rocaj y ri ic'o choch, xa'an ri roch-ulief y ri ic'o choch, xa'an ri mar y ri ic'o chupan.
44004025	Y atre' xa'e'n cha ri asamajiel David, chi xu'ej: ¿Karruma ri vinak ri pa tak naciones xa itziel tak kax nicajo' niqui'an, y ri vinak ri ic'o pa tak tanamet xa man jun rakalien ri niqui'an pensar?
44004026	Y xa'palaj-pa ri reyes ri ic'o choch-ulief. Y ri gobernadores xquimol-qui', chi xqui'an xa jun, chavij atre' Ajaf Dios, y chirij je' ri Cristo. Quire' rutz'ib'an can ri David.
44004027	Y can ketzij, chi inche'l ri tz'ib'an can chupan ri ruch'ab'al ri Dios, can quire' xb'anataj. Ruma ri Herodes y ri gobernador Poncio Pilato, ri israelitas y ri man israelitas ta, xquimol-qui' vave' pa tanamet Jerusalén chi xa'palaj chirij ri Jesús ri Santo Ac'ajuol ri xatak-pa.
44004028	Quire' xqui'an richin chi xb'anataj ri can pan ak'a' atre' c'o-ve, y a'e'n-pa chi xb'anataj.
44004029	Y vacame Ajaf, tatz'ata' ri vinak re' ri nca'xi'in, ruma yacatajnak quiyoval chikij ojre' ri asamajiel. Y rumare' ojre' nakac'utuj chava chi taya' ka-valor chi quire' man nakaxi'ij ta ki' nakatzijuoj ri atzij.
44004030	Y nakac'utuj je' chava, chi riq'uin ri a-poder nca'an sanidad, señales, y milagros pa rub'e' ri Jesús ri Santo Ac'ajuol, xa'cha'.
44004031	Y antok xa'tanie' riq'uin ri oración, can xsiluon ri lugar pache' quimaluon-ve-qui'. Y xnuoj ri cánima riq'uin ri Espíritu Santo, rumare' man niquixi'ij ta qui' chi niquitzijuoj ri ruch'ab'al ri Dios.
44004032	Y quinojiel ri vinak ri quiniman ri Jesucristo, junan niqui'an pensar y xa jun cánima quib'anun. Y man jun ni'e'n chi jo'c richin jaja' ri c'o riq'uin, sino que nojiel ri kax quichin, niquijach chiquivach.
44004033	Ri apóstoles riq'uin ru-poder ri Dios niquitzijuoj chi ri Ajaf Jesús xc'astaj-pa chiquicajol ri quiminaki', y ri Dios can altíra nca'ru'on bendecir quinojiel.
44004034	Y chiquicajol ri quiniman chic ri Jesucristo, man jun kax nu'on falta chiquivach, ruma ri c'o culief o c'o cachuoch, nca'quic'ayij y ri rajal niquic'am-pa,
44004035	y nalquiya' chica ri apóstoles, y ri apóstoles niquiya' chica ri can nic'atzin chi nca'to'x.
44004036	Y c'o jun ache chiquicajol ri José rub'e'. Y ri José re' aj-Chipre, rumáma can ri Leví. Y ri apóstoles xquiya' jun chic rub'e'. Y ri rub'e' ri xquiya', Bernabé. (Ri tzij Bernabé nu'ej: Nca'ru'on consolar quinojiel.)
44004037	Y ri Bernabé re' xuc'ayij jun rulief, y ri rajal xalruya' pa quik'a' ri apóstoles.
44005001	Y c'o jun ache rub'inan Ananías y ri raxjayil rub'inan Safira, xquic'ayij jun culief.
44005002	Y xqui'ej chiquivach chi niquic'an can nic'aj rajal ri ulief, y ri nic'aj chic miera xuc'uaj ri Ananías chi xb'aruya' pa quik'a' ri apóstoles.
44005003	Y ri Pedro xu'ej cha ri Ananías: ¿Karruma xaya' lugar cha ri Satanás chi xunojsaj ri avánima, chi xatz'ak tzij choch ri Espíritu Santo, y xac'an can nic'aj rajal ri ulief ri xac'ayij?
44005004	Xa man ta xac'ayij ri ulief, ¿man c'a avichin ta atre'? Y antok xac'ayij, ¿man avichin ta came atre' ri rajal ri ulief? ¿Karruma xa'an pensar chi xa'an quire'? Atre' man chiquivach ta vinak xatz'ak tzij, atre' choch c'a ri Dios xatz'ak tzij, xcha' ri Pedro cha.
44005005	Y ri Ananías, jo'c xra'xaj ri tzij ri xu'ej ri Pedro, xtzak-ka y xcon. Y quinojiel ri xa'c'axan ri xb'anataj, xpa c'a jun gran xib'inre'l chiquij.
44005006	Y ic'o nic'aj c'ojola' xa'palaj-pa y xquib'ol-el ri quiminak chupan tziak, y xquilasaj-el chi xiquimuku'.
44005007	Y c'o la'k jun oxe' huora ticon ri Ananías, antok xalka ri raxjayil. Jaja' man rata'n ta chica xb'anataj.
44005008	Y ri Pedro xuc'utuj cha ri ixok re': Ri miera ri ruc'amun-pa ri Ananías, ¿quire' ri rajal ri ulief ri xic'ayij? Y ri ixok xu'ej: Quire', ja nojiel ri rajal ri ulief re'.
44005009	Y ri Pedro xu'ej c'a cha: ¿Karruma ixre' xixc'ujie' de acuerdo chi xi'an chi man nquixrutz'at ta pa ri Ru-Espíritu ri Ajaf? Ya nca'lka chuchi' ri puerta ri xa'b'amuku' richin ri avachajil y ncatquilasaj-el je' atre', xcha'.
44005010	Y ja xtzak-ka ri ixok choch ri Pedro, y xcon. Antok xa'uoc-pa ri c'ojola', xalquila' ri ixok quiminak chic, y xquilasaj-el y xiquimuku' riq'uin ri rachajil.
44005011	Y quinojiel ri quiniman ri Jesucristo ri ni'e'x iglesia chica, xpa c'a jun gran xib'inre'l chiquij ruma ri xb'anataj. Y quire' je' xqui'an ri nic'aj chic ri xa'c'axan ri xb'anataj. Can altíra xquixi'ij-qui'.
44005012	Y ri apóstoles q'uiy señales y milagros ri nca'qui'an chiquivach ri vinak. Y ri quiniman chic ri ruch'ab'al ri Dios, junan niquimol-qui' chuchi' jun corredor richin ri templo. Ri corredor re', Richin ri Salomón nca'cha' cha.
44005013	Y ic'o vinak ri man nicajo' ta nca'jiel quiq'uin ruma niquixi'ij-qui'. Pero ic'o nic'aj chic vinak ri niquiya' quik'ij.
44005014	Pero iq'uiy vinak ri niquinimaj ri Ajaf Jesucristo. Rumare' k'ij-k'ij nca'q'uiyir-ka más, chi ixoki' chi achi'a'.
44005015	Y nca'lasas-pa ri nca'yavaj pa tak b'ay y nca'yo'x choch vara'al y choch camilla, chi quire' antok ri Pedro nak'ax, mesque jo'c ri rumuch'uch'il nika pa quive' nic'aj chiquivach.
44005016	Y iq'uiy c'a vinak ri ic'o pa tak tanamet ri ic'o cierca ri Jerusalén, xa'lka chire' pa tanamet, i-quic'amun-pa ri nca'yavaj y ri niqui'an sufrir pa quik'a' itziel tak espíritus. Y quinojiel nca'an sanar.
44005017	Pero ri sacerdote ri más c'o ruk'ij y ri achi'a' saduceos ri ic'o riq'uin, itziel nca'quitz'at ri apóstoles.
44005018	Rumare' xa'b'aquitz'ama-pa y xa'b'aquiya' pa cárcel.
44005019	Y ri chak'a', ri Ajaf xutak-pa jun ángel quiq'uin ri apóstoles. Ri ángel re' xujak ri ruchi' ri cárcel chiquivach chi xa'ralasaj-el, y xu'ej chica:
44005020	Quix'in. Y antok nquixb'aka pa templo, titzijuoj chica ri vinak nojiel ri ch'ab'al ri nich'o' chirij ri c'ac'ac' c'aslien ri nuya' ri Jesucristo, xcha' ri ángel.
44005021	Y jo'c xca'xaj re' ri apóstoles, cumaj yan ri chuca'n k'ij xa'a pa templo y nca'quitijuoj ri vinak. Y chupan ri huora re', ri sacerdote ri más c'o ruk'ij y ri ic'o riq'uin, xa'quitak quiyoxic ri mama'a' tak achi'a' ri niqui'an gobernar. Quinojiel ri achi'a' re' xquimol-qui' ruma ijeje' ri autoridades richin ri tanamet. Y c'ajare' xqui'ej chi ca'c'amar-pa ri apóstoles ri ic'o pa cárcel.
44005022	Pero antok ri achi'a' i-chajiniel ri i-takuon-el xa'b'aka pa cárcel, manak xa'quil ri apóstoles. Can ja xa'tzalaj-pa, y xb'aquiya' rutzijuol,
44005023	y xb'aqui'ej c'a: Ri cárcel can otz tz'apal can, y ri soldados ic'o chuchi' ri puertas; pero antok xkajak ri puertas i-manak ijeje' chupan, xa'cha'.
44005024	Y antok ri sacerdote ri más c'o ruk'ij y ri qui-jefe ri achi'a' ri i-chajiniel pa templo y ri principales sacerdotes xca'xaj ri xqui'ej ri chajiniel chica, man niquil ta chica niqui'an pensar, y rumare' niqui'ej chiquivach: ¿C'a pache' c'a xtib'aka-ve re'? nca'cha'.
44005025	Y c'o jun ri xb'aka quiq'uin ri quimaluon-qui', y xb'aru'ej chica: Ri achi'a' ri xi'tz'apij pa cárcel ja nca'quitijuoj ri vinak pa templo, xcha' chica.
44005026	Y ri ache ri qui-jefe ri chajiniel, x'a quiq'uin ri chajiniel chi xa'b'aquic'ama' ri apóstoles y man jun kax xqui'an-pa chica, ruma niquixi'ij-qui' chi nca'c'ak cha ab'aj cuma ri vinak.
44005027	Y antok ri achi'a' re' xa'quic'am-pa ri apóstoles, choj xa'b'aquiya' chiquivach ri autoridades richin ri tanamet. Y ri sacerdote ri más c'o ruk'ij xuc'utuj chica ri apóstoles:
44005028	Ojre' ya xka'an mandar chiva chi man chic qui'itijuoj ri vinak riq'uin ri rub'e' ri Jesús. Pero vacame ri tanamet Jerusalén nojnak chic riq'uin nojiel ri ntic'ut, y can chikij ojre' ntivajo' ntiya-ve ri rucamic ri jun ache re', xcha'.
44005029	Pero ri Pedro y ri nic'aj chic apóstoles xqui'ej-apa: Can nic'atzin chi ja ri nu'ej ri Dios nakanimaj, y man ja ta ri nicajo' ri achi'a'.
44005030	Ruma ri xb'ano cha ri Jesús chi xc'astaj-pa, ja ri Qui-Dios ri kate't-kamama'. Pero ixre' xiquimisaj antok xi'ej chi tib'ajix choch cruz.
44005031	Y ri Dios más nem ruk'ij xuya' ri Jesús, xutz'uyub'a' pa ru-derecha, y xu'on cha chi jaja' ri Uc'uay-B'ay y Salvador (caloy-quichin ri vinak), chi quire' ri israelitas nitzalaj-pa cánima riq'uin ri Dios y niqui'an ri nrajo' jaja' y chi ni'an perdonar ri qui-pecados.
44005032	Y nojiel re' ketzij, y ojre' can xkatz'at, rumare' nakatzijuoj. Y ri Espíritu Santo je' nutzijuoj chi can ketzij. Konojiel ri kaniman ri rutzij ri Dios, can ruyo'n-pa ri Espíritu Santo chika.
44005033	Y antok ri autoridades richin ri tanamet xca'xaj ri xqui'ej ri apóstoles, xyacataj quiyoval y can ta xcajo' xa'quiquimisaj.
44005034	Pero chiquicajol ri autoridades re', c'o jun ache fariseo, y ri ache re' rub'inan Gamaliel. Jaja' jun maestro richin ri ru-ley ri Moisés, y can c'o ruk'ij chiquivach ri vinak. Ri ache re' xpi'ie', y xu'ej chi ca'lasas-el juviera ri apóstoles jun rato.
44005035	Y después xu'ej: Achi'a' israelitas, tib'ana' pensar otz chica xti'an chica ri achi'a' re'.
44005036	Ruma talka pan ive' antok xc'ujie' ri jun ache Teudas rub'e'. Ri Teudas re' xu'ej chi jaja' jun ache c'o ruk'ij, y ic'o la'k cuatrocientos achi'a' ri xa'a chirij. Y antok xquimisas, quinojiel xquiquiraj-qui' y xa'q'uis.
44005037	Y después re', chupan ri tiempo antok x'an ri censo, xc'ujie' jun chic ache Judas rub'e'. Jaja' aj-Galilea, y can xtiquir xu'on chi iq'uiy vinak ri xa'a chirij. Y antok xquimisas, quinojiel ri i-b'anak chirij xquiquiraj-qui' je'.
44005038	Y rumare' ni'ej chiva chi qui'iya' can ri achi'a' re'. Ruma xa quino'j achi'a' ri niqui'an, xa xtiq'uis.
44005039	Pero xa richin ri Dios, man jun c'a xquixtiquir nti'an chi xca'q'uis. Tib'ana' cuenta-ivi', man ti'an chi xa ixre' nquixajin chi ayoval riq'uin ri Dios, xcha'.
44005040	Y quinojiel xka chiquivach ri xu'ej ri Gamaliel. Y xqui'ej chi ca'c'amar chic pa ri apóstoles. Y después antok xa'ch'ay, xqui'ej chica chi man chic tiquitzijuoj ri rub'e' ri Jesús chica ri vinak. Y c'ajare' xa'quitzokopij-el chi xa'a.
44005041	Y antok ri apóstoles xa'iel-el chire' chiquivach ri autoridades richin ri tanamet, niquicuot ri cánima xa'a, ruma yo'n chica chi niquik'asaj ri sufrimiento ruma ri rub'e' ri Jesús.
44005042	Y nojiel k'ij ri pa templo y pa tak jay, man nca'tanie' ta chi niquic'ut y niquitzijuoj rub'e' ri Jesucristo.
44006001	Chupan ri tiempo re', ri discípulos más nca'q'uiyir-ka. Y ri nca'ch'o' griego niqui'ej chiquij ri nca'ch'o' hebreo, chi ri malca'n-ixoki' ri ic'o chiquicajol ri nca'ch'o' griego, man nca'an ta atender otz antok nijach k'ij-k'ij ri chica niquitej.
44006002	Rumare' ri doce (cab'alajuj) apóstoles xa'quimol quinojiel ri discípulos, y xqui'ej chica: Man otz ta chi ojre' nakaya' can ri nakatzijuoj ri ruch'ab'al ri Dios, richin chi nquixkilij.
44006003	Vacame c'a hermanos, qui'icha-pa i-siete (ivuku') achi'a' chi'icajol, ri ivata'n chi can choj ri quic'aslien, c'o quino'j y nojnak cánima riq'uin ri Espíritu Santo, chi quire' ijeje' ri nca'kaya' choch ri samaj chi niquijach ri chica nitij.
44006004	Y chi quire' ojre' naka'an ri samaj inche'l ri kab'anun-pa. Naka'an orar, y nakac'ut ri ruch'ab'al ri Dios, xa'cha' chica.
44006005	Y quinojiel xka chiquivach ri x'e'x chica cuma ri apóstoles, y xa'quicha' i-siete (ivuku') achi'a'. Jun ja ri Esteban, jun ache ri can ja'al-ve rucukub'an ruc'u'x riq'uin ri Dios y nojnak ránima riq'uin ri Espíritu Santo. Ri nic'aj chic ja ri Felipe, ri Prócoro, ri Nicanor, ri Timón, ri Parmenas y ri Nicolás ri aj-Antioquía. Ri ache Nicolás rub'e' man israelita ta, pero can runiman ri nu'ej ri ru-ley ri Moisés.
44006006	Y ja ri i-siete (ivuku') achi'a' re' ri xa'quipab'a' chiquivach ri apóstoles. Xa'pa ri apóstoles xqui'an orar, y xquiya' quik'a' pa quive' ri achi'a' re'.
44006007	Y ri ruch'ab'al ri Dios riq'uin ruchuk'a' b'anak, y nca'q'uiyir je' ri discípulos chire' pa tanamet Jerusalén. Y iq'uiy je' chiquivach ri sacerdotes ri niquicukub'a' quic'u'x riq'uin ri Jesucristo.
44006008	Ri Esteban jun ache ri c'o ri ru-poder ri Dios riq'uin, y c'o je' ri ru-favor ri Dios riq'uin. Y nca'ru'on nima'k tak milagros y señales chiquivach ri vinak.
44006009	Pero ic'o vinak ri xa'b'apalaj-pa y xquitz'om-qui' chi tzij riq'uin ri Esteban. Ri vinak re' i-richin jun sinagoga ri ni'e'x quichin ri Esclavos Libertados cha, y quichin je' ri vinak aj-Cirene, aj-Alejandría, aj-Cilicia y aj-Asia.
44006010	Y ri Esteban ja ri Espíritu Santo ri xyo'n runo'j, rumare' antok jaja' xch'o', ri vinak man xa'tiquir ta chirij.
44006011	Rumare' xa'quitoj nic'aj chi tiqui'ej chi xca'xaj chi ri Esteban itziel xch'o' chirij ri ru-ley ri Moisés y chirij je' ri Dios.
44006012	Y antok ri mama'a' tak achi'a' ri niqui'an gobernar, ri achi'a' escribas y ri vinak ri ic'o quiq'uin xca'xaj re', ja xa'b'apalaj-pa chirij ri Esteban; xb'aquitz'ama-pa y xquic'uaj chiquivach ri autoridades richin ri tanamet chi ti'an juzgar.
44006013	Y ic'o je' achi'a' xa'quiya' chi niquitz'ak tzij chirij ri Esteban. Ri achi'a' re' niqui'ej: Va ache va man nitanie' ta nca'ru'ej itziel tak kax chirij ri santo templo y chirij ri ru-ley ri Moisés.
44006014	Ruma kaxan c'a ri nu'ej chi ri Jesús aj-Nazaret xtuvulij ri templo y xtuc'ax nojiel ri costumbres ri xuya' ri Moisés chika.
44006015	Y quinojiel ri achi'a' ri i-tz'uyul pache' ic'o-ve ri autoridades richin ri tanamet, xquitz'at chi ri rupalaj ri Esteban xc'axtaj, y can inche'l titzu'n jun ángel xu'on-ka.
44007001	Y ri sacerdote ri más c'o ruk'ij xuc'utuj cha ri Esteban: ¿Ketzij c'a ri ni'e'x chavij?
44007002	Ri Esteban xu'ej: Achi'a' israelitas y ixre' tata'j chupan ri katanamit, tivaxaj ri xtin'ej chiva: Ri Dios ri c'o ruk'ij xuc'ut-ri' choch ri kamama' Abraham ojier can tiempo, antok c'a c'o chupan ri lugar rub'inan Mesopotamia, antok c'a maja' rutzijuol chi nic'ujie' Harán.
44007003	Y ri Dios xu'ej cha ri Abraham: Catiel-pa chiquicajol ri avach'alal, y taya' can ri atanamit, y catam-pa chupan ri lugar ri xtinc'ut chavach, xcha' ri Dios cha.
44007004	Y ri Abraham xuya' can ri lugar rub'inan Caldea y xb'ac'ujie' chupan ri tanamet Harán. Y chire' chupan ri Harán xcon ri rutata' ri Abraham, después ri Dios xuc'am-pa ri Abraham chupan ri Canaán ri pache' ojc'o-ve vacame.
44007005	Y ri Dios manak herencia xuya' cha ri Abraham chupan ri lugar re', nixta pache' nipi'ie-ve. Pero ri Dios xu'on prometer cha chi ri lugar re' xtuoc richin jaja' y quichin ri rumáma ri xca'c'ujie', mesque ri tiempo re' ri Abraham maja' tic'ujie' ralc'ual.
44007006	Y x'e'x je' cha ruma ri Dios, chi ri rumáma jaja' xca'b'ac'ujie' chupan jun chic nación, chupan ulief ri man quichin ta. Y ri vinak ri ic'o chupan ri nación re' xca'quiya' pa samaj y man xca'tuoj ta y xtiqui'an chica chi niqui'an sufrir cuatrocientos juna'.
44007007	Y ri Dios xu'ej je': Ri nación ri quire' xtib'ano chica ri rumáma ri Abraham, can xtin'an juzgar. Y c'ajare' xca'iel-pa chire', y xca'pa chupan va lugar va, y niquiya' nuk'ij, xcha'.
44007008	Y ri Dios xu'on jun pacto riq'uin ri Abraham. Ri pacto re' c'o jun ratal. Y ri ratal ri pacto re', ja ri circuncisión ri ni'an chica ri c'ojola'. Y antok xalax ri Isaac ri ruc'ajuol ri Abraham, xu'on ri circuncisión cha antok xtz'akat ri ocho (vakxaki') k'ij chi xalax. Quire' je' xu'on ri Isaac antok xalax ri Jacob ri ruc'ajuol. Y quire' je' xu'on ri Jacob quiq'uin ri i-doce (cab'alajuj) ruc'ojola' ri xa'uoc tata'j.
44007009	Y ri i-nima'k ruc'ojola' ri Jacob itziel xquitz'at ri quichak' José, ruma jaja' ri más najo'x. Y rumare' xquic'ayij-el, y xuc'uax c'a Egipto. Pero ri Dios c'o riq'uin ri José,
44007010	y xucol choch nojiel sufrimiento. Ri Dios xu'on cha ri Faraón ri rey richin ri nación Egipto, chi otz xutz'at ri José, y xutz'at je' chi c'o runo'j. Rumare' ri rey xu'on cha ri José chi xuoc gobernador chupan Egipto, y xuoc je' encargado chupan ri rachuoch.
44007011	Y ri tiempo re' paro' ri Egipto y ri Canaán, xpa jun vi'jal, y jun nem sufrimiento xka pa quive'. Y ri kate't-kamama' ri ic'o Canaán manak chic kax niquil chi niquitej.
44007012	Antok xra'xaj ri Jacob chi c'o trigo chupan ri Egipto, xa'rutak-el ri ralc'ual ri na'ay mul chulok'ic trigo; ri ralc'ual jare' ri i-kamama'.
44007013	Y antok xa'a ruca'n mul, c'ajare' antok ri José xu'ej chica ri runimal y cha ri ruchak', chi jaja' ri José. Y rumare' ri Faraón xuna'iej chi ri José ic'o runimal y ruchak'.
44007014	C'ajare' ri José xutak quiyoxic ri Jacob ri rutata' y ri rach'alal, i-setenta y cinco chiquinojiel.
44007015	Quire' xxulie-ka ri Jacob c'a Egipto. Chire' xcon-ve jaja' y ri ralc'ual ri i-kamama'.
44007016	Pero ri qui-cuerpo, c'a pa jun lugar rub'inan Siquem xa'muk-ve. Xa'b'amuk chupan jun ulief pache' c'o-ve jun jul c'atuon choch jun tanatic. Ri jun ulief re', ja ri Abraham ri lak'ayuon can chica ri i-ralc'ual ri ache xub'inaj Hamor.
44007017	Pero antok nijiel-pa ri tiempo richin ri promesa ri rub'anun-pa jurar ri Dios cha ri Abraham, ri tanamet Israel más xnimar y xq'uiyir-ka chupan ri Egipto,
44007018	hasta c'a antok chire' Egipto xuoc can jun c'ac'ac' rey ri man rata'n ta roch ri José.
44007019	Y ri c'ac'ac' rey re' xu'on maña cha ri ka-nación. Xu'on chica ri kate't-kamama' chi xquik'asaj q'uiy sufrimiento, ruma xu'on chica chi ri calc'ual jo'c nca'lax, ja nca'b'ac'ak chi nca'con, ruma man nrajo' ta chi nca'q'uiyir-ka más.
44007020	Chupan ri tiempo re' xalax ri Moisés. Y can otz xtz'iet ruma ri Dios. Oxe' ic' ri x'an cuenta cuma ri rutie-rutata'.
44007021	Y después antok xyo'x choch peligro paro' ri río, xuc'uax ruma ri rumi'al ri Faraón y can inche'l ral xu'on cha ri Moisés.
44007022	Y xc'ut choch ri Moisés nojiel ri no'j ri c'o quiq'uin ri aj-Egipto. Can jun nem ache xu'on-ka riq'uin ri nu'on y riq'uin ri nu'ej.
44007023	Antok ri Moisés c'o cuarenta rujuna', xalax pa ránima chi xa'b'arutz'ata' ri ruvanakil israelitas.
44007024	Y xutz'at chi jun aj-Egipto nuch'ey jun israelita. Y chi xuto' ri ruvanakil, xu'on ruc'axiel cha ri aj-Egipto y xuquimisaj.
44007025	Jaja' xu'on-ka pensar chi ri ruvanakil israelitas xti'ka pa quive' (xtiqui'an entender) chi jaja' ri takuon-pa ruma ri Dios chi nca'rucol pa quik'a' ri aj-Egipto, pero ijeje' xa man xi'ka ta pa quive' (man xqui'an ta entender) chi quire'.
44007026	Y chuca'n k'ij, ic'o ica'ye' israelitas nca'yovar, y ri Moisés xalka quiq'uin, y xrajo' ta xujach quivach chi quire' man chic nca'yovar. Rumare' jaja' xu'ej chica: ¿Karruma nquixayovar? Ixre' israelitas ri ix ca'ye', xcha' chica.
44007027	Pero ri jun ri nich'ayuon, xunem ri Moisés y xu'ej: ¿Chica xayo'n chi na'an gobernar pa kave' y chi at juez pa kave'?
44007028	¿O navajo' nquinaquimisaj inre' inche'l xa'an cha ri jun ache aj-Egipto ri ivir? xcha' cha.
44007029	Y antok ri Moisés xra'xaj quire', xnumaj y x'a c'a ri nación Madián. Y chire', chiquicajol vinak ri man i-ruvanakil ta, xc'ujie-ve. Chire' xc'ulie' y xa'c'ujie' ica'ye' ralc'ual.
44007030	Y antok k'axnak chic cuarenta juna' tic'ujie' ri Moisés chire' Madián, jun ángel xuc'ut-ri' choch chupan jun k'ayis c'o ruq'uixal ri rub'inan zarza ri nic'at pa k'ak'. Re' xutz'at chupan jun desierto, ri pache' c'o-ve ri juyu' Sinaí.
44007031	Y antok ri Moisés xutz'at re', can xchapataj. Y chi nutz'at más otz, xjiel-apa cierca. Pero jare' antok xch'o-pa ri Ajaf cha, y xu'ej:
44007032	Inre' ri Qui-Dios ri avate't-amama'. Inre' in Ru-Dios ri Abraham, in Ru-Dios ri Isaac y in Ru-Dios ri Jacob, xcha'. Y ri Moisés xuxi'ij-ri' chi xtzu'n chic apa, xa nib'arb'uot.
44007033	Y ri Ajaf xu'ej je' cha ri Moisés: Tavalasaj-el la axajab' chavakan, ruma ri lugar pache' at-pa'l-ve can santo.
44007034	Y vacame catam-pa y ncantak-el Egipto chi nacol ri nutanamit, ruma nitz'at chi q'uiy sufrimiento niquik'asaj, y vaxan je' ri ok'iej ri niqui'an, y mare' xika-pa chi nca'ncol, xcha' ri Ajaf cha ri Moisés.
44007035	Y ri Moisés re', man xcajo' ta ri ruvanakil antes, antok xqui'ej cha: ¿Chica xayo'n chi nkoja'an gobernar y chi at juez pa kave'? Ja Moisés re' ri xtak-el ruma ri Dios, chi xa'rucol ri ruvanakil y chi jaja' je' nuc'uan quichin. Y ri xto'n richin ri Moisés, ja ri ángel ri xuc'ut-ri' chupan ri jun k'ayis ri c'o ruq'uixal ri rub'inan zarza.
44007036	Jaja' ri xalasan-pa quichin ri kate't-kamama' chire' Egipto. Jaja' xa'ru'on nima'k tak milagros y señales chupan ri nación Egipto, chupan ri Mar Rojo, y chupan je' ri desierto durante cuarenta juna'.
44007037	Y ri Moisés xu'ej chica ri kavanakil ri tiempo re' chirij ri Cristo: Ri Kajaf Dios xtupilisaj-pa jun profeta chiquicajol ri iviy-imáma ri xca'c'ujie' más chakavach-apa; jun inche'l inre'. Can tivaxaj c'a ri rutzij. Quire' ru'e'n can ri Moisés.
44007038	Y jare' ri Moisés ri xc'ujie' chiquicajol ri kavanakil israelitas chupan ri desierto. Y ja je' jaja' ri x'e'n chica ri kate't-kamama' ri tzij ri xu'ej ri ru-ángel ri Dios cha paro' ri juyu' Sinaí. Can cha c'a jaja' xjach-ve ri tzij richin ri c'aslien chi quire' jaja' xuya' chika.
44007039	Xa ja ri kate't-kamama' man xa'niman ta cha ri Moisés. Pa ruc'axiel chi xa'niman cha, man xcajo' ta, ri cánima ijeje' cha'nin xtzalaj c'a chupan ri nación Egipto.
44007040	Y antok ri Moisés c'a c'o paro' ri juyu' Sinaí, xqui'ej cha ri Aarón: Tab'ana' ka-dioses chi quire' ijeje' nca'c'uan kichin. Ruma ri Moisés ri xalasan-pa kichin chupan ri Egipto, man kata'n ta chica xu'on.
44007041	Y can xqui'an jun ch'iti váquix y can xa'quicuot riq'uin. Rumare' xa'quiquimisaj chicop choch, chi xquiya' ruk'ij ri ídolo.
44007042	Rumare' ri Dios xa'ruya' can ri kavanakil, y xuya' lugar chica chi tiquiya' c'a quik'ij ri nca'tz'iet chicaj. Can quire' quitz'ib'an can ri profetas ri xa'c'ujie' ojier can tiempo. Chupan ri tz'ib'an can, ri Dios nu'ej: Ixre' aj-Israel, antok xixc'ujie' cuarenta juna' chupan ri desierto, ¿chuva came inre' xiya' ri chicop ri xi'quimisaj chire'?
44007043	Pa ruc'axiel re' xa xitaliej ri rachuoch ri dios Moloc, y xiya' ruk'ij ri ru-estrella (ruch'umil) ri i-dios rub'inan Renfán. Y jare' ri i-dios ri xi'an chi xiya' quik'ij. Rumare' inre', xcha' ri Dios, xtin'an chiva chi nquixb'ac'ujie' más c'a cala choch ri Babilonia. Quire' nu'ej chupan ri quitz'ib'an can ri profetas.
44007044	Y antok ri kate't-kamama' xa'c'ujie' chupan ri desierto, can quic'uan ri rachuoch ri Dios ri b'anun cha tziak, y chire' nuc'ut-ve-ri' ri Dios chiquivach. Ri rachuoch ri Dios x'an cha can inche'l ri xrajo', ruma ri Dios can xuc'ut choch ri Moisés ri chica rub'anic nrajo' chi ni'an cha.
44007045	Y ja rachuoch ri Dios re' ri quic'amun-pa ri kate't-kamama' antok xa'uoc-pa chupan ri lugar rub'inan Canaán, antok i-c'amun-pa ruma ri Josué. Y xa'c'ujie-ka vave', antok xa'ch'acuon chiquij ri vinak ri ic'o chupan ri lugar re'. Can ja ri Dios xto'n quichin chi xa'quilasaj-el ri vinak ri man israelitas ta. Y ri rachuoch ri Dios ri quic'amun-pa antok xa'lka, c'a c'o pa ru-tiempo ri rey David.
44007046	Y ri rey re' can altíra xajo'x ruma ri Dios. Rumare' jaja' xuc'utuj favor cha ri Dios chi tuya' lugar cha chi nu'on jun ru-templo richin ri Ru-Dios ri Jacob ri kamama'.
44007047	Pero man ja ta ri rey David ri xb'ano ri templo. Xa ja ri Salomón ri ruc'ajuol ri rey David ri xb'ano ri templo.
44007048	Pero ri Namalaj Dios man nic'ujie' ta chupan templos ri canun achi'a'. Inche'l rutz'ib'an can jun profeta ri xc'ujie' ojier can tiempo:
44007049	Ri Ajaf Dios nu'ej: Ri rocaj jare' ri nu-trono, y ri roch-ulief jare' ri pache' niya-ve ri vakan. ¿Chica c'a jay nti'an ixre' chi vichin inre'? ¿Y pache' c'o-ve ri lugar ri nti'an chi nquinuxlan?
44007050	¿Man xin'an ta came nojiel kax riq'uin nuk'a'? Quire' nu'ej ri rutz'ib'an can ri profeta.
44007051	Y ri Esteban xu'ej je' chica: ¡Ixre' cof ranun ri ivánima, ruma man ntivajo' ta ntivaxaj ri nu'ej ri Dios chiva, ni man ntiya' ta je' lugar chi ntuoc riq'uin ivánima, y man ntiya' ta lugar chi ja ta ri Espíritu Santo ri nuc'uan ivichin! Y can inche'l ri xqui'an ri ojier tak kate't-kamama', can quire' je' ri nti'an ixre' vacame.
44007052	¿C'o came jun chiquivach ri profetas ri xa'c'ujie' ojier can tiempo, ri man ta xu'on sufrir pa quik'a' ri ivate't-imama'? Ri ivate't-imama' xa'quiquimisaj ri xa'e'n chi xtipa ri Cristo ri can choj ri ruc'aslien. Y antok xalka ri Cristo, ixre' chic ri xixjacho richin y xi'ej chi tiquimisas.
44007053	Y ri Dios xuya' ri ley chica ángeles chi xalquiya' chiva. Pero ixre' man xinimaj ta, xcha' ri Esteban chica.
44007054	Y antok ri autoridades richin ri tanamet xca'xaj ri xu'ej ri Esteban, xyacataj quiyoval y can niquik'ach'ach'iej coray chirij.
44007055	Pero ri Esteban can jun ache ri nojnak ránima riq'uin ri Espíritu Santo. Jaja' xtzu'n-el chicaj, xutz'at ri ru-gloria ri Dios, y xutz'at ri Jesús c'o pa ru-derecha ri Dios.
44007056	Y jare' antok xu'ej: Inre' nitz'at la rocaj jakal y nitz'at ri Xtak-pa chicaj chi xalax chikacajol c'o pa ru-derecha ri Dios, xcha'.
44007057	Y ri vinak, ruma man nicajo' ta chic nica'xaj, xquitz'apij quixiquin; y nca'siq'uin xa'palaj-pa chirij y xb'aquitz'ama-pa.
44007058	Y xquilasaj-el chuchi' ri tanamet, y xquic'ak cha ab'aj. Y ri xa'tz'ako tzij chirij ri Esteban xquiya' can ri quitziak chirakan jun ala' rub'inan Saulo.
44007059	Y antok ri Esteban nic'ak cha ab'aj, jaja' nu'on orar y nu'ej: Vajaf Jesús, tab'ana' recibir ri nu-espíritu.
44007060	Y jaja' xxuquie-ka, y xurak ruchi' chi xch'o' y xu'ej: Vajaf, man ta'an chica chi nicakaj ri pecado ri niqui'an, xcha'. Y jo'c c'a re' xu'ej, ja xcon.
44008001	Ri Saulo can xka choch chi ri Esteban xquimisas. Y ja k'ij re' chire' Jerusalén, ri quiniman ri Jesucristo xqui'an-ka sufrir, ruma itziel nca'tz'iet. Rumare' quinojiel xquiquiraj-qui'; ic'o xa'a nic'aj chic tanamet chire' Judea, y ic'o xa'a Samaria, pero ri apóstoles xa'c'ujie' can Jerusalén.
44008002	Y ri Esteban xmuk cuma utzulaj tak achi'a' ri c'o ri Dios riq'uin cánima y altíra xcok'iej.
44008003	Y ri Saulo can altíra itziel nu'on cha ri iglesia, y ntuoc pa tak jay chi nca'b'aralasaj-pa, chi ixoki' chi achi'a' nca'ruchiririej-pa y nca'rutz'apij pa cárcel.
44008004	Y ri quiniman ri Jesucristo xquiquiraj-qui'. Y nojiel lugar pache' xa'b'aka-ve, can niquitzijuoj ri evangelio.
44008005	Y ri Felipe xb'aka chupan ri tanamet Samaria. Y antok c'o chic chire', xutz'om c'a rutzijoxic rub'e' ri Cristo chica ri ic'o chire'.
44008006	Y q'uiy vinak ri niquimol-qui' riq'uin ri Felipe, chi nica'xaj ri nu'ej jaja', y niquitz'at ri señales ri nu'on chiquivach.
44008007	Can iq'uiy vinak ri xa'iel-el ri itziel tak espíritus ri ic'o quiq'uin. Y ri itziel tak espíritus re' can altíra nca'siq'uin nca'iel-el. Ic'o je' ri nca'jaco nca'in, y ic'o ri paralítico qui-cuerpo, xa'an sanar.
44008008	Rumare' ri vinak ri ic'o chire' pa tanamet can altíra nca'quicuot.
44008009	Y chupan ri tanamet re', antok maja' tib'aka ri Felipe, c'o jun ache aj-itz rub'inan Simón. Can i-rub'anun engañar ri aj-Samaria. Jaja' ru'e'n je' chica chi jaja' jun ache ri c'o ruk'ij.
44008010	Y quinojiel ri vinak chi ch'ute'k chi nima'k nca'niman ri rutzij ri aj-itz re' y niqui'ej chirij: Ri namalaj ru-poder ri Dios c'o riq'uin ri Simón, nca'cha'.
44008011	Y q'uiy yan tiempo i-rub'anun-pa engañar ri vinak riq'uin nojiel ri magia ri nca'ru'on. Rumare' ri vinak niquinimaj ri rutzij.
44008012	Pero antok ri vinak xquinimaj ri nutzijuoj ri Felipe chirij ri Jesucristo y ri evangelio ri nich'o' chirij ri ru-reino ri Dios, chi achi'a' chi ixoki' xa'an bautizar.
44008013	Y ri Simón je', ri ache aj-itz, xunimaj ri ruch'ab'al ri Dios y x'an bautizar. Ri Simón re', can pache' b'anak ri Felipe, can ja b'anak riq'uin. Pero jaja' can chapatajnak antok nca'rutz'at ri nima'k señales y milagros ri nca'ru'on ri Felipe chiquivach ri vinak.
44008014	Y ri apóstoles ri ic'o can Jerusalén, xca'xaj chi ri aj-Samaria xquinimaj ri ruch'ab'al ri Dios. Rumare' xa'quitak c'a el ri Pedro y ri Juan quiq'uin.
44008015	Y antok xa'b'aka, xqui'an orar pa qui-cuenta ri quiniman ri Jesucristo ri ic'o chire' Samaria, chi quire' nika-pa ri Espíritu Santo pa quive',
44008016	ruma man jun chiquivach ijeje' ri kajnak-pa ri Espíritu Santo paro', jo'c i-b'anun bautizar pa rub'e' ri Jesús.
44008017	Y ri Pedro y ri Juan xquiya' quik'a' pa quive', y xqui'an recibir ri Espíritu Santo.
44008018	Y antok ri Simón xutz'at chi xka-pa ri Espíritu Santo pa quive' ri vinak antok ri apóstoles xquiya' quik'a' pa quive', ri Simón xusuj miera chica,
44008019	y xu'ej chica: Tiya' chuva ri poder inche'l c'o iviq'uin ixre', chi quire' antok niya' nuk'a' paro' jun vinak, xtu'on recibir ri Espíritu Santo, xcha' chica.
44008020	Y ri Pedro xu'ej cha ri Simón: C'a pa k'ak' xcab'aka-ve junan riq'uin ri a-miera; ruma atre' na'an pensar chi riq'uin miera nalok' ri nusipaj ri Dios.
44008021	Atre' man jun ak'a' cha ri samaj re', ruma ri avánima man choj ta c'o choch ri Dios.
44008022	Taya' can ri man otz ta ri c'o pan avánima, y tac'utuj c'a favor cha ri Dios chi nu'on perdonar ri a-pecado, ruma choch jaja', man otz ta ri xa'an pensar.
44008023	Inre' nitz'at chi ri itziel c'a c'o pan ac'aslien y ri pecado c'a at-ruximuon, xcha' ri Pedro.
44008024	Pero ri Simón xu'ej chica ri apóstoles: Tib'ana' rogar pa nu-cuenta inre' cha ri Ajaf Dios, chi quire' man jun kax nipa pano' inche'l ri xi'ej, xcha'.
44008025	Y antok ri apóstoles quitzijuon y quic'utun chic ri ruch'ab'al ri Dios chica ri vinak ri ic'o Samaria, ja xa'a; pero can niquitzijuoj ri evangelio nic'aj chic tanamet ri ic'o chupan ri Samaria, ri pache' nca'k'ax-ve. C'ajare' xa'a chic Jerusalén.
44008026	Y c'o jun ángel richin ri Ajaf xch'o' cha ri Felipe, y xu'ej cha: Capalaj, y ca'in chupan ri jun b'ay ri ntiel-el Jerusalén y nixulie-ka pa tanamet Gaza. Ri b'ay re' man q'uiy ta vinak nca'k'ax chupan.
44008027	Y ri Felipe can xpalaj-pa, y x'a. Y antok b'anak, xutz'at jun ala' aj-Etiopía. Ri ala' re' jun eunuco, y c'o paro' nojiel ri rub'ayomal ri reina Candace richin ri nación Etiopía. Ri ala' re' yo'n autoridad cha ruma ri Candace, y xpa Jerusalén chi xalruya' ruk'ij ri Dios.
44008028	Y antok nitzalaj chic pa ru-nación, tz'uyul-el chupan ri ru-carruaje. Y jaja' nu'on leer b'anak. Y ri nu'on leer, ja ri rutz'ib'an can ri profeta Isaías.
44008029	Y ri Espíritu Santo xu'ej cha ri Felipe: Cajiel-apa riq'uin ri carruaje pache' b'anak-ve ri ala' eunuco, y ca'in riq'uin.
44008030	Y antok ri Felipe xjiel-apa riq'uin ri carruaje, xra'xaj ri nu'on leer ri ala' b'anak, ja ri rutz'ib'an can ri profeta Isaías. Mare' ri Felipe xuc'utuj cha: ¿Ni'ka pan ave' (na'an entender) ri na'an leer? xcha' cha.
44008031	Pero ri ala' re' xu'ej: ¿Che'l c'a xti'ka pano' (xtin'an entender) xa man jun nic'utu chinoch? Y ri ala' xu'on rogar cha ri Felipe chi tijotie-el y titz'uye-el riq'uin.
44008032	Ri ruch'ab'al ri Dios ri nu'on leer ri ala' re', nu'ej: Xuc'uax chi niquimisas, inche'l ni'an cha jun oveja. Can inche'l nu'on ri alaj oveja ri man nisiq'uin ta antok nisocas rij, quire' je' xu'on jaja', man jun kax xu'ej.
44008033	Man jun ruk'ij x'an cha, y mesque man jun ru-pecado, paro' jaja' xka-ve nojiel pecado. Y ri nca'niman richin, ¿chica came nicovin nijilan quichin? Ruma xquimisas-el ri choch-ulief. Quire' nu'ej ri nu'on leer.
44008034	Y ri ala' eunuco xuc'utuj cha ri Felipe: Tab'ana' favor ta'ej chuva: ¿Choj chirij nich'o-ve ri profeta vave'? ¿Chirij jaja' mismo nich'o-ve, o chirij jun chic? xcha'.
44008035	Ri Felipe xutz'om rub'ixic riq'uin ri rutz'ib'an can ri profeta Isaías, richin chi xch'o' chirij ri ru-evangelio ri Jesús.
44008036	Y antok xa'b'aka jun lugar ri pache' c'o-ve ya', ri ala' eunuco xu'ej cha ri Felipe: Vave' c'o ya'. ¿Chica ta nib'ano impedir chi ni'an bautizar? xcha'.
44008037	Y ri Felipe xu'ej cha ri ala' re': Xa riq'uin nojiel avánima nanimaj ri Jesucristo, otz chi na'an bautizar, xcha'. Y ri ala' xu'ej c'a: Ninimaj chi ja ri Jesucristo ri Ruc'ajuol ri Dios, xcha'.
44008038	Y rumare' ri ala' xu'ej chi tipi'ie' ri carruaje. Y xa'ka-ka ri ica'ye' pa ya', y ri Felipe xu'on bautizar ri ala'.
44008039	Antok i-alanak chic pa pa ya', ri Felipe xuc'uax ruma ri Ru-Espíritu ri Ajaf. Y ri ala' eunuco man xutz'at ta chic ri Felipe, pero niquicuot xutz'om chic el b'ay.
44008040	Y ri Felipe xb'aka pa tanamet Azoto. Y xak'ax nic'aj chic tanamet, nutzijuoj ri evangelio. Quire' xu'on c'a hasta xb'aka pa tanamet Cesarea.
44009001	Y ri Saulo man nak'ax ta ri royoval chiquij ri ru-discípulos ri Ajaf, y nrajo' nca'ruquimisaj. Mare' jaja' x'a riq'uin ri sacerdote ri más c'o ruk'ij,
44009002	chi xb'aruc'utuj cartas cha, chi xyo'x autoridad pa ruk'a' chi ni'a pa tanamet Damasco, chi ntuoc pa tak sinagogas chi nca'b'arucanuj-pa ri quiniman ri Utzulaj B'ay. Y antok nca'ril-pa, nca'ruxim-pa y nca'ruc'am-pa c'a Jerusalén, chi ixoki' chi achi'a'.
44009003	Pero antok jaja' b'anak pa b'ay, y xa jub'a' chic nrajo' chi nib'aka pa tanamet Damasco, jun arapienta xka-pa paro' jun luz ri patanak chicaj.
44009004	Y ri Saulo xtzak-ka pan ulief, y xra'xaj chi c'o Jun ri nich'o-pa cha, y nu'ej: Saulo, Saulo, ¿karruma nquina'an perseguir? xcha-pa cha.
44009005	Y ri Saulo xu'ej: ¿At chica c'a atre' tuoya? xcha'. Pero ri nich'o-pa cha ri Saulo xu'ej-pa cha: Inre' ri Jesús, ri in-ab'anun perseguir. Y ruma quire' na'an, xa ayuon atre' naya-ka-avi' pa sufrimiento.
44009006	Y ri Saulo nib'arb'uot ruma xib'inre'l, xu'ej: Ajaf, ¿chica navajo' chi ni'an? Y ri Ajaf xu'ej cha: Capalaj, y ca'in c'a pa tanamet, y chire' xti'e'x chava ri chica nic'atzin chi xta'an, xuche'x.
44009007	Y ri achi'a' ri i-b'anak riq'uin ri Saulo can xa'chapataj, ruma nica'xaj chi c'o Jun nich'o-pa, pero man jun niquitz'at.
44009008	Y ja xpalaj ri Saulo pan ulief. Y antok xa'rujak ri nak'aroch, jaja' xa man nitzu'n ta chic. Rumare' xquiyukiej chuk'a' c'a Damasco.
44009009	Y chire' xc'ujie-ve oxe' k'ij, man xtzu'n ta, y man xva' ta ni man jun kax xukun.
44009010	Chire' Damasco c'o jun ache rub'inan Ananías, jun ru-discípulo ri Jesucristo. Y ri Ajaf xuc'ut-ri' choch jaja' chupan jun inche'l achic', y xu'ej cha: Ananías, xcha' cha. Y ri Ananías xu'ej: Inc'o vave', Ajaf, xcha'.
44009011	Y ri Ajaf xu'ej cha: Capalaj y ca'in chirachuoch ri Judas, ri c'o pa jun b'ay ri ni'e'x Derecha cha. Chire' tacanuj-ve jun ache aj-Tarso, rub'inan Saulo. Ruma jaja' vacame nu'on orar.
44009012	Y chupan jun inche'l achic' xin'an cha chi xutz'at chi c'o jun ache rub'inan Ananías ri xalka riq'uin, y xuya' ruk'a' paro' chi nitzu'n chic, xcha' cha.
44009013	Antok xra'xaj quire' ri Ananías, xu'ej: Ajaf, iq'uiy c'a i-b'iyuon chuva ri itziel ri i-rub'anun ri jun ache re' chica ri santos avalc'ual ri ic'o Jerusalén.
44009014	Y vacame c'o vave', can yo'n-pa autoridad pa ruk'a' cuma ri principales sacerdotes chi nca'rutz'om-el quinojiel ri niquiya' ak'ij, xcha' ri Ananías.
44009015	Y ri Ajaf xu'ej cha: Ca'in, ruma jaja' ri nucho'n chi nutzijuoj ri nub'e' chiquivach ri vinak ri man israelitas ta, chiquivach ri reyes y chiquivach ri vinak israelitas.
44009016	Y inre' xtinc'ut choch nojiel ri sufrimiento ri xtuk'asaj vuma inre'.
44009017	Y ri Ananías x'a ri pache' x'e'x cha y xuoc-oc pa jay. Y antok c'o chic chire' pa jay riq'uin ri Saulo, xuya' ruk'a' paro' y xu'ej cha: Hermano Saulo, ri Ajaf Jesús ri xuc'ut-ri' chavach antok at-patanak pa b'ay chi ncatalka vave' Damasco, xirutak-pa aviq'uin chi ncatzu'n chic jun b'ay, y chi nika-pa je' ri Espíritu Santo pan ave' chi nunojsaj ri avánima, xcha' ri Ananías cha.
44009018	Y ja xa'tzak-el pa tak nak'aroch ri Saulo inche'l rij car, y xtzu'n chic jun b'ay. Y xpalaj-el y x'an bautizar.
44009019	Y antok xva', ja xc'ujie' chic ruchuk'a'. Ri Saulo xc'ujie-ka nic'aj chic k'ij quiq'uin ri discípulos ri ic'o chire' Damasco.
44009020	Y ri Saulo cha'nin xiruna' predicar chica ri vinak ri pa tak sinagogas chi ri Jesús jare' ri Cristo ri Ruc'ajuol ri Dios.
44009021	Y quinojiel ri vinak ri nica'xaj ri nu'ej ri Saulo, can xa'chapataj y niqui'ej chirij: ¿Man ja ta came re' ri altíra xu'on chica ri niquiya' ruk'ij ri Jesús pa tanamet Jerusalén y xa'ruya' pa sufrimiento? Y vacame xalka vave' Damasco chi nca'ruxim-el y nca'ruc'uaj ri niquiya' ruk'ij ri Jesús, y nca'b'aruya' pa quik'a' ri principales sacerdotes, nca'cha'.
44009022	Pero ri Saulo nic'ujie-ka más ruchuk'a' chi nu'on predicar ri ruch'ab'al ri Dios. Y nu'ej chi ri Jesús jare' ri Cristo. Y ruma ri nu'ej jaja', ri israelitas ri ic'o chire' Damasco man niquil ta chica niqui'ej cha.
44009023	Y q'uiy k'ij tic'ujie' ri Saulo chire' Damasco, antok ri israelitas xquimol-qui' y xqui'an pensar chi niquiquimisaj.
44009024	Pero ri Saulo xuna'iej ri nicajo' niqui'an cha. Y ri vinak ri canun pensar chi niquiquimisaj, can pak'ij chi chak'a' quiyo'ien chuchi' ri puertas ri pache' nca'iel y nca'uoc ri vinak chire' pa tanamet, chi niquiquimisaj.
44009025	Pero ri discípulos, jun chak'a' xquiya-el ri Saulo chupan jun chacach nem, y xquikasaj-ka chirij ri muro ri c'o chirij ri tanamet.
44009026	Y antok ri Saulo xalka pa tanamet Jerusalén, xrajo' xc'ujie' ta quiq'uin ri discípulos ri ic'o chire'. Pero ijeje' xa niquixi'ij-qui' choch, ruma man niquinimaj ta chi ri Saulo ya runiman chic ri Jesús.
44009027	Pero ri jun discípulo Bernabé rub'e', xuc'uaj ri Saulo quiq'uin ri apóstoles y xuc'ut chiquivach. Y ri Bernabé xu'ej chica chi ri Ajaf xuc'ut-ri' choch ri Saulo y xch'o' riq'uin antok rutz'amuon b'ay b'anak Damasco, y che'l chi ri Saulo man xuxi'ij ta ri' chi xu'on predicar ri Ajaf Jesús chica ri vinak ri ic'o chire' Damasco, xcha' ri Bernabé chica ri apóstoles.
44009028	C'ajare' xquinimaj y ri Saulo xc'ujie-ka chire' Jerusalén, y pache' nca'a-ve ri apóstoles, ja b'anak ri Saulo quiq'uin.
44009029	Y man nuxi'ij ta ri' jaja' chi nu'on predicar ri Ajaf chica ri vinak. Y niquitz'om c'a qui' chi tzij quiq'uin ri israelitas ri nca'ch'o' griego, chirij ri ruch'ab'al ri Dios. Pero ijeje' xa niquicanuj chica manera niqui'an chi niquiquimisaj.
44009030	Rumare' antok ri hermanos xquina'iej ri chica nicajo' niqui'an ri vinak cha ri Saulo, xquic'uaj chupan ri tanamet Cesarea. Y antok ic'o chic chire' Cesarea, xquitak-el pa tanamet Tarso.
44009031	Y ri tiempo re', ri iglesias ri ic'o chupan ri Judea, ri Galilea y ri Samaria, man niqui'an ta chic sufrir. Xa nca'q'uiy chupan ri ruch'ab'al ri Dios, y niquixi'ij-qui' niqui'an pecado choch ri Ajaf, y xa'q'uiyir ruma ri ru-poder ri Espíritu Santo.
44009032	Y antok ri Pedro alanak chiquitz'atic ri santos hermanos ri ic'o nic'aj chic tanamet, xalka c'a quiq'uin ri ic'o pa tanamet Lida.
44009033	Y chupan ri tanamet re' xb'arila' jun ache rub'inan Eneas, ri ocho (vakxaki') juna' ticotz'ie' choch vara'al ruma paralítico ru-cuerpo.
44009034	Rumare' ri Pedro xu'ej cha ri Eneas: Ja ri Jesucristo ri xcab'ano sanar. Capalaj y tac'alo' ri avara'al, xcha' ri Pedro cha. Y ri Eneas cha'nin xpi'ie'.
44009035	Y iq'uiy vinak ri aj-Lida y aj-Sarón ri xa'tz'ato chi ri Eneas xpalaj. Y ri vinak re' xquinimaj ri Ajaf Jesús y xc'axtaj quic'aslien.
44009036	Chupan ri tanamet Jope ri tiempo re', c'o jun discípula rub'inan Tabita, y Dorcas ni'e'x cha ri pa ch'ab'al griego. Ri ixok re' can otz runo'j quiq'uin ri vinak; jaja' nca'ruto' ri i-puobra.
44009037	Y chupan c'a ri tiempo re', ri Dorcas xyavaj-ka y xcon. Después antok josk'in chic y yo'n chic rutziak, xi'quiya' chupan jun chic cuarto.
44009038	Y ri tanamet Jope cierca c'o-ve riq'uin ri tanamet Lida, pache' c'o-ve ri Pedro. Y ri discípulos ri ic'o Jope, ruma xca'xaj chi ri Pedro c'o pa tanamet Lida, xa'quitak-el ica'ye' achi'a' riq'uin, chi xb'aqui'ej cha: Tab'ana' favor chika, jo' cha'nin kiq'uin c'a Jope, xa'cha' cha.
44009039	Y ri Pedro can x'a quiq'uin. Antok xa'b'aka, ri Pedro xcusas-oc chupan ri jay pache' li'an-ve ri quiminak. Y ri malca'n-ixoki' xa'c'ujie' choch y chirij ri Pedro, nca'uok' y niquic'ut choch ri tziak ri xa'ru'on ri Dorcas antok maja' ticon.
44009040	Y ri Pedro xu'ej chica quinojiel chi ca'iel-el. Jaja' xxuquie-ka, y xu'on orar. Y xtzu'n chic apa riq'uin ri quiminak, y xu'ej cha: Tabita, capalaj. Y ri ixok ja xb'atzu'n-pa, y antok xutz'at chi c'o ri Pedro, xpalaj-pa.
44009041	Ri Pedro xutz'om ruk'a' ri ixok chi xupab'a' y xa'rayuoj ri malca'n-ixoki' y ri nic'aj chic hermanos, y c'as chic xujach ri Dorcas chica.
44009042	Y ri xb'anataj, xquina'iej quinojiel vinak ri ic'o chire' pa tanamet Jope, y iq'uiy vinak xquinimaj ri Ajaf Jesús chire'.
44009043	Y ri Pedro q'uiy c'a k'ij ri xc'ujie' chire' pa tanamet Jope. Xc'ujie' pa rachuoch jun ache Simón rub'e', ri rusamaj ja ri nutzac y nuk'omaj rij chicop.
44010001	Y ri pa tanamet Cesarea c'o jun ache rub'inan Cornelio. Jaja' jun capitán ri ic'o cien soldados pa ruk'a', y ri soldados re' i-richin ri grupo ri ni'e'x Italiana chica.
44010002	Ri Cornelio y ri ru-familia niquiya' ruk'ij ri Dios, y niquixi'ij-qui' niqui'an ch'o'j choch ri Dios. Y jaja' siempre nu'on orar, y nca'ruto' ri i-puobra, y nusipaj qui-miera.
44010003	Y jun nakak'ij antok a las tres la'k, jaja' chupan jun inche'l achic' xutz'at chi c'o jun ángel richin ri Dios ri xuoc riq'uin, y xu'ej cha: Cornelio, xcha' ri ángel cha.
44010004	Y ri Cornelio choj nutz'at ri ángel, y ruxi'in-ri'. Y xu'ej cha ri ángel: ¿Chica ri navajo', Ajaf? xcha'. Y ri ángel xu'ej cha: Ri oraciones ri nca'an, can nca'ka choch ri Dios, y nika je' choch chi c'o nasipaj chica ri vinak, y rumare' ri Dios ncanataj cha vacame.
44010005	Mare' vacame ca'taka-el achi'a' pa tanamet Jope, chi nicayuoj ri Simón ri ni'e'x je' Pedro cha.
44010006	Jaja' c'o pa rachuoch ri jun ache Simón je' rub'e', ri Simón ri nutzac y nuk'omaj rij chicop y ri rachuoch chuchi' ri mar c'o-ve. Y ja ri Pedro xti'e'n chava ri nic'atzin chi na'an, xcha' ri ángel cha ri Cornelio.
44010007	Y antok x'a ri ángel ri xch'o' cha ri Cornelio, jaja' xa'rayuoj ica'ye' ru-siervos y jun soldado ri nuya' ruk'ij ri Dios je'. Ri soldado re', jare' ri can siempre c'o riq'uin ri Cornelio, y nu'on ri ni'e'x cha.
44010008	Y ri Cornelio xutzijuoj nojiel chica, y xa'rutak-el pa tanamet Jope.
44010009	Y chuca'n k'ij antok i-b'anak ri achi'a', y xa jub'a' chic nrajo' chi nca'b'aka pa tanamet Jope, pa nic'aj-k'ij la'k re', ri Pedro xjotie-el c'a paro' ri jay chi xb'arub'ana' orar.
44010010	Jaja' can ninem rupan y nrajo' niva' yan. Pero antok royo'ien chi nic'achoj ri chica xtutej, ri Dios xu'on cha chi xu'on jun inche'l achic'.
44010011	Jaja' xutz'at chi ri rocaj jakal, y nika-pa inche'l jun nem tziak, y ximuon ri caje' rutza'n. Y ri inche'l tziak re' akal nika-pa choch ri roch-ulief.
44010012	Y antok xka-pa, ri Pedro xutz'at chi chupan ic'o-pa nojiel quivach chicop. Ic'o ri chicop ri caje' cakan, y ic'o cumatz, y ic'o ri chicop ri c'o quixic'.
44010013	Y jare' antok ri Pedro xra'xaj chi c'o Jun ri nich'o-pa cha y nu'ej: Pedro, capalaj. Ca'aquimisaj ri chicop y ca'c'uxu'.
44010014	Y ri Pedro xu'ej: Ajaf, inre' man xca'nc'ux ta la chicop la. Inre' man jun b'ay i-nuc'uxun chicop inche'l la, ri man i-sak ta, y ri man i-otz ta nca'c'ux, xcha'.
44010015	Y ri nich'o-pa cha ri Pedro xu'ej chic pa cha ruca'n mul: Nojiel ri ranun sak ri Dios cha, can i-otz; man ta'ej atre' chi man i-sak ta.
44010016	Oxe' mul quire' xb'anataj, y c'ajare' ri inche'l nem tziak xuc'uax chic el chicaj.
44010017	Ri Pedro c'a c'o chire', y man niril ta chica nrajo' nu'ej ri inche'l achic' ri xu'on, antok ri achi'a' ri i-takuon-el ruma ri Cornelio xa'b'aka, niquic'utuj c'a ri rachuoch ri Simón rub'e'. Y antok xa'b'aka chuchi' ri jay,
44010018	xquic'utuj-apa vi chire' c'o-ve ri Simón ri ni'e'x je' Pedro cha.
44010019	Y ri Pedro c'a nu'on pensar chirij ri inche'l achic', antok ri Espíritu Santo xu'ej cha: Ic'o iyoxe' achi'a' ri ncatquicanuj.
44010020	Capalaj y caka-ka, y man ta'an dudar chi nca'a quiq'uin, ruma inre' xitako-pa quichin.
44010021	Y ri Pedro xka-pa quiq'uin ri iyoxe' achi'a' ri i-takuon-el ruma ri Cornelio, y xu'ej chica: Inre' ri Pedro. ¿Choj-uma ix-patanak ixre'? xcha'.
44010022	Y ri achi'a' xqui'ej cha ri Pedro: Jun capitán Cornelio rub'e' oj-rutakuon-pa chi ncatalkayuoj. Jaja' jun ache choj y nuxi'ij-ri' nu'on ch'o'j choch ri Dios. Quinojiel ri vinak israelitas can nicajo' y otz nca'ch'o' chirij. Y jun santo ángel ri xalch'o' cha jaja', y ri ángel re' xu'ej can cha chi carayuoj atre' chirachuoch chi nra'xaj ri chica xta'ej cha, xa'cha' ri achi'a' ri i-takuon-el.
44010023	Y ri Pedro xa'rucusaj-oc pa jay ri achi'a' re', y xa'c'ujie-ka riq'uin. Y chuca'n k'ij ri Pedro x'a quiq'uin c'a pa tanamet Cesarea. Y ic'o nic'aj hermanos aj-chire' pa tanamet Jope xa'a riq'uin ri Pedro.
44010024	Y chuca'n k'ij ri ca'iel-pa, c'ajare' xa'b'aka pa tanamet Cesarea. Y ri Cornelio i-rayuon ri rach'alal y i-rayuon je' ri ru-amigos ri más nca'rajo', y quiyo'ien-apa ri Pedro.
44010025	Y antok ri Pedro ya ntuoc-oc pa jay, ri Cornelio xiel-pa chi nu'on recibir y xxuquie' chukul rakan chi xuya' ruk'ij.
44010026	Pero ri Pedro xupilisaj y xu'ej cha: Capi'ie'. Man caxuquie' chinoch; inre' xa in ache je' inche'l atre'.
44010027	Ri Pedro y ri Cornelio nca'tzijuon, xa'uoc pa jay. Y jare' antok ri Pedro xutz'at chi iq'uiy vinak quimaluon-qui' chire'.
44010028	Y jaja' xu'ej chica ri vinak re': Ixre' ivata'n chi ojre' israelitas man yo'n ta lugar chika chi naka'an xa jun iviq'uin y manak che'l nkojuoc pa tak ivachuoch je' ruma man ix israelitas ta. Pero ri Dios xuc'ut chinoch chi man otz ta ni'ej cha jun vinak chi man sak ta, ruma man israelita ta.
44010029	Rumare', jo'c xa'b'aka ri achi'a' ri i-takuon-el chi xinb'acayuoj, man xin'ej ta chica chi man nquipa ta, xa xipa quiq'uin. Y vacame nic'utuj: ¿Karruma xinivayuoj? xcha' ri Pedro.
44010030	Y ri Cornelio xu'ej: Pa caje' can k'ij, como cava huora a las tres ri nakak'ij, antok inre' ni'an ayuno y oración, jare' antok xuc'ut-ri' chinoch jun ache ri nich'ich'an rutziak.
44010031	Y xu'ej chuva: Cornelio, ri Dios can otz raxan ri av-oración, y nika je' choch ri Dios chi c'o nasipaj chica ri vinak, y rumare' ncanataj cha vacame.
44010032	Y ca'taka-el achi'a' c'a pa tanamet Jope chi nicayuoj ri Simón ri ni'e'x je' Pedro cha, ri c'o pa rachuoch jun ache ri Simón je' rub'e'. Y ri rachuoch c'o chuchi' ri mar, y nutzac y nuk'omaj rij chicop. Y antok ri Pedro xtalka aviq'uin, c'o c'a kax xtu'ej chava, xcha' chuva.
44010033	Rumare' xintak avayoxic, y tiox b'a' chi xapa. Y choch ri Dios ojc'o-ve konojiel ri kamaluon-ki' ri vave', y nakajo' nakaxaj ri xtatzijuoj chakavach, ri ru'e'n ri Dios chava atre', xcha' ri Cornelio cha ri Pedro.
44010034	Y ri Pedro xch'o' y xu'ej: Can ketzij ni'ka pano' (ni'an entender) vacame chi ri Dios nkojrajo' konojiel. Man jo'c ta jun nrajo'.
44010035	Chica-na ri katanamit, ri Dios can nkojka choch konojiel xa nakaxi'ij-ki' naka'an pecado choch y xa naka'an ri choj.
44010036	Y ri Dios can xutak-pa ri Jesucristo vave' choch-ulief, ri Jesucristo ri Cajaf quinojiel vinak, y xalrutzijuoj-ka ri evangelio, ri niyo'n paz riq'uin kánima. Y chikacajol ojre' israelitas xalrutzijuoj-ka.
44010037	Ixre' nalka pan ive' nojiel ri xb'anataj chupan ri tiempo re' chupan nojiel Judea. Na'ay, ja ri Juan el Bautista ri xtzijuon ri ruch'ab'al ri Dios y xa'ru'on bautizar ri vinak. Después ri Jesús xutz'om-pa rutzijoxic ri ruch'ab'al ri Dios chupan Galilea.
44010038	Ivata'n je' chi ri Jesús ri aj-Nazaret, can c'o-ve ri Espíritu Santo riq'uin, ri yo'n-pa cha ruma ri Dios, y rumare' c'o poder pa ruk'a'. Y jo'c ri otz xa'ru'on chica ri vinak. Xa'ru'on je' sanar vinak ri ic'o pa ruk'a' ri diablo. Quire' xa'ru'on ri Jesús, ruma c'o ri Dios riq'uin.
44010039	Y nojiel ri xa'ru'on ri Jesús pa tanamet Jerusalén y nic'aj chic lugar richin ri Judea, can xkatz'at ojre' ri ru-apóstoles. Ri Jesús xb'ajix choch jun cruz chi xquimisas. Y jare' ri nakatzijuoj chiquivach ri vinak.
44010040	Y chi oxe' k'ij, ri Dios xuc'asuoj-pa chiquicajol ri quiminaki'. Y antok c'astajnak chic pa, xu'on cha chi xuc'ut-ri'.
44010041	Y man chiquivach ta chica-na vinak xuc'ut-ri', xa jo'c chakavach ojre' ri can ranun-pa pensar ri Dios ojier can chi nakatzijuoj chi ri Jesús xc'astaj-pa. Y junan xojva' y xkakun ya' riq'uin ri Jesús, después antok xc'astaj-pa chiquicajol ri quiminaki'.
44010042	Y jaja' xu'on can mandar chika chi katzijuoj ri rub'e' y ka'ej chi ri Dios xu'on cha jaja' chi xuoc Juez pa quive' ri vinak ri ic'as y ri i-quiminak chic.
44010043	Ojier can je' qui'e'n can ri profetas, chi quinojiel ri xtiquinimaj ri Cristo, can xti'an perdonar ri qui-pecados. Quire' qui'e'n can ijeje' chirij ri Jesús.
44010044	Y c'a nitzijuon ri Pedro chiquivach ri vinak ri quimaluon-qui' pa rachuoch ri Cornelio, antok ri Espíritu Santo xka-pa pa quive' quinojiel ri nca'c'axan richin.
44010045	Mare' ri hermanos israelitas, ri i-patanak chirij ri Pedro, xa'chapataj antok xquitz'at chi ri Espíritu Santo can xka-pa je' pa quive' ri vinak re' ri man israelitas ta.
44010046	Ruma nca'ca'xaj ri man israelitas ta chi nca'ch'o' nic'aj chic ch'ab'al ri xuya' ri Espíritu Santo chica, y chi niquiya' je' ruk'ij ri Dios.
44010047	Y ri Pedro xu'ej: ¿C'o came jun nib'ano impedir chi nca'an bautizar cha ya', ri xyo'x yan ri Espíritu Santo chica ruma ri Dios, inche'l ri xyo'x chika ojre'? xcha'.
44010048	Y ri Pedro xu'ej chi ca'an bautizar pa rub'e' ri Ajaf Jesús ri Cornelio y quinojiel ri quimaluon-qui' riq'uin. Y ri xa'an bautizar, xquic'utuj favor cha ri Pedro chi tic'ujie-ka nic'aj chic k'ij quiq'uin.
44011001	Ri apóstoles y ri nic'aj chic hermanos ri ic'o Judea xca'xaj chi ic'o vinak ri man israelitas ta ri xquinimaj ri ruch'ab'al ri Dios.
44011002	Rumare', antok ri Pedro xtzalaj chic Jerusalén, ri hermanos israelitas ri nca'e'n chi ti'an ri circuncisión chica quinojiel ri niquinimaj ri Jesucristo, xquich'ojij cha ri Pedro,
44011003	y xqui'ej cha: ¿Karruma atre' xatuoc pa cachuoch ri vinak ri man niqui'an ta ri circuncisión y xava' je' quiq'uin? xa'cha' cha.
44011004	Jare' antok ri Pedro xutz'om rutzijoxic nojiel ri xb'anataj. Jaja' xu'ej:
44011005	Inre' pa tanamet Jope inc'o-ve. Y antok ni'an orar, xintz'at chupan jun inche'l achic', inche'l jun nem tziak ri i-ximuon-pa ri caje' rutza'n, ri patanak chicaj y nika-pa c'a viq'uin inre'.
44011006	Y antok xintz'at, ja xintz'at chi nojiel quivach chicop ic'o-pa chupan ri jun inche'l nem tziak re'. Ic'o chicop ri caje' cakan, y ic'o chicop i-c'uxuniel, y ic'o cumatz, y ic'o chicop ri c'o quixic'.
44011007	Y xinva'xaj chi c'o Jun ri nich'o-pa chuva, y nu'ej: Pedro, capalaj. Ca'aquimisaj ri chicop y ca'c'uxu', xcha-pa.
44011008	Y inre' xin'ej cha ri xch'o-pa chuva: Ajaf, inre' man xca'nc'ux ta la chicop la. Inre' man jun b'ay i-nuc'uxun chicop inche'l la, ri man i-sak ta, ruma man otz ta nca'c'ux, xicha' cha.
44011009	Pero ri Jun ri nich'o' viq'uin, xch'o' chic pa ruca'n mul chuva chicaj y xu'ej: Nojiel ri ranun sak ri Dios cha, can i-otz; man ta'ej atre' chi man i-sak ta, xinuche'x.
44011010	Y oxe' mul quire' xb'anataj, y c'ajare' ri inche'l nem tziak xuc'uax chic el chicaj.
44011011	C'aja' oc xintz'at inre' re', antok ic'o iyoxe' achi'a' xa'lka chuchi' ri jay pache' inc'o-ve. Ri achi'a' re' i-takuon-pa viq'uin c'a pa tanamet Cesarea i-patanak-ve.
44011012	Y ri Espíritu Santo xu'ej chuva chi nqui'a quiq'uin y man tin'an dudar. Y ri ivaki' hermanos la xa'a c'a viq'uin. Y xojb'aka ri pa rachuoch ri Cornelio.
44011013	Y jaja' xutz'om rutzijoxic chika chi c'o jun ángel ri xuc'ut-ri' choch pa rachuoch; y ri ángel re' xpi'ie' choch y xu'ej cha: Ca'taka-el achi'a' pa tanamet Jope chi nicayuoj ri Simón ri ni'e'x je' Pedro cha.
44011014	Y jaja' ri xti'e'n chava ri chica xta'an chi ncacolotaj atre' y ri ic'o pan avachuoch, xuche'x can ruma ri ángel.
44011015	Y antok inre' xintz'om chi xich'o' cha ri Cornelio y chiquivach ri vinak ri ic'o riq'uin, xka-pa ri Espíritu Santo pa quive', can inche'l antok xka-pa pa kave' ojre' na'ay.
44011016	Y rumare' xalka pano' ri tzij ri ru'e'n can ri Ajaf Jesús, chi ri Juan cha ya' xa'ru'on-ve bautizar ri vinak. Pero ixre' riq'uin ri Espíritu Santo xquix'an-ve bautizar. Quire' ru'e'n can ri Jesús.
44011017	Y xa ja ri Dios xyo'n ri Espíritu Santo pa quive' ri vinak re', inche'l xu'on je' chika ojre' ri kaniman ri Ajaf Jesucristo, ¿in chica ta c'a inre' chi ni'ej cha ri Dios chi man tu'on quire'?
44011018	Y antok xca'xaj ri ic'o Jerusalén ri xu'ej ri Pedro chica, man chic xa'ch'o' ta apa, xa niquiya' ruk'ij ri Dios, y niqui'ej: ¡Ri Dios can xuya' je' lugar chica ri man israelitas ta chi nitzalaj-pa cánima riq'uin y niqui'an ri nrajo' jaja', chi niquil ri c'aslien ri man niq'uis ta! xa'cha'.
44011019	Y ri quiquiran-el-qui' ruma ri sufrimiento ri xpa chiquij antok xquimisas ri Esteban, ic'o xa'a c'a Fenicia, Chipre, y Antioquía, y niquitzijuoj ri ruch'ab'al ri Dios jo'c chica ri israelitas.
44011020	Pero ic'o nic'aj achi'a' aj-Chipre y aj-Cirene chiquicajol, ri xa'lka Antioquía, man jo'c ta chica ri vinak israelitas xquitzijuoj-ve ri ru-evangelio ri Ajaf Jesús, xa can xquitzijuoj je' chica ri vinak ri man israelitas ta.
44011021	Ri ru-poder ri Ajaf Dios can c'o quiq'uin ri achi'a' re'. Rumare' can iq'uiy vinak ri xquinimaj ri Ajaf. Can xtzalaj c'a pa cánima riq'uin ri Ajaf Jesucristo.
44011022	Y nojiel c'a re' xalka rutzijoxic riq'uin ri iglesia ri c'o pa tanamet Jerusalén, y mare' xqui'ej cha ri Bernabé chi ti'a c'a Antioquía.
44011023	Y antok ri Bernabé xb'aka, xutz'at chi ri Dios can ruyo'n-ve ruk'a' paro' ri quisamaj; rumare' altíra xquicuot, y xa'ru'on animar chi ca'c'ujie' siempre riq'uin ri Ajaf Jesucristo riq'uin nojiel cánima.
44011024	Ri Bernabé jun utzulaj ache, ri rucukub'an ruc'u'x riq'uin ri Dios y nojnak ránima riq'uin ri Espíritu Santo. Y iq'uiy ri vinak ri xquinimaj ri Ajaf Jesucristo.
44011025	Después ri Bernabé x'a pa tanamet Tarso chi xirucanuj ri Saulo. Y antok xril, xuc'am-pa c'a Antioquía.
44011026	Y jun juna' xa'c'ujie' quiq'uin ri hermanos, y xa'quitijuoj iq'uiy vinak riq'uin ri ruch'ab'al ri Dios. Y chire' c'a Antioquía ri na'ay mul x'e'x cristianos chica ri ru-discípulos ri Jesucristo.
44011027	Y chupan ri tiempo re', ic'o nic'aj profetas ri xa'iel-el Jerusalén, y xa'a c'a Antioquía.
44011028	Y jun chiquivach ri profetas re', rub'inan Agabo. Ri Espíritu Santo c'o xu'ej cha jaja'; rumare' xpi'ie' chiquivach ri hermanos, y xu'ej chi xtipa jun tiempo richin jun nem vi'jal ri vave' choch-ulief. Y re' xb'anataj chupan ri ru-tiempo ri emperador Claudio.
44011029	Y rumare' ri discípulos ri ic'o Antioquía xqui'an-ka pensar chi nca'quito' ri hermanos ri ic'o Judea riq'uin ri jane' (jaro') nca'tiquir niquiya' chiquijunal.
44011030	Y ja ri Bernabé y ri Saulo ri xa'tak-el chi xquic'uaj ri jane' (jaro') xmolotaj chi nca'quito' ri ic'o Judea. Y nojiel c'a ri quic'uan ri Bernabé y ri Saulo, xb'aquijacha' pa quik'a' ri ancianos richin ri iglesia.
44012001	Chupan ri mismo tiempo re', ri rey Herodes xa'rutz'om nic'aj miembros richin ri iglesia chi niqui'an sufrir pa ruk'a'.
44012002	Y xu'ej chi xquimisas cha espada ri Jacobo ri quichak'-quinimal-qui' riq'uin ri Juan.
44012003	Y ruma ri Herodes xutz'at chi ri xu'on cha ri Jacobo can xka chiquivach ri israelitas ri man quiniman ta ri rutzij ri Jesucristo, rumare' xu'ej chi titz'am je' ri Pedro. Y xtz'am chupan ri namak'ej Pascua, antok nic'ux ri simíta ri manak levadura riq'uin.
44012004	Antok tz'amuon chic ri Pedro, ri Herodes xuya' pa cárcel. Y ranun pensar chi tak'ax-na ri namak'ej Pascua, c'ajare' xtalasaj-pa chi nu'on juzgar chiquivach ri vinak, rumare' xuya' pa quik'a' icaje' grupos chajiniel chi niquichajij ri Pedro. Y i-cajcaj achi'a' ic'o chupan jujun grupo.
44012005	Ri Pedro c'o pa cárcel y chajin otz. Pero ri iglesia ri c'o chire' pa tanamet, man nitanie' ta nu'on orar pa ru-cuenta ri Pedro.
44012006	Y chupan ri mismo ak'a', antok ri Herodes nrajo' nralasaj-pa ri Pedro y nu'on juzgar chiquivach ri vinak, ri Pedro tz'amuon cha ca'ye' cadenas (yariena) y nivar chiquicajol ica'ye' soldados. Y chuchi' ri cárcel ic'o je' ri nca'chajin.
44012007	Y chire' pa cárcel xalka jun ángel richin ri Ajaf, y sakil xu'on chire'. Ri ángel re' xutz'om ri ruc'alc'a'x ri Pedro chi xuc'asuoj, y xu'ej cha: Capalaj cha'nin. Y ri cadenas (yariena) ri choj cha tz'amuon-ve ruk'a' ri Pedro, xa'tzak-el.
44012008	Y ri ángel xu'ej cha ri Pedro: Tachojmij-avi', y tacusaj ri axajab'. Y antok ruchojmin chic ri' ri Pedro, ri ángel xu'ej cha: Tab'olkotij-el ri tziak chavij, y catam-pa chuvij, xcha' ri ángel.
44012009	Ri Pedro b'anak chirij ri ángel, pero man rata'n ta vi xa ketzij chi nicuol-el ruma ri ángel, o xa nachic'.
44012010	Ri Pedro y ri ángel xa'k'ax chiquicajol ri na'ay grupo chajiniel y riq'uin je' ri jun chic grupo. Y antok xa'b'aka choch ri puerta ri b'anun cha ch'ich', ri c'o chuchi' ri b'ay, ri puerta re' ruyuon xjakataj chiquivach; y ijeje' xa'iel-el pa b'ay y antok ca'in jun cuadra, ri ángel xuya' can ri Pedro.
44012011	C'ajare' ri Pedro xuna' y xu'ej: Vacame vata'n chi ri ángel can ketzij chi takuon-pa ruma ri Ajaf chi xirucol pa ruk'a' ri Herodes y choch nojiel ri canun pensar chi niqui'an chuva ri nuvanakil israelitas, xcha' ri Pedro.
44012012	Jaja' nu'on pensar ri chica xtu'on, y antok ranun chic pensar, x'a chirachuoch ri María ri rutie' ri Juan ri ni'e'x je' Marcos cha. Y chupan ri jay re' iq'uiy quimaluon-qui' chi niqui'an orar.
44012013	Y antok ri Pedro xuc'osc'a-apa ri puerta ri c'o chi b'ay, ja xpa jun xtan rub'inan Rode chi xalra'xaj.
44012014	Pero antok ri xtan xra'xaj chi ja ri Pedro ri nich'o-apa, altíra xquicuot. Pero ruma altíra xquicuot, man xujak ta can ri puerta choch ri Pedro, xa jun-anin xuoc chic oc pa jay chi xb'aru'ej chi ri Pedro c'o chuchi' ri puerta.
44012015	Pero ri quimaluon-qui' pa jay man xquinimaj ta ri nu'ej ri Rode chica. Xa xqui'ej cha ri xtan: Xa at ch'u'j, xa'cha' cha. Y ri xtan nu'ej chi ja ri Pedro ri xra'xaj jaja'. Y xqui'ej cha ri xtan: ¡Re' xa ja ri ru-ángel! xa'cha'.
44012016	Pero ri Pedro quire' nuc'osc'a-apa ri puerta. Y antok xquijak ri puerta, xquitz'at chi ja ri Pedro. Rumare' can xa'chapataj.
44012017	Pero jaja' xu'on seña cha ri ruk'a' chi ca'tanie-ka. Y ja xutzijuoj chica ri chica xu'on ri Ajaf Dios chi xralasaj-pa pa cárcel, y xu'ej chica chi ti'qui'ej cha ri Jacobo y chica ri nic'aj chic hermanos. Y jaja' xiel-el y x'a jun chic lugar.
44012018	Y antok xsakar-pa ri k'ij re', ri soldados man niquil ta chica niqui'an, ruma man cata'n ta pache' x'a-ve ri Pedro.
44012019	Y ri Herodes xutak rucanuxic ri Pedro, pero ri xa'b'acanun richin man xquil ta pa. C'ajare' ri Herodes xa'rayuoj ri achi'a' ri xa'c'ujie' ri k'ij re' chi xquichajij, y xuc'utuj chica pache' x'a-ve ri Pedro. Y ruma man jun ta'mayuon pache' x'a-ve, xu'ej chi ca'quimisas ri chajiniel re'. Y ri Herodes xiel-el Judea, y xb'ac'ujie' Cesarea.
44012020	Ri rey Herodes can royoval c'a chiquij ri aj-Tiro y ri aj-Sidón. Pero ri aj-Tiro y ri aj-Sidón xqui'ej c'a chiquivach chi nca'a riq'uin ri Herodes. Y xquiya' miera cha ri ache Blasto, ri nichojmin ri lugar pache' nivar-ve ri Herodes, chi nca'ruc'uaj choch ri rey chi niqui'ej chi tiq'uis ri ayoval chiquivach, ruma chire' Israel ntiel-ve-el nic'aj kax ri niquitej.
44012021	Y x'e'x ri chica k'ij niquimol-qui'. Y antok xalka ri k'ij re', ri rey Herodes can xucusaj ri tziak richin namak'ej. Xb'atz'uye' pa tribunal, y xb'ach'o-pa chiquivach ri vinak ri quimaluon-qui' chire'.
44012022	Y ri vinak riq'uin nojiel quichuk'a' nca'siq'uin-apa, y niqui'ej: ¡La nich'o-pa, can Dios y man ache ta!
44012023	Y chupan ri misma huora re', jun ángel richin ri Ajaf xuya' jun extraña yab'il paro' ri Herodes, ruma jaja' man xu'ej ta chica ri vinak chi man tiquiya' ruk'ij, y man xuya' ta ruk'ij ri Dios. Ri Herodes jut xa'tijo richin, y jare' ri xquimisan-el.
44012024	Y ri ruch'ab'al ri Dios x'a c'a rutzijoxic, y chica-na lugar nitzijos-ve, y iq'uiy vinak ri niquinimaj.
44012025	Ri Bernabé y ri Saulo xa'tzalaj c'a pa tanamet Antioquía. Ijeje' xalquiya' c'a Jerusalén nojiel ri quitakuon-pa ri aj-Antioquía. Y antok xa'tzalaj chic Antioquía, xquic'uaj ri Juan ri ni'e'x je' Marcos cha.
44013001	Chupan ri iglesia ri c'o Antioquía, ic'o c'a profetas y ic'o maestros: Ja ri Bernabé, ri Simón ri ni'e'x je' Niger cha, ri Lucio ri aj-Cirene, ri Manaén ri junan xa'q'uiytisas-pa riq'uin ri Herodes ri gobernador chire' Galilea, y ri Saulo.
44013002	Y jun k'ij antok niqui'an ayuno chi niquiya' ruk'ij ri Ajaf Dios, ri Espíritu Santo xu'ej chica: Qui'b'ana' nombrar ri Bernabé y ri Saulo chi niqui'an ri samaj ri richin re' i-vayuon, xcha'.
44013003	Y antok quib'anun chic ri ayuno y oración, jare' antok xquiya' quik'a' pa quive' ri Bernabé y ri Saulo, chi nca'a.
44013004	Ri Bernabé y ri Saulo xa'tak-el ruma ri Espíritu Santo y ja xa'a Seleucia. Y chire' xa'uoc-el chupan jun barco chi xa'k'ax-apa chupan ri isla rub'inan Chipre.
44013005	Y antok ic'o chic pa tanamet Salamina ri c'o chupan Chipre, xquitzijuoj-ka ri ruch'ab'al ri Dios pa tak sinagogas quichin ri israelitas. Ri Bernabé y ri Saulo quic'uan jun chi nca'ruto' y re' ja ri Juan.
44013006	Ri Chipre jun isla. Rumare', antok ri Bernabé, ri Saulo y ri Juan xa'k'ax chupan ri lugar re', xa'b'aka c'a juc'an chic ruchi' ri isla chupan ri tanamet Pafos. Y xquil jun ache israelita rub'inan Barjesús, jun aj-itz. Ri ache re' jun falso profeta.
44013007	Y ri aj-itz re' nisamaj riq'uin ri gobernador Sergio Paulo, ri gobernador re' c'o runo'j. Ri gobernador xutak quiyoxic ri Bernabé y ri Saulo, ruma nrajo' nra'xaj ri ruch'ab'al ri Dios.
44013008	Pero ri aj-itz, ri ni'e'x je' Elimas cha, can nutej ruk'ij nca'ruk'at, ruma man nrajo' ta chi ri Sergio Paulo nucukub'a' ruc'u'x riq'uin ri Jesucristo.
44013009	Pero ri Saulo, ri rub'inan je' Pablo, can nojnak ránima riq'uin ri Espíritu Santo, xutz'at pa roch ri aj-itz,
44013010	y xu'ej cha: ¡Atre' xa nojnak avánima riq'uin nojiel roch tz'akoy-tzij y riq'uin nojiel itziel tak kax! ¡Xa at jun ralc'ual ri diablo, ruma itziel natz'at nojiel ri otz! ¿Can man ncatanie' ta chi man choj ta na'an cha ri rub'iey ri Ajaf Dios?
44013011	Vacame c'a, ri Ajaf Dios xcaru'on castigar; xa man xcatzu'n ta jun tiempo y man xtatz'at ta roch ri k'ij. Y jo'c quire' xu'ej ri Pablo, can ja man xtzu'n ta chic ri ache aj-itz. Rumare' jaja' nucanuj jun chi nuc'uan chuk'a'.
44013012	Antok ri Sergio Paulo ri gobernador xutz'at ri xb'anataj riq'uin ri aj-itz, can xchapataj chirij ri ruch'ab'al ri Ajaf. Y xunimaj ri Dios chupan ri k'ij re'.
44013013	Y ri Pablo y ri i-b'anak riq'uin xquiya' can ri tanamet Pafos, xa'k'ax-apa paro' ri ya' chi xa'a pa tanamet Perge ri c'o Panfilia. Pero ri Juan xa'ruya' can y xtzalaj Jerusalén.
44013014	Y antok ri Pablo y ri Bernabé i-k'axnak chic ri Perge, xa'a c'a jun chic tanamet ri rub'inan je' Antioquía. Y ri tanamet re' Pisidia c'o-ve. Y chupan ri k'ij richin uxlanien, ijeje' xa'a pa sinagoga y xa'tz'uye-apa.
44013015	Y después antok x'an leer ri ley richin ri Moisés y ri quitz'ib'an can ri profetas ojier can tiempo, ri achi'a' principales ri ic'o chupan ri sinagoga re', xquitak-apa jun quiq'uin ri Pablo y ri Bernabé, chi xb'aru'ej chica: Achi'a' israelitas, xa c'o ntivajo' nti'ej chica ri quimaluon-qui' vave' chi nqui'an animar, otz chi nti'ej, xcha' ri xalka quiq'uin.
44013016	Y ri Pablo can ja xpi'ie', y xu'on seña cha ruk'a' chiquivach chi man jun chic tich'o' y xu'ej c'a chica: Tivaxaj ixre' nuvanakil israelitas y tivaxaj ixre' ri man ix israelitas ta ri ntixi'ij-ivi' nti'an pecado choch ri Dios; tivaxaj ri xtin'ej chiva:
44013017	Ri Ka-Dios ojre' israelitas can xa'rucha' c'a ri kate't-kamama' ri xa'c'ujie' ojier can, y xu'on chica chi xa'uoc jun nem tanamet antok c'a ic'o Egipto, ri nación ri man quichin ta ijeje'. Ri Dios can riq'uin ri ru-poder xa'ralasaj-pa chire'.
44013018	Y jun la'k cuarenta juna' ri xqui'an chupan ri desierto, ri Dios xucoch' nojiel ri xqui'an.
44013019	Y xa'ruq'uis ri vinak ri ic'o chupan ri siete (vuku') naciones ri ic'o chupan ri Canaán, y jare' ri ulief ri xuya' can pa quik'a' ri kate't-kamama' ri xa'c'ujie' ojier can.
44013020	Después ri Dios xa'ruya' jueces pa quive'. Jun la'k cuatrocientos cincuenta juna' xa'c'ujie' ri jueces pa quive'. Y ri ruq'uisb'al juez ri xc'ujie', ja ri profeta Samuel.
44013021	Pero ijeje' jun rey ri xcajo' chi xa'ru'on gobernar. Y ri Dios can xuya-ve c'a ri qui-rey. Y cuarenta juna' xa'ru'on gobernar ri jun rey ri xub'inaj Saúl. Ri Saúl re' ruc'ajuol ri Cis, rumáma can ri Benjamín.
44013022	Y antok ri Dios xrajo' chi ri Saúl xiel-el, xuya' can ri David chi xuoc rey. Ri Dios can xu'ej c'a chirij ri rey David: Xinvil ri David ri ruc'ajuol ri Isaí, ri can nika chinoch, jaja' xtu'on nojiel ri nivajo' inre'. Quire' xu'ej ri Dios.
44013023	Y jun c'a chiquivach ri rumáma ri rey David, ja ri Jesús. Inche'l ri ranun prometer ri Dios, xupilisaj-pa ri Jesús ri nicalo kichin ojre' ri israelitas.
44013024	Y antok maja' talka ri Jesús, ri Juan el Bautista xu'ej chica ri kavanakil israelitas chi titzalaj-pa cánima riq'uin ri Dios y tiquib'ana' ri nrajo' jaja', y ca'an bautizar.
44013025	Y antok ri Juan ya nuq'uis ri samaj ri xyo'x cha ruma ri Dios, jaja' xu'ej: ¿In chica inre' nti'an pensar ixre'? Ruma, man inre' ta ri Cristo. Ruma ri Cristo maja' tutz'om samaj chi'icajol. Jaja' can c'o ruk'ij, rumare' nixta nuc'ul chi inre' niquir ri ximb'al-roch ri ruxajab', xcha' ri Juan.
44013026	Ixre' nuvanakil israelitas, ri ix rumáma can ri Abraham, y ixre' ri man ix israelitas ta, ri ntixi'ij-ivi' nti'an pecado choch ri Dios, ni'ej chiva chi ri ruch'ab'al ri Dios can ivichin ixre' yo'n-pa, ri nich'o' chirij ri chica modo nquixcolotaj.
44013027	Xa ja ri vinak ri ic'o Jerusalén y ri achi'a' ri nca'b'ano gobernar chiquicajol, xa ijeje' ri man xa'na'ien ta chica ri Jesús, y man quib'anun ta je' entender ri ruch'ab'al ri Dios ri tz'ib'an can cuma ri profetas ojier can tiempo, ri ni'an leer nojiel k'ij richin uxlanien ri pa tak sinagogas. Rumare', antok ijeje' xqui'ej chi tiquimisas ri Jesús, can xqui'an inche'l nu'ej ri ruch'ab'al ri Dios.
44013028	Y mesque man jun ruch'o'j ri Jesús xquil chi niquimisas, ijeje' xquic'utuj cha ri Pilato chi tiquimisas.
44013029	Y antok xu'on cumplir nojiel ri tz'ib'an can chupan ri ruch'ab'al ri Dios chirij ri rucamic ri Jesús, xb'aquikasaj-pa choch ri cruz, y xb'aquimuku'.
44013030	Pero ri Dios xu'on cha ri Jesús chi xc'astaj-pa chiquicajol ri quiminaki'.
44013031	Y ri Jesús q'uiy k'ij xuc'ut-ri' chiquivach ri xa'a riq'uin antok xiel-el Galilea y x'a c'a Jerusalén. Y ri xa'tz'ato richin, jare' ri niquitzijuoj chica ri vinak.
44013032	Y ojre' nakatzijuoj chiva ri evangelio, ri nich'o' chirij ri ranun prometer ri Dios chica ri kate't-kamama' ojier can.
44013033	Ruma xa ja chakavach ojre' ri oj quimáma can ijeje' xu'on cumplir ri ru'e'n ri Dios ojier can; ruma jaja' xu'on chi xc'astaj-pa ri Jesús chiquicajol ri quiminaki', can inche'l ri nu'ej chupan ri ruca'n Salmo: Atre' ri at Nuc'ajuol, inre' niya' ac'aslien vacame, nicha'.
44013034	Y ri ruch'ab'al ri Dios nu'ej je': Y ri nu'e'n cha ri David chi niya', can ketzij, y can niya' chiva ixre', nicha'. Quire' xu'ej ri Dios chi nuc'ut chakavach chi ri Jesús can xc'asos ruma jaja' chiquicajol ri quiminaki', y man chic xticon ta.
44013035	Y ri David nu'ej chic chupan jun Salmo: Man xtaya' ta lugar cha ri Santo Ac'ajuol chi nik'ay ri ru-cuerpo. Quire' ru'e'n can ri David.
44013036	Pero ri David, antok ruq'uisuon chic ri samaj ri ruyo'n-pa ri Dios cha, xcon, y xb'amuk ri pache' i-mukun-ve ri rate't-rumama', y can xk'ay-ve ri ru-cuerpo.
44013037	Pero ri ru-cuerpo ri Jesús man xk'ay ta, ruma ri Dios can xu'on cha chi xc'astaj-pa chiquicajol ri quiminaki'.
44013038	Rumare' nuvanakil israelitas, tivatamaj c'a chi ruma ri Jesús ri nitzijos chiva, ni'an perdonar ri i-pecados.
44013039	Ruma ri ley ri xyo'x cha ri Moisés man xtiquir ta xu'on chiva chi man jun chic i-pecado choch ri Dios. Man inche'l ta ri nu'on ri Jesús. Y quinojiel ri xca'niman richin, ntiel chi man jun chic qui-pecado choch ri Dios.
44013040	Can tib'ana' cuenta-ivi', chi quire' man pan ive' ta ixre' xtika-ve ri quitz'ib'an can ri profetas ojier can tiempo. Chupan ri quitz'ib'an can ijeje', ri Dios nu'ej:
44013041	Ixre' ri nquixtze'n chirij ri nuch'ab'al, titz'ata' c'a ri nem castigo ri xtika pan ive' y xquixq'uis c'a. Ruma ri nem castigo ri xtinya' pan ive', can jun nem sufrimiento. Y ixre', can man xtinimaj ta, mesque c'o jun nutzijuoj chiva. Quire' ru'e'n ri Dios, xcha' ri Pablo chica ri vinak.
44013042	Y antok ri Pablo y ri Bernabé xa'iel-pa chire' chupan ri qui-sinagoga ri israelitas, ri vinak ri man israelitas ta xqui'ej chica: Tib'ana' favor chi nquixpa chic vukub'ix, chi quire' nakaxaj chic jun b'ay ri tzij ri ntic'am-pa.
44013043	Y antok ri vinak ri quimaluon-qui' chire' xa'a, iq'uiy ri xa'a chiquij ri Pablo y ri Bernabé; ic'o israelitas, y ic'o ri man israelitas ta ri niqui'an je' ri nu'ej ri ley richin ri Moisés, ruma niquiya' je' ruk'ij ri Dios. Y ri Pablo y ri Bernabé xqui'ej chica chi tiquiya' cánima riq'uin ri Dios ruma xu'on jun nem favor chica chi xa'rucol.
44013044	Y chupan ri k'ij richin uxlanien ri jun chic semana, xa jub'a' ma quinojiel ri vinak ri ic'o chire' pa tanamet ri xquimol-qui' chi nica'xaj ri ruch'ab'al ri Dios.
44013045	Rumare', antok ri vinak israelitas ri man niquinimaj ta ri Jesús xquitz'at chi iq'uiy vinak xa'lka, itziel xquina', y niqui'ej chi ri nu'ej ri Pablo xa man ja ta ri ketzij, y itziel xa'ch'o' chirij ri nu'ej.
44013046	Pero ri Pablo y ri Bernabé man xquixi'ij ta qui' chiquivach chi xqui'ej chica: Can nic'atzin chi na'ay chiva ixre' ix kavanakil nakatzijuoj-ve ri ruch'ab'al ri Dios, pero ixre' xa man nika ta chivach. Y ruma quire' nti'an, can k'alaj chi man otz ta niyo'x chiva ixre' ri c'aslien ri man niq'uis ta. Rumare' quiq'uin ri vinak ri man israelitas ta nku'a-ve.
44013047	Y ja ri Ajaf Dios x'e'n chika: At-nuyo'n chi ncatuoc luz quichin ri man israelitas ta, y avuma atre' xca'colotaj ri vinak ri ic'o naj y ri ic'o cierca.
44013048	Y antok ri vinak ri man israelitas ta xca'xaj ri tzij ri x'e'x, can xquicuot cánima y xquiya' ruk'ij ri ruch'ab'al ri Ajaf Dios. Y quinojiel ri i-cho'n ruma ri Dios chi niquil ri c'aslien ri man niq'uis ta, xquinimaj.
44013049	Y ri ruch'ab'al ri Ajaf Dios xb'atzijos chupan nojiel lugar ri c'o cierca ri Antioquía.
44013050	Pero ri vinak israelitas ri man niquinimaj ta ri Jesús, xa'quitakche'j ri ixoki' ri man israelitas ta, ri niquiya' ruk'ij ri Dios y c'o quik'ij chiquivach ri vinak, y xa'quitakche'j je' ri achi'a' ri principales chiquicajol ri vinak chi nca'quikotaj-el ri Pablo y ri Bernabé chupan ri quitanamit. Y can quire-ve xqui'an chica.
44013051	Rumare' ijeje' xquitota' can ri pokolaj ri c'o pa tak cakan chiquivach ri vinak, chi quire' ticatamaj chi man otz ta ri niqui'an. Y xa'a c'a ri tanamet Iconio.
44013052	Y quinojiel ri ru-discípulos ri Jesucristo ri ic'o chire' Antioquía ri c'o chupan ri Pisidia, can nojnak-ve cánima riq'uin ri Espíritu Santo, y nca'quicuot altíra.
44014001	Y ri Pablo y ri Bernabé xa'lka c'a pa tanamet Iconio. Ijeje' xa'a c'a chupan ri qui-sinagoga ri israelitas. Y ri ruch'ab'al ri Dios ri xquitzijuoj ijeje' chica ri vinak, can xu'on c'a chi iq'uiy xquinimaj ri Jesucristo. Ic'o israelitas y ic'o ri man israelitas ta.
44014002	Y ri israelitas ri man xquinimaj ta, itziel nca'quitz'at ri xquinimaj. Rumare' ijeje' xquiya' quino'j nic'aj chic ri man israelitas ta, chi quire' itziel ca'quitz'at ri xa'niman.
44014003	Rumare' ri Pablo y ri Bernabé q'uiy k'ij xa'c'ujie' chire'. Y ruma quiyo'n cánima riq'uin ri Ajaf Jesucristo, man niquixi'ij ta qui' niquitzijuoj ri ru-favor ri Dios chica ri vinak. Y ri Dios nu'on chi nik'alajin chiquivach ri vinak, chi ri niqui'ej ri Pablo y ri Bernabé can ketzij. Rumare' q'uiy señales y milagros nca'qui'an.
44014004	Rumare' ri vinak ca'ye' quib'anun. Nic'aj ic'o quiq'uin ri israelitas ri man quiniman ta, y ri nic'aj chic ic'o quiq'uin ri apóstoles.
44014005	Y ri vinak israelitas y ri man israelitas ta y ri autoridades, xqui'ej chiquivach chi nca'quiya' pa q'uix ri Pablo y ri Bernabé y xca'quiquimisaj cha ab'aj.
44014006	Pero ri Pablo y ri Bernabé xquina'iej nojiel ri b'anun pensar chiquij; rumare' xa'numaj c'a Listra y Derbe, ri ic'o chupan ri Licaonia, y xa'a je' nic'aj chic lugar ri ic'o-pa cierca ri ca'ye' tanamet re',
44014007	y chire' xquitzijuoj-ve ri evangelio.
44014008	Y chire' pa tanamet Listra, c'o jun ache tz'uyul, xa-jan antok xalax man nitiquir ta ni'in. Can man jun b'ay c'a b'ayejnak.
44014009	Jaja' nra'xaj ri nu'ej ri Pablo. Y ri Pablo xuca'yiej pa roch ri ache re' chi rucukub'an ruc'u'x riq'uin ri Dios chi ni'an sanar.
44014010	Rumare' ri Pablo riq'uin ruchuk'a' xch'o' cha ri ache, y xu'ej cha: Capi'ie' choj. Y ri ache xiruc'aka-pa-ri', y xpi'ie' y otz x'in.
44014011	Antok ri vinak xquitz'at ri xu'on ri Pablo, xa'ch'o' pa Licaónica, ri quich'ab'al. Y riq'uin quichuk'a' xqui'ej: Ri nca'katz'at, can ika-dios ri i-kajnak-pa chikacajol ri quib'anun-pa i-inche'l achi'a'.
44014012	Ijeje' niqui'ej chi ri Bernabé jare' ri qui-dios rub'inan Júpiter, y ri Pablo jare' ri qui-dios rub'inan Mercurio, ruma jaja' ri nich'o'.
44014013	Ri Júpiter, ri qui-dios ri vinak re', c'o jun ru-sacerdote, y ri dios re' c'o ri ru-templo chuchi' ri tanamet. Ri ru-sacerdote ri Júpiter xa'ruc'am-pa váquix ri i-vakuon-pa cha cotz'e'j, c'a chuchi' ri puertas. Jaja' y ri vinak nicajo' nca'quiquimisaj ri váquix chiquivach ri Pablo y ri Bernabé chi niquiya' quik'ij.
44014014	Pero antok ri apóstol Bernabé y ri apóstol Pablo xquina'iej ri niqui'an pensar ri vinak, xa'b'isuon-ka, y rumare' xquirak'ach'ij-ka ri quitziak chiquij. Y xa'uoc chiquicajol ri vinak, y niqui'ej chica:
44014015	¿Karruma ixre' nti'an quire'? Ojre' oj vinak inche'l ixre', y oj-patanak iviq'uin chi naka'ej chiva chi man chic ti'an inche'l ri nti'an vacame, ruma man jun otz nuc'am-pa chiva; pa ruc'axiel re', tinimaj ri c'aslic Dios ri b'anayuon nojiel. Ri b'anayuon ri rocaj y ri ic'o choch, ri b'anayuon ri roch-ulief y ri ic'o choch, ri b'anayuon ri mar y ri ic'o chupan.
44014016	Y mesque ri ojier can tiempo, ri Dios can xuya' lugar chica ri vinak chi xa'quic'uaj ri b'ay ri xa'ka chiquivach,
44014017	pero jaja' can ruc'utun-pa-ri' chiquivach chi otz ruma nuya-pa ri job' ri chicaj, nuya-pa ri tico'n, y nuya-pa nojiel ri nitij, chi quire' niquicuot ri cánima. Can ruyo'n-ve-pa ri ru-favor pa kave' konojiel, xa'cha'.
44014018	Y mesque ri Pablo y ri Bernabé xqui'ej quire' chica ri vinak re', c'arunaj xa'tiquir xa'quik'at chi man xa'quiquimisaj ta ri váquix chi niquiya' quik'ij ijeje'.
44014019	Y chire' pa tanamet Listra ic'o israelitas ri xa'lka ri i-patanak c'a pa tanamet Antioquía y Iconio. Ijeje' xa'quitakche'j ri vinak aj-chire' y xa'covin chiquij, rumare' xquic'ak cha ab'aj ri Pablo, y xquichiririej-el y xb'aquic'aka' chuchi' ri tanamet, ruma xqui'an pensar chi ri Pablo quiminak chic.
44014020	Y antok ri discípulos quimaluon-apa-qui' chirij ri Pablo, jaja' xa xb'api'ie-pa y xtzalaj chic pa tanamet. Y chuca'n k'ij jaja' y ri Bernabé xa'a c'a ri pa tanamet Derbe.
44014021	Y chire' pa tanamet Derbe xquitzijuoj ri evangelio. Y iq'uiy vinak xquinimaj ri Jesús. Y después xa'tzalaj chic Listra, Iconio y Antioquía,
44014022	y niquiya' can ruchuk'a' cánima ri discípulos, y niqui'ej can chica chi siempre tiquicukub'a' quic'u'x riq'uin ri Jesucristo. Y xqui'ej je' chica: Can q'uiy naka'an sufrir pa kac'aslien ruma nkojuoc pa ru-reino ri Dios.
44014023	Y xa'quiya' can ancianos pa tak iglesias, y xqui'an ayuno y oración, y xa'quijach can pa ruk'a' ri Ajaf ri ya quiniman.
44014024	Y después xa'k'ax Pisidia, y xa'lka Panfilia.
44014025	Y xquitzijuoj ri ruch'ab'al ri Dios chire' pa tanamet Perge. Y c'ajare' xa'a ri pa tanamet Atalia.
44014026	Y chire' Atalia xa'a chupan jun barco chi nca'tzalaj c'a pa tanamet Antioquía, ri pache' i-quijachuon-el pa ruk'a' ri Dios, chi ja ta ri ru-favor ri Dios nca'c'uan chi niquib'ana' ri samaj. Y vacame ri samaj re' ya xc'achoj can.
44014027	Y antok ri Pablo y ri Bernabé xa'lka Antioquía, xa'quimol quinojiel ri hermanos richin ri iglesia, y xquitzijuoj nojiel ri xu'on ri Dios chica chi xa'ruto' riq'uin ri samaj, y xqui'ej chica chi ri Dios xuya' lugar chica ri vinak ri man israelitas ta, chi xquicukub'a' quic'u'x riq'uin ri Jesucristo y xa'colotaj.
44014028	Y ri Pablo y ri Bernabé xa'c'ujie' c'a ka q'uiy k'ij quiq'uin ri discípulos ri ic'o chire' Antioquía.
44015001	Y ic'o nic'aj ri i-patanak Judea xa'lka Antioquía; ijeje' niqui'ej chica ri hermanos: Xa man ni'an ta ri circuncisión chiva inche'l ri nu'ej chupan ri ru-ley ri Moisés, man nquixcolotaj ta.
44015002	Y ri Pablo y ri Bernabé xquitz'om-qui' chi tzij quiq'uin ri nca'e'n quire'. Rumare', ri hermanos ri ic'o chire' xa'quicha' ri Pablo y ri Bernabé y nic'aj chic chi nca'a pa tanamet Jerusalén quiq'uin ri apóstoles y ri ancianos, chi nca'tzijuon chirij ri asunto re'.
44015003	Y ri iglesia xa'quitak c'a el ri xa'quicha' chi nca'a c'a Jerusalén. Y antok i-b'anak, xa'k'ax pa tak tanamet ri ic'o Fenicia y Samaria, y niquitzijuoj can chica ri hermanos ri ic'o chire', chi iq'uiy vinak ri man israelitas ta ri xquinimaj ri Jesucristo y xc'axtaj quic'aslien. Y ri hermanos can altíra xquicuot ri cánima.
44015004	Y antok xa'b'aka c'a Jerusalén ri i-takuon-el, can xa'an recibir cuma ri iglesia, cuma ri apóstoles ri ic'o chire', y cuma je' ri ancianos. Y ri Pablo y ri Bernabé xquitzijuoj chica, nojiel ri samaj ri rub'anun ri Dios quiq'uin.
44015005	Y ic'o achi'a' fariseos ri quiniman chic ri Jesucristo ri xa'b'api'ie-pa y xqui'ej: Nic'atzin chi ri hermanos ri man israelitas ta tiquib'ana' ri circuncisión y tiquib'ana' je' ri nu'ej chupan ri ley richin ri Moisés, xa'cha'.
44015006	Y rumare' ri apóstoles y ri ancianos, xquimol-qui' chi niqui'an pensar chirij ri asunto re'.
44015007	Y antok q'uiy yan qui'e'n chirij re', ri Pedro xpi'ie' y xu'ej: Hermanos, ixre' ivata'n chi c'o yan b'a' tiempo ri Dios xirucha' chi'icajol chi nitzijuoj ri evangelio chiquivach ri vinak ri man israelitas ta, chi niquinimaj je' ijeje'.
44015008	Ri Dios can nutz'at cánima quinojiel y jaja' xuc'ut chi nca'rajo' ri man israelitas ta, mare' xuya-pa ri Espíritu Santo pa quive', can inche'l xu'on chika ojre'.
44015009	Can junan xu'on chika konojiel. Ijeje' xquicukub'a' quic'u'x riq'uin ri Jesucristo, rumare' ri Dios sak xu'on cha ri cánima.
44015010	Y ixre', ¿karruma nak'ax itzij paro' ri Dios chi ntiya' jun aka'n chiquij ri discípulos ri man israelitas ta? Ruma ri ley richin ri Moisés xa man xa'tiquir ta xqui'an ri kate't-kamama' can, ni ojre' je' man nkojtiquir ta naka'an.
44015011	Ojre' kaniman chi xojcolotaj ruma ri ru-favor ri Ajaf Jesús, y quire' je' xa'colotaj ri man israelitas ta, xcha' ri Pedro.
44015012	Y rumare' quinojiel ri quimaluon-qui' chire' man chic xa'ch'o' ta apa, jo'c xca'xaj ri niquitzijuoj ri Bernabé y ri Pablo. Ijeje' niquitzijuoj ri señales y ri milagros ri man jun b'ay i-tz'atuon, ri xa'qui'an chiquivach ri vinak ri man israelitas ta, ruma ja ri Dios ri xyo'n qui-poder.
44015013	Y antok ri Bernabé y ri Pablo xa'tanie-ka, ri Jacobo xu'ej: Quinivaxaj c'a, hermanos:
44015014	Ri Simón Pedro rutzijuon chika chi ri Dios can xujoyovaj quivach ri man israelitas ta. Can xa'rucha' nic'aj chi nca'uoc rutanamit chi quire' niquiya' ruk'ij.
44015015	Can ketzij ntiel ri quitz'ib'an can ri profetas ri xa'c'ujie' ojier can tiempo. Ri quitz'ib'an can, nu'ej:
44015016	Después xquitzalaj chic pa quiq'uin ri israelitas chi nipilisaj chic ri ru-reino ri David, ri tzaknak, y xtin'an chica chi xca'palaj chic pa jun b'ay chi quire' niquiya' chic nuk'ij, inche'l antok c'o ri David.
44015017	Y inre' ri Ajaf xtin'an quire' chica, chi quire' ri nic'aj chic vinak xquinquicanuj. Y quinojiel ri man israelitas ta ri in-quiniman chic, quire' ta xtiqui'an.
44015018	Can quire' ri ru'e'n-pa ri Ajaf Dios ojier can. Quire' nu'ej ri ruch'ab'al ri Dios.
44015019	Y ri Jacobo xu'ej je': Inre' ni'ej, más otz man ca'kanak ri man israelitas ta ri quiniman chic ri Dios.
44015020	Jo'c ri más nic'atzin niqui'an ka'ej-el chica chupan jun carta, chi man ca'quitej kax ri man otz ta chi nca'tij ruma i-yo'n chic chiquivach ri ídolos, y ri achi'a' y ri ixoki' man tiquicanuj-qui' chi niqui'an pecado, y man tiquitej jun chicop ri xcon ruma xjitz' chukul, ni man tiquitej quic', kucha-el chupan ri carta.
44015021	Ruma xa-jan pa ru-tiempo ri Moisés tz'ucutajnak-pa, chi chupan nojiel tanamet, ic'o ri nca'c'utu ri ley pa tak sinagogas. Ruma nojiel k'ij richin uxlanien ni'an leer chiquivach quinojiel, xcha' ri Jacobo.
44015022	Y ri apóstoles y ri ancianos y quinojiel ri hermanos richin ri iglesia, xqui'an pensar chi otz chi nca'quicha-el nic'aj chiquicajol chi nca'a c'a Antioquía quiq'uin ri Pablo y ri Bernabé. Ri xa'quicha-el c'a, ja ri Judas ri ni'e'x je' Barsabás cha y ri Silas. Ri ica'ye' can i-principales chiquicajol ri nic'aj chic hermanos.
44015023	Y x'an-el jun carta y xjach-el chica chi niquic'uaj chica ri hermanos. Y ri carta re' nu'ej: Ojre' ri apóstoles, ojre' ri ancianos, y quinojiel ri hermanos richin ri iglesia, nakatak-el saludos chiva ixre' hermanos ri man ix israelitas ta, ri ixc'o Antioquía y nic'aj chic tanamet richin ri Siria y ri Cilicia je'.
44015024	Ojre' xkaxaj chi ic'o xa'b'aka iviq'uin, y vave' i-alanak-ve-el, pero man ja ta ojre' oj-takayuon-el quichin. Ijeje' xa jun-ve chic kax xqui'ej chiva y rumare' nquixquisach riq'uin ri iniman, ruma ijeje' niqui'ej chi can ti'an ri circuncisión chiva, y can tib'ana' je' ri nic'aj chic kax ri nu'ej chupan ri ley richin ri Moisés.
44015025	Rumare' ojre' xka'an pensar chi otz nca'kacha-el ica'ye' chi nca'katak-el chi'itz'atic. Y ri ica'ye' re' nca'a quiq'uin ri Bernabé y ri Pablo ri altíra nca'kajo'.
44015026	Y can kata'n chi ri Bernabé y ri Pablo jub'a' ma i-quimisan ruma niquitzijuoj ri ruch'ab'al ri Kajaf Jesucristo.
44015027	Ojre' nca'katak-el ri Judas y ri Silas chi xca'b'ach'o' iviq'uin, y xtiqui'ej ri tzij ri katz'ib'an-el chiva.
44015028	Y ri nrajo' ri Espíritu Santo, ja je' re' nakajo' ojre' chiva, chi man ta nakaya' más aka'n chivij, sino jo'c ri kax ri más nic'atzin:
44015029	Man titej kax ri xyo'x chiquivach ri ídolos, man titej quic', man titej jun chicop ri xcon ruma xjitz' chukul, y quire' je' ri achi'a' y ri ixoki' man tiquicanuj-qui' chi niqui'an pecado. Xa nojiel re' xtinimaj, otz c'a xquix'in. Ri Dios c'a tichajin ivichin.
44015030	Y ri xa'tak-el xa'b'aka pa tanamet Antioquía, xa'quimol ri hermanos y xquijach ri carta chica.
44015031	Y antok xqui'an leer ri carta, can xa'quicuot ruma ri consuelo ri xqui'an recibir.
44015032	Y ri Judas y ri Silas q'uiy kax xqui'ej chica ri hermanos chi xa'qui'an consolar y xquiya' ruchuk'a' cánima, ruma ri ica'ye' can i-profetas.
44015033	Ijeje' xa'c'ujie-ka q'uiy k'ij quiq'uin ri hermanos chire' Antioquía. Y antok xqui'an pensar nca'tzalaj chic Jerusalén quiq'uin ri i-takayuon-el quichin, ri hermanos aj-Antioquía xa'qui'an-el despedir, y xqui'ej-el chica chi tic'ujie' ri paz pa cánima.
44015034	Pero ri Silas man x'a ta, xa xu'on pensar chi más otz nic'ujie' can chire'.
44015035	Y ri Pablo y ri Bernabé quire' xa'c'ujie' chire' Antioquía. Junan quiq'uin iq'uiy chic hermanos, xa'quitijuoj ri hermanos riq'uin ri ruch'ab'al ri Ajaf, y xquitzijuoj je' ri evangelio.
44015036	Y antok k'axnak chic q'uiy k'ij ca'c'ujie' chire', ri Pablo xu'ej cha ri Bernabé: Jo' chiquitz'atic ri hermanos ri ic'o nojiel tanamet ri pache' katzijuon-ve can ri ruch'ab'al ri Ajaf chi nca'katz'at che'l canun, xcha' cha.
44015037	Y ri Bernabé nrajo' chi niquic'uaj chic jun b'ay ri Juan ri ni'e'x je' Marcos cha.
44015038	Pero ri Pablo man nrajo' ta, ruma antok xquic'uaj ri na'ay mul, xa'ruya' can chupan ri lugar Panfilia rub'e', y man x'a ta quiq'uin chi xu'on ri samaj.
44015039	Y xquich'olila-ka-qui' chiquivach; rumare' ja xquijach-qui'. Ri Bernabé xuc'uaj ri Marcos, y xa'uoc-el chupan jun barco chi xa'a chupan ri isla rub'inan Chipre.
44015040	Y ri Pablo xucha' ri Silas chi x'a riq'uin. Y ri hermanos aj-Antioquía xa'quijach-el pa ruk'a' ri Dios.
44015041	Y antok i-b'anak, xa'k'ax chupan ri lugar quib'inan Siria y Cilicia, niquiya' can ruchuk'a' cánima ri hermanos ri ic'o pa tak iglesias.
44016001	Después ri Pablo y ri Silas xa'b'aka Derbe y Listra. Y chire' pa tanamet Listra c'o jun discípulo rub'inan Timoteo, ral jun ixok israelita ri runiman je' ri Jesucristo, pero ri rutata' griego.
44016002	Y ri hermanos ri ic'o Listra y ri ic'o Iconio can otz nca'ch'o' chirij ri Timoteo.
44016003	Ri Pablo nrajo' chi ri Timoteo ni'a quiq'uin chi nu'on ri rusamaj ri Dios. Y quire' xu'on, pero xu'on ri circuncisión cha, chi otz nitz'iet cuma ri israelitas ri ic'o pa tanamet Listra y ri ic'o cierca ri tanamet, ruma quinojiel i-ta'mayuon chi ri rutata' ri Timoteo xa griego.
44016004	Y nojiel tanamet pache' nca'k'ax-ve ri Pablo y ri i-b'anak riq'uin, niqui'ej can chica ri hermanos ri man israelitas ta, chi tiquib'ana' ri qui'e'n ri apóstoles y ri ancianos ri ic'o Jerusalén.
44016005	Rumare' ri iglesias ri ic'o pa tak tanamet chire', can xquiya' cánima riq'uin ri Dios, y k'ij-k'ij ic'o ri nca'b'aka quiq'uin ri niquinimaj ri Jesucristo.
44016006	Y ri Espíritu Santo man xuya' ta permiso chica chi xa'a chupan ri lugar rub'inan Asia, chi niquitzijuoj ri ruch'ab'al ri Dios chire'. Rumare' ijeje' xa'k'ax Galacia y Frigia.
44016007	Y xa'b'aka pache' c'o-ve ri minjuon richin ri lugar rub'inan Misia. Y xqui'an pensar chi nca'a chupan ri lugar Bitinia, pero ri Espíritu Santo man xuya' ta lugar chica.
44016008	Y xquic'uaj ri minjuon richin ri Misia, y xa'b'aka-ka pa tanamet Troas.
44016009	Y chak'a' ri Pablo xutz'at chupan jun inche'l achic', chi c'o jun ache aj-Macedonia ri pa'l-apa choch, y ri ache re' nu'ej cha: Tab'ana' favor catak'ax kiq'uin Macedonia y kojato', xcha' cha.
44016010	Y antok ri Pablo rutz'atuon chic ri jun inche'l achic' re', konojiel xkachojmij-ki' chi nku'a c'a Macedonia, ruma xi'ka pa kave' (xka'an entender) chi ri x'e'x cha ri Pablo, nu'ej chi ri Dios nrajo' chi nku'a c'a quiq'uin ri aj-Macedonia chi nakatzijuoj ri evangelio chica.
44016011	Y xojuoc-el chupan jun barco, y xkaya' can ri tanamet Troas. Y choj xoj'a c'a Samotracia. Chuca'n k'ij xojiel chic el chire', xojb'aka pa tanamet Neápolis.
44016012	Y antok xkaya' can ri tanamet Neápolis, xojb'aka pa tanamet Filipos. Y ri Filipos ja ri tanamet ri más rakalien ri c'o chupan ri lugar rub'inan Macedonia. Y ri vinak ri ic'o chupan ri tanamet re' i-romanos. Y xojc'ujie-ka chupan ri tanamet re' q'uiy k'ij.
44016013	Y jun k'ij richin uxlanien, ojre' xojiel-el chuchi' ri tanamet y xoj'a chuchi' ri río, jun lugar pache' ni'an orar. Y xojb'atz'uye' c'a chire', y xkatzijuoj-ka ri ruch'ab'al ri Ajaf Jesucristo chica ri ixoki' ri xquimol-qui' chire'.
44016014	Jun chiquivach ri ixoki' ri xquimol-qui' chire', rub'inan Lidia. Y ri rutanamit jaja' Tiatira. Jaja' nuc'ayij tziak ri color morado, can nuya' ruk'ij ri Dios y nra'xaj-pa ri nu'ej ri Pablo. Ri Ajaf Dios xch'o' pa ránima, rumare' jaja' xunimaj ri Jesús.
44016015	Jaja' y quinojiel ri ic'o pa rachuoch xa'an bautizar; después ri Lidia xu'on rogar chakavach y xu'ej: Xa nquinitz'at chi inre' ketzij xinnimaj ri Ajaf, quixam-pa viq'uin, y quixc'ujie' pa vachuoch, xcha'. Ri ixok re' xu'on chika chi xojc'ujie-ka riq'uin.
44016016	Y jun b'ay antok oj-b'anak chi nku'a chupan ri lugar ri pache' ni'an-ve oración, xkac'ul jun xtan. Y ri xtan re' c'o jun itziel espíritu riq'uin, y jare' ri nib'ano cha chi nu'on adivinar ri chica xtib'anataj pa quic'aslien ri vinak. Ri xtan re' jun esclava, y ri rajaf q'uiy miera niquich'ec chirij.
44016017	Y ri xtan re' b'anak chirij ri Pablo y chikij ojre', y riq'uin ruchuk'a' nich'o' y nu'ej chikij: Ri achi'a' re' i-rusamajiel ri Namalaj Dios ri c'o chicaj, y niquitzijuoj chiva ri chica nic'atzin nti'an ixre' chi quire' nquixcolotaj, nicha'.
44016018	Y q'uiy k'ij ri quire' xu'on. Y jun k'ij ri Pablo man xucoch' ta chic. Rumare' jaja' xtzu'n can chirij y xu'ej cha ri itziel espíritu ri c'o riq'uin ri xtan: Pa rub'e' ri Jesucristo ni'ej chava chi catiel-el riq'uin ri xtan, xcha' ri Pablo. Y ri itziel espíritu re' ja xiel-el riq'uin ri xtan, ri misma huora re'.
44016019	Antok ri i-rajaf ri xtan xquitz'at chi manak chic miera xtiquich'ec chirij, xa'b'aquitz'ama-pa ri Pablo y ri Silas, y xa'quic'uaj pa juzgado chiquivach ri achi'a' ri niqui'an juzgar.
44016020	Y antok xa'quipab'a' chiquivach ri achi'a' ri nca'b'ano juzgar, xqui'ej: Ri achi'a' re' israelitas, y niquic'ax quino'j ri vinak vave' pa tanamet.
44016021	Y niquic'ut jun chic costumbre chakavach, ri man otz ta chi nakanimaj y naka'an, ruma ojre' xa oj romanos, xa'cha'.
44016022	Y iq'uiy vinak ri xa'b'apalaj-pa chiquij ri Pablo y ri Silas. Ri achi'a' ri niqui'an juzgar xa'quirak'ach'ij-el ri quitziak ri Pablo y ri Silas y xqui'ej chi ca'ch'ay cha xic'a'y.
44016023	Y después, antok i-ch'ayuon chic altíra, xa'b'ayo'x pa cárcel, y x'e'x cha ri chajiniel chi ca'ruchajij otz.
44016024	Rumare' jaja', jo'c x'e'x quire' cha, can ja ri más pa dentro xa'b'aruya-ve ri Pablo y ri Silas. Y ri cakan xa'ruya' chucajol ri chie' ri ni'e'x cepo cha.
44016025	Y pa nic'aj-ak'a' ri Pablo y ri Silas nca'b'ixan niquiya' ruk'ij ri Dios, y niqui'an je' orar. Y ri nic'aj chic ri ic'o pa cárcel nca'ca'xaj.
44016026	Y jun arapienta xpa jun nem cub'rakan, y xusiluoj nojiel ri ruxie' ri cárcel. Ri ruchi' ri cárcel xa'jakataj, y ri cadenas (yariena) ri i-cusan chi i-tz'amuon ri ic'o pa cárcel xa'tzokopitaj.
44016027	Ri ache ri chajiy quichin ri ic'o pa cárcel xc'astaj ruma ri cub'rakan. Y antok jaja' xutz'at chi ri ruchi' ri cárcel i-jakal, xralasaj c'a ri ru-espada chi nuquimisaj-ka-ri', ruma jaja' xu'on-ka pensar chi xa'a quinojiel ri ic'o pa cárcel.
44016028	Pero ri Pablo riq'uin ruchuk'a' xch'o-apa cha y xu'ej: Man taquimisaj-ka-avi', xa ojc'o konojiel vave', xcha'.
44016029	Y ri ache chajiniel xuc'utuj jun luz. Y antok ruc'uan chic ri luz re', jun-anin c'a xuoc pa cárcel, pero can nib'arb'uot ruma ruxi'in-ri'. Y xb'axuquie' chukul cakan ri Pablo y ri Silas.
44016030	Y xa'ralasaj-pa pa cárcel, y xuc'utuj chica: Tuoya, ¿chica ni'an chi nquicolotaj? xcha' chica.
44016031	Y ri Pablo y ri Silas xqui'ej cha: Tanimaj ri Ajaf Jesucristo atre' y tiquinimaj je' quinojiel ri ic'o pan avachuoch, y can xquixcolotaj.
44016032	Y ijeje' xquitzijuoj ri ruch'ab'al ri Ajaf cha jaja' y chica je' quinojiel ri ic'o pa rachuoch ri chajiniel re'.
44016033	Y jaja' xa'ruc'uaj ri misma huora re' ri chak'a', y xuch'aj ri pache' i-socotajnak-ve. Y x'an bautizar jaja' y quinojiel ri ic'o pa rachuoch.
44016034	Y xa'ruc'uaj chirachuoch chi xa'rutzuk. Y jaja' y ri ic'o pa rachuoch can niquicuot cánima, ruma xquinimaj ri Dios.
44016035	Y antok xsakar-pa ri chuca'n k'ij, ri achi'a' ri niqui'an juzgar xa'quitak chajiniel chi xb'aqui'ej cha ri ache ri nca'ruchajij ri ic'o pa cárcel, chi ca'ralasaj-el ri Pablo y ri Silas.
44016036	Y ri ache chajiniel richin ri cárcel xb'aru'ej cha ri Pablo: Ri achi'a' ri niqui'an juzgar qui'e'n-pa chuva chi nquixvalasaj-el. Vacame quixiel c'a. Quix'in y tic'ujie' ri paz pa tak ivánima, xcha'.
44016037	Pero ri Pablo xu'ej chica ri chajiniel ri xa'tak-pa cuma ri achi'a' ri niqui'an juzgar: Ojre' oj achi'a' romanos. Y cha'nin xquitak kach'ayic chiquivach ri vinak y sin que xoj'an juzgar. Y xojquitz'apij pa cárcel. Y vacame nicajo' nkojquilasaj-el chi man jun nina'ien chi nkujiel-el. Ti'ej chica ri i-takayuon-pa ivichin, chi ijeje' ca'pa y kojquilasaj-el vave', xcha' ri Pablo chica.
44016038	Y ri chajiniel re' ja xb'aqui'ej chica ri achi'a' ri niqui'an juzgar nojiel ri xu'ej-el ri Pablo chica. Rumare' ri achi'a' ri niqui'an juzgar xquixi'ij-ka-qui', ruma xca'xaj chi ri ica'ye' achi'a' i-romanos je'.
44016039	Y ri nca'b'ano juzgar xa'b'aka c'a quiq'uin ri Pablo y ri Silas chire' pa cárcel, y xquicuy quimac chiquivach ruma ri xqui'an chica. Y xa'quilasaj-pa ri pa cárcel y xqui'ej chica chi ca'iel-el chire' pa tanamet.
44016040	Y antok ri Pablo y ri Silas xa'lasas-el pa cárcel, xa'a chirachuoch ri Lidia, xa'b'aquitz'ata' ri hermanos, xquiya' ruchuk'a' ri cánima y xa'a.
44017001	Ri Pablo y ri Silas xa'k'ax pa tanamet Anfípolis y Apolonia, c'ajare' xa'b'aka pa tanamet Tesalónica. Y ri israelitas ri ic'o chire' c'o jun qui-sinagoga.
44017002	Y ri Pablo, can inche'l rub'anun-pa nic'aj chic tanamet, na'ay ni'a pa sinagoga, can quire' je' xu'on chire' Tesalónica; x'a pa sinagoga. Oxe' c'a k'ij richin uxlanien quire' xu'on. Jaja' xutzijuoj ri ruch'ab'al ri Dios chica ri israelitas.
44017003	Y can ja ri ruch'ab'al ri Dios ri xucusaj chi xuchol y xuc'ut chiquivach ri vinak, chi xc'atzin chi ri Cristo q'uiy sufrimiento x'an cha cuma ri vinak, can xcon y xc'astaj chic pa chiquicajol ri quiminaki'. Y ri Pablo xu'ej je' chica ri vinak: Ri Jesús ri nitzijuoj inre' chiva, ja ri Cristo, xcha' chica.
44017004	Y ic'o nic'aj vinak israelitas ri xquinimaj ri Ajaf Jesucristo y xa'c'ujie' quiq'uin ri Pablo y ri Silas. Quire' je' xquinimaj iq'uiy ri man israelitas ta ri niquiya' ruk'ij ri Dios. Y xquinimaj je' iq'uiy utzulaj tak ixoki'.
44017005	Rumare' ri vinak israelitas ri man niquinimaj ta ri Jesucristo, itziel xa'quitz'at ri Pablo y ri Silas. Rumare' ijeje' xa'b'aquimalo-pa achi'a' ri i-itziel y i-k'ora'. Can q'uiy c'a ri vinak ri xa'quimol, y camec xqui'an-ka chupan ri tanamet. Y ijeje' riq'uin quichuk'a' xa'uoc pa rachuoch ri ache Jasón rub'e', chiquicanuxic ri Pablo y ri Silas chi nca'quilasaj-pa y nca'quiya' pa quik'a' ri vinak.
44017006	Pero xa man xa'quil ta ri Pablo y ri Silas, rumare' xa ja ri Jasón y nic'aj chic hermanos ri xa'quic'uaj c'a chiquivach ri achi'a' ri nca'b'ano juzgar pa tanamet. Y riq'uin quichuk'a' nca'ch'o-apa, y niqui'ej: Ri Pablo y ri Silas niquic'ax quino'j quinojiel vinak richin ri roch-ulief y xa'lka vave' chupan ri katanamit.
44017007	Y ja ri Jasón ri xc'ulu-apa quichin ri pa rachuoch. Quinojiel ri i-b'anak chiquij ijeje' xa man niquinimaj ta ri ru-ley ri rey César, ruma niqui'ej chi c'o chic jun qui-rey ri Jesús rub'e', xa'cha'.
44017008	Y antok ri vinak y ri achi'a' ri nca'b'ano juzgar pa tanamet Tesalónica xca'xaj ri xqui'ej, camec xqui'an-ka y man niquil ta chica niqui'an.
44017009	Pero antok ri achi'a' ri nca'b'ano juzgar quib'anun chic recibir ri miera ri xc'ujie' can pa quic'axiel ri Jasón y ri nic'aj chic hermanos, ja xa'quilasaj-el.
44017010	Ri hermanos re', cha'nin xa'quitak-el chak'a' ri Pablo y ri Silas pa tanamet Berea. Y antok ri Pablo y ri Silas ic'o chic chire' Berea, xa'a chupan ri qui-sinagoga ri israelitas.
44017011	Y ri israelitas re' más otz quino'j chiquivach ri israelitas ri ic'o Tesalónica, ruma ijeje' otz xca'xaj ri ruch'ab'al ri Dios. Y nojiel ri nica'xaj quiq'uin ri Pablo y ri Silas, niquicanuj chupan ri ruch'ab'al ri Dios ri tz'ib'an can, chi niquitz'at xa ketzij ri niqui'ej o xa man ketzij ta. Ri vinak re' can k'ij-k'ij quire' niqui'an.
44017012	Y can iq'uiy ri xquinimaj ri Ajaf Jesucristo chiquicajol ri israelitas. Y quire' je' chiquicajol ri man israelitas ta, ic'o ixoki' ri otz quic'aslien chiquivach ri vinak y iq'uiy je' achi'a' ri xquinimaj.
44017013	Pero ri israelitas ri ic'o pa tanamet Tesalónica ri man quiniman ta ri ruch'ab'al ri Dios, xca'xaj chi ri Pablo c'o pa tanamet Berea nutzijuoj ri ruch'ab'al ri Dios chica ri vinak chire'. Rumare' ijeje' xa'a c'a Berea. Y chire' xa'quitakche'j ri vinak chi ca'palaj chirij ri Pablo.
44017014	Pero ri hermanos ri ic'o Berea, cha'nin xquitak-el ri Pablo chuchi' ri mar. Y ri Silas y ri Timoteo xa'c'ujie' can Berea.
44017015	Y ri hermanos ri xa'c'uan richin ri Pablo, xquic'uaj chupan ri tanamet Atenas. Y ri hermanos re' xa'tzalaj chiquij, y e'n-pa chica ruma ri Pablo chi ca'b'aka riq'uin cha'nin ri Silas y ri Timoteo.
44017016	Y antok ri Pablo i-royo'ien ri Silas y ri Timoteo pa tanamet Atenas, jaja' nik'axo ránima ruma nutz'at chi ri tanamet re' nojnak riq'uin ídolos.
44017017	Rumare' ri Pablo nca'tzijuon pa sinagoga chirij ri nu'ej ri ruch'ab'al ri Dios quiq'uin ri israelitas y nic'aj chic vinak ri niquiya' ruk'ij ri Dios. Y quire' je' nu'on k'ij-k'ij pa q'uiyi'al. Nca'tzijuon chirij ri ruch'ab'al ri Dios quiq'uin ri nca'lka chire'.
44017018	Y chire' Atenas ic'o je' achi'a' ri nicajo' nicatamaj más no'j, ic'o ri ni'e'x epicúreos chica y nic'aj chic ri ni'e'x estoicos chica; ic'o chiquivach ijeje' nca'b'atzijuon riq'uin ri Pablo. Pero ic'o jujun ri niqui'ej: ¿Chica came nrajo' nu'ej chika ri jun ache re', xa nivalavot? nca'cha'. Y nic'aj chic niqui'ej: Ri ache re' inche'l xa nca'rutzijuoj c'ac'ac' dioses, nca'cha'. Y quire' ri niqui'ej ri vinak re', ruma ri nutzijuoj ri Pablo chica, ja ri ru-evangelio ri Jesús y nu'ej je' chica chi ri Jesús xc'astaj-pa chiquicajol ri quiminaki'.
44017019	Y ri vinak re' xquic'uaj ri Pablo chupan jun lugar rub'inan Areópago, ri pache' niquimol-ve-qui' ri autoridades chiquicajol ijeje'. Y antok xa'b'aka, ijeje' xquic'utuj cha ri Pablo: ¿C'o che'l na'ej chika chirij ri c'ac'ac' no'j ri natzijuoj?
44017020	Ruma ojre' man kaxan ta ri natzijuoj atre', y ojre' nakajo' chi atre' na'ej otz chakavach ri chica nu'ej ri tzij re', xa'cha' cha.
44017021	Y quire' xqui'ej, ruma quinojiel ri vinak aj-Atenas y ri i-patanak nic'aj chic tanamet ri chire' ic'o-ve, man jun chic kax más niqui'an, xa ja ri niquitzijuoj y nica'xaj jun kax c'ac'ac'.
44017022	Y ri Pablo xb'api'ie-pa chiquivach ri vinak chire' Areópago, y xu'ej c'a: Ixre' ri ixc'o vave' Atenas, inre' nitz'at chi ix altíra religiosos.
44017023	Ruma antok xinak'ax ri pache' ntiya' quik'ij quinojiel i-dioses, xintz'at jun altar ri pache' nu'ej-ve: RICHIN RI JUN DIOS RI MAN KATA'N TA ROCH, nicha'. Y ja ri Dios re' ri man ivata'n ta roch ixre' y ntiya' je' ruk'ij, jare' ri nitzijuoj inre' chivach vacame.
44017024	Ja ri Dios re' ri b'anayuon ri roch-ulief y nojiel ri c'o choch. Jaja' ri Rajaf ri rocaj y ri roch-ulief. Y jaja' man nic'ujie' ta chupan jun templo b'anun cuma vinak.
44017025	Ri vinak je' man nca'tiquir ta niquito' ri Dios, xa ja ri Dios ri nito'n quichin ri vinak, ruma jaja' ri niyo'n kac'aslien, nuya' kuxla' y nojiel kax.
44017026	Can rub'anun je' chika konojiel ri ojc'o choch-ulief chi jo'c riq'uin jun vinak oj-patanak-ve, y kaquiran-ki' choch-ulief, y ru'e'n je' jane' (jaro') tiempo ri nca'c'ujie' ri naciones y ri minjuon richin ri ka-lugar,
44017027	chi quire' nakacanuj ri Dios, y pache' na xtikil-ve. Y jaja' xa man naj ta c'o-ve kiq'uin chikajunal.
44017028	Y ruma jaja' c'o kac'aslien, ruma jaja' nkojsiluon, y ruma je' jaja' ojc'o, can inche'l qui'e'n jujun achi'a' poetas ri chi'icajol, chi ojre' can oj ralc'ual je' ri Dios.
44017029	Y xa oj ralc'ual ri Dios, man otz ta naka'an pensar chi ri Dios can inche'l jun kax ri b'anun cha oro o plata o cha ab'aj, ri xa achi'a' i-b'anayuon.
44017030	Ri Dios can xa'rucoch' ri vinak ri xa'c'ujie' ojier can, ruma man cata'n ta ri chica otz chi niquiya' ruk'ij. Pero vacame ri Dios nu'on mandar chi quinojiel ri vinak titzalaj-pa cánima riq'uin y tiquib'ana' ri nrajo' jaja'.
44017031	Ruma jaja' can rucho'n jun k'ij chi nca'ru'on juzgar quinojiel vinak. Rucho'n chic Jun ri can choj nkuru'on juzgar. Y ri Dios xuc'ut chi ketzij chi ri Jun re' nkuru'on juzgar, ruma xu'on cha chi xb'ac'astaj-pa chiquicajol ri quiminaki', xcha' ri Pablo.
44017032	Y antok ri vinak xca'xaj chi c'o Jun ri xc'astaj-pa chiquicajol ri quiminaki', ic'o xa xa'tze'n-apa chirij ri Pablo, y ic'o xa'e'n cha: Ya xcatkaxaj chic jun b'ay chirij re', xa'cha'.
44017033	Y ri Pablo xiel-pa chiquicajol.
44017034	Y ic'o nic'aj vinak ri xquinimaj ri Ajaf Jesucristo. Ri vinak re' can xa'a chirij ri Pablo. Chiquicajol ri vinak ri xa'niman, c'o ri Dionisio, jun cach'il ri niqui'an juzgar ri pan Areópago. Y c'o je' jun ixok rub'inan Dámaris ri xunimaj. Y ic'o je' nic'aj chic ri xquinimaj.
44018001	Y después antok xb'anataj nojiel re', ri Pablo xuya' can ri tanamet Atenas, y x'a pa tanamet Corinto.
44018002	Y chire' xril jun ache israelita rub'inan Aquila, jaja' alaxnak chupan ri lugar Ponto. Jaja' y ri Priscila ri raxjayil, xa c'aja' jub'a' tiempo ca'lka Corinto. Ijeje' i-alanak-pa Italia ruma ri Claudio ri emperador xu'on mandar chi ri vinak israelitas ca'iel-el pa tanamet Roma. Y ri Pablo x'a chiquitz'atic.
44018003	Y ruma xa junan quisamaj ri iyoxe', ri Pablo xc'ujie-ka quiq'uin. Ri iyoxe' re' xa i-b'anoy-jay cha tziak, y junan xa'samaj.
44018004	Y ri pa tak k'ij richin uxlanien, ri Pablo ni'a chupan ri sinagoga, nutzijuoj ri ruch'ab'al ri Dios chiquivach ri israelitas y chiquivach ri man israelitas ta. Can nutej ruk'ij quiq'uin chi niquinimaj ri ruch'ab'al ri Dios.
44018005	Y antok ri Silas y ri Timoteo xa'tzalaj-pa Macedonia, ri Pablo can rujachuon-ri' chi nutzijuoj ri ruch'ab'al ri Dios. Y nu'ej chica ri israelitas ri ic'o chire', chi ri Jesús can ja-ve ri Cristo.
44018006	Pero ri israelitas re' man nika ta chiquivach ri nu'ej ri Pablo, y q'uiy itziel tak tzij ri nca'qui'ej. Rumare' ri Pablo xutota' can ri rutziak, chi quire' tiquina'iej chi man otz ta ri xqui'an. Y xu'ej c'a chica: Ixre' c'o i-pecado; xa xtika pan ive' ri castigo ri xtuya' ri Dios, inre' ya xiniel choch ruma ya xintzijuoj chiva. Y vacame nquixya' can, chi nqui'a quiq'uin ri vinak ri man israelitas ta, xcha' chica.
44018007	Y can xiel-pa ri Pablo chire' chupan ri sinagoga y x'a chirachuoch ri jun ache rub'inan Justo. Ri ache re' nuxi'ij-ri' nu'on pecado choch ri Dios, y ri rachuoch can junan c'o riq'uin ri sinagoga.
44018008	Y ri Crispo, ri principal chire' chupan ri sinagoga, xunimaj ri Ajaf Jesucristo y quire' je' xqui'an ri ic'o pa rachuoch. Y ic'o je' iq'uiy chic vinak aj-Corinto, xquinimaj ri Jesucristo antok xca'xaj ri ruch'ab'al ri Dios. Y xa'an bautizar.
44018009	Y ri Ajaf xch'o' cha ri Pablo chak'a' chupan jun inche'l achic', y xu'ej cha: Man taxi'ij-avi' y man catanie' chi natzijuoj ri nuch'ab'al chica ri vinak.
44018010	Ruma inre' inc'o aviq'uin vave', y man jun c'a kax itziel xtac'ul pa quik'a' ri vinak. Ruma vave' pa tanamet Corinto iq'uiy vinak ri can i-vichin chic inre', xcha' ri Ajaf.
44018011	Rumare' jun juna' riq'uin nic'aj xc'ujie' ri Pablo chire' Corinto, jaja' can nuc'ut ri ruch'ab'al ri Dios.
44018012	Y chupan ri tiempo re', ja ri Galión ri gobernador chire' chupan ri Acaya, pache' c'o-ve ri tanamet Corinto. Ri tiempo re' ri israelitas xquimol-qui' chi xa'palaj chirij ri Pablo. Y xquic'uaj pa tribunal,
44018013	y xb'aqui'ej cha ri Galión: Ri jun ache re' nu'ej chica ri vinak chi tiquiya' ruk'ij ri Dios, pero man inche'l ta nu'ej ri ley richin ri Moisés.
44018014	Ri Pablo xrajo' xch'o-pa, pero xa ja ri Galión ri xch'o-pa na'ay y xu'ej chica ri israelitas: Man jun c'a chica ti'ej-pa chuva. Ruma xa ta camic o jun ta chic ch'o'j rub'anun va ache va, otz chi nti'ej-pa chuva. Pero xa manak.
44018015	Ruma ri ruch'o'j ri ache re' xa chivach-ka ixre'. Xa chirij tzij, ri i-ley y ri b'i'aj Jesús. Inre' man nivajo' ta ni'an juzgar. Xa tib'ana' juzgar chivach ixre', xcha'.
44018016	Y xa'rutarariej-pa chire' pa tribunal.
44018017	Y ri vinak xquitz'om ri Sóstenes choch ri Galión ri c'o pa tribunal y xquich'ey. Ri Sóstenes jun principal chire' chupan ri sinagoga. Pero ri Galión can xu'on inche'l man xutz'at ta ri xqui'an cha.
44018018	Ri Pablo q'uiy k'ij ri xc'ujie-ka chire' Corinto, después xa'ru'on can despedir ri hermanos ri ic'o chire', y x'a Cencrea chi ntuoc-el chupan jun barco chi ni'a chupan ri lugar rub'inan Siria. Y chire' Cencrea, ri Pablo xusocaj-el nojiel ri ruve', ratal chi jaja' ya xuq'uis ri ru'e'n cha ri Dios chi nu'on. Y ri Priscila y ri Aquila xa'a riq'uin.
44018019	Y antok xa'k'ax-apa juc'an-ya', xa'b'aka chupan ri tanamet Efeso. Ri Pablo xa'ruya' can ri Priscila y ri Aquila, y jaja' x'a pa sinagoga. Y chiquivach ri israelitas nutzijuoj ri ruch'ab'al ri Jesucristo.
44018020	Y ri israelitas re' xquic'utuj favor cha chi tic'ujie-ka más tiempo quiq'uin chire' Efeso, pero jaja' man xrajo' ta.
44018021	Xa xu'ej c'a chica: Can nic'atzin chi nquic'ujie' Jerusalén ri k'ij richin ri namak'ej ri patanak. Pero xquitzalaj chic pa jun b'ay iviq'uin, vi xa quire' nrajo' ri Dios, xcha' chica. Y xa'ru'on can despedir quinojiel y ja xuoc chic el chupan ri barco y xuya' can ri tanamet Efeso.
44018022	Y antok xb'aka pa tanamet Cesarea, choj x'a Jerusalén chi xiruna' saludar ri iglesia, y después x'a Antioquía.
44018023	Y xc'ujie-ka jub'a' chire'; después xtzalaj chic jun b'ay chi nuya' ruchuk'a' cánima ri discípulos ri ic'o chupan ri lugar rub'inan Galacia, y ri ic'o je' chupan ri lugar rub'inan Frigia.
44018024	Y chire' pa tanamet Efeso ri tiempo re', xalka jun ache israelita rub'inan Apolos, jun ache aj-tanamet Alejandría. Y can ja'al rata'n ri ruch'ab'al ri Dios ri tz'ib'an can, y ja'al rata'n nich'o' chiquivach ri vinak, rumare' ja'al rub'ixic nu'on cha.
44018025	Y can otz c'a c'utun choch ri ruch'ab'al ri Ajaf Jesús. Y riq'uin nojiel ránima nutzijuoj ri ruch'ab'al ri Ajaf chica ri vinak. Can ja'al nuc'ut mesque jaja' xa jo'c ri bautismo richin ri Juan el Bautista rata'n.
44018026	Y man nuxi'ij ta ri' nutzijuoj chiquivach ri vinak pa sinagoga. Y antok ri Priscila y ri Aquila xca'xaj, ijeje' xa'ch'o' riq'uin antok ruyuon c'o can, y xquic'ut choch más chirij ri ruch'ab'al ri Dios.
44018027	Y can nrajo' jaja' chi ni'a chupan ri lugar rub'inan Acaya. Rumare' ri hermanos ri ic'o Efeso xqui'ej cha chi otz ri nu'on pensar, y xqui'an je' jun carta chi nuya' chica ri discípulos ri ic'o Acaya. Ri carta re' nu'ej chi tiquib'ana' recibir ri Apolos. Y antok ri Apolos xb'aka, altíra xuya' ruchuk'a' cánima ri ic'o chire'. Ijeje' quiniman ri Jesús ruma ri ru-favor ri Dios.
44018028	Y ri Apolos chiquivach c'a quinojiel xu'ej chi ri israelitas ri man quiniman ta ri Jesucristo, xa man ketzij ta ri niqui'an. Ri Apolos can nucusaj ri ruch'ab'al ri Dios ri tz'ib'an can, richin nuc'ut chi ri Jesús ja ri Cristo.
44019001	Y antok ri Apolos c'o pa tanamet Corinto, ri Pablo xak'ax pa tak tanamet ri ic'o paro' juyu'. Y c'ajare' xalka pa tanamet Efeso, y chire' xa'b'arila' nic'aj discípulos.
44019002	Y jaja' xuc'utuj chica: ¿Xka-pa ri Espíritu Santo pan ive' antok xinimaj? xcha' chica. Y ijeje' xqui'ej cha: Nixta kaxan chi c'o Espíritu Santo, xa'cha' cha.
44019003	Y ri Pablo xuc'utuj chica: ¿Chica bautismo ri x'an chiva? xcha' chica. Y ijeje' xqui'ej: Ojre' ja ri bautismo ri ruc'utun can ri Juan el Bautista ri x'an chika, xa'cha'.
44019004	Y ri Pablo xu'ej chica: Ri bautismo ri xu'on ri Juan, xuc'ut chi ri vinak nitzalaj-pa cánima riq'uin ri Dios y niqui'an ri nrajo' jaja'. Pero ri Juan xu'ej je' chi c'o Jun ri xtipa, y jare' tiquinimaj. Y re' ja ri Jesús, ri Cristo.
44019005	Y antok caxan chic ri x'e'x chiquivach, ja xa'an bautizar pa rub'e' ri Ajaf Jesús.
44019006	Y antok ri Pablo xuya' ruk'a' pa quive', xka-pa ri Espíritu Santo pa quive', y ja xa'ch'o' nic'aj chic ch'ab'al ri xuya' ri Espíritu Santo chica, y niqui'ej ri x'e'x chica ruma ri Dios.
44019007	Y ic'o la'k doce (cab'alajuj) achi'a' chiquinojiel.
44019008	Ri Pablo oxe' ic' xb'aka chupan ri sinagoga. Man nuxi'ij ta ri' nutzijuoj ri ruch'ab'al ri Jesucristo chica ri vinak, y nca'tzijuon chirij ri ru-reino ri Dios. Jaja' can nutej ruk'ij chi nuc'ut ri ruch'ab'al ri Dios chiquivach.
44019009	Pero ic'o nic'aj ri can cof xqui'an cha ri cánima, y man xquinimaj ta. Xa itziel nca'ch'o' chiquivach ri vinak, chirij ri Utzulaj B'ay. Rumare' ri Pablo xa'ruya' can, y xa'ruc'uaj ri ru-discípulos ri Ajaf. Y chupan jun xcuela richin ri ache rub'inan Tiranno xquimol-ve-qui', y can k'ij-k'ij xa'tzijuon chirij ri ruch'ab'al ri Dios.
44019010	Y ca'ye' juna' ri quire' xu'on ri Pablo. Rumare' quinojiel ri israelitas y man israelitas ta chire' chupan ri lugar rub'inan Asia, xca'xaj ri ruch'ab'al ri Ajaf Jesús.
44019011	Y ri Dios xucusaj ri Pablo chi xa'ru'on nima'k tak milagros.
44019012	Rumare' hasta ri ru-pañuelos y ri ru-gavacha xa'c'uax quiq'uin ri nca'yavaj y can xa'an sanar riq'uin ri tziak re'. Y ri ic'o itziel tak espíritus quiq'uin, can xa'iel-el.
44019013	Y ic'o achi'a' israelitas ri nca'b'iej, ri can nca'quilasaj itziel tak espíritus. Nic'aj c'a chiquivach ijeje' can nicajo' niquicusaj ri rub'e' ri Ajaf Jesús chi nca'quilasaj itziel tak espíritus. Rumare' ijeje' niqui'ej chica ri itziel tak espíritus: Pa rub'e' ri Jesús ri nutzijuoj ri Pablo naka'ej chiva chi quixiel-el, nca'cha' chica.
44019014	Y quire' je' niqui'an ri i-siete (ivuku') ruc'ajuol ri ache israelita Esceva rub'e', ri qui-jefe ri sacerdotes.
44019015	Pero jun b'ay antok ijeje' quire' niqui'an, jun itziel espíritu ri c'o riq'uin jun ache xch'o-pa y xu'ej: Inre' vata'n roch ri Jesús y vata'n je' roch ri Pablo. Pero ixre', ¿ix chica? xcha' chica.
44019016	Y ri ache ri c'o ri itziel espíritu riq'uin, xiruc'aka-pa-ri' chiquij ri achi'a' re', y man xa'tiquir ta pa ruk'a', xa xcovin chiquij. Mare' xa'numaj chupan ri jay re', man jun quitziak chiquij y i-socotajnak-el.
44019017	Y ri xb'anataj xna'ax cuma quinojiel. Can xna'ax cuma ri israelitas y ri man israelitas ta ri ic'o chupan ri tanamet Efeso. Y xquixi'ij-qui' quinojiel ijeje' ruma ri xb'anataj. Y xyo'x c'a ruk'ij ri Ajaf Jesús.
44019018	Y iq'uiy ri quiniman chic ri Ajaf Jesús, nca'lka y niquichol ri itziel tak kax ri quib'anun-pa.
44019019	Y iq'uiy chiquivach ijeje', i-aj-itz ri quib'anun-pa y xa'quic'am-pa ri qui-libros y can chiquivach ri vinak xa'quiparuoj. Y ri rajal nojiel ri libros ri xa'parox, cincuenta mil monedas de plata.
44019020	Y ruma ri xb'anataj, xk'alajin ri ru-poder ri ruch'ab'al ri Ajaf Dios, y iq'uiy vinak niquinimaj.
44019021	Y ri Pablo xpa pa ránima chi ni'a y nic'ujie' Jerusalén, después antok k'axnak chic Macedonia y Acaya. Y tiene que ni'a c'a Roma, antok ntiel Jerusalén.
44019022	Rumare' xa'rutak-el Macedonia ri Timoteo y ri Erasto ri nca'to'n richin, y jaja' xc'ujie' chic can b'a' chupan ri Asia.
44019023	Y pa tanamet Efeso ri tiempo re', ri vinak can altíra xpa quiyoval, y xa'palaj chirij ri Utzulaj B'ay.
44019024	Y ja ri jun ache rub'inan Demetrio ri nisamaj cha plata, ri xa'takche'n quichin ri vinak. Jaja' nca'ru'on cha plata ch'itak templos richin ri dios ri ni'e'x Diana cha, y nca'ruc'ayij. Ri ache re' y ri i-rusamajiel, can q'uiy miera niquich'ec chirij ri ch'itak templos ri nca'qui'an.
44019025	Rumare' ri ache re' xa'rayuoj ri rusamajiel, y xa'rumol je' ri nic'aj chic ri nca'b'ano ri ch'itak templos richin ri Diana, y xu'ej chica: Ixre' ivata'n chi ri jun samaj re' can q'uiy nakach'ec chirij.
44019026	Pero ixre' itz'atuon y ivaxan chic je' chi ri ache ri ni'e'x Pablo cha, nu'ej chica ri vinak chi ri dioses i-b'anun cuma achi'a' man i-dios ta. Y can iq'uiy ri ruc'axuon yan quino'j y quiniman chic, man jo'c ta vave' Efeso, xa jub'a' ma nojiel Asia.
44019027	Y man jo'c ta cha ri ka-negocio ri man otz ta xtu'on, xa can man otz ta je' xtu'on cha ri ru-templo ri ka-dios Diana, ruma man jun ruk'ij xti'an can cha. Y xa quire' xti'an cha, can man jun rakalien je' xti'an cha ri namalaj ka-dios, jun dios ri can niquiya' ruk'ij ri vinak ri ic'o nojiel tanamet richin ri Asia y nojiel roch-ulief, xcha'.
44019028	Antok xca'xaj ri xu'ej ri Demetrio chica, ri achi'a' re' xpa quiyoval. Y can junan xa'ch'o' riq'uin nojiel quichuk'a' y xqui'ej: ¡Nem ri Diana ri ka-dios ojre' aj-Efeso! xa'cha'.
44019029	Y can quinojiel ri vinak richin ri tanamet Efeso xa'b'apalaj-pa, mesque man cata'n ta karruma. Ijeje' xa ja ri ica'ye' achi'a' ri aj-Macedonia ri xa'quitz'om, ri i-patanak riq'uin ri Pablo. Ri ica'ye' achi'a' re' quib'inan Gayo y Aristarco. Y xa'quic'uaj ri pache' niquimol-ve-qui' ri vinak.
44019030	Y ri Pablo can xrajo' xuoc pache' quimaluon-ve-qui' chi nich'o' chiquivach ri vinak, pero ri discípulos man xquiya' ta lugar cha chi xuoc.
44019031	Ic'o je' nic'aj achi'a' ri autoridades richin ri Asia ri ic'o chire' Efeso, ri xquitak rub'ixic cha ri Pablo chi man tuoc ri pache' quimaluon-ve-qui' ri vinak. Xqui'an quire' ri achi'a' re', ruma iru-amigos ri Pablo.
44019032	Y pache' quimaluon-ve-qui', ri vinak can altíra pa quichi' niqui'an. Ic'o nic'aj jun-ve ri niqui'ej, y nic'aj chic jun-ve chic niqui'ej. Y iq'uiy ri man cata'n ta karruma quimaluon-apa-qui' quiq'uin. Can sachnak c'a quino'j ri vinak ri quimaluon-qui'.
44019033	Y chiquicajol ri vinak ri quimaluon-qui' chire', ic'o israelitas, chi niqui'an defender-qui' chi quire' man jun chica nipa chiquij, xquinem-apa jun ache ri quivanakil, ri Alejandro rub'e', y can xqui'an cha chi tich'o-pa chiquivach ri vinak. Y antok ri Alejandro c'o chiquivach ri vinak, xu'on seña cha ri ruk'a' chi ca'tanie-ka.
44019034	Pero antok xquitz'at ri Alejandro y xquina'iej chi israelita, jun la'k ca'ye' huora quinojiel junan niquirak quichi' xqui'ej: ¡Nem ri Diana ri ka-dios ojre' aj-Efeso! xa'cha'.
44019035	Y ri secretario richin ri tanamet, xtiquir xa'rutanab'a-ka ri vinak; jaja' xu'ej chica: Achi'a' richin ri tanamet Efeso, ¿c'o came jun vinak ri man rata'n ta chi ixre' aj-Efeso ix chajiniel richin ri ru-templo ri Diana y ri ru-imagen ri namalaj dios Diana ri kajnak-pa chila chicaj riq'uin ri dios Júpiter?
44019036	Y man jun xti'e'n chi man ta quire'. Rumare' quixtanie-ka y man ti'an ri man otz ta.
44019037	Ruma ri achi'a' ri ic'amun-pa, man jun kax itziel quib'anun o qui'e'n ta chirij ri Diana, ri i-dios.
44019038	Y xa ri Demetrio y ri i-rach'il c'o nicajo' niquich'ojij, mare' ic'o achi'a' chi niqui'an juzgar, ic'o tribunales ri pache' nca'an arreglar y chire' c'a tib'ana' acusar-ivi'.
44019039	Y xa c'o jun chic kax ntivajo' nti'ej, kacha' jun k'ij chi nakamol-ki' konojiel y naka'an arreglar, inche'l ri nu'ej ri ka-ley.
44019040	Ruma vacame xa choj quire' kamaluon-ki'; y xa ta nic'utux chika karruma kamaluon-ki' y karruma i-palajnak-pa ri vinak, man jun chica xtaka'ej. Y xa xti'e'x-ka chikij chi kamaluon-ki' chi nkupalaj chirij ri gobierno, man otz ta.
44019041	Y ri secretario richin ri tanamet, antok ru'e'n chic ri tzij re', xu'ej chica ri vinak ri quimaluon-qui' chi otz nca'a chicachuoch.
44020001	Y después antok xtanie' ri ayoval y ri vinak i-manak chic chire', ri Pablo xa'rumol ri discípulos aj-Efeso, y xtzijuon chica chi nuya' ruchuk'a' cánima. Y xa'ruk'atiej chijujun, xa'ru'on despedir y ja x'a Macedonia.
44020002	Y x'a c'a chiquitz'atic ri hermanos ri ic'o nojiel lugar ri chire' Macedonia, y xtzijuon quiq'uin chi xuya' ruchuk'a' cánima y q'uiy tzij ri xu'ej chica. Y c'ajare' x'a Grecia.
44020003	Y xc'ujie' oxe' ic' chire'. Y antok jaja' xrajo' ni'a chupan ri barco chi ni'a Siria, xuna'iej chi ri ruvanakil israelitas ri man quiniman ta ri Jesús c'o ri canun pensar chi niqui'an cha antok xtuoc-el chupan ri barco. Rumare' jaja' xuc'ax ri ranun pensar, y xak'ax chic jun b'ay ri Macedonia.
44020004	Y ic'o ri xa'a riq'uin ri Pablo c'a Asia; y ri xa'a ja ri Sópater aj-Berea, ri Aristarco y ri Segundo ri aj-Tesalónica, ri Gayo aj-Derbe, ri Tíquico y ri Trófimo ri aj-Asia, y ri Timoteo je'.
44020005	Y ri hermanos re' xa'a na'ay chakavach, y xojquiyo'iej chire' pa tanamet Troas.
44020006	Y antok xak'ax yan ri namak'ej chi nic'ux ri simíta ri manak levadura riq'uin, c'ajare' xojuoc-el chupan jun barco y xkaya' can ri tanamet Filipos. Y vu'uo' k'ij ri xoj'in chi xojb'aka quiq'uin chire' Troas. Y siete (vuku') k'ij ri xojc'ujie-ka chire'.
44020007	Y chupan ri na'ay k'ij richin ri semana, xkamol-ki' quiq'uin ri discípulos ri ic'o chupan ri tanamet re' chi nakac'ux ri simíta ri nunataj ri rucamic ri Ajaf Jesucristo. Y ri Pablo xch'o' chiquivach y c'a pa nic'aj-ak'a' xuq'uis, ruma chuca'n k'ij ni'a jaja'.
44020008	Y chi oxe' piso richin ri jay pache' kamaluon-ve-ki', can sakil rub'anun ruma q'uiy lámparas i-tzijuon.
44020009	Pero c'o jun ala' rub'inan Eutico, ri tz'uyul pa ru-ventana ri jay. Y ruma ri Pablo xa choj xuyuk-ka rij ri rutzij, ri ala' xvar-ka, y ruma que-que' nivar, ja xtzak-pa ri chi oxe' piso. Y antok xpilisas, xa quiminak chic.
44020010	Y ri Pablo xka-pa y xjupie' paro' ri ru-cuerpo ri ala', y xuk'atiej. Y xu'ej: Man tixi'ij-ivi'. Ri ala' xa c'as.
44020011	Y ri Pablo xjotie' chic el. Jaja' xuper ri simíta, y xquic'ux. Y xutz'om chic tzij jun b'ay y c'a xsakar-pa xtanie'. Y c'ajare' x'a.
44020012	Y ri hermanos can xquina' chi xc'ujie' más ruchuk'a' cánima ruma can c'as ri ala' xquic'uaj.
44020013	Y ri Pablo chirakan x'a pa tanamet Asón. Pero ojre' xoj'a na'ay chupan barco, chi quire' nikil-ki' riq'uin ri Pablo chire' Asón, ruma quire' ru'e'n jaja' chika.
44020014	Y antok xb'akac'ulu-ki' chire' pa tanamet Asón, jaja' x'a kiq'uin chupan ri barco chi xoj'a pa tanamet Mitilene.
44020015	Xojiel chic el chire' Mitilene, y chuca'n k'ij xojak'ax choch ri isla rub'inan Quío. Chi ruox k'ij xojc'ujie' b'a' ri Samos, y pa tanamet Trogilio xojuxlan-ve. Y jun chic k'ij xojb'aka pa tanamet Mileto.
44020016	Y man xoj'a ta pa tanamet Efeso, ruma ri Pablo man nrajo' ta chi q'uiy k'ij nic'ujie-ka Asia. Xa can nrajo' yan nib'aka Jerusalén richin ri namak'ej Pentecostés, vi xa xtitiquir.
44020017	Y chire' pa tanamet Mileto ojc'o-ve, antok ri Pablo xutak quiyoxic ri ancianos richin ri iglesia ri c'o Efeso.
44020018	Antok xa'lka riq'uin, jaja' xu'ej chica: Ixre' ja'al ivata'n chica xin'an chivach antok xic'ujie' chi'icajol vave' Asia.
44020019	Inre' xin'an ch'ute'n choch ri Ajaf Dios chi xin'an ri rusamaj. Mesque c'o ok'iej, mesque ri nuvanakil israelitas itziel xinquitz'at y xinquiya' pa sufrimiento, pero xin'an ri rusamaj jaja'.
44020020	Man jun b'ay c'a xinmalij ta chi xintzijuoj ri ruch'ab'al ri Dios ri otz nu'on cha ri ic'aslien. Y xixtijuoj riq'uin ri ruch'ab'al ri Dios antok xkamol-ki' y pa tak ivachuoch je'.
44020021	Y chica ri nuvanakil israelitas y chica ri man israelitas ta, xin'ej je' chi titzalaj-pa cánima riq'uin ri Dios y tiquib'ana' ri nrajo' jaja', y tiquicukub'a' quic'u'x riq'uin ri Kajaf Jesucristo.
44020022	Y vacame, ri Espíritu Santo nu'on chuva chi nqui'a Jerusalén, y man vata'n ta chica ri xti'an chuva chire'.
44020023	Ri vata'n inre', xa ja ri ru'e'n ri Espíritu Santo chuva ri nojiel tanamet ri pache' xinak'ax yan pa; chi xquitz'apes pa cárcel y xtink'asaj sufrimiento antok xquib'aka Jerusalén. Ruma quire' ri ru'e'n ri Espíritu Santo chuva.
44020024	Pero man jun nu-cuenta ni'an cha, ni man ja ta je' ri nuc'aslien ri ni'an pensar más; ri más ni'an pensar, ja chi niq'uis can ri samaj ri ruyo'n ri Ajaf Jesús chuva, can xquiquicuot ta xtinq'uis rutzijoxic chica ri vinak ri evangelio, ri nu'ej ri ru-favor ri Dios.
44020025	Y vacame inre' vata'n chic chi ja ruq'uisb'al mul re' ri xitz'at noch. Ixre' ri xivaxaj antok xintzijuoj ri ru-reino ri Dios chiva, ixre' xa can man xquinitz'at ta chic.
44020026	Rumare' vacame ni'ej can chiva, chi man nuch'o'j ta inre' xa ic'o ri xca'b'aka chupan ri castigo.
44020027	Ruma man jun kax ri xinvavaj y man ta xin'ej chiva, xa can nojiel ri runo'j ri Dios xin'ej chiva.
44020028	Can tib'ana' cuenta ri ic'aslien y ri quic'aslien je' quinojiel ri hermanos, ruma jare' ri samaj ri ruyo'n ri Espíritu Santo chiva, chi ntichajij otz ri ru-iglesia ri Ajaf Jesús, ruma jaja' ri xcalo richin, riq'uin ri ruquiq'uiel ri x'in choch ri cruz antok xquimisas.
44020029	Ruma can vata'n chi antok xqui'a, can xca'pa vinak ri inche'l i-utif. Ruma ri utif, can nca'uoc chiquicajol ri ovejas, nca'quic'ux y nca'quiq'uis. Can quire' xtiqui'an ri vinak ri xca'uoc iviq'uin.
44020030	Y chi'icajol ixre' ic'o je' ri xca'palaj ri man ja ta rub'ixic xtiqui'an cha ri ruch'ab'al ri Dios, ruma xticajo' chi ri discípulos nca'a chiquij.
44020031	Rumare' nojiel tiempo quixc'asie' chi ntichajij-ivi'. Talka pan ive' chi inre' oxe' juna' ri xic'ujie' iviq'uin, y can pak'ij chi chak'a' xixvok'iej y xin'ej chiva chi tib'ana' ri otz.
44020032	Y vacame hermanos, nquixjach can pa ruk'a' ri Dios y ri ruch'ab'al je'; ri ch'ab'al re' nu'ej chika ri ru-favor ri Dios, y can c'o ru-poder chi nu'on chi más nakacukub'a' kac'u'x y chi junan je' ri xtikil ri herencia quiq'uin ri nic'aj ri can sak chic quic'aslien y i-richin chic ri Dios.
44020033	Ni plata, ni oro, ni tziak richin jun xinrayij.
44020034	Ruma ixre' ja'al ivata'n chi inre' can xisamaj, chi quire' c'o xincusaj inre' y c'o je' xquicusaj ri ic'o viq'uin.
44020035	Inre' can xinc'ut chivach chi nic'atzin chi nquixsamaj chi ntich'ec i-miera, chi quire' nqui'to' ri c'o nic'atzin chica. Y talka pan ive' ri ru'e'n can ri Ajaf Jesús. Jaja' ru'e'n can: Can más ja'al tiquicuot ri nisipan que choch ri nib'ano recibir.
44020036	Y antok jaja' ru'e'n chic nojiel re' chica, xxuquie-ka y xu'on orar quiq'uin quinojiel ri ic'o chire'.
44020037	Y ijeje' xa'uok', xquik'atiej y xquitz'ub'aj ruchi' ri Pablo.
44020038	Y can xa'b'isuon chirij ri Pablo, ruma jaja' xu'ej chica chi man chic xtiquitz'at ta roch. Y xa'a riq'uin chi xb'aquiya' can chupan ri barco.
44021001	Y antok kajachuon chic ki' quiq'uin ri hermanos, choj xoj'a chupan jun isla rub'inan Cos. Y chuca'n k'ij xojiel-el chire', xojb'aka chupan ri isla rub'inan Rodas. Y antok xojiel-el chire', xojb'aka pa tanamet Pátara.
44021002	Y chire' xb'akila' jun barco ri ni'a c'a Fenicia. Xojuoc-el chupan y xoj'a.
44021003	Y jare' antok xkatz'at ri isla rub'inan Chipre ri lado izquierda, ruma ri barco ri c'uayuon kichin, xa choj ni'a c'a Siria. Y pa tanamet Tiro xojb'aka-ve, ruma ri barco ruc'uan aka'n chi nuya' can chire'.
44021004	Y xa'kacanuj ri discípulos ri ic'o chire', y siete (vuku') k'ij ri xojc'ujie' chire' quiq'uin. Y ijeje' xqui'ej c'a cha ri Pablo chi man ti'a Jerusalén, ruma ri Espíritu Santo ru'e'n chica chi c'o chica xti'an cha chire'.
44021005	Y antok xa'k'ax ri siete (vuku') k'ij re', ja xkachojmij-ki' chi nku'a. Y quinojiel ri discípulos, ri quixjayil y ri calc'ual, xojb'aquiya' c'a chuchi' ri mar. Y chire' chuchi' ri mar, xojxuquie' y xka'an orar.
44021006	Y chi xkajach-ki', xkak'atiej-ki'; ojre' xojuoc-el chupan ri barco, y ijeje' xa'tzalaj pa tak cachuoch.
44021007	Y antok xojiel Tiro y xoj'a Tolemaida, jare' ri ruq'uisb'al k'ij ri xka'an paro' ri mar. Chire' Tolemaida xa'ka'an saludar ri hermanos y xojc'ujie' jun k'ij quiq'uin.
44021008	Y chuca'n k'ij, ri Pablo y ri oj-b'anak riq'uin xojiel-el Tolemaida, y xoj'a pa tanamet Cesarea. Antok xojb'aka, xoj'a chirachuoch ri Felipe ri evangelista. Jaja' jun c'a chiquivach ri i-siete (ivuku') diáconos ri ic'o Jerusalén. Y xojc'ujie' c'a chirachuoch jaja'.
44021009	Y jaja' ic'o icaje' rumi'al ri c'a xtani' ri niqui'ej ri ni'e'x chica ruma ri Dios.
44021010	Y q'uiy k'ij kojc'ujie-ka chire' pa tanamet, antok xalka jun profeta rub'inan Agabo, ri Judea patanak-ve.
44021011	Y antok jaja' xalka chikatz'atic, xutz'om ri cinta ri choj cha nuxim-ve rupan ri Pablo, y riq'uin re' xuxim-ka ruk'a-rakan jaja' mismo, y xu'ej: Ri Espíritu Santo ru'e'n chuva chi ri rajaf va cinta va, quire' xti'an cha cuma ri israelitas antok xtib'aka Jerusalén, y xtiquijach pa quik'a' vinak ri man israelitas ta, xcha'.
44021012	Y antok xkaxaj quire', ojre' y ri ic'o Cesarea xka'an rogar choch ri Pablo chi man ti'a Jerusalén.
44021013	Pero ri Pablo xu'ej chika: ¿Karruma ixre' ntiya-pa b'is pa vánima ruma nquixuok'? Inre' niya' nutzij chi xquixim pa tanamet Jerusalén, y chi nquiquimisas ruma nitzijuoj ri ruch'ab'al ri Ajaf Jesús, xcha' ri Pablo.
44021014	Y ruma man xojtiquir ta xka'an cha chi man ti'a Jerusalén, jo'c c'a xka'ej: Ja ta c'a ri nrajo' ri Ajaf ri nib'anataj, xojcha'.
44021015	Después re', xkachojmij-ki' y xoj'a-el Jerusalén.
44021016	Y can ic'o discípulos aj-Cesarea ri xa'a kiq'uin. Y chiquicajol ijeje' b'anak jun ri aj-Chipre, ri rub'inan Mnasón. Jaja' c'o yan tiempo runiman ri Ajaf Jesús, y c'o jun rachuoch Jerusalén, y chire' xojc'ujie-ve.
44021017	Y antok xojb'aka Jerusalén, ri hermanos can nca'quicuot xojqui'an recibir.
44021018	Y chuca'n k'ij xoj'a riq'uin ri Pablo chi xb'akatz'ata' ri Jacobo. Antok xojb'aka riq'uin ri Jacobo, quinojiel ri ancianos richin ri iglesia quimaluon-qui' chire'.
44021019	Ri Pablo xa'ru'on saludar quinojiel, y después chijujun-chijujun xutzijuoj nojiel ri xu'on ri Dios chiquicajol ri vinak ri man israelitas ta, ruma ri rusamaj jaja'.
44021020	Y antok xca'xaj ri xu'ej ri Pablo chica, xquiya' ruk'ij ri Dios rumare', y xqui'ej cha ri Pablo: Hermano, atre' avata'n chi can i-miles ri israelitas ri quiniman ri Jesucristo, y ijeje' nca'e'n chi nic'atzin ni'an ri nu'ej chupan ri ley richin ri Moisés.
44021021	Y e'n chica, chi atre' na'ej chica ri israelitas ri ic'o nic'aj chic lugares, chi man tiqui'an ri nu'ej ri ley richin ri Moisés, chi man tiqui'an ri circuncisión chica ri calc'ual, y man tiqui'an je' ri nic'aj chic kax ri xu'ej ri Dios cha ri Moisés.
44021022	¿Chica xtaka'an vacame? Ruma antok ijeje' xtiquina'iej chi atc'o, xtiquimol-pa-qui'.
44021023	Más otz tab'ana' ri xtaka'ej chava: Ic'o icaje' achi'a' chikacajol ri c'o qui'e'n cha ri Dios chi niqui'an.
44021024	Ca'vuc'uaj, y tib'ana' purificar-ivi' junan quiq'uin ijeje' y tiya' cha ri Dios ri nu'ej ri ru-ley ri Moisés. Y tatajo' je' atre' chi niquisocaj-el ri quive'. Xa atre' xta'an nojiel ri xka'ej chava, ri vinak xtiquitz'at chi man ketzij ta ri nitzijos chavij chi atre' man na'an ta ri nu'ej ri ru-ley ri Moisés, xa xtiqui'ej chi can nanimaj ri ley.
44021025	Y chica ri man israelitas ta ri quiniman ri Jesucristo, xkatak yan el jun carta quiq'uin y xka'ej-el chi man nic'atzin ta niqui'an nojiel ri nu'ej ri ley richin ri Moisés. Jo'c xka'ej-el chi man tiquitej kax ri xyo'x chiquivach ri ídolos, man tiquitej quic', man tiquitej jun chicop ri xcon ruma xjitz' chukul, y quire' je' ri achi'a' y ri ixoki' man tiquicanuj-qui' chi niqui'an pecado, xa'cha' cha.
44021026	Y ri Pablo xa'ruc'uaj ri icaje' achi'a' re', y chuca'n k'ij xquitz'uc-el chi niqui'an purificar-qui', y xa'a pa templo chi xi'qui'ej ri chica k'ij xtitz'akat chi niqui'an purificar-qui' y chiquijunal xtiquiya' ri qui'e'n chi niquiya' cha ri Dios.
44021027	Pero antok ya nitz'akat ri siete (vuku') k'ij chi niquijosk'ij-qui', ri Pablo c'o chire' pa templo, y xtz'iet cuma nic'aj israelitas ri aj-Asia. Y ri israelitas re' xa'quitakche'j ri nic'aj chic israelitas chi xquitz'om ri Pablo.
44021028	Y antok quitz'amuon chic, can nca'siq'uin niqui'ej: ¡Kojito'! ¡Kojito', achi'a' israelitas! Ja ache va ri nojiel tanamet nca'rutijuoj ri vinak chi man tiqui'an ri nu'ej chupan ri ley richin ri Moisés, y itziel je' nich'o' chirij ri templo. Q'uiy je' ri nu'ej chikij ojre' ri oj israelitas, y vacame i-rucusan-pa ri man israelitas ta chupan ri templo, y tz'il c'a xu'on cha ri santo lugar va.
44021029	Quire' niqui'ej ri vinak re', ruma antes quitz'atuon ri Pablo junan b'anak riq'uin ri jun ache Trófimo rub'e' chire' pa tanamet, y ri Trófimo xa aj-Efeso, y ijeje' xqui'an pensar chi ri Pablo ruc'uan je' ri Trófimo pa templo.
44021030	Y quinojiel ri vinak pa tanamet xa'b'ayacataj-pa, y jun-anin xa'pa; y xquichiririej ri Pablo, xquilasaj-pa chire' pa templo, y xa'quitz'apij can ri puertas.
44021031	Ijeje' nicajo' niquiquimisaj ri Pablo. Pero cha'nin x'e'x cha ri comandante quichin ri soldados romanos chi quinojiel ri vinak ri ic'o Jerusalén i-yacatajnak.
44021032	Rumare' ri ache re' can cha'nin xa'rumol ri soldados y ri capitanes, y jun-anin xa'a pache' quimaluon-ve-qui' ri vinak. Y antok ri vinak xa'quitz'at, xquitanab'a' ruch'ayic ri Pablo.
44021033	Y ri comandante xb'aka c'a riq'uin ri Pablo, xb'arutz'ama-pa, y xu'ej chi titz'am cha ca'ye' cadenas (yariena). Y c'ajare' xuc'utuj chica ache jaja', y chica ruch'o'j xu'on.
44021034	Y ruma ri vinak chica-na nca'qui'ej-apa, ri comandante man jun xi'ka paro' (xu'on entender). Can iq'uiy ri vinak y can nca'siq'uin nca'ch'o-apa. Rumare' ri comandante xu'ej chi tuc'uax ri Pablo pa cuartel.
44021035	Y antok xa'b'aka choch ri gradas richin ri cuartel, ri soldados xquipilisaj ri Pablo chicaj, ruma ri vinak más xyacataj quiyoval.
44021036	Y quinojiel ri vinak re' can i-tzakal-el chiquij, y altíra pa quichi' niqui'an y niqui'ej: ¡Tiquimisas ri Pablo! nca'cha'.
44021037	Y antok ya nicusas-oc ri Pablo pa cuartel, jaja' xu'ej cha ri comandante: ¿C'o che'l nquich'o' jub'a' aviq'uin? xcha'. Y ri ache xu'ej cha ri Pablo: ¿Avata'n je' ri ch'ab'al griego?
44021038	¿Man atre' ta c'a ri ache aj-Egipto ri c'o yan jun tiempo xpalaj chirij ri gobierno y caje' mil quimisaniel tak achi'a' ri xa'rumol pa desierto? xcha' cha.
44021039	Pero ri Pablo xu'ej: Inre' in jun israelita ri xinalax Tarso, ri jun nem tanamet ri c'o chupan Cilicia. Y nic'utuj favor chava chi taya' permiso chuva chi nquich'o' chica ri vinak.
44021040	Y ri comandante xuya' permiso cha chi xch'o'. Y ri Pablo xpi'ie' chire' choch ri gradas, y xu'on-pa seña cha ruk'a' chica ri vinak chi ca'tanie-ka. Y antok man jun chic xch'o', jaja' xch'o-pa chiquivach pa ch'ab'al hebreo, y xu'ej:
44022001	Achi'a' israelitas y ixre' principales chupan ri katanamit, tivaxaj c'a ri tzij ri ni'ej chiva vacame, chi ni'an defender-vi' chivach, xcha'.
44022002	Y antok ri vinak xca'xaj chi ri Pablo xa nich'o' pa ch'ab'al hebreo, ri quich'ab'al ijeje', más man jun xch'o'. Y ri Pablo xu'ej c'a chica:
44022003	Inre' can in israelita. Y xinalax pa tanamet Tarso ri c'o Cilicia, pero vave' Jerusalén xiq'uiy-ve. Y ja ri Gamaliel, ri jun nem ache ri xtijuon vichin. Y xirutijuoj c'a riq'uin nojiel ri nu'ej chupan ri ley ri xyo'x chica ri ojier tak kate't-kamama'. Mare' can nutijuon-pa nuk'ij chi ni'an ri nrajo' ri Dios, inche'l je' ri ntivajo' nti'an ixvonojiel ixre' vacame.
44022004	Ruma inre' xa'nya' pa sufrimiento ri vinak ri quiniman ri Utzulaj B'ay. Xa'ntz'om chi xa'nya' pa cárcel. Xa'nvuc'uaj chi xa'quimisas. Chi ixoki' chi achi'a' quire' xin'an chica.
44022005	Y ri sacerdote ri más c'o ruk'ij y quinojiel ri mama'a' tak achi'a' ri niqui'an gobernar cata'n otz, ruma ijeje' ri xa'yo'n-el poder pa nuk'a', y xquiya-el cartas chuva chi xinc'ut chiquivach ri kavanakil ri ic'o pa tanamet Damasco. Y xi'a chi nca'ntz'om ri quiniman ri Jesucristo y nca'nc'am-pa vave' Jerusalén, chi nca'an castigar.
44022006	Pero pa nic'aj-k'ij la'k in-b'anak y xa jub'a' chic nrajo' chi nquib'aka pa tanamet Damasco, jun arapienta xka-pa altíra luz pano' ri patanak chicaj.
44022007	Y can xitzak-ka pan ulief rumare'. Y xinva'xaj chi c'o Jun ri xch'o-pa chuva, y xu'ej: Saulo, Saulo, ¿karruma nquina'an perseguir? xcha'.
44022008	Y inre' xin'ej: ¿At chica c'a atre' tuoya? xicha'. Y jaja' xu'ej chuva: Inre' ri Jesús aj-Nazaret, ri in-ab'anun perseguir, xcha' chuva.
44022009	Y ri i-b'anak viq'uin xquixi'ij-qui' ruma xquitz'at ri luz, pero man xi'ka ta pa quive' (man xqui'an ta entender) ri xu'ej ri Jun ri xch'o-pa chuva.
44022010	Y inre' xin'ej: ¿Chica navajo' chi ni'an, Ajaf? xicha'. Y ri Ajaf xu'ej chuva: Capalaj, y ca'in c'a pa tanamet Damasco, y chire' xti'e'x chava ri chica nic'atzin chi na'an, xinuche'x.
44022011	Y ruma ri ruchuk'a' ri luz ri xintz'at, xinuoc muoy. Rumare' ja ri i-b'anak viq'uin xa'yukien chinuk'a' chi xoj'a Damasco.
44022012	Y chire' Damasco c'o jun ache rub'inan Ananías, jun ache ri can nu'on-ve ri nu'ej chupan ri ley richin ri Moisés. Y quinojiel ri kavanakil israelitas ri ic'o chire', otz nca'ch'o' chirij ri Ananías re'.
44022013	Y jaja' xb'aka viq'uin y xb'aru'ej chuva: Hermano Saulo, catzu'n chic c'a, xcha'. Y inre' can ja xitzu'n chic, y xintz'at ri Ananías.
44022014	Y jaja' xu'ej je' chuva: Ri Dios quichin ri kate't-kamama', can xarucha' chi navatamaj ri chica nrajo' jaja' y chi xatz'at je' ri Jun ri can choj ruc'aslien, y chi xavaxaj ri xu'ej.
44022015	Y atre' ri xcatzijuon chica ri vinak ri xatz'at y ri xavaxaj.
44022016	Y vacame, ¿chica avoyo'ien? Capalaj y tab'ana' bautizar-avi' y tac'utuj cha ri Ajaf chi nu'on sak cha ri ac'aslien, xcha' chuva.
44022017	Y antok xitzalaj-pa y xinalka vave' Jerusalén, xi'a pa templo chi xinb'ana' orar. Y antok ni'an orar, xin'an c'a jun inche'l achic',
44022018	y ri Ajaf xuc'ut-ri' chinoch y xu'ej chuva: Cha'nin catiel-el vave' Jerusalén, ruma ri vinak ri ic'o vave' man xtiquinimaj ta ri xtatzijuoj chuvij inre', xcha' chuva.
44022019	Y inre' xin'ej cha: Ajaf, ijeje' cata'n chi inre' xib'aka pa tak sinagogas chi nca'ntz'om-el ri at-quiniman, xa'nvuc'uaj pa cárcel y xa'nch'ey.
44022020	Y antok xquimisas ri Esteban ri xutzijuoj ri ab'e', can xka chinoch ri x'an cha, can inc'o je' quiq'uin ri xa'quimisan, nuchajin ri quitziak ri xquich'il can chiquij, xicha'.
44022021	Pero ri Ajaf xu'ej chuva: Ca'in, ruma ncantak-el pa tak tanamet ri ic'o naj, chi natzijuoj ri nuch'ab'al chica ri vinak ri man israelitas ta, xcha' chuva.
44022022	Y antok quire' xu'ej ri Pablo, ri vinak re' man xcajo' ta chic xca'xaj. Rumare' riq'uin nojiel quichuk'a' xqui'ej: Tiquimisas la ache la, ruma man otz ta nic'asie' más, nca'cha'.
44022023	Ri vinak can riq'uin nojiel quichuk'a' nca'ch'o' y niquiq'uiak ri quitziak chicaj, y niquijopij ulief chicaj ruma quiyoval.
44022024	Rumare' ri comandante xu'ej chi ticusas-oc ri Pablo chupan ri cuartel y tich'ay, chi tu'ej karruma ri vinak can altíra pa quichi' niqui'an chirij.
44022025	Y antok ximuon chic ri Pablo chi nich'ay, ri Pablo xu'ej cha ri capitán ri c'o riq'uin: ¿Otz came nich'ay jun ache romano, antok c'a maja' ti'an juzgar?
44022026	Antok ri capitán xra'xaj quire', xb'aru'ej cha ri comandante: ¿Chica na'an vacame? Ruma ri Pablo jun ache romano, xcha' cha.
44022027	Y antok ri comandante xra'xaj re', x'a riq'uin ri Pablo y xb'aruc'utuj cha: ¿Ketzij chi atre' at jun ache romano? xcha' cha. Y ri Pablo xu'ej: Ketzij.
44022028	Y ri comandante xu'ej: Inre' can q'uiy miera xinya' chi quire' xinuoc jun romano, xcha'. Y ri Pablo xu'ej: Inre' man quire' ta xin'an, inre' desde que xinalax, in romano, xcha' ri Pablo.
44022029	Y ruma xquina'iej chi ri Pablo jun ache romano, ri achi'a' ri ic'o chic listo chi niquich'ey, xa'jiel chiquij. Y ri comandante xuxi'ij-ri' je', ruma xuxim ri Pablo.
44022030	Y chuca'n k'ij, ri comandante nrajo' nratamaj karruma ri israelitas niqui'an acusar ri Pablo, rumare' jaja' xuc'an-el ri cadenas (yariena) y xutak quiyoxic ri principales sacerdotes y ri achi'a' ri autoridades quichin ri israelitas. Y después xb'aralasaj-pa ri Pablo y xupab'a' chiquivach.
44023001	Y ri Pablo xa'ruca'yiej c'a otz ri achi'a' ri autoridades quichin ri israelitas y xu'ej chica: Achi'a' nuvanakil, inre' man jun chica nuna' ri nujaluon y ri vánima, ruma ri nuc'aslien choch ri Dios hasta vacame can choj c'o, xcha'.
44023002	Rumare' ri Ananías ri sacerdote ri más c'o ruk'ij, xu'ej chica ri ic'o cierca ri Pablo, chi tiquiya' jub'ic-k'a' cha ri ruchi'.
44023003	Pero ri Pablo cha'nin xu'ej-apa cha ri Ananías: ¡Ri xtib'ano quire' chava atre', ja ri Dios! ¡Atre' at jun ache ri ca'ye' apalaj! Ruma atre' at-tz'uyul-pa chire' chi nquina'an juzgar inche'l nu'ej ri ley richin ri Moisés, ¿pero karruma atre' na'ej chi quich'ay, xa ri ley richin ri Moisés man quire' ta nu'ej? xcha' ri Pablo.
44023004	Y ri ic'o chire' xqui'ej cha ri Pablo: ¿Karruma itziel ncach'o-apa cha ri ru-sacerdote ri Dios, ri sacerdote ri más c'o ruk'ij? xa'cha' cha.
44023005	Y ri Pablo xu'ej: Nuvanakil, inre' man vata'n ta chi jaja' ri sacerdote ri más c'o ruk'ij, ruma xa ta vata'n, man ta xin'ej-apa ri tzij re', ruma chupan ri ruch'ab'al ri Dios nu'ej: Man itziel cach'o' chirij jun ri nib'ano gobernar ri atanamit.
44023006	Y ri Pablo xuya' cuenta choch chi chiquicajol ri autoridades quichin ri israelitas re' ic'o achi'a' saduceos y ic'o je' achi'a' fariseos. Rumare' jaja' riq'uin ruchuk'a' xch'o-apa y xu'ej: Achi'a' nuvanakil, inre' in fariseo y ri nata' je'. Y vacame ixre' nquini'an juzgar, ruma inre' can vata'n y ninimaj chi ri quiminaki' can xca'c'astaj-pa, xcha' ri Pablo.
44023007	Y antok ri achi'a' fariseos y ri achi'a' saduceos xca'xaj ri xu'ej ri Pablo, xquitz'om-qui' chi tzij y ca'ye' grupo xqui'an-ka ri quimaluon-qui' chire'.
44023008	Ruma ri achi'a' saduceos man niquinimaj ta chi ri quiminaki' xca'c'astaj-pa, ni man niquinimaj ta je' chi ic'o ángeles y espíritus, pero ri achi'a' fariseos can niquinimaj re'.
44023009	Y can altíra pa quichi' niqui'an. Y ri achi'a' escribas ri ic'o quiq'uin ri achi'a' fariseos xa'palaj y xqui'ej: Va ache va man jun itziel rub'anun. Y xa jun espíritu o jun ángel ri b'iyuon cha ri nca'ru'ej chakavach, xa naka'an ayoval riq'uin ri Dios, xa'cha'.
44023010	Ri quimaluon-qui' chire', q'uiy c'a ri niqui'ej chiquivach, y can altíra pa quichi' niqui'an. Rumare' ri comandante xa'rutak c'a ri soldados chi xb'aquilasaj-pa ri Pablo chiquicajol y tiquic'uaj-el pa cuartel, ruma nuxi'ij-ri' chi ri vinak re' niquixil ri Pablo.
44023011	Y chuca'n k'ij ri chak'a', ri Ajaf Jesucristo xuc'ut-ri' choch ri Pablo, y xu'ej cha: Man taxi'ij-avi', xa taya' ruchuk'a' ri avánima, ruma inche'l ri nutzijoxic xa'an vave' Jerusalén, can nic'atzin chi quire' na'an pa tanamet Roma, xcha' cha.
44023012	Y antok xsakar-pa, ic'o chiquivach ri israelitas chalak'al xqui'an pensar ri chica nicajo' niqui'an cha ri Pablo. Y can xqui'ej chi man xca'va' ta ni man xtiquikun ta ya', hasta c'a xtiquiquimisaj ri Pablo. Y xqui'ej je' chi tika ri castigo pa quive' ri nuya' ri Dios xa man xtiqui'an ta ri xqui'ej.
44023013	Y ri xa'e'n chalak'al chi niqui'an quire', ic'o más i-cuarenta achi'a'.
44023014	Ri achi'a' re' xa'a quiq'uin ri principales sacerdotes y ri mama'a' tak achi'a' ri niqui'an gobernar, y xb'aqui'ej chica: Ojre' kanun jurar chi nakaquimisaj ri Pablo, y chi man xkojva' ta ni man xtakakun ta ya' hasta c'a nakaquimisaj, y xa man xtaka'an ta quire', tika ri castigo pa kave' ri nuya' ri Dios.
44023015	Y vacame nakajo' c'a chi ixre' y ri nic'aj chic ivach'il ri autoridades richin ri tanamet, nti'ej cha ri comandante chi ixre' ntivajo' chi tic'amar-pa ri Pablo chivach ri chua'k ruma c'o más ri ntivajo' ntic'utuj cha. Y ojre' xtakayo'iej pa b'ay, y xtakaquimisaj ri Pablo, xa'cha'.
44023016	Pero nojiel re' xa xc'axax ruma jun ala' ral ri rana' ri Pablo. Rumare' ri ala' re' x'a y xuoc chupan ri cuartel, y xb'aru'ej cha ri Pablo nojiel ri xra'xaj.
44023017	Y antok ri Pablo xra'xaj re', xrayuoj jun capitán y xu'ej cha: Tavuc'uaj b'a' ri ala' re' choch ri comandante, ruma c'o ri nrajo' nu'ej cha, xcha' cha.
44023018	Ri capitán xuc'uaj ri ala' choch ri comandante, y xb'aru'ej cha: Ri Pablo ri c'o pa cárcel xirayuoj, y xuc'utuj favor chuva chi xinc'am-pa ri ala' re' chavach, ruma c'o ri nrajo' nu'ej chava, xcha'.
44023019	Y ri comandante xutz'om ruk'a' ri ala' y xuc'uaj-apa b'a' cala y c'ajare' xuc'utuj cha: ¿Chica ri navajo' na'ej chuva? xcha' cha.
44023020	Y ri ala' xu'ej cha: Ic'o nic'aj israelitas xqui'ej chiquivach chi xtalquic'utuj favor chava, chi chua'k navuc'uaj ri Pablo chiquivach ri achi'a' ri autoridades quichin ri israelitas, ruma xtalqui'ej chava chi c'o más ri nicajo' niquic'utuj cha.
44023021	Pero atre' man tanimaj re', ruma ic'o más i-cuarenta achi'a' ri xca'yo'ien richin pa b'ay, y ri achi'a' re' canun jurar chi man xca'va' ta ni man xtiquikun ta ya', hasta c'a xtiquiquimisaj ri Pablo, y tika ri castigo pa quive' ri nuya' ri Dios, xa man xtiqui'an ta ri qui'e'n. Quire' qui'e'n y vacame jo'c chic quiyo'ien ri chica xta'ej atre', xcha' ri ala'.
44023022	Y ri comandante xu'ej cha ri ala' chi titzalaj chirij, y man tutzijuoj chi ya xalru'ej cha jaja'.
44023023	Y ri comandante xa'rayuoj ica'ye' capitanes, y xu'ej chica: A las nueve chupan va ak'a' va, nivajo' chi niqui'an preparar-qui' i-setenta soldados ri nca'a chirij quiej y doscientos soldados ri nca'a chicakan, y doscientos chic niquic'uaj lanzas chi nca'a pa tanamet Cesarea,
44023024	y qui'ichojmij-el quij ri quiej chi niquic'uaj ri Pablo, ruma inre' nivajo' chi ixre' ntivuc'uaj ri Pablo choch ri gobernador Félix. Y nivajo' chi man jun kax nuc'ul pa b'ay.
44023025	Y xutz'ib'aj-el jun carta chi niquijacha' pa ruk'a' ri gobernador, y chupan ri carta re' ru'e'n-el:
44023026	Inre' Claudio Lisias, nitak-el saludos chava namalaj gobernador Félix.
44023027	Va ache va tz'amuon cuma ri israelitas y jub'a' ma xquiquimisaj. Pero inre' y ri soldados xojb'aka y xkacol pa quik'a' ri vinak, ruma xinna'iej chi jaja' jun ache romano.
44023028	Y ruma xinvajo' xinna'iej ri chica ruch'o'j rub'anun chi niqui'an acusar, cha'nin xinvuc'uaj chiquivach ri qui-autoridades.
44023029	Y xinna'iej chi niqui'an acusar ruma asuntos ri nu'ej ri qui-ley. Pero man jun ruch'o'j chi nitz'apes pa cárcel o niquimisas.
44023030	Rumare' vacame xintak-el ri ache re' aviq'uin, ruma xal'e'x chuva chi ri vinak israelitas nicajo' niquiquimisaj. Y xin'ej je' chica ri vinak ri nca'b'ano acusar richin, chi c'a aviq'uin atre' ti'qui'ej ri chica i-rub'anun. Tab'ana' cuenta-avi'. Quire' nu'ej ri carta re'.
44023031	Y ri soldados can xqui'an ri x'e'x chica. Xquic'uaj ri Pablo pa tanamet Antípatris ri ak'a' re'.
44023032	Chuca'n k'ij, jo'c chic ri i-setenta soldados ri i-b'anak chirij quiej riq'uin ri Pablo xquitz'om chic b'ay, y ri cuatrocientos soldados xa'tzalaj-pa ri pa cuartel.
44023033	Y antok xa'b'aka Cesarea ri i-c'uayuon ri Pablo, xquiya' ri carta pa ruk'a' ri Félix ri gobernador, y xquijach ri Pablo pa ruk'a'.
44023034	Y antok rutz'atuon chic ri nu'ej ri carta, ri gobernador re' xuc'utuj cha ri Pablo chica lugar patanak-ve. Antok raxan chic chi Cilicia patanak-ve,
44023035	xu'ej cha: Antok xca'lka ri nca'b'ano acusar avichin, xtinva'xaj je' ri tzij ri xta'ej chi na'an defender-avi', xcha' ri gobernador. Y xu'ej je' chi tuc'uax ri Pablo chupan ri ru-palacio ri Herodes y tichajix cuma soldados.
44024001	Vu'uo' yan k'ij tic'ujie-ka ri Pablo chire' Cesarea, antok xb'aka-ka ri Ananías ri sacerdote ri más c'o ruk'ij i-rich'ilan nic'aj chiquivach ri mama'a' tak achi'a' ri niqui'an gobernar, y jun abogado rub'inan Tértulo. Ijeje' xa'b'aka choch ri gobernador Félix, chi xb'aquib'ana' acusar ri Pablo.
44024002	Y antok xayox ri Pablo choch ri gobernador, jare' antok ri Tértulo xutz'om-apa chi nu'on acusar ri Pablo. Ri Tértulo quire' c'a ri xa'ru'ej-apa cha ri Félix: Namalaj gobernador, ojre' nakaya' tiox b'a' chava, ruma pa katanamit nkojquicuot y manak ayoval; quire' kab'anun ruma c'o ano'j chi na'an gobernar ri katanamit.
44024003	Nakaya' tiox b'a' chava atre' namalaj Félix, ruma ri ab'anun chika nojiel tiempo y chica-na lugar.
44024004	Y man nakajo' ta ncatka'an molestar q'uiy tiempo, pero ruma kata'n chi atre' can ja'al ano'j, rumare' nakac'utuj favor chava chi navaxaj jub'a' ri nakajo' naka'ej chava.
44024005	Ruma va ache va, can kata'n chi jun itziel ache. Jaja' ri nib'ano chi ri israelitas nca'palaj-pa nojiel lugar choch-ulief. Jaja' ri principal chiquicajol ri vinak ri quiniman rub'e' ri Jesús aj-Nazaret.
44024006	Y jaja' je' ri xrajo' ta xu'on itziel kax chupan ri templo ri c'o Jerusalén. Rumare' ojre' xkatz'om chi naka'an juzgar inche'l nu'ej ri ka-ley.
44024007	Pero ri comandante rub'inan Lisias xalka chikacajol, y riq'uin ruchuk'a' xumaj-el pa kak'a'.
44024008	Y xu'ej c'a chi ri nca'e'n chi ri Pablo c'o ruch'o'j, ca'pa c'a chavach atre'. Y antok xtac'utuj ri ruch'o'j ri i-rub'anun, xtavatamaj chi can ketzij ri naka'ej chava chirij ri Pablo, xcha' ri Tértulo.
44024009	Y ri israelitas ri ic'o riq'uin ri Tértulo, can niqui'ej chi ketzij ri xu'ej.
44024010	Y ri gobernador Félix xu'on-pa seña cha ruk'a' cha ri Pablo chi tich'o'. Y jaja' xch'o-apa y xu'ej: Inre' vata'n chi atre' c'o yan juna' at juez chupan va nación va. Rumare' man xtinxi'ij ta vi' xquich'o-apa, chi ni'ej chi inre' man jun kax itziel ri nub'anun.
44024011	Y atre' can ncatiquir natz'at xa ketzij ri niqui'ej chuvij o manak. Ruma inre' xa c'aja' doce (cab'alajuj) k'ij quinalka chic jun b'ay Jerusalén, y xipa chi nalya' ruk'ij ri Dios.
44024012	Y antok xinquil, man ni'an ta ayoval riq'uin jun chic vinak, ni man i-nupilisan ta je' ri vinak chi niqui'an ayoval chire' pa templo, ni pa tak sinagogas, ni pa tanamet.
44024013	Y ri vinak ri nca'e'n chi quire' i-nub'anun, man xca'tiquir ta xtiquic'ut chi can ketzij.
44024014	Pero ni'ej-apa chava chi ketzij chi inre' nuniman ri Utzulaj B'ay, ri niqui'ej ijeje' chi man otz ta. Y ruma nuniman, can ja ri rusamaj ri Dios ni'an, ri Qui-Dios je' ri ojier tak kate't-kamama' ojre' israelitas. Can ninimaj nojiel ri tz'ib'an can chupan ri ru-ley ri Moisés, y chupan je' ri quitz'ib'an can ri profetas ojier can tiempo.
44024015	Y inre' c'o nu-esperanza riq'uin ri Dios chi ri quiminaki' c'o jun k'ij ri xca'c'astaj-pa. Can xca'c'astaj-pa ri choj y ri man choj ta quic'aslien. Y ri nuvanakil can quire' je' quiyo'ien.
44024016	Y rumare' inre' can nitej nuk'ij chi quire' man jun kax itziel ni'an choch ri Dios y chiquivach ri vinak. Y quire' ri nujaluon y ri vánima otz nuna'.
44024017	Inre' c'o yan juna' ri man inc'o ta chupan ri nu-nación. Y vacame xinalka, nuc'amun-pa ri sipan-pa chuva chi nalya' chica ri nuvanakil ri can nic'atzin chica, y nuc'amun-pa je' ri nu-ofrenda inre'.
44024018	Jare' nquinajin chire' pa templo, antok ri nuvanakil israelitas ri i-patanak chupan ri lugar rub'inan Asia xinquitz'at. Inre' xin'an yan purificar-vi', inche'l nu'ej ri ley richin ri Moisés, pero man jun vinak i-numaluon, ni man jun je' ayoval ni'an.
44024019	Y ijeje' ta ic'o-pa vave' chavach vacame y niqui'ej ta apa chava xa c'o ri nicajo' niqui'ej chuvij.
44024020	O ja ri ic'o-pa vave' ca'e'n xa c'o nuch'o'j xquil antok xipab'ax-apa chiquivach ri autoridades quichin ri israelitas.
44024021	O tal vez ijeje' niqui'an pensar chi ch'o'j ri xin'an antok xich'o' riq'uin vuchuk'a' chire' chiquicajol y xin'ej: Nquini'an juzgar vacame ruma inre' ninimaj chi ri quiminaki' can xca'c'astaj-pa, xicha'. Quire' xu'ej ri Pablo.
44024022	Ri gobernador Félix can rata'n chica rub'anun ri quic'aslien ri quiniman ri Utzulaj B'ay. Rumare', antok xra'xaj ri tzij ri xu'ej ri Pablo, ja xupab'a' ri tzij y xu'ej chica quinojiel: C'a xtipa-na ri Lisias ri comandante, c'ajare' xtinvatamaj más chirij ri iv-asunto.
44024023	Y ri Félix xu'ej cha ri capitán chi tuchajij otz ri Pablo, pero xa tuya' jub'a' lugar cha chi ntiel b'a', y man ca'ruk'at ri nca'lka riq'uin ri c'o nicajo' niquiya' cha o nalquitz'ata'.
44024024	Y antok k'axnak chic yan jun jane' (jaro') k'ij, xpa chic ri gobernador Félix y ri Drusila ri raxjayil, jun ixok israelita. Ri Félix xutak royoxic ri Pablo, chi nra'xaj chirij ri cukb'al c'u'x riq'uin ri Jesucristo.
44024025	Y ri Pablo xu'ej che'l nu'on jun vinak chi nuc'uaj jun choj c'aslien, y che'l nitiquir nuk'il-ri' chi quire' man nu'on ta chic pecado. Xu'ej je' chica chi pa ruq'uisb'al k'ij ri Dios xca'ru'on juzgar ri vinak. Y ri Félix xuxi'ij-ri' ruma ri xra'xaj, y xu'ej cha ri Pablo: Vacame c'a ca'in. Y antok c'o tiempo chinoch, xcanvayuoj chic, xcha' ri Félix.
44024026	Y ri gobernador re' q'uiy mul xrayuoj ri Pablo chi nich'o' riq'uin, ruma xroyo'iej chi ri Pablo xusuj ta miera cha chi nucol-el.
44024027	Y ca'ye' juna' tic'ujie' ri Pablo chire' pa cárcel, antok ri Félix ri gobernador xc'ax-el y xpa ri Porcio Festo pa ruc'axiel. Y ri Félix chi otz nitz'iet cuma ri vinak israelitas, xuya' can pa cárcel ri Pablo.
44025001	Y ri Festo xalka c'a Cesarea chi nutz'om ri rusamaj, ruma jaja' ri ntuoc can gobernador. Y oxe' k'ij tutz'om ri rusamaj, jaja' x'a-el pa tanamet Jerusalén.
44025002	Y antok c'o chic chire' Jerusalén, ri principales sacerdotes y ri vinak israelitas ri más importantes, xa'b'aka riq'uin chi xb'aqui'ej ri qui-acusación chirij ri Pablo, y xquic'utuj favor cha ri Festo
44025003	chi tic'amar-pa ri Pablo chupan Jerusalén, ruma ijeje' canun pensar chi antok xtic'amar-pa, ja niquiyo'iej pa b'ay chi niquiquimisaj.
44025004	Pero ri Festo xa xu'ej chica: Ri Pablo tz'apal pa cárcel chila Cesarea, y inre' xa ya nquitzalaj-ka.
44025005	Más otz nqui'cha-el ri vinak ri más importantes chi'icajol, y nca'a-ka viq'uin c'a Cesarea, chi quire' chire' ti'qui'ej chuva ri ruch'o'j ri i-rub'anun ri ache re', xcha' ri Festo chica.
44025006	Y jaja' jo'c jun ocho (vakxaki') o diez (lajuj) k'ij ri xc'ujie' Jerusalén, y ja x'a-ka Cesarea. Chuca'n k'ij, jaja' xb'atz'uye-pa pa tribunal, y xu'ej chi tic'amar-pa ri Pablo.
44025007	Y antok ri Pablo xalka, ri vinak israelitas ri i-patanak Jerusalén xquimol-qui' chirij, y niqui'an-apa acusar riq'uin q'uiy y grave ruch'o'j. Pero antok xc'utux chica, man xa'tiquir ta xqui'ej-apa xa ketzij chi i-rub'anun ri ch'o'j re'.
44025008	Rumare' ri Pablo, chi nu'on defender-ri', xch'o-apa y xu'ej: Inre' man jun nuch'o'j nub'anun choch ri ka-ley ojre' israelitas, ni man jun kax itziel nub'anun ri pa templo ri c'o Jerusalén, y man jun nuch'o'j nub'anun je' choch ri ley ri yo'n ruma ri César, xcha' ri Pablo.
44025009	Y ruma ri Festo nrajo' chi otz nitz'iet cuma ri israelitas, xuc'utuj cha ri Pablo: ¿Navajo' nca'a Jerusalén y chire' naka'an arreglar ri acusación ri najin chavij? xcha' ri Festo.
44025010	Pero ri Pablo xu'ej cha: Can pa ru-tribunal ri César inc'o-ve y ja ri vave' ri otz chi nquina'an juzgar. Y atre' je' ja'al avata'n chi inre' man jun kax itziel ri nub'anun chica ri nuvanakil israelitas.
44025011	Y xa ta c'o nuch'o'j ri i-nub'anun y ruma ta re' nic'atzin nquiquimisas, inre' man ni'ej ta je' chi man quiquimisas. Pero xa man ketzij ta ri niqui'ej chuvij chi i-nub'anun, man jun c'o ruk'a' chuva chi nquirujach chica. Rumare' nivajo' chi ja ri César ri tib'ano juzgar vichin, xcha' ri Pablo cha ri Festo.
44025012	Rumare' ri Festo xtzijuon quiq'uin ri achi'a' ri niquiya' runo'j, y c'ajare' xu'ej cha ri Pablo: Atre' xac'utun chi ja ri César tib'ano juzgar avichin; rumare' vacame nca'a c'a pa tanamet Roma choch ri César, xuche'x ri Pablo.
44025013	Y antok k'axnak chic jun jane' (jaro') k'ij, ri rey Agripa y ri Berenice xa'lka Cesarea chi niqui'an saludar ri Festo.
44025014	Y ruma ri rey Agripa y ri Berenice q'uiy k'ij ri xa'c'ujie-ka chire', ri Festo xu'ej cha ri rey ri ru-caso ri Pablo. Y xu'ej: Vave' c'o jun ache ri yo'n can pa cárcel ruma ri Félix.
44025015	Y antok inre' xi'a Jerusalén, ri principales sacerdotes y ri mama'a' tak achi'a' ri niqui'an gobernar chiquicajol ri israelitas, xa'lka viq'uin y xquic'utuj chuva chi ni'an cha chi nika nojiel ri ley paro'.
44025016	Pero inre' xin'ej chica chi ri ka-ley ojre' romanos man nuya' ta lugar chi choj niquimisas jun vinak. Ri ka-ley ojre' nu'ej chi ri ni'an acusar, can tiyo'x lugar cha chi nich'o' quiq'uin ri nca'b'ano acusar richin, chi quire' nu'on defender-ri' chiquivach.
44025017	Rumare', c'a xa'lka vave', man xinya' ta más tiempo cha, xa chuca'n k'ij xib'atz'uye' pa tribunal y xin'ej chi tic'amar-pa ri ache.
44025018	Y ri nca'b'ano acusar, xa manak xqui'ej ri inche'l nub'anun pensar inre'.
44025019	Ruma ri xqui'ej ijeje' ri i-rub'anun, xa chirij ri qui-religión, y xquinataj je' jun Jesús. Pero ri Jesús re' xa quiminak chic, y ri Pablo nu'ej chi xc'astaj chic.
44025020	Y ruma inre' man nivil ta chica ni'an riq'uin ri acusación re', xinc'utuj cha ri Pablo: ¿Navajo' nca'a Jerusalén y chire' naka'an arreglar ri acusación ri najin chavij?
44025021	Y ri Pablo xu'ej chi ja ri Augusto César ri nrajo' chi nib'ano juzgar. Y rumare' inre' c'a nuyo'n pa cárcel, hasta c'a xtintak-na-el pa tanamet Roma choch ri Augusto César, xcha' ri Festo.
44025022	Y ri rey Agripa xu'ej cha ri Festo: Inre' nivajo' je' niva'xaj ri chica nu'ej ri jun ache re'. Y ri Festo xu'ej cha ri rey Agripa: Chua'k xtavaxaj ri ache re', xcha'.
44025023	Y chuca'n k'ij, riq'uin namak'ej xa'c'ul-apa ri rey Agripa y ri Berenice. Ijeje' y ri achi'a' ri i-comandantes quichin ri soldados y ri achi'a' principales chire' Cesarea, xa'uoc chupan ri jay ri pache' niquimol-ve-qui'. Y c'ajare' ri Festo xu'ej chi tic'amar-pa ri Pablo.
44025024	Y ri Festo xu'ej: Rey Agripa y ixvonojiel ixre' ri imaluon-pa-ivi' kiq'uin vacame, ja ache va ri Pablo rub'e'. Ri vinak israelitas ri ic'o Jerusalén y ri xa'quitak-pa viq'uin vave', can riq'uin quichuk'a' xalquic'utuj chuva chi tiquimisas.
44025025	Pero inre' xintz'at chi ri jun ache re' man jun kax itziel rub'anun chi niquimisas. Y ruma jaja' xc'utun chuva chi ja ri Augusto César tib'ano juzgar richin, rumare' inre' nitak-el riq'uin ri Augusto César c'a pa tanamet Roma.
44025026	Y ruma man vata'n ta ri chica ni'ej-el cha ri vajaf ri rey César, rumare' nupab'an chivach vacame, y chavach c'a atre' rey Agripa, chi quire' nac'utuj cha ri chica i-rub'anun, chi quire' jare' ri nitz'ib'aj-el cha ri César.
44025027	Ruma chinoch inre', man otz ta nitak-el jun ri c'o pa cárcel y man nitak ta el rub'ixic ri chica ruch'o'j ri ni'e'x chi i-rub'anun, xcha' ri Festo cha ri rey Agripa.
44026001	Entonces ri rey Agripa xu'ej cha ri Pablo: Niya' lugar chava chi ncach'o', xcha' cha. Y ri Pablo xupilisaj ri ruk'a', y antok xutz'om rub'ixic chi nu'on defender-ri', quire' xu'ej:
44026002	Inre' can altíra nquiquicuot ruma chavach atre' rey Agripa in-pa'l-ve chi ni'an defender-vi'. Ruma ri nuvanakil israelitas niqui'ej chi q'uiy nuch'o'j i-nub'anun.
44026003	Y inre' más nquiquicuot ruma atre' can avata'n ja'al ri chica ka-costumbre ojre' ri israelitas, y ja'al avata'n je' ri chica nca'b'anataj chiquicajol ri israelitas. Rumare' nivajo' chi nquinavaxaj y nic'ujie' ta b'a' a-paciencia ruma ri tzij ri nivajo' ni'ej.
44026004	Ri israelitas can cata'n chica rub'anun ri nuc'aslien antok c'a in ac'ual, quire' pa nu-nación y quire' je' Jerusalén.
44026005	Y ijeje' cata'n je' chi c'a antok in c'ajuol, xin'an-pa inche'l niqui'an ri achi'a' fariseos. Y ri achi'a' re' ri más niquinimaj ri nu'ej ri ley richin ri Moisés, chiquivach ri nic'aj chic grupos. Y xa ta nicajo' niqui'ej-apa vacame, ntiel chi can ketzij ri nca'n'ej-apa chava.
44026006	Pero vacame inc'o vave' chi nqui'an juzgar, jo'c ruma inre' ninimaj chi ri quiminaki' c'o jun k'ij antok xca'b'ac'astaj-pa, inche'l ranun prometer ri Dios chica ri kate't-kamama' ojier can.
44026007	Y man jo'c ta inre' ri voyo'ien ri k'ij re', xa quire' je' ri kavanakil israelitas. Ojre' ri oj quimáma can ri doce (cab'alajuj) ralc'ual ri Jacob, nakanimaj chi ri quiminaki' xca'c'astaj-pa, y rumare' can pak'ij chi chak'a' naka'an rusamaj ri Dios. Rey Agripa, inre' jare' ri nuch'o'j ri niqui'ej.
44026008	¿Karruma ixre' cuesta chi ntinimaj chi ri Dios nitiquir nuc'asuoj jun quiminak?
44026009	Inre' xin'an pensar chi nic'atzin chi itziel ni'an chica ri quiniman ri Jesús aj-Nazaret, rumare' q'uiy xqui'an sufrir pa nuk'a'.
44026010	Y can quire' xin'an chica chire' Jerusalén. Y ruma ri principales sacerdotes xquiya' poder pa nuk'a', inre' iq'uiy c'a chiquivach ri santos vinak re' xa'nya' pa cárcel. Y antok c'o jun chiquivach niquimisas, inre' ni'ej chi otz ri ni'an cha.
44026011	Y q'uiy mul xa'n'an castigar, chi quire' itziel nca'ch'o' chirij ri ruch'ab'al ri Jesús. Quire' xin'an chupan ri sinagogas. Y can yacatajnak voyoval chiquij. Rumare' xi'a pa tak tanamet ri ic'o nic'aj chic naciones chi xa'ncanuj ri quiniman ri Jesús.
44026012	Y chi nib'ana' re', xitak-el cuma ri principales sacerdotes ri pa tanamet Damasco, y can yo'n-el poder pa nuk'a' cuma ijeje'.
44026013	Pero pa nic'aj-k'ij, oh nu-rey, antok in-b'anak Damasco, xintz'at jun luz ri patanak chicaj, ri c'o más ruchuk'a' choch ri k'ij, y xka-pa pano' y pa quive' je' ri i-b'anak viq'uin.
44026014	Y rumare' konojiel xojtzak-ka pan ulief. Y xinva'xaj je' chi c'o Jun ri xch'o-pa pa ch'ab'al hebreo, ri kach'ab'al ojre' israelitas, y xu'ej chuva: Saulo, Saulo, ¿karruma nquina'an perseguir? Xa ayuon atre' naya-ka-avi' pa sufrimiento, xcha' chuva.
44026015	Y jare' antok xin'ej cha: ¿At chica c'a atre' tuoya? xicha' cha. Y jaja' xu'ej chuva: Inre' ri Jesús, ri in-ab'anun perseguir.
44026016	Pero capalaj y capi'ie'. Xinc'ut-vi' chavach ruma chi ncatuoc nusamajiel, chi natzijuoj chica ri vinak ri xatz'at y ri xca'nc'ut chavach chupan ri k'ij ri chakavach-apa.
44026017	Pache' na xcab'aka-ve, xcanto' chiquivach ri avanakil, y chiquivach je' ri vinak ri man israelitas ta. Y quiq'uin ri vinak re' ncantak-el vacame.
44026018	Ncantak-el quiq'uin, chi quire' ijeje' nijakataj ri quinak'avach, y nca'iel-pa chupan ri k'aku'n y nca'c'ujie' chupan ri sakil, nca'iel-pa chuxie' ri ru-poder ri Satanás y nca'uoc chuxie' ri ru-poder ri Dios, chi ni'an perdonar ri pecados, y ri Dios xtuya' ri herencia chica, junan quiq'uin ri nic'aj chic ri sak chic ri quic'aslien y i-richin chic ri Dios, ruma xquicukub'a' quic'u'x viq'uin, xcha' ri Jesús chuva.
44026019	Oh rey Agripa, inre' can xin'an ri xc'ut chinoch chupan ri jun inche'l achic' ri chicaj patanak-ve.
44026020	Rumare' can xintz'om rutzijoxic na'ay chica ri vinak ri ic'o Damasco, después chica ri vinak ri ic'o Jerusalén y chica ri vinak ri ic'o nojiel tanamet vave' Judea, y chica ri vinak je' ri man israelitas ta. Can chica quinojiel xin'ej chi titzalaj-pa cánima riq'uin ri Dios y tiquib'ana' ri nrajo' jaja' y tiquic'axa' ri quic'aslien, y can tiquic'utu-qui' riq'uin ri quic'aslien chi i-c'axtajnak chic.
44026021	Jare' ri xin'an. Rumare' ri israelitas xinquitz'om-pa chire' pa templo ri c'o Jerusalén, y xcajo' ta xinquiquimisaj.
44026022	Pero ri Dios can c'o viq'uin. Rumare' man jun chica x'an chuva cuma ri vinak. Can nu'e'n-pa ri ruch'ab'al ri Dios chica quinojiel ri vinak, chica ri c'o quik'ij y chica je' ri manak-oc quik'ij. Y jo'c ri qui'e'n can ri profetas ri ojier can tiempo y ri ru'e'n can ri Moisés, jare' nitzijuoj inre', ruma ijeje' ri i-b'iyuon can ri nib'anataj.
44026023	Ijeje' ri i-b'iyuon can chi ri Cristo q'uiy sufrimiento xti'an cha chi xtiquimisas. Y jaja' ri xtic'astaj-pa na'ay chiquicajol quinojiel ri i-quiminak-el, richin chi xtuya' sakil chica ri israelitas y chica je' ri man israelitas ta.
44026024	Y ja tzij re' ri najin chutzijoxic ri Pablo chi nu'ej chi jaja' man jun kax rub'anun, antok ri Festo riq'uin ruchuk'a' xch'o' y xu'ej: Pablo, atre' ruma can q'uiy ano'j, xa'an-ka ch'u'j, xcha' cha.
44026025	Pero ri Pablo xu'ej cha ri Festo: Namalaj ache, inre' man in ch'u'j ta, ruma nojiel ri ni'ej, can ketzij, y nojiel pa rub'ixic ni'ej.
44026026	Ruma c'o ri rey Agripa vave', rumare' man nixi'ij ta vi' nquich'o-apa; ruma inre' ni'an pensar chi jaja' can rata'n nojiel ri xb'anataj, ruma man pan aval ta xb'anataj-ve.
44026027	¿Nanimaj, oh rey Agripa, ri qui'e'n can ri profetas ri ojier can tiempo? Inre' vata'n chi can nanimaj.
44026028	Pero ri rey Agripa xu'ej cha ri Pablo: Atre' jub'a' ma ncacovin chuvij chi ninimaj ri Cristo.
44026029	Y ri Pablo xu'ej cha: ¡Cha'nin o man cha'nin ta xtanimaj, ri Dios xtu'on ta chava inche'l xu'on chuva inre'! Xu'on chuva chi xinya' vánima riq'uin ri Ajaf Jesucristo. Y can quire' je' nirayij iviq'uin ixre' ri nquixc'axan-pa vichin vacame. Pero man nirayij ta chi nquixtz'apes pa cárcel, ni chi nquixtz'am cha cadena (yariena) inche'l b'anun chuva inre'.
44026030	Y antok xtanie' chi nich'o' ri Pablo, ri rey Agripa y ri Berenice, ri Festo ri gobernador y ri nic'aj chic ri i-tz'uyul je' quiq'uin, xa'palaj
44026031	y xa'iel-el chi xb'aquimalo' chic qui' juc'an, y niqui'ej chiquivach: Ri Pablo man otz ta chi c'o pa cárcel, ni chi niquimisas, ruma man jun kax itziel rub'anun chi ni'an quire' cha.
44026032	Rumare' ri rey Agripa xu'ej cha ri Festo: Xa man ta ru'e'n chi ja ri César ri nib'ano juzgar richin, nakatzokopij-el, xcha' ri Agripa.
44027001	Y antok e'n chic chi ri Pablo y nic'aj chic ri ic'o pa cárcel nca'tak-el c'a Roma, ri c'o chupan ri nación Italia, xa'jach-el pa ruk'a' jun ache rub'inan Julio. Ri Julio capitán quichin cien soldados ri ic'o chupan ri compañía Augusta rub'e'.
44027002	Y xoj'a riq'uin ri Pablo y c'o kiq'uin ri Aristarco ri patanak pa tanamet Tesalónica ri c'o Macedonia. Xojuoc-el chupan jun barco ri patanak pa tanamet Adramitio, y nak'ax nic'aj chic tanamet ri ic'o chuchi' ri mar ri ic'o chupan ri Asia.
44027003	Chuca'n k'ij xojb'aka pa tanamet Sidón. Y chire', ri Julio ri capitán xu'on jun favor cha ri Pablo, ruma xu'on permitir chi x'a quiq'uin ri ru-amigos chi xquito-pa.
44027004	Xojuoc chic el chupan ri barco, y xkaya' can ri tanamet Sidón. Y antok oj-b'anak, xb'akac'ulu' jun nem cak'iek' ri patanak, y rumare' xojak'ax jun lado ri isla rub'inan Chipre, ruma chire' man can ta rub'iey cak'iek'.
44027005	Y antok kak'asan chic nojiel ri mar ri c'o chiquivach ri Cilicia y ri Panfilia, xojb'aka pa tanamet Mira, ri c'o chupan ri lugar rub'inan Licia.
44027006	Y chire' pa tanamet Mira, ri Julio ri capitán xb'arila' jun barco ri patanak pa tanamet Alejandría, y ni'a c'a Italia. Y chupan chic ri barco re' xojrucusaj-el.
44027007	Y q'uiy k'ij ri akal xoj'a. Y cuesta chi xojb'aka choch ri tanamet Gnido, ruma ri cak'iek' chakavach patanak-ve y can nutzoliej chikij. Rumare' xojb'aka choch ri Salmón, y xkaya' vielta chirij ri isla rub'inan Creta chi xojak'ax.
44027008	Y can cuesta oj-b'anak, kuc'uan-el ri ruchi' ri mar. Y antok xb'akila' ri lugar rub'inan Buenos Puertos, chire' xojc'ujie-ve-ka. Ri lugar re' c'o cierca ri tanamet Lasea.
44027009	Y q'uiy tiempo tak'ax, rumare' ya peligro chic nca'a paro' ri mar, ruma ya xak'ax ri k'ij richin ri ayuno. Y rumare' ri Pablo nca'ru'on aconsejar ri i-c'uayuon quichin.
44027010	Jaja' xu'ej chica: Inre' nitz'at vi xa nku'a chic paro' ri mar, man jo'c ta ri barco niq'uis, xa niq'uis ri aka'n ri ruc'uan, y xa xkojq'uis je' ojre', xcha'.
44027011	Pero ri Julio ri capitán man xunimaj ta ri xu'ej ri Pablo cha. Xa ja ri xu'ej ri rajaf ri barco y ri xu'ej ri ache ri c'uayuon richin ri barco, xa jare' ri xunimaj.
44027012	Ruma chire' man otz ta chi nca'c'ujie-ka pa ru-tiempo ri cak'iek', rumare' jub'a' ma quinojiel xqui'an pensar, chi más otz niquiya' can ri lugar re' y a ver xa nca'tiquir nca'b'aka Fenice, ri puerto ri c'o je' chire' Creta. Ruma ri Fenice c'o ri lado noreste y sudeste y chire' nakak'asaj ri tiempo richin ri cak'iek'.
44027013	Y antok xpa jub'a' cak'iek' ri patanak sur, ijeje' xqui'an pensar chi otz nku'a Fenice. Antok xojiel-el, xa jo'c xkac'uaj ri ruchi' ri mar richin ri Creta.
44027014	Pero c'a jub'a' oc kojiel-el chire', xkac'ul jun nem cak'iek' ri ni'e'x Euroclidón cha, ri patanak paro' ri mar, jun cak'iek' ri can q'uiy ruchuk'a', y nalrutz'aja-ri' chirij ri barco ri pache' oj-b'anak-ve.
44027015	Y ruma altíra ruchuk'a' ri cak'iek', can xojruc'uaj y man nkojtiquir ta nku'in chakavach, rumare' xkaya' lugar cha chi xojruc'uaj.
44027016	Xojak'ax chirij jun isla rub'inan Clauda. Y chire' manak más ruchuk'a' ri cak'iek', pero cuesta xu'on chika chi xkajotob'a-el ri lancha ri ruchiririen ri barco ri pache' oj-b'anak-ve.
44027017	Y antok ri lancha c'o chic chupan ri barco, ri achi'a' ri nca'samaj chupan ri barco xquixim rij ri barco cha nima'k tak calo' chi xquito' jub'a'. Y ruma quixi'in-qui', xa'quikasaj-ka ri nima'k tak tziak, chi quire' man xa'b'aka ta pache' man nem ta kajnak ri ya' ri rub'inan Sirte, y xquiya' lugar chi xa'c'uax ruma ri cak'iek'.
44027018	Y chuca'n k'ij, ruma ri cak'iek'-job' c'a ja roch, mare' xa'quic'ak can pa ya' ri aka'n ri ruc'uan ri barco.
44027019	Y chi ruox k'ij, ruma ri cak'iek'-job' c'a c'o ruchuk'a', can xojto'n ojre' je', chi xkac'ak can nic'aj kax richin ri barco.
44027020	Y ruma c'a nem ri cak'iek'-job' ri nimiyuon kichin, y q'uiy yan k'ij ri man katz'atuon ta ri k'ij ni ri estrellas (ch'umil), rumare' jo'c chic ri kacamic kayo'ien; can man nkojcolotaj ta chic xkana'.
44027021	Y ruma q'uiy yan k'ij ri man oj-vi'nak ta, ri Pablo xpi'ie' chiquicajol quinojiel, y xu'ej chica: Xinimaj ta jub'a' ri xin'ej chiva antok c'a ojc'o Creta, y man ta xojiel-pa, man ta xka'an perder ri aka'n ri ruc'amun-pa, y ri nic'aj kax richin ri barco.
44027022	Pero vacame ni'ej chiva: Man tixi'ij-ivi', ruma man jun xticon, jo'c ri barco xtiq'uis can.
44027023	Ruma chak'a' xuc'ut-ri' chinoch jun ángel ri rutakuon-pa ri Dios, ri Dios ri ni'an ri rusamaj.
44027024	Y ri ángel re' xu'ej chuva: Pablo, man taxi'ij-avi'. Atre' can nic'atzin ncab'aka pa tanamet Roma choch ri César. Y avuma atre', ri Dios xca'rucol je' ri i-b'anak aviq'uin chupan ri barco, xinuche'x.
44027025	Rumare' man tixi'ij-ivi', ruma inre' can vata'n chi ri Dios can xkojrucol inche'l ri xu'ej can ri ángel chuva.
44027026	Pero chuchi' jun isla xkub'aka-ve, xcha' ri Pablo chica quinojiel ri achi'a' ri i-b'anak chupan ri barco.
44027027	Y ca'ye' semanas titiquir-pa ri cak'iek' paro' ri mar, y xojruc'uaj chupan ri mar Adriático. Y pa nic'aj-ak'a', ri achi'a' ri nca'samaj chupan ri barco xquina' chi cierca chic ojc'o-ve chi nikil ulief.
44027028	Y ijeje' xcataj jane' (jaro') kajnak ri ya', y xquitz'at chi treinta y seis metros ri kajnak. Y xoj'in chic jub'a' y xcataj chic y xa más cierca kajnak ri ya', jo'c chic veintisiete metros.
44027029	Y ruma niquixi'ij-qui' chi ri barco nuquiraj-ri' choch ab'aj, xa'quiya-ka pa ya' caje' ch'ich' i-al ri ni'e'x ancla chica, chi quire' ri barco man ni'in ta más. Ri caje' anclas re' chirij can ri barco xa'yo'x-ve. Ijeje' nicajo' ta chi nisakar-pa cha'nin.
44027030	Ri achi'a' ri nca'samaj chupan ri barco nicajo' nca'numaj, rumare' xquikasaj-ka ri lancha pa ya'. Niqui'an c'a inche'l xa ja ri nic'aj chic anclas ri ic'o choch ri barco ri nca'quikasaj-ka.
44027031	Rumare' ri Pablo xu'ej cha ri Julio ri capitán y chica je' ri soldados: Xa xtiya' lugar chi nca'numaj ri nca'c'uan ri barco, man jun chivach ixre' ri xtic'asie'.
44027032	Rumare' xa'pa ri soldados xa'quikupij ri calo' ri choj cha quiximuon-ve ri lancha choch ri barco, chi quire' tic'ujie' can ri lancha.
44027033	Y antok ja nisakar-pa, ri Pablo xu'ej c'a chica quinojiel chi ca'va'. Quire' ri xu'ej jaja': Vacame nitz'akat ca'ye' semanas ri man ix-varnak ta, y man ix-vi'nak ta je'.
44027034	Rumare' ni'ej chiva vacame, chi quixva' chi nic'ujie' ivuchuk'a'. Ruma can xkojcolotaj konojiel, y man jun ive' ri xtitzak can, inche'l ri x'e'x chuva.
44027035	Y antok ri Pablo ru'e'n chic ri tzij re' chica, jaja' xutz'om jun simíta, xuya' tiox b'a' cha ri Dios chire' chiquivach quinojiel, xuper y xuc'ux-ka.
44027036	Y quinojiel más xc'ujie' ruchuk'a' cánima, rumare' ja xa'va-ka je'.
44027037	Y konojiel ri oj-b'anak chupan ri barco, oj doscientos setenta y seis.
44027038	Y antok ya i-vi'nak chic otz, xquitz'om ruc'akic ri trigo pa ya', chi quire' nika-ka jub'a' ralal ri barco.
44027039	Antok xsakar-pa, ri achi'a' ri nca'samaj chupan ri barco man cata'n ta ri chica lugar xojb'aka-ve. Jo'c xquitz'at chi c'o jutz'it mar acunak-oc chupan ri ulief, y ja'al ri ruchi'. Rumare' xqui'an pensar chi xa nca'covin niquic'uaj-apa ri barco chire'.
44027040	Rumare' xa'quikupij ri calo' richin ri anclas, y ri anclas xa'a-ka chuxie' ri mar. Y xa'quiquir can ri paletas ri nca'c'uan richin ri barco. C'ajare' xquijotob'a' ri jun mama' tziak ri c'o choch ri barco, y ri cak'iek' xutz'om runimic ri barco chuchi' ri mar.
44027041	Y c'a naj ojc'o chi nikil ruchi' ri mar, antok xb'akila' jun tanatic sanaye' c'o chuxie' ri mar, y chire' xb'ak'atie-ve ruxie' rutza'n ri barco. Can man xsiluon ta chic. Y ri rij ri barco can nik'aj b'anak, ruma ri mar can riq'uin nojiel ruchuk'a' nuquiraj-ri' chirij.
44027042	Rumare' ri soldados xqui'an pensar chi nca'quiquimisaj quinojiel ri priexa, chi quire' man jun xtu'on nadar chi ninumaj-el.
44027043	Pero ri capitán man xrajo' ta, chi quire' nicolotaj ri Pablo. Xa xu'ej chi ri jane' (jaro') nca'tiquir niqui'an nadar, ca'a na'ay chi nca'iel-el chuchi' ri mar.
44027044	Y ri nic'aj chic ri man nca'tiquir ta, xu'ej chica chi tiquitz'ama' jujun tabla o chica-na ri i-k'ajnak-el richin ri barco, chi quire' man nca'jiek' ta. Y can quire' xka'an chi xojiel-el c'a chuchi' ri mar, y man jun xcon.
44028001	Y antok konojiel oj-colotajnak chic el chupan ri mar, xkana'iej chi ri lugar pache' ojc'o-ve xa jun isla rub'inan Malta.
44028002	Y ri vinak aj-chire' can otz quino'j xqui'an kiq'uin, ruma xquib'ox jun k'ak'. Después xojcayuoj konojiel chi nakamak'-ki' choch ri k'ak', ruma q'uiy tief y najin job'.
44028003	Y antok ri Pablo xb'aruc'ama-pa jun b'oraj xic'a'y chi nuya' pa k'ak', xb'aruc'aka-pa-ri' jun cumatz chupan ri xic'a'y antok xuna' ri c'atan. Ri cumatz re' xucak' ruk'a' ri Pablo y man nutzokopij ta.
44028004	Y antok ri vinak aj-chire' xquitz'at chi ri cumatz tzakal chuk'a' ri Pablo, niqui'ej chiquivach: La can k'alaj chi jun ache quimisaniel, ruma mesque xcolotaj chupan ri mar, man niyo'x ta chi nic'asie'. Can ja nuk'aj ri rub'anun, nca'cha' ri vinak re'.
44028005	Xpa ri Pablo xuquirica' can ri cumatz pa k'ak', y man jun kax xu'on cha.
44028006	Pero quinojiel ri vinak niquitz'at-apa ri Pablo, quiyo'ien c'a chi nisipoj-pa o xticon-ka jun arapienta. Y antok xlayuj quiyo'ien y niquitz'at chi xa man jun kax xu'on-ka, man xqui'ej ta chic chi ri Pablo jun quimisaniel, xa xqui'ej chi jaja' jun dios.
44028007	Y cierca ri lugar pache' ojc'o-ve, c'o jun li'aj ulief richin jun ache rub'inan Publio. Y jaja' ri ache principal chupan ri isla. Jaja' ja'al xojru'on recibir pa rachuoch, y oxe' k'ij xojrilij.
44028008	Y ri rutata' ri Publio li'an choch ruch'at ruma niyavaj; c'o c'atan chirij y disentería nu'on. Y ri Pablo xb'arutz'ata'. Jaja' xu'on orar, y xuya' je' ruk'a' paro', y xu'on sanar ri niyavaj.
44028009	Y ruma ri xu'on ri Pablo, x'a rutzijoxic. Y xa'lka riq'uin ri Pablo ri nic'aj chic ri nca'yavaj ri ic'o chire' chupan ri isla y ri Pablo xa'ru'on sanar.
44028010	Y ri vinak aj-chire' can xquiya' kak'ij y can otz quino'j xqui'an kiq'uin. Y antok xoj'a, ijeje' xquiya-el ri nic'atzin chika.
44028011	Y oxe' ic' ri xojc'ujie' chire' Malta. Y c'o jun barco ri patanak pa tanamet Alejandría ri xc'ujie-el chire' chupan ri ru-tiempo ri cak'iek'. Chutza'n ri barco re' i-yo'n ri qui-imágenes ica'ye' dioses quib'inan Cástor y Pólux. Y chupan ri barco re' xoj'a.
44028012	Y xojb'aka pa tanamet Siracusa, y xojc'ujie' oxe' k'ij chire'.
44028013	Y antok xojiel-el ri chire', xkac'uaj-el ri ruchi' ri mar, y xojb'aka pa tanamet Regio. Y chuca'n k'ij xojiel chic el antok xkac'ul ri cak'iek' ri nipa sur. Y chi ruox k'ij xojb'aka pa tanamet Puteoli.
44028014	Y chire' chupan ri tanamet re', ic'o hermanos xa'b'akila', y ijeje' xqui'ej chika chi kojc'ujie-ka jun semana quiq'uin. Antok xtz'akat ri jun semana, c'ajare' choj xoj'a c'a Roma.
44028015	Ri hermanos ri ic'o chire' Roma caxan chic chi nkub'aka. Rumare' xojalquic'ulu' ri pa b'ay, chupan jun tanamet rub'inan Foro de Apio, y jun chic lugar rub'inan Tres Tabernas. Antok ri Pablo xa'rutz'at ri hermanos re', xuya' tiox b'a' cha ri Dios y xuna' chi xyo'x más ruchuk'a'.
44028016	Y antok xojb'aka Roma, ri Julio ri capitán xa'rujach ri priexa pa ruk'a' ri ache qui-jefe ri chajiniel. Pero ri Pablo x'an permitir chi xc'ujie' chupan jun jay aparte, y nichajix ruma jun soldado.
44028017	Y oxe' k'ij tic'ujie' ri Pablo pa tanamet Roma, xutak quiyoxic ri principales achi'a' chiquicajol ri israelitas ri ic'o chire'. Y antok xa'lka riq'uin, xu'ej chica: Achi'a' nuvanakil, inre' man jun kax nub'anun chica ri nic'aj chic kavanakil israelitas, y man jun kax nu'e'n chirij ri costumbre ri quic'utun can ri kate't-kamama', pero chire' Jerusalén xitz'am y xijach pa quik'a' ri autoridades romanos;
44028018	y antok ijeje' xquic'utuj chuva ri chica nuch'o'j, xqui'an pensar nquinquilasaj-el, ruma man jun kax nub'anun chi nquiquimisas.
44028019	Pero ri kavanakil israelitas man xcajo' ta chi xinalasas-el, y rumare' inre' xinc'utuj chi ja ri César ri quib'ano juzgar, y man ruma ta chi ni'an acusar ri nu-nación.
44028020	Rumare' xintak ivoyoxic chi can nquixtz'at y chi ixre' je' ntivaxaj-el karruma quire' nub'anun. Ruma konojiel ojre' israelitas kata'n chi ri quiminaki' c'o jun k'ij ri xca'c'astaj-pa, y ruma jare' ri nuniman inre', rumare' vacame in-tz'amuon cha cadena (yariena), xcha' ri Pablo.
44028021	Y ri israelitas re' xqui'ej cha ri Pablo: Ojre' man jun carta kanun recibir ri patanak Judea ri nich'o' ta chavij. Man jun je' chiquivach ri kavanakil ri i-patanak chire' ri nca'e'n ta chi c'o ach'o'j.
44028022	Pero ojre' kata'n chi nojiel lugar, ri vinak nca'ch'o' chivij ixre' ri iniman ri rub'e' ri Jesús, y nakajo' nakatamaj chica na'an pensar atre', xa'cha' cha.
44028023	Y xquicha' can jun k'ij chi niquimol-qui'. Y antok xalka ri k'ij re', can q'uiy vinak ri xb'aquimalo-qui' ri pache' c'o-ve ri Pablo, y jaja' xutzijuoj y xu'ej ri ru-reino ri Dios chiquivach; desde mac'ajan hasta nakak'ij xch'o' chica, ruma jaja' xrajo' chi xi'ka ta pa quive' (xqui'an ta entender) chi ri Jesús jare' ri Cristo inche'l ri tz'ib'an can ruma ri Moisés y cuma ri profetas ojier can tiempo.
44028024	Ic'o ri xquinimaj ri xu'ej ri Pablo, pero ic'o ri man xquinimaj ta.
44028025	Y antok ja nca'a ruma man junan ta niqui'ej, ri Pablo xu'ej chica: Ri tzij ri xuya' ri Espíritu Santo cha ri profeta Isaías, chi xu'ej chica ri kate't-kamama' ri xa'c'ujie' ojier can, xu'ej:
44028026	Ca'in quiq'uin ri avanakil y ta'ej chica: Jo'c xtivaxaj y man xti'ka ta pan ive' (man xti'an ta entender) ri xtivaxaj. Choj xtitz'at y man xtiya' ta pa cuenta ri xtitz'at.
44028027	Ruma ri cánima ri vinak re' xa cof rub'anun, y can man ntuoc ta pa quixiquin ri ni'e'x chica. Ijeje' can quiyupun ri quinak'avach, ruma man nicajo' ta nca'tzu'n. Man nicajo' ta nica'xaj ri ni'e'x chica, y man nicajo' ta chi ntuoc riq'uin cánima. Can man nicajo' ta niquiya' can ri pecado chi niqui'an ri nivajo' inre', chi nic'ax ri quic'aslien. Quire' xu'ej ri Espíritu Santo.
44028028	Rumare' tivatamaj ixre', chi ri vinak ri man israelitas ta, ya xb'aka ri salvación (colotajic) richin ri Dios quiq'uin. Ijeje' can nica'xaj ri tzij ri takuon-pa chica.
44028029	Y antok ri Pablo xu'ej quire' chica ri ruvanakil israelitas, xa'a y niquich'olila-qui' chiquivach.
44028030	Y ri Pablo xc'ujie' ca'ye' juna' chupan ri jay ri rukajuon, y nca'ru'on recibir quinojiel vinak ri nca'lka riq'uin.
44028031	Y jaja' nutzijuoj ri ru-reino ri Dios chica, y nca'rutijuoj je' ri vinak chirij ri xalrub'ana-ka ri Ajaf Jesucristo. Jaja' can chica quinojiel ri xu'ej. Y man jun je' x'e'n cha ri Pablo chi man chic tutzijuoj ri ruch'ab'al ri Dios.
45001001	Inre' Pablo in jun ru-siervo ri Jesucristo, y xinayox chi xinuoc apóstol. Ri Dios xirucha' chi nitzijuoj ri ru-evangelio,
45001002	ri ranun prometer chupan ri santo ruch'ab'al ri quitz'ib'an can ri profetas ri xa'c'ujie' ojier can tiempo,
45001003	chirij ri Ruc'ajuol, y re' ja ri Kajaf Jesucristo. Y antok ri Jesucristo xpa vave' choch-ulief, xuoc vinak inche'l ojre', y jaja' rumáma can ri rey David.
45001004	Y can xk'alajin riq'uin poder chi Ruc'ajuol ri Dios antok xc'astaj-pa chiquicajol ri quiminaki', ruma ri Espíritu ri c'o riq'uin, can Santo.
45001005	Y ruma jaja' altíra nkojrajo', xu'on favor chika chi xojuoc apóstoles. Quire' xu'on chika, ruma xrajo' chi pa rub'e' jaja' nakatzijuoj ri ruch'ab'al nojiel naciones. Jaja' nrajo' chi quinojiel ta vinak niquicukub'a' quic'u'x riq'uin y xca'niman ta cha.
45001006	Y chiquicajol quinojiel ri xa'rayuoj ri Jesucristo, ixc'o ixre' chi xixuoc richin.
45001007	Y va carta va nitak-el chiva ixre' hermanos, ri ixc'o chire' pa tanamet Roma. Ri Dios altíra nquixrajo' y rumare' xixrayuoj chi xixuoc santos ralc'ual. Ja ta ri favor y ri paz ri nuya' ri Katata' Dios y ri Ajaf Jesucristo tic'ujie' riq'uin ivánima.
45001008	Na'ay niya' tiox b'a' cha ri Dios pa rub'e' ri Jesucristo ivuma ixre', ruma nitzijos choch nojiel ri roch-ulief chi ixre' icukub'an ic'u'x riq'uin ri Dios.
45001009	Y ri Ka-Dios can rata'n chi siempre ni'an orar pan i-cuenta; ri Dios ri can riq'uin nojiel vánima ni'an servir. Can nitzijuoj ri ru-evangelio ri Ruc'ajuol.
45001010	Y nic'utuj cha ri Dios chi xtu'on ta chuva chi xquitiquir ta xquib'aka iviq'uin, xa quire' nrajo' jaja'. Q'uiy yan tiempo nurayin chi nquib'aka iviq'uin.
45001011	Ruma nivajo' nquixtz'at, y nivajo' nquixto', chi quire' ixre' ntivatamaj más chirij ri nuya' ri Espíritu Santo, richin quire' más nticukub'a' ic'u'x riq'uin ri Dios.
45001012	O más otz ni'ej chi nakatola-ki', chi nic'ujie' más ruchuk'a' ri kánima. Ixre' nquinito' y inre' nquixto', y quire' xtaka'an ruma junan kacukub'an kac'u'x riq'uin ri Jesucristo.
45001013	Hermanos, inre' nivajo' chi ixre' ntina'iej chi q'uiy mul nub'anun pensar chi nqui'a iviq'uin, pero hasta vacame b'anun impedir chinoch. Can nivajo' chi nic'ujie' fruto pan ic'aslien, inche'l rub'anun ri nusamaj quiq'uin iq'uiy vinak ri man israelitas ta.
45001014	Inre' inche'l c'o nuc'as, rumare' nic'atzin chi nitzijuoj ri ruch'ab'al ri Dios chica ri vinak griegos y chica ri man i-griegos ta, chica ri can q'uiy cata'n y chica je' ri man jun oc cata'n.
45001015	Rumare' inre' can nivajo' nitzijuoj ri evangelio chiva ixre' ri ixc'o Roma.
45001016	Inre' man nquiq'uix ta nitzijuoj ri evangelio, ruma can ru-poder ri Dios chi nca'rucol ri nca'niman richin. Na'ay xtzijos chica ri israelitas; después xtzijos je' chica ri man israelitas ta.
45001017	Ri evangelio nuc'ut chakavach ri chica xu'on ri Dios, chi quire' ntiel chi man jun chic ka-pecado choch. Antok nakacukub'a' kac'u'x riq'uin, jare' antok nu'on chika chi man jun chic ka-pecado choch. Inche'l nu'ej chupan ri ruch'ab'al ri Dios ri tz'ib'an can: Jun vinak ri choj chic ruc'aslien, can xtic'ujie' riq'uin ri c'aslien ri man niq'uis ta, ruma rucukub'an ruc'u'x riq'uin ri Dios. Quire' nu'ej ri tz'ib'an can.
45001018	Ya nik'alajin chi ri Dios ri c'o chila chicaj can patanak rayoval pa quive' ri vinak ri man otz ta quic'aslien choch y man niquijoyovaj ta quivach nic'aj chic. Y ruma itziel niqui'an, quik'atuon ri ketzij.
45001019	Ijeje' c'o ta ri xcatamaj chirij ri Dios, ruma ri Dios xuc'ut chiquivach.
45001020	Ri Dios man nitz'iet ta. Pero ri roch-ulief y ri nic'aj chic kax ri xa'ru'on, can nca'tz'atataj, y ruma nojiel ri kax re', k'alaj chi c'o ri Dios. Pa rutz'ucb'al-pa ri roch-ulief xk'alajin chiquivach ri vinak chi c'o ri Dios, y k'alaj je' chi ri ru-poder man niq'uis ta. Rumare' ri vinak man xca'tiquir ta xtiqui'ej: Ojre' man jun ka-pecado ruma man jun x'e'n chika chi c'o ri Dios.
45001021	Ijeje' cata'n chi c'o ri Dios, pero man quiyo'n ta ruk'ij, ni man quiyo'n ta tiox b'a' cha, xa ja ri man jun quikalien ri niqui'an pensar; i-nacanak y ri cánima xa pa k'aku'n c'o-ve.
45001022	Niqui'ej chi q'uiy cata'n, y xa más nacanak xqui'an-ka.
45001023	Ruma man niquiya' ta ruk'ij ri Dios ri man nicon ta. Xa ja ri nca'con ri niquiya' quik'ij. Ruma hasta i-quib'anun qui-imágenes vinak, qui-imágenes chicop ri c'o quixic', qui-imágenes cumatz y qui-imágenes ri c'o caje' cakan; y jare' ri niquiya' quik'ij.
45001024	Rumare' ri Dios xa'ruya' can chi tiquic'uaj ri itziel c'aslien, ruma xa jare' nurayij ri cánima. Can xa'qui'an-ka pecado riq'uin ri qui-cuerpo chiquivach-ka ijeje' mismo.
45001025	Xa xquic'ax ri ketzij, ruma man xa'a ta chirij ri ketzij Dios y xa chiquij ri ídolos xa'a-ve. Man xquiya' ta ruk'ij ri Dios ni man xqui'an ta servir. Xa ja ri kax ri b'anun ruma ri Dios ri xquiya' quik'ij. Pero xa ja ri Dios ri niyo'x ruk'ij richin nojiel tiempo. Amén.
45001026	Y ruma quire' niqui'an, ri Dios xa'ruya' can chi ca'c'uax ruma nojiel ri itziel tak kax ri niquirayij pa tak cánima; ri can nuya' q'uix. Rumare' ic'o ixoki' man xa'cajo' ta chic achi'a', xa quiq'uin chic ixoki' xquic'uaj-qui'.
45001027	Y quire' je' ri achi'a', man xa'cajo' ta chic ixoki', xa achi'a' yan chic xa'quicanuj y xquic'uaj-qui' quiq'uin. Q'uiy itziel tak kax ri xa'qui'an, y man xa'q'uix ta; can xquijach-qui' chupan ri itziel tak kax ri niquirayij. Y ijeje' mismo nca'tajo nojiel ri itziel b'ay ri xquic'uaj.
45001028	Ijeje' xqui'an pensar chi man nic'atzin ta chica ri Dios. Rumare' ri Dios xa'ruya' can chi itziel niqui'an pensar y tiquib'ana' ri man otz ta.
45001029	Can nojnak ri cánima riq'uin nojiel itziel tak kax, ri achi'a' y ri ixoki' niquicanuj-qui' chi niqui'an pecado, nca'qui'an itziel tak kax chica nic'aj chic, siempre niquirayij ri kax ri c'o riq'uin jun chic, q'uiy itziel tak kax niquirayij niqui'an chica nic'aj chic, can altíra itziel niquitz'at jun chic ruma otz c'o, nca'quimisan, niqui'an ayoval, niqui'an maña, nojiel kax itziel niqui'an,
45001030	jo'c tzij niqui'an chiquij nic'aj chic, can altíra itziel niqui'ej chiquij nic'aj chic y man nicajo' ta ri Dios. Y niqui'ej chi ijeje' c'o quik'ij, can altíra i-nima'k niquina-qui', can siempre niqui'an pensar chica modo niqui'an ri itziel kax, man nca'niman ta chica ri quitie-quitata',
45001031	i-nacanak, man niqui'an ta ri niqui'ej, man nca'cajo' ta ri calc'ual ni ri quitie-quitata', man nca'cach'uon ta y man niquijoyovaj ta quivach nic'aj chic.
45001032	Ijeje' cata'n chi ri Dios ru'e'n chi quinojiel ri nca'b'ano itziel tak kax inche'l re', can xtika ri camic pa quive'. Pero mesque cata'n, can niqui'an nojiel ri itziel tak kax inche'l re', y ijeje' nca'quicuot antok ic'o nic'aj chic ri quire' niqui'an.
45002001	Ruma c'a re', ixre' ri nti'ej chi man otz ta ri nca'jin chub'anic ri nic'aj, riq'uin ri quire' nti'an, xa pan ive' ixre' mismo ntivayuoj-ka ri castigo, ruma ixre' xa quire' je' nti'an.
45002002	Can kata'n chi ri Dios can xtuya' ri castigo chica quinojiel vinak ruma ri pecados ri i-quib'anun. Can inche'l niqui'an, quire' xtu'on ri Dios chica.
45002003	Y antok ixre' nti'ej chi altíra itziel quib'anun ri vinak ri niqui'an ri pecados ri inche'l re', y xa quire' je' nti'an ixre'; ¿nti'an pensar came ixre' chi ri Dios man xtuya' ta ri castigo pan ive' ruma ri i-pecados?
45002004	¿Man ib'anun ta came entender karruma ri Dios altíra otz iviq'uin y karruma jaja' nu'on perdonar ri pecado y altíra ru-paciencia? Chivach-ka ixre' ntina' chi otz nti'an chica-na pecado ri ntivajo' y jaja' man jun chica nu'on chiva. Pero xa man quire' ta. Jaja' altíra otz iviq'uin, rumare' nrajo' chi nitzalaj-pa ivánima riq'uin y nti'an ri nrajo' jaja'.
45002005	Pero ixre' cof ib'anun cha ri ivánima. Man ntivajo' ta ntiya' can ri pecado. Y ruma quire' nti'an, can ntimol-apa ri castigo chivij. Can xtika ri ru-castigo ri Dios pan ive' chupan ri k'ij antok jaja' xtu'on juzgar. Ruma jaja' can pa ruchojmil nu'on juzgar.
45002006	Ruma xtuya' ruc'axiel chica chiquijunal, conforme ri xqui'an.
45002007	Ri Dios xtuya' ri c'aslien ri man niq'uis ta chica ri man nca'tanie' ta chi niqui'an ri otz; ri niquirayij chi nca'b'ac'ujie' chicaj richin nojiel tiempo, pache' jo'c sakil c'o y chire' je' nem xti'an chica.
45002008	Pero ri man nca'niman ta cha ri Dios, can xtika ri rayoval pa quive'. Y nem ri castigo ri xtika je' pa quive'. Quire' xtib'anataj chica ri man nca'niman ta ri ketzij, y xa ja ri man otz ta ri niquinimaj.
45002009	Quinojiel vinak ri nca'b'ano itziel tak kax, can xtiquik'asaj pakon, y xtiquib'ana' sufrir. Na'ay xtika ri castigo pa quive' ri israelitas, y xtika je' pa quive' ri man israelitas ta.
45002010	Pero quinojiel ri nca'b'ano ri otz, xca'b'ac'ujie' chicaj pache' jo'c sakil c'o, y nem xti'an chica; can xtic'ujie' ri paz riq'uin cánima. Y ja ri israelitas ri na'ay xti'an quire' chica, y xti'an je' chica ri man israelitas ta.
45002011	Ruma ri Dios can junan nu'on chica quinojiel.
45002012	Ri Dios can ruyo'n ri ru-ley chika ojre' israelitas; y xa naka'an pecado, ri Dios can ja ri ley re' ri nucusaj chi nkuru'on juzgar. Pero ri vinak ri man cata'n ta ri ley re' y niqui'an pecado, can xtika je' ri castigo pa quive', pero man xticusas ta ri ley re' chiquij chi nca'an juzgar.
45002013	Ruma man ja ta ri nca'c'axan ri nu'ej ri ley ri ntiel chi man jun chic qui-pecados choch ri Dios, xa ja ri nca'b'ano ri nu'ej ri ley ri ntiel chi man jun chic qui-pecados choch ri Dios.
45002014	Antok ri vinak ri man israelitas ta niqui'an ri nu'ej ri ru-ley ri Dios, mesque ijeje' man caxan ta chica nu'ej, k'alaj chi ja ri cánima ri ni'e'n chica, ri chica ri otz y ri chica ri man otz ta. Inche'l xa c'o ri ley re' riq'uin cánima.
45002015	Inche'l xa tz'ib'an ri ru-ley ri Dios riq'uin cánima, y jare' ri ni'e'n-pa chica, ri chica ri otz y ri chica ri man otz ta. Y ijeje' otz nuna' ri quijaluon y ri cánima antok ja ri otz niqui'an, y antok man otz ta niqui'an, ri quijaluon y ri cánima can nib'isuon.
45002016	Y antok xtalka ri k'ij chi xca'an juzgar quinojiel ri vinak, xtiyo'x ruc'axiel chica ri xqui'an pan aval. Y ri Dios ja ri Jesucristo ri xtucusaj chi nu'on juzgar. Quire' nu'ej ri evangelio ri nitzijuoj.
45002017	Ixre' nuvanakil, can altíra nquixquicuot ruma ix israelitas, ixre' nti'an pensar chi ya xixcolotaj, ruma ri Dios chiva ixre' xuya-ve ri ru-ley. Y altíra ix nima'k ntina-ivi' ruma c'o ri Dios iviq'uin.
45002018	Ixre' ix-tijuon riq'uin ri ru-ley ri Dios, y rumare' ivata'n ri chica nrajo' ri Dios chi nti'an, y ivata'n je' ri chica otz y ri chica man otz ta.
45002019	Y ixre' nti'an pensar chi nquixtiquir nqui'vuc'uaj ri i-muoy y ntiya' qui-luz ri ic'o pa k'aku'n.
45002020	Nqui'tijuoj ri vinak ri man jun kax cata'n, y nqui'tijuoj ri ac'ola'. Ruma chiva ixre' yo'n-ve ri ru-ley ri Dios ri c'o q'uiy no'j chupan y c'o nojiel ri ketzij chupan.
45002021	Ixre' nti'ej chi nqui'tijuoj ri nic'aj chic. ¿Man came nic'atzin ta chi ntitijuoj-ka-ivi' ixre' na'ay? Ixre' nti'ej chica ri nic'aj chi man otz ta ri alak'. ¿Y ixre' xa nquixalak'?
45002022	Ixre' nti'ej chica ri i-c'ulan chi man tiquic'uaj-qui' riq'uin jun chic. Y xa ixre' ri nquixb'ano. Ixre' nti'ej chi itziel ca'tz'iet ri ídolos. Pero xa ixre' mismo nquixalak'-pa chupan ri cachuoch ri ídolos.
45002023	Can ntina-ivi' chi c'o ik'ij ruma c'o ri ru-ley ri Dios iviq'uin. Pero ruma man nti'an ta ri nu'ej chupan ri ley, xa ntikasaj ruk'ij ri Dios.
45002024	Ruma ri ruch'ab'al ri Dios ri tz'ib'an can nu'ej: Ri vinak ri man israelitas ta itziel nca'ch'o' chirij ri Dios, ruma niquitz'at ri itziel tak kax ri nti'an ixre' israelitas. Quire' ri tz'ib'an can.
45002025	Ojre' israelitas can b'anun ri circuncisión chika, y re' altíra otz. Pero xa man naka'an ta ri nu'ej ri ru-ley ri Dios, man jun nic'atzin chi b'anun ri circuncisión chika.
45002026	Y xa c'o jun ache ri man israelita ta y nu'on ri nu'ej ri ley; choch ri Dios, ri jun ri nu'on quire' inche'l xa b'anun ri circuncisión cha, mesque man rub'anun ta.
45002027	Y ri ache ri nu'on ri nu'ej chupan ri ru-ley ri Dios, y man b'anun ta ri circuncisión cha, jaja' ri xtib'ano juzgar ivichin. Ruma ixre', mesque pan ik'a' c'o-ve ri ley re' y b'anun ri circuncisión chiva, xa man nti'an ta ri nu'ej.
45002028	Can ix israelitas y b'anun ri circuncisión chiva. Pero man jo'c ta re' nic'atzin chi nik'alajin chi ix israelitas, ruma ri circuncisión ri b'anun chiva, xa jo'c juviera.
45002029	Ruma choch ri Dios ri ketzij israelitas, ja ri vinak ri sak cánima. Ijeje' can b'anun ri circuncisión pa tak cánima. Ri circuncisión re' ja ri Espíritu Santo nib'ano y man ja ta ri nu'ej ri ley ri nib'ano. Y ri vinak ri b'anun ri circuncisión chica pa tak cánima, jare' ri nca'ka choch ri Dios, mesque man nca'ka ta chiquivach ri vinak.
45003001	Y xa quire', ¿chica nakach'ec chi oj israelitas? ¿Y chica otz nuc'am-pa chika ri circuncisión?
45003002	Inre' ni'ej chiva chi c'o q'uiy otz nuc'am-pa chika. Ri na'ay, ja chi ri Dios pa kak'a' ojre' ruyo'n ri ruch'ab'al.
45003003	Y xa ic'o kavanakil ri man xquinimaj ta ri ruch'ab'al ri Dios, ¿otz came naka'ej chi ri Dios man xtu'on ta ri ru'e'n?
45003004	Man quire' ta. Ri Dios can nu'on ri nu'ej, mesque quinojiel ri vinak man quire' ta niqui'an. Inche'l ri tz'ib'an can chupan ri ruch'ab'al ri Dios: Ri vinak xtiquitz'at chi ketzij ri na'ej. Y xa ic'o vinak ri altíra itziel nca'ch'o' chavij, can xtik'alajin chi man ketzij ta ri niqui'ej. Quire' nu'ej ri tz'ib'an can.
45003005	Y xa ruma ri man choj ta ri naka'an, más k'alaj chi ri Dios can choj, ¿chica naka'ej? ¿Man choj ta came ri Dios ruma nuya' ri castigo pa kave'? (Inre' nquich'o' inche'l chica-na vinak.)
45003006	Man quire' ta. Ruma xa ta quire', ri Dios man ta nitiquir nca'ru'on juzgar ri vinak.
45003007	Pero xa ruma ri man ketzij ta ri ni'ej, rumare' nik'alajin chi ketzij nojiel ri nu'ej ri Dios, y xa más niyo'x ruk'ij, ¿karruma nqui'an juzgar inche'l jun pecador?
45003008	Man ti'an pensar chi ruma nti'an ri itziel tak kax nipa ri otz. Ruma quinojiel ri quire' niqui'ej, can otz chi nika ri castigo pa quive', pero ic'o ri nca'e'n chi ojre' jare' nakac'ut, y re' man ketzij ta.
45003009	¿Y vacame chica nti'ej ixre'? ¿Ja came ojre' israelitas ri más oj otz choch ri Dios que ri man israelitas ta? Man quire' ta. Inche'l xin'ej yan, quinojiel vinak, israelitas o man israelitas ta, quinojiel ic'o chuxie' ri pecado.
45003010	Quire' je' nu'ej ri ruch'ab'al ri Dios ri tz'ib'an can: Man jun vinak choj ruc'aslien. Ni xa ta jun.
45003011	Man jun nrajo' ni'ka paro' (nu'on entender) chica ri otz y man jun je' ri nicanun ri Dios.
45003012	Quinojiel man xcajo' ta xa'a chupan rub'iey ri Dios. Man jun vinak otz ruc'aslien. Man jun nib'ano ri otz. Ni xa ta jun.
45003013	Ri pa quichi' can inche'l jun jul pache' mukun jun quiminak y xjak chic jun b'ay. Niqui'an maña riq'uin ri niqui'ej. I-inche'l ru-vaniena cumatz c'o pa quichi'.
45003014	Can siempre itziel nca'ch'o' chiquij nic'aj chic. Can pakon ri tzij ri nca'qui'ej.
45003015	Man tica'xaj jun kax, can jun-anin nca'a chi nca'quimisan.
45003016	Xa chica-na lugar nca'k'ax-ve niquiya' can b'is y sufrimiento.
45003017	Man cata'n ta chi chica modo niquic'uaj ri b'ay richin paz.
45003018	Man niquixi'ij ta qui' choch ri Dios. Quire' ri tz'ib'an can.
45003019	Y ojre' kata'n chi ri nu'ej ri ru-ley ri Dios ri tz'ib'an can, chica ri ic'o chuxie' ri ley re' nich'o-ve. Mare' man jun nitiquir ni'e'n chi manak ru-pecado. Can quinojiel ri ic'o choch-ulief xca'b'aka choch ri Dios chi nca'ru'on juzgar.
45003020	Man jun vinak ruma rub'anun nojiel ri nu'ej ri ru-ley ri Dios, can ta rumare' ntiel chi man jun chic ru-pecado choch. Ri ley re' xa nuc'ut chakavach chi oj pecadores.
45003021	Y vacame ri Dios nuc'ut chakavach chica modo naka'an chi ntiel chi man jun chic ka-pecado choch. Jaja' nuc'ut chakavach chi man ruma ta ri ru-ley antok choj nik'alajin ri kac'aslien choch, inche'l ri tz'ib'an can chupan ri ru-ley y inche'l ri tz'ib'an can cuma ri profetas ri xa'c'ujie' ojier can tiempo.
45003022	Ri Dios nuc'ut chakavach chi quinojiel ri niquicukub'a' quic'u'x riq'uin ri Jesucristo y niquinimaj, ntiel chi man jun chic qui-pecado choch ri Dios. Ruma choch jaja' oj junan konojiel,
45003023	ruma konojiel xka'an pecar, y rumare' naj xojc'ujie-ve choch ri Dios ri c'o ruk'ij.
45003024	Pero ruma ri favor ri xu'on ri Dios chika, ntiel chi man jun chic ka-pecado choch jaja'. Y ri favor re' xa nusipaj chika, ruma ri Cristo Jesús xcon chi xutoj nojiel ri ka-pecado.
45003025	Ri Dios xutak-pa ri Cristo chi xcon y x'in ruquiq'uiel pa qui-cuenta ri vinak. Ri nucukub'a' ruc'u'x riq'uin ri Cristo can ni'an perdonar ri ru-pecado. Ri Dios can ranun-pa pensar chi nutak-pa ri Cristo, chi nuc'ut chi c'o ru-paciencia, mare' k'alaj chi can choj-ve ri xu'on antok man xuya' yan ta pa ri castigo pa quive' ri vinak ri xa'c'ujie' ojier can tiempo.
45003026	Y k'alaj chi choj ri nu'on chupan ri ka-tiempo ojre', antok nu'on chika chi man jun chic ka-pecado choch ruma kacukub'an kac'u'x riq'uin ri Jesús.
45003027	Rumare' manak modo nakana' chi c'o kak'ij y naka'ej chi otz kac'aslien. Ruma man xojcolotaj ta ruma otz ri xka'an, xojcolotaj ruma xkacukub'a' kac'u'x riq'uin ri Jesús.
45003028	Y k'alaj chi chica-na vinak ri nucukub'a' ruc'u'x riq'uin ri Jesús, ntiel chi man jun chic ru-pecado choch ri Dios, mesque man rub'anun ta pa ri nu'ej chupan ri ru-ley ri Moisés.
45003029	¿C'o came modo naka'ej chi ri Dios jo'c kichin ojre' ri oj israelitas? Manak modo naka'ej quire', ruma ri Dios can Qui-Dios je' ri man israelitas ta.
45003030	Jo'c jun Dios c'o, y jaja' nib'ano chica quinojiel chi man jun chic qui-pecado choch ruma niquicukub'a' quic'u'x riq'uin; xa israelitas ri b'anun ri circuncisión chica o man israelitas ta ri man b'anun ta ri circuncisión chica.
45003031	¿Ni'ka pan ive' (nti'an entender) ixre' chi ojre' xka'ej chi ri ru-ley ri Moisés, manak chic rakalien chica ri quicukub'an quic'u'x riq'uin ri Jesús? Man quire' ta. Ri kacukub'an kac'u'x riq'uin ri Jesús, jare' ri nakanimaj chi ri ley c'o rakalien.
45004001	¿Chica xtaka'ej chirij che'l xcolotaj ri Abraham, ri ojier katata' ojre' israelitas?
45004002	Ri Abraham xiel chi man jun chic ru-pecado choch ri Dios, pero man ruma ta ri otz ri xa'ru'on. Xa ta quire', jaja' xtiquir ta xuya-ka ruk'ij ruyuon. Pero choch ri Dios man quire' ta.
45004003	Ruma chupan ri ruch'ab'al ri Dios ri tz'ib'an can, nu'ej: Ri Abraham xunimaj ri Dios, y rumare' ri Dios xu'on cha chi xiel chi man jun chic ru-pecado choch. Quire' nu'ej ri tz'ib'an can.
45004004	Ri nisamaj, can nituoj. Ri niyo'x cha, man choj ta nisipas cha, xa can inque akan choch.
45004005	Pero man jun nicolotaj ruma altíra nisamaj. Mesque nu'on kax man otz ta, pero xa nunimaj ri Dios, ri Dios can nu'on cha chi man jun chic ru-pecado choch ruma nucukub'a' ruc'u'x riq'uin.
45004006	Inche'l ru'e'n can ri David, chi can ja'al ca'quicuot ri vinak ri ni'an chica ruma ri Dios chi man jun chic qui-pecado choch ruma xquinimaj, y man ruma ta ri otz ri xa'qui'an.
45004007	Ri David ru'e'n can: Can ja'al ca'quicuot ri vinak ri b'anun chic perdonar nojiel ri qui-pecados y xtz'apes can ruve'.
45004008	Can ja'al ca'quicuot ri xti'e'x chica ruma ri Ajaf Dios chi manak chic pecado cakan. Quire' ru'e'n can ri David.
45004009	¿Jo'c came quichin ri b'anun ri circuncisión chica chi can ja'al ca'quicuot, o quichin je' ri man b'anun ta ri circuncisión chica? Ri más nic'atzin naka'an ja chi kanimaj ri Dios, inche'l xu'on ri Abraham. Jaja' xucukub'a' ruc'u'x riq'uin ri Dios y rumare' ri Dios xu'on cha chi man jun chic ru-pecado choch.
45004010	Antok ri Dios xu'on cha chi man jun chic ru-pecado choch, ¿b'anun chic came ri circuncisión cha o maja'? Ri Abraham c'a maja' ti'an ri circuncisión cha.
45004011	Y ri circuncisión ri x'an cha, xa ratal chi jaja' manak chic ru-pecado choch ri Dios ruma xucukub'a' ruc'u'x riq'uin. Pero jaja' manak chic ru-pecado choch ri Dios antok c'a maja' ti'an ri circuncisión cha, y rumare' jaja' xuoc quitata' quinojiel ri niquinimaj ri Dios, mesque man b'anun ta ri circuncisión chica y ni'an chica chi manak chic qui-pecado choch ri Dios.
45004012	Y ri Abraham katata' je' ojre' israelitas ri b'anun ri circuncisión chika, xa nakacukub'a' kac'u'x riq'uin ri Dios inche'l xu'on jaja', antok c'a maja' ti'an ri circuncisión cha.
45004013	Ri Dios xu'on prometer cha ri Abraham chi xtuya' ri roch-ulief cha, y chica je' ri rumáma. Ruma ri Abraham xucukub'a' ruc'u'x riq'uin, rumare' xiel chi man jun chic ru-pecado choch, y man ruma ta xu'on ri nu'ej ri ru-ley ri Moisés.
45004014	Ruma xa ta chica ri vinak ri nca'b'ano ri nu'ej ri ley niyo'x ri ranun prometer ri Dios; man jun nic'atzin chi ojre' kacukub'an kac'u'x riq'uin ri Dios, ruma man niyo'x ta chika ri ranun prometer ri Dios.
45004015	Ri ley nuc'am-pa castigo. Pero xa man ta c'o ri ley re', man ta ni'e'x chika chi xa man naka'an ta ri nu'ej.
45004016	Rumare' ri Dios jo'c chica ri niquicukub'a' quic'u'x riq'uin nuya' ri ranun prometer. Nuya' chica chi nik'alajin ri ru-favor jaja'. Y nuya' chica xa ic'o o man ic'o ta chuxie' ri ley. Ri nic'atzin niqui'an jo'c tiquicukub'a' quic'u'x riq'uin ri Dios, inche'l xu'on ri Abraham ri katata' konojiel ojre' ri kacukub'an kac'u'x riq'uin ri Dios.
45004017	Inche'l nu'ej chupan ri tz'ib'an can antok ri Dios xu'ej cha ri Abraham: Nub'anun chava chi at quitata' q'uiy vinak. Quire' xu'ej ri Dios antok xuc'ut-ri' choch ri Abraham. Y ri Abraham can xunimaj ri Dios. Ri Dios nca'ruc'asuoj ri quiminaki', y jaja' nu'ej ri kax ri man ic'o ta, inche'l xa ic'o.
45004018	Ri Abraham xunimaj chi nib'anataj ri x'e'x cha ruma ri Dios, mesque ri x'e'x cha xa altíra cuesta ruma jaja' xa mámix chic. Pero can xunimaj ri xu'ej ri Dios cha, chi ntuoc quitata' q'uiy vinak y nca'c'ujie' iq'uiy rumáma.
45004019	Mesque ri Abraham c'o la'k cien rujuna', y ri Sara ri raxjayil xa aviela chic y manak ral alaxnak, jaja' xucukub'a' ruc'u'x riq'uin ri xu'ej ri Dios cha.
45004020	Y can xroyo'iej ri xu'on prometer ri Dios cha, y man caca' ta ruc'u'x xroyo'iej, xa can xucukub'a' más ruc'u'x riq'uin ri Dios y xuya' je' ruk'ij ri Dios.
45004021	Ri Abraham rata'n ja'al chi ri Dios c'o ru-poder chi nu'on nojiel ri ranun prometer.
45004022	Y ruma ri Abraham xucukub'a' ruc'u'x riq'uin ri Dios, ri Dios xu'on cha chi xiel chi man jun chic ru-pecado choch.
45004023	Y ri nu'ej chupan ri ruch'ab'al ri Dios ri tz'ib'an can, man jo'c ta nu'ej chica manera ri Abraham xiel chi man jun chic ru-pecado choch ri Dios,
45004024	xa nu'ej chika ojre' chica manera je' ntiel chi man jun chic ka-pecado choch ri Dios, vi xa nakanimaj ri Dios ri xc'asuon-pa ri Kajaf Jesús chiquicajol ri quiminaki'.
45004025	Ri Jesús xjach chi xquimisas ruma ka-pecados ojre', y xc'astaj-pa chi quire' ntiel chi manak chic ka-pecado choch ri Dios.
45005001	Manak chic ka-pecado choch ri Dios ruma kacukub'an kac'u'x riq'uin ri Kajaf Jesucristo. Y ruma ri Jesucristo, ri Dios vacame otz nkojrutz'at.
45005002	Y jo'c ruma xkacukub'a' kac'u'x riq'uin ri Jesucristo, ri Dios xu'on ri favor chika chi vacame cof ojc'o. Y nkojquicuot ruma kayo'ien ri k'ij antok junan xkojb'ac'ujie' riq'uin ri Dios ri c'o namalaj ruk'ij.
45005003	Y nkojquicuot man jo'c ta ruma kayo'ien ri k'ij antok xkojb'ac'ujie' riq'uin ri Dios, xa nkojquicuot je' antok nakak'asaj sufrimiento, ruma kata'n chi antok naka'an sufrir, re' nu'on chika chi ojre' nic'ujie' más ka-paciencia.
45005004	Y antok c'o chic ka-paciencia, re' nu'on chika chi más nkucover chupan ri kac'aslien choch ri Dios. Y antok cof chic ojc'o pa kac'aslien choch ri Dios, re' nu'on chi más nakayo'iej-apa ri xtiyo'x chika.
45005005	Y ketzij xtiyo'x chika ri kayo'ien. Y xa jare' kayo'ien, manak xkuq'uix, ruma ri Dios altíra nkojrajo'. Y kata'n chi nkojrajo', ruma ruyo'n ri Espíritu Santo pa tak kánima.
45005006	Ojre' man nkojtiquir ta nakacol-ki' kayuon, mare' antok xalka ri k'ij, ri Cristo xcon kuma ojre', mesque man otz ta kac'aslien choch ri Dios.
45005007	Can ketzij chi man jun nrajo' nicon pa ruc'axiel jun chic, mesque rata'n chi ruc'uan jun choj c'aslien. O talvez jun nuya' rutzij chi nicon pa ruc'axiel jun chic ri otz nu'on.
45005008	Pero ri Dios xuc'ut chakavach chi altíra nkojrajo', ruma mesque c'a oj pecadores, ri Cristo xcon pa ka-cuenta.
45005009	Vacame, ya que manak chic ka-pecado choch ri Dios ruma ri Jesucristo xcon y x'in ruquiq'uiel kuma ojre', rumare' xkojcolotaj choch ri castigo ri xtuya' ri Dios.
45005010	Ojier can, oj ru-enemigos ri Dios. Pero vacame, ruma ri Ruc'ajuol xcon pa kac'axiel, ri Dios xu'on ru-amigos chika. Y xa ri Dios xuya-pa ri Ruc'ajuol chi xcon pa kac'axiel antok c'a oj ru-enemigos; vacame ruma oj ru-amigos chic, can xkojcolotaj richin nojiel tiempo, ruma ri Kajaf Jesucristo c'as richin nojiel tiempo.
45005011	Y man jo'c ta re', vacame nkojquicuot riq'uin ri Dios, ruma ja ri Kajaf Jesucristo xb'ano chi vacame oj ru-amigos ri Dios.
45005012	Ri pecado ruma jun ache xuoc-pa choch-ulief. Ri ache re' ja ri Adán. Y ri pecado xuc'am-pa ri camic. Rumare' quinojiel vinak nca'con, ruma niqui'an pecado.
45005013	Antok ri Dios maja' tuya-pa ri ley cha ri Moisés, ya c'o chic ri pecado choch-ulief, pero antok manak ri ley, man ni'e'x ta chi c'o pecado.
45005014	Pero antok maja' c'o ri ley, mesque man x'e'x ta chi c'o pecado, quinojiel xa'con; desde Adán hasta Moisés; mesque man junan ta qui-pecado riq'uin ri Adán. Y ri Adán xuc'ut ri chica ri xtipa después.
45005015	Ri xu'on ri Adán man junan ta riq'uin ri xu'on ri Jesucristo, ruma ri Jesucristo can xojrucol. Ri ru-pecado ri Adán xu'on chika konojiel chi xojuoc pa ruk'a' ri camic. Pero ri xu'on ri Jesucristo, ruyuon otz nuc'am-pa chika, y re' xa ruma ri ru-favor ri Dios.
45005016	Y ri xuc'am-pa ri ru-pecado ri Adán, man junan ta riq'uin ri xu'on ri Cristo chi xojrucol. Ruma riq'uin ri jun oc pecado ri xu'on ri Adán choch ri Dios, can quinojiel vinak xa'uoc pecadores y rumare' xca'an juzgar chi niyo'x ri castigo pa quive'. Pero ri xu'on ri Cristo can altíra rakalien, ruma riq'uin re' ntiel chi manak chic ka-pecado choch ri Dios.
45005017	Jo'c ruma ri ru-pecado ri Adán, quinojiel vinak xa'uoc pa ruk'a' ri camic. Pero ri xu'on ri Jesucristo más rakalien y rumare' ri nca'colotaj, can xca'c'asie' richin nojiel tiempo. Can nu'on chica chi manak chic qui-pecado choch ri Dios. Y ruma ri ru-favor ri Dios, xca'c'asie' y junan xtiqui'an reinar.
45005018	Ruma ri pecado ri xu'on ri Adán, nika ri castigo pa quive' quinojiel vinak. Pero ruma ri xu'on ri Cristo can choj-ve, rumare' quinojiel ri vinak ri niquinimaj jaja', ntiel chi manak chic qui-pecado choch ri Dios y niquil ri c'aslien ri man niq'uis ta.
45005019	Ruma ri Adán man xunimaj ta ri x'e'x cha ruma ri Dios, rumare' quinojiel vinak c'o qui-pecados. Pero ri Jesucristo xunimaj nojiel ri x'e'x cha ruma ri Dios, rumare' iq'uiy ri ni'an chica chi manak chic qui-pecado choch ri Dios.
45005020	Antok ri Dios xuya' ri ley, más xa'b'ak'alajin-pa ri pecado. Y ruma xa'b'ak'alajin-pa ri pecado, más xk'alajin-pa ri ru-favor ri Dios pa quive' ri vinak.
45005021	Y ri pecado xu'on chica quinojiel vinak chi xa'uoc pa ruk'a' ri camic. Pero ri ru-favor ri Dios nu'on chika chi manak chic ka-pecado choch y chi c'o kiq'uin ri c'aslien ri man niq'uis ta ruma ri xu'on ri Kajaf Jesucristo.
45006001	¿Chica xtaka'ej vacame? ¿C'a otz came naka'an pecado chi quire' más nik'alajin-pa ri ru-favor ri Dios pa kave'?
45006002	Can man otz ta. Ojre' xa kayo'n chic can ri pecado. Can inche'l xojcon yan, y rumare' man otz ta chic chi c'a naka'an pecado.
45006003	¿Man ivata'n ta c'a chi ri bautismo jare' ratal chi ojre' can xojcon yan junan riq'uin ri Cristo Jesús, y chi jo'c jun kab'anun riq'uin?
45006004	Antok xoj'an bautizar, inche'l can xojcon riq'uin, y inche'l xojmuk je' junan riq'uin, y ri Cristo xc'astaj-pa ruma ri namalaj ru-poder ri Katata' Dios, mare' vacame kuc'uaj jun c'ac'ac' c'aslien.
45006005	Y ruma can inche'l xojcon junan riq'uin ri Cristo antok xoj'an bautizar, can xkojc'astaj je' riq'uin, ruma jaja' can xc'astaj-pa.
45006006	Ruma rub'anun-pa, xkuc'uaj jun itziel c'aslien. Pero can inche'l xojb'ajix riq'uin ri Jesucristo choch ri cruz, y rumare' ri itziel c'aslien re' xq'uis can y xojcolotaj-pa pa ruk'a' ri pecado.
45006007	Quinojiel ri inche'l can xa'con riq'uin ri Cristo, ntiel chi manak chic qui-pecado choch ri Dios.
45006008	Y ruma ojre' inche'l xojcon riq'uin ri Cristo antok jaja' xcon, rumare' nakanimaj chi xkojc'asie' je' riq'uin.
45006009	Y kata'n chi ri Cristo xc'astaj-pa chiquicajol ri quiminaki', y vacame man chic xticon ta, ruma ri camic manak chic ruk'a' cha.
45006010	Antok xcon jaja', ja xq'uis ruchuk'a' ri pecado. Jo'c jun b'ay xcon ruma nojiel pecado. Y vacame c'as y nuya' ruk'ij ri Dios.
45006011	Y ojre' man takamastaj chi oj-quiminak chic choch ri pecado, pero vacame ojc'as chi nakaya' ruk'ij ri Dios, ruma jun kab'anun riq'uin ri Kajaf Jesucristo.
45006012	Rumare' man takaya' lugar chi ntuoc chic pa ri pecado kiq'uin, chi nkuruc'uaj chupan ri itziel tak kax ri nurayij ri ka-cuerpo.
45006013	Man ca'kacusaj ri kak'a-kakan chi naka'an ri pecado, xa kajacha-ki' pa ruk'a' ri Dios chi quire' jo'c ri otz naka'an, ruma ojier can oj-quiminak chupan ri pecado, pero vacame kuc'uan chic jun c'ac'ac' c'aslien.
45006014	Ri pecado man jun chic ruk'a' chika. Ojre' man ojc'o ta chic chuxie' ri ru-ley ri Moisés, vacame ojc'o chuxie' ri ru-favor ri Dios.
45006015	Rumare', ¿c'a otz came naka'an pecado, ruma ja ri ru-favor ri Dios ri nicalo kichin, y man ja ta ri ley? Man quire' ta.
45006016	Ixre' ja'al ivata'n chi chica-na vinak ri nujach-ri' chi ntuoc ru-esclavo jun chic, can nic'ujie' chuxie' ri rutzij ri rajaf. Rumare' ojre' xa xtaka'an ri pecado, can xkojuoc inche'l jun ru-esclavo ri pecado y re' xkojruc'uaj pa camic. Pero xa naka'an ri nrajo' ri Dios, xkojuoc ru-esclavo jaja' y can xkojruc'uaj chupan ri choj c'aslien.
45006017	Rub'anun-pa, ixre' xixc'ujie' pa ruk'a' ri pecado, pero vacame tiox b'a' cha ri Dios chi ixre' riq'uin nojiel ivánima iniman ri ruch'ab'al, ri c'utun chivach.
45006018	Vacame man ixc'o ta chic pa ruk'a' ri pecado, xa ix ru-siervos chic ri Dios y ivuc'uan chic jun choj c'aslien.
45006019	Y ruma ixre' xa cuesta ni'ka pan ive' (nti'an entender) nojiel ri nu'e'n, rumare' xincusaj ri ejemplo chirij jun esclavo; ruma ri rub'anun-pa, xicusaj ri ik'a-ivakan chi xi'an pecado y xi'an ri man otz ta y ri man sak ta. Pero vacame nic'atzin chi nticusaj ri ik'a-ivakan richin nti'an ri choj, chi quire' sak ri ic'aslien choch ri Dios.
45006020	Ruma antok ixre' c'a ix esclavos richin ri pecado, man xi'an ta pensar jub'a' chi can nic'atzin ntivuc'uaj jun choj c'aslien.
45006021	¿Y chica came xich'ec chirij nojiel ri itziel c'aslien ri xivuc'uaj? Y vacame nquixq'uix antok nalka pan ive' ri itziel tak kax ri xi'an, ri xa camic nuc'am-pa pa ruq'uisb'al.
45006022	Pero vacame ya ix libres pa ruk'a' ri pecado, y vacame xa ix ru-siervos ri Dios, y yo'n chic chiva jun c'aslien sak, y ri c'aslien re' nuc'am-pa ri c'aslien ri man niq'uis ta.
45006023	Ruma ri rajal ri nuya' ri pecado chika ja ri camic. Pero ri Dios ja ri c'aslien ri man niq'uis ta ri nusipaj chika, ruma xa jun kab'anun riq'uin ri Kajaf Jesucristo.
45007001	Hermanos, ixre' ivata'n ri chica nu'ej ri ley, y ivata'n chi jo'c antok jun vinak c'as, c'o chuxie' ri ley re'.
45007002	Inche'l nu'ej chupan ri ley, chi jun ixok c'ulan manak modo nujach-ri' riq'uin ri rachajil, antok ri ache xa c'a c'as. Pero xa nicon-el ri rachajil, ri ixok nic'ujie' can libre choch ri ru-ley ri c'ulub'ic.
45007003	Pero xa nic'ujie' riq'uin jun chic ache antok c'a c'as ri rachajil, can pecado ri nu'on. Pero xa quiminak chic ri rachajil, nic'ujie' can libre, ri ixok c'o modo nic'ulie' riq'uin jun chic ache, y ri ley man nu'ej ta chi pecado nu'on xa nic'ulie' chic jun b'ay.
45007004	Hermanos, quire' je' kab'anun ojre'. Inche'l can xojcon choch ri ru-ley ri Moisés antok ri Cristo xcon. Y rumare' man ojc'o ta chic chuxie' ri ley re', vacame oj richin chic ri Cristo, ri xc'astaj-pa chiquicajol ri quiminaki'. Y ruma oj richin chic ri Cristo, kuc'uaj jun otz kac'aslien; inche'l nrajo' ri Dios.
45007005	Ri rub'anun-pa, xa'ka'an ri itziel tak kax ri xa'karayij, y ri ru-ley ri Moisés nu'ej chi man otz ta ri xka'an. Pero ri ley re' xu'on chika chi xkacusaj ri ka-cuerpo richin xa'ka'an ri pecado, y ri pecado xa camic xuc'am-pa pa kave'.
45007006	Ojier can, xojc'ujie' chuxie' ri ru-ley ri Moisés; pero vacame inche'l xojcon yan choch ri ley re', y rumare' oj libres choch vacame. Vacame naka'an ri nrajo' ri Dios ruma ri c'ac'ac' c'aslien ri yo'n chika ruma ri Espíritu Santo, y man ruma ta chic ri nu'ej ri ley ri tz'ib'an can.
45007007	Y vacame, ¿chica naka'ej? ¿Itziel came ri ru-ley ri Moisés? Man quire' ta. Xa man ta ri ley, inre' man ta vata'n chica ri pecado. Ri ley nu'ej: Man tarayij chi aviq'uin ta atre' c'o-ve ri c'o riq'uin jun chic. Y xa man ta ri ley, inre' man ta xinvatamaj chi pecado xa nirayij ri c'o riq'uin jun chic.
45007008	Pero ruma ri ley nu'ej chi can pecado, xa'b'ak'alajin-pa ri pecado ri c'o pa vánima, y xu'on chuva chi más xa'nrayij nojiel quivach itziel tak kax. Pero xa man ta c'o ri ley, ri pecado quiminak ta.
45007009	Antok c'a maja' nub'anun entender otz ri ley, xin'an pensar chi c'o nuc'aslien. Pero ri k'ij antok xi'ka pano' (xin'an entender) ri nu'ej ri ley, xc'astaj-pa ri pecado ri c'o pa vánima, y c'ajare' xinna'iej chi xa in-quiminak ruma ri pecado.
45007010	Ri ru-ley ri Moisés nuc'ut ri chica modo nilitaj ri c'aslien. Pero inre' man xinvil ta c'aslien, ruma xa camic ri xinvil.
45007011	Y quire' xb'anataj viq'uin ruma ri pecado ri c'o pa vánima xiru'on engañar, ruma ja ri ley ri xucusaj chi xiruquimisaj.
45007012	Ri ley can santa, can otz y can choj nojiel ri nu'ej.
45007013	Pero, ¿ni'ej came inre' chi ja ri utzulaj ley re' ri xu'on chuva chi xicon? Man quire' ta, ruma ri ley can otz, pero ja ri pecado ri xc'amo-pa ri camic pano', ruma xu'on chuva chi inre' man xinnimaj ta ri nu'ej ri ley. Y rumare' ri ley xuc'ut chinoch ri chica ri pecado; y riq'uin re', can k'alaj chi ri pecado can itziel.
45007014	Kata'n chi ri ley riq'uin ri Dios patanak-ve. Pero inre' xa in vinak ri inc'o pa ruk'a' ri pecado.
45007015	Inre' man ni'ka ta pano' (man ni'an ta entender) ri ni'an ruma nivajo' ni'an ri otz y man ni'an ta, y man nivajo' ta chic ni'an ri itziel tak kax, pero xa jare' ri ni'an.
45007016	Y ri man nivajo' ta ni'an, xa jare' yan chic ni'an, riq'uin re' nik'alajin chi ri ley otz ri nu'ej.
45007017	Y rumare' nquitiquir ni'ej chi man inre' ta ri nquib'ano ri man otz ta, xa ja ri pecado ri c'o pa vánima ri nib'ano chuva chi ni'an ri man otz ta.
45007018	Inre' in jun vinak ri man jun otz c'o pa nuc'aslien. Nivajo' ni'an ri otz, pero man nquitiquir ta.
45007019	Mesque ja ri otz ri nivajo' ni'an, man ni'an ta. Y ri itziel ri man nivajo' ta chic ni'an, xa jare' ri ni'an.
45007020	Y xa ja ri man nivajo' ta ni'an, xa jare' ri ni'an, nik'alajin chi xa ja ri pecado ri c'o pa vánima ri nib'ano chuva chi ni'an ri man otz ta.
45007021	Y inre' nitz'at chi siempre quire' nib'anataj viq'uin, ruma antok inre' nivajo' ni'an ri otz, man nquitiquir ta; ruma ri pecado ri c'o pa vánima.
45007022	Ri vánima can altíra niquicuot riq'uin ri nu'ej ri ru-ley ri Dios.
45007023	Pero vata'n chi c'o chic jun ley ri c'uayuon vichin. Y ri jun ley re' man nrajo' ta nu'on ri nurayij ri vánima. Ri ley re' ja ri pecado. Can inc'o pa ruk'a' y in-ximil.
45007024	¡Juye' noch ruma ri nub'anun! ¿Chica nquicalo pa ruk'a' ri nu-cuerpo ri nquiruc'uaj pa camic?
45007025	Xa tiox b'a' niya' cha ri Dios, ruma ri Kajaf Jesucristo xirucol. Ruma ri vánima can nrajo' nu'on ri ru-ley ri Dios. Pero cha ri nu-cuerpo ni'an itziel tak kax, rumare' c'a inc'o chuxie' ri ru-ley ri pecado.
45008001	Vacame c'a, man xtika ta chic ri nem castigo pa kave', ruma ojre' xa jun chic kab'anun riq'uin ri Cristo Jesús, y man oj-uc'uan ta chic ruma ri itziel tak kax ri nca'karayij, y xa ja yan chic ri Espíritu Santo ri oj-c'uayuon.
45008002	Antok xojuoc chuxie' ri ru-ley ri Espíritu Santo richin c'aslien, ja xojcolotaj choch ri ru-ley ri pecado y ri camic, ruma ri Cristo Jesús.
45008003	Ri ru-ley ri Moisés man xtiquir ta xojrucol, ruma ojre' man xka'an ta ri nu'ej. Pero chi nkojcolotaj, ri Dios xutak-pa ri Ruc'ajuol choch-ulief, chi xuoc vinak inche'l ojre'. Pero jaja' man jun ru-pecado, jaja' xcon ruma ka-pecado ojre', y riq'uin re' ri Dios xojrucol choch ri ru-poder ri pecado.
45008004	Quire' xu'on chi quire' ojre' nakuc'uaj jun choj c'aslien inche'l ri b'e'n can chupan ri ru-ley ri Moisés. Man oj-uc'uan ta chic ruma ri itziel tak kax ri nca'karayij, ruma vacame xa ja ri Espíritu Santo ri c'uayuon kichin.
45008005	Ri i-uc'uan cuma ri itziel tak kax ri nca'quirayij, can jo'c niqui'an pensar re'. Pero ri i-uc'uan ruma ri Espíritu Santo, can jo'c niqui'an pensar ri nrajo' ri Espíritu Santo.
45008006	Ri jo'c niqui'an pensar ri itziel tak kax ri nca'quirayij, xa camic ri nuc'am-pa chica. Pero ri jo'c niqui'an pensar ri nrajo' ri Espíritu Santo, c'aslien y paz nuc'am-pa chica.
45008007	Ri i-uc'uan cuma ri itziel tak kax ri nca'quirayij, can itziel niquitz'at ri Dios, man niquinimaj ta ri nu'ej ri ru-ley ri Dios, y man nca'tiquir ta nca'niman.
45008008	Ri i-uc'uan cuma ri itziel tak kax ri nca'quirayij, man nca'tiquir ta niqui'an ri nika choch ri Dios.
45008009	Pero ixre' man ix-uc'uan ta chic cuma ri itziel tak kax ri nca'irayij; ixre' xa ja ri Ru-Espíritu ri Dios ri c'uayuon ivichin. Can quire' ib'anun, si es que c'o ri Ru-Espíritu ri Dios pa tak ivánima. Xa jun manak ri Ru-Espíritu ri Dios riq'uin, man richin ta ri Cristo.
45008010	Pero xa ri Cristo c'o pa tak ivánima, c'o iviq'uin ri c'aslien ri man niq'uis ta, ruma ntiel chi man jun chic i-pecado choch ri Dios. Y can ketzij chi ruma ri pecado nkucon-el choch-ulief, pero riq'uin ri Cristo c'o kac'aslien.
45008011	Si es que c'o ri Ru-Espíritu ri Dios pa tak ivánima, ri xc'asuon-el richin ri Jesús chiquicajol ri quiminaki', ri Dios ri xc'asuon-el richin ri Cristo Jesús, xquixruc'asuoj je' el ixre' chiquicajol ri quiminaki', ruma c'o ri Espíritu Santo iviq'uin.
45008012	Rumare' hermanos, ojre' c'o kac'as riq'uin ri Espíritu Santo, pero quiq'uin ri itziel tak kax ri nca'karayij manak kac'as, ruma man otz ta chi naka'an ri itziel tak kax ri nca'karayij.
45008013	Ruma xa nca'ka'an ri itziel tak kax ri nca'karayij, xa camic nuc'am-pa chika. Pero xa riq'uin ri ru-poder ri Espíritu Santo nkojcovin chirij ri itziel tak kax ri nca'karayij, can xtic'ujie' kiq'uin ri c'aslien ri man niq'uis ta.
45008014	Ruma quinojiel ri i-uc'uan ruma ri Ru-Espíritu ri Dios, can i-ralc'ual chic ri Dios.
45008015	Antok xyo'x ri Espíritu chika, ja xojuoc ralc'ual ri Dios. Ruma ojier can, antok c'a ojc'o chuxie' ri pecado, altíra nakaxi'ij-ki'. Pero vacame, ruma c'o ri Espíritu Santo kiq'uin, man chic nakaxi'ij ta ki', y vacame Katata' naka'ej cha ri Dios.
45008016	Ruma ja ri Espíritu Santo nib'ano chika chi nakana' riq'uin kánima chi ketzij chi oj ralc'ual ri Dios.
45008017	Y ruma oj ralc'ual chic ri Dios, can c'o je' jun herencia ri xtiyo'x chika; junan xtiyo'x chika riq'uin ri Cristo. Pero xa nakacoch' ri sufrimiento, inche'l xu'on sufrir ri Cristo, xtic'ujie' kak'ij inche'l jaja' c'o ruk'ij.
45008018	Vacame naka'an sufrir ruma ojc'o vave' choch-ulief; pero vata'n chi antok xkojb'ac'ujie' riq'uin ri Cristo, man junan ta riq'uin ri sufrimiento richin ri roch-ulief, ruma ri Cristo c'o ruk'ij y xtiyo'x kak'ij chicaj.
45008019	Y ri roch-ulief y ri nic'aj chic kax ri i-rub'anun ri Dios, can quiyo'ien ri k'ij antok xca'k'alajin ri ralc'ual ri Dios.
45008020	Ruma ri roch-ulief y ri nic'aj chic kax ri xa'ru'on ri Dios can i-otz, pero después xu'on chica chi man jun quikalien. Quire' xu'on ri Dios chica, y man ijeje' ta xa'rayin. Pero ri Dios mismo rub'anun chica chi quiyo'ien ri k'ij chi nca'chojmix chic.
45008021	Ri pecado xu'on cha nojiel ri ranun ri Dios, chi xq'uis pa quive'. Pero xtalka jun k'ij chi xca'colotaj choch re'. Inche'l xtib'anataj kiq'uin ojre' ri oj ralc'ual chic ri Dios chupan ri k'ij antok xti'an chika chi xtic'ujie' kak'ij.
45008022	Nojiel ri i-rub'anun ri Dios niqui'an sufrir y nca'jilo inche'l nu'on jun ixok antok xalka ri k'ij chi nic'ujie' ruxulu'. Quire' quib'anun-pa hasta vacame.
45008023	Y quire' je' ojre'. Ri kánima nu'on sufrir y nijilo. Can altíra nakajo' chi nalka yan ri k'ij antok xtik'alajin chi oj ralc'ual ri Dios, y xtic'axtaj ri ka-cuerpo. Kata'n chi quire' xti'an chika, ruma yo'n chic ri Espíritu Santo pa tak kánima.
45008024	Ya xojcolotaj chupan ri ka-pecado, pero c'a c'o nic'aj chic kax ri i-kayo'ien ri man nakatz'at ta. Xa ta c'o yan nojiel re' kiq'uin, man ta i-kayo'ien. Ruma man jun vinak c'a nroyo'iej jun kax ri xa c'o chic riq'uin.
45008025	Pero xa kayo'ien ri man nakatz'at ta, c'o ka-paciencia kayo'ien.
45008026	Y ri Espíritu Santo can nkojruto', ruma jaja' rata'n chi ojre' manak kachuk'a'. Can nkojruto' je' riq'uin ri ka-oraciones, ruma ojre' man kata'n ta chica ri otz chi nakac'utuj cha ri Dios. Jaja' nuc'utuj pa ka-cuenta ojre', y altíra nijilo antok nuc'utuj, y ri jiluoj ri nu'on man nkojtiquir ta naka'ej riq'uin tzij.
45008027	Pero choch ri Dios, can k'alaj ri c'o pa tak kánima y choch jaja' je' can k'alaj ri nu'on pensar ri Espíritu Santo. Ruma ri Espíritu Santo rata'n ri nurayij ri Dios, y jare' ri nuc'utuj pa ka-cuenta ojre' ri can oj santos ralc'ual ri Dios.
45008028	Ojre' ri nakajo' ri Dios y xojayox ruma jaja' chi xojuoc ralc'ual, ruma quire' ranun-pa pensar pa kave', can kata'n chi chica-na kax ri nakak'asaj pa kac'aslien, c'o otz nuc'am-pa chika.
45008029	Ruma ri Dios ya rata'n kavach antok c'a maja' kojalax, y xojrucha' chi nkojuoc inche'l ri Ruc'ajuol. Ri Dios can nrajo' chi oj q'uiy ta ri nkojuoc ralc'ual y ja ri Ruc'ajuol ri na'ay chikacajol.
45008030	Y ojre' ri xojrucha' ri Dios, can xojrayuoj; y ri oj-rayuon chic, xu'on chika chi manak chic ka-pecado choch; y ri manak chic ka-pecado choch, jo'c chic kayo'ien ri k'ij antok xtu'on chika chi xtic'ujie' kak'ij riq'uin.
45008031	¿Chica c'a naka'ej chirij re'? Xa Dios c'o kiq'uin ojre', ¿chica came nicovin chikij?
45008032	Ri Dios man xujoyovaj ta roch ri Ruc'ajuol chi xuya-pa chi xcon kuma konojiel ojre'. Y ruma xuya-pa ri Ruc'ajuol, can k'alaj chi xtuya-pa nojiel kax chika.
45008033	¿Chica xca'b'ano acusar ri xa'rucha' ri Dios? Xa jaja' mismo xb'ano chica chi manak chic qui-pecado choch.
45008034	Ri Cristo xcon kuma ojre', y xc'astaj-pa, y vacame c'o pa ru-derecha ri Dios y nich'o' pa ka-cuenta. Y ruma quire' rub'anun ri Cristo kuma ojre', ¿c'o came jun ri nitiquir nuc'utuj chi tika ri castigo pa kave'?
45008035	¿C'o came ri nicovin nkojralasaj-el riq'uin ri ru-amor ri Cristo? ¿Nicovin came ri sufrimiento, o ri b'is, o ri itziel nkojtz'iet ruma rub'e' ri Cristo, o ri vi'jal, o ri manak katziak, o ri peligro, o ri camic?
45008036	Chupan ri ruch'ab'al ri Dios ri tz'ib'an can, nu'ej: Ruma oj avalc'ual, ri nic'aj chic vinak nojiel tiempo nicajo' nkojquiquimisaj; chiquivach ijeje', ojre' xa oj inche'l ovejas ri can richin nca'quimisas. Quire' nu'ej ri tz'ib'an can.
45008037	Chiquivach nojiel re', man jun xtitiquir ta xkojralasaj riq'uin ri Cristo, ruma ri Cristo can altíra nkojrajo', y ojre' can nkuch'acuon ruma jaja' c'o kiq'uin.
45008038	Y inre' vata'n chi man jun ri xtitiquir xkojralasaj-el riq'uin ri Dios. Ni ri camic, ni ri nib'anataj chika vave' antok ojc'as choch-ulief, ni ri ángeles, ni ri itzal tak espíritus, ni ri autoridades, ni jun ri c'o vacame, ni man jun je' ri xtipa chakavach-apa,
45008039	ni ri naj jatol chicaj, ni ri c'o chuxie' ka ri ulief, ni man jun chic kax b'anun ruma ri Dios ri nicovin nkojralasaj-el riq'uin ri ru-amor ri Dios, ruma xa jun kab'anun riq'uin ri Kajaf Jesucristo.
45009001	Inre', ruma nuniman ri Cristo, can ketzij ni'ej y man nitz'ak ta tzij chivach. Ri nujaluon y ri vánima quire' niqui'ej chuva, chi can ketzij, ruma ri Espíritu Santo quire' je' nu'ej, chi ri ni'ej chiva can ketzij.
45009002	Can altíra nquib'isuon y siempre nik'axo vánima.
45009003	Ruma inre' nivajo' chi quinojiel ta nuvanakil israelitas niquinimaj ri Cristo. Xa ta inre' nquilasas-el riq'uin ri Cristo y nika ri castigo pano', y xa riq'uin re' nca'colotaj ri nuvanakil, niya' nutzij chi quire' ni'an chuva.
45009004	Ri israelitas q'uiy ri xyo'x chica. Ri Dios xu'on ralc'ual chica, can xuc'ut ruk'ij chiquivach, y xu'on jun pacto quiq'uin. Chica ijeje' xuya-ve ri ru-ley, y xuc'ut chiquivach ri chica niqui'an chi niquiya' ruk'ij. Y c'o xu'on prometer chica.
45009005	Ijeje' i-rumáma can ri Abraham, ri Isaac y ri Jacob. Y antok ri Cristo xpa vave' choch-ulief, chiquicajol ijeje' xalax-ve. Ri Cristo jare' ri Dios y c'o paro' nojiel. Y richin nojiel tiempo niyo'x ruk'ij. Amén.
45009006	Man taka'an pensar chi ri Dios man rub'anun ta ri ru'e'n chupan ri ruch'ab'al. Ruma man quinojiel ta ri israelitas i-cho'n ruma ri Dios.
45009007	Man quinojiel ta ri rumáma can ri Abraham i-cho'n ruma ri Dios. Inche'l nu'ej chupan ri ruch'ab'al ri Dios, antok x'e'x cha ri Abraham: Jo'c ri i-rumáma ri Isaac xtiquib'inaj chi i-ketzij i-amáma, xcha' ri Dios cha ri Abraham.
45009008	Y rumare' nakatz'at chi man quinojiel ta ri rumáma can ri Abraham i-ralc'ual ri Dios. Jo'c ri i-rucho'n ri xtuya' chica ri ranun prometer, xa chica ijeje' ri ni'e'x ruma ri Dios chi i-ralc'ual chic.
45009009	Inche'l antok ri Dios xu'on prometer cha ri Abraham: Xquipa chic jun b'ay aviq'uin antok xtalka ri k'ij, y ri Sara ri avaxjayil xtic'ujie' jun ral-ala'. Quire' xu'ej ri Dios cha ri Abraham.
45009010	Y can quire-ve xb'anataj. Can xalax-ve ri Isaac ri kamama', ri ojier can tiempo. Y antok ri Isaac c'ulan chic, ri Rebeca ri raxjayil xc'ujie' encinta (embarazada) y xa'lax ica'ye' ral.
45009011	Y ruma ri xb'anataj quiq'uin ri ica'ye' ral, can k'alaj chi ri Dios man nkurucha' ta ruma ri naka'an. Jaja' nca'rucha' ri can ranun-pa pensar chi nca'rucha'. Ruma antok maja' ca'alax ri ica'ye' ral re', y maja' k'alaj ri chica xtalquib'ana', xa otz o man otz ta,
45009012	ri Dios xu'ej yan cha ri quitie': Ri nem xtuoc rusamajiel ri ruchak'.
45009013	Y chupan ri ruch'ab'al ri Dios ri tz'ib'an can, nu'ej: Ri Jacob nivajo'. Pero ri Esaú man nivajo' ta. Quire' nu'ej ri tz'ib'an can.
45009014	¿Chica xtaka'ej? ¿Man choj ta came xu'on ri Dios? Man quire' ta.
45009015	Inche'l ri nu'ej ri ruch'ab'al ri Dios, antok x'e'x cha ri Moisés: Ri nivajo' nijoyovaj roch, can nijoyovaj-ve roch. Y ri nivajo' nito', can nito-ve. Quire' xu'ej ri Dios cha ri Moisés.
45009016	Can k'alaj chi antok ri Dios c'o ri nuya' chika, quire' nu'on jo'c ruma nujoyovaj kavach, y man ruma ta jare' ri altíra nakajo' y nkojxulie-nkojjotie' chucunuxic.
45009017	Inche'l nu'ej chupan ri ruch'ab'al ri Dios ri tz'ib'an can; ri Dios xu'ej cha ri Faraón: Xanpilisaj chi xk'alajin ri nu-poder aviq'uin. Ruma nivajo' chi nitzijos ri nub'e' nojiel tanamet ri ic'o choch-ulief. Quire' xu'ej ri Dios cha ri Faraón ojier can tiempo.
45009018	Y rumare' nakatz'at chi ri Dios nujoyovaj roch jun vinak xa nrajo' nujoyovaj roch, o nu'on cof ránima cha ri nrajo' nu'on cof cha.
45009019	Pero man ruma ta re' ixre' nti'an pensar: ¿Karruma oj pecadores nu'ej chika? Ruma ¿chica nitiquir nuk'at choch ri Dios ri chica nrajo' nu'on?
45009020	Pero inre' ni'ej: Ojre' oj vinak man nkojtiquir ta naka'ej cha ri Dios chi man otz ta ri nu'on. ¿Otz came chi jun b'ajo'y nu'ej cha ri xb'ano richin: Karruma quire' xa'an chuva?
45009021	Ruma riq'uin ri aj-b'anoy-b'ajo'y c'o-ve ri chica nrajo' nu'on cha ri barro. Ruma cha ri barro nitiquir nu'on jun b'ajo'y ri c'o rakalien y nu'on jun ri xa manak rakalien.
45009022	Y quire' je' ri Dios, pa ruk'a' jaja' c'o-ve chi nuc'ut ri ru-poder y ri rayoval pa quive' ri vinak. Pero altíra i-rucach'uon, mesque otz ta chi xka yan ta ri rayoval pa quive' y xa'q'uis yan ta.
45009023	Y chi nuc'ut chi altíra ruk'ij, xujoyovaj kavach, y xojrucha' yan chi xti'kila' jun utzulaj c'aslien riq'uin jaja', y nic'ujie' kak'ij.
45009024	Quire' rub'anun kiq'uin ojre' ri xojrayuoj, chi israelitas y man israelitas ta.
45009025	Inche'l nu'ej ri Dios chupan ri rutz'ib'an can ri Oseas: Ri vinak ri man i-nutanamit ta, xtin'an chica chi xca'uoc nutanamit. Ri man i-vajo'n ta pa, xca'nvajo'.
45009026	Y ri lugar pache' x'e'x chica ri vinak: Ixre' man ix nutanamit ta, chire' chupan ri mismo lugar xti'e'x chica chi i-ralc'ual chic ri c'aslic Dios.
45009027	Y chikij ojre' israelitas, c'o ri xu'ej can ri profeta Isaías. Jaja' can cof xch'o' y xu'ej: Ojre' ri oj rumáma can ri Israel, can oj q'uiy; can oj inche'l ri sanaye' chuchi' ri mar, ruma man jun nitiquir nijilan kichin. Pero man oj q'uiy ta ri xkojcolotaj.
45009028	Ri Ajaf Dios can ru'e'n chi xtuya' ri castigo paro' ri roch-ulief. Y can inche'l ru'e'n, can pa ruchojmil xtu'on y can cha'nin xtib'anataj.
45009029	Ri profeta Isaías ru'e'n can je': Ri Dios ri c'o nojiel poder riq'uin, xa ta jaja' xojruq'uis konojiel, man jun ta kamáma xa'c'ujie'. Can ta xb'anataj kiq'uin inche'l ri xb'anataj quiq'uin ri tanamet Sodoma y Gomorra ojier can tiempo. Quire' xu'ej ri Isaías.
45009030	¿Chica c'a naka'ej chirij re'? Ri man israelitas ta, mesque man quitijuon ta pa quik'ij chi ntiel chi man jun chic qui-pecado choch ri Dios, pero xa ja yan chic ijeje' ri can ketzij chi xiel chi man jun chic qui-pecado choch ri Dios. Quire' ni'an chica quinojiel ri niquicukub'a' quic'u'x riq'uin ri Jesucristo.
45009031	Pero ri kavanakil israelitas can nicajo' niqui'an ri nu'ej chupan ri ru-ley ri Moisés, chi quire' ntiel chi man jun chic qui-pecado choch ri Dios, pero man nca'tiquir ta.
45009032	¿Y karruma? Ruma man quicukub'an ta quic'u'x riq'uin ri Jesucristo. Xa ja ri ru-ley ri Moisés ri altíra nicajo' niqui'an y man nicajo' ta niquinimaj ri Jesucristo; rumare' xquitupij cakan choch ri Ab'aj.
45009033	Inche'l nu'ej ri Dios chupan ri tz'ib'an can: Inre' xtinya' jun Ab'aj pa tanamet Sion, y ic'o ri xtiquitupij cakan choch ri Ab'aj re' y xca'tzak paro'. Pero ri xtiquinimaj, man xca'q'uixb'ax ta. Quire' nu'ej chupan ri tz'ib'an can.
45010001	Hermanos, ri nic'utuj cha ri Dios y ri nurayij ri vánima, ja ta chi ri kavanakil israelitas nca'colotaj.
45010002	Inre' vata'n chi ijeje' niqui'an ri rusamaj ri Dios, pero man niqui'an ta inche'l rub'anic ri ruc'utun ri Dios.
45010003	Niqui'an chi man cata'n ta chica modo niqui'an chi quire' ntiel chi manak chic qui-pecado choch ri Dios. Y rumare' niquitej quik'ij chi niqui'an ri niqui'an pensar ijeje', y man nicajo' ta niquinimaj ri Dios.
45010004	Ri ley xq'uis antok xalka ri Cristo. Quire' xb'anataj, chi quire' chica-na vinak ri xtiniman ri Cristo, ntiel chi manak chic ru-pecado choch ri Dios.
45010005	Ri Moisés rutz'ib'an can ri chica nic'atzin niqui'an ri vinak chi quire' ntiel chi manak chic qui-pecado choch ri Dios ruma ri ley. Jaja' rutz'ib'an can: Ri nib'ano nojiel ri nu'ej ri ley, can xtiril ri c'aslien riq'uin ri Dios. Quire' rutz'ib'an can.
45010006	Pero ri nic'atzin naka'an chi quire' ntiel chi manak chic ka-pecado choch ri Dios, ja chi takacukub'a' kac'u'x riq'uin ri Cristo. Y mare' nu'ej: Man taka'ej pa kánima: ¿Chica xti'a chila chicaj chi xtirukasaj-pa ri Cristo? Ruma jaja' xka yan pa.
45010007	Y man taka'ej je': ¿Chica xti'a pache' ic'o-ve ri quiminaki' chi xtiruc'ama-pa ri Cristo? Ruma jaja' ya xc'astaj-el.
45010008	Ri ch'ab'al chi ncacolotaj xa cierca c'o-ve, xa pan avánima c'o-ve, y pan achi' je'. Quire' nu'ej chupan ri ruch'ab'al ri Dios. Y ja ch'ab'al re' ri nakatzijuoj, y nu'ej chi kacukub'a' kac'u'x riq'uin ri Jesucristo.
45010009	Y xa atre' na'ej chi ri Jesús jare' ri Ajaf, y xa nanimaj riq'uin nojiel avánima chi jaja' xc'astaj-pa chiquicajol ri quiminaki' ruma ri Dios, xcacolotaj.
45010010	Chi ncacolotaj y chi ntiel chi manak chic a-pecado choch ri Dios, can riq'uin nojiel avánima tanimaj ri Jesús, y na'ej chi animan.
45010011	Y chupan ri ruch'ab'al ri Dios ri tz'ib'an can, nu'ej: Quinojiel ri vinak ri xtiquinimaj jaja', man xca'q'uixb'ax ta. Quire' nu'ej ri tz'ib'an can.
45010012	Oj junan konojiel, oj israelitas o man oj israelitas ta. Ri Ajaf, can Kajaf konojiel y q'uiy ri nuya' chica ri nca'c'utun cha.
45010013	Inche'l nu'ej chupan ri ruch'ab'al ri Dios ri tz'ib'an can: Quinojiel ri xtiquic'utuj cha ri Ajaf chi ca'rucalo', can xca'colotaj-ve. Quire' nu'ej.
45010014	¿Pero chica modo xtuc'utuj jun chi ticuol ruma ri Jesucristo, y xa man nunimaj ta chi jaja' ri nicalo? ¿O che'l xtunimaj, xa man jun raxan chirij ri Jesucristo? ¿Y che'l xtira'xaj, xa man jun nitzijuon cha?
45010015	¿Y che'l xtitzijos ri ruch'ab'al ri Dios, xa man jun nitak-el? Pero chupan ri ruch'ab'al ri Dios ri tz'ib'an can, nu'ej: ¡Can altíra ja'al ri cakan ri i-b'anak chutzijoxic ri evangelio; ri niquitzijuoj ri chica modo nic'ujie' ri paz! Quire' nu'ej chupan ri tz'ib'an can.
45010016	Pero man quinojiel ta vinak nca'niman ri nu'ej ri evangelio. Inche'l rutz'ib'an can ri profeta Isaías: Ajaf, ¿chica xniman ri atzij ri xkatzijuoj? Quire' ri rutz'ib'an can.
45010017	Chi nakacukub'a' kac'u'x, nic'atzin chi na'ay nakaxaj ri ch'ab'al. Y ri ch'ab'al ri nic'atzin nakaxaj, ja ri ruch'ab'al ri Dios.
45010018	Y inre' ni'ej: ¿Man ivaxan ta came ri ruch'ab'al ri Dios? Chupan ri tz'ib'an can, nu'ej: Choch nojiel ri roch-ulief i-b'anak ri nca'tzijuon richin. Y chica-na lugar ic'o vinak, chire' niquitzijuoj je'. Quire' ri tz'ib'an can.
45010019	Y inre' ni'ej je', chi ri kavanakil israelitas cata'n ri nu'ej ri ruch'ab'al ri Dios. Na'ay katz'ata' ri nu'ej ri Dios chupan ri rutz'ib'an can ri Moisés: Ic'o ri man i-nutanamit ta y man jun cata'n. Pero xa ja yan chic ijeje' ri xca'ncol y rumare' ixre' israelitas itziel xqui'tz'at y xtipa ivoyoval. Quire' ri tz'ib'an can.
45010020	Pero más k'alaj ri rutz'ib'an can ri profeta Isaías, ri nu'ej: Ri vinak ri man xa'canun ta vichin, xinquil. Can xinc'ut-vi' chiquivach, mesque man xquic'utuj ta pache' inc'o-ve. Quire' ri tz'ib'an can.
45010021	Pero ri Dios nu'ej chiquij ri kavanakil israelitas: Can k'ij-k'ij nca'nvayuoj chi nca'pa viq'uin y nujakuon nuk'a' chi i-voyo'ien, pero ijeje' xa man nca'niman ta y man nicajo' ta niqui'an ri ni'ej chica. Quire' ri tz'ib'an can.
45011001	Y inre' ni'ej chiva: ¿Ruyo'n came can ri Dios ri rutanamit? Man quire' ta. Ruma inre' can in israelita. Y in rumáma can ri Benjamín y ri Benjamín rumáma can ri Abraham.
45011002	Ri Dios man ruyo'n ta can ri rutanamit; ri Dios can pa rutz'ucb'al-pa rajo'n-pa. ¿Man ivata'n ta ri nu'ej chupan ri ruch'ab'al ri Dios ri tz'ib'an can chirij ri Elías? Ri Elías xch'o' riq'uin ri Dios chiquij ri ruvanakil israelitas, y xu'ej:
45011003	Ajaf, xa'quivulij ri altares ri avichin atre' y xa'quiquimisaj ri nic'aj chic a-profetas. Xa nuyuon chic inre' inc'o can y nquinquicanuj je' chi nquinquiquimisaj. Quire' xu'ej ri Elías cha ri Dios.
45011004	¿Y chica xu'ej ri Dios cha ri Elías? Ri Dios xu'ej: Man ayuon ta atc'o can. C'a ic'o i-siete (ivuku') mil ri ic'o can, ri man quiyo'n ta ruk'ij ri ídolo Baal. Quire' xu'ej ri Dios cha ri Elías.
45011005	Y quire' je' vacame c'o jun ch'iti grupo kavanakil israelitas ri i-cho'n ruma ri ru-favor ri Dios.
45011006	Ri i-cho'n ruma ri Dios, man i-cho'n ta ruma otz ri nca'qui'an pa quic'aslien; ijeje' i-cho'n, xa ruma ri ru-favor ri Dios. Xa ta i-cho'n ruma ri otz ri nca'qui'an pa quic'aslien, man ta ni'e'x chi i-cho'n ruma ri ru-favor ri Dios.
45011007	Y re' nuc'ut chakavach chi ri nic'aj kavanakil ri i-cho'n ruma ri Dios xquil yan jun utzulaj c'aslien riq'uin ri Dios. Pero ri nic'aj chic kavanakil ri man i-cho'n ta ruma ri Dios, xa x'an cof cha ri cánima.
45011008	Inche'l nu'ej chupan ri ruch'ab'al ri Dios ri tz'ib'an can: Ri Dios xuya' chica inche'l jun tremenda varan, xa inche'l man nca'tzu'n ta y inche'l man nca'c'axan ta. C'a quire' quib'anun vacame. Quire' nu'ej chupan ri tz'ib'an can.
45011009	Y ri David ru'e'n can je': Ri quinamak'ej xtuoc ta qui-trampa y xtuoc ta inche'l ya'l ri nca'ka chupan. Ja ta re' ri xtitzako quichin y xtuoc qui-castigo.
45011010	Xtik'akumir c'a ri quinak'avach, chi quire' man xca'tzu'n ta; can luculic ta quij xtiqui'an richin nojiel tiempo. Quire' ri ru'e'n can ri David.
45011011	Inre' man ni'ej ta chi ri kavanakil xquitupij cakan y xa'tzak richin xa jun tiempo. Man quire' ta. Pero ruma man xquinimaj ta ri ruch'ab'al ri Dios, mare' ri Dios nca'rucol ri vinak ri man israelitas ta, xa richin nuc'asuoj pa cánima ri israelitas chi niquinimaj ta ri ruch'ab'al.
45011012	Ri israelitas xquiya' can ri Dios, y rumare' ri Dios xuya' ri ru-bendición chica nic'aj chic vinak ri man israelitas ta. Pero más q'uiy ri bendición ri xca'pa antok ri kavanakil israelitas xtiquinimaj.
45011013	Y c'o je' ri nivajo' ni'ej chiva ixre' ri man ix israelitas ta: Inre' in jun apóstol ri in-takuon-pa iviq'uin ixre' ri man ix israelitas ta. Can niya' ruk'ij ri nusamaj,
45011014	ruma nivajo' nic'asuoj pa cánima ri nuvanakil israelitas chi nca'colotaj ta nic'aj, antok niquitz'at ri nusamaj.
45011015	Ri Dios xa'ru'on recibir ri man israelitas ta, y jare' ri xu'on ri Dios antok xa'ruya' can ri nuvanakil israelitas. Pero antok ri nuvanakil xtiquinimaj chic ri Dios y jaja' xca'ru'on chic recibir, después xca'c'astaj y xtiquic'uaj jun c'ac'ac' c'aslien.
45011016	Ri israelitas can i-cho'n na'ay. Can i-inche'l ri na'ay tak simíta ri niyo'x choch ri Dios. Xa ri na'ay tak simíta ri niyo'x choch ri Dios can i-sagrada, quire' je' ri nic'aj chic simíta. Y xa i-cho'n ri ruxie', i-cho'n je' ri ruk'a'.
45011017	Ri nuvanakil israelitas can i-inche'l ri chie' rub'inan olivo, can ja'al ticuon. Pero ic'o ruk'a' ri xa'juok'-el. Y ixre' ri man ix israelitas ta man ix ruk'a' ta ri chie' re', xa ix richin jun chic olivo ri man ticuon ta, ri xa ruyuon xiel-pa. Pero xixyo'x paro' ri chie' ri ticuon y q'uiy bendición iviluon.
45011018	Pero man otz ta chi ntina-ka-ivi' chi ix nima'k y nti'an chica ri nuvanakil chi man jun quikalien ruma xa'lasas-el. Man otz ta nti'an quire', ruma ivata'n chi man ja ta ri ruk'a' ri chie' ri tz'amayuon ri ruxie', xa ja ri ruxie' ri tz'amayuon ri ruk'a' ri chie'. Y ixre' xa ix ruk'a' ri chie' y man ix ruxie' ta.
45011019	Y ixre' nti'ej: Ojre' otz kab'anun ruma ic'o ruk'a' ri chie' ri xa'juok'-el, richin chi ojre' ri xojyo'x can pa quic'axiel.
45011020	Can ketzij chi ijeje', ruma man xquinimaj ta ri Dios, rumare' xa'lasas-el. Pero ixre' xa ruma icukub'an ic'u'x riq'uin ri Dios ixc'o can pa quic'axiel. Ruma c'a re' man tina-ka-ivi' chi ix otz. Xa tixi'ij-ivi'.
45011021	Ruma ivata'n chi ri Dios man xa'ru'on ta perdonar ri nuvanakil israelitas. Xa xa'ralasaj-el, mesque ijeje' can i-ruk'a' ri chie'. Xa quire' xu'on quiq'uin ijeje', ixre' je' man nquixru'on ta perdonar.
45011022	Can tivatamaj chi ri Dios altíra otz runo'j, pero jaja' can nu'on juzgar ri pecado. Jaja' nuya' ri castigo chica ri man xquinimaj ta rutzij. Chiva ixre' otz runo'j rub'anun, pero siempre tiya' ivánima riq'uin. Ruma xa man quire' ta xti'an, ixre' je' xquixlasas-el.
45011023	Y xa ri nuvanakil niquinimaj chic, ri Dios nca'ruya' chic jun b'ay paro' ri chie' olivo, ruma choch ri Dios man jun cuesta chi nu'on.
45011024	Ixre' can ix inche'l ruk'a' jun chie' olivo ri man xtic ta, xa ruyuon xiel-pa; pero xixlasas-pa riq'uin ri chie' re' y xixyo'x paro' ri chie' olivo ri can ticuon, mesque man ix richin ta ri chie' re'. Y xa quire' x'an chiva ixre', más xti'an chica ri nuvanakil israelitas, ijeje' can xca'yo'x chic jun b'ay paro' ri chie' ri can ticuon; ruma ijeje' can i-richin ri chie' re'.
45011025	Hermanos, inre' nivajo' chi ixre' ntina'iej ri c'o pan aval riq'uin ri Dios ojier can tiempo, chi quire' man tina-ka-ivi' ixre' chi más ix otz chiquivach ri israelitas. Ri nuvanakil israelitas ri cof cánima quib'anun, quire' xca'c'ujie', c'a xca'tz'akat-na ri man israelitas ta chi xca'colotaj.
45011026	C'ajare' xca'colotaj ri nuvanakil israelitas. Inche'l nu'ej ri ruch'ab'al ri Dios ri tz'ib'an can: Ri Jun ri nicalo, xtipa pa tanamet Sion, y xtiralasaj-el ri itziel tak no'j chiquicajol ri rumáma can ri Jacob.
45011027	Y inre' xtinvalasaj-el ri qui-pecados, ruma jare' ri pacto ri xin'an quiq'uin. Quire' nu'ej ri Dios chupan ri tz'ib'an can.
45011028	Ic'o nuvanakil israelitas itziel niquitz'at ri Dios ruma man quiniman ta ri evangelio. Y ruma man quiniman ta, ri Dios xuya' ri ruch'ab'al chiva ixre' ri man ix israelitas ta. Pero ri Dios c'a altíra nca'rajo' ri nuvanakil, ruma i-rucho'n y ruma je' ri ru'e'n chica ri ojier tak kate't-kamama'.
45011029	Ruma antok ri Dios nuya' jun kax, man xtumaj ta chic; y antok nrayuoj ri rutanamit, man xtuc'ax ta chic ri rutzij.
45011030	Ojier can, ixre' ri man ix israelitas ta man xixniman ta cha ri Dios. Pero antok ri nuvanakil israelitas xquiya' can ri Dios, jaja' xujoyovaj ivach ixre'.
45011031	Ri nuvanakil man quiniman ta ri Dios vacame, pero xtalka ri k'ij antok ri Dios xtujoyovaj chic quivach jun b'ay, y xtiqui'an chic recibir ri inche'l xu'on chiva ixre'.
45011032	Ri Dios ru'e'n chi quinojiel vinak c'o qui-pecado; richin nujoyovaj quivach quinojiel.
45011033	¡Ri Dios can altíra otz, can q'uiy no'j c'o riq'uin! ¡Man jun nicovin ni'e'n ri runo'j y man jun nicovin ni'e'n karruma nu'on ri nu'on!
45011034	Ruma ri tz'ib'an can chupan ri ruch'ab'al ri Dios nu'ej: ¿C'o came jun vinak runa'ien ri chica nu'on pensar ri Ajaf Dios? ¿O c'o came jun ri nitiquir nu'ej cha ri Dios ri chica otz chi nu'on?
45011035	¿O c'o came jun vinak ri nusipaj jun kax na'ay cha ri Dios, y ri Dios c'ajare' xtuya-pa ruc'axiel cha? Quire' nu'ej ri tz'ib'an can.
45011036	Ruma jaja' ri xb'ano nojiel. Can riq'uin jaja' patanak nojiel. Y nojiel ri xa'ru'on, can richin chi niquiya' ruk'ij. Can tiyo'x c'a ruk'ij ri Dios richin nojiel tiempo. Amén.
45012001	Hermanos, ri Dios can nujoyovaj kavach. Rumare' ni'an rogar chiva chi can tijacha-ivi' pa ruk'a' jaja'. Can inche'l nti'an chica ri chicop ri ntiya' cha ri Dios, quire' je' tib'ana' ixre', tiya' ri ic'aslien cha ri Dios. Jun c'aslien santa, inche'l ri nrajo' jaja', y quire' nik'alajin chi can ketzij ntiya' ruk'ij ri Dios.
45012002	Man tivuc'uaj ri quic'aslien ri vinak ri man quiniman ta ri Dios. Xa tiya' lugar cha ri Dios chi nuc'ax ri ino'j, chi quire' xtic'axtaj ri ic'aslien. Y quire' xtivatamaj ri chica nrajo' ri Dios chi nti'an. Ri nrajo' jaja', ja ri otz, ri nika choch y ri ja'al.
45012003	Ruma ri ru-favor ri Dios, xiruya' chupan ri rusamaj. Rumare' ni'ej chiva ixvonojiel: Man ti'an chi ix nima'k tak vinak, ruma man otz ta quire' nti'an. Can titz'ata-ka-ivi' xa can ketzij icukub'an ic'u'x riq'uin ri Dios y nti'an ri samaj ri yo'n chiva ruma ri Dios. Pero man junan ta roch kasamaj ruyo'n chika konojiel.
45012004	Can inche'l rub'anun ri ka-cuerpo, c'o ruk'a', c'o rakan, c'o nak'aroch, pero man junan ta quisamaj.
45012005	Y quire' je' ojre' ri kaniman ri Cristo, oj q'uiy y man junan ta kasamaj. Pero junan ojc'o y nakatola-ki' ruma jo'c jun kab'anun riq'uin ri Cristo.
45012006	Ruma ri favor ri patanak chicaj ruyo'n jun kasamaj chikajunal, y ri samaj ri xrajo' ri Dios, jare' ri xuya' chika. Rumare', xa c'o ri nu'ej ri Dios cha jun, can tu'ej chica ri nic'aj chic. Y tu'ej c'a chi cukul ruc'u'x riq'uin ri nu'ej.
45012007	Xa yo'n cha jun chi nca'ruto' nic'aj chic, ca'ruto'. Xa yo'n cha jun chi nca'rutijuoj nic'aj chic, ca'rutijuoj.
45012008	Xa yo'n cha jun chi nuya' ruchuk'a' cánima nic'aj chic, can quire' tub'ana'. Xa yo'n cha jun chi nca'ruto' riq'uin miera, ca'ruto' riq'uin nojiel ránima. Xa yo'n cha jun chi nuc'uan quichin nic'aj chic, can tutija' ruk'ij chi otz nu'on cha. Xa yo'n cha jun chi nujoyovaj quivach ri nic'aj chic, can tiquicuot antok nu'on quire'.
45012009	Can tivajo-ivi' chib'il-ivi' riq'uin nojiel ivánima, y mani riq'uin ca'ye' ipalaj. Tiya' can ri man otz ta y tib'ana' ri otz.
45012010	Tivajo-ivi' riq'uin nojiel ivánima inche'l xa ivach'alal-ivi' y tib'ana' respetar-ivi'.
45012011	Man quixk'oran, xa riq'uin nojiel ivánima tib'ana' ri rusamaj ri Ajaf.
45012012	Tiquicuot ri ivánima ruma ivoyo'ien nojiel ri ru'e'n ri Dios chiva. Tic'ujie' i-paciencia chupan ri sufrimiento. Siempre tib'ana' orar.
45012013	Antok ic'o ri i-ralc'ual chic ri Dios ri c'o nic'atzin chica, qui'ito'. Tiya' qui-posada antok nicajo' posada.
45012014	Ri vinak ri itziel nca'tz'ato ivichin y niqui'an chiva chi nti'an sufrir, tic'utuj cha ri Dios chi ca'rub'ana' bendecir, y man tic'utuj chi ca'rub'ana' maldecir.
45012015	Quixquicuot quiq'uin ri nca'quicuot, y quixuok' quiq'uin ri nca'uok'.
45012016	Junan ivánima tib'ana' y man tina' chi ix nima'k, xa junan ivach tib'ana' quiq'uin ri manak-oc quikalien y man ti'an pensar chi altíra ino'j.
45012017	Xa c'o jun vinak c'o itziel tak kax nu'on chiva, man ti'an ruc'axiel cha. Can titija' ik'ij chi ntivuc'uaj jun c'aslien otz chiquivach ri vinak.
45012018	Man ti'an ayoval, can titija' ik'ij chi nquixc'ujie' en paz quiq'uin quinojiel vinak.
45012019	Ixre' ri altíra nquixvajo', ni'ej chiva: Xa ic'o ri nca'b'ano itziel tak kax chiva, man ti'an ruc'axiel chica. Xa tiya' pa ruk'a' ri Dios, ruma jaja' ri xtiyo'n ruc'axiel chica ruma ri niqui'an. Inche'l nu'ej ri Dios chupan ri tz'ib'an can: Inre' nquib'ano castigar, y inre' je' xquiyo'n ruc'axiel chica ri niqui'an pecado. Quire' nu'ej ri Ajaf.
45012020	Y rumare' ri ruch'ab'al ri Dios ri tz'ib'an can, nu'ej: Xa ninem rupan ri itziel ncarutz'at, taya' ruvay, y xa chake'j ruchi', taya' ruya', ruma xa quire' xta'an, jaja' xtiq'uix ruma ri itziel tak kax ri rub'anun chava. Quire' nu'ej ri tz'ib'an can.
45012021	Man tiya' lugar chi nquixch'acataj ruma ri itziel tak kax ri ni'an chiva. Ixre' ja ri otz tib'ana' y jare' ri xtich'acuon chirij ri itziel.
45013001	Can nic'atzin chi konojiel nkojniman chica ri autoridades. Ruma quinojiel ri autoridades ja ri Dios i-ya'yuon, y jaja' ya'yuon ri autoridad pa quik'a'.
45013002	Rumare', xa man nkojniman ta chica ri autoridades, riq'uin ri Dios naka'an-ve ayoval, ruma ja ri Dios i-ya'yuon ri autoridades. Y xa quire' naka'an, kayuon nakayuoj-ka ri castigo pa kave'.
45013003	Jun autoridad man nuya' ta castigo pa quive' ri niqui'an ri otz, jo'c pa quive' ri i-b'anoy itziel tak kax nuya-ve ri castigo. Can kab'ana' ri otz, chi quire' man jun chica ni'an chika. Y xa ruyuon otz naka'an, otz nkojtz'iet cuma ri autoridades.
45013004	Ruma ri Dios i-ruyo'n ri autoridades chi nkojquichajij. Pero xa naka'an ri man otz ta, kaxi'ij-ki' chiquivach, ruma ijeje' xca'yo'n ri castigo pa kave'. Can i-yo'n ruma ri Dios chi niquiya' castigo pa quive' ri i-b'anoy itziel tak kax.
45013005	Rumare' nic'atzin chi nkojniman chica ri autoridades, ruma quire' nu'ej ri kajaluon y ri kánima chika y man jo'c ta ruma man nkoj'an ta castigar.
45013006	Mare' katajo' ri impuestos, ruma ja ri Dios ya'yuon quisamaj ri autoridades, chi niqui'an gobernar k'ij-k'ij.
45013007	Can katzoliej kac'as chica ri c'o kac'as quiq'uin. Katajo' ri impuesto richin ri miera ri nakach'ec. Katajo' ri nic'aj chic impuestos. Ri vinak ri c'o ru-respeto, kab'ana' respetar. Ri i-nima'k tak vinak, can kab'ana' chica chi i-nima'k tak vinak.
45013008	Man otz ta nic'ujie' kac'as choj-iq'uin-na, xa kajo-ki'; ruma xa nca'kajo' ri nic'aj chic, can naka'an nojiel ri nu'ej chupan ri ru-ley ri Dios.
45013009	Ri ley re' nu'ej: Ri at-c'ulan, man tavuc'uaj-avi' riq'uin jun chic; man caquimisan; man catalak'; man tatz'ak tzij chirij jun chic; man tarayij chi aviq'uin ta atre' c'o-ve ri c'o riq'uin jun chic. Y c'o je' nic'aj chic kax ri nu'ej ri ley, pero nojiel re' ntuoc chupan jun tzij ri nu'ej: Can inche'l ri navajo-ka-avi' atre', can quire' je' mismo tavajo' ri a-prójimo.
45013010	Xa nca'kajo' ri vinak, man jun itziel naka'an chica. Y quire' naka'an nojiel ri nu'ej chupan ri ley, xa nca'kajo' ri vinak.
45013011	Y tib'ana' nojiel re' ruma ivata'n chica tiempo ojc'o. Ya xalka ri huora chi nquixc'astaj riq'uin ri ivaran, ruma ya nalka ri k'ij antok ri Cristo xkojrucol-el richin xa jun tiempo. Ruma vacame más cierca c'o ri k'ij re', que antok xkanimaj.
45013012	Ri k'aku'n nak'ax yan, y nik'alajin-pa ri k'ij. Rumare', xa c'a nca'ka'an kax richin ri k'aku'n, kaya' can. Nic'atzin chi ja ri luz nakacusaj chi nkuch'acuon chirij ri itziel.
45013013	Ojre' ojc'o chic chupan ri sakil, rumare' kuc'uaj jun c'aslien otz. Man otz ta nkojk'ab'ar, ni man otz ta nak'ax ruve' ri va'en ri naka'an. Man otz ta chi ri achi'a' y ri ixoki' ja ri nurayij ri qui-cuerpo niqui'an; man jun itziel kax nrajo' chi naka'an. Man otz ta nic'ujie-ka ayoval chikacajol y itziel nakatz'at jun ruma otz c'o.
45013014	Nic'atzin chi jo'c jun naka'an riq'uin ri Ajaf Jesucristo, y man taka'an pensar nakaya' lugar chica ri itziel tak kax ri nurayij ri ka-cuerpo.
45014001	Ri nicajo' nca'c'ujie' iviq'uin, can qui'b'ana' recibir otz, mesque ijeje' maja' ti'ka pa quive' otz (tiqui'an entender otz) chi jo'c ruma ri cukb'al c'u'x riq'uin ri Cristo nca'colotaj. Y man ti'an ayoval quiq'uin ruma ri niqui'an pensar.
45014002	Chiquivach nic'aj, otz nitij nojiel, pero chiquivach ri maja' ti'ka pa quive' otz (tiqui'an entender otz) chi jo'c ruma ri cukb'al c'u'x riq'uin ri Cristo nca'colotaj, xa ja ri k'ayis ri otz nitij.
45014003	Ri niquitej nojiel, man itziel ca'quitz'at ri man niquitej ta nojiel. Y ijeje' man tiqui'ej chi man otz ta ri niqui'an ri niquitej nojiel. Ri Dios can i-ranun recibir quinojiel.
45014004	¿At chica atre' chi na'an juzgar ri siervo ri man avichin ta atre'? Xa ja ri rajaf ri ni'e'n xa otz ri nu'on o xa man otz ta. Ruma ri Ajaf Dios can c'o nojiel poder riq'uin chi nu'on cha chi choj nic'ujie'.
45014005	Ic'o niqui'ej chi c'o k'ij ri altíra quikalien, y ic'o nic'aj chic niqui'ej chi nojiel k'ij xa i-junan. Y rumare' otz tiquib'ana' pensar chiquijunal ri chica niqui'an.
45014006	Ruma ic'o nic'aj niquicha' ri k'ij chi niquiya' ruk'ij ri Dios. Y ic'o nic'aj ri man jun k'ij niquicha', ruma chiquivach ijeje' nojiel k'ij nic'atzin chi niyo'x ruk'ij ri Dios. Ri niquitej nojiel, niquiya' ruk'ij ri Dios, ruma niquiya' tiox b'a' cha. Y ri man niquitej ta nojiel, can niquiya' ruk'ij ri Dios, ruma niquiya' tiox b'a' cha.
45014007	Antok ojc'as choch-ulief, can ja ri Cristo ri Kajaf, y quire' je' antok xkucon.
45014008	Antok ojc'as choch-ulief, can richin jaja' ri kac'aslien. Y quire' je' antok nkucon, can richin jaja' ri kacamic. Rumare' xa ojc'as o nkucon-el, can oj richin ri Cristo.
45014009	Ri Cristo xcon y xc'astaj-pa chi xuoc Kajaf. Jaja' ri Kajaf ojre' ri c'a ojc'as y Cajaf je' ri i-quiminak chic el.
45014010	Pero atre', ¿karruma na'ej chi man otz ta nu'on ri av-hermano? O atre' je', ¿karruma na'an cha ri av-hermano chi manak-oc rakalien? Ruma konojiel xkub'aka choch ri ru-tribunal ri Cristo chi nkoj'an juzgar.
45014011	Inche'l nu'ej chupan ri ruch'ab'al ri Dios ri tz'ib'an can: Ri Ajaf nu'ej: Inre' ri c'aslic Dios, quinojiel vinak xca'xuquie' chinoch inre', y xtiqui'ej chi can ketzij chi inre' ri Dios. Quire' ri tz'ib'an can.
45014012	Y rumare' antok xtalka ri k'ij, chikajunal xtakajach cuenta cha ri Dios.
45014013	Rumare', man chic taka'ej chi man otz ta ri nu'on jun ka-hermano. Pa ruc'axiel re', xa katija' kak'ij chi quire' man naka'an ta cha jun hermano chi nitzak o nu'on ruch'o'j.
45014014	Y inre' vata'n y cukul nuc'u'x riq'uin ri Ajaf Jesús chi man jun ri nitij xajan choch ri Dios. Pero xa choch jun xajan nitij, choch jaja' man otz ta.
45014015	Pero xa ruma natej nojiel, na'an cha jun ri man nutej ta nojiel chi caca' ruc'u'x nu'on-ka y nitzak avuma atre', chire' nik'alajin chi man navajo' ta. Man c'a ta'an quire' chi xa ruma ri natej natzak jun hermano, ruma ri Cristo xcon je' ruma ri hermano re'.
45014016	Man tiya' lugar chi nca'ch'o' itziel chivij.
45014017	Ruma ri ru-reino ri Dios man ja ta ri nitij o ri nikun. Ri nic'atzin ja chi ri ic'o chupan niquic'uaj jun choj c'aslien y nic'ujie' ri paz pa cánima y nca'quicuot ruma c'o ri Espíritu Santo quiq'uin.
45014018	Ruma xa c'o pan ic'aslien nojiel ri xin'ej yan, can k'alaj chi nti'an ri nrajo' ri Cristo y nquixka choch ri Dios y chiquivach je' ri vinak.
45014019	Rumare' katija' kak'ij chi quire' man jun ayoval chikacajol, y chi nakatola-ki' chi nkojq'uiy chupan ri kac'aslien choch ri Dios.
45014020	Man tavulij rusamaj ri Dios ruma ri nitij. Can ketzij chi nojiel otz nca'tij, pero xa c'o jun ri nitzak ruma ri nutej jun chic, man otz ta ri nu'on.
45014021	Otz chi man tac'ux ch'ac chiquivach ri man niquic'ux ta, ni man takun vino, ni man ta'an chica-na kax ri nu'on cha jun hermano chi nipa royoval, nitzak o nuya' can ri Dios.
45014022	¿Acukub'an ac'u'x riq'uin ri Dios? Xa atre' avata'n chi choch ri Dios otz nitij nojiel, man ta'ej chica quinojiel chi tiquib'ana' quire' je'. Y xa otz nojiel ri na'an y ri avánima quire' je' nu'ej chava, can ja'al ncaquicuot rumare'.
45014023	Pero ri xa ca'ye' quic'u'x niquitej jun kax, can pecado ri niqui'an. Ruma chica-na ri niqui'an y xa ca'ye' quic'u'x, can pecado ri niqui'an.
45015001	Ojre' ri cof ojc'o riq'uin ri Cristo, ca'kacach'o' ri maja' ti'ka pa quive' otz (tiqui'an entender otz) ri ruch'ab'al ri Dios. Man taka'an jo'c ri nika chakavach ojre'.
45015002	Can kab'ana' ri nika chiquivach ri nic'aj chic, chi quire' c'o otz nuc'am-pa chica ijeje' y chi nca'q'uiy chupan ri quic'aslien choch ri Dios.
45015003	Ruma ri Cristo man xu'on ta jo'c ri xka choch jaja'. Ruma inche'l nu'ej chupan ri ruch'ab'al ri Dios ri tz'ib'an can: Ri itziel tzij ri xa'qui'ej ri vinak chava atre', xa chuva inre' xqui'ej-ve ri tzij. Quire' nu'ej ri Cristo cha ri Dios.
45015004	Y nojiel ri ruch'ab'al ri Dios ri tz'ib'an ojier can, i-tz'ib'an can chi quire' c'o nakatamaj, chi nic'ujie' ka-paciencia, chi nkuru'on consolar, y chi nakayo'iej ri xtuya' ri Dios chika.
45015005	Ri Dios ri nuya' ka-paciencia y nkuru'on consolar, nu'on ta chiva chi junan ta ivánima, y man jun ta ayoval chicajol. Inche'l xuc'ut can ri Cristo Jesús,
45015006	chi quire' xa jun ib'anun y xa jun ikul nti'an chi ntiya' ruk'ij ri Dios ri Rutata' ri Kajaf Jesucristo.
45015007	Tib'ana' recibir-ivi' chib'il-ivi'. Tib'ana' inche'l xu'on ri Cristo; ruma jaja' xojru'on recibir, chi quire' niyo'x ruk'ij ri Dios.
45015008	Quire' ni'ej chiva, ruma ri Cristo xpa chi xojruto' ojre' ri israelitas ri b'anun ri circuncisión chika, chi xuc'ut chakavach chi ri Dios can nu'on-ve ri ru'e'n. Can ja ri Cristo xc'amo-pa ri ranun prometer ri Dios chica ri ojier tak kate't-kamama'.
45015009	Y xpa je' chi quire' ri man israelitas ta niquiya' je' ruk'ij ri Dios ruma xujoyovaj quivach. Inche'l ri nu'ej chupan ri ruch'ab'al ri Dios ri tz'ib'an can: Can xtinya' ak'ij chiquivach ri vinak ri man israelitas ta, y xtinb'ixaj ri ab'e'.
45015010	Y ri ruch'ab'al ri Dios nu'ej je': Ixre' ri man ix israelitas ta, quixquicuot junan quiq'uin ri israelitas, ri rutanamit ri Dios.
45015011	Y nu'ej je': Tiya' ruk'ij ri Ajaf ixvonojiel ixre' ri man ix israelitas ta. Quinojiel tanamet tiquiya' ruk'ij ri Dios. Quire' nu'ej chupan ri ruch'ab'al ri Dios.
45015012	Y ri profeta Isaías c'o je' ri rutz'ib'an; jaja' ru'e'n can: C'o jun rumáma ri Isaí xtic'ujie' y xtu'on gobernar pa quive' ri man israelitas ta, y ri vinak re' can xtiquiyo'iej jaja' chi xtuya' ri favor chica. Quire' ri rutz'ib'an can ri Isaías.
45015013	Ri Dios nu'on chika chi cukul kac'u'x nakayo'iej ri xtuya' jaja' chika. Y ri nirayij inre', ja chi ri Dios nunojsaj ivánima chi nquixquicuot ja'al y nuya' paz chiva. Quire' xtu'on chiva ruma iniman jaja'. Can xquixruto' riq'uin ri ru-poder ri Espíritu Santo, chi quire' cukul ic'u'x ntivoyo'iej-apa ri xtuya' ri Dios.
45015014	Hermanos, inre' vata'n chi otz ino'j, y chi q'uiy ino'j, mare' nquixtiquir ntich'olij-ivi'.
45015015	Pero xc'atzin chi xinnataj-el chiva, y man xinxi'ij ta vi' chi xintz'ib'aj-el chupan va carta va. Nitz'ib'aj-el chiva, ruma ri Dios ruyo'n ri ru-favor chuva,
45015016	chi xinuoc rusamajiel ri Jesucristo chi nitzijuoj ri ru-evangelio ri Dios chica ri vinak ri man israelitas ta, chi quire' ijeje' niquijach quic'aslien cha ri Dios, ruma ri nusamaj inre'. Y ijeje' nca'ka je' choch ri Dios, ruma ri Espíritu Santo nu'on sak cha ri quic'aslien.
45015017	Ri Cristo Jesús c'o viq'uin, y rumare' inre' altíra nquiquicuot riq'uin ri samaj ri yo'n chuva ruma ri Dios.
45015018	Inre' man jun tzij nquitiquir ni'ej xa man ta ri Cristo in-rucusan chi ni'an ri samaj re'. Y rumare' iq'uiy chiquivach ri vinak ri man israelitas ta ri nca'niman richin. Niquinimaj ruma nica'xaj ri ruch'ab'al ri Dios ri nitzijuoj chica y niquitz'at ri ni'an chiquicajol;
45015019	y ruma niquitz'at ri señales y ri milagros ri nca'n'an riq'uin ri ru-poder ri Ru-Espíritu ri Dios. Inre' xintzijuoj ri ru-evangelio ri Cristo chupan Jerusalén y nic'aj chic tanamet, y hasta c'a Ilírico je'.
45015020	Quire' ni'an ruma nivajo' nitzijuoj ri ru-evangelio ri Cristo pa tak lugares pache' man cata'n ta ri vinak chi nic'atzin niquinimaj ri Cristo, y man pache' ta ya xb'aka rutzijoxic cuma nic'aj chic.
45015021	Y antok quire' ni'an, can nib'anataj ri nu'ej chupan ri ruch'ab'al ri Dios: Ri man jun quic'axan chirij ri jaja', can xtica'xaj; y ri man jun tzijuon chica chirij jaja', can xti'ka pa quive' (xtiqui'an entender). Quire' nu'ej ri tz'ib'an can.
45015022	Y ruma nitzijuoj ri ruch'ab'al ri Dios chica ri man jun caxan ri ruch'ab'al, rumare' man in-tiquirnak ta in-b'anak iviq'uin.
45015023	Pero vacame ruma xinq'uis yan ri nusamaj pa tak tanamet ri xin'ej yan chiva, nivajo' nquib'aka iviq'uin ixre', ruma q'uiy yan juna' nurayin-pa chi nquib'aka iviq'uin.
45015024	Vacame nub'anun pensar nquinak'ax iviq'uin antok xqui'a ri nación España. Nivajo' nquic'ujie' jun jane' na (jaro' na) k'ij iviq'uin y xquiquicuot ruma nakatz'at-ki' iviq'uin. Y nivajo' je' chi ixre' ntiya-el ri nic'atzin chuva richin ri nub'iey.
45015025	Pero vacame nqui'a Jerusalén chi ni'jacha' jun ofrenda chica ri santos hermanos ri ic'o chire'.
45015026	Ruma ri aj-Macedonia y ri aj-Acaya, xalax pa cánima chi xquimol jun ofrenda chi niquitak-el chica ri i-puobra ri ic'o chiquicajol ri santos hermanos ri ic'o Jerusalén.
45015027	Nicajo' nca'quito'. Y altíra otz quire' niqui'an, ruma ijeje' c'o quic'as quiq'uin ri israelitas. Ruma ja ri israelitas ri xa'tzijuon ri ruch'ab'al ri Dios chica chi xa'colotaj, y rumare' otz chi ijeje' nca'quito' jub'a' ri israelitas.
45015028	Y antok nujachuon chic can ri niquitak-el ijeje' chuvij, xqui'a ri nación España y ja xquinak'ax iviq'uin.
45015029	Y inre' vata'n chi antok xquib'aka iviq'uin, can nem ri bendición xti'an recibir viq'uin ruma xtintzijuoj ri ru-evangelio ri Cristo chiva.
45015030	Ni'an rogar chiva hermanos, pa rub'e' ri Kajaf Jesucristo y ruma ri Espíritu Santo nu'on chika chi nakajo-ki', chi tib'ana' orar pa nu-cuenta.
45015031	Tic'utuj cha ri Dios chi quire' man nquika ta pa quik'a' ri vinak ri man quiniman ta ri Jesucristo ri ic'o Judea. Y tic'utuj je' cha, chi quire' ri santos hermanos ri ic'o Jerusalén, can xtika ta chiquivach ri xtinjach can chica.
45015032	Y quire' xtiquicuot ri vánima antok xquib'aka iviq'uin, xa quire' nrajo' ri Dios, y xquinuxlan jub'a' iviq'uin.
45015033	Ri Dios ri nuya' paz, can tic'ujie' iviq'uin ixvonojiel. Amén.
45016001	Ri hermana Febe nib'aka iviq'uin; jaja' jun diaconisa chupan ri iglesia ri c'o Cencrea.
45016002	Rumare' ni'ej chiva chi ja'al tib'ana' recibir, quire' otz nti'an como santos hermanos ruma xa jun ib'anun riq'uin ri Ajaf. Can tito' ri Febe riq'uin ri nic'atzin cha; ruma jaja' iq'uiy i-ruto'n y quire' je' rub'anun chuva inre'.
45016003	Nitak-el jun saludo cha ri hermana Priscila y cha ri hermano Aquila, ri junan xojsamaj quiq'uin pa rusamaj ri Cristo Jesús.
45016004	Ijeje' jub'a' ma xa'con ruma xinquicol inre' choch ri camic. Man jo'c ta inre' niya' tiox b'a' chica rumare', xa quire' je' niqui'an quinojiel ri iglesias quichin ri man israelitas ta.
45016005	Y nitak-el je' jun saludo cha ri iglesia ri c'o pa cachuoch ri ica'ye' hermanos re'. Y nitak-el je' jun saludo cha ri hermano Epeneto. Inre' altíra nivajo' jaja'. Jaja' ri na'ay ri xunimaj ri Cristo chupan ri lugar Acaya.
45016006	Nitak-el jun saludo cha ri hermana María. Jaja' altíra nisamaj chicajol.
45016007	Nitak-el je' jun saludo chica ri hermanos Andrónico y Junias, ri i-nuvanakil, ri junan xojc'ujie' quiq'uin pa cárcel. Q'uiy yan juna' tiquinimaj ri Cristo. Ijeje' quiniman yan antok inre' c'a maja' tinnimaj. Y ijeje' can ja'al nca'tz'iet cuma ri nic'aj chic apóstoles.
45016008	Nitak-el jun saludo cha ri hermano Amplias. Inre' altíra nivajo' jaja', ruma jaja' can runiman ri Ajaf je'.
45016009	Nitak-el jun saludo cha ri hermano Urbano. Riq'uin jaja' junan xojsamaj pa rusamaj ri Cristo Jesús. Y nitak-el je' jun saludo cha ri hermano Estaquis, ri altíra nivajo'.
45016010	Nitak-el jun saludo cha ri hermano Apeles. Jaja' can nik'alajin chi ruyo'n ránima riq'uin ri Cristo. Nitak-el jun saludo chica ri hermanos ri iru-familia ri Aristóbulo.
45016011	Nitak-el jun saludo cha ri hermano Herodión, ri nuvanakil. Nitak-el jun saludo chica ri ru-familia ri Narciso, ri quiniman ri Ajaf.
45016012	Nitak-el jun saludo chica ri hermanas Trifena y Trifosa, i-rusamajiel ri Ajaf. Nitak-el jun saludo cha ri Pérsida, ri altíra nivajo'. Jaja' altíra samajnak pa rusamaj ri Ajaf.
45016013	Nitak-el jun saludo cha ri hermano Rufo. Jaja' cho'n je' ruma ri Ajaf. Y nitak-el je' jun saludo cha ri rutie' jaja', ri can inche'l je' ntie' inre'.
45016014	Nitak-el jun saludo chica ri hermanos Asíncrito, Flegonte, Hermas, Patrobas, Hermes y chica ri hermanos ri ic'o quiq'uin.
45016015	Nitak-el jun saludo chica ri Filólogo, ri Julia, ri Nereo y ri rana', ri Olimpas y ri santos hermanos ri ic'o quiq'uin.
45016016	Tib'ana' saludar-ivi' chib'il-ivi' y titz'ub'aj ichi' pa rub'e' ri Ajaf Dios. Quinojiel ri iglesias richin ri Cristo niquitak-el jun saludo chiva.
45016017	Hermanos, ni'ej chiva chi tib'ana' cuenta-ivi', ruma ic'o vinak ri nca'quijach quivach ri hermanos, y niqui'an chica chi nca'tzak. Ruma ijeje' jun-ve chic ri niquic'ut y can itziel nca'ch'o' chirij ri ketzij ri ivuc'uan ixre'. Ri vinak ri nca'b'ano quire' man tivuc'uaj-ivi' quiq'uin.
45016018	Ruma ijeje' man ja ta ri rusamaj ri Kajaf Jesucristo niqui'an, xa ja ri nurayij ri qui-cuerpo ri niqui'an. Ijeje' niquicusaj ja'al tak tzij y rumare' ri nca'c'axan quichin altíra otz nica'xaj, ruma man niqui'an ta pensar otz ri chica nu'ej ri tzij, y cha'nin nca'an engañar.
45016019	Quinojiel cata'n chic chi ixre' can nquixniman cha ri Dios, y inre' altíra nquiquicuot rumare'. Pero nivajo' je' chi tic'ujie' ino'j chi nti'an ri otz y man chic ti'an ri itziel tak kax.
45016020	Y ri Dios ri niyo'n paz, ya mero xtuxak' ri Satanás richin xa jun tiempo y xtuya' chuxie' ivakan. Ja ta ri ru-favor ri Kajaf Jesucristo tic'ujie' iviq'uin.
45016021	Ri hermano Timoteo nutak-el jun saludo chiva, oj ca'ye' ojc'o pa rusamaj ri Dios. Niquitak-el je' jun saludo chiva ri Lucio, ri Jasón y ri Sosípater; ijeje' i-nuvanakil.
45016022	Y inre' Tercio, ri nitz'ib'aj-el ri nu'ej ri Pablo, nitak-el jun saludo chiva pa rub'e' ri Ajaf.
45016023	Ri hermano Gayo nutak-el jun saludo chiva. Vacame pa rachuoch jaja' inc'o-ve, y vave' je' niquimol-qui' ri iglesia. Ri hermano Erasto nutak-el jun saludo chiva. Jaja' ri tesorero richin ri tanamet. Y quire' je' nutak-el jun saludo chiva ri hermano Cuarto.
45016024	Ja ta ri ru-favor ri Kajaf Jesucristo tic'ujie' iviq'uin chi'ixvonojiel. Amén.
45016025	Kaya' ruk'ij ri Dios. Ruma jo'c jaja' ri nitiquir nu'on chiva chi ntiya' más ruchuk'a' ivánima riq'uin. Quire' nu'ej ri evangelio richin ri Jesucristo ri nitzijuoj inre', ri c'o pan aval riq'uin ri Dios ojier can tiempo,
45016026	xa c'a vacame xk'alajin, y rumare' ni'ka pa kave' (naka'an entender) ri tz'ib'an can chupan ri ruch'ab'al cuma ri profetas ri xa'c'ujie' ojier can tiempo. Ri Dios ri can c'o-ve richin nojiel tiempo, ru'e'n-pa chi titzijos chica quinojiel vinak, y jare' ri najin vacame, chi quire' tiquicukub'a' quic'u'x riq'uin jaja' y ca'niman cha.
45016027	Jo'c jaja' ri Dios c'o y riq'uin jaja' c'o-ve nojiel no'j. Tiyo'x ruk'ij richin nojiel tiempo. Jo'c ruma ri Jesucristo nkojtiquir nakaya' ruk'ij ri Dios. Amén.
46001001	Inre' Pablo, xinayox chi xinuoc ru-apóstol ri Jesucristo ruma quire' nrajo' ri Dios. Y c'o viq'uin ri hermano Sóstenes,
46001002	antok nitak-el va carta va chiva ixre' ri ix ru-iglesia ri Dios ri ixc'o pa tanamet Corinto, ri can sak chic ri ic'aslien ruma ri Cristo Jesús. Ixre' xixayox ruma ri Dios chi xixuoc santos vinak, inche'l xu'on quiq'uin ri nic'aj chic ri niquiya' ruk'ij ri Kajaf Jesucristo nic'aj chic tanamet. Can jaja' ri Kajaf konojiel ojre' ri kaniman chic.
46001003	Ja ta ri favor y ri paz ri nuya' ri Katata' Dios y ri Ajaf Jesucristo tic'ujie' riq'uin ivánima.
46001004	Inre' siempre niya' tiox b'a' cha ri Dios ivuma ixre', ruma ri favor ri ruyo'n chiva. Y xa ruma ri Cristo Jesús yo'n ri favor re' chiva.
46001005	Can jaja' xb'ano chiva chi ix b'ayuon, ruma can q'uiy ino'j xuya' y xu'on chiva chi can ja'al rutzijoxic nti'an cha ri ivata'n.
46001006	Can inche'l ri xtzijos chiva chi xtivil ruma ri Cristo, can quire' c'a xb'anataj iviq'uin.
46001007	Y ruma c'o chic iviq'uin nojiel ri dones ri nuya' ri Cristo, vacame jo'c chic ivoyo'ien ri k'ij antok ri Kajaf Jesucristo xtipa chic jun b'ay.
46001008	Y ri Kajaf Jesucristo can xquixruto' chupan ri ic'aslien, chi quire' man jun ta pecado nilitaj pan ic'aslien antok xtalka ri k'ij chi xtitzalaj chic pa ri Kajaf Jesucristo.
46001009	Ri Dios can nu'on nojiel ri i-ru'e'n. Jaja' ri xayuon ivichin chi jun oc nti'an riq'uin ri Kajaf Jesucristo ri Ruc'ajuol.
46001010	Hermanos, pa rub'e' ri Kajaf Jesucristo nic'utuj favor chiva chi junan ivánima tib'ana'. Man ti'an pensar diferente. Xa junan tib'ana' pensar y junan ta ri ntina' pan ivánima.
46001011	Ruma xtzijos chuva cuma ri ic'o pa rachuoch ri ixok Cloé rub'e', chi ixre' hermanos c'o ayoval chicajol.
46001012	Ruma ic'o chivach ixre' ri niqui'ej: Inre' in richin ri Pablo; ic'o ri nca'e'n: Inre' in richin ri Apolos; ic'o ri nca'e'n: Inre' in richin ri Pedro; y ic'o ri nca'e'n: Inre' in richin ri Cristo.
46001013	¿Acaso ranun dividir-ri' ri Cristo? ¿Xquimisas came choch cruz ri Pablo ivuma ixre'? ¿O xix'an came bautizar pa rub'e' ri Pablo?
46001014	Tiox b'a' niya' cha ri Dios ruma chicajol ixre', xa jo'c ri Crispo y ri Gayo ri xa'n'an bautizar,
46001015	chi quire' man jun xti'e'n chi x'an bautizar pa nub'e'.
46001016	Xin'an je' bautizar ri Estéfanas y ri ru-familia. Y man nalka ta pano' xa ic'o chic nic'aj ri xa'n'an bautizar.
46001017	Ri Cristo man xirutak ta chi ni'an bautizar; jaja' xiruya' pa rusamaj chi nitzijuoj ri evangelio. Y antok nitzijuoj, man nicusaj ta no'j richin vinak, ni ja'al tak tzij. Chi quire' man ntiel ta chi man jun rakalien ri rucamic ri Cristo choch ri cruz.
46001018	Y antok nitzijos ri rucamic ri Cristo choch ri cruz chakavach ojre' ri nkojcolotaj, can altíra ru-poder. Y jare' ri nucusaj ri Dios chi nca'rucol quinojiel ri niquinimaj rub'e'. Pero chiquivach ri vinak ri xa pa k'ak' nca'b'aka-ve, ri rutzijoxic ri rucamic ri Cristo choch ri cruz, xa man jun nic'atzin-ve.
46001019	Y chiquij ijeje', ri Dios ru'e'n: Inre' xtin'an chica ri vinak ri altíra quino'j ri choch-ulief chi can xca'sach. Y chica je' ri q'uiy cata'n, xtin'an chica chi man jun nic'atzin-ve nojiel ri cata'n. Quire' ri tz'ib'an can.
46001020	¿Pache' came c'o-ve ri altíra runo'j? ¿Pache' came c'o-ve ri ache escriba? ¿Pache' came c'o-ve ri ja'al nitzijuon richin ri tiempo vacame? Ri Dios man jun rakalien rub'anun cha ri no'j re'.
46001021	Ri Dios can rata'n-ve ri nu'on, mare' man xucha' ta ri quino'j ri vinak ri ic'o choch-ulief chi quire' riq'uin ta re' nicatamaj roch jaja'. Ri Dios xu'on pensar chi ja ri rucamic ri Cristo titzijos chi nca'colotaj ri vinak ri niquinimaj jaja'. Quire' xu'on pensar ri Dios, mesque chiquivach ri vinak man jun nic'atzin-ve.
46001022	Ruma ri nuvanakil israelitas nicajo' chi ri Dios nu'on ta jun milagro chiquivach. Y ri man israelitas ta, xa jo'c ri no'j richin ri roch-ulief niquicanuj.
46001023	Y ojre' ja ri Cristo ri xquimisas choch cruz ri nakatzijuoj. Y re' xa nu'on chica ri nuvanakil israelitas chi nipa quiyoval, y chiquivach ri man israelitas ta man jun nic'atzin-ve.
46001024	Pero ojre' ri xojayox ruma ri Dios chi xojcolotaj, israelitas y man israelitas ta, can kata'n chi ja ri Cristo ri ru-poder y runo'j ri Dios.
46001025	Ruma ri no'j ri más co'l ri c'o riq'uin ri Dios, can más nem choch ri c'o riq'uin jun vinak, mesque can q'uiy ta runo'j. Y quire' je' ri poder ri más co'l richin ri Dios, can altíra nem choch ri poder ri más nem ri c'o riq'uin jun vinak.
46001026	Y titz'ata-ka-ivi' ixre' hermanos; ixre' xixayox je' ruma ri Dios chi xixcolotaj, mesque man ix q'uiy ta ri c'o ino'j chiquivach ri vinak. Man ix q'uiy ta ri c'o poder pan ik'a'. Y man ix q'uiy ta ix utzulaj vinak.
46001027	Pero ri Dios xixrucha', mesque ni'e'x chiva chi manak ino'j, richin chi nca'ruya' pa q'uix ri vinak ri niquina' chi altíra quino'j. Ri Dios xixrucha' mesque ni'e'x chiva chi man jun ivuchuk'a', richin chi nca'ruya' pa q'uix ri c'o quichuk'a'.
46001028	Y ixre' ri man jun ivakalien y itziel nquixtz'iet cuma ri vinak ri man quiniman ta ri Dios, can ja ri Dios ri xixcho'n. Quire' xu'on chi nik'alajin chi ri c'o altíra quikalien vave' choch-ulief, xa man jun nca'c'atzin-ve.
46001029	Quire' xu'on ri Dios chi quire' man jun vinak nuna' chi nem choch jaja'.
46001030	Pero ri Dios xu'on chika ojre' chi xa jun xka'an riq'uin ri Cristo Jesús. Can xk'alajin-ve runo'j ri Dios chakavach ojre' ruma ri Cristo. Ri Dios can xu'on chi ruma ri Cristo ntiel chi man jun chic ka-pecado choch. Y ruma je' ri Cristo xu'on sak cha ri kac'aslien y xojcolotaj.
46001031	Ruma c'a re' ri ruch'ab'al ri Dios ri tz'ib'an can nu'ej: Xa c'o jun nrajo' nuya-ka ruk'ij, ri más otz nu'on, tuya' ruk'ij ri Ajaf. Quire' nu'ej ri tz'ib'an can.
46002001	Hermanos, antok xib'aka iviq'uin, man xincusaj ta ri no'j richin ri roch-ulief chi xintzijuoj ri ruch'ab'al ri Dios chiva, ni man xincusaj ta je' ja'al tak tzij.
46002002	Ruma inre' xin'ej pa vánima, chi jo'c ri Jesucristo y ri rucamic choch ri cruz ri xintzijuoj chiva.
46002003	Y antok xic'ujie' iviq'uin, xinna' chi manak vuchuk'a'. Xa altíra xinxi'ij-vi', can xinna' chi inche'l man nquitiquir ta ni'an ri samaj inche'l nrajo' ri Dios. Y rumare' hasta xib'arb'uot.
46002004	Y antok xintzijuoj ri ruch'ab'al ri Dios chiva, man xincusaj ta quino'j vinak, ni man xincusaj ta utzulaj tak tzij, xa can ja ri Espíritu Santo y ri ru-poder ri Dios ri xto'n vichin.
46002005	Chi quire' ri icukb'al c'u'x nic'ujie' riq'uin ri ru-poder ri Dios y man riq'uin ta ri quino'j ri vinak.
46002006	Mesque quire', ojre' can c'o-ve no'j nakac'ut chiquivach ri hermanos ri i-q'uiynak chic chupan ri quic'aslien choch ri Dios. Pero ri nakac'ut chiquivach man richin ta ri roch-ulief, ni man quichin ta ri gobernadores ri ic'o choch-ulief, ri c'o jun k'ij ri xa nca'q'uis.
46002007	Ri no'j ri nakac'ut ojre', ja ri runo'j ri Dios ri man k'alaj ta ranun-pa. Ri Dios c'a maja' tu'on ri roch-ulief antok xu'on yan pensar chi nkojb'ac'ujie' chicaj riq'uin jaja' y nic'ujie' kak'ij riq'uin.
46002008	Ri gobernadores choch-ulief man xcatamaj ta ri ranun-pa pensar ri Dios. Ruma xa ta xcatamaj, man ta xquiquimisaj choch cruz ri Cristo ri Ajaf ri c'o ruk'ij.
46002009	Can inche'l ri nu'ej chupan ri ruch'ab'al ri Dios ri tz'ib'an can: Kax ri man jun tz'atayuon, ni c'axayuon, ni man jun b'anayuon pensar, jare' ri ranun preparar ri Dios chi nuya' chica ri nca'jo'n richin. Quire' nu'ej ri tz'ib'an can.
46002010	Pero ja ri Dios x'e'n chika por medio ri Espíritu Santo. Ruma ri Espíritu Santo can rata'n nojiel; rata'n hasta ri namalaj tak kax ri nca'ru'on pensar ri Dios.
46002011	¿C'o came jun vinak rata'n ri chica nu'on pensar jun chic vinak? Jo'c ri ru-espíritu jaja' ta'mayuon ri chica nu'on pensar. Y quire' mismo man jun ta'mayuon ri chica nu'on pensar ri Dios, jo'c ri Ru-Espíritu jaja'.
46002012	Y ojre' ja ri Espíritu re' ri yo'n chika, ri patanak riq'uin ri Dios, y man ja ta ri espíritu richin ri roch-ulief, chi nakatamaj nojiel ri chica nuya-pa ri Dios chika.
46002013	Y antok nkutzijuon, man nakacusaj ta tzij c'utun cuma vinak. Xa ja ri tzij ri patanak riq'uin ri Espíritu Santo ri nca'kacusaj, chi naka'ej ri nca'ruc'ut jaja' chakavach.
46002014	Ri vinak ri manak ri Ru-Espíritu ri Dios quiq'uin, man niquic'an ta ri patanak riq'uin ri Espíritu re'. Ruma chiquivach ijeje' man jun nic'atzin-ve, y man ni'ka ta pa quive' (man niqui'an ta entender). Ruma jo'c ri c'o ri Ru-Espíritu ri Dios quiq'uin, ni'ka pa quive' (niqui'an entender) y cata'n chi c'o rakalien ri patanak riq'uin ri Espíritu re'.
46002015	Ojre' ri oj-uc'uan ruma ri Espíritu Santo nkojtiquir naka'ej ri chica c'o rakalien y ri chica man jun rakalien. Pero man jun xti'e'n chika chi man otz ta ri naka'an.
46002016	Ruma ¿c'o came jun vinak ri rata'n ri chica nu'on pensar ri Ajaf Dios? ¿O c'o came jun ri nitiquir nu'ej cha ri Dios ri chica otz chi nu'on? Pero ojre' c'o chic runo'j ri Cristo kiq'uin.
46003001	Hermanos, antok xic'ujie' iviq'uin, manak che'l xich'o' chiva inche'l chica ri i-uc'uan ruma ri Espíritu Santo. Sino xich'o' chiva inche'l chica ri vinak ri xa ja ri niquirayij ri niqui'an, xa c'a ix inche'l ac'ola'.
46003002	Jo'c ri tzij ri man cuesta ta ri xin'ej chiva, ruma maja' ti'ka pan ive' (ti'an entender) ri nivajo' nic'ut chivach. Ixre' ix inche'l ac'ola' ri c'a nca'tz'uman y maja' nca'tiquir niquic'ux vay. C'a quire' ib'anun ixre'.
46003003	Ixre' xa ja ri ntirayij, xa jare' ri nti'an; man otz ta ntitz'at jun ri otz c'o; c'o ayoval chicajol; y ri ic'aslien xa junan c'a riq'uin ri quic'aslien ri vinak ri manak ri Espíritu Santo quiq'uin.
46003004	Ruma ic'o ri nca'e'n: Inre' in richin ri Pablo, y ic'o ri nca'e'n: Inre' in richin ri Apolos. ¿Man k'alaj ta came chi ja ri ntirayij ixre' ri nti'an?
46003005	¿Chica came ri Apolos, y chica came ri Pablo? Ijeje' i-rusamajiel ri Dios. Ri Ajaf Dios xucha' ri Apolos y xucha' je' ri Pablo chi xquitzijuoj ri ruch'ab'al chiva, y rumare' xinimaj.
46003006	Inre' xintic ri ruch'ab'al ri Dios riq'uin ivánima. Ri Apolos xu'on inche'l xuya'j ri ch'ab'al re'. Pero ja ri Dios ri xb'ano chi xq'uiy pa tak ic'aslien.
46003007	Ruma c'a re' ri xtico y ri inche'l xya'n ri ch'ab'al re', man jun quikalien, ruma ja ri Dios ri xb'ano chi xq'uiy ri ruch'ab'al riq'uin ivánima.
46003008	Y ri nitico y ri inche'l nuya'j ri ruch'ab'al ri Dios, can junan, mesque chiquijunal xtiyo'x ruc'axiel chica ruma ri samaj ri xqui'an.
46003009	Ruma ojre' oj rusamajiel ri Dios, y ixre' ix inche'l rulief ri Dios ri nisamaj choch. Ixre' je' ix inche'l jun jay ri nu'on ri Dios.
46003010	Y inre' xa ruma ri ru-favor ri Dios antok xinuoc inche'l jun utzulaj b'anoy-jay. Y antok xintzijuoj ri ruch'ab'al ri Dios chiva, can inche'l xinya-ka ri ab'aj richin ri cimiento. Pero man ja ta inre' nquipab'an ri jay. Xa nic'aj chic ri xca'pab'an ri jay. Y quinojiel ri xca'samaj chi niquipab'a' ri jay, can tiquitz'ata' otz chi quire' ja'al rub'anic niqui'an cha.
46003011	Ruma man jun chic nicovin xtiyo'n jun chic cimiento paro' ri c'o, y re' ja ri Jesucristo.
46003012	Y paro' ri cimiento re', ic'o ri xtiquicusaj oro chi niqui'an ri jay; ic'o ri xtiquicusaj plata; y ic'o ri xca'quicusaj nic'aj chic ab'aj ri can altíra quikalien. Y ic'o nic'aj chic xa chie', q'uin y k'ayis xtiquicusaj.
46003013	Pero xtalka ri k'ij antok xtik'alajin-pa ri kasamaj chikajunal xa otz o man otz ta, ruma xtitojtob'ax cha k'ak'.
46003014	Y xa ri jay ri xkapab'a' paro' ri cimiento xtucoch' ri k'ak' y man xtic'at ta, chika ojre' xtiyo'x ruc'axiel ruma ri samaj ri xka'an.
46003015	Pero xa xtic'at ri jay ri xkapab'a', man jun ruc'axiel xtiyo'x chika. Ojre' xkojcolotaj, pero ri samaj ri xka'an xa xtic'at.
46003016	¿Man ivata'n ta c'a chi ix ru-templo ri Dios? ¿Man ivata'n ta c'a chi ri Ru-Espíritu ri Dios c'o iviq'uin?
46003017	Xa c'o jun ri nuvulij ri ru-templo ri Dios, ri Dios xtuya' nem castigo paro'. Ruma ri ru-templo ri Dios can santo, y ri templo re' ixre'.
46003018	Man ti'an engañar-ivi', xa c'o jun chicajol ri nuna' chi c'o q'uiy runo'j choch-ulief, tub'ana' chi man jun oc rata'n, chi quire' niril ri ketzij no'j.
46003019	Ri no'j richin ri roch-ulief xa man jun rakalien choch ri Dios, inche'l nu'ej chupan ri ruch'ab'al ri tz'ib'an can: Ri Dios nca'rutz'om ri vinak ri altíra quino'j, y can ja mismo ri quino'j nca'tzako quichin.
46003020	Y nu'ej je': Ri Ajaf rata'n ri chica niqui'an pensar ri vinak ri c'o quino'j, rata'n chi xa man jun rakalien. Quire' ri tz'ib'an can.
46003021	Mare' man ti'an chi jo'c jun ri c'o ruk'ij chivach, ruma nojiel xa can ivichin ixre'.
46003022	Ivichin ixre' ri Pablo, ri Apolos, ri Pedro, ri roch-ulief, ri c'aslien, ri camic, ri ntitz'at vacame y ri chakavach-apa. Can nojiel ivichin ixre'.
46003023	Y ixre' ix richin ri Cristo, y ri Cristo richin ri Dios.
46004001	Rumare' ixre' nic'atzin chi nkojitz'at chi ojre' xa jo'c oj rusamajiel ri Cristo, y yo'n pa kak'a' chi nakatzijuoj ri c'o pan aval riq'uin ri Dios ojier can tiempo.
46004002	Ruma ri aj-samajiel ri i-yo'n paro' jun samaj ruma ri Dios, can nic'atzin chi niqui'an nojiel ri samaj ri inche'l nrajo' jaja'.
46004003	Pero inre' ni'ej, xa otz o man otz ta nitz'iet ri nusamaj, man jun chica xtinna' inre'. Y xa c'o jun juez richin ri roch-ulief nu'on juzgar ri nusamaj, man jun chica je' xtinna'. Hasta inre' man nquitiquir ta ni'ej xa otz o man otz ta ni'an cha ri samaj.
46004004	Inre' nina' chi otz nub'anun cha ri samaj. Pero man ruma ta re' nquitiquir ni'ej chi nojiel ri nub'anun, can otz. Ja ri Ajaf ri xti'e'n xa otz xin'an cha o xa man otz ta.
46004005	Rumare' man ti'an juzgar vacame ri chica nqui'tz'at. Más otz tivoyo'iej ri k'ij antok xtipa chic jun b'ay ri Ajaf Jesús. Jaja' xca'ralasaj-pa pa sakil nojiel ri i-kab'anun ri man nca'k'alajin ta, y xtu'ej ri ic'o riq'uin kánima. Y entonces ri Dios xtuya' kak'ij chikajunal.
46004006	Mare' hermanos, xincusaj-ka-vi' y xincusaj ri Apolos richin ejemplo, ruma nivajo' chi ni'ka pan ive' otz (nti'an entender otz) ri i-tz'ib'an can chupan ri ruch'ab'al ri Dios. Man jun tib'ano chi c'o más ruk'ij y nukasaj quik'ij ri nic'aj chic.
46004007	Ixre' ri ntina' chi c'o altíra ik'ij, ¿chica x'e'n chiva chi ja ixre' ri más c'o ik'ij? ¿C'o came jun kax ri c'o iviq'uin ixre' ri man ja ta ri Dios ya'yuon-pa chiva? Y xa quire', man jun nic'atzin chi iyuon ixre' nti'an-ka chi altíra ik'ij.
46004008	Ixre' ntina' chi man jun chic kax más xtivajo' ruma c'o chic nojiel kax iviq'uin. Can ix b'ayuon chic ntina'. Can ix reyes chic ntina' y ojre' man nkojc'atzin ta chic chiva. ¡Ja'al ta xa ta quire', chi quire' ojre' je' naka'an gobernar iviq'uin!
46004009	Inre' ni'ej chi ri Dios rub'anun chika ojre' ri apóstoles chi manak-oc kak'ij chiquivach quinojiel. Xa oj inche'l achi'a' ri e'n chic chica chi nca'quimisas. Ruma nca'ca'y chikij ri ángeles y ri vinak vave' choch-ulief.
46004010	Chivach ixre', ojre' can oj-nacanak ruma naka'an ri rusamaj ri Cristo, y ixre' can altíra ino'j iviluon riq'uin ri Cristo. Chivach ixre', ojre' manak kachuk'a', y ixre' can altíra ivuchuk'a'. Ojre' can man jun kak'ij, y ixre' can altíra ik'ij.
46004011	Ojre' nakak'asaj vi'jal, nichakej kachi', manak katziak, nkojch'ay, y manak kachuoch.
46004012	Ojre' can nkojcuos ruma altíra nkusamaj chi nakach'ec kavay. Y antok ic'o ri itziel niqui'ej chika, ojre' can nakac'utuj ri ru-bendición ri Dios pa quive'. Y antok c'o pakon tak kax ri niqui'an ri vinak chika, ojre' can nakacoch'.
46004013	Antok itziel nca'ch'o' chikij, ojre' ja ri otz ri naka'ej. Can b'anun chika xa oj inche'l mies y xa oj inche'l tz'il chiquivach quinojiel.
46004014	Ri nitz'ib'aj chiva, man richin ta chi niya' iq'uix. Xa richin nquixch'olij, ruma ixre' can ix inche'l valc'ual y altíra nquixvajo'.
46004015	Inre' ri xitzijuon ri evangelio chiva na'ay. Ixre' xinimaj ri Cristo Jesús ruma ri xintzijuoj chiva, y rumare' inre' xinuoc inche'l itata'. Y mesque ic'o ta diez (lajuj) mil ri nca'tijuon ivichin chirij ri Cristo, jo'c inre' ri inche'l itata'.
46004016	Y rumare' nic'utuj favor chiva chi tivuc'uaj jun c'aslien otz, inche'l ri nuc'aslien inre'.
46004017	Rumare' xintak-el ri Timoteo iviq'uin, ri altíra nivajo' y vata'n chi can ruyo'n ránima riq'uin ri Ajaf, y rumare' can inche'l valc'ual nina'. Jaja' ri xtinatan chiva ri chica c'aslien vuc'uan y quire' ri nic'ut chiquivach quinojiel ri iglesias ri ic'o diferentes lugares.
46004018	Ic'o chicajol ri can c'o quik'ij niquina-qui' y rumare' niqui'ej chi inre' man nivajo' ta chic nquinalka iviq'uin chi nquixb'atz'ata'.
46004019	Pero inre' ya nquinalka iviq'uin, xa quire' nrajo' ri Ajaf. Y antok xquinalka, man ja ta ri quitzij ri xtinva'xaj. Ri nivajo' nivatamaj a ver xa ketzij chi c'o ri ru-poder ri Dios quiq'uin.
46004020	Ruma ri ru-reino ri Dios man jo'c ta tzij, sino can c'o ri ru-poder.
46004021	Antok inre' xquinalka iviq'uin, ¿chica ntivajo' ixre' chi ni'an chiva? ¿Ntivajo' chi cof xquinalch'o' chiva, o ntivajo' chi riq'uin amor y akal-oc xquich'o' chiva?
46005001	Can alanak rub'ixic ri b'anatajnak chicajol, ruma c'o jun ruc'amun-ka ri ruyajtie'. Pero ni xa ta chiquicajol ri vinak ri man cata'n ta roch ri Dios man niqui'an ta re'.
46005002	¡Y c'a ntina' chi ix nima'k tak vinak! Más otz quixb'isuon y quixuok' y tivalasaj-el chicajol ri chica xb'ano quire'.
46005003	Inre' man inc'o ta apa iviq'uin, pero ri nu-espíritu can c'o-apa iviq'uin. Y rumare' inre' ya xin'an juzgar ri jun ri quire' rub'anun.
46005004	Y pa rub'e' ri Kajaf Jesucristo, antok xtimol-ivi', y ri nu-espíritu can xtic'ujie-apa iviq'uin, ri Kajaf Jesucristo can xtuya' poder pan ik'a',
46005005	y tivalasaj-el chicajol, tijach pa ruk'a' ri Satanás chi quire' xtu'on sufrir chi xtuya' can ri itziel rub'anun, pero man xti'a ta pa k'ak', xa xticolotaj ri ru-espíritu chupan ri k'ij antok ri Ajaf Jesús xtipa chic.
46005006	Man otz ta chi ixre' ntina' chi ix nima'k tak vinak. Ixre' ivata'n chi antok ntiya' lugar cha ri pecado, can cha'nin niq'uiyir chicajol. Can inche'l nu'on ri levadura, xa riq'uin jub'a' nuquiraj-ri' chupan nojiel ri harina mub'an.
46005007	Rumare' tivalasaj-el nojiel ri pecado ri c'o chicajol, chi quire' nquixuoc inche'l jun c'ac'ac' harina mub'an ri manak levadura riq'uin. Ixre' xa sak chic ri ic'aslien, ruma ri Cristo xcon choch cruz. Antok jaja' xquimisas, x'an cha inche'l ni'an chica ri alaj tak ovejas ri nca'quimisas pa tak namak'ej Pascua.
46005008	Kab'ana' c'a ri kanamak'ej Pascua ri can ketzij. Man nakac'ux ta simíta ri c'o levadura riq'uin. Kab'ana' cuenta-ki' choch ri pecado. Kaya' can nojiel itziel tak kax ri nca'ka'an. Y can ketzij ta nojiel ri naka'an y ri naka'ej, man ta riq'uin ca'ye' kapalaj.
46005009	Chupan ri carta ri xintak-el iviq'uin, xin'ej-el chiva chi man tivuc'uaj-ivi' quiq'uin ri niquicanuj-qui' chi niqui'an pecado.
46005010	Y antok inre' xin'ej quire', man xich'o' ta chiquij ri man i-c'ulan ta ri man quiniman ta ri Jesucristo, ri niquicanuj-qui' chi niqui'an pecado. Man xich'o' ta je' chiquij ri man quiniman ta ri Jesucristo ri nicajo' chi nojiel kax quiq'uin ta ijeje' c'o-ve, ri nca'lak', y ri niquiya' je' quik'ij ri ídolos. Man chiquij ta ri vinak re' xich'o-ve, ruma xa man nakajo' ta nkojc'ujie' quiq'uin ri vinak quire', nic'atzin chi kojiel-el vave' choch-ulief.
46005011	Ri xinvajo' xin'ej chiva ixre' chupan ri carta re', ja chi man tivuc'uaj-ivi' quiq'uin ri man i-c'ulan ta ri niqui'ej chi i-hermanos ri niquicanuj-qui' chi niqui'an pecado. Quire' je' quiq'uin ri nicajo' chi nojiel ta kax quiq'uin ta ijeje' c'o-ve, ri nca'yo'n quik'ij ri ídolos, ri itziel nca'ch'o' chiquij nic'aj chic, ri nca'k'ab'ar, y ri nca'lak'. Xa ijeje' niqui'ej chi i-hermanos pero xa niqui'an ri pecados ri inche'l re', ixre' ni xa ta quixva' quiq'uin.
46005012	Pero ri vinak ri man quiniman ta ri Cristo, man pa nuk'a' ta inre' c'o-ve chi ni'an juzgar ri chica quib'anun pa quic'aslien. Xa ja ri hermanos ri niqui'an pecados nic'atzin chi nqui'tz'at, ruma ijeje' chicajol ic'o-ve.
46005013	Ri vinak ri man quiniman ta y man chicajol ta ic'o-ve, ja ri Dios xtib'ano juzgar quichin. Pero ri hermano re' ri c'o chicajol y nu'on pecado, tivalasaj-el chicajol.
46006001	¿Karruma ixre' antok c'o jun chivach ri c'o chica nu'on chiva, chiquivach ri autoridades ri man quiniman ta ri Cristo nquix'a-ve, y man nquix'a ta chiquivach ri santos hermanos?
46006002	¿Man ivata'n ta c'a chi xtalka ri k'ij antok konojiel ojre' ri santos ralc'ual ri Dios xca'ka'an juzgar ri vinak? Y xa quire', ¿man nquixtiquir ta came nti'an arreglar ch'ute'k tak kax ri nca'b'anataj chicajol?
46006003	¿Man ivata'n ta c'a chi xtalka ri k'ij antok ojre' xca'ka'an je' juzgar ri ángeles? Y xa quire', ¿karruma man nkojtiquir ta naka'an arreglar ri ayoval ri nca'b'anataj chikacajol chupan ri kac'aslien choch-ulief?
46006004	Rumare', xa c'o ri chica nti'an juzgar vave' ri choch-ulief, ¿qui'iya' came ri manak-oc quikalien chupan ri iglesia chi niqui'an arreglar?
46006005	Ni'ej quire' chiva chi quixq'uix. ¿Man jun came hermano chicajol ri c'o runo'j chi nca'ru'on arreglar ri hermanos ri c'o ayoval chiquivach?
46006006	Pero pa ruc'axiel chi quire' ta ib'anun, xa man quire' ta nti'an, ruma jun hermano xa pa tribunal nrayuoj-ve jun chic hermano chi nu'on arreglar ri ayoval, y ri achi'a' ri pache' ni'ka-ve xa man quiniman ta ri Cristo.
46006007	Can man otz ta chi c'o ayoval chicajol. ¿Man más ta came otz nticoch' ri ni'an chiva? ¿Man más ta c'a otz chi ixre' nticoch' xa c'o ri chica nalak'ax chiva?
46006008	Pero ixre' xa man quire' ta nti'an. Pa ruc'axiel re', xa ixre' ri nquixb'ano ri itziel no'j y ri alak'. Y xa chica mismo ri hermanos nti'an-ve quire'.
46006009	¿Man ivata'n ta c'a chi ri vinak ri man otz ta quic'aslien choch ri Dios, man xca'uoc ta pa ru-reino jaja'? Man ti'an engañar-ivi'; ri man i-c'ulan ta ri niquicanuj-qui' chi niqui'an pecado, ri niquiya' quik'ij ri ídolos, ri i-c'ulan ri niquic'uaj-qui' riq'uin jun chic, ri achi'a' ri man nca'cajo' ta chic ixoki' y xa quiq'uin chic achi'a' nca'c'ujie-ve,
46006010	ri nca'b'ano alak', ri nicajo' chi nojiel kax quiq'uin ta ijeje' c'o-ve, ri nca'k'ab'ar, ri itziel nca'ch'o' chiquij nic'aj chic, y ri can nca'quitz'om ri vinak richin chi niquimaj can kax chica, man xca'uoc ta pa ru-reino ri Dios.
46006011	Y ic'o chivach ixre' ri xa'b'ano ri pecados ri ya xin'ej. Pero vacame sak chic ri ivánima, ix richin chic ri Dios, y xiel chi man jun chic i-pecado choch jaja', re' ruma ri xu'on ri Ajaf Jesús y ruma ri Ru-Espíritu ri Ka-Dios.
46006012	Nojiel xa otz chi ni'an, pero man nojiel ta nuc'ul chi ni'an. Nojiel xa otz chi ni'an, pero man nivajo' ta ni'a vánima chirij chica-na kax, ruma man nivajo' ta chi nquika pa ruk'a'.
46006013	Y can ketzij ri ni'e'x chi ri vay richin ri kapan y ri kapan richin ri vay. Pero xtalka ri k'ij chi ri Dios xtu'on chica ri kapan y ri vay chi xca'q'uis. Mare' ri ka-cuerpo man otz ta nic'ujie' riq'uin jun chic y xa man oj-c'ulan ta riq'uin. Ri ka-cuerpo can richin ri Ajaf Dios y jaja' can richin ri ka-cuerpo.
46006014	Y inche'l xu'on ri Dios cha ri Ajaf Jesús chi xc'astaj-el chiquicajol ri quiminaki', quire' je' xtu'on chika ojre'. Xkojruc'asuoj riq'uin ri ru-poder.
46006015	¿Man ivata'n ta c'a chi ri i-cuerpo can ruk'a-rakan ri Cristo? ¿Otz came chi nquixiel-el riq'uin jaja' y nquixuoc ruk'a-rakan jun ramera? Man otz ta.
46006016	¿O man ivata'n ta c'a chi xa jun nuc'uaj-ri' riq'uin jun ramera, xa jun cuerpo nu'on riq'uin? Inche'l nu'ej chupan ri ruch'ab'al ri Dios ri tz'ib'an can: Ri ache y ri ixok xa jun cuerpo xtiqui'an ri ica'ye'. Quire' ri tz'ib'an can.
46006017	Pero ri c'o riq'uin ri Ajaf, xa jun espíritu rub'anun riq'uin jaja'.
46006018	Man ticanuj-ivi' chi nti'an pecado. Ruma nic'aj chic pecado nu'on ri ache, c'o juviera ri ru-cuerpo, pero ri nucanuj jun ixok chi nu'on pecado riq'uin, can chirij mismo ri ru-cuerpo nu'on pecar.
46006019	¿Man ivata'n ta c'a chi ri i-cuerpo can ru-templo ri Espíritu Santo? Jaja' patanak riq'uin ri Dios, y pa tak ivánima c'o-ve. Y rumare' ri i-cuerpo man ivichin ta ixre'.
46006020	Ri Dios q'uiy xuya' chi xixrulok'. Rumare' ri i-cuerpo y ri iv-espíritu can ticusaj chi ntiya' ruk'ij ri Dios, ri can i-richin chic jaja'.
46007001	Vacame nivajo' nquich'o' chirij ri ic'utun-pa chuva chupan ri carta ri xitak-pa chuva. Y inre' ni'ej: Más otz man tic'ulie' ri ala'.
46007002	Pero ruma ic'o ri niquicanuj-qui' chi niqui'an pecado, rumare' más otz chi quinojiel alab'o tic'ujie' quixjayil y quinojiel xtani' tic'ujie' cachajil.
46007003	Y nic'atzin chi ri ache nujach-ri' pa ruk'a' ri ixok y ri ixok nujach-ri' pa ruk'a' ri ache.
46007004	Ri ixok man rajaf ta ka ri ru-cuerpo, ruma can richin ri rachajil. Y quire' je' ri ache, man rajaf ta ka ri ru-cuerpo, xa can richin ri raxjayil.
46007005	Rumare' man tu'on negar-ri' ri ixok choch ri rachajil, y quire' je' ri ache man tu'on negar-ri' choch ri raxjayil. Pero xa ijeje' nicajo' niqui'an orar más; otz niqui'ej chiquib'il-qui' chi man nca'var ta junan jun jane' (jaro') k'ij. Pero man otz ta chi q'uiy tiempo niqui'an quire', ruma xa man niquicoch' ta más, ri Satanás xca'ru'on tentar.
46007006	Y ri xin'ej, jo'c xin'ej xa nicajo' niqui'an quire', pero man ni'an ta mandar chi can quire' tiquib'ana'.
46007007	Inre' ni'ej, más ta otz xa ta quinojiel niqui'an inche'l inre', niquicoch' nca'c'ujie' quiyuon y man ta nca'c'ulie'. Pero chikajunal man junan ta ri don ri ruyo'n-pa ri Dios chika, y rumare' jun-ve ri jun y jun-ve chic ri jun.
46007008	Inre' ni'ej chica ri man i-c'ulan ta, más otz man tiquicanuj quixjayil o man ticajo' cachajil. Y quire' je' ni'ej chica ri malca'n-ixoki', más otz man ta ca'c'ulie' chic. Más otz quire' ca'c'ujie', inche'l nub'anun inre'.
46007009	Pero xa man nca'tiquir ta nca'c'ujie' quiyuon, can ca'c'ulie'. Ruma más otz nca'c'ulie' que choch chi nca'c'at ruma ri niquirayij.
46007010	Chica ri i-c'ulan ni'ej, pero man nutzij ta inre' ri ni'ej chica. Xa ja ri Ajaf ri ni'e'n: Chi ri ixoki' i-c'ulan man tiquijach-qui' quiq'uin ri cachajil.
46007011	Pero xa c'o jun ixok nujach-ri' riq'uin ri rachajil, man ti'a riq'uin jun chic ache. Y xa man nrajo' ta nic'ujie' ruyuon, tiquic'ama' chic qui' riq'uin ri rachajil. Y quire' je' ri ache, man tujach-ri' riq'uin ri raxjayil.
46007012	Y chica ri nic'aj ni'ej, pero re' inre' nqui'e'n; man ja ta ri Ajaf: Xa c'o jun hermano c'ulan, y ri raxjayil man runiman ta, y ri raxjayil can nrajo' nic'ujie' riq'uin; man tujach-ri' riq'uin ri raxjayil.
46007013	Y xa ja ri ixok ri xunimaj ri Cristo y ri ache man runiman ta, pero ri ache nrajo' nic'ujie' riq'uin; ri ixok man tujach-ri' riq'uin ri rachajil.
46007014	Ruma xa jun ache man runiman ta ri Cristo y ri raxjayil runiman, y ri ache nrajo' nic'ujie' riq'uin ri raxjayil; c'o che'l naka'ej chi ri ache re' can richin chic ri Dios rub'anun. Y xa ja ri ixok ri man runiman ta y ri rachajil runiman, y ri ixok nrajo' nic'ujie' riq'uin ri rachajil, c'o che'l je' naka'ej chi ri ixok re' can richin chic ri Dios rub'anun. Xa man ta quire', ri calc'ual i-tz'il ta choch ri Dios, vacame ri calc'ual can i-richin ri Dios quib'anun.
46007015	Pero xa jun ri man runiman ta nrajo' nujach-ri' riq'uin ri jun ri runiman, tiquijacha-qui', ruma man jun ximiyuon quichin. Ruma ri Dios xojrayuoj chi nic'ujie' ri paz riq'uin kánima.
46007016	¿Chica avata'n atre' ri at raxjayil ri ache, xa avuma atre' xticolotaj ri avachajil? ¿Y chica avata'n atre' ri at rachajil ri ixok, xa avuma atre' xticolotaj ri avaxjayil?
46007017	Pero chi'ijunal quixc'ujie' inche'l xuya' ri Dios chiva. Y chi'ijunal quixc'ujie' inche'l ib'anun-pa antok maja' quixayox ruma ri Dios. Inre' quire' ni'ej chica quinojiel ri iglesias ri ic'o nojiel lugar.
46007018	¿Ic'o chivach ixre' ri b'anun ri circuncisión chica antok ri Dios xa'rayuoj chi xa'uoc ralc'ual? Quire' ca'c'ujie'. ¿Ic'o je' chivach ixre' ri man b'anun ta ri circuncisión chica antok ri Dios xa'rayuoj chi xa'uoc ralc'ual? Quire' ca'c'ujie'.
46007019	Ruma man jun chica nu'on xa b'anun ri circuncisión chika o xa man b'anun ta. Ri nic'atzin, ja chi naka'an ri ru-mandamientos ri Dios.
46007020	Chikajunal kojc'ujie' c'a inche'l kab'anun antok xojayox ruma ri Dios.
46007021	¿Ic'o chivach ixre' xa i-esclavos antok ri Dios xa'rayuoj chi xa'uoc ralc'ual? Xa quire', man ca'b'isuon. Pero xa nca'tiquir nca'c'ujie' libre, más otz.
46007022	Ixre' ri ix esclavos antok xixayox ruma ri Ajaf, vacame ix libre chic, ruma ix richin chic ri Ajaf Jesucristo. Y ixre' ri ix libre antok xixayox ruma jaja', vacame man ix libre ta chic, ruma ix esclavos chic richin ri Jesucristo.
46007023	Jaja' ya xixrulok' y q'uiy rajal xutoj ivuma. Rumare' man chic quixc'ujie' chuxie' ri niquic'ut ri vinak.
46007024	Hermanos, chikajunal inche'l kab'anun antok xojayox ruma ri Dios, can quire' c'a kojc'ujie' chupan ri c'ac'ac' c'aslien riq'uin ri Dios.
46007025	Y vacame nivajo' nquich'o' jub'a' chirij ri ic'utun-pa chuva, ri chica nti'an quiq'uin ri xtani' y ri alab'o. Ri Ajaf man jun xu'ej chiquij ijeje'. Pero ri xtin'ej, can c'o-ve rakalien y can c'o che'l ntinimaj, ruma inre' ja ri Ajaf xjoyovan noch y mare' ni'an ri nrajo' jaja'.
46007026	Inre' ni'an pensar chi ruma altíra cuesta ri tiempo ri ojc'o, más otz kojc'ujie' inche'l kab'anun.
46007027	Rumare' ri c'o chic raxjayil, tic'ujie' riq'uin. Y ri manak raxjayil, man tu'on preocupar-ri' chi nic'ulie'.
46007028	Pero xa jun ala' nic'ulie', man pecado ta nu'on. Y quire' je' mismo ri xtan, xa nic'ulie', man pecado ta nu'on. Pero ri nca'c'ulie' niqui'an sufrir chupan ri quic'aslien. Y inre' man nivajo' ta chi ixre' nti'an sufrir.
46007029	Pero ri nivajo' ni'ej chiva hermanos, chi xa man q'uiy ta chic tiempo ojc'o vave' choch-ulief. Rumare' ri c'o quixjayil, tiquib'ana' chi inche'l xa manak quixjayil.
46007030	Y ri nca'uok', inche'l xa man nca'uok' ta; y ri nca'quicuot, inche'l xa man nca'quicuot ta; y ri nca'lak'o, inche'l xa man quichin ta.
46007031	Y quire' je' ri nca'cusan ri kax ri c'o choch-ulief, inche'l xa man ijeje' ta nca'cusan. Ruma nojiel ri nakatz'at ri c'o choch-ulief xa nca'q'uis.
46007032	Inre' nivajo' chi ixre' man ta ni'a ivánima chirij ri c'o choch-ulief. Ri ala' más nu'on pensar ri chica nrajo' ri Ajaf y nutej ruk'ij nu'on ri nika choch ri Ajaf.
46007033	Pero ri ache nu'on pensar ri rusamaj ri c'o choch-ulief y nutej ruk'ij nu'on ri chica nika choch ri raxjayil.
46007034	Y quire' je' ri xtan, man junan ta riq'uin jun ixok. Ruma jun xtan más nu'on pensar ri chica nrajo' ri Ajaf, y can nujach ri ránima y ri ru-cuerpo pa rusamaj ri Ajaf. Pero ri ixok nu'on pensar ri rusamaj ri c'o choch-ulief, y nutej ruk'ij nu'on ri chica nika choch ri rachajil.
46007035	Ri ni'ej chiva xa richin chi nquixto', y man richin ta chi nquixk'at. Inre' nivajo' chi ixre' ntivuc'uaj jun c'aslien otz y man jun ta ntuoc chupan, richin quire' man jun nik'ato ivichin chi nti'an ri nrajo' ri Ajaf.
46007036	Pero xa c'o jun tata'j nuna' chi man otz ta chi ri rumi'al c'o chic rujuna' y man c'ulan ta, y nutz'at chi man otz ta ri rub'anun ruma man ruyo'n ta lugar cha ri rumi'al chi nic'ulie', tuya' lugar cha chi nic'ulie', ruma man pecado ta nu'on xa nuya-el chi nic'ulie'.
46007037	Pero xa c'o jun ri man nuya' ta ri rumi'al chi nic'ulie', man jun ninimo chi quire' nu'on, y nu'ej pa ránima chi tic'ujie' ri rumi'al chi man jun choj-iq'uin nic'ulie-ve, ri tata'j re' otz ri nu'on.
46007038	Ri tata'j ri nuya' ri rumi'al chi nic'ulie', otz ri nu'on. Pero ri tata'j ri man nuya' ta ri rumi'al chi nic'ulie', más otz nu'on choch ri jun ri nuya-el ri rumi'al chi nic'ulie'.
46007039	Jun ixok c'ulan, can ximil riq'uin ri rachajil y manak che'l nujach-ri' riq'uin ri rachajil antok xa c'a c'as. Ri ley ri xuya' ri Dios can quire' nu'ej. Pero xa nicon-el ri rachajil, otz nic'ulie' riq'uin jun chic, xa quire' nrajo' jaja'. Pero tic'ulie' riq'uin jun ri runiman chic ri Ajaf.
46007040	Pero inre' ni'ej chi jun malca'n-ixok más otz man ta nic'ulie' chic jun b'ay; ruma xa nic'ujie' ruyuon, más xtiquicuot pa ruc'aslien. Y inre' ni'an pensar chi quire' je' nrajo' ri Ru-Espíritu ri Dios ri c'o viq'uin.
46008001	Y vacame nivajo' nquich'o' chirij ri ic'utun-pa chuva, chirij ri nca'yo'x chiquivach ri ídolos. Konojiel kata'n chirij re'; pero antok ojre' c'o q'uiy kata'n, jare' nib'ano chika chi oj nima'k nakana-ki'. Pero xa ojre' nakajo-ki', can nu'on chika chi konojiel niq'uiy kac'aslien choch ri Dios.
46008002	Ri nuna' chi can nojiel kax rata'n chic ruma c'o runo'j, man jun kax rata'n. Xa tutijuoj-ri' más, ruma nic'atzin chi nratamaj más.
46008003	Pero xa jun nrajo' ri Dios, ri Dios can rata'n roch jaja'.
46008004	Vacame nivajo' nquitzijuon chirij ri te'j ri niyo'x chiquivach ri ídolos. Kata'n chi jun ídolo man jun rakalien, ruma jo'c jun Dios c'o.
46008005	Y kata'n je' chi ic'o vinak ri nca'e'n chi ic'o nic'aj chic dioses. Ic'o iq'uiy dioses y ic'o iq'uiy ajaf vave' choch-ulief y chicaj, nca'cha'.
46008006	Pero ojre' kata'n chi jo'c jun Dios c'o, y jaja' ri Katata'. Riq'uin jaja' patanak-ve nojiel, y nrajo' chi ojre' nakaya' ruk'ij. Kata'n chi jo'c jun Ajaf c'o, y re' ja ri Jesucristo. Ruma jaja' c'o nojiel kax, y ruma jaja' c'o kac'aslien.
46008007	Pero man quinojiel ta hermanos cata'n chi ri ídolos xa man jun kax nca'tiquir niqui'an. Ic'o ri antok maja' tiquinimaj ri Dios, xquiya' quik'ij ri ídolos; rumare' vacame antok niquitej ri ch'ac, can niquina' inque xa yo'n chic chiquivach ri ídolos, y ri quijaluon y ri cánima nu'ej chica chi pecado ri niqui'an. Quire' niqui'an pensar ruma maja' ti'ka pa quive' otz (tiqui'an entender otz) ri ruch'ab'al ri Dios.
46008008	Can ketzij, man ja ta ri nakatej-ka ri nib'ano chika chi más otz nkojka choch ri Dios. Xa nakatej ri te'j ri yo'n chiquivach ri ídolos, man xtu'on ta chika chi más otz nkojka choch ri Dios, y xa man nakatej ta, man xtu'on ta chika chi man oj otz ta choch ri Dios.
46008009	Pero kab'ana' cuenta-ki', ruma xa xtakatej y xkojrutz'at jun ri c'a maja' ti'ka paro' otz (tu'on entender otz) ri ruch'ab'al ri Dios, naka'an cha chi nitzak.
46008010	Ojre' kata'n chi man jun kax nu'on chika xa nakatej. Pero xa jun ri maja' ti'ka paro' otz (tu'on entender otz) ri ruch'ab'al ri Dios, nkojrutz'at chi ojc'o chupan jun lugar ri pache' ic'o-ve ídolos y nkojrutz'at chi nakatej ri yo'n chiquivach ri ídolos re', jaja' can xtu'on pensar xtutej je', mesque ri rujaluon y ri ránima nu'ej chi man otz ta.
46008011	Ojre' kata'n chi man jun kax nu'on chika xa nakatej ri yo'n chiquivach ri ídolos, pero xa rumare', c'o jun hermano ri maja' ti'ka paro' otz (tu'on entender otz) ri ruch'ab'al ri Dios nitzak; xa quire' naka'an cha, man otz ta, ruma ri Cristo xcon je' ruma ri jun re'.
46008012	Y xa ojre' quire' naka'an, can nca'kasoc ri quijaluon y ri cánima ri hermanos ri maja' ti'ka pa quive' otz (tiqui'an entender otz) ri ruch'ab'al ri Dios. Y xa quire' naka'an, can cha ri Cristo naka'an-ve ri pecado re'.
46008013	Rumare' xa ruma ri ch'ac nitej, nitzak can jun hermano, man nitej ta chic ch'ac. Inre' man nivajo' ta chi vuma inre' nitzak jun hermano.
46009001	¿Man in apóstol ta came? ¿Man in libre ta came? ¿Man nutz'atuon ta came roch ri Kajaf Jesús? ¿Man ixre' ta came ri nu-obra choch ri Ajaf?
46009002	Xa chiquivach nic'aj chic inre' man in apóstol ta, chivach ixre' can in apóstol-ve. Ruma antok inre' xintzijuoj ri ruch'ab'al ri Ajaf Jesús chiva, ixre' can xinimaj. Jare' nic'utu chi k'alaj chi inre' in jun ru-apóstol ri Ajaf.
46009003	Y ni'ej chica ri nca'b'ano acusar vichin:
46009004	¿Acaso manak ka-derecho chi nkutzuk y chi niyo'x kaya'?
46009005	¿Man otz ta came naka'an je' inche'l ri Pedro y ri nic'aj chic apóstoles? Ijeje' i-c'ulan quiq'uin hermanas y nca'quich'ilaj antok niquib'ana' rusamaj ri Dios. Y quire' je' niqui'an ri i-ruchak' ri Kajaf Jesús.
46009006	¿O jo'c inre' y ri Bernabé manak derecho chi man nkusamaj ta?
46009007	¿C'o came jun soldado xa ja ri ru-miera jaja' ri nucusaj richin nutzuk-ka-ri'? ¿O c'o came jun ache ri nutic uva y ni xa ta jun roch nutej? ¿O c'o came jun ri nca'ruchajij ravaj y man nukun ta jub'a' qui-liecha?
46009008	¿Ri ni'ej chiva nuno'j came inre'? ¿Man quire' ta came nu'ej je' chupan ri ru-ley ri Moisés?
46009009	Ri ru-ley ri Moisés ri tz'ib'an can, nu'ej: Antok ri tuora nuxak' ruve' ri trigo, man tiyo'x ruk'asal chirutza'n. Quire' nu'ej ri ley. ¿Quire' xu'ej ri Dios ruma jo'c came nujoyovaj quivach ri tuora?
46009010	Jaja' xu'ej quire' ruma nrajo' chi ojre' ri oj rusamajiel kojtzuk. Inche'l nu'on jun ache ri nisamaj pan avan, jaja' can nroyo'iej ri k'ij antok c'o ri xtuya-pa ri rutico'n. Y quire' je' ri nucajij ri trigo, can nroyo'iej chi c'o ri nuch'ec can chirij.
46009011	Y xa ojre' xkatic riq'uin ivánima ri ruch'ab'al ri Dios, y rumare' q'uiy bendición iviluon; ¿man otz ta came chi ixre' nkojito' riq'uin ri nic'atzin chika vave' choch-ulief?
46009012	Ruma, xa ic'o nic'aj chic rusamajiel ri Dios ri qui'e'n chiva chi qui'ito' y ixre' can i-ito'n-ve, ¿man más ta came rakalien chi nkojito' ojre'? Y mesque quire', ojre' man kac'utun ta chiva chi kojito', ruma nakajo' chi ri ru-evangelio ri Cristo ni'a rutzijoxic. Rumare' ojre' kacach'uon nojiel.
46009013	¿Man ivata'n ta c'a chi ri nca'samaj pa ru-templo ri Dios niquitej ri niyo'x can? Y antok ri vinak niquiya' can jun chicop o jun chic kax richin chi ri sacerdotes niquiya' choch ri Dios choch ri altar, ri sacerdotes re' can niquic'an-el jub'a' chi niquitej.
46009014	Y quire' je' ru'e'n can ri Ajaf, chi ri nca'tzijuon ri evangelio, can chirij ri samaj re' niquich'ec ri quivay.
46009015	Pero inre' man jun kax nuc'utun chiva, y nitz'ib'aj re' chiva vacame man ruma ta nivajo' chi nquinivilij. Más otz nquicon que choch ni'an quire'. Inre' altíra nquiquicuot ruma man jun kax ri nuc'utun chiva, y man nivajo' ta c'a chi c'o jun ri nalasan-el ri deseo re' viq'uin.
46009016	Y inre' man niya' ta ka nuk'ij ruma nitzijuoj ri evangelio; ruma ja ri Dios b'iyuon chuva chi ni'an ri samaj re', y can juye' noch xa man xtin'an ta.
46009017	Xa ta inre' ri xicanun ri samaj, can c'o ta vajal nic'utuj chiva ruma ri samaj ri ni'an chicajol, pero man quire' ta. Ja ri Dios ri xcanun vichin y xuya' ri samaj chuva, rumare' ni'an.
46009018	¿Y c'o came nich'ec ruma ni'an ri samaj re'? Ri nich'ec ja ri nquiquicuot pa vánima, ruma man jun vajal nic'utuj ruma nitzijuoj ri ru-evangelio ri Cristo, mesque otz chi nic'utuj.
46009019	Inre' in libre chiquivach quinojiel. Inre' pa vánima xalax-ve chi ni'an inche'l jun esclavo quichin quinojiel, chi quire' ic'o ta más ri niquinimaj ri Cristo.
46009020	Antok nquic'ujie' chiquicajol ri nuvanakil israelitas, can in israelita ni'an, ruma nivajo' chi nca'nch'ec. Ijeje' ic'o pa ruk'a' ri ley, y inre' man inc'o ta chic pa ruk'a' ri ley. Pero antok nquic'ujie' chiquicajol, ni'an inche'l inc'o pa ruk'a' ri ley, ruma nivajo' chi niquinimaj ri Cristo.
46009021	Y antok nquic'ujie' chiquicajol ri vinak ri man israelitas ta, ri man ic'o ta pa ruk'a' ri ley, can man in israelita ta ni'an. Quire' ni'an ruma nivajo' chi nca'nch'ec. Pero man nimastaj ta je' ri ru-ley ri Dios antok nquic'ujie' chiquicajol ri vinak re', xa can ni'an ri nu'ej ri ley ri xuc'am-pa ri Cristo.
46009022	Y antok nquic'ujie' chiquicajol ri maja' ti'ka pa quive' otz (tiqui'an entender otz) ri ruch'ab'al ri Dios, inre' ni'an inche'l niqui'an ijeje' richin chi nca'nch'ec. Can quiq'uin quinojiel ni'an quire', chi quire' ic'o nca'colotaj.
46009023	Ni'an nojiel re' ruma ri evangelio, chi quire' ri bendiciones ri nuc'am-pa, can ta konojiel nikil.
46009024	¿Man ivata'n ta c'a, chi ri niqui'an carrera, quinojiel niquitej quik'ij chi nca'a anin, pero jo'c jun nich'acuon? Rumare' titija' ik'ij chi quire' ntich'ec ri nrajo' nuya' ri Dios chiva.
46009025	Ri nca'uoc chupan jun carrera, can altíra niqui'an cuenta-qui', man niqui'an ta ri man otz ta nu'on cha ri qui-cuerpo. Quire' niqui'an, y ri niquich'ec xa jun corona ri niq'uis paro'. Pero ri nakach'ec ojre', jun corona ri man niq'uis ta paro'.
46009026	Rumare' inre' nitej nuk'ij chi nqui'in anin y man ni'an ta inche'l nu'on jun ri man rata'n ta pache' ni'ka-ve. Ni man ni'an ta inche'l nu'on jun antok nuch'ey-ri' riq'uin jun chic, y antok nuya' jub'ic-k'a', xa cha cak'iek' nuya-ve.
46009027	Rumare' man niya' ta lugar chi ja ri nu-cuerpo nich'aco vichin, xa can ni'an cha chi inre' ri in rajaf y chi quirunimaj. Ruma xa inre' ri xitzijuon ri ruch'ab'al ri Dios chica iq'uiy vinak, juye' noch xa manak yan chic xtiyo'x chuva ri chica nuya' ri Dios.
46010001	Hermanos, inre' nivajo' chi ntivatamaj chirij ri xb'anataj quiq'uin ri ojier tak katie-katata' ojre' israelitas. Ri Dios can xuya-pa jun mukul ri xuc'uan quib'iey. Xujak je' ri Mar Rojo chi quire' xa'tiquir xa'k'ax.
46010002	Y quinojiel can inche'l xa pa rub'e' ri Moisés xa'an bautizar antok xa'a chirij ri mukul y antok xa'k'ax chupan ri mar.
46010003	Quinojiel ijeje' xquitej ri xka-pa chicaj riq'uin ri Dios.
46010004	Y quinojiel xquikun je' ri ya' ri xuya-pa ri Dios chica, ri xiel-pa choch jun ab'aj. Ri ab'aj re' ja ri Cristo; y jaja' can b'anak quiq'uin.
46010005	Pero can xk'alajin chi man xa'ka ta choch ri Dios ri xa'qui'an nic'aj, rumare' jub'a' ma quinojiel xa'con can pa desierto.
46010006	Nojiel ri xb'anataj quiq'uin ijeje', xa richin jun ejemplo chakavach ojre', chi man takarayij ri man otz ta inche'l xqui'an ijeje'.
46010007	Man tiya' quik'ij ri ídolos, inche'l xqui'an nic'aj chiquivach ijeje'. Chupan ri ruch'ab'al ri Dios ri tz'ib'an can, nu'ej chirij ri xqui'an: Ri vinak xa'tz'uye' chi xa'va' y xa'kumun, y xa'palaj chi xa'xajo. Quire' ri tz'ib'an can.
46010008	Ic'o achi'a' ri xqui'an pecado quiq'uin ixoki', y rumare' chupan jun k'ij xa'con veintitrés mil vinak. Man taka'an ojre' inche'l xqui'an ijeje'.
46010009	Ic'o je' chiquivach ijeje' ri xqui'an ri man otz ta, ruma xqui'an tentar ri Ajaf. Y ijeje' xa'con pa quik'a' cumatz. Y ojre' man taka'an inche'l xqui'an ijeje'.
46010010	Y nic'aj chic ruma xqui'an reclamar, rumare' xtak-pa jun ángel pa quive' chi xa'ruquimisaj. Man taka'an ojre' inche'l xqui'an ijeje'.
46010011	Nojiel ri xb'anataj quiq'uin ijeje', xa jun ejemplo chika ojre'. I-tz'ib'an can chupan ri ruch'ab'al ri Dios, chi quire' ojre' ri ojc'o chupan ri ruq'uisb'al tiempo richin ri roch-ulief, man tib'anataj kiq'uin quire'.
46010012	Rumare', xa c'o jun ri nu'on pensar chi man nitzak ta pa ruc'aslien choch ri Dios, can tub'ana' cuenta-ri' chi quire' man nitzak ta.
46010013	Y antok nquix'an tentar, talka pan ive' chi xa jun vinak nib'ano quire' chiva o pan ivánima nipa-ve. Pero ri Dios man nquixruya' ta can. Antok jaja' nutz'at chi ixre' man nquixtiquir ta chic chi nticoch', nuya' ivuchuk'a', chi quire' nquixtiquir nticoch'.
46010014	Mare' ixre' hermanos ri altíra nquixvajo', ni'ej chiva chi man ti'an cach'il ri vinak ri niquiya' quik'ij ri ídolos.
46010015	Ixre' c'o ino'j chi nti'an pensar otz; y ti'ej chuva xa ketzij o man ketzij ta ri ni'ej chiva.
46010016	Antok nakanataj ri rucamic ri Cristo, nakaya' tiox b'a' cha ri Dios ruma ri ruya'l ri uva ri nakakun, ruma nunataj ri ruquiq'uiel ri Cristo. Y quire' je' ri simíta ri nakaper y nakac'ux, ruma nunataj ri ru-cuerpo ri Cristo, y re' jo'c jun nu'on chika riq'uin ri Cristo.
46010017	Jo'c jun ri simíta y konojiel nakac'ux b'a', mesque can oj q'uiy; y rumare' ojre' jo'c jun cuerpo kab'anun.
46010018	Titz'ata-na-pe' ri chica niqui'an ri kavanakil israelitas. Ri chica nca'c'uxu b'a' ri chicop ri nca'yo'x choch ri Dios, ¿man xa jun ta came niqui'an riq'uin ri Dios ruma niquic'ux?
46010019	¿Chica ni'ej c'a? ¿C'o came rakalien jun ídolo, o c'o came rakalien ri yo'n choch?
46010020	Ri ni'ej chiva jare': Ri man israelitas ta antok niquiya' te'j chiquivach ri ídolos, xa chica ri itzal tak espíritus niquiya-ve, y man choch ta ri Dios niquiya-ve. Y inre' man nivajo' ta chi nti'an xa jun quiq'uin ri itzal tak espíritus.
46010021	Ruma ixre' can ntikun ruya'l ri uva chi ntinataj ri rucamic ri Ajaf. Y xa quire' nti'an, man otz ta chi ixre' ntikun je' jun kax quichin ri itzal tak espíritus. Ixre' ntic'ux ri simíta chi ntinataj ri rucamic ri Ajaf, y xa quire' nti'an, man otz ta ntitej je' jun kax quichin ri itzal tak espíritus.
46010022	¿O nakayac rayoval ri Ajaf? ¿Can más came c'o kachuk'a' choch jaja'?
46010023	Nojiel xa otz chi ni'an, pero man nojiel ta nuc'ul chi ni'an. Nojiel xa otz chi ni'an, pero man nojiel ta nu'on chica nic'aj chic chi más niq'uiy ri quic'aslien choch ri Dios.
46010024	Man taka'an jo'c ri nuc'am-pa otz chika ojre'; ri nic'atzin chi naka'an, ja ri nuc'am-pa otz chica nic'aj chic.
46010025	Ri ch'ac ri nic'ayix pa carnicería, ixre' otz ntilok' y ntic'ux. Man tic'utuj xa yo'n o man yo'n ta chiquivach ídolos, chi quire' man jun chica xtuna' ri ijaluon y ri ivánima.
46010026	Ruma richin ri Ajaf Dios ri roch-ulief y nojiel ri c'o choch.
46010027	Xa c'o jun vinak ri man runiman ta ri Dios, y jaja' nquixru'on invitar chi nquixb'ava' riq'uin, otz nquix'a, xa ntivajo'. Y titija' ri nca'ruya-pa chiva, y man tic'utuj xa yo'n o man yo'n ta chiquivach ídolos, chi quire' man jun chica xtuna' ri ijaluon y ri ivánima.
46010028	Pero xa c'o jun ri ni'e'n chiva: Ri te'j re' xa ya xyo'x chiquivach ídolos, nicha' chiva; ixre' man titej ri te'j re', ruma xa ntitej choch, man otz ta xtuna' ri ránima; mesque ixre' ivata'n chi richin ri Ajaf Dios ri roch-ulief y nojiel ri c'o choch.
46010029	Y antok ni'ej chiva chi man titej, man ruma ta ri ijaluon y ri ivánima ixre'. Xa ruma ri rujaluon y ri ránima ri jun chic, chi quire' jaja' man xtitzak ta pa ruc'aslien choch ri Dios. Talvez nic'aj niqui'ej manak che'l chi ja ri rujaluon y ri ránima jun chic ri ni'e'n chuva ri chica otz chi nitej o ri chica man otz ta.
46010030	Y xa inre' niya' tiox b'a' cha ri Dios ruma ri te'j ri nitej, ¿karruma nca'e'x tzij chuvij ruma ri nitej xa ya nuyo'n chic tiox b'a'?
46010031	Ruma c'a re', antok nquixva', ntikun iya', o chica-na ri nti'an, can tib'ana' chi ntiya' ruk'ij ri Dios.
46010032	Y man c'a quixuoc tzakoy quichin ri vinak israelitas, ni quichin ri vinak man israelitas ta, y ni cha ri ru-iglesia ri Dios.
46010033	Xa can tib'ana' inche'l ri ni'an inre'. Inre' man ni'an ta jo'c ri nika chinoch. Xa can nitej nuk'ij chi ni'an ri nika chiquivach quinojiel, man jo'c ta ni'an ri c'o otz nuc'am-pa chuva, ruma iq'uiy vinak ri nivajo' nca'nto' chi nca'colotaj.
46011001	Can tib'ana' inche'l ri ni'an inre', ruma inre' can ni'an-ve inche'l xu'on ri Cristo.
46011002	Hermanos, inre' nquiquicuot ruma can inc'o riq'uin ivánima. Ixre' can nti'an ri nuc'utun can chivach.
46011003	Pero inre' nivajo' chi ixre' ntivatamaj chi ri Cristo jare' ri jolomaj ri c'o pa quive' ri achi'a', y ri ache jare' ri jolomaj ri c'o paro' ri raxjayil. Y ri Dios jare' ri jolomaj ri c'o paro' ri Cristo.
46011004	Antok ri achi'a' niqui'an orar, o antok niqui'ej ri nu'ej ri Dios chica, man tiquiya' tziak pa quijaluon; ruma xa quire' niqui'an, niquikasaj ruk'ij ri c'o pa quive'.
46011005	Pero antok ri ixoki' niqui'an orar, y antok niqui'ej ri nu'ej ri Dios chica, tiquiya' tziak pa quijaluon. Ruma xa man niqui'an ta quire', niquikasaj ruk'ij ri jolomaj ri c'o pa quive'. Can ntiel inche'l quisocan nojiel ri quive'.
46011006	Y xa ic'o ixoki' ri man nicajo' ta niquiya' tziak pa quijaluon, tiquisocaj-el nojiel ri quive'. Y xa nca'q'uix niquisocaj-el nojiel ri quive', can tiquiya' tziak pa quijaluon.
46011007	Ri achi'a' man otz ta niquiya' tziak pa quijaluon ruma i-rachib'al ri Dios y niquic'ut ruk'ij jaja', y ri ixoki' niquic'ut quik'ij ri achi'a'.
46011008	Ruma ri na'ay ache, man riq'uin ta jun ixok xpa-ve. Pero antok x'an ri na'ay ixok, xcusas jun rub'akil ri ache.
46011009	Ri Dios xu'on ri ixok ruma xutz'at chi nic'atzin cha ri ache, y man ja ta ri ache xu'on ruma nic'atzin cha ri ixok.
46011010	Rumare' ri ixok can tuya' tziak pa rujaluon chi nuc'ut chi niniman cha ri rachajil. Can otz nu'on quire', cuma ri ángeles.
46011011	Pero choch ri Ajaf Dios xa man jun ri más c'o ruk'ij. Ri ixok can nic'atzin cha ri ache y quire' je' ri ache nic'atzin cha ri ixok.
46011012	Y can ketzij chi antok x'an ri na'ay ixok, xcusas jun rub'akil ri ache, pero ri ache je' nalax riq'uin ri ixok. Pero nojiel can riq'uin ri Dios patanak-ve.
46011013	Can tib'ana' pensar ja'al: ¿Otz came chi ri ixok man nuya' ta tziak pa rujaluon antok nu'on orar cha ri Dios?
46011014	Can quinojiel vinak cata'n chi q'uix-q'uix chi jun ache nca'nimar-ka ruve'.
46011015	Pero jun ixok can otz-ve nca'nimar ruve'. Ruma ri ruve' can yo'n-ve cha chi nutz'apij ri rujaluon.
46011016	Y xa c'o jun nrajo' nuch'ojij, ojre' naka'ej chi man jun chic costumbre c'o chikacajol y quire' je' chiquicajol quinojiel ri iglesias ri ic'o diferentes lugares.
46011017	Y ri nivajo' ni'ej chiva vacame, manak che'l ni'ej chiva chi can otz ri nti'an. Ruma antok ntimol-ivi' pa rub'e' ri Ajaf, pa ruc'axiel chi c'o otz nuc'am-pa chiva, xa más itziel nti'an chupan ri ic'aslien.
46011018	Ri na'ay nivajo' ni'ej chiva, ja ri niva'xaj chivij chi antok ntimol-ivi', c'o divisiones chicajol. Y nic'aj ninimaj ri ni'e'x chuva.
46011019	Pero can nic'atzin chi nib'anataj quire' chicajol, chi c'o divisiones, chi quire' nca'k'alajin ri ketzij quiniman ri Cristo y ri man quiniman ta.
46011020	Y antok ixre' ntimol-ivi' chi nti'an ri Santa Cena richin ri Ajaf Jesucristo, xa man ja ta rub'anic nti'an.
46011021	Ruma antok ntimol-ivi', ic'o ri can cha'nin niquitej-ka ri quic'amun-pa y ic'o ri xa man jun chica niquitej, y ic'o hasta nca'k'ab'ar-ka.
46011022	¿Can manak came ivachuoch chi chire' nquixva-ve y nquixkumun? ¿O chivach ixre' man jun ruk'ij ri iglesia richin ri Dios? ¿Y karruma nqui'q'uixb'iej ri man jun oc c'o quiq'uin? ¿Can ntivajo' ixre' chi riq'uin ri nti'an quire', inre' niya' ik'ij? Inre' man niya' ta ik'ij ruma man otz ta ri nti'an.
46011023	Inre' man quire' ta ri ix-nutijuon. Inre' xixtijuoj riq'uin ri xuya' ri Ajaf chuva. Y re' quire': Chupan ri ak'a' antok ri Ajaf Jesús ya nijach-el pa quik'a' ri vinak ri itziel xquitz'at, jaja' xutz'om jun simíta;
46011024	y antok jaja' ruyo'n chic tiox b'a' cha ri Dios, xuper ri simíta y xu'ej chica ri ru-discípulos: Titz'ama' y tic'uxu' ri simíta; ruma jare' ri nu-cuerpo ri xtijach pan i-cuenta ixre'. Can tib'ana' cava siempre richin nquininataj.
46011025	Y antok ya i-vi'nak chic, ri Jesús xuc'an-apa je' ri copa, y xu'ej: Jare' ri nuquiq'uiel ri xti'in antok xquiquimisas. Riq'uin ri nuquiq'uiel, ja xtic'achoj ri c'ac'ac' pacto ri rajo'n-pa ri Dios chi nu'on quiq'uin ri vinak. Can tikumu', y nojiel mul antok xtikun, can inre' nquininataj, xcha' ri Jesús.
46011026	Rumare', nojiel mul antok ntic'ux ri simíta y ntikun je' ri ruya'l ri uva, can ja ri rucamic ri Ajaf ri ntitzijuoj, y quire' xti'an, c'a xtalka-na ri k'ij chi xtipa chic jun b'ay.
46011027	Rumare', xa chica-na ri nic'uxu ri simíta y nikumu ri ruya'l ri uva ri nunataj ri rucamic ri Ajaf, xa man jun rakalien nu'on cha, nu'on pecar-ri', ruma nu'on cha ri ru-cuerpo y ri ruquiq'uiel ri Ajaf chi man jun rakalien.
46011028	Na'ay, katz'ata-ka-ki' xa otz rub'anun ri kac'aslien choch ri Dios, c'ajare' kac'uxu' ri simíta y kakumu' ri ruya'l ri uva.
46011029	Ruma xa nakac'ux ri simíta y nakakun ri ruya'l ri uva, y xa man jun rakalien naka'an cha, y man nalka ta pa kave' chi ri nakatej nakanataj ri ru-cuerpo ri Ajaf Jesús antok xcon, can nika ri castigo pa kave'.
46011030	Y rumare' iq'uiy chivach ixre' manak quichuk'a', nca'yavaj, y ic'o ya xa'con.
46011031	Y xa ta ojre' nakatz'at-ka-ki' otz ri chica naka'an, man nipa ta ri castigo pa kave'.
46011032	Pero q'uiy mul ri Ajaf Dios nuya-pa ri castigo pa kave', chi quire' man nika ta pa kave' ri nem castigo ri man niq'uis ta, inche'l xtika pa quive' ri vinak ri man quiniman ta ri Ajaf Jesús.
46011033	Mare' hermanos, antok ntimol-ivi' chi nti'an ri Santa Cena, can tivoyo'iej-ivi'.
46011034	Pero xa c'o jun chivach altíra ninem rupan, más otz tiva-pa chirachuoch, chi quire' man ntivayuoj ta ka ri castigo pan ive' antok ntimol-ivi'. Y c'o nic'aj chic kax ri nivajo' ni'ej chiva, pero xa c'a xquib'aka-na iviq'uin, c'ajare' xtin'ej chiva.
46012001	Hermanos, vacame nivajo' chi ixre' ntivatamaj otz chirij ri dones ri nuya' ri Espíritu Santo.
46012002	Inre' ni'ej chi ixre' c'a nalka pan ive' ri chica xi'an antok c'a maja' ivata'n roch ri Dios. Ixre' can otz chivach chi ic'o ri xixquisach ruma xixuc'uax inche'l ni'an chica ri ídolos, ri nca'c'uax jun lado y jun chic lado, y ijeje' xa man nca'ch'o' ta.
46012003	Rumare' nivajo' nic'ut otz chivach chi man jun vinak nich'o' itziel chirij ri Jesús xa uc'uan ruma ri Ru-Espíritu ri Dios. Y quire' je' jun vinak ri man uc'uan ta ruma ri Espíritu Santo, man nicovin ta nu'ej chi ri Jesús jare' ri Ajaf.
46012004	Y q'uiy roch dones, pero ri niyo'n re', jo'c Jun, y re' ja ri Espíritu Santo.
46012005	C'o q'uiy roch samaj yo'n chika, pero jo'c jun Rajaf ri samaj y re' ja ri Ajaf Jesús.
46012006	C'o q'uiy roch yo'n chika chi naka'an, pero jo'c Jun ri niyo'n kachuk'a' chikajunal y re' ja ri Dios.
46012007	Y ruma ri yo'n chika chikajunal, k'alaj chi c'o ri Espíritu Santo kiq'uin. Y ri yo'n chika, can c'o otz nuc'am-pa chika konojiel.
46012008	Ruma chica nic'aj, ri Espíritu Santo nuya' chica chi niquitzijuoj ri no'j ri nipa riq'uin ri Dios. Y chica nic'aj chic ruyo'n chi niquic'ut chiquivach nic'aj chic.
46012009	Y ri Espíritu Santo nuya' je' chica nic'aj chic chi más quicukub'an quic'u'x riq'uin ri Ajaf Jesús chi q'uiy ri nca'tiquir niqui'an, y nic'aj chic nca'tiquir nca'qui'an sanar ri nca'yavaj.
46012010	Nic'aj chic, ri Espíritu Santo nu'on chica chi niqui'an milagros. Ic'o je' ri nu'on chica chi niqui'ej ri ni'e'x chica ruma ri Dios. Y chica nic'aj chic nu'on chi cha'nin niquitz'at xa riq'uin ri Dios patanak-ve o xa riq'uin jun itzal espíritu patanak-ve ri nu'ej o nu'on jun chic vinak; y chica nic'aj chic nu'on chi nca'ch'o' nic'aj chic ch'ab'al. Y chica nic'aj chic, nu'on chica chi niqui'ej ri nca'qui'ej ri nic'aj chic antok nca'ch'o' nic'aj chic ch'ab'al.
46012011	Y nojiel re' xa Jun nib'ano, y re' xa ja ri Espíritu Santo. Y chikajunal c'o ruyo'n chika chi naka'an, y can inche'l c'a nrajo' jaja' ri ruyo'n chika.
46012012	Can inche'l rub'anun ri ka-cuerpo, c'o ruk'a', c'o rakan, c'o nak'aroch, pero jo'c jun cuerpo. Y quire' je' kab'anun ojre' riq'uin ri Cristo.
46012013	Y quire' kab'anun, ruma xa jun mismo Espíritu xojb'ano bautizar konojiel y rumare' xojuoc ru-cuerpo ri Cristo; chi israelitas y man israelitas ta, chi libres y chi esclavos. Can ja mismo Espíritu re' ri xuoc pa kac'aslien konojiel.
46012014	Ri ka-cuerpo c'o ruk'a', c'o rakan, c'o nak'aroch, pero jo'c jun cuerpo.
46012015	Xa ta ri akanaj nu'ej: Inre' ruma man in ruk'a' ta ri cuerpo, man in richin ta ri cuerpo, ruma quire' nu'ej, ¿man richin ta came ri cuerpo ri akanaj?
46012016	Y xa ta ri xiquinaj nu'ej: Inre' ruma man in nak'aroch ta ri cuerpo, man in richin ta ri cuerpo, ruma quire' nu'ej, ¿man richin ta came ri cuerpo ri xiquinaj?
46012017	Xa nojiel ta ri cuerpo jo'c nak'aroch c'o, ¿che'l came nic'axan? Xa nojiel ta xiquinaj, ¿che'l came nisakuon?
46012018	Pero ri Dios xuya' nojiel cha ri ka-cuerpo; xuya' ruk'a-rakan, y xuya' nak'aroch, xuya' nojiel, can inche'l ri xutz'at jaja' chi nic'atzin.
46012019	Ruma xa nojiel ta xa jun roch, ¿pache' c'o-ve ri cuerpo?
46012020	Ri ka-cuerpo can i-ruc'uan nojiel ri nca'c'atzin cha. Pero ri ka-cuerpo jo'c jun.
46012021	Rumare' ri nak'avachaj manak che'l nu'ej cha ri k'ab'aj: Atre' man ncac'atzin ta chuva. Y quire' je' ri jolomaj manak che'l nu'ej chica ri akanaj: Ixre' man nquixc'atzin ta chuva.
46012022	Ruma quinojiel nca'c'atzin. Y ri nitz'iet richin ri cuerpo chi manak-oc quikalien, xa jare' ri más nca'c'atzin.
46012023	Y ri naka'an ojre' cha ri ka-cuerpo, ja ri manak más quikalien, xa jare' ri más nca'kavak. Y ri nuya' q'uix, can más nca'kavaj.
46012024	Pero ri más i-otz nca'tz'iet richin ri ka-cuerpo, man nic'atzin ta chi nca'kavaj. Ri Dios can otz xu'on cha nojiel. Ruma hasta ri nitz'iet chi manak más quikalien richin ri ka-cuerpo, jaja' xu'on chica chi más ja'al nca'an cuenta.
46012025	Ri Dios quire' ri xu'on chica quinojiel, chi quire' jo'c jun niqui'an quinojiel y niquitola-qui'.
46012026	Xa c'o jun ri nik'axo, quinojiel quire' niquina'; y xa c'o jun otz nitz'iet, can nca'quicuot quinojiel.
46012027	Ixre' ri ix-acunak ru-cuerpo ri Cristo, can inche'l rub'anun ri ka-cuerpo, c'o ruk'a', c'o rakan, c'o nak'aroch, can quire' kab'anun ojre' riq'uin ri ru-cuerpo ri Cristo.
46012028	Y quire' rub'anun ri Dios chica nic'aj ri ic'o chupan ri iglesia. Na'ay ja ri apóstoles. Ri ruca'n ja ri profetas. Ri ruox ja ri maestros. Ic'o je' ri niqui'an milagros. Ic'o ri nca'qui'an sanar ri nca'yavaj. Ic'o ri nca'to'n quichin ri nic'aj chic. Ic'o ri nca'qui'an mandar nic'aj chic. Ic'o ri nca'ch'o' nic'aj chic ch'ab'al ri nuya' ri Espíritu Santo chica.
46012029	Man konojiel ta oj apóstoles. Man konojiel ta oj profetas. Man konojiel ta oj maestros. Man konojiel ta naka'an milagros.
46012030	Man konojiel ta nca'ka'an sanar ri nca'yavaj. Man konojiel ta ni'an chika ruma ri Espíritu Santo chi nkuch'o' nic'aj chic ch'ab'al. Man chika ta konojiel yo'n-ve chi naka'ej ri nca'qui'ej ri nic'aj chic antok nca'ch'o' nic'aj chic ch'ab'al ri nuya' ri Espíritu Santo chica.
46012031	Pero can otz chi ntirayij jun don ri más otz. Y inre' nivajo' nic'ut jun chic chivach ri c'o más rakalien.
46013001	Xa ta inre' nquich'o' q'uiy roch ch'ab'al vave' choch-ulief, o quich'ab'al ta ángeles, y xa manak amor viq'uin, xa in junan riq'uin jun ch'ich' ri nitzinin o jun k'ajuon ri altíra nik'ajan.
46013002	Y xa ni'ej ta ri ni'e'x chuva ruma ri Dios, o xa ni'ka ta pano' (ni'an ta entender) nojiel runo'j ri Dios ri man k'alaj ta ranun-pa, o xa ni'ka ta pano' (ni'an ta entender) nojiel no'j, o ruma ta nucukub'an nuc'u'x riq'uin ri Dios, ruma ta re' nquitiquir ni'an chica ri nima'k tak juyu' chi ca'iel-el pache' ic'o-ve, y mesque ni'an nojiel re', pero xa manak amor viq'uin, man jun nquinuoc-ve.
46013003	Y xa ta niya' nojiel ri c'o viq'uin chi nca'va' ri i-puobra, o xa niya' ta nutzij chi nquiparox pa k'ak', pero xa manak amor viq'uin, mesque quire' xtin'an, man jun kax xtinch'ec chirij.
46013004	Ri amor nu'on chi nca'kacoch' y otz kano'j naka'an quiq'uin quinojiel. Ri amor nu'on chika chi man itziel ta nakatz'at jun ri otz c'o, chi man naka'an ta chi can c'o kak'ij, y chi man naka'an ta chi oj nima'k.
46013005	Ri amor nu'on chika chi man naka'an ta xanak-pe', chi man nakacanuj ta ri jo'c nic'atzin chika, chi man nipa ta kayoval, y chi man nakayac ta ka ri ayoval riq'uin kánima.
46013006	Ri amor nu'on chika chi antok ni'an ri man choj ta, man nkojquicuot ta, pero antok nib'anataj ri otz, nkojquicuot.
46013007	Ri amor nu'on chika chi nojiel nakacoch', chi nakanimaj ri nu'ej ri jun chic, chi nojiel nakayo'iej akal, y chi can c'o ka-paciencia.
46013008	Ri amor man xtiq'uis ta. Pero ri niqui'ej ri ni'e'x chica ruma ri Dios, can xtalka ri k'ij antok xtiq'uis. Y quire' je' ri nca'ch'o' nic'aj chic ch'ab'al ri nuya' ri Espíritu Santo chica, xtalka ri k'ij antok man xtiqui'an ta chic quire'. Y quire' je' xtalka ri k'ij antok ri no'j ri c'o kiq'uin vacame, xa man chic xtic'atzin ta.
46013009	Ri no'j ri c'o kiq'uin vacame, xa man ja ta re' nojiel, y quire' je' ri ni'e'x chika ruma ri Dios chi naka'ej, xa man ja ta je' re' nojiel;
46013010	pero antok xtalka ri k'ij chi nakana'iej nojiel, man chic xca'c'atzin ta ri kata'n vacame, xa nca'q'uis.
46013011	Inche'l inre', antok xiq'uiy, xin'an inche'l niqui'an quinojiel ac'ola'. Ri nutzij, ri ni'an pensar y ri nuno'j, can inche'l richin jun ac'ual. Pero antok xinuoc c'ajuol, man xin'an ta chic inche'l niqui'an ri ac'ola'. Nojiel re' xa'nya' can.
46013012	Vacame xa inche'l nkutzu'n chupan jun ispieja ri man can ta k'alaj otz ri chica nakatz'at chupan. Pero xtalka ri k'ij antok can k'alaj ri xtakatz'at. Vacame jo'c jutz'it vata'n, pero chupan ri k'ij re' xtinvatamaj ja'al roch ri Dios, can inche'l jaja' rata'n ja'al noch inre'.
46013013	Pero siempre xca'c'ujie' ri cukb'al c'u'x riq'uin ri Dios, y ri esperanza, y ri amor. Pero chiquivach ri oxe' re', ri más nem rakalien ja ri amor.
46014001	Can katija' kak'ij chi nca'kajo' ri vinak riq'uin nojiel kánima. Y karayij je' riq'uin nojiel kánima ri dones ri nuya' ri Espíritu Santo chika. Pero ri más karayij, ja chi ri Espíritu Santo nu'on chika chi naka'an profetizar.
46014002	Ruma ri nich'o' jun chic ch'ab'al ri ruyo'n ri Espíritu Santo cha, xa cha ri Dios nich'o-ve y man chica ta ri vinak. Ri nu'ej, ja ri Espíritu Santo ri ni'e'n cha, pero re' man jun nib'ano entender.
46014003	Pero ri nu'ej ri ni'e'x cha ruma ri Dios, can nu'on chica nic'aj chic chi niq'uiy quic'aslien choch ri Dios, y chi nic'ujie' je' ruchuk'a' cánima, y chi nca'ru'on consolar.
46014004	Ri nich'o' nic'aj chic ch'ab'al ri ruyo'n ri Espíritu Santo cha, ruyuon niq'uiy ruc'aslien. Pero ri nu'ej ri ni'e'x cha ruma ri Dios, y nu'ej cha ri iglesia, can nu'on chi niq'uiy quic'aslien choch ri Dios.
46014005	Ri nirayij inre', ja ta chi ixvonojiel nquixch'o' nic'aj chic ch'ab'al, pero ri más nivajo', ja chi ri Espíritu Santo nu'on ta chiva chi nquixtiquir nti'ej ri ni'e'x chiva ruma ri Dios. Ri nca'ch'o' nic'aj chic ch'ab'al, otz ri niqui'an; pero más otz niqui'an ri niqui'ej ri ni'e'x chica ruma ri Dios. Pero xa c'o jun ri nich'o' jun chic ch'ab'al, y nu'ej je' chica nu'ej, ri iglesia niq'uiy quic'aslien choch ri Dios.
46014006	Ruma xa ta inre' nquib'aka iviq'uin ixre' hermanos, y jun chic ch'ab'al nquib'ach'o' iviq'uin, man jun xtic'atzin ri xtin'ej, ruma man xti'ka ta pan ive' (man xti'an ta entender). Pero xa pan ich'ab'al ixre' nquich'o-ve y ni'ej ri ni'e'x chuva ruma ri Dios, ixre' can xti'ka pan ive' (xti'an entender). Y quire' je' xa nquixtijuoj, c'o ntivatamaj; o xa ni'ej chiva ri x'e'x chuva ruma ri Dios; o xa nic'ut ri ruch'ab'al ri Dios, nojiel re' c'o xtic'atzin chiva.
46014007	Ri kaxpe' ri nca'k'ojomax inche'l ri flauta o ri arpa, xa man otz ta nik'ojomax, ¿k'alaj came ri b'ix ri nik'ojomax-pa cha ri flauta o ri arpa?
46014008	Y xa ri nixupun ri trompeta chi nca'rumol ri soldados chi nca'a pa guerra, jo'c nuxupuj ri trompeta y man ja ta ri rukul nu'on cha, ¿niquimol came qui' ri soldados?
46014009	Quire' ixre' xa man nquixch'o' ta jun ch'ab'al ri ni'ka pa quive' (niqui'an entender) ri vinak; antok nquixch'o', man xti'ka ta pa quive' (man xtiqui'an ta entender), xa cha ri cak'iek' xquixch'o-ve.
46014010	Q'uiy roch ch'ab'al ri nca'cusas vave' choch-ulief, y quinojiel ch'ab'al can c'o-ve ri niqui'ej.
46014011	Pero xa c'o jun vinak ri man vata'n ta ruch'ab'al, y jaja' nrajo' nich'o' viq'uin y inre' xa man ni'ka ta pano' (man ni'an ta entender) ri nu'ej chuva, choch jaja' xa man in ruvanakil ta, ruma man ni'ka ta pano' (man ni'an ta entender) ri nu'ej. Y quire' je' jaja' chinoch inre'.
46014012	Quire' ixre'; xa altíra nca'irayij ri dones ri nuya' ri Espíritu Santo, can otz, pero tirayij chi ri dones ri nuya' ri Espíritu Santo nu'on cha ri iglesia chi niq'uiy ri quic'aslien choch ri Dios.
46014013	Rumare' xa jun nich'o' jun chic ch'ab'al, tuc'utuj cha ri Dios chi nitiquir nu'ej chica nu'ej ri ch'ab'al re'.
46014014	Ruma xa inre' ni'an orar jun chic ch'ab'al, xa ja ri nu-espíritu nu'on orar; pero inre' man jun ni'ka pano' (ni'an entender).
46014015	Y xa quire', ¿chica came otz ri ni'an? Ri nub'anun pensar ni'an antok ni'an orar, can nicusaj nu-espíritu y nuno'j je' chi ni'ka pano' (ni'an entender) ri ni'ej. Y quire' je' ni'an antok nquib'ixan, nicusaj nu-espíritu y nuno'j.
46014016	Ruma xa atre' jo'c riq'uin av-espíritu naya' tiox b'a' cha ri Dios, ¿che'l xtiqui'ej Amén ri nca'c'axan avichin? ruma man xi'ka ta pa quive' (man xqui'an ta entender).
46014017	Ri tiox b'a' ri xaya' jun chic ch'ab'al, altíra otz, pero ri xa'c'axan avichin man jun xi'ka pa quive' (xqui'an entender) chi niq'uiy ta jub'a' quic'aslien choch ri Dios.
46014018	Inre' niya' tiox b'a' cha ri Dios ruma ri Espíritu Santo rusipan chuva chi nquich'o' nic'aj chic ch'ab'al, más que chivach ixvonojiel ixre'.
46014019	Pero antok inre' nquib'aka pan iglesia, prefiero ni'ej vu'uo' tzij riq'uin nuno'j, chi nic'ut, que choch ni'ej ta diez (lajuj) mil tzij chica y xa man ni'ka ta pa quive' (man niqui'an ta entender), ruma xa jun chic ch'ab'al nquich'o-ve.
46014020	Hermanos, man ti'an pensar inche'l ac'ola', can tib'ana' pensar otz. Pero otz nti'an inche'l ri xulu', ri man cata'n ta niqui'an pecado.
46014021	Chupan ri ruch'ab'al ri Dios ri tz'ib'an can, nu'ej: Inre' xquich'o' jun-ve chic ch'ab'al y xca'ncusaj nic'aj chic vinak ri man junan ta nca'ch'o' quiq'uin ri israelitas, chi xquich'o' chica ri israelitas. Pero mesque quire' xtin'an, ijeje' man xticajo' ta xtica'xaj ri xtin'ej chica. Quire' nu'ej ri Ajaf.
46014022	Y mare' antok ri Dios nu'on chika chi nkuch'o' nic'aj chic ch'ab'al, re' richin señal, pero man chiquivach ta ri quiniman chic ri Dios, xa chiquivach ri man quiniman ta ri Dios. Pero antok ojre' naka'ej ri ni'e'x chika ruma ri Dios, re' jun señal kichin ojre'; man quichin ta ri man quiniman ta ri Dios.
46014023	Xa ta imaluon-ivi' ri ni'e'x iglesia chiva y ixvonojiel nquixch'o' nic'aj chic ch'ab'al, y jare' antok nca'b'aka iviq'uin ri man q'uiy ta cata'n chirij ri ruch'ab'al ri Dios, o nca'b'aka ri man quiniman ta ri Dios, ¿man came niqui'ej ta chiva chi ix ch'u'j?
46014024	Pero xa ta ixvonojiel nti'ej ri ni'e'x chiva ruma ri Dios, antok ntuoc jun iviq'uin ri man runiman ta ri ruch'ab'al ri Cristo o ntuoc jun ri man q'uiy ta rata'n chirij ri ruch'ab'al ri Dios, jaja' xtuna' chi aj-b'anoy-pecado y xtuna' je' chi ixvonojiel nquix'e'n cha chi aj-b'anoy-pecado.
46014025	Can nojiel ri ravan pa ránima xca'iel-pa choch sakil, y jaja' xtixuquie-ka y xtuya' ruk'ij ri Dios, y xtu'ej chi ketzij chi c'o ri Dios chicajol.
46014026	¿Chica came nic'atzin nti'an ixre' hermanos? Antok ntimol-ivi', ic'o ri nca'b'ixan, ic'o ri nca'quitijuoj nic'aj chic riq'uin ri ruch'ab'al ri Dios, ic'o ri nca'e'n ri ni'e'x chica ruma ri Dios, ic'o ri nca'ch'o' nic'aj chic ch'ab'al ri ruyo'n ri Espíritu Santo chica, ic'o ri niqui'ej ri nca'qui'ej nic'aj chic antok nca'ch'o' nic'aj chic ch'ab'al ri rusipan ri Espíritu Santo chica. Can tib'ana' nojiel re' chi niq'uiy más quic'aslien ri iglesia choch ri Dios.
46014027	Xa ic'o nca'ch'o' nic'aj chic ch'ab'al, can jo'c ica'ye' o iyoxe' ri nca'ch'o' antok ntimol-ivi'. Y chi jujun ca'ch'o', y jun ti'e'n chica nu'ej ri ch'ab'al re'.
46014028	Y xa man jun nitiquir ni'e'n ri chica niqui'ej ri nic'aj chic ch'ab'al, man ca'ch'o' nic'aj chic ch'ab'al chiquivach ri quimaluon-qui'. Xa nca'ch'o-ka pa cánima y cha ri Dios.
46014029	Quire' je' ri profetas, ca'ch'o' ica'ye' o iyoxe'. Y ri nic'aj chic tiquib'ana' pensar ja'al ri ni'e'x, xa riq'uin ri Dios patanak-ve o xa manak.
46014030	Y xa c'o jun ri nu'ej ri e'n cha ruma ri Dios, y jare' antok c'o chic jun ri tz'uyul ri c'o ni'e'x cha ruma ri Dios; titanie-ka ri na'ay.
46014031	Ruma man jo'c ta jun ri nitiquir nu'ej ri ni'e'x cha ruma ri Dios, can ixvonojiel nquixtiquir nti'ej ri ni'e'x chiva, pero chi jujun tib'ana' chi quire' quinojiel nicatamaj ri nic'atzin chica chupan ri quic'aslien choch ri Dios.
46014032	Ruma ri profetas nca'tiquir niquiyo'iej-qui'. Ijeje' nca'tiquir niquik'at ruchuk'a' ri cánima.
46014033	Ruma ri Dios man jun kax nu'on ri man ta pa ruchojmil. Ruma ri Dios nuya' paz. Ixre' tib'ana' inche'l niqui'an ri santos hermanos ri niquimol-qui' nic'aj chic tanamet.
46014034	Antok ntimol-ivi', ri ixoki' man ca'ch'o-apa, ruma man yo'n ta permiso chica chi ca'ch'o-apa, tiquinimaj inche'l nu'ej ri ley.
46014035	Y xa ri ixoki' nicajo' nicatamaj, tiquic'utuj chica ri cachajil chicachuoch. Ruma man otz ta chi jun ixok nich'o' antok quimaluon-qui' chi niquiya' ruk'ij ri Dios.
46014036	¿Acaso iviq'uin ixre' alanak-el ri ruch'ab'al ri Dios o jo'c iviq'uin ixre' xalka-ve?
46014037	Rumare', xa c'o jun nu'ej chi profeta o nu'ej chi uc'uan ruma ri Espíritu Santo, jaja' xtu'ej chi ri xin'ej inre' chiva can ru-mandamiento ri Dios.
46014038	Y xa ic'o ri man nicajo' ta niquinimaj ri xin'ej, man tinimax je' ri niqui'ej ijeje'.
46014039	Rumare' hermanos, can riq'uin nojiel ivánima tirayij chi ri Espíritu Santo nusipaj chiva chi nti'ej ri ni'e'x chiva ruma ri Dios. Y man qui'ik'at ri nca'ch'o' nic'aj chic ch'ab'al ri rusipan ri Espíritu Santo chica.
46014040	Y nojiel c'a tib'ana' pa rub'ayal y pa ruchojmil.
46015001	Hermanos, inre' nivajo' chi talka pan ive' ri evangelio ri xintzijuoj chiva antok xic'ujie' chicajol. Y ixre' can xi'an recibir ri tzij ri xintzijuoj chiva, y can iyo'n ivánima riq'uin.
46015002	Y rumare' ix-colotajnak, pero nic'atzin chi ixre' man ntiya' ta can, xa can ketzij chi xinimaj.
46015003	Ruma ri ch'ab'al ri xin'an recibir inre' can rakalien y ja je' ch'ab'al re' ri xinc'ut chivach: Chi ri Cristo xcon ruma ri ka-pecados, can inche'l ri tz'ib'an can chupan ri ruch'ab'al ri Dios ojier can;
46015004	chi ri Cristo xmuk y chi oxe' k'ij xc'astaj-pa chiquicajol ri quiminaki', inche'l ri tz'ib'an can chupan ri ruch'ab'al ri Dios.
46015005	Y antok ri Cristo c'astajnak chic pa, xuc'ut-ri' choch ri Pedro, y después chiquivach ri doce (cab'alajuj) apóstoles.
46015006	Y después xuc'ut-ri' chiquivach más i-quinientos hermanos antok quimaluon-qui'. Iq'uiy chiquivach ijeje' c'a ic'as, y ic'o ri ya xa'con.
46015007	Y después xuc'ut-ri' choch ri Jacobo, y después xuc'ut-ri' chiquivach quinojiel ri apóstoles.
46015008	Y pa ruq'uisb'al xuc'ut-ri' chinoch inre' ri xa inche'l jun ac'ual ri nalax antok c'a maja' titz'akat ru-tiempo chi nalax.
46015009	Ruma inre' ri más in co'l chiquivach ri apóstoles, y nina' chi man otz ta ni'e'x apóstol chuva, ruma inre' xin'an perseguir ri ru-iglesia ri Dios.
46015010	Pero ruma ri ru-favor ri Dios, xu'on chuva chi xinuoc apóstol. Y ri favor ri xyo'x chuva man choj ta xc'ujie' viq'uin. Ruma inre' ri más in-samajnak-pa chiquivach ri nic'aj chic apóstoles. Pero man nuyuon ta inre' xib'ano ri samaj, xa ja ri ru-favor ri Dios xb'ano chi xin'an.
46015011	Pero xa chica-na nitzijuon ri ruch'ab'al ri Dios, xa inre' o xa ja ri nic'aj chic apóstoles, re' man jun kax nu'on. Ruma xa junan nakatzijuoj, y quire' xinimaj ixre'.
46015012	Y xa ri ruch'ab'al ri Dios ri nakatzijuoj nu'ej chi ri Cristo xc'astaj-pa chiquicajol ri quiminaki', ¿karruma ic'o chicajol ri nca'e'n chi ri quiminaki' man nca'c'astaj ta pa?
46015013	Ruma xa man ta nca'c'astaj-pa ri i-quiminak, ri Cristo man ta xc'astaj-pa je'.
46015014	Y xa ta ri Cristo man ta xc'astaj-pa, man jun nic'atzin ri ruch'ab'al ri Dios ri nakatzijuoj, y man jun je' nic'atzin chi ixre' icukub'an ic'u'x riq'uin.
46015015	Xa ta quire', ntiel chi ojre' oj tz'akoy-tzij, ruma xka'ej chiva chi ri Dios xuc'asuoj ri Cristo y xa man quire' ta. Ruma xa man ta ketzij chi nca'c'astaj-pa ri quiminaki', ri Cristo man ta xc'astaj-pa je'.
46015016	Ri nca'e'n chi ri quiminaki' man nca'c'astaj ta pa, man otz ta ri niqui'ej; ruma xa ta quire', ri Cristo man ta xc'astaj-pa.
46015017	Y xa ri Cristo man ta xc'astaj-pa, man jun nic'atzin chi ixre' icukub'an ic'u'x riq'uin. Xa c'a ixc'o chupan ri i-pecados.
46015018	Y xa ta quire', ri quiminaki' ri xquinimaj-el ri Cristo, c'a pa k'ak' xa'b'aka-ve.
46015019	Y xa ta jo'c vave' choch-ulief kayo'ien chi ri Cristo c'o xtuya' chika, juye' ta kavach chiquivach quinojiel ri vinak.
46015020	Pero nojiel re' xa man ketzij ta. Ruma ri Cristo can xc'astaj-pa chiquicajol ri quiminaki'. Jaja' ri na'ay ri xc'astaj-pa y rumare' can xca'c'astaj-pa ri nic'aj chic quiminaki'.
46015021	Ruma jun ache xpa ri camic choch-ulief, y konojiel xka ri camic pa kave'. Rumare' ri Cristo xuoc vinak y xc'astaj-pa chiquicajol ri quiminaki', chi quire' ojre' je' xkojc'astaj-pa.
46015022	Ruma ri Adán, nkucon konojiel. Y ruma ri Cristo, xtikil ri c'aslien ri man niq'uis ta.
46015023	Pero nojiel en su orden: Ja ri Cristo ri na'ay xc'astaj-pa. Y antok xtipa chic jun b'ay, ojre' ri oj richin chic jaja' xkojc'astaj-pa je'.
46015024	Y c'ajare' xtalka ri ruq'uisb'al k'ij, antok ri Cristo i-ruq'uisuon chic quinojiel ri itzal tak espíritus, quire' je' ri autoridades y ri c'o poder pa quik'a'. Y c'ajare' xtuya' chic ri reino cha ri Dios ri Rutata'.
46015025	Vacame nic'atzin chi ja ri Cristo nib'ano gobernar, hasta c'a xca'ruya' quinojiel ri ru-enemigos chuxie' rakan.
46015026	Y ri ruq'uisb'al ru-enemigo ri xtiq'uis, ja ri camic.
46015027	Inche'l ri nu'ej chupan ri ruch'ab'al ri Dios, chi nojiel xyo'x chuxie' rakan ri Cristo. Y antok nu'ej nojiel, man nu'ej ta chi ri Dios xuoc je' pa ruk'a'; ruma ja ri Dios mismo xjacho nojiel pa ruk'a' jaja'.
46015028	Y antok nojiel c'o chic pa ruk'a' ri Cristo, c'ajare' xtujach-ri' pa ruk'a' ri Dios ri xjacho nojiel pa ruk'a', y riq'uin re' k'alaj chi ri Dios can nem-ve y jaja' ri xtic'ujie' paro' nojiel.
46015029	Y xa man ta nca'c'astaj-pa ri quiminaki', ¿chica xtiquiyo'iej ri vinak ri niqui'an bautizar-qui' pa quic'axiel ri i-quiminak chic, xa ri quiminaki' re' man jun b'ay chic xca'c'astaj-pa? ¿Karruma niqui'an bautizar-qui' pa quic'axiel?
46015030	Y xa man ta nca'c'astaj-pa ri quiminaki', ¿chica ntuoc-ve chi ojre' k'ij-k'ij ojc'o choch peligros?
46015031	Inre' k'ij-k'ij inc'o choch ri camic. Y can ketzij ni'ej-el chiva vacame chi ri vánima niquicuot ruma ixre' xinimaj ri Kajaf Jesucristo.
46015032	Inre' antok xintej nuk'ij chi xisamaj Efeso ri pache' inc'o-ve, ri vinak can xa'palaj chuvij, y can inche'l itziel tak chicop xqui'an. Y xa ta ketzij chi ri i-quiminak man chic nca'c'astaj ta pa, ¿chica nich'ec? Xa más otz naka'an inche'l ri ni'e'x: Kuva' y kukumun, ruma xa chua'k chi cab'ij xa nkucon.
46015033	Man quixsach, man tivuc'uaj-ivi' quiq'uin ri itziel nca'ch'o', ruma xa xtiquiq'uis paro' ri ic'aslien.
46015034	Tib'ana' cuenta-ivi', y man chic ti'an ri pecado. Quire' ni'ej chiva ruma ic'o chicajol ri man cata'n ta roch ri Dios. ¡Quixq'uix b'a' rumare'!
46015035	Pero xa ic'o ri nca'c'utun: ¿Che'l nca'c'astaj-pa ri quiminaki'? ¿Chica clase ri qui-cuerpo antok xca'pa?
46015036	Jun ri ni'e'n quire', xa nacanic. Ruma jun ija'tz antok nitic, can inche'l nicon nu'on, ruma can nimuk. Pero nic'atzin nu'on quire', chi quire' nib'uos y ntiel-pa.
46015037	Ri ija'tz ri nitic, man ija'tz ta chic ri ntiel-pa, xa jun tico'n ri ntiel-pa. Ya sea richin trigo o jun chic ija'tz.
46015038	Pero ja ri Dios ri nib'ano quire' cha. Y quire' nu'on chica quinojiel ija'tz.
46015039	Y quire' je' q'uiy roch cuerpo ic'o. Ri ka-cuerpo ojre' jun-ve chic rub'anic, ri qui-cuerpo ri chicop jun-ve chic, ri qui-cuerpo ri chicop ri c'o quixic' jun-ve chic y ri car jun-ve chic ri qui-cuerpo.
46015040	Y quire' je' ojre' ri ojc'o vave' choch-ulief, man junan ta ka-cuerpo quiq'uin ri ic'o chicaj. Ruma ri ruk'ij ri ka-cuerpo ojre' man junan ta ruk'ij riq'uin ri qui-cuerpo ri ic'o chicaj.
46015041	Y quire' je' ri k'ij y ri ic', man junan ta ri sakil ri niquiya', y man junan ta je' ri quisakil ijeje' riq'uin ri sakil ri niquiya' ri estrellas (ch'umil). Ri estrellas (ch'umil) je' man junan ta ri sakil niquiya' chiquijunal.
46015042	Y quire' je' xtu'on ri qui-cuerpo ri quiminaki' antok xca'c'astaj-pa, man junan ta chic riq'uin ri qui-cuerpo ri xc'ujie' vave' choch-ulief ri xa xk'ay. Pero ri qui-cuerpo ri xtic'ujie' chicaj man xtik'ay ta.
46015043	Ri qui-cuerpo ri xc'ujie' vave' choch-ulief manak ruk'ij, pero ri qui-cuerpo ri xtic'ujie' antok xca'c'astaj-pa, can xtic'ujie' ruk'ij. Ri qui-cuerpo ri xc'ujie' vave', manak ruchuk'a', pero ri qui-cuerpo ri xtic'ujie' antok xca'c'astaj-pa, can c'o ru-poder.
46015044	Ri ka-cuerpo ri c'o vacame, jo'c vave' choch-ulief nic'atzin-ve chika, pero chi nku'a chicaj, nic'atzin chi jun-ve chic ri ka-cuerpo. Ri ka-cuerpo ri xtimuk, can richin-ve ri ulief, pero ri nic'astaj-pa, can richin-ve ri chicaj.
46015045	Y quire' ri tz'ib'an can chupan ri ruch'ab'al ri Dios, chi antok x'an ri na'ay ache Adán, ri Dios na'ay xu'on ri ru-cuerpo y después xuya' ruc'aslien, y jun c'aslic vinak xu'on ri Adán. Pero ri jun chic Adán, ja ri Cristo ri c'o más rakalien ruma jaja' man jo'c ta c'o ruc'aslien, xa nuya' je' c'aslien richin nojiel tiempo.
46015046	Pero na'ay nic'ujie' ri ka-cuerpo richin ri roch-ulief, después nic'ujie' ri ka-cuerpo richin ri chicaj. Y man ja ta ri ka-cuerpo richin ri chicaj ri nic'ujie' na'ay.
46015047	Ri na'ay ache, can richin-ve ri roch-ulief, ruma cha ulief x'an-ve. Pero ri ruca'n ache, ja ri Cristo ri Ajaf, ri can richin-ve chicaj.
46015048	Ojre' ri c'a ojc'o vave' choch-ulief, oj junan riq'uin ri na'ay ache ri x'an cha ulief. Pero ri ic'o chic chicaj, can inche'l c'a ri Cristo ri c'o chicaj.
46015049	Vacame ojre' xa junan ka-cuerpo riq'uin ri na'ay ache ri x'an cha ulief, pero xtalka ri k'ij antok ri ka-cuerpo xtuoc inche'l ru-cuerpo ri Cristo ri c'o chicaj.
46015050	Hermanos, inre' nivajo' ni'ej chiva: Ri ka-cuerpo ri c'o vacame man xtib'ac'ujie' ta pa ru-reino ri Dios, ruma xa man nilayuj ta, xa nik'ay.
46015051	Pero nivajo' ni'ej jun tzij chiva, ri c'o pan aval riq'uin ri Dios ojier can tiempo. Man konojiel ta xkucon, pero konojiel xtic'axtaj ri ka-cuerpo,
46015052	ruma chupan jun rato, ri can inche'l antok nakayup y nakajak ri kanak'avach, can xtik'ajan ri ruq'uisb'al trompeta y jare' antok xkojc'axtaj. Antok xtik'ajan ri trompeta, can ja xca'c'astaj-pa ri quiminaki' ri xquinimaj-el, y riq'uin jun chic qui-cuerpo ri man nik'ay ta xca'c'astaj-el. Y ri ojre' ri c'a ojc'as, can xtic'axtaj-el ri ka-cuerpo.
46015053	Ri ka-cuerpo ri c'o vacame, xa nik'ay y nichuver, y rumare' nic'atzin chi nic'ujie' jun ka-cuerpo ri man nik'ay ta ni man nichuver ta. Ri ka-cuerpo ri c'o vacame xa nicon, y nic'atzin chi nic'ujie' jun chic ka-cuerpo ri man nicon ta.
46015054	Y antok ri ka-cuerpo xtic'axtaj, y man xtik'ay ta chic, man xtichuver ta chic, y man xticon ta chic je', ja xtu'on cumplir ri tz'ib'an can chupan ri ruch'ab'al ri Dios, antok nu'ej: Ri camic xch'acataj y man jun chic ru-poder.
46015055	¿Pache' c'o-ve ri a-pansuoña camic? ¿Pache' c'o-ve chi ncach'acuon camic? Quire' nu'ej ri ruch'ab'al ri Dios ri tz'ib'an can.
46015056	Ri ru-pansuoña ri camic ja ri pecado, y ri niyo'n ru-poder ri pecado ja ri ley.
46015057	Pero tiox b'a' cha ri Dios chi jaja' xutak-pa ri Kajaf Jesucristo chi nkojrucol, y chi nkuch'acuon.
46015058	Y rumare', hermanos ri altíra nquixvajo', ni'ej chiva: Can tiya' ivánima riq'uin ri Dios y man tiya' can. Can siempre tib'ana' rusamaj ri Ajaf y ja'al tib'ana' cha. Y talka pan ive' chi nojiel ri samaj ri nti'an ruma ri Ajaf, man choj ta quire' xtiq'uis, xa xtiyo'x ruc'axiel chiva.
46016001	Y vacame nivajo' nquich'o' chirij ri ofrenda ri ntimol quichin ri santos hermanos. Tib'ana' inche'l ri nu'e'n chica ri iglesias ri ic'o Galacia.
46016002	Ri na'ay k'ij richin nojiel semana, ixre' tiyaca' yan apa ri jane' (jaro') nquixtiquir ntiya', según ri ntich'ec. Quire' tib'ana' richin quire' antok inre' xquinalka, manak chic ofrenda xtimol.
46016003	Y antok xquinalka, ixre' ri xquix'e'n ri chica xca'c'uan ri iv-ofrenda. Tib'ana-el qui-cartas chi quire' k'alaj chi ijeje' ri xa'icha-el ruma ivata'n quivach, y ijeje' ri xca'ntak-el inre', chi nca'a Jerusalén.
46016004	Y xa nic'atzin chi nqui'a inre' je', can nqui'a, y ijeje' xca'a viq'uin.
46016005	Inre' nivajo' nquinak'ax na'ay Macedonia y c'ajare' xquib'aka iviq'uin ixre'.
46016006	Nub'anun pensar chi antok xquinalka, nquilayuj-el b'a' iviq'uin, o xtink'asaj ri tiempo richin tief iviq'uin. Y antok xquiniel-el iviq'uin, nivajo' chi nquinito-el riq'uin ri nic'atzin chuva richin ri nub'iey ri chica-na lugar xqui'a-ve.
46016007	Vacame, man nivajo' ta yan nquib'aka iviq'uin, ruma man nivajo' ta chi jutz'it-oc tiempo nquic'ujie' iviq'uin. Inre' can nivajo' nquilayuj-el b'a' iviq'uin, vi xa nu'on permitir ri Ajaf.
46016008	Pero inre' c'a nivajo' nquic'ujie' Efeso, c'a tak'ax-na ri namak'ej Pentecostés.
46016009	Ruma ri vave' Efeso, ri Dios rujakuon jun nem puerta chinoch chi ni'an ri rusamaj y c'o q'uiy otz nuc'am-pa ri samaj re'. Pero iq'uiy quiyoval chuvij.
46016010	Xa xtalka ri Timoteo iviq'uin, can ja'al tib'ana' recibir. Jaja' rusamaj ri Ajaf nu'on, inche'l ni'an inre'. Rumare' otz titz'ata', chi quire' otz xtuna' chicajol.
46016011	Man ta xti'an cha chi man jun rakalien. Y antok xtiel-pa iviq'uin, tiya-pa ri nic'atzin cha richin ri rub'iey, chi quire' can ta c'o paz riq'uin antok xtitzalaj-pa, ruma inre' xtinvoyo'iej-apa quiq'uin ri hermanos.
46016012	Y chirij ri hermano Apolos, ni'ej chiva chi altíra xin'an rogar choch chi ti'a quiq'uin ri hermanos ri nca'a iviq'uin. Pero man xrajo' ta ni'a vacame; xa xti'a antok xtirajo'.
46016013	Hermanos, tib'ana' cuenta ri ic'aslien y can ticukub'a' ic'u'x riq'uin ri Dios siempre. Man quixtzalaj chivij, y man tixi'ij-ivi'; xa can cof quixc'ujie' y ticusaj ri poder ri ruyo'n ri Dios chiva.
46016014	Y nojiel ri nti'an, can riq'uin amor tib'ana'.
46016015	Hermanos, ixre' ivata'n chi ri Estéfanas y ri ru-familia, ijeje' ri na'ay xquinimaj ri Cristo chire' chupan ri lugar Acaya, y ijeje' can riq'uin nojiel cánima nca'qui'an servir ri santos hermanos.
46016016	Y ni'an rogar chiva chi quixniman chica ijeje', chica je' quinojiel ri inche'l ijeje', ri nca'to'n y niqui'an rusamaj ri Dios.
46016017	Inre' altíra nquiquicuot quiq'uin ri Estéfanas, ri Fortunato y ri Acaico, ri xi'tak-pa viq'uin, ruma ijeje' quib'anun chuva inche'l can ixc'o-pa viq'uin nina'.
46016018	Ruma ijeje' xalquiya' ruchuk'a' ri nu-espíritu, y quire' je' mismo xina' ixre'. Ruma c'a re', can qui'iya' pa cuenta ijeje' y ri nic'aj chic ri can inche'l ijeje'.
46016019	Ri iglesias ri ic'o Asia niquitak-el jun saludo chiva. Y quire' je' ri Aquila y ri Priscila y ri iglesia ri c'o pa cachuoch niquitak-el q'uiy saludo chiva pa rub'e' ri Ajaf.
46016020	Quinojiel c'a ri hermanos niquitak-el jun saludo chiva. Tib'ana' saludar-ivi' chib'il-ivi' y titz'ub'aj ichi' pa rub'e' ri Ajaf Dios.
46016021	Inre' Pablo riq'uin nuk'a' nitz'ib'aj-el va saludo va.
46016022	Y xa c'o jun ri man nrajo' ta ri Ajaf Jesucristo, tika ri castigo paro'. Ri Ajaf xa ya nipa chic.
46016023	Ja ta ri ru-favor ri Ajaf Jesucristo tic'ujie' iviq'uin.
46016024	Inre' altíra nquixvajo' ixvonojiel, ruma oj konojiel xa oj richin chic ri Cristo Jesús. Amén.
47001001	Inre' Pablo, in ru-apóstol ri Jesucristo ruma quire' nrajo' ri Dios. Can junan ojc'o riq'uin ri hermano Timoteo antok nitak-el va carta va chiva ixre' hermanos ri ix ru-iglesia ri Dios ri ixc'o pa tanamet Corinto. Va carta va man jo'c ta ivichin ixre', xa quichin je' quinojiel ri santos hermanos ri ic'o nic'aj chic tanamet chupan ri Acaya.
47001002	Ja ta ri favor y ri paz ri nuya' ri Katata' Dios y ri Ajaf Jesucristo tic'ujie' riq'uin ivánima.
47001003	Kaya' ruk'ij ri Dios, ri Rutata' ri Kajaf Jesucristo. Jaja' jun Tata'j ri nujoyovaj quivach ri ralc'ual, y jaja' ri Dios ri nuya' consolación.
47001004	Y jaja' ri nib'ano consolar kichin antok ojc'o chupan sufrimiento, chi quire' antok ojre' nakatz'at chi ic'o hermanos ri ic'o chupan sufrimiento, can nkojtiquir nca'ka'an consolar je' inche'l nu'on ri Dios chika ojre'.
47001005	Can altíra ri sufrimiento nakak'asaj ojre', can inche'l ri xuk'asaj ri Cristo. Pero ri Cristo can altíra je' nkuru'on consolar antok naka'an sufrir.
47001006	Y xa naka'an sufrir, can nkojtiquir nquixka'an consolar ixre' y nquixcolotaj. Y xa ri Dios nkuru'on consolar ojre', can richin chi ojre' je' nkojtiquir nquixka'an consolar ixre' y nquixcolotaj. Y re' nu'on chiva chi nquixtiquir nticoch' ri sufrimiento ri inche'l nakak'asaj ojre'.
47001007	Ojre' c'o ka-esperanza chi ixre' man xtiya' ta can ri Cristo. Can kata'n chi nti'an sufrir inche'l ojre'. Rumare' kata'n je' chi ri Dios nquixru'on consolar inche'l nu'on kiq'uin ojre'.
47001008	Hermanos, can nic'atzin chi ntina'iej otz chirij ri sufrimientos ri xkak'asaj ojre' antok xojc'ujie' chupan ri lugar rub'inan Asia. Ri kachuk'a' ri c'o man xtiquir ta chic ruma ri xqui'an ri vinak chika. Can xka'an pensar chi man chic nkojc'asie' ta.
47001009	Can xkana' chi man nkojcolotaj ta chic choch ri camic, pero re' xa richin chi xuc'ut chakavach chi kayuon ojre' man jun kachuk'a', xa riq'uin ri Dios ri nic'atzin chi nakacukub'a' kac'u'x, ruma jaja' c'o ru-poder chi nca'ruc'asuoj ri quiminaki'.
47001010	Y jaja' ri xcalo kichin choch ri camic, y vacame je' nkojrucol choch ri camic. Y kacukub'an kac'u'x riq'uin jaja' chi ri tiempo ri chakavach-apa, xkojrucol je' choch ri camic.
47001011	Rumare' kojib'ana' ayudar je' ixre' riq'uin ri oración, chi quire' iq'uiy je' ri niquiya' tiox b'a' cha ri Dios, antok niquitz'at ri favor ri nu'on-pa jaja' chika ojre' ruma ri oración ri nti'an ixre' pa ka-cuenta.
47001012	Ojre' c'o choj-uma nkojquicuot: Ojre' nkojquicuot ruma ja mismo ri kajaluon y ri kánima ni'e'n-pa chika chi ri nca'ka'an xa riq'uin sak kánima, y can ketzij choch ri Dios nojiel ri nca'ka'an. Man runo'j ta ache ri nakacusaj. Ojre' nkojtiquir naka'an quire' ruma ri ru-favor ri Dios. Can quire' ri kac'aslien ri kac'utun chiquivach ri ic'o choch-ulief, pero ixre' hermanos más itz'atuon ri kac'aslien. Más ivata'n ri chica c'aslien kuc'uan.
47001013	Mare' ri tzij ri nitz'ib'aj-el chiva man jun chic kax más nu'ej, xa jo'c chirij ri xitz'at yan y can ivata'n je' ja'al. Ri nirayij inre', ja chi ni'ka ta pan ive' (nti'an ta entender) nojiel, ri pa rutz'ucb'al hasta c'a pa ruq'uisb'al.
47001014	Ixre' xi'ka yan pan ive' (xi'an yan entender) jub'a' chi kuma ojre', nquixquicuot vacame. Y can inche'l nquixquicuot ixre' kuma ojre' vacame, quire' je' ojre' xkojquicuot ivuma ixre' chupan ri k'ij antok ri Ajaf Jesús xtipa chic jun b'ay.
47001015	Inre' ruma cukul nuc'u'x iviq'uin, xinvajo' ta xinak'ax iviq'uin na'ay, chi quire' ca'mul ta xtuc'am-pa bendición chiva.
47001016	Can xin'an pensar chi nquinak'ax iviq'uin antok xquipa Macedonia, y antok nquitzalaj-pa Macedonia, iviq'uin chic ixre' nquib'ac'ujie-ve, y ixre' ri nquixto'n vichin riq'uin ri nic'atzin chuva chupan ri nub'iey chi nquitzalaj Judea.
47001017	¿Nti'ej came ixre' chi antok inre' xin'an pensar quire' man xin'an ta pensar otz? ¿O nti'ej came ixre' chi inre' xa jo'c riq'uin ri nuchi' ni'ej sí, inche'l niqui'an ri nic'aj vinak, y ri vánima xa man quire' ta nu'ej?
47001018	Inche'l ri Dios can nu'on-ve ri nu'ej; can quire' je' ojre'. Ruma antok ojre' naka'ej sí, can ja-ve re' c'o pa kánima. Y man jun b'ay naka'ej chiva sí y xa man quire' ta ri c'o pa kánima.
47001019	Ri hermano Silvano, ri hermano Timoteo y inre', ri xkatzijuoj ri Jesucristo ri Ruc'ajuol ri Dios chiva, man nakac'ax ta katzij. Ojre' can oj inche'l ri Jesucristo, jaja' man nuc'ax ta ri nu'ej; jaja' can nu'on ri nu'ej. Man jun b'ay nu'ej sí y xa man quire' ta c'o pa ránima.
47001020	Ruma nojiel ri ranun prometer ri Dios chi nuya' chika, can riq'uin c'a ri Cristo nikil-ve y rumare' ojre' can pa rub'e' ri Jesucristo naka'ej chi quire'. Quire' naka'ej chi nakaya' ruk'ij ri Dios.
47001021	Y ja ri Dios ri b'anayuon chika chi cof oj-pa'l riq'uin ri Cristo, y jaja' je' ri xojrucha' chi naka'an ri rusamaj. Quire' rub'anun iviq'uin ixre' y kiq'uin je' ojre'.
47001022	Ri Dios je' oj-rub'anun sellar, ruma ruyo'n ri Espíritu Santo riq'uin kánima, y jare' ri ratal chi ketzij chi c'o ri xtiyo'x chika ruma ri Dios.
47001023	Pero inre' can choch ri Dios ni'ej chiva ri chica c'o riq'uin vánima y karruma man in-k'axnak ta iviq'uin. Xa ruma altíra nijoyovaj ivach y man nivajo' ta nquixch'olij, mare' man in-k'axnak ta Corinto.
47001024	Ixre' man ti'an pensar chi inre' y ri vach'il nquixka'an mandar riq'uin ri chica otz ntinimaj, man quire' ta. Ojre' jo'c nakajo' nquixkato', chi quire' más niquicuot ri ivánima, ruma ixre' can icukub'an ic'u'x riq'uin ri Cristo y cof ix-pa'l.
47002001	Rumare' xin'ej-ka pa vánima chi man jun b'ay chic nqui'a iviq'uin xa b'is ni'ya' chiva.
47002002	Ruma xa xquib'aka, y xa xtinya' b'is riq'uin ivánima, ¿chica xtib'ano chuva chi xquiquicuot? Xa niya' b'is chiva, man xti'an ta chuva chi xquiquicuot.
47002003	Y ja mismo re' ri ya xintz'ib'aj-el chiva, chi quire' antok inre' xquib'aka iviq'uin, manak chic xquib'isuon ruma ri rub'anun ri ic'aslien, xa xquiquicuot ta ivuma, ruma nic'atzin chi quire' nti'an chuva. Y vata'n chi antok inre' xquiquicuot, quire' je' xti'an ixre'.
47002004	Antok xintz'ib'aj-el la carta, can altíra xib'isuon y can altíra pakon xuna' ri vánima, y can xinuok' je' antok xin'an-el. Ruma riq'uin ri xintak-el rub'ixic chiva, man richin ta chi xinya' b'is chiva; ri xin'ej-el chiva xa richin chi tina'iej y titz'ata' chi inre' can altíra nquixvajo'.
47002005	Pero ri jun ri xiruya' pa b'is, man jo'c ta chuva inre' ri quire' xu'on, xa quire' je' b'a' xu'on chiva ixre'. Y ni'ej b'a', ruma man nivajo' ta chi niya' más ruve' ri xb'anataj.
47002006	Ri xb'ano quire' chika, man jun chic kax ti'ej cha, ruma ya xch'olix cuma quinojiel ri hermanos.
47002007	Rumare', pa ruc'axiel chi ixre' nti'ej más tzij cha chi ntich'olij, xa tib'ana' perdonar y tib'ana' consolar. Ixre' ivata'n chi vacame jare' ri más otz nti'an cha, chi quire' ri jun re' man xtib'isuon ta más ránima y man xtumalij ta ka ruc'u'x.
47002008	Rumare' nic'utuj favor chiva, chi tic'utu' choch ri jun re' chi ixre' ntivajo' jaja'.
47002009	Xa ruma je' re' xintak-el ri carta chiva, chi xintz'at xa nquixniman y can nti'an nojiel ri ni'ej inre' chiva.
47002010	Xa ixre' nti'an perdonar ri ruch'o'j, inre' je' quire' xtin'an riq'uin. Ruma inre' ya xin'an perdonar ri ruch'o'j. Y ri ruch'o'j ri xin'an perdonar, can ivuma ixre' xin'an quire'. Y choch ri Cristo xin'an perdonar,
47002011	chi quire' man nakaya' ta lugar cha ri Satanás chi nkojruch'ec. Ruma kata'n otz chi jaja' can nrajo' chi nkojka pa ruk'a'.
47002012	Antok inre' xib'aka pa tanamet Troas chi nitzijuoj ri ru-evangelio ri Cristo; mesque ri Ajaf xujak puerta chinoch chi xintzijuoj,
47002013	inre' xa cha'nin xa'nya' can ri hermanos ri ic'o pa tanamet Troas y xipa Macedonia. Ruma nik'axo ri vánima ruma man xkil ta ki' riq'uin ri Tito chire'.
47002014	Pero tiox b'a' cha ri Dios, ruma jaja' nib'ano chika chi nojiel tiempo nkuch'acuon, ruma jo'c jun kab'anun riq'uin ri Cristo Jesús. Y ri Dios can nkojrucusaj je' chi nakatzijuoj ri ruch'ab'al nojiel lugar. Y ri ch'ab'al re' nalka c'a rutzijoxic inche'l ruxla' jun jub'ul ak'uon.
47002015	Y quire' je' ojre', can nkub'aka choch ri Dios inche'l ruxla' jun jub'ul ak'uon, ruma c'o ri Cristo kiq'uin. Ri ruxla' ri jub'ul ak'uon re' can nib'aka quiq'uin ri xca'colotaj y quiq'uin je' ri man xca'colotaj ta.
47002016	Chica c'a ri man xca'colotaj ta, xa inche'l ruxla' jun kax ri niquimisan. Pero chica ri nca'colotaj, ri ruxla' ri ak'uon re' can nuya' ri c'aslien ri man xtiq'uis ta. ¿Y chica came nitiquir nutzijuoj ri ruch'ab'al ri Dios?
47002017	Ojre' man naka'an ta inche'l niqui'an ri nic'aj chic chi nakatzijuoj ri ruch'ab'al ri Dios. Ijeje' xa nca'ch'acuon chirij ri ruch'ab'al ri Dios, rumare' niquiya' más ruve' y niquic'ax rub'ixic. Ojre' nakatzijuoj ri ruch'ab'al ri Dios riq'uin sak kánima, pa rub'e' ri Dios nkuch'o-ve, y choch ri Dios naka'an ri samaj, chi nakatzijuoj ri Cristo.
47003001	Ri tzij ri xin'ej chiva, ¿can ja came nakatzijuoj chic ki' jun b'ay chi ojre' can oj otz? ¿Nic'atzin came naka'an ojre' inche'l niqui'an ri nic'aj chic? Ijeje' quic'uan cartas pache' nu'ej chi otz ca'an recibir, y niquic'utuj je' jun carta chiva pache' nu'ej chi ca'an recibir cuma ri hermanos ri ic'o nic'aj chic tanamet. Pero ojre' man nic'atzin ta naka'an quire'.
47003002	Ruma ja ri ic'aslien ixre' ri nuc'ut chiquivach ri nic'aj chic vinak, chi otz ri samaj ri xka'an chicajol. Niquitz'at ri utzulaj c'aslien ivuc'uan y jare' ri ni'e'n chi otz nkoj'an recibir cuma quinojiel. Y re' riq'uin kánima ojre' tz'ib'an-ve; man choch ta vuj.
47003003	Ri ka-carta ojre' ri ni'e'n chi otz nkoj'an recibir, ja ri Cristo ri b'anayuon-pa, y ri carta re' ixre'. Ixre' ri inche'l ka-carta ri nakac'ut chiquivach ri vinak, pero man cha ta tinta tz'ib'an-ve. Ruma ja ri Ru-Espíritu ri c'aslic Dios tz'ib'ayuon-ve. Man choch ta tz'ajtz'ak tak ab'aj b'anun-ve; xa riq'uin ivánima tz'ib'an-ve.
47003004	Y ojre' kata'n chi quire', ruma ri Cristo kacukub'an kac'u'x riq'uin ri Dios.
47003005	Kayuon ojre' man jun nkojcovin naka'an, mare' man jun manera naka'ej chi kayuon ojre' nkojtiquir naka'an ri samaj, ruma ja ri Dios ri nib'ano chika chi nkojcovin naka'an ri samaj.
47003006	Jaja' nkojrucusaj pa rusamaj, y xu'on rusamajiel chika richin ri c'ac'ac' pacto. Can xu'on chika chi nkojtiquir naka'an ri samaj. Pero man richin ta ri pacto ri tz'ib'an choch ri tz'ajtz'ak tak ab'aj. Ojre' naka'an ri samaj richin ri c'ac'ac' pacto ri tz'ib'an ruma ri Espíritu. Ruma ri pacto ri tz'ib'an choch ri tz'ajtz'ak tak ab'aj man nuya' ta c'aslien; re' jo'c nuc'ut chakavach chi nika ri camic pa kave'. Pero ri tz'ib'an ruma ri Espíritu, can nuya' c'aslien.
47003007	Ri pacto ri tz'ib'an choch ri tz'ajtz'ak tak ab'aj, jo'c nuc'ut chakavach chi nika ri camic pa kave'. Pero man ruma ta re' man jun ruk'ij. Ruma can xk'alajin ruk'ij ri Dios chupalaj ri Moisés antok x'an ri pacto re'. Ri vinak israelitas man xquicoch' ta xquitz'at ri rupalaj ri Moisés, ruma xch'ich'an, y re' xa xq'uis.
47003008	¿Manak came más ruk'ij ri pacto ri nu'on ri Espíritu Santo?
47003009	Ruma xa c'o ruk'ij ri pacto ri ni'e'n chi ri vinak can i-pecadores y nuya' castigo pa quive'; ri c'ac'ac' pacto ri nu'on chica ri vinak chi man jun chic qui-pecado choch ri Dios, más c'o ruk'ij choch.
47003010	Ri na'ay pacto c'o ruk'ij, pero man junan ta ruk'ij riq'uin ri c'ac'ac' pacto, ruma ri c'ac'ac' pacto más nem ruk'ij.
47003011	Y xa xc'ujie' ruk'ij ri na'ay pacto ri man xcusas ta richin nojiel tiempo, ri jun chic pacto c'o más ruk'ij ruma jare' ri xticusas richin nojiel tiempo.
47003012	Ruma ojre' c'o ka-esperanza riq'uin ri c'ac'ac' pacto, rumare' man nakaxi'ij ta ki' nakatzijuoj chica ri vinak.
47003013	Antok nakatzijuoj chica ri vinak, man nic'atzin ta naka'an inche'l xu'on ri Moisés. Jaja' xutz'apij rupalaj cha jun tziak, chi quire' ri israelitas man xquitz'at ta rusakil ri rupalaj, y re' xa xq'uis-el.
47003014	Pero ri israelitas xa cof x'an cha ri quijaluon, rumare' man xi'ka ta pa quive' (man xqui'an ta entender), y c'a quire' quib'anun vacame. Antok ni'an leer ri na'ay pacto chiquivach, man ni'ka ta pa quive' (man niqui'an ta entender), ruma c'a tz'apal quipalaj cha jun inche'l tziak y jo'c ri Cristo xtalasan-el.
47003015	Y ijeje' c'a quire' quib'anun vacame. Antok ni'an leer chiquivach ri rutz'ib'an can ri Moisés, xa man ntuoc ta riq'uin cánima, xa can tz'apal ri cánima cha jun inche'l tziak.
47003016	Pero antok xtitzalaj chic pa quic'u'x riq'uin ri Ajaf Jesucristo, ja xtalasas-el ri inche'l tziak.
47003017	Antok xtiquinimaj ri Ajaf Jesucristo, ja ri Ru-Espíritu jaja' ri xtic'ujie' quiq'uin. Y pache' c'o-ve ri Ru-Espíritu jaja', can nca'colotaj pa ruk'a' ri ley.
47003018	Xa rumare' konojiel ojre' ri kaniman chic ri Jesucristo, man tz'apal ta chic kapalaj, xa can nakatz'at ri ru-gloria ri Ajaf. Ojre' oj inche'l jun ispieja, ri nitz'iet pa kac'aslien ri ru-gloria ri Ajaf. Y ojre' k'ij-k'ij más nic'axtaj kavach y k'ij-k'ij más nitz'iet pa kac'aslien ri ru-gloria jaja'; can quire' xtaka'an hasta c'a xkojuoc-na inche'l jaja', y ja ri Ru-Espíritu ri Ajaf ri nib'ano quire' chika.
47004001	Mare' ojre' man nakamalij ta naka'an rusamaj ri Dios, ruma ri samaj re' jaja' ri ya'yuon-pa chika. Y jo'c ruma nujoyovaj kavach, nkojrucusaj chupan ri rusamaj.
47004002	Ojre' man naka'an ta inche'l niqui'an nic'aj chic. Ojre' man nca'ka'an ta kax ri nca'an pan aval y richin q'uix. Man nca'ka'an ta engañar ri vinak, man nakac'ax ta rub'ixic ri ruch'ab'al ri Dios chiquivach ri vinak. Ojre' jo'c ri ketzij ri nakatzijuoj chica ri vinak, y jare' ri b'anayuon chi ri vinak cata'n chic kavach chi oj richin ri Dios, y rumare' quinojiel nkojqui'an recibir otz. Ri Dios nutz'at-pa chi quire'.
47004003	Pero xa ri evangelio ri nakatzijuoj chiquivach man ni'ka ta pa quive' (man niqui'an ta entender), ja nca'b'aka chupan ri camic chi niqui'an sufrir.
47004004	Ri Satanás, ri rajaf ri tiempo vacame, can muoy rub'anun chica ri vinak ri man quiniman ta ri Cristo, chi quire' man ni'ka ta pa quive' (man niqui'an ta entender). Quire' rub'anun chica, chi quire' man k'alaj ta ri rusakil ri evangelio chiquivach. Y ri kata'n roch ri Cristo, kata'n je' roch ri Dios, ruma ri Cristo can Dios-ve.
47004005	Y ojre' ja ri Jesucristo nakatzijuoj y man ojre' ta ri nakatzijuoj-ka-ki'. Ojre' nakatzijuoj chi ri Jesucristo jare' ri Ajaf; ojre' jo'c oj i-siervos ixre'. Y re' xa ruma ri Jesús.
47004006	Pa rutz'ucb'al, ri Dios xu'ej chi chupan ri k'aku'n tik'alajin-pa ri sakil, y jaja' je' ri niyo'n sakil riq'uin kánima, chi quire' ojre' nakatzijuoj chica ri vinak ri ruk'ij jaja' ri nitz'iet riq'uin ri Jesucristo.
47004007	Ri sakil y ri poder ri ruyo'n-pa ri Dios chika, can jun tesoro, pero ojre' xa oj barro, inche'l jun b'ajo'y. Quire' b'anun chika chi quire' nik'alajin chi ri nem poder ri c'o kiq'uin, riq'uin ri Dios patanak-ve y man kichin ta ojre'.
47004008	Ojre' nojiel k'ij naka'an sufrir, pero can kacach'uon y can oj-alanak chupan. Can c'o q'uiy kax ni'an chika, pero man nakamalij ta kac'u'x.
47004009	Pache' nkub'aka-ve, ri vinak man otz ta nkojquitz'at, pero ri Dios c'o kiq'uin. Mesque oj-quikasan pan ulief, pero man i-tiquirnak ta chi oj-quiquimisan.
47004010	Ojre' can choch-ve ri camic ojc'o-ve chica-na lugar. Can nakac'ul inche'l xuc'ul ri Jesús, chi quire' k'ij-k'ij nakac'ut chi c'o ri Jesús pa kac'aslien.
47004011	Ojre' ri ojc'as, can ojc'o choch ri camic, ruma naka'an rusamaj ri Jesús. Chi quire' ri ruc'aslien ri Jesús can k'alaj je' pa kac'aslien ojre', mesque oj vinak y nkucon.
47004012	Q'uiy mul jub'a' ma nkojquimisas ruma nakatzijuoj ri ruch'ab'al ri Dios. Pero ixre' xivil ri c'aslien ri man niq'uis ta rumare'.
47004013	Ixre' y ojre' junan cukul kac'u'x riq'uin ri Dios, ruma c'o ri espíritu richin ri cukb'al c'u'x kiq'uin, inche'l ri tz'ib'an can chupan ri ruch'ab'al ri Dios: Nuniman, rumare' nitzijuoj ri nuniman. Quire' nu'ej. Y quire' je' naka'an ojre' vacame, nakatzijuoj ri kaniman.
47004014	Quire' naka'an ruma kata'n chi ri xc'asuon-el richin ri Ajaf Jesús chiquicajol ri quiminaki', jaja' je' ri xtic'asuon-el kichin ojre'. Ruma ojre' jo'c jun kab'anun riq'uin ri Ajaf Jesús. Y junan iviq'uin xkojruc'uaj chicaj.
47004015	Can kacach'uon q'uiy sufrimientos ruma nakajo' chi ixre' ntivil ri favor pan ic'aslien. Kacach'uon nojiel, chi quire' iq'uiy ri niquil ri favor ri nuya' ri Dios y nca'colotaj. Y rumare' can iq'uiy ri niquiya' tiox b'a' cha ri Dios y niquiya' ruk'ij.
47004016	Jare' ri nib'ano chika ojre' chi man nakamalij ta can ri samaj, mesque naka'an sufrir. Ri ka-cuerpo can nuna' ri ni'an cha, rumare' can niq'uis-ka ruchuk'a'; pero ri ka-espíritu man quire' ta, xa k'ij-k'ij más ruchuk'a' nic'ujie'.
47004017	Ruma ri jub'a' sufrimiento ri nakac'ul vave' man nilayuj ta, xa cha'nin nak'ax; ruma nu'on chika chi xtic'ujie' kak'ij. Y ri kak'ij ri xtic'ujie', can más nem y man xtiq'uis ta.
47004018	Ojre' man b'anak ta kánima chiquij ri kax ri nca'katz'at vave' choch-ulief, ojre' b'anak kánima chiquij ri man nca'katz'at ta. Ruma ri nca'tz'iet, xa nojiel nca'q'uis, pero ri man nca'tz'iet ta, can richin nojiel tiempo ic'o.
47005001	Can kata'n chi ri ka-cuerpo, jare' rachuoch ri ka-espíritu choch-ulief, y mesque ri ka-cuerpo nicon, ri ka-espíritu can xtiril jun chic rachuoch riq'uin ri Dios. Y ri jay re' ja ri Dios b'anayuon; ri richin nojiel tiempo y chicaj c'o-ve.
47005002	Y jare' ri nib'ano cha ri ka-espíritu chi nijilo chupan ri ka-cuerpo ri acunak rachuoch. Ri ka-espíritu can nrajo' yan ntuoc chupan ri jun chic rachuoch ri c'o chicaj,
47005003	chi quire' ri ka-espíritu c'o ta rutziak, y man ch'anal ta.
47005004	Ruma c'a c'o ri ka-cuerpo, rumare' naka'an jiluoj y naka'an sufrir. Ri acunak rachuoch ri ka-espíritu ja ri ka-cuerpo, pero man ruma ta naka'an jiluoj nakajo' chi ri ka-espíritu ntiel ta yan el chupan ri ka-cuerpo; ri nakajo', ja chi c'o yan ta ri jun chic rachuoch ri ka-espíritu chi quire' ri ka-cuerpo ri nicon, nic'ujie' can y ntuoc ri ka-espíritu chupan ri jun chic rachuoch, y chire' xtic'ujie' richin nojiel tiempo.
47005005	Y ja ri Dios b'anayuon chi nic'ujie' kiq'uin ri c'aslien richin nojiel tiempo. Y ruyo'n je' ri Espíritu Santo chika, jare' ri ratal chi ketzij nikila' ri c'aslien ri man niq'uis ta.
47005006	Rumare' ojre' can siempre cukul kac'u'x, kayo'ien-apa chi xtic'ujie' ri jun chic rachuoch ri ka-espíritu, ruma kata'n chi xa c'a ojc'o chupan ri ka-cuerpo, xa man ojc'o ta riq'uin ri Kajaf Jesús chicaj.
47005007	Ojre' ruma kacukub'an kac'u'x riq'uin ri Kajaf Jesús, rumare' katz'amuon b'ay chi nkub'aka riq'uin y mesque man nakatz'at ta roch vacame.
47005008	Ojre' can kacukub'an kac'u'x y nakajo' chi man ta ojc'o chic chupan ri ka-cuerpo, más otz ojc'o ta chic riq'uin ri Ajaf.
47005009	Rumare' nakatej kak'ij naka'an ri nrajo' ri Dios chi quire' can nkojka choch. Quire' nakajo' naka'an antok c'a ojc'as choch-ulief o man ojc'as ta chic choch-ulief.
47005010	Ruma nic'atzin chi konojiel nkub'aka choch ri ru-tribunal ri Cristo, chi quire' chikajunal niyo'x ruc'axiel chika ruma ri xa'ka'an pa kac'aslien vave' choch-ulief, xa otz ri xa'ka'an o man otz ta.
47005011	Y ruma ojre' kata'n chi xkub'aka choch ri Ajaf, rumare' c'o xib'inre'l kiq'uin, y nkusamaj chi quire' ic'o ta más ri niquinimaj jaja'. Ri Dios can rata'n kavach oj chica ojre' y rata'n kánima. Y nivoyo'iej chi can ta k'alaj je' chivach ixre', y quire' ta je' ntina' ixre' riq'uin ri ijaluon y ri ivánima.
47005012	Man ti'an pensar chi ojre' nakatzijuoj-ki' chivach jun chic b'ay chi ixre' otz nkoji'an recibir, man quire' ta. Ri nakajo' ojre' ja chi nquixquicuot kuma ojre', chi quire' ixre' jare' ri nti'ej chica ri nca'e'n chi i-rusamajiel ri Dios y xa man ketzij ta. Ijeje' niqui'an inche'l can i-otz chiquivach ri vinak, pero ri cánima xa man quire' ta.
47005013	Y ri nca'e'n chi oj ch'u'j; quire' kab'anun chiquivach ijeje', pero re' ruma naka'an rusamaj ri Dios y nakaya' ruk'ij. Y xa ic'o nca'e'n chi man oj ch'u'j ta, can quire', ruma otz naka'an cha rusamaj ri Dios chi quire' c'o ri xtich'ec ixre' chirij.
47005014	Y ruma ri ru-amor ri Cristo ri nib'ano chika chi naka'an ri samaj, rumare' naka'an pensar: Ri Cristo xcon kuma konojiel. Y xojcon je' riq'uin jaja', ruma pa kac'axiel ojre' xcon-ve.
47005015	Jaja' kuma konojiel xcon, chi quire' ojre' man chic nakuc'uaj ta jun c'aslien ri inche'l nakajo' ojre'. Jo'c kab'ana' ri nrajo' ri xcon pa kac'axiel y xc'astaj chic kuma ojre'.
47005016	Rumare' ri vacame y chakavach-apa, man taka'an chic inche'l kab'anun-pa, antok c'a maja' tic'axtaj ri kac'aslien; antok jo'c nakatz'at ri chica rub'ayal jun vinak. Quire' je' xka'an cha ri Cristo, xka'an pensar chi jaja' xa choj jun chica-na vinak. Pero vacame man quire' ta chic naka'an pensar chirij. Vacame kata'n chic ri chica jaja'.
47005017	Y rumare' ri xa jun rub'anun riq'uin ri Cristo, can xc'axtaj ruc'aslien. Can x'an jun c'ac'ac' vinak cha. Nojiel ri itziel tak no'j ri xa'ru'on na'ay antok c'a maja' tunimaj, can ya xa'ruya' can, y vacame c'o jun c'ac'ac' ruc'aslien y c'ac'ac' runo'j.
47005018	Y nojiel re', riq'uin ri Dios xalax-ve-pa. Jaja' mismo xb'ano ri paz kiq'uin; y chi xb'anataj ri samaj re', ri Dios ja ri Cristo xucusaj. Y ri samaj ri ruyo'n ri Dios chika ojre', ja chi nakatzijuoj chica ri vinak che'l niqui'an paz riq'uin ri Dios.
47005019	Antok ri Dios xu'on ri samaj chi ri vinak niqui'an paz riq'uin jaja', ja ri Cristo xucusaj. Ri Dios c'o riq'uin ri Cristo chi xu'on ri samaj re'. Y chika ojre' xu'ej chi nakatzijuoj chica ri vinak che'l niqui'an paz riq'uin jaja'. Ri Dios nrajo' chi ri vinak nca'iel chi man jun chic qui-pecado choch.
47005020	Ojre' can oj-cho'n ruma ri Cristo y nkojrutak pa rub'e' jaja' chi nkub'ach'o'. Pa rub'e' ri Cristo nakac'utuj favor chiva chi tinimaj ri ruch'ab'al ri Dios, chi quire' nti'an paz riq'uin ri Dios. Y antok quire' naka'ej chiva, can ja ri Dios ri nich'o' iviq'uin.
47005021	Ri Cristo man jun pecado xu'on, pero ri Dios xu'on cha chi jaja' xuc'uan ri ka-pecado konojiel ojre'. Quire' xu'on cha chi quire' konojiel ojre' ni'an chika ruma jaja' chi manak chic ka-pecado choch ri Dios.
47006001	Ojre' ri junan nakatola-ki' chupan ri rusamaj ri Dios, can naka'ej je' chiva chi tib'ana' favor man ti'an chi man jun rakalien ri ru-favor ri Dios ri yo'n chiva.
47006002	Ruma chupan ri tz'ib'an can, ri Dios nu'ej: Inre' can xanva'xaj antok xalka ri k'ij chi ni'an ri favor chica ri vinak. Inre' je' xanto-pa chupan ri k'ij antok ic'o ri nca'colotaj. Quire' nu'ej ri Dios chupan ri tz'ib'an can. Ja k'ij re' chi ni'an ri favor re'; ja k'ij re' antok ic'o ri nca'colotaj.
47006003	Y man nakajo' ta chi kuma ojre' ic'o vinak nca'tzak y ic'o ri man niquinimaj ta, rumare' ojre' nakatej kak'ij chi quire' man jun itziel kax nilitaj pa kac'aslien. Man nakajo' ta chi ri vinak itziel nca'ch'o' chirij ri samaj ri naka'an.
47006004	Pa ruc'axiel re', ojre' riq'uin nojiel ri naka'an, can nik'alajin chi ketzij oj rusamajiel ri Dios. Can nik'alajin chi oj rusamajiel ri Dios, ruma c'o q'uiy ka-paciencia, kak'asan sufrimientos, kak'asan c'o nu'on falta chakavach, y kacach'uon antok c'o pakon xuna' kánima.
47006005	Ojre' oj-ch'ayuon, oj-yo'n pa tak cárceles, ic'o lugar pache' ri vinak xa'palaj chikij, altíra oj-samajnak, kacach'uon varan, kacach'uon vi'jal.
47006006	Ojre' nakac'ut chi sak ri kac'aslien, kata'n ri ketzij, c'o ka-paciencia y oj otz quiq'uin ri vinak, can nca'kajo' ri vinak riq'uin nojiel kánima, y c'o je' ri Espíritu Santo kiq'uin.
47006007	Kiq'uin ojre' c'o ri ketzij ch'ab'al, y ri ru-poder je' ri Dios. Can ja ri choj kac'aslien nakacusaj chi nakatola-ki' antok ic'o nca'palaj-pa chikij chi niqui'an ayoval, y chica-na lado nca'palaj-pa.
47006008	Ic'o niqui'ej chi c'o kak'ij, ic'o niqui'ej chi xa man jun kak'ij chiquivach. Ic'o ri ja'al nca'ch'o' chikij, ic'o je' ri itziel nca'ch'o' chikij. Ic'o niqui'ej chi nakatz'ak tzij, pero ojre' ja ri ketzij ri naka'ej chica.
47006009	Ic'o ri man cata'n ta oj chica ojre', y ic'o je' ri ja'al cata'n kac'aslien. Can oj-rutzakla'ien ri camic, pero xa c'a ojc'as. Q'uiy sufrimiento kak'asan, pero xa man oj-quiminak ta.
47006010	Y mesque nkojb'isuon, pero siempre nkojquicuot. Ojre' oj puobra, pero nakaya' chica ri nic'aj chic chi nca'b'ayomer. Y mesque man jun kax c'o kiq'uin, xa nojiel c'o kiq'uin.
47006011	Hermanos ri ixc'o chire' Corinto, can nojiel ri naka'ej chiva can riq'uin ri kánima ntiel-pa, y ri kánima can kajakuon, can altíra nquixkajo'.
47006012	Ixre' can ixc'o riq'uin kánima, can c'o jun nem i-lugar riq'uin kánima, pero ixre' xa man quire' ta ri ivánima kiq'uin ojre', ruma man can ta nkojivajo'.
47006013	Can nquich'o' chiva inche'l xa ix valc'ual y nic'utuj chiva chi tijaka' ri ivánima, can kojivajo', ruma ojre' can nquixkajo'. Can tib'ana' inche'l naka'an ojre' iviq'uin.
47006014	Ixre' man ti'an chi ix junan quiq'uin ri vinak ri man quiniman ta ri Cristo, ruma man junan ta ic'aslien quiq'uin. ¿Nuc'uaj came ri' jun choj c'aslien riq'uin jun ri xa man choj ta? ¿Can ja'al came niquic'uaj-qui' ca'ye' c'aslien quire'? ¿Can junan came ri sakil riq'uin ri k'aku'n chi niquic'uaj-qui'?
47006015	¿Can niquic'uaj came qui' ri Cristo riq'uin ri Belial ri ni'e'x je' Satanás cha? ¿I-junan came jun ri runiman ri Cristo riq'uin jun ri man runiman ta?
47006016	¿Can junan came ru-templo ri Dios quiq'uin ri ídolos ri xa vinak i-b'anayuon? Ixre' can ix ru-templo ri c'aslic Dios. Ri Dios can quire' ru'e'n: Xquic'ujie' y xqui'in quiq'uin. Inre' xquinuoc Qui-Dios y ijeje' can xca'uoc nutanamit.
47006017	Ruma c'a re' ri Ajaf nu'ej chiva: Quixiel-pa chiquicajol ri man i-vichin ta inre'. Man tivuc'uaj ri itziel c'aslien, chi quire' inre' nquix'an recibir.
47006018	Inre' xquinuoc Itata' y ixre' xquixuoc ix numi'al, ix nuc'ajuol. Quire' nu'ej ri Ajaf ri c'o nojiel poder pa ruk'a'.
47007001	Ixre' hermanos ri altíra nquixvajo', ri xin'ej yan chiva, nojiel re' ranun prometer chika ri Dios. Rumare' kac'ama-el nojiel ri man otz ta ri c'o chupan ri ka-cuerpo y ri ka-espíritu. Kaxi'ij-ki' choch ri Dios y katija' kak'ij chi siempre nakuc'uaj jun c'aslien sak.
47007002	Ojre' man jun kax itziel kab'anun chiva, tijaka' ri ivánima chi quire' nkojc'ujie' iviq'uin. Ojre' man jun chivach ri kac'axuon runo'j, man jun kab'anun engañar.
47007003	Ri tzij ri xin'ej, man xin'ej ta ruma nivajo' ni'ej chi ixre' c'o ich'o'j. Inre' ya xin'ej na'ay chi ixc'o riq'uin kánima, y man jun xtitiquir xquixalasan-el chire'. Xa ojc'as o nkucon, ixre' can ixc'o riq'uin kánima.
47007004	Nojiel ri nuna' ri vánima ivuma ixre', can ni'ej chiva, rumare' altíra nquiquicuot ivuma ixre'. Can altíra nquini'an consolar, y jare' ri nib'ano chuva chi altíra nquiquicuot chupan nojiel sufrimientos.
47007005	Ojre' q'uiy sufrimientos nakak'asaj pa kac'aslien, y quire' je' xb'anataj chika antok xojalka vave' Macedonia. Can man jub'a' xojuxlan pa ruk'a' ri sufrimiento. Can naka'an sufrir ruma ri ayoval ri ni'an chika, y can kaxi'in-ki' je'.
47007006	Pero ri Dios, ri can nca'ru'on consolar ri manak-oc quikalien, xojru'on consolar ruma xalka ri Tito kiq'uin.
47007007	Y man jo'c ta ruma xalka ri Tito kiq'uin y xkatz'at roch; xojru'on consolar ruma xkatz'at chi jaja' ib'anun-pa consolar. Xalru'ej je' chika chi ixre' can nkojivajo', chi nquixb'isuon ruma man cha'nin ta xi'an arreglar ri xb'anataj chicajol. Y xalrutzijuoj je' chi ixre' altíra ntitej ik'ij chi nti'an ri nu'e'n chiva. Nojiel c'a re' can xu'on chuva chi can altíra xquicuot ri vánima.
47007008	Ri vacame, inre' man nina' ta chic c'a ri ralal ruma ri xin'ej-el chupan ri carta ri xintak-el chiva na'ay, mesque ri na'ay mul xinna' ri ralal, ruma xin'an chiva chi xixb'isuon. Vacame, man nquib'isuon ta chic ruma xa jub'a' oc tiempo ri xixruya' pa b'is ri carta re'.
47007009	Vacame can nquiquicuot, pero man ruma ta xixya' pa b'is. Man quire' ta. Inre' nquiquicuot ruma ri b'is xu'on chiva chi xtzalaj-pa ivánima riq'uin ri Dios y nti'an ri nrajo' jaja'. Y xixb'isuon ruma quire' xrajo' ri Dios y c'o xuc'am-pa chiva, ruma xa man ta xtzalaj-pa ri ivánima, re' kuma ta ojre' xa man jun ta kax xka'ej chiva.
47007010	Ruma ri b'is ri nuya' ri Dios, can nu'on cha jun chi nitzalaj-pa ránima riq'uin chi quire' nicolotaj. Rumare' man jun ti'e'n chi ri b'is re' man otz ta. Pero ri b'is ri c'o quiq'uin ri vinak ri man quiniman ta ri Dios, xa camic espiritual ri nuc'am-pa chica.
47007011	Jo'c titz'ata' ri chica xu'on ri b'is ri xuya' ri Dios chiva. Can cha'nin xixtiquir xi'an arreglar ri xb'anataj chicajol. Can man xka ta chivach ri rub'anun-pa ri jun, ruma c'o chupan pecado. Can xixi'ij-ivi' ruma xi'ka pan ive' (xi'an entender) ri itziel kax ri c'o chicajol. Can jo'c ri nrajo' ri Dios ntivajo' nti'an, rumare' ja xivalasaj-el chicajol ri xb'ano pecado. Can otz xi'an cha nojiel.
47007012	Antok inre' xintz'ib'aj-el ri carta y xintak-el chiva, man jo'c ta ruma ri jun ri xb'ano ch'o'j, y man jo'c ta je' ruma ri jun ri choj cha x'an-ve. Man quire' ta. Xa richin chi tivatamaj y tik'alajin chivach chi ojre' altíra nakajo' nquixkato', chi quire' man ta nib'anataj chic quire' chicajol. Ri Dios can nutz'at-pa ri chica ri naka'an choch.
47007013	Y ruma ixre' xi'an arreglar nojiel, ojre' can xoj'an consolar. Pero más xojquicuot antok xkatz'at ri Tito chi altíra niquicuot ránima patanak antok xtzalaj-pa iviq'uin. Ixre' can xiya-pa ruchuk'a' ri ru-espíritu.
47007014	Vacame man nquiq'uix ta choch ri Tito, ruma antok c'a maja' ti'a iviq'uin, inre' xin'ej-el cha chi ixre' altíra ix otz y nojiel ni'ka pan ive' (nti'an entender). Y xk'alajin chi man choj ta xinya' ik'ij riq'uin ri nuch'ab'al, xa ketzij xiel, can inche'l ivata'n ixre' chi ojre' man jun b'ay ka'e'n ta chiva jun tzij ri xa man ketzij ta.
47007015	Vacame ri Tito más nquixrajo' que antok c'a maja' ti'ka iviq'uin. Can nalka paro' antok jaja' xb'aka iviq'uin, ixre' can ixi'in-ivi' y nquixb'arb'uot xi'an recibir. Y can nalka paro' je' chi ixre' altíra nquixniman.
47007016	Inre' altíra nquiquicuot, ruma nucukub'an nuc'u'x chirij nojiel ri nti'an ixre'.
47008001	Hermanos, nakajo' naka'ej chiva chirij ri favor ri ruyo'n ri Dios riq'uin cánima ri iglesias ri ic'o Macedonia.
47008002	Mesque altíra sufrimiento niquik'asaj pa quic'aslien, ijeje' can xquimol jun ofrenda. Quire' xqui'an ruma altíra nca'quicuot. Ijeje' mesque i-puobra, pero niquijoyovaj quivach ri c'o nic'atzin chica, y can xqui'an inche'l i-b'ayoma' riq'uin ri xquiya'.
47008003	Can ketzij ri ni'ej chiva, ijeje' xquiya' ri xa'tiquir xquiya', y xquiya' más choch ri xa'covin xquiya'. Y can quiq'uin ijeje' xalax-ve chi xqui'an quire'.
47008004	Ijeje' can altíra xqui'an rogar chika chi kaya' ri privilegio chica chi ijeje' je' niquiya-el qui-ofrenda chi nakuc'uaj chica ri santos hermanos.
47008005	Ojre' man jun mul xka'an pensar chi quire' niqui'an, ruma ijeje' man jo'c ta xquiya' qui-ofrenda, xa xquijach-qui' na'ay pa ruk'a' ri Ajaf chi niqui'an ri nrajo' jaja', y xquijach-qui' je' chupan ri samaj ri katz'amuon ojre', can inche'l nrajo' ri Dios.
47008006	Rumare' ojre' xkac'utuj favor cha ri hermano Tito chi titzalaj chic iviq'uin Corinto, y ri ofrenda ri xutz'om can rumolic chicajol, tiruq'uisa' rumolic, ruma ri samaj ri nti'an ixre' xa jun favor.
47008007	Ixre' can altíra icukub'an ic'u'x riq'uin ri Ajaf Jesucristo, can q'uiy c'a no'j c'o iviq'uin, y antok ixre' ntic'ut ri no'j re', can ja'al rub'ixic nti'an cha, nojiel kax can riq'uin nojiel ivánima nti'an, y altíra nkojivajo' ojre'. Rumare' quire' mismo tib'ana' vacame, can tiya' ri jane' (jaro') nquixtiquir ntiya' chica ri nic'aj chic, ruma ri samaj re' xa jun favor ri nti'an.
47008008	Inre' man ni'ej ta chiva chi quire' tib'ana'; man quire' ta. Ri nivajo' inre' chiva, ja ta chi ixre' nti'an inche'l ri niqui'an ri nic'aj chic. Ijeje' riq'uin cánima xalax-ve chi xquimol ri ofrenda. Quire' je' ixre' can tik'alajin chi ketzij c'o amor iviq'uin.
47008009	Can ivata'n chi ri favor ri xu'on ri Kajaf Jesucristo can nem. Jaja' altíra nquixrajo', rumare' xuya' can ri rub'ayomal chicaj y xuoc puobra. Jaja' xu'on quire' chi quire' ixre' ntivil ri ketzij b'ayomal.
47008010	Y inre' ninataj re' ruma c'o otz nuc'am-pa chiva: Xa-jan junab'ir xalax-pa riq'uin ivánima chi xitz'om rumolic ri ofrenda.
47008011	Vacame c'a, tiq'uisa' rumolic, can inche'l xalax riq'uin ivánima na'ay, jo'c ri jane' (jaro') nquixtiquir ntiya', jo'c re' tiya'.
47008012	Ruma xa riq'uin ivánima xalax-pa re', ri Dios can nuc'an chi'k'a' ri jane' (jaro') nquixtiquir ntiya', ruma jaja' man nuc'utuj ta chiva ri xa manak iviq'uin.
47008013	Ri ni'ej chiva, man richin ta chi ri nic'aj chic q'uiy nic'ujie-ka quiq'uin, y ixre' man jun yan chic kax nic'ujie' can iviq'uin ruma nqui'to-el ijeje'.
47008014	Ri ni'ej inre' ja chi junan ivach quiq'uin ri niqui'an sufrir. Ruma vacame ixre' c'o jub'a' iviq'uin, y rumare' nquixtiquir nqui'to' ri nic'aj chic. Ruma man jun ta'mayuon ri chica patanak chakavach-apa, ruma xa tal vez ixre' yan chic ri nic'atzin chi nquixto'x cuma ijeje'.
47008015	Y chicajol ixre' xtib'anataj je' inche'l nu'ej chupan ri ruch'ab'al ri Dios ri tz'ib'an can: Ic'o israelitas q'uiy maná ri xquimol, y mesque quire' xqui'an, man jun xu'on suobra quiq'uin. Y ri nic'aj chic ri xa jub'a' oc ri xquimol, man jun xu'on falta chica.
47008016	Y inre' altíra niya' tiox b'a' cha ri Dios, ruma xuya' riq'uin ránima ri hermano Tito chi altíra nquixruc'uxlaj, can inche'l ni'an inre'.
47008017	Jaja' can riq'uin ránima xalax-pa chi ni'a iviq'uin. Quire' xu'on pensar ruma altíra nquixruc'uxlaj, y man jo'c ta ruma xka'ej cha chi ti'a iviq'uin chi niruq'uisa' ri samaj ri rutz'amuon can chicajol.
47008018	Y riq'uin ri Tito, nakatak-el jun hermano. Ri hermano re' can quinojiel iglesias cata'n roch, ruma ja'al samajnak chi rutzijuon ri evangelio.
47008019	Y ri hermano ri ni'a riq'uin ri Tito, quinojiel hermanos cata'n roch. Jaja' can xcho'x cuma ri iglesias chi nakach'ilaj antok nakuc'uaj ri ofrenda. Ri ofrenda ri maluon, jachuon pa kak'a' ojre' chi nakajacha' chica ri ic'o chupan sufrimiento, y riq'uin ri naka'an, ri Ajaf Dios niyo'x ruk'ij, y re' k'alaj chi riq'uin nojiel ivánima ntiya-el ri ofrenda.
47008020	Ojre' man nakajo' ta chi nipa tzij chikij, rumare' man kayuon ta ojre' nakuc'uaj ri ofrenda, ruma q'uiy.
47008021	Ruma ojre' man nakajo' ta chi jo'c choch ri Ajaf Dios k'alaj chi nojiel ri naka'an, can riq'uin utzulaj no'j; xa nakajo' je' chi quire' tik'alajin chiquivach ri vinak.
47008022	Y quiq'uin ri ica'ye' hermanos ri nca'a iviq'uin, nakatak-el jun chic hermano ri can kata'n ojre' chi nutej ruk'ij chi nu'on chica-na samaj richin ri Dios. Y vacame can altíra nrajo' chi ni'ka c'a iviq'uin, ruma ri utzulaj tak tzij ri raxan chivij, y ruma jaja' can rucukub'an ruc'u'x iviq'uin.
47008023	Ri iyoxe' hermanos ri xca'b'aka iviq'uin, can altíra i-otz. Ruma ri hermano Tito can vach'il inre', y nquiruto' chi ni'an ri samaj chicajol. Y ri ica'ye' chic hermanos, ijeje' i-takuon-pa cuma ri iglesias; y ruma ri c'aslien ri quic'uan, ri Cristo can niyo'x ruk'ij.
47008024	Rumare', ixre' can tic'utu' chi nqui'vajo' ri hermanos re', y nalka ta rutzijoxic quiq'uin ri iglesias chi ixre' can nqui'vajo'. Can inche'l ri katzijuon ojre' chivij chi altíra ix otz.
47009001	Man nic'atzin ta chi inre' c'o ta más nitz'ib'aj-el chiva, ri chica modo nqui'to-el ri santos hermanos.
47009002	Ruma vata'n chi can ntivajo' nqui'to-el. Y jare' nitzijuoj inre' chica ri hermanos vave' Macedonia, chi ixre' ri ixc'o Acaya xa-jan junab'ir i-e'n chi ntitak-el jun ofrenda. Y ruma ixre' can riq'uin nojiel ivánima xi'an quire', jare' ri xb'ano chica iq'uiy vave' Macedonia chi niquitak-el je' qui-ofrenda.
47009003	Y nca'ntak-el ri hermanos c'a iviq'uin, chi quire' ri utzulaj tak tzij ri i-nutzijuon chivij can ta ketzij xca'iel, y can ta imaluon chic ri ofrenda ri ib'anun pensar chi ntitak-el inche'l ri nutzijuon chivij.
47009004	Ruma xa ta ic'o hermanos aj-Macedonia ri nca'a viq'uin, y ixre' xa man jun kax imaluon antok xkub'aka iviq'uin, xa nipa q'uix chikij ojre' y chivij je' ixre', ruma otz oj-ch'ovinak chivij.
47009005	Rumare' inre' can xin'an pensar y xin'ej chica ri hermanos chi na'ay nca'a ijeje' c'a iviq'uin y ti'quiq'uisa' rumolic ri ofrenda ri ib'anun prometer chi ntiya-el, chi quire' ri ntiya-el, k'alaj chi man ojre' ta xoj'e'n chiva chi tiya-el, xa k'alaj ja'al chi iviq'uin ixre' xalax-ve-pa.
47009006	Y inre' nivajo' ninataj chiva: Xa jun jub'a' oc nutic, jub'a' oc niril; y ri q'uiy nutic, can q'uiy je' niril.
47009007	Chi'ijunal ixre' tiya' ri jane' (jaro') ri nquixtiquir ntiya', can inche'l ri xu'ej ri ivánima. Ruma ri Dios nca'rajo' ri nca'quicuot niquiya'.
47009008	Y can q'uiy ri bendición ri xtuya' ri Dios chiva ruma jaja' altíra ru-poder c'o. Can nojiel roch bendición xtuya-pa chiva, chi quire' siempre c'o ri nticusaj chi nqui'to' ri nic'aj chic, chi quire' nti'an ri utzulaj tak samaj.
47009009	Can inche'l ri nu'ej chupan ri ruch'ab'al ri Dios ri tz'ib'an can: Xuya' y xujach chiquivach ri i-puobra. Y ri choj tak kax ri xa'ru'on, can richin nojiel tiempo xca'c'ujie'.
47009010	Ri Dios can nuya' ri ija'tz cha ri aj-ticoniel, chi quire' c'o ri nutic, y ja ri Dios je' nib'ano cha ri tico'n chi nuya' roch y jare' ri niyo'n ruvay ri aj-ticoniel. Y quire' je' xtu'on ri Dios chiva, can xtuya' y can xtiq'uiyir ta ri c'o iviq'uin, chi quire' q'uiy ta utzulaj tak kax xti'an.
47009011	Y quire' xtu'on ri Dios chiva, can c'o xtic'ujie' iviq'uin, can inche'l jun b'ayuon xti'an y nojiel xquixtiquir xtiya', can inche'l ri nrajo' ri ivánima. Y antok ojre' xta'kajacha' pa quik'a' ri hermanos, can altíra xtiquiya' tiox b'a' cha ri Dios.
47009012	Ruma ri ofrenda ri xtitak-el ixre' chica ri santos hermanos, man jo'c ta xca'ruto' chupan ri sufrimiento, xa xtu'on chica chi altíra xtiquiya' tiox b'a' cha ri Dios rumare'.
47009013	Y ruma ri xtiya' ixre' chica, ijeje' can altíra xtiquiya' ruk'ij ri Dios, ruma xtiquina' chi ketzij ri nti'ej ixre' chi ntinimaj ri nu'ej ri ru-evangelio ri Cristo. Ijeje' can xtiquiya' je' ruk'ij ri Dios ruma riq'uin nojiel ivánima xtiya' ri ntivajo' ntisipaj-el chica y ruma quire' je' nti'an quiq'uin quinojiel hermanos.
47009014	Ijeje' xtiqui'an orar pan i-cuenta. Xquixcajo' ruma ri namalaj ru-favor ri Dios ri c'o iviq'uin.
47009015	¡Tiox b'a' cha ri Dios ruma ri xusipaj chika, ri man nca'litaj ta tzij chi ni'e'x, ruma can nem!
47010001	Inre' Pablo, nic'utuj jun favor chiva; can riq'uin nuno'j y riq'uin paciencia nic'utuj, can inche'l xu'on ri Cristo. Pero ic'o nca'e'n: Antok ri Pablo c'o kiq'uin, can nu'on ch'ute'n, y antok nitzijuon je', can akal nich'o' y manak nich'olin, pero antok naj c'o-ve, xa man quire' ta chic nu'on kiq'uin; xa can pakon ri tzij ri nca'ru'ej.
47010002	Ri favor ri nic'utuj chiva, ja chi ib'anun ta chic arreglar nojiel antok inre' xquinalka iviq'uin. Ruma xa man ib'anun ta arreglar nojiel antok xquinalka, inre' xquib'ano arreglar. Y inre' man nivajo' ta ni'an re', ruma man nivajo' ta nicusaj chivij ixre' ri poder ri ruyo'n ri Dios pa nuk'a', inche'l ri nub'anun pensar ni'an chica ri nca'e'n chuvij chi xa ja ri nirayij inre' ri ni'an.
47010003	Can ketzij chi oj vinak, pero ojre' man naka'an ta inche'l niqui'an ri nic'aj chic vinak, ri xa ja ri quichuk'a' niquicusaj.
47010004	Ri nakacusaj ojre' man ja ta ri kachuk'a'. Ri nakacusaj ojre' chi naka'an ayoval riq'uin ri itziel, ja ri ru-poder ri Dios; rumare' nkuch'acuon chirij ri itziel.
47010005	Can nca'kakasaj nojiel tzij ri man ketzij ta ri nca'palaj-pa, y nca'kakasaj quino'j quinojiel vinak ri niquina' chi i-nima'k y man niquiya' ta lugar chi nitamax roch ri Dios. Nojiel quino'j vinak nca'kaya' pa ruk'a' ri Cristo chi quire' nca'niman y niqui'an ri nrajo' jaja'.
47010006	Y antok ixre' xquixniman y xti'an ri nu'ej ri ruch'ab'al ri Dios chiva, jare' antok c'o che'l xca'ka'an castigar ri nic'aj chic ri man nca'niman ta.
47010007	Ixre' itziel nquixch'o' chirij jun, ruma ixre' jo'c nquixtiquir nquixch'o' chirij ri ntitz'at, pero man ntitz'at ta ri otz ri c'o riq'uin ránima. Xa c'o jun ri nuna' chi jaja' can richin chic ri Cristo, quire' je' tub'ana' pensar chikij ojre', chi oj richin chic ri Cristo.
47010008	Ojre' oj rusamajiel ri Ajaf Jesucristo, ruma jaja' can ruyo'n autoridad pa kak'a', y ojre' c'o jub'a' más ruyo'n pa kak'a'; re' man q'uix ta chi ni'ej chiva, chi niya' jub'a' nuk'ij antok ni'ej nojiel re' chiva. Ojre' man ojc'o ta chi nakaq'uis pan ive', ojre' ojc'o chi nquixkato', chi quire' niq'uiy ri ic'aslien choch ri Dios.
47010009	Inre' man nivajo' ta chi ixre' nti'an pensar chi ri cartas ri nca'ntak chiva xa richin chi nquixxi'ij.
47010010	Ruma ketzij chi ic'o chivach ixre' niqui'ej chi antok inre' nca'ntak-el ri cartas chiva, nca'ntz'ib'aj-el tzij ri can cof y can i-pakon. Pero antok nquinalka iviq'uin xa man jun vuchuk'a', ni man jun quikalien ri nca'n'ej.
47010011	Y chica ri nca'e'n quire' nivajo' ni'ej, chi can inche'l ri katz'ib'an-el chupan ri cartas ri i-katakuon-el, can quire' je' xtalkab'ana' antok xkojalka iviq'uin.
47010012	Ojre' man naka'an ta inche'l ri niqui'an ri nic'aj chic, ni man nakayuj ta ki' quiq'uin, y man oj junan ta je' quiq'uin, ruma ijeje' quiyuon niqui'an chi i-nima'k. Ijeje' xa man otz ta ri niqui'an pensar, ruma xa quino'j ijeje' ni'e'n quire' chica. Chiquivach ijeje', ja ijeje' ri más i-otz.
47010013	Ojre' man xtaka'an ta inche'l niqui'an ijeje', chi chica-na lugar niquiju-ve-qui' jo'c chi ca'tz'iet chi altíra quik'ij. Ri kasamaj ojre' jo'c nalka pache' nrajo' ri Dios y man nakamaj ta quisamaj ri nic'aj chic. Ri samaj ri ruyo'n ri Dios chuva inre' y chica ri vach'il, nalka je' c'a iviq'uin ixre'.
47010014	Ojre' jo'c pache' yo'n-ve permiso chika ruma ri Dios, chire' oj-samajnak-ve; quire' kab'anun chicajol ixre'. Y ojre' ri xojalka na'ay iviq'uin, kac'amun-pa ri ru-evangelio ri Cristo, ruma jare' nrajo' ri Dios.
47010015	Ojre' man nakaya' ta ka kak'ij ruma ri samaj ri xa b'anun cuma nic'aj chic. Ri kayo'ien ojre' ja chi niq'uiy ri ic'aslien choch ri Dios y nkojito', chi quire' más naj nib'aka ri ruch'ab'al ri Dios. Ruma ri Dios quire' nrajo', chi nakuc'uaj ri ruch'ab'al nic'aj chic lugar ri pache' nrajo' jaja'.
47010016	Y ojre' xtakatzijuoj ri evangelio más c'a naj choch ri itanamit. Y quire' je', ojre' man nakajo' ta nkub'aka pache' c'o chic samaj b'anun. Ojre' man otz ta nakaya-ka kak'ij ruma ri samaj ri b'anun cuma nic'aj chic.
47010017	Y xa c'o jun nrajo' nuya-ka ruk'ij, ri más otz nu'on, tuya' ruk'ij ri Ajaf.
47010018	Ruma ri ni'e'n chi c'o ruk'ij, man aprobado ta choch ri Dios. C'a ja ri Dios ri xti'e'n, xa c'o ruk'ij o xa manak.
47011001	¡Inre' nic'utuj c'a favor chiva ixre' chi quinicach'o' b'a' ruma c'o tzij ri xca'n'ej chiva, inche'l rutzij jun ch'u'j!
47011002	Inre' ja'al nquix'an cuenta ruma nivajo' nitz'at chica chi c'aslien ivuc'uan choch ri Dios, ruma jaja' b'anayuon chuva chi quire' ni'an iviq'uin. Quire' ni'an ruma ixre' xinimaj ri Cristo antok inre' xintzijuoj chiva. Nivajo' chi nti'an inche'l nu'on jun xtan ri nic'ulie' riq'uin ri ala' ri xtuoc rachajil; can ketzij chi xtan antok nic'ulie'. Can quire' rub'anun ri ic'aslien nivajo' antok xquix'a riq'uin ri Cristo chila chicaj.
47011003	Pero inre' nixi'ij-vi' ruma man ta nib'anataj inche'l xb'anataj riq'uin ri Eva ojier can ruma ri cumatz. Ri cumatz can rata'n nu'on engaño, rumare' xu'on engañar ri Eva, y inre' man nivajo' ta chi quire' nib'anataj iviq'uin ixre'. Man nivajo' ta chi c'o jun nquixru'on engañar y nic'axtaj ri ino'j y nu'on chiva chi ntiya' can ri Cristo y man nticukub'a' ta chic ic'u'x riq'uin.
47011004	Ruma ixre' can nika chivach antok nalka jun iviq'uin y xa man ja ta ri Jesús ri xkatzijuoj ojre' chiva ri nutzijuoj, y altíra je' nquixquicuot riq'uin antok nusuj jun chic espíritu chiva y xa man ja ta ri xyo'x chiva na'ay, y can nika je' chivach antok ni'e'x chiva chi c'o jun chic evangelio ri xquixrucol.
47011005	Inre' man in co'l ta chiquivach ri nic'aj chic ri niqui'ej chi i-nima'k tak apóstoles ri nca'lka iviq'uin.
47011006	Ruma mesque man can ta ja'al nquich'o', pero vata'n ja'al ri chica nca'n'ej antok nquich'o'. Y ixre' can ivata'n chi quire', ruma itz'atuon nojiel ri kab'anun.
47011007	¿Xajan came chi xin'an ch'ute'n chivach chi xinya' ik'ij ixre'? ¿Xajan came xin'an chi man jun vajal xinc'utuj chiva antok xintzijuoj ri ru-evangelio ri Dios chiva?
47011008	Antok inre' xin'an rusamaj ri Dios iviq'uin, ri xc'atzin chuva ja ri nic'aj chic iglesias ri ic'o nic'aj chic tanamet ri xa'yo'n-pa chuva.
47011009	Y antok inre' xic'ujie' iviq'uin, y c'o ri chica xc'atzin chuva, man jun chivach ixre' xinya' ta aka'n chirij chi xinc'utuj ta cha ri chica xc'atzin chuva. Ri xc'atzin chuva, xa ja ri hermanos aj-Macedonia ri xa'lka viq'uin, jare' xa'yo'n can chuva. Can quire' xin'an chi quire' man jun aka'n xinya' chivij. Y c'a quire' nivajo' ni'an chupan ri k'ij chakavach-apa.
47011010	Y ri ni'ej chiva can ketzij, ruma ri Cristo c'o riq'uin vánima. Can man jun c'a chupan ri lugar Acaya ri xtik'ilo ri ni'an.
47011011	¿Karruma quire'? ¿Ruma came inre' man nquixvajo' ta? Ri Dios can rata'n.
47011012	Y ri nub'anun-pa, can quire' xtin'an, ruma nivajo' nic'ut chi ri nic'aj chic ri niqui'ej chi i-rusamajiel ri Dios inche'l ojre', can man i-junan ta kiq'uin.
47011013	Ruma ijeje' niqui'an chi apóstoles, pero xa man i-quire' ta, xa nicajo' nquixqui'an engañar. Can niqui'an chi i-apóstoles richin ri Cristo, pero xa man ketzij ta.
47011014	Y ruma ri niqui'an ijeje', man kuchapataj, ruma xa quire' nu'on ri Satanás; jaja' nu'on inche'l jun ángel richin sakil y xa man quire' ta.
47011015	Rumare' man kuchapataj ruma ri niqui'an ijeje', ruma ijeje' can i-rusamajiel ri Satanás y niqui'an chi can i-choj tak aj-samajiel; pero pa ruq'uisb'al, can xtiyo'x ruc'axiel chica, can inche'l ri itziel tak kax ri nca'qui'an.
47011016	Y inre' ni'ej chic jun b'ay chiva, man jun tib'ano pensar chuvij chi in ch'u'j. Y xa quire' nti'an pensar ixre', quire' quinib'ana' recibir chi in ch'u'j y tivaxaj ri tzij ri xtin'ej. Can tib'ana' chuva inche'l in ch'u'j, chi quire' inre' je' niya' jub'a' nuk'ij.
47011017	Man ja ta ri Ajaf x'e'n chi niya-ka nuk'ij, xa nuyuon inre' niya-ka nuk'ij, xa can inche'l in ch'u'j ri ni'an ruma ri tzij ri nca'n'ej.
47011018	Pero ruma iq'uiy nca'e'n chi c'o quik'ij y c'o quino'j, rumare' inre' je' quire' ni'an.
47011019	Quire' ni'an ruma ixre' altíra nca'ka chivach y ja'al nqui'an recibir ri xa man jun kax cata'n, y ixre' nti'ej chi altíra ino'j.
47011020	Ixre' can nquixtiquir nqui'coch' ri vinak re' y can otz ntina' chi niqui'an chiva chi ix inche'l qui-esclavos. Can otz chivach chi c'o niquich'ec ijeje' chivij y can nca'uoc ivajaf, can man jun ivakalien chiquivach, y can niquipak' ipalaj.
47011021	Mesque q'uix chinoch inre' ni'ej re' chiva, pero xka'an chi manak kachuk'a' chi xka'an inche'l niqui'an ri nic'aj chiva. Pero xa ri nic'aj chic man niquixi'ij ta qui' niqui'ej chi c'o quik'ij, inre' je' nquitiquir ni'an quire'. Mesque ri tzij ri xca'n'ej chiva can inche'l ri rutzij jun ch'u'j.
47011022	¿Ijeje' hebreos? Inre' je'. ¿Ijeje' israelitas? Inre' je'. ¿I-rumáma can ri Abraham ijeje'? Inre' je'.
47011023	¿I-rusamajiel ri Cristo ijeje'? Inre' je'. Pero vacame nquich'o' inche'l in ch'u'j, inre' más in-samajnak chiquivach ijeje'. Inre' más in-ch'ayuon chiquivach ijeje', hasta man nalka ta chic pano' jane' (jaro') mul in-ch'ayuon. Inre' xic'ujie' pa cárcel q'uiy mul chiquivach ijeje'. Inre' q'uiy mul jub'a' ma nquiquimisas.
47011024	Ri nuvanakil israelitas vu'uo' mul in-quich'ayuon cha tz'un; can treinta y nueve b'ic c'a quiyo'n cada mul.
47011025	Oxe' mul ri xich'ay cha xic'a'y. Jun mul xinquic'ak cha ab'aj. Oxe' mul jub'a' ma nquicon chupan ri mar ruma ri barco pache' in-b'anak-ve xka-ka chuxie' ya'. Jun mul xic'ujie' jun k'ij y jun ak'a' paro' ri mar. C'a naj c'o-ve ri ruchi' antok xb'anataj quire'.
47011026	Q'uiy kax ri nuk'asan ri pa tak b'ay ruma rusamaj ri Dios. Ruma ri b'ay ri pache' in-k'axnak-ve ic'o ríos ri niquiya' xib'inre'l, ic'o alak'oma', ic'o nuvanakil israelitas ri itziel nquinquitz'at y quire' je' mismo niqui'an ri vinak ri man i-nuvanakil ta, xib'inre'l pa tak tanamet, xib'inre'l pa tak lugar desierto, xib'inre'l paro' ri mar, y xib'inre'l pa quik'a' i-falsos hermanos.
47011027	Inre' altíra in-samajnak y rumare' nuk'asan cosic, q'uiy mul nucach'uon varan, nucach'uon vi'jal ruma manak nuvay y nucach'uon je' chakej-che', q'uiy mul man xiva' ta ruma ri samaj, nucach'uon tief y c'o q'uiy mul manak chic nutziak chi nimutz-vi'.
47011028	Y man jo'c ta re', ruma c'o nic'aj chic kax ri niquimol-pa-qui' chuvij. K'ij-k'ij nina' ri ralal ri samaj ruma nca'nc'uxlaj quinojiel ri iglesias.
47011029	¿O c'o came jun hermano ri nuna' chi manak ruchuk'a' pa ruc'aslien, y inre' man jun kax nina'? Inre' quire' je' nina'. ¿O c'o came jun hermano nitzak ruma jun chic y inre' man jun kax nina' ruma ri x'an cha? Man quire' ta. Ri vánima can nik'axo ruma ri x'an cha.
47011030	Nojiel ri xin'ej nuc'ut chi inre' xa in vinak y manak vuchuk'a'. Y antok inre' nic'atzin niya-ka nuk'ij, jare' nicusaj chi niya' nuk'ij.
47011031	Can ketzij ri ni'ej. Ri Dios, ri Rutata' ri Kajaf Jesucristo, ri niyo'x ruk'ij richin nojiel tiempo, rata'n chi inre' man nitz'ak ta tzij.
47011032	Antok xic'ujie' pa tanamet Damasco, ri gobernador ri yo'n chire' ruma ri rey Aretas xu'ej chi quitz'am antok xquitz'iet. Xa'ruya' chajiniel ri pache' nca'iel-el y nca'uoc ri vinak chupan ri tanamet chi nquitz'am.
47011033	Y can xicolotaj pa quik'a', ruma xiyo'x-el chupan jun chacach y xikasas-ka pa jun ventana richin ri muro.
47012001	Y can ketzij, chi man otz ta chi inre' nuyuon niya-ka nuk'ij. Pero vacame nivajo' nquich'o' jub'a' chirij ri xuc'ut ri Ajaf chupan jun inche'l achic', y nic'aj chic kax ri xa'ru'ej chuva.
47012002	Inre' vata'n roch jun ache hace catorce juna' x'a chicaj y xtzalaj chic pa. Jaja' can runiman chic ri Cristo. Jaja' xuc'uax c'a chicaj, y c'a pa ruox rocaj xuc'uax-ve; ri pache' c'o-ve ri Dios. Inre' vata'n roch ri ache re', pero ri man vata'n ta che'l xuc'uax, ja ri ru-cuerpo o jo'c ri ru-espíritu, jo'c ri Dios ta'mayuon che'l xuc'uax chicaj.
47012003	Inre' vata'n roch ri ache re', pero jo'c ri Dios ta'mayuon che'l xuc'uax chicaj, xa ja ri ru-cuerpo x'a o xa manak.
47012004	Jo'c vata'n inre' chi jaja' xuc'uax c'a chila chupan ri lugar ri ni'e'x paraíso cha, pache' xra'xaj ch'ab'al ri man jun vinak niril tzij chi nu'ej.
47012005	Ri ache ri xuc'uax c'a chicaj can c'o-ve ruk'ij chinoch inre', jaja' can otz-ve chi nuya' ruk'ij. Inre' man jun b'ay xtinya' ta ka nuk'ij. Pero xa ta nic'atzin chi niya' nuk'ij, nitzijuoj ri nuk'asan chupan ri nuc'aslien, ri nuc'ut chi xa inre' manak vuchuk'a'.
47012006	Y xa inre' nivajo' niya' nuk'ij, can otz ri ni'an. Y xa ni'an quire', man ruma ta manak nuno'j. Ruma inre' jo'c ri ketzij ri ni'ej. Pero inre' man niya' ta ka nuk'ij, chi quire' man jun vinak xtiyo'n más nuk'ij, ruma ri vinak xa man jo'c ta chic ri niquitz'at o nica'xaj ri niqui'an pensar, xa can nak'ax ruve' ri niqui'ej.
47012007	Inre' can altíra nima'k tak kax ri i-ru'e'n ri Ajaf chinoch. Y chi inre' man tinya-ka nuk'ij y chi man in nem chi ache nina-ka, rumare' can inche'l ch'icuon jun q'uix chupan ri nu-cuerpo. Ri Ajaf can xuya' permiso cha ri Satanás chi xutak-pa ri q'uix re' chi ni'an sufrir, richin chi man ni'an ta nem.
47012008	Y rumare' inre' oxe' yan mul nuc'utun favor cha ri Ajaf chi tiralasaj-el ri k'axuon ri nina'.
47012009	Pero jaja' xu'ej chuva: Atre' xa caquicuot riq'uin ri nu-favor ri nuyo'n chava. Ruma antok na'an sufrir y manak chic avuchuk'a' nana', jare' antok xtik'alajin ri nu-poder inre' chupan ri ac'aslien, xcha' chuva. Rumare' inre' altíra nquiquicuot, ruma antok c'o nik'asaj, nuc'ut chinoch chi manak vuchuk'a'. Y quire' ni'an chi quire' ri ru-poder ri Cristo nika pano'.
47012010	Can altíra nquiquicuot antok ruma ri Cristo c'o ri chica nik'asaj, ruma nuc'ut chi manak vuchuk'a'. Nquiquicuot antok nquiyo'x pa q'uix, nquiquicuot antok c'o ri chica nca'c'atzin chuva y xa man jun pache' nipa-ve ri nivajo', nquiquicuot antok itziel nquitz'iet y nquiquicuot je' antok ni'an sufrir. Ruma antok inre' manak vuchuk'a' nina', jare' antok nipa más vuchuk'a'.
47012011	Inre' xin'an inche'l xa man jun nuno'j ruma xinya-ka nuk'ij. Pero xa ixre' xixb'ano chuva chi xin'an quire', ruma ixre' ri xix'e'n chi inre' c'o nuk'ij. Can ketzij chi inre' manak nuk'ij, pero man ni'ej ta chi man jun vakalien chiquivach ri niqui'ej chi i-nima'k tak apóstoles.
47012012	Inre' can in jun apóstol, ruma antok xin'an ri samaj chicajol, xincoch' nojiel, xinc'ut-vi' chi in jun apóstol. Can c'o ri chica xa'n'an chi quire' k'alaj chivach chi c'o ri Dios viq'uin. Ixre' xitz'at chi q'uiy milagros y señales ri xa'n'an.
47012013	¿O ixre' xina' chi xa más co'l ik'ij xin'an chiva chiquivach ri nic'aj chic iglesias ri ic'o nic'aj chic tanamet, ruma man xinuoc ta jun aka'n chivach riq'uin nojiel ri xa'c'atzin chuva? ¡Tib'ana' perdonar ri nuch'o'j ri xin'an chiva!
47012014	Vacame, can nuchojmin chic vi' chi nquib'aka chic jun b'ay iviq'uin. Y ja chi oxe' mul ri xquinalka iviq'uin vacame. Y antok xquinalka, man ti'an pensar chi c'o kax ri nivajo' chi ntiya' chuva. Man quire' ta. Inre' man ja ta ri c'o iviq'uin ri nivajo', ixre' ri nquixvajo'. Ruma ixre' ivata'n chi vave' choch-ulief, ja ri quitie-quitata' nca'malo ri b'ayomal chi niquiya' can chica ri calc'ual, y man ja ta ri calc'ual ri nca'malo ri b'ayomal chi niquiya' chica ri quitie-quitata'.
47012015	Rumare' inre' can xquiquicuot xtincusaj ri c'o viq'uin, y nijach-vi' chi nquisamaj ruma altíra nquixvajo'. Mesque ixre' man nquinivajo' ta inche'l nquixvajo' inre'.
47012016	Pero ic'o nca'e'n chuvij chi inre' man jun aka'n nuyo'n chivij riq'uin ri nic'atzin chuva, y xa ja'al vata'n ni'an engaño y ix-kajnak pa nuk'a', rumare' c'o miera ntiya' chuva.
47012017	¿Acaso xa jun chiquivach ri xa'ntak-pa iviq'uin ri xincusaj chi xix'an engañar?
47012018	Inre' xinc'utuj favor cha ri hermano Tito chi ti'a iviq'uin, y antok x'a, xintak-el ri jun chic hermano riq'uin. ¿Xixru'on came engañar ri hermano Tito? ¿Xitz'at came ri hermano Tito chi man ja ta ri Espíritu Santo ri c'uayuon richin? Can inche'l ri c'aslien ri vuc'uan inre', can quire' mismo ri ruc'aslien ri Tito.
47012019	¿Nti'an pensar came ixre' chi ruma ri tzij ri xka'ej chiva nakajo' naka'an defender-ki' chivach? Ojre' can choch ri Dios nkuch'o' quire' iviq'uin, ruma jo'c jun kab'anun riq'uin ri Cristo, ruma altíra nquixkajo', y chi quire' niq'uiy ta ri ic'aslien choch ri Dios.
47012020	Ruma inre' nixi'ij b'a' vi' chi antok xquinalka iviq'uin, man otz ta c'o ri ic'aslien inche'l ri nivajo'. Y xa quire', inre' can xtin'an ri nic'atzin inche'l nrajo' ri ic'aslien y man ja ta chic ri inche'l ntivajo' ixre'. Inre' nina' inche'l xa c'o ayoval chicajol, chi itziel nqui'tz'at ri nic'aj chic ruma otz ic'o, ic'o je' ri c'o quiyoval, ijachuon-ka-ivi', c'o itziel tak tzij nca'i'ej chiquij nic'aj chic, nquixtzijuon chirij quic'aslien vinak, man jun quik'ij nti'an chica nic'aj chic, y ic'o je' nic'aj chic kax ri nqui'an ri man i-otz ta.
47012021	Nixi'ij b'a' vi' nquinalka chic jun b'ay iviq'uin, ruma nak xa xtukasaj nuk'ij ri Dios, ruma xa xca'nvil iq'uiy hermanos ri c'a ic'o chupan qui-pecados y man quiyo'n ta can ri itziel tak no'j, ri achi'a' y ri ixoki' c'a niquicanuj-qui' chi niqui'an pecado; man niquiya' ta can ri nca'qui'an ri itziel tak kax, y man jun quiq'uix. Nojiel re' can xtuya' ok'iej chuva, y ri Dios nucusaj ri ok'iej re' chi nukasaj nuk'ij.
47013001	Y riq'uin re' ja oxe' mul ri xquinalka iviq'uin. Y antok inc'o chic pa iviq'uin, y xa c'a ic'o ri i-kajnak chupan qui-pecado, y ic'o ica'ye' o iyoxe' ri junan xtiqui'ej chiquij, ja ri quitzij ijeje' ri xtinimax chi c'o qui-pecado y riq'uin re' xtaka'an arreglar nojiel.
47013002	Ruma antok xic'ujie' iviq'uin ri ruca'n mul, can ya xin'ej c'a can chica, xa c'a quire' nca'jin antok xquinalka chic jun b'ay, can man xca'colotaj ta choch ri castigo ri xtakaya' pa quive'. Jare' ri nitz'ib'aj chic el chiva vacame, inche'l can inc'o-pa iviq'uin. Y quire' je' ni'ej chica quinojiel.
47013003	Ixre' can ntivajo' ntina'iej xa ja ri Cristo nich'o-pa viq'uin antok ni'an ri samaj. Vacame ri Cristo can xtuc'ut-ve-ri' chivach vuma inre'. Can xtitz'iet chi jaja' c'o ru-poder.
47013004	Ruma mesque ri Cristo xq'uis ruchuk'a' ri ru-cuerpo antok xcon choch ri cruz, vacame c'as ruma ri namalaj ru-poder ri Dios. Y quire' je' kab'anun ojre', can manak kachuk'a', inche'l xu'on ri ru-cuerpo ri Cristo antok xcon choch ri cruz, pero vacame can ojc'as inche'l ri Cristo, ruma jun kab'anun riq'uin jaja' y c'o ru-poder ri Dios kiq'uin. Y ruma c'o ru-poder ri Dios kiq'uin, jare' ri xtakacusaj iviq'uin.
47013005	Vacame titz'ata-ka-ivi' ixre', xa ketzij chi cukul ic'u'x riq'uin ri Jesucristo. ¿O xa man ivata'n ta c'a chi ri Jesucristo c'o riq'uin ivánima? Ri Jesucristo c'o iviq'uin; pero xa ixre' ketzij chi iniman.
47013006	Y inre' nivoyo'iej chi ixre' ntina'iej chi ojre' can oj richin ri Dios y jaja' can c'o kiq'uin.
47013007	Ojre' naka'an orar pan i-cuenta, nakac'utuj cha ri Dios chi man jun itziel kax nti'an. Pero man ti'an pensar chi ojre' quire' naka'an jo'c chi tina'iej chi oj richin ri Dios y c'o ri poder pa kak'a'. Ri nakajo' ojre' chiva ja ta chi ixre' jo'c ri otz nti'an, mesque chivach ixre' man xtik'alajin ta chi ojre' c'o ri Dios kiq'uin.
47013008	Manak che'l nakacusaj ri poder ri yo'n chika chi nakak'at ri ketzij, xa nakaya' chi ni'in ri ketzij.
47013009	Y rumare', ojre' altíra nkojquicuot antok manak kachuk'a' y ixre' c'o ivuchuk'a'; mesque quire', ojre' c'a nakac'utuj cha ri Dios chupan ri ka-oración chi nu'on chiva chi ix utzulaj tak vinak y man jun ta chic kax nrajo' ri ic'aslien.
47013010	Y ruma man nivajo' ta xquixch'olij antok xquinalka iviq'uin, c'a naj inc'o-ve nitz'ib'aj-el va carta va. Ruma ri poder ri yo'n chuva ruma ri Ajaf Jesucristo, can richin chi nquixto', chi niq'uiy ri ic'aslien choch ri Dios y man richin ta chi nquixq'uis.
47013011	Hermanos, vacame nivajo' ni'ej-el chiva chi quixquicuot, titija' ik'ij chi ntichojmij ri ic'aslien, titola-ivi', can tib'ana' consolar-ivi', jo'c jun ivánima tib'ana' y man jun ta ayoval chicajol. Y ri Dios xtic'ujie' iviq'uin, jaja' ri niyo'n paz y amor.
47013012	Tib'ana' saludar-ivi' chib'il-ivi' y titz'ub'aj ichi' pa rub'e' ri Ajaf Dios.
47013013	Quinojiel ri santos hermanos ri ic'o vave' niquitak-el jun saludo chiva.
47013014	Hermanos, ri nivajo' inre' chi ja ta ri ru-favor ri Ajaf Jesucristo tic'ujie' iviq'uin chi'ixvonojiel, y can tivajo-ivi' ruma ri Dios can nquixrajo'. Y ri Espíritu Santo tic'ujie' iviq'uin, y nu'on chiva chi junan ivach chi'ixvonojiel. Amén.
48001001	Inre' Pablo, in ru-apóstol ri Jesucristo y man vinak ta c'a xicho'n chi xinuoc apóstol. Ni man vinak ta je' ri takayuon-pa vichin. Ri takayuon-pa vichin ja ri Jesucristo y ri Katata' Dios; ri Dios ri xu'on cha ri Jesucristo chi xc'astaj-pa chiquicajol ri quiminaki'.
48001002	Ixre' hermanos, ri ixc'o chupan ri iglesias ri ic'o Galacia, nitak-el jun saludo chiva, y quire' je' niquitak-el ri hermanos ri ic'o viq'uin.
48001003	Ja ta ri favor y ri paz ri nuya' ri Katata' Dios y ri Kajaf Jesucristo tic'ujie' riq'uin ivánima.
48001004	Ri Jesucristo xujach-ri' chi xquimisas ruma ri ka-pecados, chi quire' nkojrucol choch ri itziel tak kax ri nca'b'anataj ri choch-ulief chupan ri tiempo vacame. Xu'on quire' ri Jesucristo pa ka-cuenta ojre', ruma quire' xrajo' ri Katata' Dios.
48001005	Ja ri Katata' Dios ri tiyo'x ruk'ij richin nojiel tiempo. Amén.
48001006	Inre' can xichapataj antok xinva'xaj chi ixre' ntivajo' ntiya' can ri Dios, ri xayuon ivichin chi xuya' ri ru-favor ri Cristo pan ive'. Ixre' xa ntivajo' nquix'a chirij jun-ve chic evangelio.
48001007	Man ni'ej ta chi c'o chic jun evangelio, ruma ic'o vinak ri xa jun-ve chic ri niquic'ut, ri xa niquisach ino'j. Y nicajo' niquic'ax rub'ixic ri ru-evangelio ri Cristo.
48001008	Pero xa c'o jun chakavach ojre' ri nuc'ax rub'ixic ri ru-evangelio ri Cristo ri katzijuon chiva, can tika ri castigo paro', mesque jun ángel ri patanak chicaj ri ni'e'n.
48001009	Can inche'l ri ka'e'n can chiva, y vacame ninataj chic chiva: Xa c'o jun nitzijuon jun chic evangelio chiva y man junan ta riq'uin ri iniman; ri nitzijuon re' chiva, can tika ri castigo paro'.
48001010	¿Y chica nti'ej ixre'? ¿Nivajo' came inre' chi otz nquitz'iet cuma ri vinak? Ri nivajo' inre' can ta otz nquitz'iet ruma ri Dios. Inre' man nivajo' ta chi otz nquitz'iet cuma ri vinak. Ruma xa ta quire' ni'an, man ta in ru-siervo ri Cristo.
48001011	Hermanos, inre' nivajo' chi ixre' ntivatamaj ja'al chi ri evangelio ri xintzijuoj chiva, man runo'j ta jun ache.
48001012	Man riq'uin ta jun vinak xin'an recibir, ni man xtzijos ta je' chuva ruma jun vinak. Can ja ri Jesucristo ri x'e'n chuva.
48001013	Y ixre' ivaxan ri chica xa'nb'an-pa antok c'a inc'o chupan ri niquinimaj ri nuvanakil israelitas. Riq'uin nojiel voyoval xa'n'an perseguir ri ru-iglesia ri Dios. Y xinvajo' ta xa'nq'uis quinojiel.
48001014	Y chupan ri niquinimaj ri nuvanakil; inre' más xinvatamaj y más xin'an chiquivach iq'uiy ri junan xojq'uiy-pa quiq'uin. Ruma inre' can x'a vánima riq'uin ri qui-costumbre ri kate't-kamama'.
48001015	Pero ri Dios, antok c'a maja' quinalax, xirucha' y xirayuoj ruma ri ru-favor.
48001016	Ri Dios xuc'ut ri Jesucristo ri Ruc'ajuol chinoch ruma quire' xrajo'; chi nitzijuoj ri Jesucristo chica ri nic'aj chic vinak ri man israelitas ta. Y antok ri Dios ruc'utun chic ri Jesucristo chinoch, man xi'a ta riq'uin jun chic chi xinvatamaj más.
48001017	Ni man xi'a ta je' quiq'uin ri apóstoles ri ic'o pa tanamet Jerusalén, mesque ijeje' can i-apóstoles na'ay chinoch inre'. Antok inre' xinya' can ri tanamet Damasco, xi'a chupan ri lugar rub'inan Arabia. Y antok xiniel-pa Arabia, xitzalaj chic pa jun b'ay pa tanamet Damasco.
48001018	Y antok k'axnak chic oxe' juna', c'ajare' xi'a pa tanamet Jerusalén chi xintz'ata' roch ri apóstol Pedro, y xic'ujie-pa ca'ye' semanas riq'uin.
48001019	Y chupan ri ca'ye' semanas re', man jun chic apóstol xintz'at, jo'c ri Jacobo ri ruchak' ri Ajaf Jesucristo.
48001020	Y choch ri Dios ni'ej chiva chi ri nitz'ib'aj-el, can ketzij-ve. Man nitz'ak ta tzij.
48001021	Y c'ajare' xib'ac'ujie' chupan ri lugar rub'inan Siria y chupan ri lugar rub'inan Cilicia.
48001022	Man jun b'ay xic'ujie-ka pa tak tanamet ri ic'o chupan ri Judea, y rumare' ri iglesias richin ri Cristo ri ic'o Judea man cata'n ta noch.
48001023	Jo'c caxan chuvij: Ri jun ri nca'ru'on perseguir ri quiniman ri Jesucristo, vacame xa nu'ej chica ri vinak chi tiquicukub'a' quic'u'x riq'uin ri Jesucristo. Y man nrajo' ta chic je' chi nca'q'uis ri quiniman ri Jesucristo.
48001024	Y ri hermanos re', can xquiya' ruk'ij ri Dios ruma xca'xaj chi xc'axtaj ri nuc'aslien.
48002001	Y antok k'axnak chic c'a catorce juna', inre' xi'a chic jun b'ay pa tanamet Jerusalén; junan xoj'a riq'uin ri hermano Bernabé. Y xkuc'uaj-el je' ri hermano Tito.
48002002	Y inre' xi'a, ruma ja ri Dios ri x'e'n chuva. Y jo'c inre' y ri hermanos líderes ri xkamol-ki', y xin'ej c'a chiquivach chica modo nitzijuoj ri evangelio chica ri vinak ri man israelitas ta, chi quire' ijeje' nca'e'n xa otz o man otz ta ri nusamaj.
48002003	Pero ijeje' ni xa ta xqui'ej chi ti'an ri circuncisión cha ri hermano Tito ri b'anak viq'uin; mesque jaja' man b'anun ta ri circuncisión cha, ruma jaja' xa man israelita ta.
48002004	Ri Tito man x'an ta ri circuncisión cha, mesque ic'o jujun chikacajol ri man i-ketzij ta hermanos, ri xcajo' chi x'an ta cha. Ijeje' quiju'n-pa-qui' jo'c chi niquitz'at ri chica rub'anun ri kac'aslien riq'uin ri Cristo Jesús; xa c'a naka'an nojiel ri nu'ej chupan ri ru-ley ri Moisés, o manak chic naka'an. Ijeje' xcajo' ta chi xojc'ujie' ta chic chuxie' ri ru-ley ri Moisés.
48002005	Pero ojre' man xkanimaj ta quitzij; chi quire' ja ri ketzij evangelio nic'ujie' iviq'uin ixre'.
48002006	Y ri hermanos líderes ri c'o je' quino'j, man jun kax c'ac'ac' xquic'ut chinoch chirij ri ruch'ab'al ri Dios. Y inre' man xintz'at ta xa rakalien o man rakalien ta. Ruma choch ri Dios xa oj junan konojiel.
48002007	Pa ruc'axiel c'a chi ri hermanos xinquitijuoj ta pa más riq'uin ri ruch'ab'al ri Dios, xa xquina'iej chi chuva inre' ru'e'n ri Dios chi nitzijuoj ri evangelio chica ri vinak ri man israelitas ta, ri man b'anun ta ri circuncisión chica. Can inche'l antok x'e'x cha ri Pedro chi tutzijuoj ri evangelio chica ri kavanakil israelitas ri b'anun ri circuncisión chica.
48002008	Y can ja ri Dios ri nito'n richin ri Pedro chupan ri samaj richin jun apóstol chiquicajol ri kavanakil israelitas ri b'anun ri circuncisión chica; quire' je' inre' ja ri Dios nito'n vichin, chi nquisamaj chiquicajol ri vinak ri man israelitas ta.
48002009	Rumare' ri Jacobo, ri Pedro y ri Juan, ri principales chiquicajol ri hermanos, xquiya' quik'a' chuva inre' y cha ri Bernabé je', antok xquina'iej chi ri samaj re' ja ri Dios sipayuon-pa chuva ruma altíra nquirajo'; xquiya' quik'a' chika chi quire' k'alaj chi xa jun kab'anun chupan ri samaj. Chi ojre' nkojb'asamaj chiquicajol ri vinak ri man israelitas ta, y ijeje' nca'b'asamaj chiquicajol ri kavanakil israelitas ri b'anun ri circuncisión chica.
48002010	Jo'c xqui'ej chika chi ca'nataj chika chi nca'kato' ri i-puobra, y jare' ri nitej nuk'ij ni'an.
48002011	Y antok ri Pedro xalka pa tanamet Antioquía, xinch'olij, ruma man otz ta ri nu'on chire'.
48002012	Ruma na'ay, xva' quiq'uin ri hermanos ri man israelitas ta. Pero antok xa'lka nic'aj achi'a' ri i-takuon-pa ruma ri Jacobo, jaja' man xrajo' ta chic xva' quiq'uin ri hermanos ri man israelitas ta, ruma xuxi'ij-ri' chiquivach ri achi'a' ri xa'lka, ri b'anun ri circuncisión chica.
48002013	Y ri hermanos israelitas ri ic'o Antioquía, junan xqui'an riq'uin ri Pedro. Man xa'b'aka ta chic quiq'uin ri hermanos ri man israelitas ta. Can xk'alajin chi ca'ye' quipalaj, ruma na'ay can i-b'anak quiq'uin. Y hasta ri Bernabé xu'on inche'l xqui'an ijeje'.
48002014	Y antok xintz'at chi man niqui'an ta ri ketzij ri nu'ej chupan ri evangelio, chiquivach quinojiel xin'ej cha ri Pedro: Atre' can at israelita, pero xa inche'l niqui'an ri vinak ri man israelitas ta na'an. Y xa quire' na'an atre', ¿karruma na'an chica ri man israelitas ta chi niqui'an ri qui-costumbre ri israelitas? xicha' cha.
48002015	Ojre' ri oj israelitas pa kalaxic, naka'ej chi man oj pecadores ta inche'l ri vinak ri man israelitas ta.
48002016	Pero kata'n chi man ruma ta ri vinak quib'anun nojiel ri nu'ej ri ru-ley ri Dios ntiel chi man jun chic qui-pecado choch ri Dios. Xa nic'atzin chi tiquicukub'a' quic'u'x riq'uin ri Jesucristo chi quire' ntiel chi man jun chic qui-pecado choch. Rumare' man jo'c ta ri man israelitas ta quicukub'an quic'u'x riq'uin ri Jesucristo, xa quire' je' ojre' ri israelitas kaniman, chi quire' ntiel chi man jun chic ka-pecado choch ri Dios. Man ja ta c'a chi naka'an ri nu'ej chupan ri ley ri nib'ano chika chi ntiel chi man jun chic ka-pecado choch ri Dios.
48002017	Xkanimaj ri Cristo ruma xkajo' chi ntiel chi man jun chic ka-pecado choch ri Dios. Y xa c'a naka'an ri pecado, ¿ja came ri Cristo xb'ano-ka pecadores chika? Man quire' ta.
48002018	Y xa niya' chic pa ruk'ij ri ru-ley ri Moisés, ri ya xinya' can, can nik'alajin chi pecado ri xin'an antok xinya' can.
48002019	Ruma inre' can inche'l xicon choch ri ley, rumare' ri ley man chic nic'atzin ta chi ni'an. Vacame inc'as chi ni'an ri nrajo' ri Dios.
48002020	Y antok ri Cristo xquimisas choch cruz, inre' inche'l xa xicon riq'uin. Y rumare' ri nuc'aslien ri c'o vacame, man vichin ta inre', xa can richin ri Cristo ri c'o riq'uin vánima. Y nojiel ri ni'an-el choch-ulief, xtin'an ruma nucukub'an nuc'u'x riq'uin ri Cristo ri Ruc'ajuol ri Dios, ri xirajo' y xuya' rutzij chi xquimisas pa nu-cuenta.
48002021	Inre' manak xtin'ej chi ri ru-favor ri Dios man jun rakalien. Ruma xa ta riq'uin ri ley ntiel chi man jun chic ka-pecado choch ri Dios, ri Cristo man jun ta xc'atzin chi xcon.
48003001	Hermanos aj-Galacia, ¿karruma can ix-nacanak y rumare' xix'an engañar y vacame man ntinimaj ta chic ri ketzij? Ojre' ka'e'n can ja'al chiva chi ri Jesucristo xcon choch cruz pa ka-cuenta.
48003002	Y nivajo' nic'utuj chiva: ¿Ja came ri nu'ej ri ru-ley ri Moisés ri xinimaj chi xi'an recibir ri Espíritu Santo o xa ruma xicukub'a' ic'u'x riq'uin ri Jesucristo ri xkatzijuoj chiva?
48003003	¿Ixre' can ix-nacanak? Ruma antok xinimaj ri Jesucristo, ja ri Espíritu Santo ri xsamaj riq'uin ivánima. Y vacame man ntivajo' ta chic chi nisamaj ri Espíritu Santo iviq'uin, xa iyuon yan chic ixre' ntivajo' ntitej ik'ij.
48003004	¿Can man jun came rakalien ri sufrimiento ri xik'asaj antok xinimaj ri Jesucristo? Xa ta ketzij chi man jun rakalien.
48003005	Ri Dios ruyo'n ri Espíritu Santo chiva y nu'on milagros chicajol. ¿Karruma nu'on quire'? ¿Ruma came xinimaj ri ru-ley ri Moisés o ruma xicukub'a' ic'u'x riq'uin ri Jesucristo ri xkatzijuoj chiva?
48003006	Inche'l xu'on ri Abraham ojier can, jaja' xunimaj ri x'e'x cha ruma ri Dios, y rumare' ri Dios xu'on cha chi xiel chi man jun chic ru-pecado choch.
48003007	Tivatamaj je' chi quinojiel ri niquicukub'a' quic'u'x riq'uin ri Dios, can ralc'ual ri Abraham.
48003008	Y chupan ri ruch'ab'al ri Dios ri tz'ib'an ojier can, k'alaj chi ri Dios can xtu'on chica ri vinak ri man israelitas ta chi man jun chic qui-pecado choch jaja', xa niquicukub'a' quic'u'x riq'uin. Y ri utzulaj ruch'ab'al ri Dios, ri x'e'x cha ri Abraham, nu'ej: Avuma atre', xca'n'an bendecir quinojiel naciones, xcha' ri Dios cha ri Abraham.
48003009	Y inche'l ri Abraham can x'an bendecir ruma xucukub'a' ruc'u'x riq'uin ri Dios, can quire' je' quinojiel ri niquicukub'a' quic'u'x riq'uin ri Dios, can nca'an je' bendecir.
48003010	Pero xa nicajo' nca'colotaj ruma ri ley y xa man nca'tiquir ta niqui'an nojiel ri nu'ej ri ley, can xtika ri castigo pa quive'. Inche'l nu'ej chupan ri ruch'ab'al ri Dios ri tz'ib'an can: Ri man nu'on ta nojiel ri nu'ej chupan ri ru-ley ri Moisés, xtika ri castigo paro'. Quire' nu'ej chupan ri tz'ib'an can.
48003011	Can k'alaj chi man jun vinak ntiel chi man jun chic ru-pecado choch ri Dios ruma nu'on ri nu'ej ri ley. Ruma chupan ri ruch'ab'al ri Dios ri tz'ib'an can, nu'ej: Ri rucukub'an ruc'u'x riq'uin ri Dios ntiel chi man jun chic ru-pecado choch, y xtic'ujie' ruc'aslien riq'uin ri Dios. Quire' nu'ej ri tz'ib'an can.
48003012	Ri niniman ri ley man inche'l ta ri cukb'al c'u'x riq'uin ri Dios. Ruma ri ley nu'ej: Ri nib'ano nojiel ri nu'ej ri ley, can xtiril ruc'aslien riq'uin ri Dios. Quire' nu'ej ri ley.
48003013	Y can ketzij chi jun ri man nitiquir ta nu'on nojiel ri nu'ej ri ley, can xtika ri castigo paro'. Pero ri Cristo xojrucol choch ri castigo re' antok xcon choch ri cruz, ruma paro' jaja' xka-ve ri castigo ri xka ta pa kave' ojre'. Can k'alaj chi xka ri castigo paro', ruma ri ruch'ab'al ri Dios ri tz'ib'an can, nu'ej: Chica-na ri nitzakab'as choch jun chie', k'alaj chi kajnak ri castigo paro'. Quire' nu'ej chupan ri tz'ib'an can.
48003014	Pero ri Cristo Jesús xcon pa ka-cuenta konojiel ojre', chi quire' ri vinak ri man israelitas ta niquil je' ri bendición ri xu'ej ri Dios ojier can cha ri Abraham. Y ri Jesucristo xcon je' chi quire' konojiel ri nakacukub'a' kac'u'x riq'uin, xtic'ujie' ri Espíritu Santo kiq'uin; ruma quire' je' ru'e'n ri Dios.
48003015	Tivaxaj-na-pe' hermanos: Antok c'o jun pacto ni'an chikacajol-ka ojre', antok c'achojnak chic ri pacto, man jun nitiquir nituru ri pacto re'. Ni man jun je' nitiquir nuya' jub'a' más ruve'.
48003016	Antok ri Dios xu'on ri pacto riq'uin ri Abraham ojier can, xu'ej chi nuya' ri bendición cha jaja' y cha ri rumáma ri xtic'ujie'. Ri Dios man xch'o' ta chiquij ri iq'uiy rumáma ri Abraham ri xca'c'ujie'. Man quire' ta. Jo'c chirij jun rumáma xch'o-ve. Y ri jun re', ja ri Cristo.
48003017	Ri tzij ri xa'n'ej, cava rub'ixic: Na'ay ri Dios xu'on jun pacto riq'uin ri Abraham. Y antok k'axnak chic cuatrocientos treinta juna' chi ti'an ri pacto riq'uin ri Abraham, ri Dios xuya' ri ley cha ri Moisés. Pero ruma ri Dios can rub'anun chic ri pacto riq'uin ri Abraham na'ay, ri ley man xutur ta ri pacto ri rub'anun na'ay, ni man xtiquir ta xu'on cha ri Dios chi man ta xuya' ri ranun prometer cha ri Abraham chi nuya'. Y ri ranun prometer chi nuya', ja ri Cristo.
48003018	Xa ta ruma ri ru-ley ri Moisés niyo'x ri herencia, man jun ta rakalien ri xu'ej ri Dios cha ri Abraham chi nuya'. Pero xa man quire' ta. Ruma ri Abraham xril ri herencia riq'uin ri xu'ej ri Dios cha.
48003019	¿Y chica nic'atzin-ve ri ru-ley ri Moisés? Ri Dios xuya' ri ley re' chi ca'k'alajin-pa ri pecado y chi ticusas antok c'a maja' talka ri Cristo, rumáma ri Abraham; ruma ja ri Cristo ri bendición ri ranun prometer ri Dios chi nuya'. Y antok ri Dios xuya' ri ley, na'ay xuya' chica ángeles, y ri ángeles re' xquiya' cha ri Moisés. Y pa ruq'uisb'al ri Moisés xuya' chica ri vinak.
48003020	Pero antok ri Dios xu'ej cha ri Abraham chi nuya' ri bendición, jaja' mismo x'e'n y man xc'atzin ta chi c'o ta jun xucusaj chi xk'asan ri ruch'ab'al.
48003021	¿Y xutur came ri ley ri ranun prometer ri Dios chi nuya'? Man quire' ta. Pero xa ta ri ley xtiquir ta xuya' c'aslien, ja ta ri ley re' nib'ano chika chi man jun chic ka-pecado choch ri Dios.
48003022	Pero ri ruch'ab'al ri Dios ri tz'ib'an can, nu'ej chi konojiel ojre' oj pecadores; quire' nu'ej, chi quinojiel ri quiniman ri Jesucristo, niyo'x chica ri ranun prometer ri Dios. Y re' niquil ruma quicukub'an quic'u'x riq'uin ri Jesucristo.
48003023	Antok c'a maja' tipa ri Jesucristo, can inche'l pa cárcel xojc'ujie-ve; ruma pa ruk'a' ri ru-ley ri Moisés xojc'ujie-ve. Y chire' xojc'ujie-ve, kayo'ien chi nib'ak'alajin-pa ri c'o chi nakanimaj.
48003024	Ri ru-ley ri Moisés can xojru'on cuenta, y xojruc'uaj riq'uin ri Cristo chi xkacukub'a' kac'u'x riq'uin; chi quire' xiel chi man jun chic ka-pecado choch ri Dios.
48003025	Pero vacame ri ley richin ri Moisés man chic nic'atzin ta chi nkuru'on cuenta. Ruma vacame ya xpa ri Jesucristo, y riq'uin jaja' nakacukub'a' kac'u'x.
48003026	Y ixvonojiel ixre' ri icukub'an ic'u'x riq'uin ri Jesucristo, ix ralc'ual chic ri Dios.
48003027	Ixvonojiel ri xix'an bautizar pa rub'e' ri Cristo, jo'c jun xi'an riq'uin jaja'. Can nik'alajin c'a chi ri Cristo c'o pan ic'aslien, xu'on chiva chi inche'l xuc'ax ri itziak.
48003028	Can ixvonojiel ri iniman ri Cristo Jesús junan chic ivach; chi israelitas o man israelitas ta; esclavos o libres; ache o ixok. Junan c'a ivach ixvonojiel, ruma jo'c jun chic ib'anun riq'uin ri Cristo Jesús.
48003029	Y ruma ix richin chic ri Cristo, xixuoc rumáma ri Abraham. Y niyo'x chiva ri bendición ri xu'on prometer cha ri Abraham chi nuya'.
48004001	Y nivajo' je' ni'ej más chiva: Jun ri nich'aco ri herencia, xa c'a ac'ual, c'a maja' tiyo'x ri herencia cha. Y mesque jaja' rajaf nojiel, xa c'a junan riq'uin jun ru-esclavo ri rutata'.
48004002	Ri ac'ual re' ic'o ri nca'chajin richin. Y ic'o ri nca'chajin ri herencia, c'a antok xtalka-na ri k'ij ri ru'e'n ri rutata' chi niyo'x ri herencia cha.
48004003	Y quire' xka'an ojre', inche'l ri ac'ual antok maja' tiyo'x ri herencia cha. Y xojc'ujie' chuxie' ri costumbres richin ri roch-ulief ri man nca'tiquir ta nkojquicol.
48004004	Pero antok xalka ri tiempo ri cho'n ruma ri Dios, ri Dios xutak-pa ri Ruc'ajuol. Y xal'alax-ka riq'uin jun xtan. Y ruma chikacajol ojre' israelitas xalax-ve ri Ruc'ajuol ri Dios, xc'ujie' chuxie' ri ru-ley ri Moisés.
48004005	Y jaja' xpa chi xojrucol ojre' ri ojc'o chuxie' ri ley, chi quire' xojuoc ralc'ual ri Dios.
48004006	Y ruma ix ralc'ual chic ri Dios, ri Dios xutak-pa ri Ru-Espíritu ri Ruc'ajuol riq'uin ivánima. Y ri Espíritu Santo ri c'o riq'uin ivánima, Nata' nicha' cha ri Dios.
48004007	Riq'uin re' nik'alajin chi man ixc'o ta chic chuxie' ri ley, xa ix ralc'ual chic ri Dios. Y ruma ix ralc'ual chic ri Dios, jaja' nuya' ri herencia chiva ruma xinimaj ri Cristo.
48004008	Y ojier can, antok maja' tivatamaj roch ri Dios, ixre' xi'an servir ri dioses ri xa man i-ketzij ta.
48004009	Pero vacame, ivata'n chic roch ri Dios. O más otz ni'ej chi ja ri Dios ri ta'mayuon chic ivach ixre'. ¿Karruma ixre' ntivajo' ntiya' can ri Dios y nquixtzalaj-pa chic chupan ri costumbres ri man jun quikalien?
48004010	Ic'o k'ij, ic', juna' y nic'aj chic namak'ej ri nti'an guardar.
48004011	Inre' nib'isuon vánima chi ri samaj ri xin'an iviq'uin, inche'l xa man jun xc'atzin-ve.
48004012	Rumare' hermanos, nic'utuj favor chiva chi tib'ana' inche'l inre', ruma inre' xin'an je' inche'l nti'an ixre'. Antok xic'ujie' iviq'uin, ixre' otz ino'j xi'an chuva.
48004013	Y ixre' ja'al ivata'n, ri na'ay mul xa ruma xiyavaj, rumare' xic'ujie' iviq'uin y xintzijuoj ri evangelio chiva.
48004014	Y mesque altíra xin'an sufrir ruma ri yab'il, ixre' man itziel ta xinitz'at, ni man xiniya' ta can, xa can ja'al xini'an recibir. Inche'l jun ángel richin ri Dios, o inche'l xa can ja inre' ri Cristo Jesús xi'an chuva antok xini'an recibir.
48004015	Y can ja'al xquicuot ivánima vuma inre'. Y inre' vata'n chi xa ta xc'atzin chi ixre' xivalasaj-el ri inak'avach chi xiya' ta chuva, xi'an ta. ¿Pero karruma man chic nquixquicuot ta vacame inche'l xi'an na'ay?
48004016	¿Nti'an pensar came ixre' chi inre' itziel nquixtz'at ruma xin'ej ri ketzij chiva?
48004017	Y ic'o nic'aj achi'a' chicajol ri q'uiy favor niqui'an chiva, pero quire' niqui'an iviq'uin ruma nicajo' chi nquix'a chiquij y chi nkojiya' can ojre'.
48004018	Xa c'o jun ri nib'ano favor chiva ruma nrajo' chi otz ta nquixc'ujie', can otz, y siempre quire' ta nu'on y man jo'c ta antok inc'o iviq'uin.
48004019	Ixre' ri ix inche'l tak valc'ual nub'anun chiva, can ni'an chic sufrir jun b'ay, can inche'l ri sufrimiento nuna' jun ixok antok nic'ujie' jun ral. Y ri sufrimiento ri nina' vacame ivuma ixre', xtiq'uis-el antok xtiya' ivánima riq'uin ri Cristo.
48004020	Inre' nivajo' chi inc'o ta pa iviq'uin vacame, chi quire' nquich'o' iviq'uin y nic'ax jub'a' ri ni'ej chiva. Pero ruma c'a naj ixc'o-ve, mare' man nivil ta chica ni'an.
48004021	Ixre' ri ntivajo' nquixc'ujie' chuxie' ri ru-ley ri Moisés, ti'ej chuva: ¿Karruma man ib'anun ta entender ri nu'ej ri ley re'?
48004022	Ruma tz'ib'an can chi ri Abraham xa'c'ujie' ica'ye' ruc'ajuol. Jun xalax riq'uin ri ru-esclava, y ri jun chic xalax riq'uin ri raxjayil.
48004023	Ri ruc'ajuol ri Abraham ri xalax riq'uin ri ru-esclava, xalax inche'l nalax chica-na ac'ual. Pero ri jun chic ruc'ajuol ri Abraham ri xalax riq'uin ri raxjayil, xalax ruma ja ri Dios ri b'anayuon prometer cha.
48004024	Re' jun alegoría. Ruma ri ica'ye' ixoki' re', inche'l ri ca'ye' pactos ri xu'on ri Dios. Ri ixok Agar, ri ru-esclava ri Abraham, inche'l ri pacto ri x'an paro' ri juyu' Sinaí. Y quinojiel ri xa'uoc chupan ri pacto re', jare' ri xa'uoc chuxie' ri ru-ley ri Moisés. I-esclavos chupan ri ley.
48004025	Ri ixok Agar, can inche'l ri pacto ri x'an paro' ri juyu' Sinaí, ri c'o chupan ri lugar rub'inan Arabia. Ri Agar man libre ta. Y ri nuvanakil israelitas ri ic'o vacame Jerusalén, can ic'o chuxie' ri ru-ley ri Moisés, ijeje' je' man i-libre ta. Xa can inche'l ri ixok Agar ri esclava.
48004026	Pero ojre' ri oj ral ri jun chic tanamet Jerusalén ri richin chicaj, can oj libre.
48004027	Y ri ruch'ab'al ri Dios ri tz'ib'an can, nu'ej: Atre' ri manak aval alaxnak, man cab'isuon ruma man jun aval. Xa riq'uin nojiel avuchuk'a' casiq'uin ruma altíra ncaquicuot, mesque man jun aval alaxnak. Y mesque atre' at-yo'n can ruma ri avachajil, inre' xtin'an chava chi c'o más iq'uiy aval ri xca'c'ujie', que choch ri ixok ri c'o ri rachajil riq'uin.
48004028	Hermanos, ojre' oj junan riq'uin ri Isaac, ri xu'on prometer ri Dios chi nuya' cha ri Abraham, y ojre' je' oj ralc'ual ri Dios.
48004029	Ri ral ri Agar xalax inche'l nalax chica-na ac'ual. Ri Isaac itziel xtz'iet ruma ral ri ixok Agar ri esclava. Quire' je' nib'anataj vacame. Ojre' ri oj ralc'ual chic ri Dios ruma c'o ri Espíritu Santo kiq'uin, itziel nkojtz'iet.
48004030	Y ri ruch'ab'al ri Dios ri tz'ib'an can, nu'ej chi talasas-el ri esclava, y ri ral je'. Ruma man jun herencia xtiyo'x cha ri ral jaja'. Xa jo'c cha ri ral ri raxjayil ri Abraham xtiyo'x ri herencia. Quire' nu'ej ri tz'ib'an can.
48004031	Hermanos, ojre' ri kaniman chic ri Jesucristo, oj inche'l ri ral ri raxjayil ri Abraham, y man oj ral ta ri esclava.
48005001	Ri Cristo ya xu'on libre chika choch ri ley. Rumare', cof quixc'ujie' ruma ix libres. Y man chic quixuoc jun b'ay chuxie' ri ley.
48005002	Y tivaxaj-na-pe'. Inre' Pablo ni'ej chiva: Xa xtiya' lugar chi ni'an ri circuncisión chiva ruma nti'an pensar chi rumare' nquixcolotaj, entonces ri xu'on ri Cristo man jun rakalien chivach.
48005003	Y ni'ej chic jun b'ay chica ri achi'a' ri nicajo' chi ni'an ri circuncisión chica: Ri nicajo' chi ni'an ri circuncisión chica, can nic'atzin niqui'an nojiel ri nu'ej ri ru-ley ri Moisés, chi quire' nca'colotaj.
48005004	Y ixre' ri ntivajo' chi ruma ri ley ntiel chi man jun chic i-pecado choch ri Dios; ruma quire' nti'an, xiya' can ri Cristo, y xiya' can je' ri ru-favor ri Dios.
48005005	Pero ojre' can kayo'ien chi ntiel chi man jun chic ka-pecado choch ri Dios, ruma riq'uin ri Cristo cukul kac'u'x y ruma je' c'o ri Espíritu Santo riq'uin kánima.
48005006	Ojre' ri oj richin chic ri Cristo Jesús, xa b'anun chika ri circuncisión o manak, xa man jun rakalien. Ri nic'atzin ja ri kacukub'an kac'u'x riq'uin ri Cristo Jesús, y re' nu'on chika chi c'o amor kiq'uin.
48005007	Na'ay, can otz ix-b'anak. ¿Pero chica xb'ano chiva chi vacame man ntivajo' ta chic ntinimaj ri ketzij?
48005008	Ruma ri Dios xixrayuoj chi xinimaj. Pero ri ni'e'x chiva vacame, k'alaj chi man riq'uin ta ri Dios patanak-ve.
48005009	Ri levadura, xa riq'uin jub'a' nuquiraj-ri' chupan nojiel ri harina.
48005010	Y inre' cukul nuc'u'x riq'uin ri Ajaf Jesucristo, chi ixre' jo'c ri ketzij ri xtinimaj. Y ri nuc'ax rub'ixic ri ruch'ab'al ri Dios chivach, can xtika ri castigo paro'. Y re' chica-na vinak.
48005011	Y inre' hermanos, xa ta nitzijuoj chi ri circuncisión otz, ri nuvanakil israelitas man ta itziel nquinquitz'at, y man ta itziel je' nica'xaj antok nitzijuoj chi ri Cristo xcon choch ri cruz.
48005012	¡Nca'an ta capar ri vinak ri niquic'ax rub'ixic ri ruch'ab'al ri Dios!
48005013	Ruma ixre' hermanos, ja ri Dios ri xayuon ivichin chi xixrucol-pa chuxie' ri ley. Can ix libre chic. Can ix libre chi ntivajo-ivi' y ntitola-ivi'. Pero man ruma ta chi ix libre chic, rumare' ja ri ntirayij ixre' jare' ri nti'an, man quire' ta.
48005014	Ruma chupan ri ru-ley ri Moisés nu'ej: Can inche'l ri navajo-ka-avi' atre', can quire' je' mismo tavajo' ri a-prójimo. Quire' nu'ej ri tz'ib'an can. Y jo'c riq'uin ri na'an ri nu'ej ri jun tzij re', can na'an nojiel ri nu'ej chupan ri ley.
48005015	Pero man tic'ux-ka-ivi' y man titej-ka-ivi' chib'il-ivi', ruma xa quire' nti'an, iyuon ixre' xtiq'uis-ka-ivi'.
48005016	Y ni'ej je' chiva: Tiya' chi ja ri Espíritu Santo nuc'uan ivichin, y man ti'an ri itziel tak kax ri nrajo' ri i-cuerpo.
48005017	Ruma ri itziel tak kax ri nrajo' ri i-cuerpo man nika ta choch ri Espíritu Santo. Y ri nrajo' ri Espíritu Santo man nika ta choch ri i-cuerpo. Can man jun b'ay xtiquic'uaj-qui'. Chi quire' man nti'an ta ri ntivajo' ixre'.
48005018	Pero xa ja ri Espíritu Santo ri nuc'uan ivichin chupan ri ic'aslien, man ixc'o ta chuxie' ri ru-ley ri Moisés.
48005019	Y cha'nin nca'k'alajin ri nrajo' ri cuerpo, ruma xa ruyuon inche'l va: Ri i-c'ulan y ri man i-c'ulan ta niquicanuj-qui' chi niqui'an pecado, can q'uiy itziel kax ri niqui'an y siempre niqui'an ri nurayij ri qui-cuerpo.
48005020	Niquiyala' quik'ij ídolos, niqui'an hechicerías (b'anaquil), itziel niquitz'at-qui', niqui'an ayoval, itziel nca'quitz'at ri nic'aj chic ruma otz ic'o, can cha'nin nipa quiyoval, nicajo' chi jo'c ijeje' c'o ta nojiel kax quiq'uin, niquijachala-qui' ruma ri quino'j, nika chiquivach ri man ketzij ta nca'c'ut,
48005021	itziel nca'quitz'at nic'aj chic ruma c'o kax quichin, nca'quimisan, nca'k'ab'ar, niqui'an itziel tak namak'ej, y nca'qui'an je' nic'aj chic quivach itziel tak kax inche'l re'. Ya nu'e'n chiva jun b'ay y ni'ej chic chiva, chi ri vinak ri nca'b'ano itziel tak kax inche'l va, man xca'uoc ta c'a pa ru-reino ri Dios.
48005022	Pero xa ntiya' chi ja ri Espíritu Santo nuc'uan ivichin chupan ri ic'aslien, can nu'on chiva chi xtivajo-ivi', xtiquicuot ri ivánima, xtic'ujie' ri paz riq'uin ri ivánima, xquixcach'uon, otz ino'j xti'an, can c'o favor xqui'an chica nic'aj chic, can xticukub'a' ic'u'x riq'uin ri Dios,
48005023	manak ayoval xti'an, xtik'il-ivi' chi man chic xti'an ta pecado. Y xa jun c'aslien quire' xtivuc'uaj, ri ley man jun chica xtu'on chiva.
48005024	Y konojiel ri oj richin chic ri Cristo, can inche'l xojb'ajix riq'uin jaja' choch ri cruz, rumare' xa'kaya' can ri itziel tak kax ri xa'karayij.
48005025	Can ja ri Espíritu Santo ya'yuon ri c'ac'ac' kac'aslien. Rumare' can kaya' chi jaja' ri nuc'uan kichin.
48005026	Man takana' chi oj nima'k, chi quire' man nipa ta quiyoval ri nic'aj chic. Y man itziel je' ca'katz'at nic'aj chic ruma otz ic'o.
48006001	Hermanos, xa c'o jun hermano ri nika chupan ri pecado, ixre' ri ivuc'uan ri c'aslien inche'l ri nrajo' ri Espíritu Santo, akal quixch'o' cha, chi quire' nitzalaj-pa ránima riq'uin ri Dios. Y ixre' tib'ana' cuenta-ivi' chi quire' man nquixka ta chupan ri pecado.
48006002	Y xa c'o chica ntik'asaj y ntina' chi inche'l jun aka'n nika chivij, can titola-ivi' chi ntivuc'uaj ri aka'n re'. Y riq'uin re', can nti'an ri nu'ej ri ley richin ri Cristo.
48006003	Pero xa c'o jun nuna-ri' chi altíra rakalien, y xa man quire' ta, xa ruyuon jaja' nu'on-ka engañar-ri'.
48006004	Chikajunal katz'ata-ka-ki' ri naka'an, k'alaj re' xa otz o xa man otz ta. Y xa ri naka'an, can otz, tiquicuot ri kánima. Y man nakatz'at ta ri nu'on ri jun chic.
48006005	Ruma chikajunal nakuc'uaj ri kaka'n.
48006006	Y ixre' ri nquixtijox riq'uin ri ruch'ab'al ri Dios, qui'ito' ri nca'tijuon ivichin riq'uin nojiel kax ri nic'atzin chica.
48006007	Man ti'an engañar-ivi'. Ruma ri Dios man jun xtib'ano engañar richin. Ruma chica-na ri nutic ri jun, can jare' je' xtu'on cosechar.
48006008	Mare', xa ja ri man otz ta ri nurayij ri ka-cuerpo ri naka'an, jare' xtuc'uan kichin chupan ri camic. Pero xa nakuc'uaj ri c'aslien ri nrajo' ri Espíritu Santo, xtuc'am-pa chika ri c'aslien ri man xtiq'uis ta.
48006009	Y man kojcuos naka'an ri otz. Ruma xa man nkojtanie' ta chi naka'an ri otz, xtalka ri k'ij antok xtiyo'x ruc'axiel chika.
48006010	Y rumare', antok nakatz'at chica-na vinak chi c'o ri nic'atzin cha, can kato'. Pero ri más nic'atzin chi nca'kato', ja ri junan kacukub'an kac'u'x riq'uin ri Jesucristo quiq'uin.
48006011	Y titz'ata', can riq'uin nuk'a' ni'an-el ri nima'k tak letras ri nitz'ib'aj-el chiva.
48006012	Quinojiel ri nicajo' chi ti'an ri circuncisión chiva, niqui'an quire' jo'c chi ca'tz'iet y ca'nimax chi niqui'an ri nu'ej ri ru-ley ri Moisés. Y man nicajo' ta niquitzijuoj chi nkojcolotaj jo'c ruma ri xcon ri Cristo choch ri cruz, ruma ijeje' man nicajo' ta niquik'asaj sufrimiento pa quik'a' ri vinak.
48006013	Can b'anun ri circuncisión chica ri nca'e'n chiva chi quire' je' tib'ana' ixre'. Pero re' man nu'ej ta chi ijeje' niqui'an nojiel ri nu'ej chupan ri ru-ley ri Moisés. Man quire' ta. Ijeje' nicajo' chi ixre' ni'an ri circuncisión chiva, jo'c chi ca'tz'iet chi c'o quik'ij ruma ixre' nquixniman chica.
48006014	Pero inre' man nivajo' ta chi niyo'x nuk'ij, inche'l niqui'an ijeje'. Inre' jo'c ri Kajaf Jesucristo ri xcon choch ri cruz ri niya' ruk'ij, y jaja' je' ri b'anayuon chuva chi inche'l xa ya xicon chiquivach ri itziel tak no'j ri c'o choch-ulief. Y ri itziel tak no'j ya xa'con je' chinoch inre'.
48006015	Y ojre' ri jo'c jun kab'anun riq'uin ri Cristo Jesús, man jun chica nu'on xa b'anun ri circuncisión chika o manak b'anun. Ri nic'atzin y ri c'o rakalien, ja ri c'ac'ac' kac'aslien.
48006016	Chica quinojiel ri quic'uan ri c'aslien ri xin'ej, tic'ujie' ri paz riq'uin cánima, y tijoyovax c'a je' quivach ruma ri Dios. Y chica je' ri ketzij israelitas ri rutanamit ri Dios.
48006017	Y ri k'ij ri xti'a-apa, man jun chic ti'e'n más tzij chuvij. Ruma inre' can ic'o ratal ruc'uan ri nu-cuerpo ruma ri sufrimiento ri xink'asaj, ruma ri Ajaf Jesús.
48006018	Hermanos, ja ta ri ru-favor ri Kajaf Jesucristo tic'ujie' riq'uin ri iv-espíritu. Amén.
49001001	Inre' Pablo, in ru-apóstol ri Jesucristo ruma quire' nrajo' ri Dios; nitz'ib'aj-el va carta va chiva ixre' santos hermanos ri ixc'o chupan ri tanamet Efeso; ri iyo'n ivánima riq'uin ri Jesucristo.
49001002	Ja ta ri favor y ri paz ri nuya' ri Katata' Dios y ri Ajaf Jesucristo tic'ujie' riq'uin ivánima.
49001003	Kaya' ruk'ij ri Dios, ri Rutata' ri Kajaf Jesucristo. Y ruma jo'c jun kab'anun riq'uin ri Cristo, ri Dios nuya' chika nojiel ri bendiciones espirituales ri richin chicaj.
49001004	Ruma xojrucha' antok c'a maja' c'o ri roch-ulief. Xojrucha' ruma ri Cristo; quire' xu'on ri Dios ruma nrajo' chi sak ri kac'aslien choch jaja' y chi man jun itziel kax c'o pa kac'aslien.
49001005	Ruma ri Dios altíra nkojrajo', rumare' ya ranun chic pa pensar chi xojrucha' chi xojuoc ralc'ual ruma ri Jesucristo. Quire' xu'on ruma quire' xrajo' jaja',
49001006	chi niyo'x ruk'ij ruma ri namalaj favor ri xuya' chika. Y ri Dios, ruma altíra nrajo' ri Ruc'ajuol, rumare' nkuru'on recibir ojre'.
49001007	Ri Ruc'ajuol xcon kuma ojre' y x'in ruquiq'uiel chi xutoj y chi x'an perdonar ri ka-pecados. Can k'alaj chi ri namalaj ru-favor ri Dios can inche'l jun nem b'ayomal ri xuya' chika,
49001008	ruma nuya' q'uiy kano'j y nu'on chika chi ni'ka pa kave' (naka'an entender) q'uiy kax.
49001009	Can xu'ej c'a chakavach ri nrajo' jaja' ri man e'n ta ojier can tiempo, y re' can riq'uin ránima jaja' xpa-ve chi xu'ej chakavach ri ranun-pa pensar.
49001010	Jaja' ranun-pa pensar antok xtalka ri ruq'uisb'al tiempo richin ri roch-ulief xtuya' nojiel pa ruk'a' ri Cristo, nojiel ri c'o chicaj y nojiel ri c'o vave' choch-ulief.
49001011	Ruma ri Cristo c'o ka-herencia, ojre' ri oj-cho'n chic ruma ri Dios. Xojrucha' ruma jare' ri ranun-pa pensar; jaja' nu'on nojiel ri ranun pensar,
49001012	ruma nrajo' chi ojre' nakaya' ruk'ij. Jare' nrajo' chika ojre' ri na'ay kayo'ien-apa ri Cristo.
49001013	Y ixre' je' xivaxaj ri ruch'ab'al ri Dios. Can ketzij c'a ri ch'ab'al ri xivaxaj, ja ri evangelio ri xixcalo. Ixre' antok xinimaj ri Cristo, ri Dios xuya' ri Espíritu Santo chiva, ruma quire' ranun-pa prometer. Y ri Espíritu Santo, jare' ri sello chi ix richin chic ri Dios.
49001014	Y ri Espíritu Santo ri c'o kiq'uin, re' jun ratal chi c'o ka-herencia. Ri Espíritu Santo xtic'ujie' kiq'uin hasta c'a xkojcolotaj-el richin xa jun tiempo choch ri pecado, ojre' ri oj richin chic ri Dios y chi nakaya' ruk'ij.
49001015	Inre' vaxan chi ixre' cukul ic'u'x riq'uin ri Ajaf Jesús. Y vaxan je' chi nqui'vajo' quinojiel ri nic'aj chic santos hermanos.
49001016	Rumare' antok ni'an orar, can nquixnataj chuva y siempre niya' tiox b'a' cha ri Dios ivuma.
49001017	Can nic'utuj cha ri Dios chi ri Espíritu Santo ri niyo'n no'j, q'uiy ta no'j xtuya' chiva. Q'uiy ta ri xtu'ej ri Espíritu Santo chivach, chi ntivatamaj más roch ri Dios. Jare' ri nic'utuj cha ri Katata' Dios ri nem ruk'ij; ri Ru-Dios ri Kajaf Jesucristo.
49001018	Nic'utuj cha ri Dios chi tub'ana' alumbrar ri ino'j, richin chi ni'ka ta pan ive' (nti'an ta entender) ri chica kayo'ien ojre' ri xojayox ruma ri Dios. Nic'utuj ruma nivajo' chi ni'ka ta pan ive' (nti'an ta entender) chi ri herencia ri xtiyo'x chika altíra ja'al, jun herencia ri inche'l jun nem b'ayomal. Y ri herencia re' junan xtiyo'x chika quiq'uin quinojiel ri santos hermanos.
49001019	Nic'utuj je' ruma nivajo' chi ixre' xti'ka ta pan ive' (xti'an ta entender) chi altíra nem ri ru-poder ri Dios ri c'o kiq'uin ojre' ri kaniman. Ri ru-poder ri c'o kiq'uin ojre' junan riq'uin ri ru-poder ri xucusaj,
49001020	antok xuc'asuoj ri Cristo chiquicajol ri quiminaki' y xu'on cha chi xb'atz'uye' chila chicaj pa ru-derecha jaja',
49001021	y xuya' pa quive' ri ángeles, ri autoridades, ri nic'aj chic ri c'o poder pa quik'a' y ri c'o quik'ij. Jaja' más nem chiquivach quinojiel; man jo'c ta chupan ri tiempo vacame, xa quire' je' chupan ri tiempo ri patanak.
49001022	Ri Dios xuya' nojiel chuxie' rakan ri Cristo, y xu'on je' cha chi jaja' ri jolomaj pa kave' konojiel ojre' ri kaniman, ri oj ru-iglesia.
49001023	Can ojre' ri oj-acunak ru-cuerpo jaja'. Jaja' c'o kiq'uin y nuya' ka-poder. Jaja' nojiel lugar c'o-ve, y runojsan nojiel.
49002001	Ri Dios xuya' ic'aslien antok c'a ix-quiminak chupan ri i-pecados y chupan ri itziel tak kax ri xa'i'an.
49002002	Itziel ri ic'aslien ivuc'uan ri ranun-pa. Junan xi'an quiq'uin ri nic'aj chic vinak, ruma xix'a chirij ri itziel tak kax ri ic'o choch-ulief. Xix'a riq'uin ri Satanás ri cajaf ri itzal tak espíritus ri ic'o chupan ri cak'iek'. Y jaja' ri nisamaj riq'uin cánima ri vinak ri man nca'niman ta cha ri Dios.
49002003	Ruma rub'anun-pa, konojiel ojre' quire' je' xka'an; xojuc'uax ruma ri itziel tak kax ri xa'karayij. Ri itziel tak kax ri xa'ka'an pensar y xa'karayij, jare' ri xa'ka'an. Can xkayac rayoval ri Dios pa kave', ruma ojre' xa-jan antok xojalax man jun otz ri kac'amun-pa pa kac'aslien; can inche'l ri nic'aj chic vinak.
49002004	Pero ri Dios altíra xojrajo' y xujoyovaj kavach.
49002005	Xojrajo' mesque oj-quiminak chupan ri ka-pecados, y xuya' kac'aslien inche'l ruc'aslien ri Cristo ruma jun kab'anun riq'uin. Xojcolotaj-pa chupan ri ka-pecados ruma ri ru-favor ri Dios.
49002006	Y ruma ri Dios xuc'asuoj ri Cristo chiquicajol ri quiminaki', quire' je' xu'on chika ojre', xojruc'asuoj. Y xu'on chika chi xojtz'uye' chila chicaj riq'uin ri Cristo Jesús.
49002007	Quire' xu'on ruma nrajo' chi chupan ri tiempo chakavach-apa, can ta nitz'atataj ri namalaj ru-favor, jun favor ri inche'l jun nem b'ayomal. Can altíra otz ri nu'on kiq'uin ojre' ri jo'c jun chic kab'anun riq'uin ri Cristo Jesús.
49002008	Can ruma ri ru-favor ri Dios xixcolotaj antok xicukub'a' ic'u'x riq'uin. Ruma iyuon ixre' man nquixcovin ta nticol-ivi', re' xa nisipas ruma ri Dios.
49002009	Man ruma ta obras xticolotaj jun, chi quire' man jun xti'e'n chi jaja' xtiquir xucol-ri' ruyuon.
49002010	Ruma ja ri Dios xb'ano chika chi xkuc'uaj jun c'aslien c'ac'ac' antok xkanimaj ri Jesucristo; y chi naka'an utzulaj tak obras; ruma jare' ri ranun-pa pensar ri Dios pa kave' chi naka'an.
49002011	Rumare' ixre' ri man ix israelitas ta, talka pan ive' chi antes, ja ri itziel tak kax ri xirayij ri xuc'uan ivichin, rumare' x'e'x chiva cuma ri nuvanakil israelitas, chi ixre' man ix inche'l ta ijeje' ri b'anun ri circuncisión chica. Y ri circuncisión xa cha ri qui-cuerpo b'anun-ve y xa vinak ri b'anayuon chica.
49002012	Ruma chupan ri tiempo re' maja' c'o ri Cristo iviq'uin. C'a naj ixc'o-ve chi nquixuoc rutanamit ri Dios. Can man ivichin ta ixre' ri ranun prometer ri Dios chupan ri ru-pacto chi nuya'. Man jun esperanza ivichin vave' ri choch-ulief, ni manak je' ri Dios iviq'uin.
49002013	Ri rub'anun-pa, naj ixc'o-ve choch ri Dios. Pero vacame iniman chic ri Cristo Jesús, rumare' cierca chic ixc'o-ve-pa riq'uin ri Dios. Cierca chic ixc'o-ve-pa riq'uin, ruma ri Cristo kuma konojiel ojre' xcon y x'in ruquiq'uiel.
49002014	Ri Cristo xuya' paz chikacajol iviq'uin ixre' ri man ix israelitas ta y xa jun tanamet xu'on chika, ruma xuvulij ri c'o chikacajol.
49002015	Quire' xu'on antok xcon choch cruz. Ri rucamic xu'on cha ri ka-ley ojre' israelitas chi manak chic rakalien, ri nu'ej chika ri chica otz chi naka'an o ri man naka'an ta. Quire' xu'on, chi quire' vacame xc'ujie' ri paz chikacajol iviq'uin ixre' ri man ix israelitas ta, y jo'c jun xu'on chika. Can xojc'axtaj; can c'ac'ac' chic kac'aslien ruma jo'c jun chic kab'anun riq'uin ri Cristo.
49002016	Ruma ri Cristo xcon choch cruz, xu'on chika chi vacame manak chic ayoval chikacajol ojre' israelitas iviq'uin ixre' ri man ix israelitas ta. Jo'c jun xu'on chika konojiel, y ruma je' ri rucamic, ri Dios xu'on chika chi xojuoc chic ru-amigos.
49002017	Antok xpa ri Cristo, xalru'ej ri utzulaj rutzijoxic ri paz chica ri vinak. Xu'ej chiva ixre' ri c'a naj ixc'o-ve choch ri Dios, y xu'ej je' chica ri cierca ic'o-ve choch ri Dios.
49002018	Ruma ri Cristo, konojiel ojre' nkojtiquir nkujiel-apa cierca riq'uin ri Katata' Dios, israelitas y man israelitas ta. Y ja ri Espíritu Santo nito'n kichin chi junan kavach nkujiel-apa riq'uin.
49002019	Rumare' ixre' man ix inche'l ta chic ri vinak ri nca'pa jun chic nación. Xa can ix junan chic quiq'uin ri santos hermanos y ix ralc'ual chic ri Dios.
49002020	Can ixc'o c'a paro' jun cimiento, y ri cimiento re' ja ri ruch'ab'al ri Dios ri nitzijos cuma ri apóstoles y ri profetas. Y ja ri Jesucristo ri Ab'aj ri tz'amayuon ri jay, chi quire' ri jay man nitzak ta.
49002021	Y quinojiel ri xa jun chic quib'anun riq'uin ri Jesucristo, nca'cusas richin ri jay. Y ri jay re' ntuoc jun santo templo richin ri Ajaf.
49002022	Y quire' je' ixre' ri xa jun chic ib'anun riq'uin ri Jesucristo, can nquixrucusaj je' richin ri ru-templo ri Dios, ruma c'o chic ri Espíritu Santo riq'uin ivánima.
49003001	Inre' Pablo, inc'o pa cárcel ruma xintzijuoj ri ruch'ab'al ri Cristo Jesús chiva ixre' ri man ix israelitas ta.
49003002	Y inre' ni'ej chi ixre' ivaxan chi ri Dios ruyo'n ri samaj re' chuva, chi nitzijuoj chiva ri favor ri ruyo'n chiva ixre'.
49003003	Ojier can, man e'n ta ri ranun-pa pensar ri Dios pan ive'. Pero vacame ri Dios xu'ej chuva inre', inche'l ri xintz'ib'aj b'a' chiva.
49003004	Y antok ixre' xtitz'at ri nu'ej va carta va, xtivatamaj ri xu'ej ri Dios chuva chirij ri Cristo.
49003005	Re' man x'e'x ta chica ri vinak ojier can tiempo. Xa c'aja' vacame x'e'x ruma ri Espíritu Santo chiquivach ri santos apóstoles y profetas,
49003006	chi ruma ri evangelio ixre' ri man ix israelitas ta, c'o je' ri herencia ri xtiyo'x chiva junan kiq'uin ojre' ri oj israelitas. Jo'c jun kab'anun, ruma ri ranun prometer ri Dios chi nuya' ruma ri Cristo Jesús.
49003007	Y ruma ri ru-favor ri Dios, nquirucusaj chi nitzijuoj ri ru-evangelio jaja'. Ri Dios can riq'uin c'a ru-poder xsamaj riq'uin vánima antok xiruya' chupan ri samaj.
49003008	Inre' ri más in co'l-oc chiquivach quinojiel ri santos hermanos. Y mesque quire', ri Dios xuya' ri ru-favor chuva chi nitzijuoj ri evangelio chiva ixre' ri man ix israelitas ta. Y ri evangelio re' can inche'l jun nem b'ayomal ri nuya' ri Cristo, ri man nkojtiquir ta nakajilaj.
49003009	Y ri Dios xuya' je' ri ru-favor chi nitzijuoj chiquivach quinojiel ri ranun-pa pensar ojier can chi nu'on. Antok c'a maja' tu'on ri roch-ulief y nojiel ri ic'o, can ya ranun pensar ri chica nu'on. Jaja' can ojier can tiempo man ru'e'n ta pa, xa c'aja' vacame xu'ej.
49003010	Quire' xu'on ri Dios, ruma nrajo' c'a chi ri c'o nem tak poder pa quik'a' ri ic'o chicaj, niquitz'at ri favor ri nu'on chika ojre' ri kaniman chic jaja' ri ni'e'x iglesia chika. Y quire' ticatamaj c'a chi ri Dios altíra q'uiy no'j ri c'o riq'uin.
49003011	Ri Dios can ranun-pa pensar chi quire' nib'anataj, chi nina'ax ri favor ri xuc'am-pa ri Kajaf Jesucristo.
49003012	Y ojre' ruma kaniman chic ri Cristo, man nakaxi'ij ta ki' chi nkujiel-apa riq'uin ri Dios. Can c'o ka-confianza nkujiel-apa riq'uin ruma cukul kac'u'x riq'uin.
49003013	Rumare' nic'utuj favor chiva, chi man timalij ic'u'x y man quixb'isuon ruma ni'an sufrir ivuma. Xa quixquicuot; ruma antok inre' ni'an sufrir ivuma, can nik'alajin chi ixre' c'o ik'ij.
49003014	Rumare' inre' nquixuquie' choch ri Dios ri Rutata' ri Kajaf Jesucristo.
49003015	Y konojiel ri kaniman, ri ic'o chic chicaj y ri c'a ojc'o vave' choch-ulief, can nuya' kab'e' jaja' ruma oj ralc'ual.
49003016	Ri Dios c'o namalaj ruk'ij ri inche'l jun nem b'ayomal. Rumare' nic'utuj favor cha pan i-cuenta chi ri Ru-Espíritu tuya' más poder riq'uin ivánima.
49003017	Nic'utuj je' cha ri Dios chi nu'on ta chiva chi ticukub'a' ic'u'x riq'uin, chi quire' ri Cristo tic'ujie' siempre riq'uin ivánima, y siempre tic'ujie' ri amor riq'uin ivánima,
49003018	chi quire' xti'ka pan ive' (xti'an entender) junan quiq'uin quinojiel ri santos hermanos ri ru-amor ri Cristo; chi nem roch, chi nem rakan, chi nem rupalien y chi naj kajnak,
49003019	y chi xtivatamaj más ri ru-amor ri Cristo, jun amor ri altíra nem choch ri naka'an pensar ojre'. Jare' nic'utuj cha ri Dios pan i-cuenta ruma nivajo' chi ninuoj ivánima riq'uin jaja'.
49003020	Kaya' ruk'ij ri Dios, jaja' c'o nojiel poder riq'uin y nisamaj riq'uin kánima. Ojre' q'uiy favor ri nakac'utuj cha, pero jaja' man jo'c ta re' ri nitiquir nu'on, xa c'o más ri nitiquir nu'on. Man nkojtiquir ta naka'an pensar nojiel ri nitiquir nu'on jaja'.
49003021	Y kuma ojre' ri kaniman ri Cristo Jesús ri oj ru-iglesia, ri Dios tiyo'x ruk'ij richin nojiel tiempo. Amén.
49004001	Inre' inc'o pa cárcel ruma rub'e' ri Ajaf. Y ni'ej chiva chi ruma ja ri Dios ri xayuon ivichin chi xixuoc ralc'ual, rumare' nic'atzin ntivuc'uaj jun c'aslien otz choch jaja'.
49004002	Co'l-oc tib'ana', otz ino'j tib'ana', y riq'uin paciencia ticach'o-ivi' y tivajo-ivi'.
49004003	Titija' ik'ij chi siempre junan ta ivach y man jun ta ayoval chicajol, ruma ja ri Espíritu Santo nib'ano chiva chi junan ivach.
49004004	Jo'c jun kab'anun konojiel ri kaniman ri Cristo, y jo'c jun ri Espíritu Santo ri c'o riq'uin kánima. Can konojiel junan ri kayo'ien, ruma ja ri Dios ri xayuon kichin.
49004005	Jo'c jun ri Kajaf, y jo'c jun ri cukul kac'u'x riq'uin y jo'c jun je' ri bautismo ri b'anun chika konojiel.
49004006	Jo'c jun Dios c'o, y jaja' ri Katata' konojiel ojre' y c'o pa kave' konojiel, y nisamaj pa tak kac'aslien konojiel y c'o je' pa kánima konojiel.
49004007	Pero man junan ta ri samaj ri rusipan chika chikajunal ruma ri ru-favor ri Cristo, y ja ri Cristo ri ni'e'n ri chica nuya-pa chika.
49004008	Rumare' chupan ri ruch'ab'al ri Dios nu'ej chirij ri Cristo: Antok xtzalaj-el chicaj, ch'aconak chic c'a el chirij ri diablo y xa'ralasaj-el ri ic'o pa ruk'a'. Y c'o xu'on chica nic'aj chi niqui'an diferente roch samaj. Quire' nu'ej ri ruch'ab'al ri Dios.
49004009	Y ruma nu'ej chi x'a chicaj, k'alaj je' chi xpa choch-ulief.
49004010	Xpa c'a choch-ulief y xtzalaj chic el chicaj, chi quire' nic'ujie' pa quive' quinojiel ri ic'o chicaj y ri ic'o choch-ulief.
49004011	Y jaja' xyo'n ri samaj chica ri quiniman jaja'; xu'on chica nic'aj chi xa'uoc apóstoles, ic'o chi xa'uoc profetas, ic'o chi xa'uoc evangelistas y ic'o chi xa'uoc pastores y maestros.
49004012	Quire' xu'on, ruma nrajo' chi ja'al nu'on quic'aslien ri santos hermanos, chi quire' niqui'an rusamaj ri Dios, chi quire' niq'uiy más quic'aslien ri iru-cuerpo chic ri Cristo.
49004013	Y quire' ta xtib'anataj; chi jo'c jun ta xtaka'an konojiel ruma ri cukb'al c'u'x y ruma kata'n chic roch ri Ruc'ajuol ri Dios, chi quire' nu'on jun c'aslien otz y chi niq'uiy más y más ri kac'aslien hasta c'a ni'rub'ana' inche'l ruc'aslien ri Cristo.
49004014	Y antok quire' chic rub'anun kac'aslien, man xtaka'an ta chic inche'l niqui'an ri ac'ola' ri nca'a cala y nca'a cala y cha'nin nca'an engañar. Ojre' man xtaka'an ta chic quire', chi nakaya' lugar chi nkojuc'uax cuma tzij ri man i-ketzij ta ri nca'c'ut, y nkojka pa quik'a' ri vinak ri ja'al cata'n niqui'an engaño.
49004015	Can nic'atzin chi koj'in chupan ri ketzij y riq'uin amor, chi quire' niq'uiy kac'aslien choch ri Dios y nikila' jun c'aslien ja'al, inche'l ruc'aslien ri Cristo. Jaja' ri jolomaj ri c'o pa kave' konojiel ojre' ri kaniman chic.
49004016	Jaja' c'o kiq'uin, rumare' c'o kachuk'a'. Can inche'l nu'on ru-cuerpo jun vinak, antok nojiel otz c'o, can c'o ruchuk'a'. Quire' je' ojre' ri jo'c jun kab'anun riq'uin ri Cristo, antok jo'c jun kab'anun konojiel y naka'an ri samaj ri yo'n chika chikajunal, chi quire' nakatola-ki', can niq'uiy ri kac'aslien choch ri Dios y c'o amor kiq'uin.
49004017	Pa rub'e' ri Ajaf ni'ej chiva chi man chic ti'an inche'l niqui'an ri nic'aj chic vinak ri man israelitas ta; ruma ijeje' jo'c itziel tak kax c'o pa quijaluon y jare' nca'qui'an; y re' man jun otz nuc'am-pa chica.
49004018	Ijeje' pa k'aku'n c'o-ve ri quino'j. Can k'alaj chi man cata'n ta roch ri Dios ruma cof rub'anun ri cánima. Rumare' ri c'aslien ri nipa riq'uin ri Dios manak quiq'uin.
49004019	Man chic niquina' ta chi c'o qui-pecados; rumare' riq'uin nojiel cánima niqui'an itziel tak kax ri can nuya' q'uix. Can nic'at ri cánima ruma nicajo' niqui'an nojiel itziel kax.
49004020	Pero ixre' ivata'n chi ri Cristo man quire' ta xuc'ut can,
49004021	vi xa ketzij chi xivaxaj ri ruch'ab'al jaja' y vi xa ketzij chi xixtijox riq'uin ri ketzij ri c'o riq'uin.
49004022	Rumare', tiya' can ri itziel c'aslien ri xivuc'uaj na'ay, antok c'a maja' tic'axtaj ri ic'aslien y c'a ix-b'anun engañar cuma ri itziel tak kax ri xirayij.
49004023	Can nic'atzin chi nic'axtaj nojiel ri nti'an pensar.
49004024	Tivuc'uaj ri c'ac'ac' c'aslien ri ruyo'n ri Dios chiva, ri inche'l ruc'aslien jaja'; jun c'aslien ri ketzij chi choj y sak.
49004025	Rumare' tiya' can ri tz'akoj tak tzij, y jo'c ri ketzij ti'ej antok nquixch'o'. Ruma konojiel jo'c jun kab'anun riq'uin ri Cristo.
49004026	Antok nipa ivoyoval, man ti'an pecar-ivi'. Y man tiya' lugar chi c'a c'o ri ivoyoval antok nika-ka ri k'ij.
49004027	Ni man tiya' lugar chi nquixtzak pa ruk'a' ri diablo.
49004028	Xa c'o jun chivach ri xa'ru'on alak' antok maja' tunimaj ri Ajaf, man talak' chic. Vacame tucusaj ri ruk'a' chi nu'on jun samaj otz, chi quire' nitiquir je' nca'ruto' ri manak-oc c'o quiq'uin.
49004029	Man ti'ej itziel tak tzij. Jo'c ri otz ti'ej, chi quire' ri tzij re' nu'on chica ri nca'c'axan ivichin chi nca'q'uiy chupan ri quic'aslien, y chi c'o bendición nuc'am-pa chica.
49004030	Man tiya' b'is cha ri Espíritu Santo richin ri Dios. Jaja' c'o riq'uin ivánima, y jaja' ri sello chi xquixcolotaj choch ri pecado xa jun tiempo chupan ri k'ij antok ri Jesucristo xtipa chi nquixalruma-ka.
49004031	Man itziel tina' cha jun chic. Man tic'ujie-ka ri ayoval riq'uin ivánima, ni man qui'an ri man otz ta ruma c'o ivoyoval. Man quixsiq'uin nquixch'o' ruma ivoyoval. Man jun itziel tzij ti'ej chica nic'aj chic y man chic ti'an ri itziel tak kax.
49004032	Can jo'c ri otz tib'ana' chib'il-ivi', tijoyovaj quivach ri nic'aj chic y tib'ana' perdonar-ivi'. Tib'ana' inche'l xu'on ri Dios, jaja' xu'on perdonar ri ka-pecados ruma ri Cristo.
49005001	Rumare', ixre' ri ix ralc'ual ri Dios y altíra nquixrajo', tib'ana' inche'l nu'on jaja'.
49005002	Can qui'ivajo' quinojiel, inche'l xojrajo' ri Cristo; jaja' xuya' rutzij chi xcon kuma ojre'. X'an cha inche'l ni'an chica ri chicop y ri nic'aj chic kax ri nca'yo'x choch ri Dios. Y ri Dios can xka choch chi quire' xu'on ri Cristo. Can inche'l jun jub'ul ak'uon xb'aka choch ri Dios.
49005003	Ixre' can ix richin chic ri Cristo, rumare' ixre' chi achi'a' chi ixoki' man ticanuj-ivi' chi nti'an pecado. Ni man ti'an nic'aj chic itziel tak kax. Man tirayij-apa ri c'o riq'uin jun chic, ruma nojiel re' man otz ta ni xa ta nti'ej ixre', ruma ix ralc'ual chic ri Dios.
49005004	Man tib'ila' tzij man otz ta, ruma xa nuc'am-pa q'uix. Man tib'ila' tzij ri man ib'anun ta pensar otz. Man tib'ila' tzij ri man jun nca'c'atzin-ve. Nojiel re' man otz ta. Ri más otz nti'an ja chi tiya' tiox b'a' cha ri Dios.
49005005	Ixre' ivata'n chic chi ri man i-c'ulan ta ri niquicanuj-qui' chi niqui'an pecado, o ri nca'b'ano ri nic'aj chic itziel tak kax, o ri ni'a cánima chirij ri c'o riq'uin jun chic, can junan riq'uin chi niquiya' quik'ij ri ídolos, quinojiel ijeje' manak qui-herencia pa ru-reino ri Cristo y ri Dios.
49005006	Pero ixre' man quix'an engañar cuma ri nca'e'n ri tzij ri man jun rakalien. Ruma ri niqui'an ri pecado re', xtika pa quive' ri castigo ri xtuya' ri Dios ruma man niquinimaj ta.
49005007	Rumare' ixre' man quixuoc cach'il ri nca'b'ano quire'.
49005008	Ruma chupan ri tiempo rub'anun-pa, ixc'o chupan ri k'aku'n, pero vacame ixc'o chupan ri luz ruma ri Ajaf. Rumare' tivuc'uaj c'a ri c'aslien richin sakil.
49005009	Ruma xa ntiya' chi ja ri Espíritu Santo nuc'uan ivichin chupan ri ic'aslien, can nu'on chiva ixre' chi nti'an ri otz, ri choj y ri ketzij.
49005010	Can xtivatamaj chi ja c'aslien re' ri nika choch ri Ajaf.
49005011	Ixre' man c'a quixuoc cach'il ri nca'b'ano itziel tak kax richin ri k'aku'n, ruma nojiel re' man jun otz nuc'am-pa. Pa ruc'axiel chi nquixuoc inche'l ijeje', xa qui'ch'olij.
49005012	Ruma ri nca'qui'an pan aval, hasta jo'c chi nitzijos nuya' q'uix.
49005013	Pero antok nojiel ri kax itziel ri nca'qui'an nik'alajin-pa ruma ri sakil, nitz'iet chi man otz ta quib'anun-pa, ruma ri sakil nik'alajin-pa nojiel kax.
49005014	Rumare' c'o jun tzij ri nu'ej: Cac'astaj c'a atre' ri ncavar; catiel c'a pa chiquicajol ri inche'l i-quiminak. Man cac'ujie' pa k'aku'n, y ri Cristo can xtuya' pa sakil ri ac'aslien. Quire' nu'ej ri tzij re'.
49005015	Tib'ana' c'a cuenta ri ic'aslien. Man ti'an inche'l niqui'an ri vinak ri man jun quino'j. Ixre' tib'ana' inche'l ri c'o quino'j.
49005016	Man tiya' lugar chi choj quire' nak'ax ri tiempo, ruma ri k'ij ri ojc'o vacame xa itziel.
49005017	Rumare' man ti'an inche'l niqui'an ri vinak ri man jun otz niqui'an pensar. Xa nic'atzin chi ntivatamaj ri chica nrajo' ri Ajaf.
49005018	Man quixk'ab'ar, ruma ruyuon itziel tak kax nuc'am-pa chiva. Ri más otz nti'an, ja chi ntiya' lugar cha ri Espíritu Santo chi nunojsaj ri ivánima.
49005019	Qui'ib'ixaj salmos, himnos, y nic'aj chic b'ix ri nca'lax riq'uin ivánima ruma c'o ri Espíritu Santo iviq'uin. Can quixb'ixan c'a riq'uin nojiel ivánima y tiya' ruk'ij ri Ajaf.
49005020	Can siempre tiya' tiox b'a' cha ri Katata' Dios pa rub'e' ri Kajaf Jesucristo ruma nojiel.
49005021	Can tiya' itzij chi nquixniman chib'il-ivi', ruma ivata'n chi ri Dios jare' ri nika choch chi nti'an.
49005022	Ixre' ixoki', quixniman chica ri ivachajil, can inche'l cha ri Dios.
49005023	Ruma ri ivachajil jare' ri jolomaj pan ive' ixre'. Can inche'l rub'anun ri Cristo, jaja' ri jolomaj ri c'o pa kave' konojiel ri kaniman jaja' ri oj ru-iglesia. Y jaja' ri nicalo kichin ojre' ri oj ru-cuerpo.
49005024	Y inche'l ri iglesia niniman cha ri Cristo, quire' je' tib'ana' ixre' ixoki'; can quixniman chica ri ivachajil riq'uin nojiel.
49005025	Y ixre' achi'a', qui'ivajo' ri ivaxjayil, inche'l ri Cristo xojrajo' ojre' ri ru-iglesia y xujach-ri' chi xcon kuma ojre'.
49005026	Quire' xu'on ri Cristo chi xu'on sak chika. Y chi xu'on sak cha ri kac'aslien, jaja' xucusaj ri ya' y ri ruch'ab'al.
49005027	Quire' xu'on ruma nrajo' chi ojre' ri iglesia can ja'al ta ri kac'aslien antok xkuru'on recibir chicaj. Y man nrajo' ta chi tz'il kac'aslien, jaja' nrajo' chi sak nkub'aka riq'uin. Inche'l jun tziak sak, y man k'ut ta.
49005028	Y can inche'l nkojrajo' ri Cristo, can quire' je' nic'atzin nti'an ixre' achi'a' quiq'uin ri ivaxjayil. Can qui'ivajo' c'a ri ivaxjayil inche'l ntivajo' ri i-cuerpo. Ruma ri can nrajo' ri raxjayil, can nrajo-ri' jaja' mismo.
49005029	Ruma man jun itziel nutz'at-ka-ri' ruyuon. Konojiel naka'an cuenta-ki' y otz nikilij-ki'. Y quire' c'a tib'ana' quiq'uin ri ivaxjayil. Inche'l nu'on ri Cristo kiq'uin ojre' ri oj ru-iglesia,
49005030	ruma ojre' can oj ruk'a', oj rakan ri ru-cuerpo, y oj rutiojil y rub'akil jaja'.
49005031	Y quire' je' ri ache riq'uin ri raxjayil. Inche'l nu'ej chupan ri ruch'ab'al ri Dios ri tz'ib'an can: Rumare' ri ache xca'ruya' can ri rutie-rutata' y xtiquic'an-qui' riq'uin ri raxjayil, y ri ica'ye' xa jo'c jun xtiqui'an. Quire' ri tz'ib'an can.
49005032	Ri ni'ej, man e'n ta ojier can tiempo y altíra rakalien. Pero vacame inre' ni'ej re' chiva. Y re' can chirij ri Cristo y chikij ojre' ri kaniman chic ri Cristo ri ni'e'x iglesia chika.
49005033	Y ni'ej chic jun b'ay chiva chi'ijunal ixre' achi'a', chi qui'ivajo' ri ivaxjayil inche'l ntivajo-ka-ivi' ixre'. Y ri ixok can tub'ana' respetar ri rachajil.
49006001	Y ixre' ac'ola' ri iniman chic ri ruch'ab'al ri Ajaf, quixniman chica ri itie-itata', ruma quire' otz chi nti'an.
49006002	Inche'l nu'ej chupan ri ruch'ab'al ri Dios ri tz'ib'an can: Ca'b'ana' respetar ri atie-atata'. Jare' ri na'ay mandamiento chupan ri ley ri b'anun prometer chi c'o xtiyo'x chica ri nca'b'ano quire',
49006003	chi quire' otz ncac'ujie' y q'uiy juna' xcac'asie' choch-ulief. Quire' ri tz'ib'an can.
49006004	Y ixre' tata'j, man tak'ax ruve' ri castigo ri ntiya' chica ri ivalc'ual, ruma xa xtipa quiyoval chiva. Xa qui'iq'uiytisaj c'a riq'uin ri nu'ej ri ruch'ab'al ri Ajaf, y antok nic'atzin, qui'b'ana' castigar.
49006005	Y ixre' esclavos, quixniman chica ri ivajaf. Riq'uin nojiel ivánima tib'ana' ri samaj ri niqui'ej chiva y tixi'ij-ivi' chiquivach; inche'l xa ja ri rusamaj ri Cristo nti'an.
49006006	Man ti'an chi jo'c nquixsamaj antok ic'o-apa ri ivajaf iviq'uin, richin ntivajo' nquixtz'iet chi ix otz chi esclavos. Ixre' ix ru-siervos ri Cristo, y rumare' nic'atzin chi riq'uin nojiel ivánima tib'ana' rusamaj ri ivajaf, ruma jare' ri nrajo' ri Dios.
49006007	Can riq'uin nojiel ivánima tib'ana' rusamaj ri ivajaf. Inche'l xa rusamaj ri Ajaf Jesucristo ri nti'an y xa man richin ta ri ivajaf.
49006008	Ixre' ivata'n chi ri Ajaf xtuya' ruc'axiel chiva chi'ijunal ruma ja ri otz ri nti'an, xa ix esclavo o xa ix libre.
49006009	Y quire' je' ixre' ajaf, otz tib'ana' quiq'uin ri iv-esclavos y man jun kax itziel ti'ej o ti'an chica chi nqui'xi'ij. Man timastaj chi c'o jun Ivajaf chicaj, y jaja' can Cajaf je' ijeje'. Y jaja' junan nu'on chica quinojiel.
49006010	Y pa ruq'uisb'al nivajo' ni'ej-el chiva hermanos, chi tic'ujie' más ivuchuk'a' riq'uin ri Ajaf, ruma riq'uin jaja' nem ri poder c'o.
49006011	Can tib'ana' inche'l nu'on ri soldado. Jaja' c'o ri chica nca'rucusaj chi nu'on defender-ri' choch ri enemigo. Y ixre' chi nti'an defender-ivi', ticusaj nojiel ri ruyo'n ri Dios chiva. Y quire' tib'ana' chi quire' man nquixtzak ta pa ruk'a' ri diablo, ruma jaja' ja'al rata'n nu'on maña.
49006012	Ruma ojre' man quiq'uin ta vinak naka'an-ve ayoval, xa quiq'uin qui-jefes ri itzal tak espíritus, xa quiq'uin ri itzal tak espíritus ri c'o poder pa quik'a', xa quiq'uin ri espíritus ri i-c'uayuon quichin ri vinak ri man quiniman ta ri Dios y k'aku'n rub'anun quic'aslien, y xa quiq'uin ri itzal tak espíritus ri ic'o chupan ri cak'iek'.
49006013	Rumare' ni'ej chiva chi ticusaj nojiel ri ruyo'n ri Dios chiva chi nti'an defender-ivi'; chi quire' can nquixtiquir nticoch' antok nipa ri itziel kax chivij. Y antok ik'asan chic ri q'uiy sufrimientos, xa cof quixpi'ie'.
49006014	Rumare' cof c'a quixpi'ie', tixima' ja'al ri ipan riq'uin ri ketzij. Tib'ana' inche'l nu'on ri soldado, jaja' nuxim otz rupan cha jun ch'ich' inche'l cincho antok ni'a pa guerra. Ri soldado nuya' je' jun ch'ich' choch ruc'u'x, chi nu'on defender-ri' choch ri enemigo. Y ixre' chi nti'an defender-ivi' choch ri diablo, ja ri choj c'aslien ticusaj.
49006015	Ri soldado can otz je' ruxajab' nucusaj chi nuto' ri rakan antok ni'a pa guerra. Y ixre' ja ri evangelio ri nuya' paz ticusaj chi nti'an defender-ivi'.
49006016	Y ri soldado je' nucusaj jun escudo ri b'anun cha ch'ich' ri choj cha nu'on-ve defender-ri' chiquivach ri flechas ri quic'uan k'ak'. Y ixre' siempre ticukub'a' ic'u'x riq'uin ri Dios, chi quire' ri itziel man jun chica xtitiquir xtu'on chiva.
49006017	Ri soldado nuya' je' jun casco pa rujaluon chi nu'on defender ri rujaluon choch ri enemigo. Y ixre' chi manak kax nu'on ri diablo chiva, tinimaj chi ya xixcolotaj. Ri soldado nuc'uaj ru-espada chi niyovar riq'uin ri enemigo. Y ixre' chi quire' nti'an cha ri diablo, ticusaj ri nuya' chiva ri Espíritu Santo, y re' ja ri ruch'ab'al ri Dios.
49006018	Y siempre tib'ana' orar. Y antok ixre' nti'an orar, tiya' lugar cha ri Espíritu Santo chi nuya' riq'uin ivánima ri chica nic'atzin nti'ej chupan ri oración y ri chica ntic'utuj cha ri Dios. Man timalij ri oración, xa can titija' ik'ij chi siempre nti'an orar. Y riq'uin nojiel ivánima tic'utuj cha ri Dios pa qui-cuenta quinojiel ri santos hermanos.
49006019	Y tib'ana' je' orar pa nu-cuenta inre'; chi ri Dios xtuya' ch'ab'al pa nuchi' chi antok xtintzijuoj ri evangelio ri c'o pan aval riq'uin ri Dios ojier can tiempo, man nixi'ij ta vi'.
49006020	Ri Dios xirucha' y xirutak chi nitzijuoj ri evangelio. Jare' ri nusamaj, mesque vacame in-tz'amuon cha cadena (yariena) pa cárcel. Tic'utuj cha ri Dios chi quire' man nixi'ij ta vi' nitzijuoj ri ruch'ab'al; y chi otz ri ni'ej.
49006021	Y chi ntivatamaj je' ixre' ri chica nub'anun, nitak-el iviq'uin ri hermano Tíquico. Jaja' jun hermano ri altíra nivajo' y siempre nu'on rusamaj ri Ajaf. Jaja' xti'ru'ej nojiel chiva.
49006022	Rumare' nitak-el iviq'uin chi ntina'iej ri chica kab'anun ojre' vave' y chi nquixru'on consolar.
49006023	Ja ri paz ri nipa riq'uin ri Katata' Dios y ri Ajaf Jesucristo tic'ujie' riq'uin ivánima chi'ixvonojiel ixre' hermanos; xti'an ta chiva ruma ri Dios y ri Jesucristo chi tic'ujie' c'a siempre ri cukb'al c'u'x iviq'uin, chi quire' más xtivajo-ivi'.
49006024	Ja ta ri ru-favor ri Dios tic'ujie' iviq'uin chi'ixvonojiel ixre' ri ketzij ntivajo' ri Kajaf Jesucristo. Amén.
50001001	Inre' Pablo y ri hermano Timoteo oj ru-siervos ri Jesucristo. Nakatak-el va carta va chiva ixre' santos hermanos ri ixc'o pa tanamet Filipos ri jo'c jun ib'anun riq'uin ri Jesucristo, y chiva je' ixre' ancianos richin ri iglesia y chiva ixre' diáconos.
50001002	Ja ta ri favor y ri paz ri nuya' ri Katata' Dios y ri Ajaf Jesucristo tic'ujie' riq'uin ivánima.
50001003	Antok nquixnataj chuva, niya' tiox b'a' cha ri Dios ivuma.
50001004	Y siempre antok inre' ni'an orar, can nquiquicuot riq'uin nojiel vánima nic'utuj cha ri Dios pan i-cuenta.
50001005	Ruma nalka pano' chi xojsamaj junan chi xkatzijuoj ri evangelio, desde ri na'ay k'ij hasta c'a vacame.
50001006	Ri Dios xutz'om jun utzulaj samaj riq'uin ivánima. Y inre' vata'n chi jaja' can xtuq'uis y man xtuya' ta can rub'anic ri samaj re', hasta c'a xtalka-na ri k'ij chi xtipa chic ri Jesucristo.
50001007	Can ruc'amun chi quire' nina' chivij, ruma can ib'anun favor chuva vave' pa cárcel, can xinito' chi xin'an defender ri evangelio y chi xin'ej chi ketzij. Can junan ruyo'n ri favor ri Dios chika y can ixc'o riq'uin vánima.
50001008	Can rata'n ri Dios chi altíra nquixvajo' chi'ixvonojiel, can inche'l nkojrajo' ri Jesucristo.
50001009	Can nic'utuj antok ni'an orar, chi tivajo-ivi' más y más, y c'o ta más ri xtivatamaj y chi tic'ujie' más ino'j.
50001010	Jare' ri nic'utuj cha ri Dios, ruma nivajo' chi ntitz'at ja'al ri chica más otz nti'an. Chi quire' ixre' siempre ntivuc'uaj jun c'aslien sak y man jun ta itziel kax nilitaj pan ic'aslien ri k'ij antok xtipa chic ri Cristo.
50001011	Y ri Jesucristo can xquixruto', chi quire' xtivuc'uaj jun choj c'aslien y niq'uiy otz ri ic'aslien. Y rumare' ri Dios tiyo'x ruk'ij y ti'an nem cha ri rub'e'.
50001012	Hermanos, inre' nivajo' chi ixre' ntina'iej chi riq'uin ri nuk'asan, man pa'l ta chi nitzijos ri evangelio. Pa ruc'axiel re', xa más b'anak rutzijoxic.
50001013	Quinojiel ri ic'o pa cuartel caxan chic, y cata'n chic je' chi inc'o pa cárcel ruma nitzijuoj rub'e' ri Cristo. Y quinojiel ri vinak caxan je'.
50001014	Rumare' jub'a' ma quinojiel ri hermanos xc'ujie' más quichuk'a' chi niquitzijuoj ri ruch'ab'al ri Dios chica ri vinak; ruma xquitz'at chi ri Dios c'o viq'uin mesque in priexa y man nixi'ij ta vi' nitzijuoj ri ruch'ab'al vave' pa cárcel. Rumare' ijeje' xq'uis-el ri xib'inre'l chiquij y más xquiya' cánima riq'uin ri rusamaj ri Ajaf.
50001015	Y ic'o nic'aj xa itziel nquinquitz'at; ijeje' niquitzijuoj rub'e' ri Cristo pero xa richin chi nicajo' nca'tz'iet chi ijeje' más nca'covin niqui'an ri samaj. Pero ic'o hermanos ri can riq'uin sak cánima niqui'an ri samaj.
50001016	Quinojiel ri itziel nca'tz'ato vichin niquitzijuoj rub'e' ri Cristo, pero jo'c chi niquic'ut-qui' chi nca'covin más chinoch inre' chi niqui'an ri samaj; ijeje' xa man sak ta ri cánima. Xa nicajo' chi inre' nik'axo ta ka vánima vave' pa cárcel.
50001017	Pero ri nic'aj chic can riq'uin nojiel cánima niqui'an ri samaj ruma nquincajo', can nquinquito', ruma cata'n chi ri Dios can in-ruyo'n vave' chi ni'an defender ri evangelio.
50001018	Chinoch inre', ri más nic'atzin ja chi nitzijos rub'e' ri Cristo; y man nic'atzin ta nina'iej xa ca'ye' quipalaj ri nca'tzijuon. Pero xa ja ri rub'e' ri Cristo ri nitzijos, inre' can niquicuot ri vánima, y xtu'on chuva chi más xquiquicuot.
50001019	Inre' vata'n chi ruma nti'an orar pa nu-cuenta, y nquiruto' je' ri Espíritu Santo ri patanak riq'uin ri Jesucristo, chi xquiniel-el pa cárcel.
50001020	Can nirayij niya' ruk'ij ri Cristo, inche'l ri nub'anun-pa. Y cukul nuc'u'x chi man nquiyo'x ta pa q'uix, y chi man xtinxi'ij ta vi'. Can niya' ruk'ij ri Cristo riq'uin ri nuc'aslien o riq'uin ri nucamic.
50001021	Ruma chinoch inre', xa c'a nquic'asie' más choch-ulief, ja ri rusamaj ri Cristo ri ni'an. Y xa nquicon-el, c'o xtinch'ec.
50001022	Xa xquic'asie' más choch-ulief, ri samaj ri xtin'an, xti'in más. Y rumare' inre' vor chica nicha', xa nivajo' nquic'asie' más choch-ulief o xa más otz nquicon.
50001023	Man nivil ta ri chica ni'an, ruma pa nic'aj inc'o-ve. Inre' nirayij niya' can ri roch-ulief chi quire' nquib'ac'ujie' riq'uin ri Cristo, ruma chila chicaj riq'uin jaja' más ja'al.
50001024	Pero vata'n je' chi ivuma ixre', más nic'atzin chi c'a nquic'ujie' choch-ulief.
50001025	Y rumare' cukul nuc'u'x chi c'a maja' xquiniel-el vave' choch-ulief, xa c'a xquic'ujie' iviq'uin chi niq'uiy más ic'aslien choch ri Dios y nquixquicuot ixvonojiel ixre' ruma icukub'an ic'u'x riq'uin jaja'.
50001026	Y chi quire', ixre' xtiya' ruk'ij ri Jesucristo antok xquinitz'at chi xquinalka chic jun b'ay iviq'uin.
50001027	Vacame c'a, ri otz nti'an ixre' ja chi tivuc'uaj jun c'aslien otz ruma iniman chic ri ru-evangelio ri Cristo. Xa xquinalka iviq'uin, quire' ta xtalvila' ri ic'aslien, y xa man xquinalka ta, xtinva'xaj ta chivij chi icukub'an ic'u'x riq'uin ri Cristo, chi junan ta ivánima ib'anun, man ta iyo'n lugar cha nojiel ri man ketzij ta, can ta itijuon ik'ij chi itzijuon ri evangelio,
50001028	y man tixi'ij-ivi' je' chiquivach ri itziel nca'tz'ato ivichin. Ruma riq'uin re' nik'alajin chi ijeje' xa pa k'ak' xca'b'aka-ve, y chi ixre' ya xixcolotaj. Y ja ri Dios ri xtib'ano nojiel re'.
50001029	Ruma ixre' man jo'c ta yo'n chiva chi ntinimaj ri Cristo, xa yo'n je' chiva chi nti'an sufrir ruma ri rub'e' jaja'.
50001030	Ixre' can ik'asan q'uiy sufrimientos inche'l ri itz'atuon ri nuk'asan-pa inre' ruma rub'e' ri Cristo. Y vacame ntivaxaj chi c'a c'o ri sufrimientos ri nik'asaj.
50002001	Ri Cristo nquixru'on consolar, nuya' amor chicajol ruma iniman, y ri Ru-Espíritu c'o iviq'uin y jo'c jun ivánima rub'anun chiva, y riq'uin nojiel ivánima ntivajo-ivi' y ntijoyovaj ivach chib'il-ivi';
50002002	rumare' ni'ej chiva chi junan ivánima tib'ana' y siempre tivajo-ivi'. Nojiel ri nti'an, riq'uin junan ivánima tib'ana'. Xa quire' xti'an, inre' can xquiquicuot más ivuma ixre'.
50002003	Nojiel ri nti'an, man ti'an ruma ntivajo' chi c'o otz nuc'am-pa jo'c chiva ixre', o ruma ntivajo' chi ni'an nem chiva. Pa ruc'axiel re', xa co'l-oc tib'ana' chiquivach ri nic'aj chic.
50002004	Man jo'c ta ri nika chivach ixre' ri nti'an pensar, xa tib'ana' je' pensar ri nika chiquivach ri nic'aj chic.
50002005	Can tib'ana' inche'l ri xu'on ri Cristo Jesús.
50002006	Jaja' can Dios-ve, pero man xu'on ta chi c'o ruk'ij antok xc'ujie' vave' choch-ulief.
50002007	Xuya' can ri ruk'ij y xal'alax-ka choch-ulief. Can xuoc vinak inche'l ojre'; xu'on inche'l jun esclavo.
50002008	Jaja' xuoc vinak inche'l ojre' y co'l xu'on. Can xunimaj y xu'on nojiel ri xu'ej ri Dios cha; quire' xu'on hasta c'a xquimisas, y choch jun cruz xquimisas-ve.
50002009	Y rumare' ri Dios xu'on cha chi c'o ruk'ij chila chicaj y xuoc Namalaj Ajaf paro' nojiel. Y xuya' jun rub'e' ri más nem chiquivach quinojiel b'i'aj.
50002010	Chi quire' pa rub'e' ri Jesús, quinojiel ca'xuquie' ri ic'o chicaj, ri ic'o choch-ulief y ri ic'o chuxie' ka ri ulief.
50002011	Y quinojiel tiqui'ej chi ri Jesucristo jare' ri Ajaf, chi quire' niquiya' ruk'ij ri Katata' Dios.
50002012	Rumare', ixre' ri altíra nquixvajo', ni'ej chiva chi siempre quixniman inche'l ib'anun-pa antok xic'ujie' iviq'uin. Tib'ana' más vacame, mesque man inc'o ta iviq'uin. Ixre' ya xixcolotaj, rumare' tib'ana' cuenta-ivi' y tixi'ij-ivi' chi nti'an pecado.
50002013	Ri Dios nisamaj riq'uin ivánima, y jaja' nu'on chiva chi ntirayij nti'an ri nika choch jaja'. Y nuya' je' ivuchuk'a' chi nquixtiquir nti'an ri nrajo'.
50002014	Y nojiel ri nti'an, can riq'uin nojiel ivánima tib'ana'. Man ca'ye' ta ic'u'x, ni man ti'an ayoval.
50002015	Can tik'alajin chi otz ri ic'aslien y man jun itziel kax tilitaj chivij. Can tik'alajin chi ix ralc'ual ri Dios y man jun itziel kax pan ic'aslien, mesque ixc'o choch-ulief chiquicajol ri vinak ri man choj ta quic'aslien, ri i-sachnak riq'uin ri quino'j. Pero ixre' ntiya' ri luz chica ri vinak re'.
50002016	Can ntitzijuoj ri ch'ab'al richin c'aslien chica, chi quire' ri vánima can xtiquicuot ivuma ixre' chupan ri k'ij antok xtipa chic ri Cristo, ruma xtik'alajin chi c'o xc'atzin ri samaj ri xin'an iviq'uin.
50002017	Can ni'an sufrir ruma ri ruch'ab'al ri Dios ri nitzijuoj, pero ixre' can xicukub'a' ic'u'x riq'uin ri Dios. Ixre' can xijach ri ic'aslien cha ri Dios y rumare' inre' nquiquicuot. Y mesque nquiquimisas ta, inre' can nquiquicuot junan iviq'uin.
50002018	Y quire' je' tib'ana' ixre', can quixquicuot viq'uin.
50002019	Xa quire' nrajo' ri Ajaf Jesús, ri hermano Timoteo xti'ka iviq'uin. Xtintak-el cha'nin chi nra'xaj-pa ri chica ib'anun. Y quire' xquiquicuot inre'.
50002020	Y man jun chic c'o viq'uin ri junan ta ránima viq'uin, inche'l ri Timoteo, rumare' jaja' nrajo' nuna'iej ri chica ib'anun, y mare' altíra nquixruc'uxlaj.
50002021	Ri nic'aj chic ri ic'o viq'uin, jo'c ri nika chiquivach ijeje' ri niqui'an pensar, y man niqui'an ta pensar ri chica nic'atzin pa rusamaj ri Jesucristo.
50002022	Pero ri hermano Timoteo can otz ruc'aslien. Ivata'n chi jaja' inche'l valc'ual rub'anun, ruma samajnak viq'uin chi nakatzijuoj ri evangelio.
50002023	Inre' nivajo' nitak-el ri Timoteo iviq'uin, pero c'a niva'xaj-na ri chica xtiqui'ej ri achi'a' ri nca'b'ano juzgar vichin, xa nquilasas-el o manak.
50002024	Y cukul nuc'u'x riq'uin ri Ajaf, chi jaja' xtu'on chuva inre' chi cha'nin xquitiquir xquib'aka iviq'uin.
50002025	Pero vacame xin'an pensar chi ri hermano Epafrodito nitak yan el iviq'uin; ixre' xitak-pa jaja' viq'uin chi xiruto' riq'uin ri xc'atzin chuva. Can kach'il c'a ki' y junan katijuon kak'ij riq'uin pa rusamaj ri Dios.
50002026	Ri Epafrodito ya nrajo' nquixrutz'at y altíra nib'isuon, ruma rata'n chi ixre' xivaxaj chi xyavaj.
50002027	Y can ketzij chi jaja' altíra xyavaj y jub'a' ma xcon. Pero ri Dios xujoyovaj roch y xujoyovaj je' noch inre'. Ruma xa ta xcon ri Epafrodito, xpa ta chic jun b'is riq'uin vánima, ruma ya nquib'isuon.
50002028	Rumare' nivajo' chi ya nitak-el iviq'uin, chi niquicuot ri ivánima antok xtitz'at. Y antok c'o chic iviq'uin, inre' man chic xquib'isuon ta más.
50002029	Antok xtib'aka iviq'uin, can quixquicuot y riq'uin nojiel ivánima tib'ana' recibir, ruma junan iniman ri Ajaf riq'uin. Can tiya' quik'ij ri hermanos ri i-inche'l jaja'.
50002030	Ruma ri hermano Epafrodito jub'a' ma xcon ruma rusamaj ri Cristo. Ixre' xitak-pa jaja' pan ic'axiel chi xiruto', y jaja' jub'a' ma xcon ruma xu'on ri samaj.
50003001	Hermanos, vacame ni'ej chiva chi tiquicuot ri ivánima riq'uin ri Ajaf. Chinoch inre', nak kax nina' chi nitz'ib'aj chic el chiva jun b'ay ri ya nu'e'n chiva, ruma can nic'atzin.
50003002	Can tib'ana' cuenta-ivi' chiquivach ri vinak ri niqui'an inche'l niqui'an ri itziel tak tz'e', ruma niqui'ej chi i-rusamajiel ri Dios y xa ja ri itziel tak kax ri niqui'an; y niqui'ej chi nic'atzin chi ni'an ri circuncisión cha jun vinak chi nicolotaj.
50003003	Pero choch ri Dios, ojre' c'a ri b'anun ri circuncisión riq'uin kánima, ruma c'o chic ri Espíritu Santo kiq'uin chi nkojruto' chi nakaya' ruk'ij ri Dios. Y nkojquicuot naka'ej chi ya xkanimaj ri Cristo Jesús y man nic'atzin ta chi ni'an ri circuncisión chika chi nkojcolotaj.
50003004	Xa ta ruma ri otz ri kab'anun pa kac'aslien, rumare' nkojcolotaj, ja ta inre' ri na'ay nquicolotaj. Ruma ri nuc'aslien inre' más otz choch ri quic'aslien ri nca'e'n chi nca'colotaj ruma otz quic'aslien.
50003005	Ruma inre' ocho (vakxaki') k'ij quinalax antok x'an ri circuncisión chuva. Inre' in jun israelita, in rumáma can ri Benjamín. Ri ntie-nata' i-hebreos. Inre' xinuoc jun fariseo, rumare' xintej nuk'ij chi xin'an ri nu'ej ri ru-ley ri Moisés.
50003006	Can riq'uin nojiel vánima xa'n'an perseguir ri quiniman chic ri Jesucristo ri ni'e'x iglesia chica, xin'an chica chi xqui'an sufrir, ruma xin'an pensar chi quire' nrajo' ri Dios. Inre' can xinna' chi choj ri nuc'aslien, ruma xintej nuk'ij chi xin'an ri nu'ej ri ru-ley ri Moisés.
50003007	Nojiel re' can i-otz chinoch inre'; pero antok xi'ka pano' (xin'an entender) chi xa man jun nca'c'atzin chuva, ja xa'nya' can ruma xinvajo' ri Cristo.
50003008	Nojiel ri can nuyo'n vánima riq'uin, ya xinya' can. Man jun chic quikalien chinoch inre'. Quire' xin'an ruma xinvatamaj roch ri Vajaf Jesucristo. Ruma ri Cristo, xinya' can nojiel, ruma mies chinoch. Quire' xin'an ruma nivajo' chi ri Cristo ntuoc Vajaf,
50003009	y ruma nivajo' chi jo'c jun ni'an riq'uin jaja'. Nivajo' chi ntiel chi man jun chic nu-pecado choch ri Dios. Ri ru-ley ri Moisés man niya' ta chic vánima riq'uin, ruma vata'n chi man nquitiquir ta ni'an nojiel ri nu'ej. Can xincukub'a' nuc'u'x riq'uin ri Cristo; rumare' ri Dios xu'on chuva chi man jun chic nu-pecado choch jaja'. Y quire' nu'on chica quinojiel ri niquicukub'a' quic'u'x riq'uin ri Cristo.
50003010	Can nivajo' nivatamaj más roch ri Cristo y nisamaj ri ru-poder ri Dios pa nuc'aslien, inche'l ri poder ri xucusaj antok xuc'asuoj ri Cristo chiquicajol ri quiminaki'. Nivajo' ni'an sufrir ruma ri ruch'ab'al ri Dios, can inche'l xu'on sufrir ri Cristo. Nivajo' nic'ut chi inre' can inche'l xicon riq'uin ri Cristo choch ri cruz.
50003011	Can nitej nuk'ij, ruma nivajo' nquic'astaj chiquicajol ri quiminaki' y nquib'ac'ujie' chicaj riq'uin ri Dios.
50003012	Inre' man ni'an ta chi ya viluon chic nojiel ri c'o riq'uin ri Cristo. Ni man ni'an ta je' chi can ja'al chic ri nuc'aslien, ruma xa c'a ja nitej nuk'ij chi ntuoc vichin nojiel ri c'o riq'uin ri Cristo Jesús; jare' ri xrajo' chuva antok xirayuoj.
50003013	Hermanos, inre' man ni'ej ta chi ya xa'nvil nojiel ri c'o chicaj riq'uin ri Cristo, xa nitej nuk'ij chi nivil. Ri ni'an pensar jo'c ri nca'pa chinoch-apa y man nca'c'atzin ta chic chuva chi ni'an pensar ri ya xa'k'ax.
50003014	Can nitej nuk'ij chi nquib'aka chupan ri meta, ruma nivajo' nich'ec ri premio ri nuya' ri Dios. Y ruma ri Cristo Jesús, ri Dios xirayuoj inre'.
50003015	Inre' nivajo' chi konojiel ri ketzij kayo'n chic kánima riq'uin ri Dios quire' ta naka'an pensar. Y xa ixre' man ja ta re' ri nti'an pensar, ri Dios je' xtu'ej chiva.
50003016	Pero chirij ri ruyo'n ri Dios chika, can quire' c'a nrajo' chi naka'an pa kac'aslien y can junan ta naka'an pensar konojiel.
50003017	Hermanos, tib'ana' inche'l ri ni'an inre'; y tib'ana' inche'l niqui'an ri nic'aj chic hermanos chicajol, ri can niqui'an je' inche'l ni'an inre'.
50003018	Ruma iq'uiy ri itziel niquitz'at ri Cristo y man niquinimaj ta chi jo'c riq'uin ri rucamic choch ri cruz nkojcolotaj. Y re' q'uiy c'a mul nu'e'n chic chiva, y vacame can nquinuok' ninataj chiva.
50003019	Pa ruq'uisb'al, ijeje' xa pa k'ak' xca'b'aka-ve. Jo'c ri va'en ri ninataj chica, y jare' acunak qui-dios. Y niqui'an chi i-nima'k tak vinak y man nca'q'uix ta ruma ri niqui'an, ruma chiquivach ijeje' can otz ri niqui'an. Can b'anak cánima chirij ri kax ri c'o vave' choch-ulief.
50003020	Pero ojre' oj richin chic ri chicaj, ri pache' c'o-ve ri Ajaf Jesucristo ri Ka-Salvador (caloy-kichin), y nkojquicuot kayo'ien ri k'ij antok xtipa chic.
50003021	Ri ka-cuerpo vacame man jun rakalien, pero xtalka jun k'ij antok ri Jesús xtuc'ax, y xkojuoc inche'l jaja' ri can c'o ruk'ij. Quire' xtu'on chika ruma jaja' can nem ri ru-poder, y ja poder re' ri nucusaj chi nic'ujie' nojiel pa ruk'a'.
50004001	Rumare' hermanos, can tiya' ivuchuk'a' riq'uin ri Ajaf Jesucristo. Inre' altíra nquixvajo' y nirayij je' nquixtz'at jun b'ay chic. Inre' nquiquicuot ivuma ixre', ruma riq'uin ri ic'aslien, k'alaj chi otz ri samaj ri xin'an chicajol; rumare' vacame can ix inche'l jun nu-premio.
50004002	Nic'utuj favor chica ri hermanas Evodia y Síntique chi junan cánima tiquib'ana', ruma quiniman chic ri Ajaf.
50004003	Y atre' ri at vach'il, ri atc'o chupan rusamaj ri Dios, nic'utuj favor chava chi ca'to' ri ca'ye' hermanas re' chi junan cánima tiquib'ana', ruma ijeje' quitijuon quik'ij je' chupan rusamaj ri Dios; can junan xojsamaj chi xkatzijuoj ri evangelio. Junan xa'samaj viq'uin, quiq'uin ri hermano Clemente y nic'aj chic hermanos. Can c'o chic quib'e' chicaj, tz'ib'an chic chupan ri libro richin ri c'aslien.
50004004	Siempre tiquicuot ri ivánima riq'uin ri Ajaf. Jun chic b'ay ni'ej: ¡Siempre tiquicuot ri ivánima!
50004005	Otz ino'j tib'ana' quiq'uin quinojiel vinak. Ruma ri Ajaf ya nipa chic.
50004006	Man tich'ujirisaj-ivi' chirij chica-na kax, xa tiya' nojiel pa ruk'a' ri Dios, y tic'utuj cha jaja' ri nic'atzin chiva, y man timastaj je' chi ntiya' tiox b'a' cha.
50004007	Xa quire' xti'an, ri paz ri nipa riq'uin ri Dios xtic'ujie' riq'uin ivánima; y ri paz re' can xtuchajij ri ivánima y xquixruto' riq'uin ri nti'an pensar. Quire' xtu'on chiva ruma jo'c jun ib'anun riq'uin ri Jesucristo. Y ri paz re' man xti'ka ta pa kave' otz (man xtaka'an ta entender otz), ruma can nem ri samaj nu'on.
50004008	Y pa ruq'uisb'al hermanos, ja ri ketzij, ri c'o ruk'ij, ri choj, ri sak, ri ja'al y ri c'o otz rub'ixic, ri can otz, y ri nika choch ri Dios, jare' ri tib'ana' pensar.
50004009	Can ja ri xivatamaj, ri xinimaj, ri xivaxaj y ri xitz'at viq'uin, jare' tib'ana'. Y ri Dios ri niyo'n paz, can xtic'ujie' iviq'uin.
50004010	Altíra niquicuot vánima y niya' tiox b'a' cha ri Ajaf ivuma. Ruma xinataj chic pa chiva chi nquinito' chic pa jun b'ay. Pero re' man ruma ta chi xinimastaj can, man quire' ta, xa ruma man ix-tiquirnak ta.
50004011	Y nojiel re' man ni'ej ta chiva ruma c'o nic'atzin chuva. Man quire' ta. Ruma inre' nquiquicuot antok c'o viq'uin ri nic'atzin chuva; y xa manak, nquiquicuot je'.
50004012	Vata'n nik'asaj ri nuc'aslien antok man jun kax c'o viq'uin y vata'n je' nik'asaj ri nuc'aslien antok c'o q'uiy kax viq'uin. Q'uiy xinvatamaj yan y nquiquicuot riq'uin ri chica nik'asaj, xa c'o ri chica nitej o manak, xa c'o q'uiy kax viq'uin o manak.
50004013	Nojiel nquitiquir ni'an ruma ja ri Cristo niyo'n vuchuk'a'.
50004014	Mesque quire' nub'anun, ixre' otz ri xi'an, chi xijoyovaj-pa noch y xina' ri sufrimiento ri pache' inc'o-ve.
50004015	Ixre' hermanos aj-Filipos, can ivata'n chi antok xinalka iviq'uin na'ay y nuc'amun-pa ri evangelio chiva, después antok xiniel-el iviq'uin Macedonia, jo'c ixre' xiya-el chuva; man jun chic iglesia xyo'n-el chuva, jo'c ixre' quire' xi'an.
50004016	C'a inc'o pa tanamet Tesalónica antok xyo'x chuva ri itakuon-pa ixre' chi nquinito'. Man jo'c ta jun b'ay quire' xi'an antok xic'ujie' chire'.
50004017	Y ruma xinataj chic pa chiva, can niquicuot ri vánima, pero man ruma ta ri xitak-pa chuva. Inre' nquiquicuot ruma vata'n chi xtiyo'x jun utzulaj ruc'axiel chiva.
50004018	Vacame c'o chic nojiel viq'uin, ruma ri hermano Epafrodito xalruya' chuva ri itakuon-pa. Rumare' man jun chic nu'on falta chuva, ruma can q'uiy ri xitak-pa chuva. Ri xi'an viq'uin, can jub'ul ruxla' choch ri Dios, can nika choch, y xu'on recibir.
50004019	Ri Ka-Dios ri can c'o-ve ruk'ij y can c'o altíra rub'ayomal, xtuya' c'a nojiel ri xtic'atzin chiva ruma jo'c jun ib'anun riq'uin ri Cristo Jesús.
50004020	Ri Katata' Dios can tiyo'x ruk'ij richin nojiel tiempo. Amén.
50004021	Tiya' jun saludo chica quinojiel ri santos hermanos ri jo'c jun quib'anun riq'uin ri Cristo Jesús. Ri hermanos ri ic'o viq'uin niquitak-el je' jun saludo.
50004022	Can quinojiel c'a ri santos hermanos niquitak-el jun saludo chiva. Pero ri más nca'jo'n chi niquitak-el jun saludo chiva, ja ri nca'samaj pa rachuoch ri César.
50004023	Ja ta ri ru-favor ri Kajaf Jesucristo tic'ujie' iviq'uin chi'ixvonojiel. Amén.
51001001	Inre' Pablo, in ru-apóstol ri Jesucristo ruma quire' nrajo' ri Dios. Can junan ojc'o riq'uin ri hermano Timoteo,
51001002	antok nakatak-el va carta va chiva ixre' santos hermanos ri ixc'o pa tanamet Colosas, ri iyo'n ivánima riq'uin ri Cristo. Ja ta ri favor y ri paz ri nuya' ri Katata' Dios y ri Ajaf Jesucristo tic'ujie' riq'uin ivánima.
51001003	Siempre naka'an orar pan i-cuenta ixre', y nakaya' tiox b'a' cha ri Dios ri Rutata' ri Kajaf Jesucristo,
51001004	ruma xkaxaj chi cukul ic'u'x riq'uin ri Cristo Jesús y can nqui'vajo' quinojiel ri santos hermanos,
51001005	ruma ivoyo'ien ri ruyacuon ri Dios chiva chicaj. Y re' xina'iej chi c'o, antok xivaxaj ri evangelio, ri can ketzij.
51001006	Y antok xivaxaj y can ketzij xi'ka pan ive' (xi'an entender) ri ru-favor ri Dios, can ix q'uiy ri xinimaj. Y ri evangelio b'anak nojiel tanamet choch-ulief. Can iq'uiy ri vinak ri xquinimaj y niq'uiy ri quic'aslien, inche'l ixre'.
51001007	Y riq'uin ri hermano Epafras xivatamaj ri ruch'ab'al ri Dios. Ojre' altíra nakajo' jaja' y junan naka'an ri samaj, jaja' otz nisamaj pa rusamaj ri Cristo chire' chicajol.
51001008	Y antok jaja' xalka kiq'uin, xalru'ej chika chi ixre' can altíra ntivajo-ivi', ruma c'o ri Espíritu Santo iviq'uin.
51001009	Rumare', xa-jan antok xkaxaj re', ojre' man oj-tanal ta chi naka'an orar pan i-cuenta. Nakac'utuj cha ri Dios chi tu'on chiva chi xtivatamaj otz ri nrajo' jaja', y chi tuya' je' nojiel no'j espiritual chiva y chi xti'ka pan ive' (xti'an entender) nojiel kax espiritual.
51001010	Quire' nakac'utuj cha ri Dios, ruma nakajo' chi ixre' ntivuc'uaj jun c'aslien inche'l ri c'aslien ri nic'atzin niquic'uaj ri quiniman chic ri Ajaf Jesucristo. Chi ixre' siempre ntivuc'uaj ta jun c'aslien ri nika choch jaja'. Can ta más y más nti'an ri otz, y ntivatamaj ta más chirij ri Dios.
51001011	Nakajo' c'a chi ri Dios nuya' q'uiy i-poder, ruma jaja' c'o ruk'ij y can nem ri ru-poder. Y ri poder ri xtuya', can xtic'atzin chiva chi nic'ujie' i-paciencia y chi nticoch' nojiel.
51001012	Y nquixquicuot ntiya' tiox b'a' cha ri Katata' Dios, ruma rub'anun chika konojiel chi nuya' ka-herencia chila chicaj, junan quiq'uin ri nic'aj chic santos hermanos.
51001013	Ri Katata' Dios ya xojrucol pa ruk'a' ri rajaval ri k'aku'n y xojruya' pa ruk'a' ri Ruc'ajuol ri altíra nrajo'.
51001014	Ri Ruc'ajuol ri Dios xcon kuma ojre' y x'in ruquiq'uiel, y rumare' ya xojcolotaj y x'an perdonar ri ka-pecados.
51001015	Ri Dios man k'alaj ta nitz'iet, pero nik'alajin ruma ri Ruc'ajuol. Ri Ruc'ajuol c'o na'ay y más nem chiquivach quinojiel ri kax ri c'o.
51001016	Ruma jaja' xb'ano nojiel ri c'o chila chicaj y ri ic'o choch-ulief. Ri nca'tz'atataj y ri man nca'tz'atataj ta, mesque ángeles, o gobiernos ri ic'o chicaj, o nem quik'ij ri ic'o chicaj, o c'o poder pa quik'a' ri ic'o chicaj; can quinojiel ruma jaja' ic'o, y nojiel ri xa'ru'on, can richin chi niquiya' ruk'ij jaja'.
51001017	Ri Cristo can c'o-ve na'ay choch nojiel ri kax, y jaja' c'uayuon quichin.
51001018	Jaja' ri jolomaj ri c'o pa kave' ojre' ri kaniman, ri oj ru-iglesia y oj-acunak ru-cuerpo. Jaja' ri niyo'n kac'aslien, jaja' ri xc'astaj-pa na'ay chiquicajol ri quiminaki'. Rumare' jaja' más c'o ruk'ij chiquivach nojiel ri ic'o.
51001019	Can ja-ve re' xrajo' ri Dios, chi ri Ruc'ajuol i-junan riq'uin jaja'. Ri Ruc'ajuol, can Dios je'.
51001020	Y antok ri Ruc'ajuol x'in ri ruquiq'uiel, ri Dios xu'on chica quinojiel ri ic'o choch-ulief y ri ic'o chicaj, chi nca'jiel chic pa riq'uin jaja' mismo ruma xu'on chi xc'ujie' ri paz chiquicajol ruma ri Ruc'ajuol xcon choch cruz.
51001021	Y rub'anun-pa, ixre' nem icajol riq'uin ri Dios ruma ri itziel tak ino'j y ri itziel tak kax ri xa'i'an. Ruma nojiel ri xa'i'an, xic'ut chi ix ru-enemigos ri Dios. Pero vacame ixre' xixjiel chic pa riq'uin ri Dios,
51001022	ruma ri samaj ri xu'on ri Ruc'ajuol ri Dios antok xpa choch-ulief. Can xuoc vinak inche'l ojre' y xcon choch cruz, chi quire' ixre' can sak ic'aslien, manak chic i-pecado y man jun itziel kax nilitaj chivij antok xquixb'aka choch,
51001023	xa ketzij chi cof ixc'o chupan ri cukb'al c'u'x riq'uin ri Dios y man jun kax nisiluon ivichin. Nic'atzin chi riq'uin nojiel ivánima ntivoyo'iej-apa ri nu'ej chupan ri evangelio. Ixre' can ivaxan chic otz, y ja je' re' ri ya xb'aka quiq'uin quinojiel ri vinak ri ic'o choch-ulief. Y chi nitzijos, ri Dios xu'on chuva inre' Pablo chi xinuoc rusamajiel.
51001024	Ivuma ixre' inre' ni'an sufrir vacame. Pero man nquib'isuon ta, inre' xa nquiquicuot. Ruma ri sufrimiento ri nik'asaj, can inche'l ri sufrimiento ri xuk'asaj ri Cristo ruma ri iglesia, ri ru-cuerpo jaja'.
51001025	Y inre' xinuoc samajiel richin ri iglesia re', y ri samaj ri xuya' ri Dios chuva inre', can chicajol ixre' ri man ix israelitas ta. Y jaja' nrajo' chi caval ri ruch'ab'al nitzijuoj chiva.
51001026	Ri ruch'ab'al ri Dios xa inche'l avan-pa chiquivach ri vinak ojier can tiempo. Xa c'a vacame xc'ut chakavach ojre' ri oj santos ralc'ual.
51001027	Can chika ojre' ri Dios xuc'ut ri c'o riq'uin ri inche'l jun nem b'ayomal y c'o ruk'ij, y vacame ri Cristo c'o chic riq'uin ivánima ixre' ri man ix israelitas ta y rumare' ivoyo'ien ri k'ij chi xquixb'ac'ujie' riq'uin jaja' chupan ri utzulaj lugar ri c'o chicaj.
51001028	Ojre' ja ri Cristo nakatzijuoj. Naka'ej chica quinojiel chi tiquiya' can ri pecado, y riq'uin nojiel utzulaj no'j nca'katijuoj quinojiel. Quire' naka'an ruma nakajo' chi niq'uiy otz quic'aslien quinojiel ri niquinimaj ri Cristo Jesús.
51001029	Inre' nitej nuk'ij chi niq'uiy quic'aslien quinojiel. Y chi ni'an ri samaj re', nicusaj nojiel ri poder ri ruyo'n ri Cristo chuva y ri poder re' can nem.
51002001	Nojiel re' ni'ej chiva ruma nivajo' chi ixre' ntivatamaj chi ixc'o riq'uin vánima y altíra ni'an orar pan i-cuenta. Y quire' je' ni'an pa qui-cuenta ri hermanos ri ic'o pa tanamet Laodicea, y pa qui-cuenta quinojiel ri hermanos ri man jun b'ay quitz'atuon noch.
51002002	Quire' ni'an ruma nivajo' chi nquix'an consolar ixvonojiel y chi ntivajo-ivi'. Nivajo' chi niq'uiy ta ri no'j ri c'o iviq'uin, ri inche'l jun b'ayomal, chi ntivatamaj ri man e'n ta chiquivach ri vinak ojier can tiempo chirij ri Katata' Dios y chirij ri Cristo.
51002003	Riq'uin ri Cristo nilitaj nojiel ri utzulaj tak no'j y nojiel ri kata'n, ri inche'l b'ayomal.
51002004	Y nojiel re' xin'ej chiva, ruma inre' nivajo' chi ixre' man quix'an engañar cuma ri vinak ri nca'quicusaj utzulaj tak tzij jo'c chi nquixka pa quik'a'.
51002005	Y mesque man inc'o ta apa iviq'uin, ni man in-pa'l ta apa iviq'uin, ri nu-espíritu c'o-apa iviq'uin. Can nquiquicuot ruma vata'n chi choj ix-b'anak y cof ib'anun chi icukub'an ic'u'x riq'uin ri Cristo.
51002006	Ixre' iniman ri Ajaf Jesucristo, rumare' tivuc'uaj jun c'aslien otz; quire' tib'ana' ruma jo'c jun ib'anun riq'uin jaja'.
51002007	Can quixc'ujie' riq'uin ri Cristo, y tic'ujie-ka ixie' riq'uin. Can siempre ticukub'a' ic'u'x riq'uin, inche'l xivatamaj antok xc'ut chivach. Y siempre tiya' tiox b'a' cha ri Dios.
51002008	Can tib'ana' cuenta-ivi' chi quire' man nquix'an ta engañar cuma ri vinak ri xa ja ri nima'k tak no'j richin ri roch-ulief ri niquic'ut, no'j ri xa man jun rakalien. Ruma xa tradiciones y pensamientos quichin vinak y man riq'uin ta ri Cristo patanak-ve.
51002009	Ruma riq'uin ri Cristo nik'alajin-ve chica ri Dios; ruma jaja' can Dios je'.
51002010	Ixre' man jun chic kax nquixrajo' ruma c'o chic ri Cristo riq'uin ivánima. Y ja ri Cristo ri c'o pa quive' ri ángeles y ri c'o autoridad pa quik'a' ri ic'o chicaj.
51002011	Ixre' ri c'o ri Cristo riq'uin ivánima, can b'anun chic ri circuncisión chiva, pero ri circuncisión re' man junan ta riq'uin ri niqui'an ri vinak. Ri circuncisión ri xu'on ri Cristo chiva, ja ri xralasaj ri itziel tak kax ri c'o riq'uin ivánima; ri nib'ano chiva chi nti'an pecar.
51002012	Antok xix'an bautizar, can inche'l xixmuk junan riq'uin ri Cristo, y can inche'l xixc'astaj je' junan riq'uin. Quire' xi'an ruma xicukub'a' ic'u'x riq'uin ri ru-poder ri Dios, poder ri xc'asuon richin ri Cristo chiquicajol ri quiminaki'.
51002013	Rub'anun-pa, xa ix-quiminak chupan ri i-pecados, y xi'an ri itziel tak kax ri xirayij. C'a maja' ti'an ri circuncisión chiva ruma ri Cristo. Pero vacame ri Dios xu'on chiva chi junan xixc'astaj riq'uin ri Cristo ruma xu'on perdonar ri i-pecados.
51002014	Y rub'anun-pa, chi konojiel ojre' nika ri castigo pa kave', ruma man xojtiquir ta xka'an nojiel ri nu'ej chupan ri ru-ley ri Dios. Pero ri Dios xojrucol choch ri castigo re'. Quire' xu'on ruma ri Cristo xb'ajix choch cruz kuma ojre'.
51002015	Y antok ri Cristo xcon choch cruz, xralasaj ri poder ri c'o pa ruk'a' ri Satanás y pa quik'a' quinojiel ri c'o autoridad ri ic'o chicaj. Can xch'acuon chiquij y xk'alajin chi xukasaj quik'ij.
51002016	Ruma ri Cristo ya xixrucol, mare' man jun tich'o' itziel chivij ixre' ruma ri ntitej o ruma ri ntikun, o ruma je' man nquixk'oyie' ta ri k'ij antok nalax ri ic' y ri k'ij richin uxlanien y nic'aj chic namak'ej.
51002017	Ruma nojiel re' xa rumuch'uch'il ri Cristo. Pero vacame, jaja' c'o kiq'uin y man chic nic'atzin ta ri rumuch'uch'il.
51002018	Man jun timajo chiva ri premio ri c'o chicaj, man quixka pa quik'a' ri vinak ri niqui'an chi man jun quikalien, y niquiya' quik'ij ri ángeles. Ri vinak ri niqui'an quire', niqui'an chi q'uiy cata'n chirij ri man i-quitz'atuon ta. Ijeje' mesque i-ch'ute'k-oc niqui'an, xa niquina' chi i-nima'k y jo'c niqui'an pensar ri itziel tak kax ri niquirayij.
51002019	Ijeje' xa man ic'o ta riq'uin ri Cristo ri jolomaj, ri c'o pa kave' konojiel ri kaniman chic. Jaja' nib'ano chika ojre' ri oj-acunak ru-cuerpo chi niq'uiy ri kac'aslien. Y nu'on chika chi jo'c jun kab'anun konojiel inche'l nrajo' ri Dios. Xa can inche'l ri ru-cuerpo jun vinak, ja'al quic'uan-qui' y quitz'amuon-qui' ruma ri ib'ach'.
51002020	Ixre' can inche'l xixcon riq'uin ri Cristo antok jaja' xcon, rumare' ix-quiminak chic choch ri no'j richin ri roch-ulief. Y xa quire' ib'anun, ¿karruma c'a nti'an ixre' ri niqui'ej ri vinak ri xa richin ri roch-ulief?
51002021	Ruma ijeje' niqui'ej chiva: Man ticusaj la, man titej la, ni man titz'om la, nca'cha' chiva.
51002022	Nojiel ri tzij inche'l re' ri nca'e'x y ri nca'c'ut, xa quino'j vinak. Ruma chirij ri kax, kata'n chi ri Dios ruyo'n chi nca'q'uis.
51002023	Can ketzij chi nojiel re' can inche'l c'o q'uiy no'j ruc'uan. Niqui'ej chi kaya' quik'ij ri ángeles. Niqui'ej chi kab'ana' ch'ute'n y kab'ana' castigar ri ka-cuerpo. Pero nojiel re' man nicovin ta chirij ri itziel tak kax ri nurayij ri ka-cuerpo.
51003001	Y ruma ixre' ya xixc'astaj riq'uin ri Cristo antok jaja' xc'astaj, can qui'canuj ri kax ri i-richin ri chicaj, pache' c'o-ve ri Cristo, tz'uyul pa ru-derecha ri Dios.
51003002	Can ja ri kax ri c'o chila chicaj qui'b'ana' pensar y man ja ta ri kax ri ic'o choch-ulief.
51003003	Ruma ixre' ya xixcon choch ri itziel tak kax ri i-richin ri roch-ulief, y vacame c'o chic ic'aslien riq'uin ri Cristo, y jo'c jun ib'anun riq'uin ri Dios ruma ri Cristo.
51003004	Y ja c'a ri Cristo ri ic'aslien, y antok jaja' xtipa chic jun b'ay, can riq'uin namalaj ruk'ij y ixre' je' can xtik'alajin chi c'o ik'ij.
51003005	Rumare', man chic qui'an ri itziel tak kax ri nca'irayij, ri xa i-richin ri roch-ulief; xa tiquimisaj ri itziel tak kax ri nca'pa pan ijaluon. Ri achi'a' y ri ixoki' man tiquicanuj-qui' chi niqui'an pecado. Man ti'an kax tz'il. Man tiya' lugar chica ri itziel tak kax ri nca'irayij, xa qui'iya' can nojiel re'. Man tirayij chi jo'c ta iviq'uin ixre' c'o ta nojiel; ruma xa quire' nti'an, can itziel, can junan riq'uin chi ntiya' quik'ij ri ídolos.
51003006	Y ruma quire' ri nca'qui'an ri vinak ri man quiniman ta ri ruch'ab'al ri Dios, rumare' nika ri castigo ri xtuya' ri Dios pa quive'.
51003007	Ixre' je' quire' xi'an ojier can, antok c'a ivuc'uan ri itziel c'aslien.
51003008	Pero vacame man chic ti'an quire'. Man chic tic'ujie' ri ayoval riq'uin ivánima, ni man chic qui'an kax ri man i-otz ta ruma ivoyoval. Man tirayij chic nti'an jun kax itziel chica ri nic'aj chic, man jun kax itziel ti'ej chica ri vinak, man ca'iel itziel tak tzij pan ichi'.
51003009	Man titz'ak chic tzij chib'il-ivi'. Ruma ixre' ya xiya' can ri vieja c'aslien ri xivuc'uaj.
51003010	Vacame ivuc'uan jun c'ac'ac' c'aslien ri ruyo'n ri Dios chiva. Y jaja' nu'on cha ri c'aslien re' chi niq'uiy y nquixuoc inche'l jaja'. Quire' nu'on chiva, chi quire' otz xtivatamaj roch jaja'.
51003011	Y ruma ri c'ac'ac' c'aslien, man jun diferencia nu'on xa israelita o xa man israelita ta, xa b'anun ri circuncisión cha o xa man b'anun ta cha, xa c'o ruk'ij o xa manak, xa esclavo o xa libre. Ri nic'atzin ja chi ri Cristo c'o riq'uin kánima konojiel.
51003012	Ri Dios altíra nkojrajo'; can xojrucha' y oj santos ralc'ual. Rumare' nic'atzin chi siempre nakajoyovaj quivach quinojiel. Nic'atzin chi kab'ana' ch'ute'n, otz kano'j quiq'uin quinojiel, kacach'o' nojiel ri nipa chikij, tic'ujie' ka-paciencia.
51003013	Antok c'o jun nu'on jun kax itziel chiva, ticach'o'. Y can inche'l xu'on ri Cristo chi xu'on perdonar ri i-pecados ixre', can quire' je' tib'ana' ixre' chica ri nic'aj chic.
51003014	Pero ri más nic'atzin ja chi nic'ujie' ri amor iviq'uin. Ruma xa nqui'vajo' ri nic'aj chic, can nu'on chiva chi junan ivach.
51003015	Y riq'uin ivánima can nic'atzin je' chi tic'ujie' ri paz ri nuya' ri Dios, y ja ta re' ri nuc'uan ivichin. Rumare' xixrayuoj ri Dios, chi xi'an jun cuerpo quiq'uin quinojiel ri quiniman chic. Nic'atzin je' chi siempre tiya' tiox b'a' cha ri Dios.
51003016	Can nic'atzin je' chi ri ivánima nojnak riq'uin ri ruch'ab'al ri Cristo. Can riq'uin nojiel no'j titijuoj-ivi' y tiya' ruchuk'a' ri ivánima chib'il-ivi'. Y tib'ixaj rub'e' ri Ajaf ruma ri ivánima nuya' tiox b'a' cha. Qui'ib'ixaj salmos, himnos y nic'aj chic b'ix ri nca'lax riq'uin ivánima ruma c'o ri Espíritu Santo iviq'uin.
51003017	Nojiel ri nti'an, tib'ana' pa rub'e' ri Ajaf Jesús. Y nojiel ri nti'ej, ti'ej pa rub'e' jaja'. Y siempre tiya' tiox b'a' cha ri Katata' Dios. Jo'c ruma ri Jesús nquixtiquir ntiya' tiox b'a' cha ri Dios.
51003018	Ixre' ixoki', tinimaj quitzij ri ivachajil, can otz nti'an quire' ruma iniman chic ri Ajaf.
51003019	Y ixre' achi'a', qui'ivajo' ri ivaxjayil, y man ti'an ivoyoval chica, xa siempre otz ino'j tib'ana' quiq'uin.
51003020	Ixre' ac'ola', siempre quixniman chica ri itie-itata', ruma jare' ri nika choch ri Ajaf.
51003021	Y ixre' tata'j, man tiyac quiyoval ri ivalc'ual. Man otz ta chi nak'ax ruve' nti'an chica, ruma xa xtiquimalij quic'u'x.
51003022	Ixre' esclavos, siempre quixniman chica ri ivajaf. Man ti'an chi jo'c nquixsamaj antok ic'o ri ivajaf iviq'uin, jo'c chi ntivajo' chi nquixtz'iet chi ix utzulaj tak esclavos. Nic'atzin chi riq'uin nojiel ivánima tib'ana' ri quisamaj, ruma ri Dios can nquixrutz'at-pa chicaj.
51003023	Nojiel c'a ri nti'an, can riq'uin nojiel ivánima tib'ana'. Inche'l xa ja ri rusamaj ri Ajaf Jesucristo ri nti'an y man quichin ta ri vinak.
51003024	Y ri Ajaf Jesucristo xtuya' jun i-premio ruma rusamaj jaja' ri nti'an; y ri premio re' ja ri herencia ri c'o chicaj.
51003025	Pero ri nib'ano itziel tak kax, xtiyo'x ruc'axiel cha ruma ri nu'on. Ruma ri Dios man nutz'at ta xa c'o ruk'ij jun vinak o manak; ri nutz'at ja ri chica nca'ru'on.
51004001	Ixre' ajaf, jo'c ri otz y ri choj tib'ana' quiq'uin ri esclavos; ruma talka pan ive' chi ixre' je' c'o jun Ivajaf chicaj.
51004002	Can siempre tib'ana' orar, y c'as ta ri ijaluon antok nti'an orar, y siempre tiya' tiox b'a' cha ri Dios.
51004003	Y tib'ana' je' orar pa ka-cuenta ojre', chi quire' ri Dios nujak ta puerta chakavach chi quire' nakatzijuoj chica ri vinak ri man e'n ta chica ojier can, chi jo'c ruma ri Cristo nkojcolotaj. Y ruma nitzijuoj re', xiyo'x pa cárcel.
51004004	Tic'utuj cha ri Dios chi otz y k'alaj rub'ixic ni'an antok xtintzijuoj ri ruch'ab'al.
51004005	Y ixre' tivatamaj quixc'ujie' chiquicajol ri vinak ri man quiniman ta ri Cristo. Can otz ino'j tib'ana' quiq'uin. Man tiya' chi choj quire' nak'ax ri tiempo.
51004006	Can otz ta nojiel ri nti'ej. Can ta inche'l c'o atz'an riq'uin ri itzij chi quire' c'o ruqui'al, chi quire' antok c'o nic'utux chiva, ivata'n ri chica nti'ej.
51004007	Ri hermano Tíquico xtalrutzijuoj chiva ri chica nub'anun. Jaja' jun hermano ri altíra nivajo' y rujachuon-ri' chi nu'on ri rusamaj ri Ajaf y vach'il c'a chupan ri samaj.
51004008	Y jaja' ri nitak-el iviq'uin chi nuna'iej-pa ri chica ib'anun y chi ni'ruya' ruchuk'a' ivánima.
51004009	Y riq'uin jaja' nitak-el je' ri hermano Onésimo, ri alanak-pa iviq'uin ixre'. Ri Onésimo ruyo'n ránima riq'uin ri Dios, y altíra nivajo'. Ri ica'ye' hermanos re' xtiqui'ej chiva nojiel ri nib'anataj vave'.
51004010	Ri hermano Aristarco, ri c'o viq'uin pa cárcel, nutak-el jun saludo chiva; ri hermano Marcos, ri ru-sobrino ri hermano Bernabé, nutak-el je' jun saludo chiva, y ya xin'ej chiva chi xa nib'aka iviq'uin ri Marcos, can otz tib'ana' recibir;
51004011	y nutak-el je' jun saludo chiva ri hermano Jesús, ri ni'e'x je' Justo cha. Ri hermanos re' israelitas inche'l inre' y b'anun ri circuncisión chica. Ijeje' ri nca'to'n vichin chi nakatzijuoj ri ru-reino ri Dios chica ri vinak. Man jun chic nuvanakil nisamaj viq'uin, jo'c ijeje', y nquinqui'an consolar.
51004012	Ri hermano Epafras nutak-el jun saludo chiva. Ixre' can ivata'n roch jaja' ruma chila iviq'uin ixre' patanak-ve, y jun utzulaj ru-siervo ri Cristo. Jaja' riq'uin nojiel ránima nu'on orar pan i-cuenta. Can siempre nuc'utuj cha ri Dios chi ixre' cof quixpi'ie' pan ic'aslien choch ri Dios, can ta niq'uiy otz ri ic'aslien y can ta xti'an nojiel ri nrajo' ri Dios.
51004013	Inre' nitz'at chi ri hermano Epafras altíra nquixruc'uxlaj ruma ri nu'on ivuma ixre' y cuma je' ri hermanos ri ic'o pa tanamet Laodicea y ri ic'o pa tanamet Hierápolis.
51004014	Y ri hermano Lucas ri doctor, nutak-el je' jun saludo chiva; inre' altíra nivajo' jaja'. Ri hermano Demas nutak-el je' jun saludo chiva.
51004015	Tiya' jun saludo chica ri hermanos ri ic'o pa tanamet Laodicea. Y tiya' jun saludo cha ri Ninfas y cha ri iglesia ri niquimol-qui' pa rachuoch jaja'.
51004016	Y antok ixre' ib'anun chic leer va carta va chiquivach ri hermanos, titaka-el chi ti'an je' leer choch ri iglesia ri c'o pa tanamet Laodicea. Y quire' je' ri jun chic carta ri ni'an-el chica ijeje', nivajo' chi ixre' nti'an leer je'.
51004017	Y tib'ana' favor ti'ej cha ri hermano Arquipo chi tub'ana' ri samaj ri yo'n cha ruma ri Ajaf.
51004018	Inre' Pablo riq'uin nuk'a' nitz'ib'aj-el va saludo va. Y man timastaj chiva chi inc'o pa cárcel. Ja ta ri ru-favor ri Dios tic'ujie' iviq'uin. Amén.
52001001	Inre' Pablo, ri Silvano y ri Timoteo, nakatak-el va carta va chiva ixre' ri iglesia ri c'o Tesalónica. Ixre' jo'c jun ib'anun riq'uin ri Katata' Dios y ri Ajaf Jesucristo. Ja ta ri favor y ri paz ri nuya' ri Katata' Dios y ri Ajaf Jesucristo tic'ujie' riq'uin ivánima.
52001002	Ojre' siempre nquixkanataj pa tak ka-oraciones. Can siempre nakaya' tiox b'a' cha ri Katata' Dios ivuma ixre'.
52001003	Siempre nquixkanataj choch ri Katata' Dios ruma ri samaj ri nti'an ixre' ruma icukub'an ic'u'x riq'uin ri Jesucristo. Nalka pa kave' chi altíra nquixsamaj ruma ntivajo' ri Jesucristo. Y man chupunak ta ri esperanza iviq'uin richin ri k'ij chi xtitzalaj chic pa ri Kajaf Jesucristo.
52001004	Hermanos, ojre' kata'n chi ri Dios altíra nquixrajo', y kata'n je' chi ri Dios xixrucha' chi xixuoc richin jaja'.
52001005	Ruma antok xkatzijuoj ri evangelio chiva, man kayuon ta ojre' xkatzijuoj. Xa ja ri Espíritu Santo ri xto'n kichin chi xkatzijuoj riq'uin poder. Y ja ri Espíritu Santo ri xsamaj riq'uin ivánima. Can xk'alajin chivach chi ri xkatzijuoj chiva can ketzij. Y ixre' xitz'at che'l ri kac'aslien kuc'uan, ruma nakajo' ri otz chiva.
52001006	Y ixre' can xivuc'uaj jun c'aslien inche'l kac'aslien ojre' y inche'l ruc'aslien ri Ajaf Jesús. Ruma antok xinimaj ri ruch'ab'al ri Dios, can itziel xixtz'iet cuma ri vinak ri man quiniman ta ri ruch'ab'al ri Dios. Pero mesque ixre' xi'an sufrir, man xixb'isuon ta, ruma ja ri Espíritu Santo xu'on chiva chi xixquicuot.
52001007	Ixre' xixuoc jun ejemplo chiquivach ri quiniman je' ri Jesucristo ri ic'o nic'aj chic tanamet ri ic'o chupan Macedonia y ri ic'o chupan Acaya je', ruma ijeje' xca'xaj chi ixre' xinimaj ri Jesucristo.
52001008	Y man jo'c ta ri ic'o chupan Macedonia y Acaya caxan chi icukub'an ic'u'x riq'uin ri Dios, xa nojiel lugar nitzijos-ve. Y ruma quire' nitzijos chivij, x'a rutzijoxic ri ruch'ab'al ri Ajaf Dios. Y man nic'atzin ta chi ojre' nku'e'n quire'.
52001009	Ruma ijeje' mismo ri nca'e'n chi antok xojalka iviq'uin, otz xoji'an recibir. Niqui'ej c'a chi xinimaj ri c'aslic Dios y man xiya' ta chic quik'ij ri ídolos. Ixre' xa nti'an ri nrajo' ri ketzij Dios.
52001010	Y niquitzijuoj chi ivoyo'ien ri k'ij antok ri Jesucristo ri Ruc'ajuol ri Dios, xtipa chic jun b'ay chicaj. Ja ri Dios ri xpilisan-pa richin chiquicajol ri quiminaki', y jaja' ri xticalo kichin choch ri castigo ri xtipa.
52002001	Hermanos, ixre' ja'al ivata'n chi altíra rakalien chi xojalka iviq'uin y xkatzijuoj ri ruch'ab'al ri Dios chiva.
52002002	Y ivata'n je' chi antok maja' kojalka iviq'uin ixre', ojre' xkak'asaj yan sufrimientos y q'uiy yan ri x'an chika chupan ri tanamet Filipos, pero ri x'an chika chire' man xu'on ta chika chi xkaxi'ij-ki', ruma ri Dios xuya' kachuk'a' chi xojalka iviq'uin ixre' chi xkatzijuoj chiva ri ru-evangelio, mesque itziel xojtz'iet je' pan itanamit ixre'.
52002003	Y ri ruch'ab'al ri Dios ri xkatzijuoj chiva, can pa ruchojmil xkatzijuoj. Y man xka'an ta maña chiva. Y man xkatzijuoj ta ri ruch'ab'al ri Dios chiva, ruma c'o ta jun kax nakajo' chiva.
52002004	Xkatzijuoj ri evangelio chiva, ruma ja ri Dios ri xyo'n ri samaj re' chika. Quire' xu'on ruma jaja' rata'n chi nakajo' naka'an ri nika choch jaja'. Y ruma jaja' ri xyo'n ri samaj re' chika, ojre' riq'uin nojiel kánima naka'an ri samaj re', ruma nakajo' naka'an ri nika choch ri Dios, mesque man nika ta chiquivach ri vinak. Y ja ri Dios ta'mayuon ri chica rub'anun ri kánima, xa otz o man otz ta,
52002005	y jaja' rata'n chi antok xkatzijuoj ri ruch'ab'al chiva, man ruma ta nakajo' nakach'ec miera. Y ixre' je' ivata'n chi ojre' man xkacusaj ta utzulaj tak tzij chi xka'an ta maña chiva.
52002006	Man xkajo' ta je' chi ixre' y nic'aj chic xiya' ta kak'ij ojre', mesque otz ta ruma oj ru-apóstoles ri Cristo. Pero man xka'an ta quire'.
52002007	Ojre' xa altíra xixkajo', inche'l nu'on jun quitie' quiq'uin ri ral, can c'o quiq'uin, nca'rajo' y ja'al nca'rilij.
52002008	Y quire' ri xka'an ojre' chiva ixre'. Can xixkajo'. Rumare' xkatzijuoj ri ru-evangelio ri Dios chiva. Y man jo'c ta re'. Ruma xa ta xc'atzin chi xojcon ruma xixkato', can xka'an ta. Ruma altíra nquixkajo'.
52002009	Hermanos, ixre' ivata'n chi ojre' man jun b'ay c'o ta ri xkac'utuj chiva. Ojre' xojsamaj pak'ij chi chak'a' chi xkach'ec ri xc'atzin chika, ruma man xkajo' ta xkaya' jun aka'n chivij antok xojc'ujie' iviq'uin chi xkatzijuoj ri ru-evangelio ri Dios chiva.
52002010	Ri Dios can rata'n y ixre' je' can ivata'n chi antok ojre' xojc'ujie' iviq'uin, ri kac'aslien can otz choch ri Dios. Can xkuc'uaj jun choj c'aslien chivach ixre' ri iniman ri Jesucristo. Can man jun kax itziel xlitaj pa kac'aslien.
52002011	Ixre' ivata'n chi xka'an iviq'uin inche'l nu'on jun tata'j chica ri ralc'ual. Xixka'an consolar y xka'ej chiva chi man tiya' can, ni man timastaj ri Dios.
52002012	Xka'ej chiva chi tivuc'uaj jun choj c'aslien, ruma quire' nic'atzin naka'an ojre' ri oj richin ri Dios. Ruma ri Dios xojrayuoj chi nkojuoc chupan ri ru-reino y ri ru-gloria.
52002013	Ojre' siempre nakaya' tiox b'a' cha ri Dios ivuma ixre'. Ruma antok xkatzijuoj ri ruch'ab'al ri Dios chiva, can otz xi'an recibir. Y man xi'ej ta ka chi xa ruch'ab'al jun vinak, xa xi'ej chi ruch'ab'al ri Dios. Y can ketzij chi quire', y nu'on chiva ixre' ri iniman ri Jesucristo chi nic'axtaj ri ic'aslien.
52002014	Hermanos, antok ixre' xi'an sufrir pa quik'a' ri ivanakil ruma iniman ri Jesucristo, junan x'an chiva inche'l x'an chica ri nuvanakil israelitas ri quiniman je' ri Jesucristo, ri ru-iglesia ri Dios ri ic'o pa tak tanamet richin ri Judea. Ruma ijeje' can xqui'an je' sufrir pa quik'a' ri quivanakil israelitas, ruma quiniman ri Jesucristo.
52002015	Y ja mismo ri israelitas re' ri xa'e'n chi tiquimisas ri Ajaf Jesús, y vacame xojcalasaj-pa ojre'. Can quire' xqui'an ri vinak israelitas ri xa'c'ujie' ojier can, ruma iq'uiy profetas ri xa'quiquimisaj. Ri israelitas ri xa'c'ujie' ojier can y ri i-richin ri tiempo vacame, can i-junan. Man niqui'an ta ri nika choch ri Dios, y can itziel nca'quitz'at quinojiel ri vinak.
52002016	Ruma antok ojre' xkajo' xkatzijuoj ri ruch'ab'al ri Dios chica ri vinak ri man israelitas ta, chi nca'colotaj chupan ri qui-pecados, ri israelitas ri man quiniman ta ri Jesucristo xcajo' ta xojquik'at chi xkatzijuoj. Quire' nca'jin riq'uin ri qui-pecados ri israelitas, rumare' ri Dios ya ruyo'n ri castigo pa quive'.
52002017	Hermanos, ojre' mesque c'a jub'a' oc tiempo kojiel-pa iviq'uin, nquixkac'uxlaj. Pero mesque man ojc'o ta pa iviq'uin, ri kánima c'o-pa iviq'uin; can nakajo' chi nkojalka chic jun b'ay iviq'uin.
52002018	Y can xkatej kak'ij chi xoj'a ta iviq'uin; inre' Pablo q'uiy mul xinvajo' chi xoj'a ta, pero ri Satanás xuk'at chakavach.
52002019	Ojre' can nakajo' nkojalka iviq'uin, ruma niquicuot kánima chi ixre' iniman ri Jesucristo. Rumare' niquicuot kánima kayo'ien ri k'ij antok xtipa ri Kajaf Jesucristo. Ruma chupan ri k'ij re', xtiquicuot ri Jesucristo kiq'uin ojre' ivuma ixre', ruma c'o xc'atzin chi xkatzijuoj ri ruch'ab'al ri Dios chiva.
52002020	Ivuma ixre', ojre' c'o kak'ij y niquicuot kánima.
52003001	Ruma altíra xixkajo', man xkacoch' ta chic chi nakajo' nakana'iej ri chica ib'anun. Rumare' xka'ej chi otz nkojc'ujie' can kayuon pa tanamet Atenas,
52003002	y xkatak-el ri hermano Timoteo chi xixb'arutz'ata'. Jaja' jun je' ru-siervo ri Dios y nisamaj kiq'uin chi nutzijuoj ri ru-evangelio ri Cristo. Y xkatak-el chi ni'ruya' más ivuchuk'a' y nu'on je' chiva chi más ticukub'a' ic'u'x riq'uin ri Jesucristo,
52003003	chi quire' man jun chivach xtumalij ruc'u'x chupan ri sufrimientos y nuya' ta can ri Jesucristo. Ruma ixre' ivata'n chi pa kac'aslien ojre' ri kaniman chic ri Jesucristo, can nic'atzin chi nakak'asaj q'uiy sufrimientos.
52003004	Talka pan ive' chi antok xojc'ujie' iviq'uin, xka'ej chiva chi can nca'pa sufrimientos pa kac'aslien. Y can ivata'n otz chi inche'l xka'ej can chiva, can quire' xb'anataj.
52003005	Y ruma man xincoch' ta chic chi nivajo' nina'iej ri chica ib'anun, rumare' xintak-el ri Timoteo iviq'uin, chi nuna'iej-pa ri chica ib'anun, xa c'a icukub'an ic'u'x riq'uin ri Jesucristo. Ruma xin'ej-ka chi ri diablo ya xu'on chiva chi xiya' can ri Jesucristo, y xa man jun xc'atzin ri samaj ri xka'an chicajol.
52003006	Pero vacame xa niquicuot ri kánima ruma ya xkaxaj ri chica ib'anun. Ruma ya xtzalaj-pa ri Timoteo. Jaja' xalru'ej chika chi can icukub'an ic'u'x riq'uin ri Jesucristo, y ntivajo' je' ivi'. Xalru'ej je' chika chi ixre' c'a nkojinataj y can nkojivajo'. Y xalru'ej je' chi man jo'c ta ojre' ri nakarayij nquixkatz'at, xa quire' je' ntirayij ixre'.
52003007	Y rumare' hermanos, ojre' can xojquicuot ruma xkaxaj chi ixre' icukub'an ic'u'x riq'uin ri Jesucristo. Y mesque ojc'o chupan ri sufrimiento y c'o nu'on falta chakavach, xojru'on consolar.
52003008	Y ruma ixre' cof ixc'o riq'uin ri Ajaf Jesucristo, can xuya' jun c'ac'ac' kac'aslien xkana' antok xkaxaj re'.
52003009	¿Chica ta modo naka'an chi nakaya' tiox b'a' cha ri Dios ivuma ixre'? Ruma xi'an chika chi niquicuot kánima choch ri Ka-Dios.
52003010	Can pak'ij chi chak'a' nakac'utuj cha ri Dios chi xkojtiquir ta nakatz'at kavach iviq'uin. Chi quire' xtakac'ut más chivach ri ruch'ab'al ri Dios ri nic'atzin pan ic'aslien ixre' ri icukub'an ic'u'x riq'uin ri Jesucristo.
52003011	Rumare' nakajo' chi ri Katata' Dios y ri Kajaf Jesucristo xtu'on chika chi xkojtiquir xkub'aka iviq'uin.
52003012	Ojre' can altíra nquixkajo'. Y quire' je' nakajo' chi más tivajo-ivi' ixre', y qui'ivajo' je' quinojiel ri nic'aj chic vinak ri man quiniman ta ri Jesucristo. Y nakajo' chi ri Ajaf xtu'on chiva chi más nti'an quire'.
52003013	Chi quire' can ta ntiya' más ivuchuk'a' riq'uin ri Jesucristo, y can siempre sak nic'ujie' ri ic'aslien choch ri Katata' Dios, chi quire' man jun kax itziel nilitaj chivij antok ri Kajaf Jesucristo xtipa chic jun b'ay junan quiq'uin quinojiel ri santos ralc'ual.
52004001	Hermanos, antok xojc'ujie' iviq'uin, xka'ej chiva ri chica c'aslien ri nika choch ri Dios, y jare' tib'ana'. Y vacame naka'ej y naka'an rogar chiva pa rub'e' ri Ajaf Jesús chi man timalij nti'an ri otz. Y man jo'c ta naka'an rogar chiva, xa naka'ej chiva chi tib'ana' más y más ri nika choch ri Dios.
52004002	Ixre' can ja'al ivata'n ri instrucciones ri xka'ej chiva. Y xka'ej re' chiva, ruma quire' nu'ej ri Ajaf Jesús.
52004003	Ri Dios nrajo' chi can sak tic'ujie' ri ic'aslien choch. Jaja' man nrajo' ta chi nti'an inche'l niqui'an ri vinak ri niquicanuj-qui' chi niqui'an pecado.
52004004	Ixre' achi'a', tivatamaj quixc'ujie' otz quiq'uin ri ivaxjayil y qui'b'ana' respetar.
52004005	Man ti'an inche'l niqui'an ri vinak ri man cata'n ta roch ri Dios. Ruma ijeje' xa ja ri nurayij ri qui-cuerpo ri niqui'an.
52004006	Man taka'an maña cha jun hermano chi nkojc'ujie' riq'uin ri raxjayil. Ruma xa naka'an jun ch'o'j quire', ri Ajaf xtuya' ri castigo pa kave'. Jare' xka'ej chiva antok xojc'ujie' iviq'uin.
52004007	Ri Dios man xojrayuoj ta chi nakuc'uaj jun tz'il c'aslien. Jaja' xojrayuoj chi nakuc'uaj jun c'aslien sak.
52004008	Y xa c'o jun chicajol ri man nrajo' ta nu'on ri xka'ej chiva, man katzij ta ojre' o rutzij ta jun chic vinak ri man nrajo' ta nra'xaj. Xa ja ri ruch'ab'al ri Dios ri man nrajo' ta nra'xaj, ri Dios ri ruyo'n-pa ri Ru-Espíritu Santo chika.
52004009	Pero ri Dios xuc'ut yan chivach ixre' hermanos chi tivajo-ivi', rumare' man chic nic'atzin ta chi nitz'ib'aj chiva,
52004010	ruma ixre' altíra nqui'vajo' quinojiel ri hermanos ri ic'o nojiel lugar richin ri Macedonia. Pero naka'an rogar chiva chi más tib'ana' quire'.
52004011	Y man ti'an je' ch'u'j-ch'u'j, xa ticanuj ri nic'atzin chiva y quixsamaj inche'l xka'ej chiva antok xojc'ujie' iviq'uin.
52004012	Chi quire' ri vinak ri man quiniman ta ri ruch'ab'al ri Jesucristo nquixqui'an respetar, y quire' man jun xtu'on falta chivach.
52004013	Hermanos, ojre' nakajo' chi ixre' ntivatamaj ri chica xti'an chica ri xquinimaj-el ri Jesucristo ri ya xa'con-el, chi quire' man nquixb'isuon ta inche'l niqui'an ri vinak ri manak esperanza quiq'uin.
52004014	Ruma ojre' ri nakanimaj chi ri Jesucristo xcon y xc'astaj-el, nakanimaj chi ri Dios quire' xtu'on quiq'uin ri ya xa'con-el ri xquinimaj-el ri Jesucristo antok xa'c'asie' ri choch-ulief. Ri Dios can xca'ruc'asuoj-el.
52004015	Y re' naka'ej chiva ruma quire' xu'ej ri Ajaf, chi konojiel ri kaniman jaja' can xkojuc'uax chicaj. Y xa ojre' c'a ojc'as antok jaja' xtipa chic jun b'ay, man nku'a ta na'ay chiquivach ri i-quiminak chic el.
52004016	Ruma ri Ajaf antok xtipa chicaj, cof xtich'o-pa, y jun arcángel xtich'o-pa, y xtik'ajan-pa ri ru-trompeta ri Dios. Y na'ay xca'c'astaj-pa ri quiminaki' ri xquinimaj-el ri Cristo.
52004017	Y después ojre' ri c'a ojc'as can, xkujic'-el chicaj junan quiq'uin ijeje', chupan ri mukul, chi xtakac'ulu' ri Ajaf. Y xkojc'ujie' riq'uin jaja' richin nojiel tiempo.
52004018	Rumare' tiya' ruchuk'a' ivánima chib'il-ivi' riq'uin ri tzij re'.
52005001	Hermanos, man nic'atzin ta chi nakatz'ib'aj-el chiva ri chica tiempo y ri chica k'ij xtipa ri Jesucristo.
52005002	Ruma ixre' ja'al ivata'n chi man jun ta'mayuon ri chica k'ij xtipa ri Ajaf. Ruma antok jaja' xtipa, can xtu'on inche'l nu'on jun alak'uon chak'a'; man jun ta'mayuon jampe' nalka.
52005003	Y antok ri vinak xtiqui'ej chi vacame otz kab'anun ruma c'o paz, xa ja xtiquina', xtipa jun nem castigo pa quive'. Can xtiqui'an inche'l nu'on jun ixok antok ya nic'ujie' ruxulu'. Man xca'colotaj ta choch ri castigo.
52005004	Pero ixre' hermanos man ixc'o ta chic pa k'aku'n. Y rumare' antok xtipa chic ri Jesucristo, chivach ixre' man xtalka ta inche'l nalka jun alak'uon.
52005005	Ruma konojiel ojre' ri kaniman ri Jesucristo man oj richin ta chic ri k'aku'n, xa oj richin chic ri sakil.
52005006	Rumare' man taka'an inche'l niqui'an ri nic'aj chic vinak ri man ic'o ta pa sakil. Ijeje' man niqui'an ta pensar otz ri niqui'an ruma xa nca'var. Pero ojre' kuc'asie' y ka'na' pensar otz ri naka'an.
52005007	Ri nca'var, chak'a' nca'var, y ri nca'k'ab'ar, chak'a' nca'k'ab'ar.
52005008	Pero ojre' ri oj richin ri sakil, ruma kaniman ri Jesucristo, ka'na' pensar otz ri chica naka'an. Can takacukub'a' kac'u'x riq'uin ri Jesucristo y ca'kajo' quinojiel, chi quire' naka'an defender-ki' inche'l nu'on ri soldado ri nuya' jun ch'ich' choch ruc'u'x, y siempre kanimaj chi ya xojcolotaj chupan ri ka-pecado, chi quire' naka'an defender-ki' inche'l nu'on ri soldado ri nuya' jun casco pa rujaluon.
52005009	Ruma ri Dios man xojrucha' ta chi nipa ri castigo pa kave'. Jaja' xojrucha' richin chi nikil ri salvación (colotajic) ruma nakanimaj ri Kajaf Jesucristo.
52005010	Y ixre' ivata'n chi ri Jesucristo xcon kuma ojre'. Jaja' xcon chi xuya' ri c'aslien chika. Richin quire', vi xa c'a ojc'as vave' choch-ulief o xa nkucon, c'o kac'aslien riq'uin jaja'.
52005011	Rumare' tiya' ruchuk'a' ri ivánima ixre' chib'il-ivi'. Y titola-ivi' richin chi nquixq'uiy chupan ri ic'aslien inche'l ib'anun-pa.
52005012	Hermanos, nakac'utuj favor chiva chi qui'b'ana' respetar ri nca'samaj chicajol pa rusamaj ri Dios, ruma ijeje' ri i-c'uayuon ivichin. Jare' ri samaj ri yo'n chica ruma ri Ajaf Dios. Y chi nquixquich'olij je'.
52005013	Rumare' qui'b'ana' respetar y qui'ivajo' ruma ri samaj ri niqui'an. Y man jun ta ayoval chicajol.
52005014	Hermanos, naka'an rogar chiva chi qui'ch'olij ri hermanos ri man nicajo' ta nca'samaj. Ti'ej chica chi ca'samaj. Y ri caca' quic'u'x quib'anun, tiya' ruchuk'a' cánima. Y ri manak quichuk'a' chupan ri quic'aslien riq'uin ri Jesucristo, qui'ito' chi man ca'tzak can. Y tic'ujie' je' i-paciencia quiq'uin quinojiel.
52005015	Y xa ic'o ri nca'b'ano itziel chiva, man ti'an ruc'axiel chica. Xa titija' ik'ij nti'an ri otz chica quinojiel chicajol-ka ixre' ri iniman ri Jesucristo y chica ri man quiniman ta.
52005016	Siempre quixquicuot.
52005017	Siempre tib'ana' orar.
52005018	Can tiya' tiox b'a' cha ri Dios antok otz ixc'o y antok man otz ta ixc'o je'. Ruma quire' nrajo' ri Dios chi nti'an ixre' ri iniman ri Jesucristo.
52005019	Man tichup rusamaj ri Espíritu Santo.
52005020	Man itziel titz'at jun hermano ri nu'ej chicajol chi c'o ni'e'x cha ruma ri Dios.
52005021	Xa tivaxaj nojiel ri nu'ej, chi quire' ntina'iej xa ketzij o xa man ketzij ta. Y ja ri otz tic'ama-ka riq'uin ivánima.
52005022	Y nojiel ri man otz ta, man ti'an.
52005023	Y ri Dios ri niyo'n paz pa tak ivánima, xtu'on chiva chi siempre ntivuc'uaj jun c'aslien sak choch jaja'. Xtuchajij je' ri iv-espíritu, ri ivánima y ri i-cuerpo, chi quire' man jun kax itziel nilitaj chivij antok xtipa chic jun b'ay ri Kajaf Jesucristo.
52005024	Ri Dios can man jun b'ay xquixruya' can ruma jaja' ri xayuon ivichin, y jaja' can xtu'on iviq'uin inche'l ri nu'ej.
52005025	Hermanos, tib'ana' orar pa ka-cuenta.
52005026	Tiya' jun saludo chica quinojiel ri hermanos y titz'ub'aj ichi' pa rub'e' ri Ajaf Dios.
52005027	Y pa rub'e' ri Ajaf ni'ej chiva, chi tib'ana' leer va carta va chiquivach quinojiel ri santos hermanos.
52005028	Ja ta ri ru-favor ri Kajaf Jesucristo tic'ujie' iviq'uin. Amén.
53001001	Inre' Pablo, ri Silvano y ri Timoteo, nakatak-el va carta va chiva ixre' ri iglesia ri c'o Tesalónica. Ixre' jo'c jun ib'anun riq'uin ri Katata' Dios y ri Ajaf Jesucristo.
53001002	Ja ta ri favor y ri paz ri nuya' ri Katata' Dios y ri Ajaf Jesucristo tic'ujie' riq'uin ivánima.
53001003	Hermanos, siempre nakaya' tiox b'a' cha ri Dios ivuma ixre'. Y can rakalien nakaya' tiox b'a' cha, ruma ixre' k'ij-k'ij icukub'an más ic'u'x riq'uin ri Dios y k'ij-k'ij más ntivajo-ivi'.
53001004	Y antok ojre' nkub'aka nic'aj chic iglesias, nakatzijuoj chica chi altíra niquicuot kánima iviq'uin ixre', ruma mesque c'o sufrimientos ik'asan y q'uiy kax ic'ulun, can icach'uon nojiel y can icukub'an ic'u'x riq'uin ri Dios.
53001005	Riq'uin re' nik'alajin chi ri Dios can choj-ve nu'on juzgar nojiel. Y nuc'ut chi rakalien chi nquixuoc pa ru-reino ri Dios, mare' nti'an sufrir vacame.
53001006	Ri Dios can choj-ve nu'on juzgar nojiel, rumare' jaja' xca'ru'on castigar ri vinak ri nca'b'ano chiva chi nti'an sufrir.
53001007	Y chiva ixre' ri nti'an sufrir vacame, can xtuya' ri uxlanien. Chika ojre' je' xtuya' ri uxlanien re', chupan ri k'ij antok ri Ajaf Jesús xtika-pa chicaj i-rich'ilan-pa ri ru-ángeles ri yo'n chic pa poder chica.
53001008	Chupan jun ruxak-k'ak' xtipa chi nca'ru'on castigar ri man xquinimaj ta ri Dios y man xquinimaj ta je' ri ru-evangelio ri Kajaf Jesucristo.
53001009	Ri castigo ri xtiyo'x chica, can nem-ve y can richin nojiel tiempo xca'c'ujie' chupan. Can man xca'c'ujie' ta apa riq'uin ri Ajaf ri c'o ru-gloria y c'o ru-poder,
53001010	chupan ri k'ij antok xtipa. Antok jaja' xtipa, quinojiel ri santos ralc'ual xtiquiya' ruk'ij. Y quire' je' xti'an ixre', can xtiya' ruk'ij ruma xinimaj ri ruch'ab'al ri Dios ri xkatzijuoj chiva.
53001011	Rumare' siempre naka'an orar pan i-cuenta, chi quire' ri Ka-Dios xtu'on chiva chi nquixtiquir ntivuc'uaj jun c'aslien otz. Ruma jare' nic'atzin chi naka'an konojiel ri xojayox ruma ri Dios chi xojuoc richin. Nakac'utuj je' cha ri Dios chi riq'uin ri ru-poder, xtu'on chiva chi nquixtiquir ta xti'an nojiel ri otz ri ntirayij nti'an, y xquixtiquir ta xtiq'uis nojiel ri samaj ri itz'amuon ruma icukub'an ic'u'x riq'uin ri Jesucristo.
53001012	Richin chi ri rub'e' ri Kajaf Jesucristo xtiyo'x más ruk'ij, y jaja' xtuya' c'a ik'ij ixre', ruma riq'uin ri Ka-Dios y ri Ajaf Jesucristo c'o q'uiy favor.
53002001	Hermanos, vacame c'o ri nakajo' naka'ej chiva chirij ri k'ij antok xtipa chic jun b'ay ri Kajaf Jesucristo chi nkojalruma-ka.
53002002	Xa c'o jun ri ni'e'n chiva chi ri k'ij chi nipa ri Ajaf xa ya xak'ax, man tinimaj. Y mesque nu'ej chi ja ri Espíritu Santo x'e'n quire' cha, man tinimaj. Y xa choj xivaxaj o xa c'o carta ri nalka iviq'uin b'anun-pa pa kab'e' ojre' ri nu'ej quire', man tixi'ij-ivi' y man tinimaj.
53002003	Tib'ana' cuenta-ivi' chi man jun tib'ano maña chiva ruma nu'ej chi ri Jesucristo ya xpa. Ruma na'ay chi nipa ri Jesucristo, xtib'anataj chi iq'uiy xtiquiya' can ri Dios. Y xtalka c'a jun ache ri uc'uan ruma ri itziel. Pero jaja' can xtalka ru-huora antok xtika ri namalaj castigo paro'.
53002004	Ri ache re' xtipalaj chiquij ri ni'e'x dioses chica y chiquij ri nic'aj chic ri niyo'x quik'ij cuma vinak, ruma xtirajo' chi jo'c cha jaja' tiyo'x ruk'ij, y xtib'atz'uye-pa pa ru-templo ri Dios y xtu'ej chi jaja' ri Dios.
53002005	¿Man nalka ta came pan ive' chi antok xic'ujie' iviq'uin, can xin'ej nojiel re' chiva?
53002006	Vacame ixre' ivata'n ri chica k'atayuon nojiel re', y rumare' maja' tib'anataj. Pero antok xtalka ri k'ij, can xtik'alajin ri ache ri uc'uan ruma ri itziel.
53002007	Can ketzij chi q'uiy yan itziel najin vacame. Pero ri ache ri uc'uan ruma ri itziel maja' tik'alajin-pa, ruma c'o ri k'atayuon richin. Y antok ri k'atayuon richin xtalasas-el,
53002008	c'ajare' xtik'alajin-pa ri itziel ache re'. Pero antok xtipa chic jun b'ay ri Ajaf Jesús, xtuquimisaj ri itziel ache antok xtixupux ruma jaja'. Y riq'uin ri rusakil xtuq'uis ri itziel ache re'.
53002009	Ja ri Satanás xtib'ano chi nik'alajin-pa ri itziel ache re', y ruma c'o ri ru-poder ri Satanás riq'uin, rumare' xca'ru'on q'uiy señales y milagros chi ninimax. Y nojiel ri xca'ru'on, jo'c chi nu'on maña chica ri vinak.
53002010	Can iq'uiy ri xca'an engañar ruma ri itziel ri nu'on ri ache re'. Ri xca'an engañar ja ri vinak ri c'a pa k'ak' xca'b'aka-ve. Ijeje' xca'an engañar ruma man xcajo' ta xquinimaj ri ketzij chi xa'colotaj ta chupan ri qui-pecados.
53002011	Rumare' ri Dios nu'on chica chi nca'an engañar chi tiquinimaj ri man ketzij ta,
53002012	chi quire' xtika ri castigo pa quive', ruma man xquinimaj ta ri ketzij, xa altíra xka chiquivach chi xqui'an ri itziel tak kax.
53002013	Pero ixre' hermanos, ri Ajaf altíra nquixrajo'. Ojre' siempre nakaya' tiox b'a' cha ri Dios ivuma, ruma antok maja' c'o ri roch-ulief, ri Dios ya xixrucha' chi nquixcolotaj chupan ri i-pecados. Y xixcolotaj ruma xicukub'a' ic'u'x riq'uin ri ketzij, y ruma je' ri Espíritu Santo xu'on sak cha ri ic'aslien.
53002014	Ri Dios xixrayuoj chi xixcolotaj. Y ojre' ri xojrucusaj chi xkatzijuoj ri evangelio chiva. Ri Dios xrajo' chi xixcolotaj chi nquixb'ac'ujie' riq'uin ri Kajaf Jesucristo y xtic'ujie' ik'ij ruma jaja' c'o ruk'ij.
53002015	Rumare' hermanos, cof quixc'ujie' y man timastaj ri xkac'ut can chivach antok xojc'ujie' iviq'uin. Ni man timastaj je' ri xka'ej-el chupan ri carta ri xkatak-el chiva.
53002016	Ri Kajaf Jesucristo y ri Katata' Dios can altíra nkojrajo' y siempre nkuru'on consolar, chupan nojiel ri nakak'asaj. Y ruma ri ru-favor jaja', vacame kayo'ien utzulaj kax.
53002017	Jaja' tiyo'n ruchuk'a' ri ivánima y tub'ana' chiva chi cof xquixc'ujie' chupan ri ic'aslien richin quire' ruyuon ta ri otz xti'an y xti'ej.
53003001	Pa ruq'uisb'al hermanos, naka'ej chiva chi tib'ana' orar pa ka-cuenta y tic'utuj cha ri Dios chi cha'nin ta xti'in rutzijoxic ri ruch'ab'al ri Ajaf y xtiyo'x ruk'ij, inche'l xu'on iviq'uin,
53003002	y chi quire' je' man nkojka ta pa quik'a' itziel tak achi'a', ruma man quinojiel ta vinak niquicukub'a' quic'u'x riq'uin ri Jesucristo.
53003003	Pero ri Ajaf man jun b'ay xquixruya' can, xa xtuya' ivuchuk'a' y xquixruchajij choch ri itziel.
53003004	Y ojre' can kacukub'an kac'u'x riq'uin ri Ajaf chi ixre' nti'an ri xka'ej can chiva y siempre quire' xti'an.
53003005	Ri Ajaf tub'ana' c'a chiva chi can xtina' riq'uin ivánima chi ri Dios altíra nquixrajo', y chi nic'ujie' i-paciencia inche'l xu'on ri Cristo.
53003006	Hermanos, naka'ej chiva pa rub'e' ri Kajaf Jesucristo chi xa c'o jun hermano chicajol ri man nrajo' ta nisamaj chi nuch'ec ruvay y man nu'on ta ri xka'ej chiva, man tivuc'uaj-ivi' riq'uin.
53003007	Ruma ixre' ja'al ivata'n ri chica xka'an antok xojc'ujie' iviq'uin. Ojre' can pa ruchojmil xkuc'uaj ri kac'aslien chicajol. Y inche'l ri xka'an ojre', quire' je' tib'ana' ixre'.
53003008	Ojre' xkatoj nojiel ri xkatej. Altíra xojcuos, ruma pak'ij chi chak'a' xojsamaj, ruma man xkajo' ta xkaya' jun aka'n chivij.
53003009	Xa ta xkac'utuj kavay chiva, can otz ta, ruma can rusamaj ri Dios xka'an chicajol. Pero man jun xkac'utuj, ruma xa xojsamaj chi xkach'ec kavay, chi xkac'ut chivach chi quire' je' tib'ana' ixre'.
53003010	Y antok xojc'ujie' iviq'uin, xka'ej chiva: Xa c'o jun ri man nrajo' ta nisamaj, man tiva' je', xojcha' chiva.
53003011	Y ojre' kaxan chi chire' chicajol, ic'o ri man nicajo' ta nca'samaj, y jo'c tzij niqui'an y niquiju-qui' pache' na, mesque man quiq'uin ta ijeje'.
53003012	Chica ijeje' naka'ej, y can pa rub'e' ri Ajaf Jesucristo naka'ej chica chi ca'samaj, man tiquich'ujirisaj-qui' y akal ca'samaj chi niquich'ec quivay.
53003013	Y ixre' hermanos, man quixcuos c'a nti'an ri otz.
53003014	Xa c'o jun ri man nrajo' ta nu'on ri ya xka'ej chupan va carta va, tib'ana' señalar chica re', y man tivuc'uaj-ivi' je' riq'uin, chi quire' tiq'uix.
53003015	Pero man ti'an cha chi jun iv-enemigo, xa tich'olij, ruma jaja' jun hermano.
53003016	Hermanos, ri Ajaf ri niyo'n paz, tuya' paz riq'uin ivánima ixre', y siempre tic'ujie' ri paz iviq'uin chupan nojiel ri ntik'asaj. Ri Ajaf tic'ujie' iviq'uin ixvonojiel.
53003017	Inre' Pablo riq'uin nuk'a' nitz'ib'aj-el va saludo va. Y titz'ata' c'a chi vichin inre' va carta va, ruma quire' nquitz'ib'an inre', y quire' ni'an chica ri cartas ri nca'ntak-el inre'.
53003018	Ja ta ri ru-favor ri Kajaf Jesucristo tic'ujie' iviq'uin chi'ixvonojiel. Amén.
54001001	Inre' Pablo, in ru-apóstol ri Jesucristo, ruma quire' xu'ej ri Dios ri nicalo kichin, y quire' je' xu'ej ri Kajaf Jesucristo ri ka-esperanza.
54001002	Nitak-el va carta va chava atre' Timoteo, ri can at inche'l nuc'ajuol ruma acukub'an ac'u'x riq'uin ri Jesucristo. Ja ta ri favor, ri misericordia y ri paz ri nuya' ri Katata' Dios y ri Kajaf Jesucristo tic'ujie' riq'uin avánima.
54001003	Y inche'l ri xin'ej can chava antok xipa vave' Macedonia, quire' je' ni'ej chava vacame; chi cac'ujie' chire' pa tanamet Efeso, ruma chire' ic'o ri man ja ta ri ketzij ch'ab'al ri niquic'ut. Y nic'atzin chi na'ej chica chi man tiquic'ut chic re'.
54001004	Nic'atzin je' na'ej chica chi man tiquiya' quixiquin cha ri tzij ri nitzijos chiquij ri vinak ri xa'c'ujie' ojier can y nic'aj chic tzij ri choj i-maluon-ka; ri tzij quire' nuc'am-pa ayoval ruma man jun b'ay xca'q'uis. Y re' man nkojquito' ta chi nkojq'uiy chupan ri kac'aslien riq'uin ri Dios, c'aslien chi nakacukub'a' kac'u'x riq'uin jaja'.
54001005	Quire' ta'ej chica, ruma ri Dios nrajo' chi quinojiel ta nicajo-qui' riq'uin jun cánima sak, jun cánima ri nuna' chi otz c'o choch ri Dios, y riq'uin je' jun ketzij cukb'al c'u'x.
54001006	Ruma ic'o nic'aj ri xa xquiya' can nojiel re'. Xa ja yan chic ri tzij ri man jun rakalien ri niqui'ej.
54001007	Ijeje' niquina' chi i-maestro richin ri ru-ley ri Dios ri rutz'ib'an can ri Moisés. Pero xa man ni'ka ta pa quive' (man niqui'an ta entender) ri nu'ej ri ley re'. Y man cata'n ta ijeje' chica niqui'ej chirij ri nu'ej ri ley.
54001008	Ojre' kata'n chi ri ley re' can otz. Pero nic'atzin chi can nicusas inche'l ri nu'ej.
54001009	Y kata'n je' chi ri ley man xyo'x ta pa quive' ri vinak ri choj quic'aslien. Ri ley xyo'x pa quive' ri vinak ri man niquinimaj ta tzij, ri man otz ta quic'aslien choch ri Dios, ri c'o qui-pecados, ri c'o itziel tak kax riq'uin cánima, ri man jun rakalien niqui'an cha ri rub'e' ri Dios, ri nca'quiquimisaj quitie-quitata' y ri nca'quiquimisaj nic'aj chic vinak.
54001010	Ri ley xyo'x je' pa quive' ri man i-c'ulan ta ri niquicanuj-qui' chi niqui'an pecado, y pa quive' ri achi'a' ri man nca'cajo' ta ixoki' y xa quiq'uin yan chic achi'a' nca'c'ujie-ve y niqui'an pecado. Pa quive' je' ri nca'quic'uaj vinak chi nca'quic'ayij, pa quive' ri i-tz'akoy-tzij, y pa quive' ri niquinataj rub'e' ri Dios jo'c chi ca'nimax chi ketzij ri niqui'ej. Y ri ley xyo'x je' pa quive' ri vinak ri man nicajo' ta ri ruch'ab'al ri Dios.
54001011	Quire' nu'ej ri santo evangelio richin ri Namalaj Dios ri c'o ruk'ij. Y ja ch'ab'al re' ri e'n chuva inre' ruma ri Dios chi nitzijuoj.
54001012	Niya' tiox b'a' cha ri Kajaf Jesucristo ruma ruyo'n vuchuk'a' chi ni'an ri samaj re'. Ruma xutz'at chi nuyo'n vánima riq'uin y rumare' xu'on chi xinuoc rusamajiel.
54001013	Xuya' nusamaj, mesque altíra itziel xich'o' chirij, y mesque xa'nya' je' pa sufrimiento ri quiniman jaja', y q'uiy itziel tak kax ri xin'an chica. Pero jaja' xujoyovaj noch, ruma inre' chupan ri tiempo re', man vata'n ta ri chica ni'an, ruma maja' tinnimaj ri ruch'ab'al.
54001014	Pero ri Kajaf Dios can xuya' ri ru-favor pano' sin medida; ruma xu'on chuva chi xincukub'a' nuc'u'x riq'uin ri Jesucristo y xuya' je' ri amor chuva inche'l ri c'o riq'uin ri Jesucristo.
54001015	Y ri ni'ej chava can ketzij, y can otz chi ninimax cuma quinojiel: Chi ri Jesucristo xpa choch-ulief chi nca'rucol ri c'o qui-pecados, y ja inre' ri más c'o nu-pecado que chiquivach quinojiel.
54001016	Pero mesque can itziel ri i-nub'anun-pa, ri Jesucristo xujoyovaj noch y xu'on perdonar ri nu-pecado, chi quire' xuc'ut chiquivach ri vinak chi jaja' c'o q'uiy ru-paciencia. Jaja' xu'on perdonar ri nu-pecado inre', chi quire' nuc'ut chiquivach ri vinak ri xtiquinimaj chi jaja' can xtu'on perdonar ri qui-pecados chi niquil ri c'aslien ri man niq'uis ta.
54001017	Rumare' kaya' ruk'ij ri Dios richin nojiel tiempo. Jaja' ri Rey richin nojiel tiempo. Jaja' man nicon ta. Jaja' man nitz'iet ta, pero c'o. Jo'c jaja' ri Dios c'o y riq'uin jaja' c'o-ve nojiel no'j. Y jaja' ri tiyo'x ruk'ij y ru-gloria richin nojiel tiempo. Amén.
54001018	Y atre' Timoteo can at inche'l nuc'ajuol, ni'ej chava: Man timastaj chava ri b'e'n can chavij atre' cuma ri hermanos ri xqui'ej ri x'e'x chica ruma ri Dios. Xa can tatija' ak'ij chi na'an ri samaj ri b'e'n can chava chi na'an, can inche'l nu'on jun utzulaj soldado.
54001019	Can siempre tacukub'a' ac'u'x riq'uin ri Dios, y ri ajaluon y ri avánima siempre tuna' chi otz c'o choch ri Dios. Ruma ic'o hermanos ri man quire' ta xqui'an, rumare' xa'c'ujie' can y man chic xquicukub'a' ta quic'u'x riq'uin ri Dios.
54001020	Quire' xqui'an ri Himeneo y ri Alejandro. Rumare' xa'njach pa ruk'a' ri Satanás, chi quire' ticatamaj chi man ca'ch'o' itziel chirij ri Dios.
54002001	Vacame c'a ni'ej chava chi siempre tic'utux cha ri Dios ri nic'atzin, can siempre ti'an orar, y siempre tiyo'x tiox b'a' cha. Quire' ti'an pa qui-cuenta quinojiel ri vinak.
54002002	Tic'utux c'a cha ri Dios chi ca'ruto' quinojiel ri reyes y chi ca'ruto' je' ri nic'aj chic gobernadores chi quire' otz nkojc'ujie' konojiel y man jun kax nakac'ul. Y xtakuc'uaj ta je' jun c'aslien otz choch ri Dios y chiquivach ri vinak.
54002003	Ruma jare' ri otz y ri nika choch ri Dios ri nicalo kichin.
54002004	Ruma jaja' nrajo' chi quinojiel ta ri vinak nicatamaj ta ri ketzij y nca'colotaj ta chupan ri qui-pecados.
54002005	Ruma jo'c jun Dios c'o, y chucajol ri Dios y ri vinak jo'c Jun c'o ri nib'ano chi nca'b'aka ri vinak riq'uin ri Dios, y ri nib'ano re' ja ri Jesucristo ri xuoc vinak inche'l ojre'.
54002006	Jaja' xuya' rutzij chi xquimisas chi xutoj ri ka-pecados konojiel. Y re' xtzijos antok xalka ri tiempo.
54002007	Y ri Dios xirucha' inre' chi xinuoc jun apóstol chi nitzijuoj ri ruch'ab'al y chi xinuoc maestro quichin ri man israelitas ta chi tiquicukub'a' quic'u'x riq'uin ri Jesucristo y ticatamaj ri ketzij. Can ketzij ri ni'ej, y ri Cristo can nutz'at-pa ri vánima chi inre' man nitz'ak ta tzij.
54002008	Inre' nivajo' c'a chi ri achi'a' tiquib'ana' orar chica-na lugar. Y antok niqui'an orar, tiquipilisaj quik'a' santa chicaj, y can sak ta ri cánima y man jun ta ayoval c'o riq'uin cánima.
54002009	Y quire' je' ri ixoki', tiquicusaj quitziak ri man nak'ax ta ruve' niqui'an cha. Niqui'an ta pensar otz nojiel ri nca'qui'an y ja ta ri más choj ri niqui'an. Man tak'ax ruve' ri niqui'an cha ri rub'anic ri quive' jo'c chi ca'tz'iet cuma ri vinak. Man tiquicusaj ri oro antok niquivak-qui' y man tiquicusaj ri perlas, y man tiquicusaj tziak ri cara cajal.
54002010	Ri más otz chi niqui'an ri ixoki' ri can quiniman chic ri Dios ja chi tiquib'ana' favor chica quinojiel, can inche'l ruc'amun chi niqui'an ri niqui'ej chi quic'uan jun c'aslien ri nika choch ri Dios.
54002011	Y ni'ej je' chi antok nitzijos ri ruch'ab'al ri Dios, ri ixoki' jo'c tica'xaj, man ca'ch'o' y ca'niman.
54002012	Ruma inre' man niya' ta permiso chi ri ixoki' más nem niqui'an chiquivach ri achi'a', ni chi nca'quitijuoj ri achi'a'. Xa man jun tzij tiqui'ej.
54002013	Ruma ri Dios, na'ay xu'on ri Adán, y después xu'on ri Eva.
54002014	Y man ja ta ri Adán x'an engañar, xa ja ri Eva ri x'an engañar y chire' xpa ri pecado.
54002015	Y ri ixok xticolotaj ruma nca'ruq'uiytisaj ri ral, vi xa nucukub'a' ruc'u'x riq'uin ri Dios, xa c'o ri amor riq'uin ránima, xa nuc'uaj jun c'aslien sak, y xa jo'c ta ri otz nu'on.
54003001	Hermanos, ri tzij ri ni'ej can ketzij: Xa c'o jun hermano ri nurayij chi ntuoc anciano richin ri iglesia, can otz ri samaj ri nurayij.
54003002	Pero nic'atzin chi jun anciano richin ri iglesia ruc'uan jun c'aslien otz, chi quire' man jun vinak nich'o-pa chirij. Nic'atzin chi jaja' jo'c jun raxjayil, nu'on pensar otz ri nca'ru'on, nu'on cuenta-ri' chi man tu'on pecar-ri', jun ri can rakalien niyo'x ruk'ij, jun ache ri ja'al nca'ru'on recibir pa rachuoch ri hermanos ri jun chic tanamet i-patanak-ve, y nicovin nuc'ut ri ruch'ab'al ri Dios,
54003003	jun ache ri man nik'ab'ar ta, ni man nu'on ta ayoval, jun ache ri man nca'ru'on ta itziel tak kax chi nuch'ec miera; xa can nic'atzin chi otz runo'j quiq'uin quinojiel vinak, jun ache ri man nrajo' ta ayoval, y man ni'a ta ránima chirij ri miera.
54003004	Y ja'al ta nca'ru'on gobernar quinojiel ri ic'o pa rachuoch, y ja'al ta ruc'utun chiquivach ri ralc'ual chi nca'niman y niqui'an respetar.
54003005	Ruma xa jun ache man rata'n ta nca'ru'on gobernar ri ic'o pa rachuoch, ¿che'l xca'ru'on gobernar ri hermanos ri ic'o chupan ri iglesia richin ri Dios?
54003006	Man otz ta je' chi ntuoc anciano richin ri iglesia jun hermano ri xa c'a jub'a' oc tiempo tunimaj ri Dios, ruma nak xa nuna-ka-ri' chi nem, xtu'on inche'l xu'on ri diablo y xtika ri nem castigo paro'.
54003007	Y nic'atzin je' chi otz nitz'iet ri ruc'aslien cuma ri vinak ri man quiniman ta ri Jesucristo, chi quire' man jun itziel kax nilitaj chirij, y chi man nika ta pa ruk'a' ri diablo.
54003008	Y quire' je' ri diáconos, nic'atzin chi niquic'uaj jun utzulaj c'aslien chiquivach ri vinak. Y nic'atzin je' chi ketzij ri niqui'ej, man nca'k'ab'ar ta, y man nca'qui'an ta itziel tak kax chi niquich'ec qui-miera.
54003009	Y nic'atzin chi tic'ujie' riq'uin cánima ri xu'ej ri Dios chirij ri cukb'al c'u'x, y sak ta cánima choch ri Dios.
54003010	Y na'ay ca'tz'iet xa otz quic'aslien o manak. Y xa man jun itziel kax nilitaj chiquij, ca'uoc diáconos.
54003011	Y quire' je' ri ixoki', nic'atzin chi niquic'uaj jun utzulaj c'aslien chiquivach ri vinak. Y man tiquik'ab'aj tzij chiquij nic'aj chic, can niqui'an ta pensar otz ri niqui'an, y can otz ta niqui'an cha nojiel ri samaj ri ni'e'x chica chi niqui'an.
54003012	Y jun diácono can nic'atzin chi jo'c jun raxjayil. Y nic'atzin je' chi can nca'ru'on gobernar otz ri ralc'ual y quinojiel ri ic'o pa rachuoch.
54003013	Ruma xa jun diácono otz nu'on cha ri rusamaj ri Dios, can xti'an cha chi rakalien y xtucukub'a' más ruc'u'x riq'uin ri Jesucristo.
54003014	Jare' nitz'ib'aj-el chava Timoteo, mesque nivajo' nquib'aka aviq'uin cha'nin. Y nitak-el va carta va chava,
54003015	chi quire' xa man xquib'aka ta yan aviq'uin, avata'n chic ri chica chi c'aslien nic'atzin chi navuc'uaj chiquicajol ri i-ralc'ual chic ri c'aslic Dios ri ni'e'x iglesia chica, ri iglesia ri rata'n y ruchajin ri ketzij.
54003016	Y ketzij chi can nem rakalien ri xu'ej ri Dios chakavach vacame, ri nich'o' chirij ri chica c'aslien nika choch jaja'; ruma chupan ri ruch'ab'al ri tz'ib'an can, nu'ej: Ri Dios xc'ujie' vave' choch-ulief, xuoc vinak inche'l ojre'. Xc'ut chakavach ruma ri Espíritu Santo chi choj ruc'aslien. Xtz'iet je' cuma ri ángeles. Xtzijos chica ri vinak ri man israelitas ta, y can iq'uiy ri ic'o choch-ulief xa'niman richin. Y x'an recibir chicaj riq'uin namalaj ruk'ij.
54004001	Y ja'al k'alaj ri nu'ej ri Espíritu Santo, chi chupan ri ruq'uisb'al tak k'ij, ic'o ri xtiquiya' can ri ruch'ab'al ri Dios y ri cukb'al c'u'x. Ri xtica'xaj xa ja yan chic ri tzij ri patanak quiq'uin ri itzal tak espíritus y quiq'uin ri espíritus ri niqui'an maña.
54004002	Xtica'xaj ri niqui'ej ri xa ca'ye' quipalaj y jo'c tz'akon tak tzij niqui'an, ri man jun chica nuna' ri quijaluon y ri cánima antok niqui'an jun kax itziel.
54004003	Ijeje' xtiqui'ej chica ri vinak chi man chic ca'c'ulie'. Xtiqui'ej je' chi ic'o kax ri man otz ta nca'tij, kax ri ja ri Dios ri b'anayuon chi i-otz chi nca'tij y nic'atzin chi nakaya' tiox b'a' cha. Ruma jare' nrajo' chika ojre' ri kata'n chic ri ketzij y kaniman rub'e'.
54004004	Ruma nojiel ri xu'on ri Dios, can otz. Y rumare' man taka'ej chi man otz ta nca'tij. Xa nakaya' tiox b'a' cha ri Dios antok nakatej,
54004005	ja ri ruch'ab'al ri Dios y ri oración nu'on sak cha.
54004006	Atre' Timoteo, xa xca'tijuoj ri hermanos riq'uin ri xin'ej yan chava chupan va carta va, ncatuoc jun utzulaj rusamajiel ri Jesucristo, ncaq'uiy chirij ri ch'ab'al ri nich'o' chirij ri cukb'al c'u'x y xcaq'uiy je' riq'uin ri ketzij ri c'utun chavach, ri animan.
54004007	Man ca'vaxaj ri tzij ri man riq'uin ta ri Dios i-patanak-ve, xa quitzij ri avala'i' ri man jun quino'j. Atre' xa tatija' ak'ij navuc'uaj jun c'aslien otz choch ri Dios.
54004008	Ri ejercicio nuya' jub'a' ruchuk'a' ri a-cuerpo, pero ri más nic'atzin ja chi navuc'uaj jun c'aslien otz choch ri Dios. Ruma otz xtu'on chava chupan ri ac'aslien vave' ri choch-ulief y chupan je' ri ac'aslien ri chakavach-apa.
54004009	Ri ni'ej, can ketzij y can otz chi ninimax cuma quinojiel.
54004010	Rumare' nkusamaj y naka'an sufrir, ruma kacukub'an kac'u'x riq'uin ri c'aslic Dios. Jaja' nrajo' nca'rucol quinojiel ri vinak, pero ri nca'rucol ja ri nca'niman richin.
54004011	Y atre' Timoteo, ca'tijuoj ri hermanos riq'uin nojiel re' y ta'ej chica chi jare' tiquib'ana'.
54004012	Man jun c'a tib'ano chava chi man jun avakalien ruma c'a at c'ajuol. Catuoc ejemplo chiquivach ri hermanos riq'uin ri tzij ri nca'ej. Can ca'vajo' quinojiel, can otz tab'ana', tac'utu' chi at-uc'uan ruma ri Espíritu Santo, chi acukub'an ac'u'x riq'uin ri Dios y chi sak ac'aslien.
54004013	Y inre' nivajo' chi atre' na'an leer ri ruch'ab'al ri Dios chiquivach ri hermanos. Ta'ej chica chi tiquiya' cánima riq'uin ri Dios, y ca'tijuoj riq'uin ri ruch'ab'al ri Dios. Quire' tab'ana', hasta c'a xquinalka inre'.
54004014	Man timastaj chava chi ri a-don ja ri Dios sipayuon chava; y xyo'x chava antok ri ancianos richin ri iglesia xquiya' quik'a' pan ave' y ruma ri profecía ri xqui'ej.
54004015	Can riq'uin nojiel avánima tab'ana' ri samaj, chi quire' ncatz'iet cuma quinojiel chi k'ij-k'ij ncaq'uiy y ncatuoc jun utzulaj rusamajiel ri Dios.
54004016	Tab'ana' cuenta-avi', can tatz'ata' otz ri chica na'an, y quire' je' tab'ana' riq'uin ri nac'ut chiquivach ri hermanos. Y man taya' can ri asamaj, chi quire' xtacol-avi' atre' y xca'col je' ri xca'c'axan avichin.
54005001	Xa c'o jun hermano mámix chic ri nu'on ruch'o'j, man cach'o' cof cha, xa akal cach'o' cha. Xa can inche'l atata' tab'ana' cha. Y ri c'ajola', inche'l i-achak' i-animal tab'ana' quiq'uin.
54005002	Y chica ri ch'itak avala'i' chic, tab'ana' chica chi i-inche'l atie'. Y ri xtani', tab'ana' chica chi i-inche'l avana', y man jun itziel na'an pensar chiquij.
54005003	Y xa ic'o malca'n-ixoki' ri ketzij man jun nilin quichin, ca'to'.
54005004	Pero xa c'o jun malca'n-ixok ri ic'o ral o riy, ijeje' qui'lin richin. Ruma ijeje' can nic'atzin nicatamaj chi na'ay ja ri pa cachuoch tiquic'utu' jun c'aslien ri nika choch ri Dios. Can tiquitzoliej ruc'axiel chica ri quitie-quitata', ruma jare' ri otz y ja'al nika choch ri Dios.
54005005	Pero ri malca'n-ixok ri ketzij ruyuon c'o, can rucukub'an ruc'u'x riq'uin ri Dios y man nitanie' ta chi nuc'utuj favor y nu'on orar chi pak'ij chi chak'a'.
54005006	Pero ri malca'n-ixok ri jo'c nu'on ri nrajo' ri ru-cuerpo, xa quiminak choch ri Dios.
54005007	Ta'ej chica ri hermanos chi tiquinimaj nojiel ri ni'ej, chi quire' man jun kax itziel xtilitaj chiquij.
54005008	Y nic'atzin chi nca'quito' ri cach'alal, pero más nic'atzin chi nca'quilij ri ic'o pa cachuoch. Y xa c'o jun ri man nu'on ta quire', jaja' nu'on inche'l xa man rucukub'an ta ruc'u'x riq'uin ri Dios, xa más itziel ruc'aslien chiquivach ri vinak ri man quiniman ta ri Jesucristo.
54005009	Ri malca'n-ixok otz chi nitz'ib'as rub'e' chupan ri lista chi nilix, ja ri c'o sesenta rujuna', xc'ujie' jo'c jun rachajil,
54005010	xa ata'n chi c'o otz rub'anun, xa i-ruq'uiytisan otz ri ral, xa ja'al ruyo'n qui-posada nic'aj chic, xa i-ruch'ajuon cakan ri santos hermanos, xa i-ruto'n ri niqui'an sufrir y xa i-rub'anun nic'aj chic utzulaj tak kax.
54005011	Pero ri malca'n-ixoki' ri c'a maja' más quijuna', man titz'ib'as quib'e' chupan ri lista chi nca'lix cuma ri hermanos. Ruma ijeje' nca'tiquir niqui'ej chi quiyuon nicajo' nca'c'ujie' chi niqui'an rusamaj ri Cristo. Pero después, xtiquimastaj ri qui'e'n y xticajo' nca'c'ulie' chic jun b'ay.
54005012	Y ruma man xqui'an ta ri xqui'ej na'ay, y xquic'ax quitzij, ri Dios can xtuya' qui-castigo.
54005013	Y quire' je', xa man nca'c'ulie' ta, niquitz'om k'oral, nca'a chi tak jay; y man jo'c ta chic nca'k'oran, xa nca'quimol je' tzij y nika chiquivach niquiju-qui' pache' na, y niqui'ej tzij ri man otz ta chi niqui'ej.
54005014	Rumare' ni'ej chica ri malca'n-ixoki' ri c'a maja' más quijuna', chi ca'c'ulie' chic jun b'ay. Ca'c'ujie' cal, can tiquib'ana' cuenta cachuoch; chi quire' ri vinak ri itziel nca'tz'ato kichin, man jun kax itziel xtiqui'ej chikij.
54005015	Ruma ic'o nic'aj malca'n-ixoki' ri xquiya' can ri utzulaj c'aslien y vacame xa i-b'anak chirij ri nrajo' ri Satanás.
54005016	Xa c'o jun hermano ache o ixok ri c'o jun ru-familiar ixok ri xa malca'n, ijeje' qui'lin richin, chi quire' ri malca'n-ixok re' man ntuoc ta jun aka'n chirij ri iglesia. Chi quire' nca'to'x ri malca'n-ixoki' ri ketzij man jun nilin quichin.
54005017	Ri ancianos richin ri iglesia ri ja'al niqui'an gobernar, can ca'an respetar y ca'tuoj otz; pero ri más rakalien ni'an quire' chica, ja ri niqui'an predicar y niquic'ut ri ruch'ab'al ri Dios.
54005018	Ruma ri tz'ib'an can chupan ri ruch'ab'al ri Dios nu'ej: Antok ri tuora nuxak' ruve' ri trigo, man tiyo'x ruk'asal chirutza'n. Y nu'ej je': Ri aj-samajiel can nic'atzin chi tituoj ruma ri samaj ri nu'on. Quire' ri tz'ib'an can.
54005019	Y ni'ej je' chava: Xa c'o jun anciano richin ri iglesia ri ni'e'x chirij chi xu'on ch'o'j, y jo'c jun ri nib'ano acusar richin, man tanimaj. Nic'atzin chi ic'o ica'ye' o iyoxe' ri junan niqui'ej chirij, jare' tanimaj.
54005020	Y xa c'o jun quire' najin riq'uin ri pecado, tach'olij chiquivach quinojiel chi quire' ri nic'aj chic niquixi'ij-qui' niqui'an pecado.
54005021	Y choch ri Dios y choch ri Ajaf Jesucristo y chiquivach ri ángeles ri i-cho'n ruma ri Dios, ni'ej chava atre' Timoteo, chi junan y choj tab'ana' quiq'uin quinojiel.
54005022	Man taya' ak'a' cha'nin paro' jun ri xa man avata'n ta ri chica rub'anun ri ruc'aslien, chi quire' man navakaliej ta ri ru-pecados ri i-rub'anun. Can tab'ana' cuenta-avi' chi quire' sak nic'ujie' ri ac'aslien.
54005023	Atre' Timoteo, man otz ta chi jo'c ya' ri nakun; takumu' je' jub'a' vino chi otz nuna' ri apan y ruma chike ncayavaj.
54005024	Ic'o vinak ri nitz'iet chi c'o qui-pecados antok c'a maja' ca'an juzgar, pero ic'o je' ri man cha'nin ta nitz'iet ri qui-pecados, xa c'a después.
54005025	Y quire' je', ri niqui'an favor chica ri vinak can nik'alajin. Mesque c'o nic'aj chic favor ri man k'alaj ta, pero nik'alajin-pa.
54006001	Quinojiel ri hermanos esclavos, can ca'quib'ana' respetar ri cajaf, chi quire' man jun kax itziel ni'e'x chirij ri Dios y ri ruch'ab'al.
54006002	Y xa ic'o hermanos esclavos ri c'o cajaf ri quiniman ri Dios, man tiqui'an chica chi man jun quikalien ruma ijeje' hermanos. Pa ruc'axiel re', xa más otz tiquib'ana' cha ri quisamaj, ruma quiniman ri Dios y ruma nca'cajo'. Y atre' Timoteo, ni'ej c'a chava chi tac'utu' y ta'ej chica ri hermanos chi tiquib'ana' nojiel re'.
54006003	Xa c'o jun ri jun chic nuc'ut chiquivach ri hermanos, y man junan ta riq'uin ri utzulaj ch'ab'al richin ri Kajaf Jesucristo, y ri nuc'ut man junan ta riq'uin ri ch'ab'al ri nuc'am-pa jun c'aslien ri nika choch ri Dios;
54006004	ri nib'ano quire', ruyuon jaja' nem nuna-ri'. Jun quire', man jun runo'j, ruma jo'c tzij ri man jun quikalien ri nca'ru'ej chiquij kax ri man jun nca'c'atzin-ve. Y rumare' itziel nutz'at jun chic ruma otz c'o. Nutz'uc ayoval, itziel nich'o' chiquij nic'aj chic, y itziel nu'on pensar chiquij nic'aj chic.
54006005	Y nu'on chi nitz'ucutaj ayoval chiquicajol nic'aj chic ri c'axtajnak je' ri quino'j ruma ri itziel y man cata'n ta ri ruch'ab'al ri Dios ri ketzij. Ijeje' nicajo' nca'b'ayomer ruma niquic'ut ri ruch'ab'al ri Dios. Atre' man tayuj-avi' quiq'uin ri nca'b'ano quire'.
54006006	Pero ri más nem ch'acuoj, ja ri niquicuot nuc'uaj jun c'aslien ri nika choch ri Dios.
54006007	Ruma antok xojalax, man jun kax kac'amun-pa. Y rumare' kata'n chi antok xkucon, man jun kax je' xtakuc'uaj.
54006008	Mare' kojquicuot riq'uin ri kavay y ri katziak, y man jun chic chica takarayij.
54006009	Pero ri vinak ri niquirayij nca'b'ayomer, nca'ka cha'nin chupan ri pecado. Y ruma altíra niquirayij ri b'ayomal, ja nca'ka pa trampa. Can niquirayij chica-na kax ri man jun quikalien. Y rumare' q'uiy kax itziel xtib'anataj chica chupan quic'aslien, y xca'ruc'uaj chupan ri castigo ri man niq'uis ta.
54006010	Ruma ri ni'a ránima chirij ri miera, chire' nipa-ve nojiel roch itziel. Y ic'o ri ya xquiya' can ri Dios ruma x'a cánima chirij ri miera, y ri miera xa q'uiy sufrimiento xuc'am-pa chica.
54006011	Pero atre' Timoteo at rusamajiel ri Dios, man ta'an quire'. Xa tatija' ak'ij navuc'uaj jun c'aslien otz, siempre tab'ana' ri nika choch ri Dios, siempre tacukub'a' ac'u'x riq'uin ri Dios, ca'vajo' quinojiel, tic'ujie' a-paciencia, y otz ano'j tab'ana'.
54006012	Can riq'uin nojiel avánima tatija' ak'ij chi na'an ri utzulaj batalla richin ri cukb'al c'u'x. Man taya' can ri utzulaj c'aslien, ri c'aslien re' man xtiq'uis ta. Y ja c'aslien re' xavil antok xarayuoj ri Dios. Jare' ri xyo'x chava antok chiquivach iq'uiy xa'ej chi xanimaj.
54006013	Y vacame nivajo' ni'ej chava, y can choch ri Dios ni'ej-ve, ri Dios ri niyo'n quic'aslien quinojiel kax. Y choch je' ri Jesucristo ni'ej-ve, ri Jesucristo ri man xuxi'ij ta ri' xu'ej ri ketzij choch ri gobernador Poncio Pilato. Y jare' ri nivajo' ni'ej chava:
54006014	Tab'ana' nojiel ri nu'ej ri ru-mandamiento ri Dios y man tac'ax rub'ixic. Tavuc'uaj jun c'aslien otz chi quire' man jun kax nilitaj chavij. Quire' tab'ana', c'a xtipa-na ri Kajaf Jesucristo.
54006015	Y ja ri Dios xtitako-pa ri Jesucristo antok xtalka ri tiempo. Y ja ri Dios ri rakalien chi niyo'x ruk'ij, c'o paro' nojiel, jaja' ri Namalaj Rey pa quive' quinojiel reyes y Namalaj Ajaf pa quive' quinojiel ajaf,
54006016	y jo'c jaja' ri man nicon ta. Jaja' can pa sakil c'o-ve, y man jun nitiquir ntuoc riq'uin. Ni man jun vinak tz'atayuon, y man jun je' nitiquir nitz'ato richin. Y jaja' c'o ru-autoridad richin nojiel tiempo y tiyo'x je' ruk'ij richin nojiel tiempo. Amén.
54006017	Timoteo, inre' nivajo' chi na'ej chica ri hermanos ri i-b'ayoma' vave' ri choch-ulief chi man tiqui'an chi i-nima'k tak vinak. Y ta'ej je' chica chi man tiqui'an pensar chi ri b'ayomal nojiel otz nuc'am-pa chica, ruma ri b'ayomal xa niq'uis. Xa can tiquiya' cánima riq'uin ri c'aslic Dios ri niyo'n-pa nojiel chika, chi niquicuot ri kánima riq'uin ri q'uiy ri ruyo'n-pa chika.
54006018	Ta'ej chica ri b'ayoma' chi jo'c utzulaj tak kax tiquib'ana', y chi i-b'ayoma' ta je' riq'uin ri otz ri niqui'an chica nic'aj chic. Man tiquic'aq'uiej niquiya' chica ri nic'aj ri nic'atzin chica. Xa can ca'quito'.
54006019	Y quire' niquimol yan apa ri quib'ayomal richin chicaj ri xtic'atzin chica inche'l jun cimiento, chi quire' ntuoc quichin ri c'aslien ri man niq'uis ta.
54006020	Y atre' Timoteo, tab'ana' cuenta ri samaj ri yo'n chava. Man ca'vaxaj ri tzij ri xa man riq'uin ta ri Dios i-patanak-ve, ri xa i-richin ri roch-ulief, y xa man jun otz niquic'am-pa chava. Man ca'vaxaj je' ri vinak ri nca'ch'o' itziel chirij ri ruch'ab'al ri Dios. Ijeje' niqui'ej chi c'o quino'j, y xa man jun cata'n.
54006021	Y ic'o ri xquinimaj yan ri tzij re'. Y rumare' xa'sach, y xa'iel chupan ri cukb'al c'u'x riq'uin ri Dios. Ja ta ri ru-favor ri Dios tic'ujie' aviq'uin. Amén.
55001001	Inre' Pablo, in ru-apóstol ri Jesucristo ruma quire' nrajo' ri Dios chi nitzijuoj chica ri vinak chi ri Dios nuya' ri c'aslien ri ranun prometer chica ri vinak ri niquiya' cánima riq'uin ri Cristo Jesús.
55001002	Nitz'ib'aj-el va carta va chava atre' Timoteo, ri can at inche'l nuc'ajuol y altíra ncanvajo'. Ja ta ri favor, ri misericordia y ri paz ri nuya' ri Katata' Dios y ri Kajaf Jesucristo tic'ujie' riq'uin avánima.
55001003	Inre' Pablo niya' tiox b'a' cha ri Dios, cha ri Dios ri ni'an rusamaj riq'uin jun sak vánima, inche'l xqui'an ri vate't-numama'. Y can ncanataj c'a chuva y rumare' pak'ij chi chak'a' ni'an orar pan a-cuenta.
55001004	Y ni'ej je' chava atre' Timoteo chi atc'o riq'uin vánima ruma xinavok'iej antok xiniel-pa aviq'uin. Y nivajo' nquinalka chic jun b'ay aviq'uin chi quire' niquicuot chic jun b'ay ri vánima.
55001005	Y nalka je' pano' chi ketzij acukub'an ac'u'x riq'uin ri Dios, inche'l ri xqui'an ri avate't Loida y ri atie' Eunice. Ijeje' ri xquicukub'a' quic'u'x riq'uin ri Dios na'ay chavach atre'. Y inre' vata'n chi atre' je' ketzij acukub'an ac'u'x riq'uin ri Dios.
55001006	Rumare' ni'ej chava chi taya' avuchuk'a', man tichup-ka chi na'an ri samaj ri rusipan ri Dios chava, ri xyo'x chava antok inre' xinya' nuk'a' pan ave'.
55001007	Y ri Espíritu ri ruyo'n ri Dios chika ojre' ri kaniman chic jaja', man richin ta chi nakaxi'ij-ki'. Xa nuya' poder chika, y nu'on chika chi nca'kajo' quinojiel ri vinak y nu'on chika chi nkojtiquir nakak'il-ki' chi man naka'an ta pecar-ki'.
55001008	Man caq'uix chi natzijuoj ri ruch'ab'al ri Kajaf. Ni man caq'uix je' na'ej chi avata'n noch inre', mesque inc'o pa cárcel ruma ri Kajaf. Y man tac'akuoj ac'u'x atre' chupan ri sufrimiento ruma natzijuoj ri evangelio. Xa tacach'o' nojiel riq'uin ri poder ri yo'n chava ruma ri Dios.
55001009	Ri Dios xojrucol chupan ri ka-pecados, y xojrayuoj chi nakuc'uaj jun sak c'aslien. Y nojiel ri xu'on man ruma ta chi c'o otz i-kab'anun, xa ruma ri ru-favor, y ruma je' quire' ranun-pa pensar chikij ojier can tiempo antok maja' c'o ri roch-ulief. Ri Dios can ranun-pa pensar chi nutak-pa ri Jesucristo chi nu'on ri favor chika chi nkojrucol.
55001010	Y vacame xalka ri Jesucristo ri nicalo kichin. Jaja' xralasaj ri ru-poder ri camic. Jaja' xuc'ut chakavach ri evangelio, y riq'uin re' xuc'ut chakavach ri c'aslien ri man niq'uis ta.
55001011	Ri Dios xirucha' inre' chi nitzijuoj ri ruch'ab'al, y chi xinuoc apóstol y maestro quichin ri vinak ri man israelitas ta.
55001012	Rumare' ni'an sufrir vacame. Pero man nquiq'uix ta; ruma inre' vata'n ri chica nuniman y vata'n je' chi jaja' c'o ru-poder chi nquiruchajij y nujachuon-vi' pa ruk'a' c'a xtalka-na ri k'ij antok xtipa chic jaja'.
55001013	Inre' ni'ej chava Timoteo chi inche'l ri utzulaj tak kax ri nuc'utun chavach, jare' tac'utu' atre'. Can tik'alajin c'a chi acukub'an ac'u'x riq'uin ri Jesucristo, y siempre ca'vajo' quinojiel ruma jo'c jun ab'anun riq'uin ri Jesucristo.
55001014	Tab'ana' cuenta ri samaj ri yo'n chava ruma ri Dios. Y ri Espíritu Santo ri c'o riq'uin kánima xtito'n avichin.
55001015	Atre' avata'n chi quinojiel ri hermanos ri ic'o pa tak tanamet ri ic'o Asia in-quiyo'n chic can, inche'l ri Figelo y ri Hermógenes.
55001016	Ri Ajaf tujoyovaj quivach ri ic'o pa rachuoch ri hermano Onesíforo, ruma q'uiy mul xuya' ruchuk'a' vánima. Jaja' man xq'uix ta xinalrutz'ata' vave' pa cárcel.
55001017	Ruma antok xalka vave' pa tanamet Roma, can xirucanuj y c'arunaj xiril.
55001018	Y atre' avata'n otz chi jaja' altíra xojruto' antok xojc'ujie' aviq'uin pa tanamet Efeso. Ri Ajaf tujoyovaj roch chupan ri k'ij antok xtipa chic jun b'ay.
55002001	Ni'ej chava Timoteo ri can at inche'l nuc'ajuol: Tatija' ak'ij chi siempre nic'ujie' avuchuk'a' riq'uin ri favor ri patanak riq'uin ri Cristo Jesús.
55002002	Ri tzij ri xavaxaj antok xin'ej chava chiquivach iq'uiy hermanos, jare' ta'ej je' atre' chica nic'aj chic hermanos ri nca'tiquir nca'quitijuoj nic'aj chic y chi can xtiqui'an ri samaj.
55002003	Can tacach'o' ri sufrimiento ruma at jun utzulaj ru-soldado ri Jesucristo.
55002004	Ruma antok jun c'o pa cuartel, man xtiel ta pa chi niruna' jun chic samaj, nic'ujie' chire' chi quire' nu'on nojiel ri ni'e'x cha ruma ri nib'ano mandar richin.
55002005	Atre' can otz tab'ana' cha ri rusamaj ri Dios, can tab'ana' inche'l niqui'an ri niqui'an participar chupan jun competencia. Xa ijeje' man niquitej ta quik'ij y man niqui'an ta inche'l nrajo' ri competencia, man xca'ch'acuon ta.
55002006	Inche'l nu'on jun aj-samajiel pan avan; jaja' chi niril otz cosecha, nic'atzin chi jaja' nisamaj na'ay.
55002007	Tab'ana' pensar otz nojiel re', y ri Ajaf xtu'on chava chi xti'ka pan ave' otz (xta'an entender otz).
55002008	Talka pan ave' chi ri Jesucristo xcon y xc'astaj-pa chiquicajol ri quiminaki'. Jaja' jun rumáma can ri rey David ri xc'ujie' ojier can. Y jare' ri evangelio ri nitzijuoj.
55002009	Y ruma nitzijuoj ri evangelio, ni'an sufrir. Inre' inc'o vave' pa cárcel y b'anun chuva inche'l in itziel ache. Pero ri ruch'ab'al ri Dios man c'o ta pa cárcel.
55002010	Y ruma nca'nvajo' ri i-cho'n chic ruma ri Dios, inre' nicoch' nojiel sufrimientos; chi quire' ijeje' je' nca'colotaj ruma ri Cristo Jesús, y nca'a chicaj y nic'ujie' quik'ij richin nojiel tiempo.
55002011	Ri tzij va can ketzij-ve: Ojre' ri kaniman chic ri Jesucristo, can inche'l xojcon riq'uin jaja' antok xcon choch cruz, y rumare' xkojb'ac'asie' je' riq'uin jaja', ruma jaja' can c'as-ve.
55002012	Xa xtakacoch' ri sufrimientos ruma kaniman jaja', xtalka ri k'ij antok junan xtaka'an gobernar riq'uin jaja'. Y xa man xtakajo' ta xtaka'ej chi oj richin chic jaja', jaja' je' xtu'ej chi ojre' man oj richin ta jaja'.
55002013	Y mesque ojre' man oj choj ta riq'uin, jaja' can choj kiq'uin ojre'. Jaja' man nuc'ax ta ri'.
55002014	Rumare' tanataj nojiel re' chica ri hermanos. Y ta'ej chica pa rub'e' ri Ajaf Dios chi man tiqui'an ayoval chirij tzij ri man jun quikalien, ruma xa man jun otz nuc'am-pa chica. Xa nuc'ax quino'j ri nca'c'axan quichin.
55002015	Can tatija' ak'ij chi otz na'an cha ri rusamaj ri Dios inche'l nika choch jaja', chi quire' man xcaq'uix ta chi otz natzijuoj ri ruch'ab'al ri Dios ri ketzij.
55002016	Man c'a tavaxaj ri tzij ri xa man riq'uin ta ri Dios i-patanak-ve, ri xa i-richin ri roch-ulief y man jun nca'c'atzin-ve. Ruma ri nca'quinimaj ri tzij re', xa más itziel nu'on-ka ri quic'aslien.
55002017	Y ri tzij re' nuquimisaj ri cánima, inche'l nu'on ri itziel yab'il ri nik'ay-ka ri ru-cuerpo jun vinak. Quire' niqui'an ri Himeneo y ri Fileto.
55002018	Ijeje' xquiya' can ri ketzij, ruma niqui'ej chi ri quiminaki' ya xa'c'astaj. Y rumare' ic'o nic'aj ri man nicajo' ta chic niquicukub'a' quic'u'x riq'uin ri Dios.
55002019	Pero ri Dios rub'anun c'a chika ojre' ri kacukub'an kac'u'x riq'uin ri Jesucristo inche'l ru-cimiento jun jay ri otz b'anun cha. Y paro' ri cimiento re', nu'ej: Ri Ajaf rata'n quivach ri i-richin chic jaja'. Y quinojiel ri nca'yo'n ruk'ij ri rub'e' ri Ajaf, ca'iel-el chupan ri itziel tak kax.
55002020	Chupan jun nem jay q'uiy trastos ic'o. Ic'o ri i-b'anun cha oro, ri i-b'anun cha plata, ri i-b'anun cha chie', y ri i-b'anun cha barro. Ic'o nca'cusas richin kax otz, y ic'o nca'cusas richin kax ri man otz ta.
55002021	Y xa ojre' xtakaya' can nojiel ri itziel tak kax, can oj inche'l ri trastos ri nca'cusas richin kax otz, oj-cho'n chic ruma ri Ajaf, y nkojc'atzin cha chi naka'an nojiel utzulaj samaj.
55002022	Y ruma ri c'ajola' q'uiy itziel tak kax niquirayij, atre' man ta'an inche'l niqui'an ijeje', xa can tatija' ak'ij chi tavuc'uaj jun choj c'aslien, can tacukub'a' ac'u'x riq'uin ri Dios, ca'vajo' quinojiel y tic'ujie' ri paz quiq'uin ri nic'aj chic ri riq'uin jun sak cánima nca'ch'o' riq'uin ri Ajaf.
55002023	Man c'a tavaxaj ri tzij ri man jun nca'c'atzin-ve y man jun kax nach'ec chiquij, ruma ri tzij inche'l re' niquic'am-pa ayoval.
55002024	Ruma jun ru-siervo ri Ajaf Dios, man otz ta nu'on ayoval. Can nic'atzin chi otz runo'j nu'on quiq'uin quinojiel. Y nic'atzin je' chi nicovin nca'rutijuoj otz ri hermanos, y nucoch' ri ni'an cha,
55002025	y akal tich'o' chica ri vinak ri man otz ta niqui'an pensar chirij ri ruch'ab'al ri Dios, chi tiquic'axa' quino'j. Chi quire', xa ri Dios nrajo', can xtu'on chica chi xtitzalaj-pa cánima riq'uin ri Dios y xtiqui'an ri nrajo' y xticatamaj ri ketzij,
55002026	y quire' xca'colotaj pa ruk'a' ri diablo. Ruma vacame pa ruk'a' jaja' ic'o-ve, y nu'on chica chi niqui'an ri nrajo' jaja'.
55003001	Nic'atzin chi navatamaj chi chupan ri ruq'uisb'al tak k'ij, xtipa tiempo ri altíra cuesta chi navuc'uaj jun c'aslien otz choch-ulief.
55003002	Ruma xca'c'ujie' iq'uiy vinak ri altíra xticajo-qui' ijeje' mismo y man jun nquinataj chica ri nic'aj chic, ri xti'a cánima chirij ri miera, ri xtiquina' chi i-nima'k, xtiqui'an chi c'o quik'ij, ri itziel xca'ch'o' chirij ri Dios, ri man xca'niman ta chica ri quitie-quitata', ri man cata'n ta niquiya' tiox b'a' y man nicajo' ta ri Dios.
55003003	Ijeje' man xtiquijoyovaj ta quivach ri vinak, ni man xca'cach'uon ta jub'a', xtiquik'ab'aj tzij chiquij nic'aj chic, man niquik'il ta qui' chi niqui'an pecado, can xtak'ax ruve' ri niqui'an chica ri nic'aj chic vinak, man xticajo' ta ri otz.
55003004	Ijeje' xca'quisujuj ri qui-amigos, man xtiqui'an ta pensar jub'a' ri niqui'an. Can i-nima'k tak vinak xtiquina-qui'. Más xca'quicuot riq'uin ri niqui'an choch-ulief, que choch chi xticajo' ri Dios.
55003005	Ijeje' xtiqui'ej chi quiniman chic ri Dios, pero xa man xtiquiya' ta lugar cha ri Dios chi nuc'ax ri quic'aslien. Man c'a tayuj-avi' quiq'uin ri nca'b'ano quire'.
55003006	Ruma chiquicajol ijeje' ic'o ri nca'b'aka pa tak jay y niquic'ut ri man ketzij ta. Y ja ri nacanak tak ixoki' ri nca'ka pa quik'a', ixoki' ri i-nojnak riq'uin pecado, y ri i-c'uayuon ruma ri niquirayij.
55003007	Ri ixoki' re' siempre nicajo' nicatamaj nic'aj chic kax, pero man jun b'ay nicatamaj ri ketzij.
55003008	Y inche'l xqui'an ri Janes y ri Jambres ri ojier can, chi man xka ta chiquivach ri xu'ej ri Moisés, quire' je' niqui'an ri achi'a' re', man nicajo' ta ri ketzij. Can c'axtajnak ri quino'j ruma ri itziel. Can k'alaj chi man cukul ta quic'u'x riq'uin ri Dios.
55003009	Pero xtalka ri tiempo antok man xca'nimax ta chic, ruma xca'na'ax cuma quinojiel, chi xa i-nacanak riq'uin ri niquic'ut; inche'l xb'anataj quiq'uin ri Janes y ri Jambres ri ojier can.
55003010	Pero atre' Timoteo, animan ri nuc'utun can chavach. Atre' avata'n chi ri nuc'aslien, can otz choch ri Dios. Avata'n chi inre' nquinajin riq'uin nojiel ri e'n chuva ruma ri Dios. Avata'n chi nucukub'an nuc'u'x riq'uin ri Dios, man nuc'akuon ta nuc'u'x, c'o nu-paciencia, y nca'nvajo' quinojiel.
55003011	Nuk'asan-pa sufrimiento pa quik'a' ri vinak. Nojiel re' nucach'uon-pa. Y avata'n je' nojiel ri x'an chuva chupan ri oxe' tanamet, ri Antioquía, ri Iconio, y ri Listra. Altíra xin'an sufrir pa quik'a'. Pero chupan nojiel re' ri Ajaf can xirucol.
55003012	Y can ketzij chi quinojiel ri nicajo' niquic'uaj jun c'aslien ri nika choch ri Jesucristo, can xtiqui'an sufrir pa quik'a' nic'aj chic.
55003013	Pero ri vinak ri quic'uan jun itziel c'aslien y ri nca'qui'an maña chica ri vinak, más itziel xtiqui'an-ka. Xca'qui'an maña chica ri vinak, y ijeje' je' xti'an maña chica.
55003014	Pero atre' Timoteo, man taya' can ri xavatamaj y ayo'n avánima riq'uin. Atre' avata'n ja'al ri choj-iq'uin xavatamaj-ve.
55003015	Y c'a at ac'ual antok xavatamaj-pa ri tz'ib'an can chupan ri santo ruch'ab'al ri Dios. Y ri ch'ab'al re' xuya' ano'j chi xacukub'a' ac'u'x riq'uin ri Cristo Jesús chi xacolotaj chupan ri a-pecado.
55003016	Nojiel ri tz'ib'an can chupan ri ruch'ab'al ri Dios, ja ri Dios b'iyuon-pa. Y rumare' otz chi nicusas chi nca'tijox ri vinak. Otz chi nicusas chi ni'e'x ri pecado. Otz chi nicusas chi nca'ch'olix ri man otz ta niqui'an, y otz je' nicusas chi nic'ut chica rub'anic jun c'aslien choj choch ri Dios.
55003017	Chi quire' ri i-rusamajiel ri Dios, can otz tic'ujie' quino'j riq'uin ri i-tz'ib'an can. Chi quire' i-preparados chi niqui'an nojiel utzulaj samaj.
55004001	Choch ri Dios y ri Ajaf Jesucristo ri xtipa chic jun b'ay, chi xtalrub'ana' reinar y xca'ru'on juzgar ri ic'as y ri i-quiminak chic el, ni'ej c'a chava Timoteo,
55004002	chi pak'ij chi chak'a' tatzijuoj ri ruch'ab'al ri Dios chica ri nicajo' nica'xaj y chica ri man nicajo' ta nica'xaj. Ta'ej chica ri niqui'an ri man otz ta chi tiquib'ana' ri otz, ta'ej chica ri quic'uan jun c'aslien itziel chi tiquic'axa' ri quic'aslien. Y ca'ch'olij y ca'tijuoj quinojiel riq'uin nojiel paciencia.
55004003	Ruma xtalka ri k'ij antok ri vinak xa man xticajo' ta chic nica'xaj ri utzulaj tak ch'ab'al ri nca'c'ut. Xa más xtiquirayij chi nica'xaj ri tzij ri man i-ketzij ta ri nca'c'ut, y xca'quicanuj chica xca'tijuon quichin jo'c riq'uin ri nca'quirayij ijeje'.
55004004	Xa man xticajo' ta chic xtica'xaj ri ruch'ab'al ri Dios, ruma xa ja yan chic ri tzij ri choj i-maluon-ka ri xtica'xaj.
55004005	Pero atre' tab'ana' pensar otz nojiel ri na'an. Tacach'o' ri sufrimiento ri nipa chavij. Man catanie' chi natzijuoj ri evangelio. Tab'ana' nojiel ri samaj ri yo'n chava ruma ri Dios.
55004006	Ruma inre' jo'c chic voyo'ien ri k'ij chi nquiquimisas. Ri k'ij chi nqui'a y niya' can ri roch-ulief, can cierca chic c'o-ve.
55004007	Can xintej nuk'ij xin'an ri nrajo' ri Dios, y xin'an nojiel ri samaj ri xuya' chuva, y siempre nucukub'an nuc'u'x riq'uin jaja'.
55004008	Y rumare' vacame jo'c chic voyo'ien ri k'ij chi nqui'a chicaj pache' yacuon-ve jun corona vichin, ruma xinvuc'uaj jun c'aslien choj. Y ja ri Ajaf ri Utzulaj Juez xtiyo'n re' chuva, y man jo'c ta chuva inre' xtuya-ve. Xa can xtuya' je' chica quinojiel ri can riq'uin nojiel cánima quiyo'ien chi nalka ri k'ij antok xtipa chic jun b'ay jaja'.
55004009	Atre' Timoteo, tatija' ak'ij chi ncapa vave' viq'uin cha'nin,
55004010	ruma ri Demas x'a pa tanamet Tesalónica. Xiruya' can, ruma jaja' xa más xrajo' ri c'aslien ri vave' choch-ulief. Ri hermano Crescente b'anak pa tak tanamet ri ic'o chupan ri Galacia. Y ri hermano Tito b'anak je' pa tak tanamet ri ic'o chupan ri Dalmacia.
55004011	Y vacame jo'c ri hermano Lucas ri c'o can viq'uin. Tac'ama-pa ri hermano Marcos antok xcapa, ruma jaja' nic'atzin chuva chi nquiruto' riq'uin ri samaj.
55004012	Ri hermano Tíquico xintak-el pa tanamet Efeso.
55004013	Antok xcapa, tac'ama-pa je' ri nu-capa ri xinya' can pa rachuoch ri hermano Carpo pa tanamet Troas. Y ca'c'ama-pa je' ri nu-libros; y ri más nivajo' ja ri i-tz'ib'an choch tz'un, ri ni'e'x pergamino cha.
55004014	Ri Alejandro ri herrero, q'uiy itziel tak kax rub'anun chuva. Ja ri Ajaf ri xtiyo'n ruc'axiel cha riq'uin ri nca'ru'on.
55004015	Rumare' atre', tab'ana' cuenta-avi' choch, ruma choch jaja' altíra itziel ri ruch'ab'al ri Dios ri nakatzijuoj ojre'.
55004016	Antok na'ay xinuc'uax pa tribunal, man jun xc'ujie' viq'uin. Pero man nivajo' ta chi ri Dios xtuya' ta ruc'axiel chica ri xinquiya' can nuyuon.
55004017	Pero ri Ajaf can c'o viq'uin. Xuya' vuchuk'a' y xirucol-pa pa ruchi' ri león (coj). Y rumare' xitiquir xinq'uis chi xintzijuoj ri ruch'ab'al chica quinojiel ri vinak ri man israelitas ta.
55004018	Y inre' vata'n chi ri Ajaf xquirucol choch nojiel itziel. Vata'n chi xquiruchajij chi quire' xquinuoc pa ru-reino chila chicaj. Jaja' can tiyo'x ruk'ij richin nojiel tiempo. Amén.
55004019	Taya' jun saludo cha ri hermana Priscila y cha ri hermano Aquila, y quinojiel je' ri ic'o pa rachuoch ri hermano Onesíforo.
55004020	Ri hermano Erasto xc'ujie' can pa tanamet Corinto, y ri hermano Trófimo xinya' can pa tanamet Mileto ruma niyavaj.
55004021	Y atre' Timoteo, tatija' ak'ij chi ncapa vave' viq'uin antes ri ru-tiempo job'. Ri hermano Eubulo nutak-el jun saludo chava, y ri Pudente, ri Lino, ri Claudia, y quinojiel ri hermanos vave' niquitak-el je' jun saludo chava.
55004022	Ri Ajaf Jesucristo tic'ujie' pan avánima. Ja ta ri ru-favor ri Dios tic'ujie' iviq'uin ri ixc'o chire'. Amén.
56001001	Inre' Pablo, in ru-siervo ri Dios y in ru-apóstol ri Jesucristo. Jaja' xirutak chi nca'nto' ri i-rucho'n chic ri Dios, chi quire' niquicukub'a' más quic'u'x riq'uin, y chi nicatamaj otz ri ketzij, ri nca'ruc'uaj chupan ri c'aslien ri nika choch ri Dios.
56001002	Rumare' quiyo'ien ri c'aslien ri man xtiq'uis ta. Y ja c'aslien re' ri ranun prometer ri Dios chi nuya'. Re' xu'ej antok c'a maja' tu'on ri roch-ulief. Y can xtuya' ri c'aslien re', ruma jaja' man nutz'ak ta tzij.
56001003	Y vacame xalka ri k'ij antok ri Dios ri nicalo kichin xk'alajin c'a ri ruch'ab'al y can xk'alajin ruma ri samaj ri ni'an inre' antok nitzijuoj ri ch'ab'al ri xu'on mandar chuva.
56001004	Y nitz'ib'aj-el va carta va chava atre' Tito, ri can at inche'l nuc'ajuol ab'anun ruma junan kacukub'an kac'u'x riq'uin ri Jesucristo. Ja ta ri favor, ri misericordia y ri paz ri nuya' ri Katata' Dios y ri Kajaf Jesucristo ri nicalo kichin, tic'ujie' riq'uin avánima.
56001005	Xanya' can chupan ri isla rub'inan Creta ruma xinvajo' chi nachojmij ri nu'on falta. Nojiel tanamet ri pache' ic'o hermanos, ca'cha' achi'a' chiquicajol chi nca'uoc ancianos, inche'l ri xan'an can mandar.
56001006	Jun anciano richin ri iglesia nic'atzin chi ruc'uan jun utzulaj c'aslien, chi quire' man jun kax nilitaj chirij. Nic'atzin je' chi jo'c jun raxjayil c'o y ri ralc'ual can quiniman ta ri Jesucristo. Y man ta ni'e'x chiquij chi quic'uan jun itziel c'aslien y chi man niquinimaj ta tzij.
56001007	Ruma jun anciano nic'atzin chi ruc'uan jun utzulaj c'aslien ruma rusamajiel ri Dios, chi quire' man jun kax nilitaj chirij. Nic'atzin je' chi man nuna' ta ri' nem, chi man cha'nin ta nipa royoval, man nik'ab'ar ta, man nu'on ta ayoval, y man nu'on ta itziel tak kax chi nuch'ec miera.
56001008	Y nic'atzin je' chi ja'al nca'ru'on recibir ri hermanos pa rachuoch ri jun chic tanamet nca'pa-ve, chi b'anak ránima nu'on ri otz, chi nu'on pensar ja'al ri nca'ru'on, chi ruc'uan jun c'aslien choj, jun c'aslien otz choch ri Dios, y chi man nuya' ta lugar cha ri pecado.
56001009	Nic'atzin je' chi ruyo'n ránima riq'uin ri ketzij ruch'ab'al ri Dios ri c'utun choch. Chi quire' jaja' nitiquir nuc'ut ri ketzij chiquivach ri hermanos, y nitiquir je' nu'ej pa ruchojmil chica ri vinak chi tiquiya' can ri man ketzij ta.
56001010	Ruma ic'o iq'uiy ri man nca'niman ta tzij. Jo'c tzij ri man jun quikalien niquitzijuoj y nca'qui'an maña chica ri vinak. Y ri más nca'b'ano quire', ja ri nca'e'n chi ti'an ri circuncisión chica ri hermanos achi'a'.
56001011	Y ri vinak re' nic'atzin chi nakatz'apij quichi', ruma iq'uiy ri nca'ka pa quik'a'. Y c'o jay intiera niqui'an maña chica ruma ri itziel tak kax ri nca'quic'ut. Y man jo'c ta re' niqui'an, xa niquic'utuj rajal ri niquic'ut y re' man otz ta.
56001012	Ojier can, xc'ujie' jun ache aj-Creta ri altíra runo'j. Ri ache re' xu'ej can chiquij ri ruvanakil: Ri nuvanakil aj-Creta man jun b'ay ketzij ta nca'ch'o'. Can i-inche'l itziel tak chicop. Can ruyuon va'en nicajo' niqui'an, y i-k'ora'. Quire' xu'ej ri jun ache re'.
56001013	Y can ketzij ri ru'e'n can. Rumare' ni'ej chava atre' Tito, chi cof cach'o' chica ri quire' niqui'an, ta'ej chica chi man chic tiqui'an itziel tak kax, xa choj ca'c'ujie' chupan ri cukb'al c'u'x.
56001014	Ta'ej je' chica chi man chic tica'xaj tzij ri xa choj i-maluon-ka, ri niqui'ej ri nuvanakil israelitas. Y man tiquinimaj je' quitzij nic'aj chic vinak ri xa man nicajo' ta ri ketzij.
56001015	Ri vinak ri ya sak quic'aslien, otz niquitz'at nojiel ri otz. Pero ri vinak ri man sak ta quic'aslien y ri man nicajo' ta niquinimaj ri Dios, can itziel niquitz'at nojiel ri otz, ruma c'axtajnak quino'j y man niquina' ta chi man otz ta ri quijaluon y ri cánima choch ri Dios.
56001016	Niqui'ej chi cata'n roch ri Dios, pero ruma ri itziel tak kax ri niqui'an, k'alaj chi man ketzij ta ri niqui'ej. Man nca'niman ta. Ri Dios man nika ta choch nca'rutz'at ruma man jun otz niqui'an.
56002001	Pero atre', ja ri utzulaj tak tzij tac'utu' chiquivach ri hermanos.
56002002	Ri ch'itak mámix can ta niqui'an pensar otz ri nca'qui'an, nic'atzin chi niquic'uaj jun utzulaj c'aslien chiquivach ri vinak, y niqui'an ta pensar otz ri niqui'an chi quire' man niquiya' ta lugar cha ri pecado, can choj ca'c'ujie' chupan ri cukb'al c'u'x, can tic'ujie' ri amor quiq'uin y tic'ujie' qui-paciencia.
56002003	Ri ch'itak avala'i', can tiquic'utu-qui' chi quic'uan jun utzulaj c'aslien choch ri Dios, man tiquik'ab'aj tzij chiquij nic'aj chic, man ca'k'ab'ar, y tiquiya' jun otz ejemplo chiquivach ri nic'aj chic.
56002004	Y tiquic'utu' je' chiquivach ri ixoki' ri c'a maja' más quijuna' chi ca'cajo' ri cachajil y ri cal,
56002005	tiquib'ana' pensar otz ri niqui'an chi quire' man niquiya' ta lugar cha ri pecado, tiquic'uaj jun c'aslien sak, tiquib'ana' cuenta ri cachuoch, otz quino'j tiquib'ana' quiq'uin quinojiel, ca'niman chica ri cachajil, chi quire' man jun kax itziel xti'e'x chirij ri ruch'ab'al ri Dios.
56002006	Ta'ej je' chica ri c'ajola' chi tiquib'ana' pensar otz ri niqui'an chi quire' man niquiya' ta lugar cha ri pecado.
56002007	Y atre' Tito, nic'atzin je' chi siempre navuc'uaj jun c'aslien otz, chi quire' nac'ut chiquivach ri chica c'aslien otz chi niquic'uaj ijeje'. Y antok nca'tijuoj riq'uin ri ruch'ab'al ri Dios, can otz rub'ixic tab'ana' cha. Y tik'alajin chi c'o rakalien ri na'ej.
56002008	Tab'ana' cuenta-avi' riq'uin ri tzij ri na'ej antok nac'ut ri utzulaj tzij y can otz rub'ixic tab'ana' cha, chi quire' man jun chica ni'e'x chirij. Y ri man nicajo' ta ri ruch'ab'al ri Dios, can xca'q'uix ruma man jun kax xca'tiquir xtiqui'ej chivij ixre'.
56002009	Ta'ej chica ri esclavos chi ca'niman chica ri cajaf, y otz tiquib'ana' cha nojiel ri samaj ri ni'e'x chica. Y xa c'o nich'ojix chica, can tiquicach'o', man jun kax tiqui'ej.
56002010	Ni man jun kax tiquilak'aj chica ri cajaf. Can otz tiquib'ana' cha nojiel, chi quire' otz nca'tz'iet cuma quinojiel ri vinak; y ri vinak xtiquiya' ruk'ij ri ruch'ab'al ri Dios, ri Dios ri nkojrucol.
56002011	Ruma ri ru-favor ri Dios ri xuya' vave' ri choch-ulief, richin chi nkojcolotaj konojiel,
56002012	nuc'ut je' chakavach chi nic'atzin nca'kaya' can nojiel ri man nika ta choch ri Dios y nojiel ri itziel tak kax ri ic'o choch-ulief ri nca'karayij. Nuc'ut chakavach chi mientras c'a ojc'o vave' choch-ulief, ka'na' pensar otz ri naka'an chi quire' man nakaya' ta lugar cha ri pecado, y kuc'uaj jun utzulaj c'aslien, jun c'aslien ri nika choch ri Dios.
56002013	Quire' nic'atzin naka'an ruma kayo'ien ri utzulaj kax ri ranun prometer ri Dios chi nuya' chika. Can ja'al nkojquicuot kayo'ien-apa ri k'ij antok xtik'alajin ri ruk'ij ri Namalaj Ka-Dios y Ka-Salvador (caloy-kichin) Jesucristo.
56002014	Jaja' xuya' ri ruc'aslien chi xquimisas pa ka-cuenta, chi xojrucol choch nojiel roch pecado y sak je' xu'on cha ri kac'aslien. Quire' xu'on chika chi xojuoc jun tanamet richin jaja', jun tanamet ri nurayij nu'on ri otz.
56002015	Riq'uin nojiel re' ca'tijuoj y ta'ej chica ri otz quic'aslien quic'uan, chi man tiquiya' can. Y ri itziel quic'aslien, ta'ej chica chi tiquiya' can ri itziel c'aslien re'. Riq'uin autoridad ta'ej quire' chica. Man jun tib'ano chava chi man jun avakalien.
56003001	Ta'ej chica ri hermanos chi ca'niman cha ri gobierno y chica ri nic'aj chic autoridades. Can riq'uin nojiel cánima tiquib'ana' nojiel utzulaj samaj ri ni'e'x chica.
56003002	Y ta'ej je' chica chi man jun itziel kax tiqui'ej chirij jun chic vinak, y man tiqui'an je' ayoval. Xa otz quino'j tiquib'ana', y co'l-oc tiquib'ana' chiquivach quinojiel.
56003003	Ruma ojier can, ojre' je' oj-nacanak xka'an-pa, man xojniman ta, can oj-sachnak, man xojtiquir ta xkak'il-ki' choch ri pecado, xa xka'an nojiel ri itziel tak kax ri xkarayij y altíra xojquicuot riq'uin ri kax ri ic'o choch-ulief. Can itziel ri kac'aslien xkuc'uaj, itziel xa'katz'at ri nic'aj chic ruma otz ic'o, itziel xojtz'iet ruma man otz ta ri kac'aslien y itziel xkatz'at-ki' chikib'il-ki'.
56003004	Pero ri Dios ri Ka-Salvador (caloy-kichin) xuc'ut ri utzulaj runo'j chakavach, y xuc'ut chi quinojiel vinak nca'rajo',
56003005	antok xojrucol chupan ri ka-pecados. Pero man ruma ta chi c'o otz kab'anun. Jaja' xojrucol ruma xujoyovaj kavach y xu'on chika chi inche'l xojalax chic jun b'ay ruma sak xu'on cha ri kánima. Y xu'on c'ac'ac' cha ri kac'aslien, ruma ri Espíritu Santo xuoc riq'uin kánima.
56003006	Ri Dios xuya' ri Espíritu Santo chika, y man xuc'aq'uiej ta xuya' chika ruma ri Ka-Salvador (caloy-kichin) Jesucristo.
56003007	Y rumare' xiel chi man jun chic ka-pecado choch ri Dios, y re' ruma ri favor ri xu'on jaja' chika. Rumare' vacame kata'n chi xtiyo'x chika ri utzulaj c'aslien ri man xtiq'uis ta, jare' ri ka-esperanza.
56003008	Nojiel re' ketzij, can otz, y nic'atzin cha ri quic'aslien quinojiel. Rumare' nivajo' chi atre' man tamalij nca'tijuoj ri quiniman chic ri Dios riq'uin nojiel re', chi quire' tiquitija' quik'ij niqui'an ri otz.
56003009	Pero ri tzij ri xa man jun quikalien, inche'l ri tzij ri nitzijos chiquij ri mámix y ri quimáma ri xa'c'ujie' ojier can, man ca'vaxaj. Y ri ayoval je' ri nca'qui'an ri vinak ri man junan ta niqui'an pensar chirij ri nu'ej ri ru-ley ri Moisés, man ca'vaxaj, ruma nojiel tzij inche'l re' man jun nca'c'atzin-ve.
56003010	Y xa c'o jun ri nca'ruc'ut tzij ri man i-ketzij ta, y rumare' ri hermanos niqui'an división, ta'ej cha chi man chic tu'on quire'. Y xa ya xa'ej cha jun b'ay y man ncarunimaj ta, ta'ej chic jun b'ay cha. Y xa man niniman ta, tatarariej-el.
56003011	Ruma jun ri nib'ano quire', can k'alaj chi xa c'axtajnak runo'j, can pecado ri nu'on, y rumare' ruyuon jaja' nrayuoj ru-castigo paro'.
56003012	Y inre' xtintak-el ri hermano Artemas o ri hermano Tíquico aviq'uin. Y antok xti'ka aviq'uin jun chiquivach ijeje', tatija' ak'ij chi ncapa tanamet Nicópolis. Ruma nub'anun pensar chi nquib'ac'ujie' chire' pa ru-tiempo ri job'.
56003013	Y ri hermano Zenas ri maestro richin ri ley y ri hermano Apolos, taya' nojiel ri nic'atzin chica richin ri quib'iey, chi quire' man jun xtu'on falta chiquivach.
56003014	Y ri hermanos ticatamaj c'a niqui'an ri otz. Ca'quito' quinojiel ri c'o nic'atzin chica, chi quire' niq'uiy otz ri quic'aslien choch ri Dios.
56003015	Quinojiel ri hermanos ri ic'o viq'uin niquitak-el jun saludo chava. Taya' jun saludo chica ri nkojcajo' ruma junan kacukub'an kac'u'x riq'uin ri Jesucristo. Ja ta ri ru-favor ri Dios tic'ujie' iviq'uin chi'ixvonojiel. Amén.
57001001	Inre' Pablo, in-tz'apal pa cárcel ruma nitzijuoj ri ruch'ab'al ri Jesucristo. C'o viq'uin ri hermano Timoteo antok nakatak-el va carta va chava atre' Filemón, ri altíra ncatkajo' y junan naka'an ri samaj aviq'uin.
57001002	Y cha je' ri hermana Apia ri altíra nakajo', y ri hermano Arquipo ri junan je' ojc'o chupan ri samaj, y cha ri iglesia ri c'o pan avachuoch.
57001003	Ja ta ri favor y ri paz ri nuya' ri Katata' Dios y ri Ajaf Jesucristo tic'ujie' riq'uin ivánima.
57001004	Inre' siempre niya' tiox b'a' cha ri Nu-Dios avuma atre' Filemón. Y siempre ncannataj pa nu-oración.
57001005	Ruma inre' niva'xaj chi atre' siempre acukub'an ac'u'x riq'uin ri Ajaf Jesús y altíra navajo', y chi altíra nca'vajo' je' ri santos hermanos.
57001006	Inre' nic'utuj cha ri Dios, ruma atre' acukub'an ac'u'x riq'uin ri Jesucristo, can ta xtina'ax nojiel ri bendiciones ri c'o pan ic'aslien, ruma c'o ri Cristo Jesús riq'uin ivánima.
57001007	Hermano Filemón, can altíra niquicuot ri vánima y can in-ab'anun consolar, ruma vaxan chi nca'vajo' ri santos hermanos, y ijeje' can niquicuot je' ri cánima. Y re', atre' at-b'anayuon chica.
57001008	Rumare', mesque c'o autoridad yo'n pa nuk'a' ruma ri Cristo chi ni'ej chava ri chica ruc'amun chi na'an,
57001009	inre' xa jun favor nic'utuj chava ruma vata'n chi altíra nakajo-ki'. Atre' avata'n chi inre' Pablo, xa ya in mámix chic, y man jo'c ta re', can avata'n je' chi inc'o pa cárcel ruma nitzijuoj ri ruch'ab'al ri Jesucristo.
57001010	Inre' nic'utuj favor chava pa ru-cuenta ri Onésimo. Ruma mesque pa cárcel inc'o-ve, can xintzijuoj ri ruch'ab'al ri Dios cha y jaja' xunimaj ri Jesucristo, y rumare' xuoc inche'l valc'ual.
57001011	Antes, jaja' man jun xc'atzin-ve chava, ruma xaruya' can. Pero vacame nic'atzin chuva inre', y xtic'atzin je' chava atre'.
57001012	Vacame nitak chic el aviq'uin, y nic'utuj favor chava chi otz tab'ana' recibir. Tab'ana' cha xa inche'l inre' ri nquib'aka aviq'uin.
57001013	Inre' nivajo' ta chi ri Onésimo nic'ujie' ta ka viq'uin chi nquiru'on servir vave' pa cárcel pan ac'axiel atre'. Can avata'n chi inc'o pa cárcel ruma nitzijuoj ri evangelio.
57001014	Pero inre' man nivajo' ta ni'ej cha chi tic'ujie' vave' viq'uin, ruma jaja' xa avichin atre'. Rumare' atre' ri xca'e'n xa c'o che'l nic'ujie' vave' viq'uin o manak. Inre' nivajo' chi riq'uin avánima ntiel-pa, y man ruma ta ri nic'utuj chava.
57001015	Y inre' ni'ej chi c'o otz ri nuc'am-pa ri Onésimo chava ruma xaruya' can jub'a' tiempo, ruma vacame xtitzalaj chic jun b'ay aviq'uin y man chic xcaruya' ta can.
57001016	Antok jaja' xiel-pa aviq'uin, c'a maja' tuoc hermano, xa jun av-esclavo. Pero vacame hermano chic. Inre' altíra nivajo' jaja', y atre' más xtavajo', man jo'c ta ruma av-esclavo; atre' xtavajo' je' ruma jaja' runiman chic ri Ajaf.
57001017	Mare', xa ketzij kach'il-ki', otz tab'ana' recibir ri Onésimo, can inche'l xa inre'.
57001018	Y xa c'o jun kax ri man otz ta rub'anun can chava, o xa c'o ruc'as aviq'uin, taya' chuvij inre'.
57001019	Inre' Pablo riq'uin nuk'a' nitz'ib'aj-el chava, chi xtintzoliej ri ruc'as, mesque vata'n chi atre' c'o jun inche'l nem ac'as viq'uin, ruma xintzijuoj ri ruch'ab'al ri Dios chava.
57001020	Atre' animan chic ri Ajaf. Rumare' nivajo' chi na'an ri favor re' chuva, chi otz tab'ana' recibir ri Onésimo. Y quire', xta'an chuva chi xquiquicuot, ruma k'alaj chi animan ri Cristo.
57001021	Inre' xintz'ib'aj va carta va chava, ruma cukul nuc'u'x aviq'uin chi xta'an ri xinc'utuj chava. Y man jo'c ta ri favor re' xta'an, xa vata'n je' chi xta'an más.
57001022	Can tachojmij yan jun lugar ri pache' xquib'ac'ujie-ve, chi quire' antok xquiniel-el vave' pa cárcel, nquib'aka chila aviq'uin. Ruma inre' voyo'ien chic chi ri Dios can xtu'on inche'l ri ic'utun cha chupan ri iv-oración.
57001023	Ri hermano Epafras ri c'o viq'uin pa cárcel ruma nakatzijuoj ri Cristo Jesús, nutak-el jun saludo chava.
57001024	Y quire' je' ri hermano Marcos, ri Aristarco, ri Demas y ri Lucas ri junan naka'an ri samaj quiq'uin, niquitak-el je' jun saludo chava.
57001025	Ja ta ri ru-favor ri Kajaf Jesucristo tic'ujie' riq'uin ri iv-espíritu. Amén.
58001001	Chupan ri ojier can tiempo, q'uiy mul xch'o' ri Dios chica ri kate't-kamama'; y antok xch'o' chica, xa'rucusaj ri profetas y q'uiy formas xa'rucusaj chi xch'o' chica.
58001002	Pero vacame chupan ri ruq'uisb'al tiempo ri ojc'o, ri Dios ja c'a ri Ruc'ajuol ri xucusaj chi xu'ej ri ruch'ab'al chakavach. Ri Dios pa ruk'a' ri Ruc'ajuol xuya-ve nojiel, y pa ruk'a' je' jaja' xuya-ve chi xu'on ri roch-ulief y nojiel ri ic'o chicaj.
58001003	Riq'uin ri Ruc'ajuol nik'alajin ri ru-gloria ri Dios. Ri Ruc'ajuol can junan riq'uin jaja'. Y ja ri Ruc'ajuol je' ri c'uayuon richin nojiel ri ic'o; y riq'uin ri ru-poder ri ruch'ab'al rutz'amuon nojiel. Jaja' xcon chi quire' xralasaj ri ka-pecados, y xc'astaj-pa chiquicajol ri quiminaki'. Y antok rub'anun chic nojiel re', xb'atz'uye' chicaj pa ru-derecha ri Namalaj Dios.
58001004	Ri Ruc'ajuol ri Dios más nem chiquivach ri ángeles. Y ri Dios xuya' jun rub'e' ri más rakalien que chiquivach ri ángeles.
58001005	Ruma ri Dios man jun b'ay ru'e'n cha jun ángel: Atre' ri at Nuc'ajuol, inre' niya' ac'aslien vacame. Y man jun b'ay je' ru'e'n: Inre' c'a ri Rutata'. Y jaja' c'a ri Nuc'ajuol.
58001006	Y antok ri Dios xutak-pa ri Ruc'ajuol choch-ulief, ri Dios xu'ej chica quinojiel ri ru-ángeles: Tiya' ruk'ij ri Nuc'ajuol.
58001007	Y chiquij ri ángeles jo'c nu'ej: Ri nu-ángeles cha'nin niqui'an ri nusamaj, ruma ni'an chica chi inche'l cak'iek' y inche'l ruxak-k'ak'.
58001008	Pero cha ri Ruc'ajuol, ri Dios nu'ej: Dios, atre' can richin nojiel tiempo na'an reinar, y pa ruchojmil na'an reinar.
58001009	Can altíra avajo'n ri choj, y man nika ta chavach nojiel ri itziel kax. Y rumare' inre' ri A-Dios nub'anun chava chi atre' más ncaquicuot que chiquivach ri nic'aj chic avach'il.
58001010	Y ri Dios xu'ej je' cha ri Ruc'ajuol: Ajaf, atre' pa rutz'ucb'al xa'an ri roch-ulief, y ri rocaj je' riq'uin ri ak'a' xa'an-ve.
58001011	Ri roch-ulief y ri rocaj can xca'q'uis, pero atre' man xcaq'uis ta. Quinojiel can xtiqui'an vieja, inche'l nu'on ri tziak.
58001012	Can xti'an quivach, inche'l ni'an cha jun tziak. Can xca'c'ax inche'l ni'an cha jun tziak ri man otz ta chic. Pero atre' man jun b'ay xcac'ax, y man xtiq'uis ta je' ri ac'aslien. Quire' xu'ej ri Dios.
58001013	Y ri Dios man jun b'ay xu'ej ta cha jun ángel: Catz'uye' pa nu-derecha hasta c'a xca'nya' ri av-enemigos chuxie' avakan.
58001014	Ri ángeles can i-espíritu y i-rusamajiel ri Dios. Y ijeje' nca'rutak ri Dios chi nca'quito' ri i-cho'n chi nca'colotaj.
58002001	Y ruma ja ri Ruc'ajuol ri Dios ri más nem ruk'ij, rumare' nic'atzin chi ojre' kaya' kaxiquin riq'uin ri ruch'ab'al ri kaxan, chi quire' man nkukiriko ta.
58002002	Ruma ri ch'ab'al ri xtzijos cuma ri ángeles can ketzij y ri vinak ri man xqui'an ta ri xqui'ej ri ángeles, xka ri castigo pa quive' chiquijunal. Can inche'l ri qui-pecado, can quire' je' ri castigo ri xka pa quive'.
58002003	Quire' c'a je' ojre', ¿che'l nkojcolotaj xa ojre' man jun rakalien xtaka'an cha ri nem salvación (colotajic)? Ruma ja ri Kajaf Jesús ri x'e'n na'ay y ri xa'c'axan re', ijeje' xa'tzijuon chika ojre'.
58002004	Ri Dios xuc'ut c'a chakavach chi ketzij ri xqui'ej ijeje' chika, ruma ijeje' xa'tiquir xa'qui'an señales y milagros riq'uin ri namalaj ru-poder jaja', y milagros ri man jun b'ay i-tz'atuon. Y xa'tiquir xqui'an nic'aj chic samaj riq'uin ri ru-poder ri Espíritu Santo. Quire' xu'on chica chiquijunal chi xa'covin xqui'an ri samaj ri xrajo' jaja' chi xqui'an.
58002005	Ri Dios man xtuya' ta pa quik'a' ri ángeles ri roch-ulief ri xtipa chakavach-apa, ri choj chirij nkuch'o-ve vacame.
58002006	Ruma chupan ri ruch'ab'al ri Dios ri tz'ib'an can, c'o jun ri b'iyuon can: Dios, ¿chica c'a oc rakalien ri ache chi nanataj? ¿Y chica je' oc rakalien jun ri xa riq'uin jun chic vinak alaxnak-ve chi nanataj?
58002007	Xa'an cha chi ch'ute'n chiquivach ri ángeles; pero ri ache c'o ruk'ij y rakalien, ruma ayo'n paro' nojiel ri kax ri ab'anun.
58002008	Nojiel ri ab'anun ayo'n pa ruk'a'. Quire' nu'ej chupan ri tz'ib'an can. Y antok nu'ej chi ri Dios ruyo'n nojiel pa ruk'a', man jun kax ri man ta c'o pa ruk'a'. Pero c'a maja' takatz'at chi nojiel c'o chic pa ruk'a'.
58002009	Pero nakatz'at chi antok ri Jesús xc'ujie' vave' choch-ulief, x'an cha chi ch'ute'n ruk'ij chiquivach ri ángeles. Pero re' jo'c jub'a' oc tiempo, vacame nem ruk'ij b'anun cha. Y quire' x'an cha ruma xu'on sufrir y xcon. Ruma ri ru-favor ri Dios, xpa ri Jesucristo chi xcon kuma konojiel.
58002010	Ja ri Dios b'anayuon nojiel ri ic'o, y nojiel ri xa'ru'on, richin chi niquiya' ruk'ij. Y ri Dios nrajo' chi quinojiel ta nca'a chicaj riq'uin jaja' y nic'ujie' ta quik'ij. Y rumare' ri Cristo xu'on sufrir. Y ruma ri sufrimiento ri xuk'asaj, can ketzij chi nca'rucol ri nca'niman richin.
58002011	Ri Jesús nu'on sak cha ri kac'aslien; y ruma sak chic kac'aslien, oj ralc'ual chic ri Dios. Rumare' ri Jesús man niq'uix ta nu'ej hermanos chika.
58002012	Can inche'l nu'ej chupan ri ruch'ab'al ri Dios ri tz'ib'an can, chirij ri Jesús: Inre' xtin'ej ri ab'e' chica ri nu-hermanos. Inre' xtinb'ixaj ri ab'e' quiq'uin ri niquimol-qui' chi niquiya' ak'ij.
58002013	Y chupan je' ri ruch'ab'al ri Dios ri tz'ib'an can, nu'ej: Inre' nuyo'n vánima riq'uin ri Dios. Y nu'ej je': Vave' inc'o-ve, junan quiq'uin ri i-ralc'ual ri Dios ri i-ruyo'n jaja' chuva. Quire' ri tz'ib'an can chupan ri ruch'ab'al ri Dios.
58002014	Ruma ri vinak c'o quiquiq'uiel y c'o qui-cuerpo, rumare' ri Jesús xuoc je' vinak. Jaja' xcon chi xuvulij ri ru-reino ri camic ri c'o pa ruk'a' ri diablo,
58002015	y chi nca'rucol quinojiel ri niquixi'ij-qui' nca'con. Y ruma niquixi'ij-qui' nca'con, can nojiel tiempo ic'o pa ruk'a' ri xib'inre'l.
58002016	Y can ketzij chi ri Jesús man xpa ta chi nca'rucol ri ángeles; jaja' xpa chi nkojrucol ojre' ri oj rumáma can ri Abraham.
58002017	Rumare' xuoc vinak inche'l ojre', y xc'atzin chi xu'on quire', chi quire' xuoc Namalaj Sacerdote y chi nujoyovaj kavach. Can richin nojiel tiempo nu'on ri samaj re' choch ri Dios, chi ni'an perdonar ri ka-pecados.
58002018	Y jaja' xu'on sufrir y x'an tentar, pero man xtzak ta. Rumare' jaja' c'o ru-poder chi nkojruto' antok nkoj'an tentar.
58003001	Rumare', ixre' santos hermanos ri junan xojayox iviq'uin ruma ri Dios, chi nkojb'ac'ujie' chicaj riq'uin jaja', can titz'ata' ri Cristo Jesús. Jaja' ri ka-apóstol, y jaja' je' ri Kanamalaj Sacerdote ri kaniman.
58003002	Ri Jesús xu'on c'a ri samaj ri xuya-pa ri Dios cha, inche'l xu'on ri Moisés. Ri Moisés xu'on rusamaj ri Dios y otz quic'uaxic xu'on chica ri ralc'ual ri Dios.
58003003	Pero ri Jesús más c'o ruk'ij choch ri Moisés, ruma ri Jesús can inche'l jun ache aj-b'anoy-jay. Y kata'n chi ja ri ache aj-b'anoy-jay ri más rakalien choch ri jay.
58003004	Ruma nojiel jay, vinak nca'b'ano, pero nojiel ri kax ri ic'o, ja ri Dios xb'ano.
58003005	Ri Moisés jun utzulaj ru-siervo ri Dios, rumare' otz quic'uaxic xu'on chica ri ralc'ual ri Dios. Ri Moisés xu'ej can ri c'a maja' ca'b'anataj chupan ri ru-tiempo jaja'.
58003006	Ri Cristo je' otz quic'uaxic xu'on chica ri ralc'ual ri Dios. Jaja' man choj ta oc rusamajiel ri Dios, inche'l ri Moisés, jaja' can Ruc'ajuol ri Dios. Y ojre' je' oj ralc'ual chic ri Dios, pero xa cof xkojc'ujie' chupan ri cukb'al c'u'x, y nkojquicuot nakayo'iej-apa ri k'ij antok jaja' xtuya' chika ri ru'e'n chi xtuya'.
58003007	Ruma chupan ri ruch'ab'al ri Dios ri tz'ib'an can, ri Espíritu Santo nu'ej: Xa xtivaxaj ri ruch'ab'al ri Dios vacame,
58003008	man ti'an cof cha ri ivánima inche'l xqui'an ri ivate't-imama' ojier can, antok xquiyac ri vayoval y xcajo' ta xquitz'at ri chica xtin'an ri pa desierto.
58003009	Y chire' ri pa desierto ri ivate't-imama' ojier can, xcajo' ta xquitz'at xa can ketzij ni'an ri ni'ej, y cuarenta juna' xinc'ut chiquivach nojiel ri nquitiquir ni'an.
58003010	Rumare' xpa vayoval chica ri xa'b'ano quire'. Y inre' xin'ej: Ri cánima ri vinak re' xa man viq'uin ta inre' c'o-ve, xa chiquij nic'aj chic kax b'anak-ve. Can niqui'an inche'l man cata'n ta ri utzulaj b'ay ri nuc'utun chiquivach.
58003011	Y xin'an jurar ruma vayoval y xin'ej: Ijeje' man xca'uoc ta chupan ri uxlanien ri niya' inre'. Quire' xu'ej ri Dios.
58003012	Hermanos, tib'ana' cuenta-ivi' chi'ijunal, chi quire' siempre ntiya' ivánima riq'uin ri Dios y man jun ta itziel kax riq'uin ri ivánima, chi quire' man ntiya' ta can ri c'aslic Dios.
58003013	Nic'atzin chi k'ij-k'ij ntiya' ruchuk'a' ri ivánima chib'il-ivi', mientras c'a c'o tiempo. Quire' tib'ana', chi quire' man jun chivach xticover ránima chupan ri engaño ri richin ri pecado.
58003014	Ojre' jo'c jun chic kab'anun riq'uin ri Cristo, ruma xkaya' kánima riq'uin antok xkanimaj. Pero nic'atzin chi ojre' man nakaya' ta can, y siempre kaya' kánima riq'uin.
58003015	Ruma chupan ri ruch'ab'al ri Dios nu'ej: Xa xtivaxaj ri ruch'ab'al ri Dios vacame, man ti'an cof cha ri ivánima inche'l xqui'an ri ivate't-imama' ojier can, antok xquiyac ri rayoval. Quire' nu'ej.
58003016	¿Chica c'a ri xayaco rayoval ri Dios, mesque caxan chic ri ruch'ab'al? ¿Man ja ta came quinojiel ri xa'iel-pa chupan ri Egipto, ri xa'cuol-pa ruma ri Moisés?
58003017	¿Choj chica c'a ri cuarenta juna' xpa rayoval ri Dios? ¿Man quiq'uin ta came ri xqui'an pecado y xa'con can chire' pa desierto?
58003018	¿Y choj chica xu'on jurar ri Dios chi man xca'uoc ta chupan ri uxlanien ri nuya' jaja'? ¿Man chica ta came ri man xa'niman ta?
58003019	Ojre' kata'n chi ijeje' man xa'tiquir ta xa'uoc chupan ri uxlanien re' ruma man xquinimaj ta ri xu'ej ri Dios.
58004001	Kaxi'ij-ki' choch ri Dios, ya que vacame c'a maja' kojuoc chupan ri uxlanien ri ranun prometer ri Dios chi xtuya' chika, can kab'ana' cuenta-ki' chi quire' man nib'anataj ta chi c'o jun chivach ri man xtitiquir ta xtuoc chupan ri uxlanien re'.
58004002	Ruma ri utzulaj ruch'ab'al ri Dios ri xtzijos chika ojre', can inche'l ri xtzijos chica ri kate't-kamama' ojier can. Pero chica ijeje' man jun xc'atzin-ve ri utzulaj ruch'ab'al ri Dios, ruma jo'c xca'xaj, pero man xquicukub'a' ta quic'u'x riq'uin.
58004003	Y ri Dios xu'ej chiquij ri man xquinimaj ta: Inre' xin'an jurar ruma vayoval y xin'ej: Ijeje' man xca'uoc ta chupan ri uxlanien ri niya' inre'. Quire' xu'ej ri Dios. Pero ojre' ri kaniman ri Jesucristo, can nkojuoc chupan ri uxlanien ri nuya' ri Dios. Y ri uxlanien re' xtiquir-pa antok ri Dios xu'on ri roch-ulief.
58004004	Y chupan ri ruch'ab'al ri Dios ri tz'ib'an can, chirij ri uxlanien re' nu'ej: Ri Dios xuxlan chupan ri séptimo (chi vuku') k'ij antok xuq'uis rub'anic nojiel ri xu'on.
58004005	Y ri Dios nu'ej je' chupan ri ruch'ab'al ri tz'ib'an can, chiquij ri kate't-kamama': Can man xca'uoc ta chupan ri uxlanien ri niya' inre'. Quire' nu'ej ri Dios chupan ri tz'ib'an can.
58004006	Pero vacame c'a ic'o ri nca'uoc chupan ri uxlanien re', ruma c'a c'o che'l nca'uoc. Ri kate't-kamama' xca'xaj ri utzulaj ruch'ab'al ri Dios, pero ijeje' man xcajo' ta xquinimaj ri xca'xaj, rumare' man xa'uoc ta chupan ri uxlanien.
58004007	Y antok k'axnak chic q'uiy tiempo, ri Dios xu'ej chic jun b'ay chi nuya' ri uxlanien chica ri vinak. Y xuya' pa ránima ri David ri tzij ri e'n chic ri nu'ej: Xa xtivaxaj ri ruch'ab'al ri Dios vacame, man ti'an cof cha ri ivánima. Quire' ru'e'n can.
58004008	Y ri uxlanien re', man nich'o' ta chirij ri uxlanien ri xquil vave' ri kate't-kamama' antok i-c'amun-pa ruma ri Josué. Ruma xa ta quire', ri Dios man ta xu'ej chic jun b'ay chi nuya' ri uxlanien.
58004009	Y rumare' kata'n chi c'a c'o jun chic uxlanien richin ri rutanamit ri Dios.
58004010	Y antok jun acunak chic chupan ri uxlanien ri nuya' ri Dios, nuxlan je' riq'uin ri rusamaj, inche'l xu'on ri Dios, antok xuq'uis rub'anic nojiel ri xu'on.
58004011	Can katija' kak'ij chi quire' nkojuoc chupan ri uxlanien re' y man taka'an inche'l xqui'an ri kate't-kamama' ojier can; ijeje' man xquinimaj ta ri ruch'ab'al ri Dios, rumare' man xa'uoc ta chupan ri uxlanien re'.
58004012	Ruma ri ruch'ab'al ri Dios can c'as y can altíra ru-poder. Y más c'o roray choch chica-na espada ri ca'ye' lado c'o roray. Ruma ri ruch'ab'al ri Dios nitiquir ntuoc chupan ri ránima ri vinak, y chupan ri ru-espíritu, chupan ri b'ak y chupan ri pache' niquinuc'-ve-qui' ri b'ak, y nu'on juzgar ri chica nu'on pensar y nojiel ri nurayij ri ránima.
58004013	Ri Dios b'anayuon nojiel, rumare' man jun kax ri nitiquir nravaj-ri' choch jaja'; nojiel k'alaj choch jaja'. Jaja' nutz'at nojiel, y choch jaja' xtakaya' cuenta.
58004014	Ojre' ri kaniman c'o jun Kanamalaj Sacerdote ri acunak chicaj riq'uin ri Dios, y re' ja ri Jesús ri Ruc'ajuol. Rumare' man takaya' can, xa cof kojc'ujie' chupan ri cukb'al c'u'x.
58004015	Ruma ojre' c'o jun Kanamalaj Sacerdote ri nujoyovaj kavach, ruma rata'n chi ojre' manak kachuk'a'. Y jaja' ja'al rata'n, ruma antok xc'ujie' vave' choch-ulief, can x'an tentar. Can nojiel ri ni'an chika ojre', x'an cha jaja' je', pero jaja' man xu'on ta pecado.
58004016	Rumare' man c'a takaxi'ij-ki' nkujiel-apa más cierca riq'uin ri Dios, chi quire' jaja' xtujoyovaj kavach y xtu'on favor chika, chi quire' antok c'o chica nib'anataj chika, ja nkojruto'.
58005001	Quinojiel ri nca'uoc sacerdotes ri más c'o quik'ij chiquicajol ri israelitas, can nca'cho'x y niyo'x quisamaj chi nca'ch'o' riq'uin ri Dios pa qui-cuenta ri vinak y chi niquiya' choch ri Dios ri chicop ri nca'quiya' can ri vinak ruma ri qui-pecados, y niquiya' je' ri nic'aj chic kax ri niquiya' can ri vinak.
58005002	Ri sacerdote ri más c'o ruk'ij nu'on pecar, rumare' jaja' nujoyovaj quivach ri vinak ri man cata'n ta chica nrajo' ri Dios y ri i-sachnak riq'uin ri niqui'an pensar.
58005003	Y rumare', ri chicop ri nuquimisaj chi nuya' choch ri Dios, man jo'c ta ruma ri qui-pecados ri vinak nuya', xa ruma je' ri ru-pecado jaja'.
58005004	Man jun vinak ri ruyuon jaja' ntuoc ri sacerdote ri más c'o ruk'ij, xa ja ri Dios ri nicho'n richin, inche'l xu'on cha ri Aarón ojier can.
58005005	Y quire' je' ri Cristo, man ruyuon ta jaja' xuoc Namalaj Sacerdote y xc'ujie' ruk'ij, ruma ri Dios can ru'e'n chic cha: Atre' ri at Nuc'ajuol, inre' niya' ac'aslien vacame.
58005006	Y man jo'c ta xu'ej quire' cha ri Cristo, xa xu'ej je' cha: Atre' ri Sacerdote richin nojiel tiempo, inche'l ri Melquisedec, ri sacerdote ri xc'ujie' ojier can. Quire' ri xu'ej ri Dios cha ri Cristo.
58005007	Y antok ri Cristo c'a c'o vave' choch-ulief, xu'on orar y xuc'utuj cha ri Dios chi tuto' choch ri sufrimiento. Can rata'n chi ri Dios nitiquir nuto' choch ri camic. Jaja' can riq'uin nojiel ránima xu'on orar, y xuok' je'. Y ri Dios can xra'xaj ri Cristo, ruma ri Cristo ruyo'n ruk'ij.
58005008	Y mesque ri Cristo can Ruc'ajuol ri Dios; riq'uin ri xu'on sufrir, xratamaj xunimaj ri Dios.
58005009	Y ruma yo'n ruk'ij ruma ri Dios, jaja' can nitiquir nca'rucol richin nojiel tiempo quinojiel ri nca'niman richin.
58005010	Ri Dios can xu'on cha chi xuoc Namalaj Sacerdote; inche'l ri Melquisedec ri xc'ujie' ojier can.
58005011	Nakajo' naka'ej más chiva chirij ri rusamaj ri Cristo ri Namalaj Sacerdote, y altíra cuesta chi nikil rub'ixic chi naka'ej re' chiva, ruma ixre' c'a maja' quixq'uiy chupan ri ruch'ab'al ri Dios ri ivaxan-pa.
58005012	Y ya ixre' ta ri nquixtijuon quichin ri nic'aj chic riq'uin ri ruch'ab'al ri Dios. Ruma q'uiy chic tiempo ri ix-tijuon-pa y c'a nic'atzin chi nquixtijox inche'l x'an chiva na'ay antok c'aja' xinimaj ri ruch'ab'al ri Dios. Can ix inche'l xulu' ri c'a nca'tz'uman y c'a maja' tiquic'ux vay.
58005013	Jun xulu' ri c'a nitz'uman, maja' ti'ka paro' (tu'on entender) ri nu'ej ri ruch'ab'al ri Dios. Man rata'n ta chica ri choj c'aslien y chica ri man choj ta. Rumare' ni'ej chiva chi c'a ix inche'l xulu'.
58005014	Pero ri ni'ka pa quive' (niqui'an entender) ri ruch'ab'al ri Dios, can i-inche'l ri i-nima'k chic ri nca'tiquir niquic'ux vay. Ijeje' niquicusaj ri quijaluon, rumare' cata'n chica ri otz y chica ri man otz ta.
58006001	Mare' kaya' can ri na'ay tak kax ri c'utun-pa chakavach antok xkanimaj ri Cristo. Vacame katija' kak'ij chi nakatamaj más chirij ri Cristo chi nitz'akat ri no'j kiq'uin, y mani chi nkojc'ujie' chupan ri na'ay tak kax ri c'utun-pa chakavach, inche'l antok x'e'x chika chi xtzalaj-pa kánima riq'uin ri Dios ruma ri itziel tak b'anab'al ri xa camic nuc'am-pa, inche'l ri tijonic chirij ri cukb'al c'u'x,
58006002	inche'l ri tijonic chirij ri bautismo, chirij ri chica nic'atzin antok ri ancianos richin ri iglesia niquiya' quik'a' pa kave', chirij ri k'ij antok quinojiel ri quiminaki' xca'c'astaj-pa y chirij ri castigo ri man xtiq'uis ta ri xtuya' ri Dios pa quive' ri vinak ri man niquinimaj ta ri ruch'ab'al.
58006003	Y quire' xtaka'an, xa quire' nrajo' ri Dios.
58006004	Ri pa sakil chic c'o-ve ri quic'aslien, yo'n chic chica ri c'o chila chicaj y c'o chic ri Espíritu Santo quiq'uin,
58006005	cata'n chic chi altíra otz ri ruch'ab'al ri Dios, y cata'n chic je' chi c'o ru-poder ri tiempo ri patanak chakavach-apa,
58006006	xa niquiya' can ri Cristo, can man jun chic ri xtitiquir xtib'ano chica chi nitzalaj chic pa cánima riq'uin ri Dios y niqui'an ri nrajo' jaja'. Ruma jun ri nu'on quire', can inche'l nuquimisaj chic jun b'ay ri Ruc'ajuol ri Dios choch cruz, y nuq'uixb'iej chiquivach vinak.
58006007	Kata'n chi jun ulief ri q'uiy job' kajnak paro' y nuya' jun utzulaj tico'n, ri c'o otz nuc'am-pa cha ri rajaf ri ulief, ri ulief re' c'o ru-bendición ri Dios paro'.
58006008	Pero jun ulief ri jo'c itziel tak k'ayis y q'uix ri nipa choch, man jun nic'atzin-ve. Man otz ta nitz'iet, xa niparox roch y niyo'x can.
58006009	Hermanos ri altíra nquixkajo', mesque quire' naka'ej chiva, ojre' kata'n chi man xtib'anataj ta quire' iviq'uin, ruma ojre' kata'n chi ri ic'aslien can niq'uiy riq'uin ri Cristo, y jare' ri nic'utu chi ixre' xixcolotaj yan chupan ri pecado.
58006010	Ri Dios can choj-ve, y rumare' man xtumastaj ta ri samaj ri ib'anun-pa. Ri Dios rata'n chi ixre' can ntivajo' jaja', y can nik'alajin chi altíra ntivajo', ruma ib'anun servir ri nic'aj chic santos ralc'ual y c'a nqui'an servir.
58006011	Y nakarayij chiva chi'ijunal chi can inche'l ntivajo' ri Dios vacame, can ta quire' xti'an hasta c'a chupan ri ruq'uisb'al k'ij richin ri ic'aslien, chi quire' xtiyo'x chiva ri ivoyo'ien.
58006012	Nic'atzin chi ixre' jare' nti'an chi quire' man nipa ta k'oral chivij; xa tib'ana' inche'l niqui'an ri nic'aj chic ri quicukub'an quic'u'x riq'uin ri Dios y c'o qui-paciencia. Y ruma ijeje' quire' quib'anun, ri Dios nuya' chica ri herencia ri ranun prometer.
58006013	Ri Dios can nuya-ve ri ranun prometer. Ruma ojier can, antok ri Dios xu'ej cha ri Abraham chi xtuya' ru-bendición paro'; can pa rub'e' jaja' mismo xu'on-ve jurar chi ketzij xtuya' ri ranun prometer, ruma man jun chic más nem choch jaja'.
58006014	Y ri Dios xu'ej cha ri Abraham: Can ketzij ri ni'ej chava chi xtinya' jun nem bendición pan ave', y iq'uiy amáma xca'c'ujie', xcha' ri Dios cha ri Abraham.
58006015	Y ri Abraham can xc'ujie' ru-paciencia xroyo'iej, y ri Dios can xuya' ri bendición ri ranun prometer cha.
58006016	Antok ri vinak niqui'an jurar, can ja ri rub'e' ri Dios niquicusaj, ruma ja b'i'aj re' ri más nem ruk'ij, y antok niquicusaj ri b'i'aj re', can nca'nimax y man jun chic chica ni'e'x chica.
58006017	Ri Dios xu'on jurar chi xuc'ut chiquivach quinojiel ri choj chica xtiyo'x-ve ri bendición re', chi jaja' man nuc'ax ta ri nu'on pensar y ri ranun prometer.
58006018	Y c'o ca'ye' kax xu'ej ri Dios ri nik'alajin chakavach chi jaja' man nuc'ax ta ri ruch'ab'al. Jun, ri ranun prometer, y ri jun chic, ri ranun jurar. Y ruma ri Dios man jun b'ay nutz'ak tzij, mare' riq'uin nojiel kánima nakayo'iej-apa ri k'ij antok xku'a chicaj riq'uin jaja'. Y can kata'n chi jaja' can xtuya' chika nojiel ri ru'e'n chi nuya'.
58006019	Y nojiel re' can nuya' ruchuk'a' kánima, chi quire' cof nkojpi'ie'. Y can inche'l nu'on ri ch'ich' ri ni'e'x ancla cha, ri choj cha nca'yukub'ax-ve ri barcos, can quire' je' kab'anun ojre'; can cof c'o kac'aslien riq'uin ri Dios y c'a pache' c'o-ve jaja' chicaj, c'a chire' oj-yukul-ve. Can kayo'n ruchuk'a' kánima chi can xku'a-ve chicaj,
58006020	ruma ri Jesús c'o chic chire' riq'uin ri Dios y nuc'utuj bendición cha ri Dios pa kave' ojre'. Jaja' ri x'a na'ay chakavach ojre' y jaja' ri Namalaj Sacerdote ri c'o richin nojiel tiempo, inche'l ri Melquisedec.
58007001	Ri Melquisedec jare' ri rey richin ri tanamet Salem y ru-sacerdote ri Namalaj Dios. Jaja' xb'aruc'ulu' ri Abraham y xuc'utuj bendición paro' antok ri Abraham nitzalaj-pa chirij chi xb'arub'ana' guerra quiq'uin ri reyes, y xch'acuon can chiquij.
58007002	Y ri Abraham nojiel ri kax ri xralasaj-pa chica ri reyes ri xch'acuon can chiquij, jaja' xralasaj c'a ri diezmo riq'uin nojiel ri kax re' y xuya' cha ri Melquisedec. Y ri b'i'aj Melquisedec, nu'ej chi jaja' jun rey ri can choj nu'on gobernar. Y ruma jaja' rey richin ri tanamet Salem, re' ntiel chi tzij chi jaja' jun rey ri nuya' paz.
58007003	Ri Melquisedec man k'alaj ta chi xa'c'ujie' rutie-rutata', ni man k'alaj ta je' chi xa'c'ujie' rate't-rumama'. Man k'alaj ta jampe' xalax y jampe' xcon. Y rumare' k'alaj chi jaja' sacerdote richin nojiel tiempo, inche'l ri Ruc'ajuol ri Dios.
58007004	Riq'uin re' nakatamaj chi ri Melquisedec más nem ruk'ij choch ri kamama' Abraham, ruma riq'uin nojiel ri kax ri xralasaj-pa chica ri reyes ri xch'acuon can chiquij, ri Abraham xuya' ri diezmo cha ri Melquisedec.
58007005	Ri ley richin ri Moisés nu'ej chi ri i-rumáma can ri Leví ri nca'uoc sacerdotes, can yo'n ri mandamiento chica chi ijeje' ri nca'b'ano recibir ri diezmo ri niquiya' can ri quivanakil, mesque ijeje' je' i-rumáma can ri Abraham.
58007006	Pero mesque ri Melquisedec man rumáma ta can ri Leví, ri Abraham xuya' ri diezmo cha y ri Melquisedec xuc'utuj bendición paro' ri Abraham, mesque ri Abraham b'anun prometer cha ruma ri Dios.
58007007	Y kata'n chi ri nic'utun bendición, más nem ruk'ij que choch ri nic'utux bendición paro'.
58007008	Ri i-rumáma can ri Leví ri nca'b'ano recibir ri diezmo, xa nca'con-el. Pero ri Melquisedec ri xu'on recibir ri ru-diezmo ri Abraham, ni'e'x chirij chi c'a c'as.
58007009	Y c'o che'l naka'ej chi antok ri Abraham xuya' ru-diezmo cha ri Melquisedec, xuya' je' pa quic'axiel ri sacerdotes ri i-rumáma can ri Leví ri nca'b'ano recibir je' ri diezmo,
58007010	mesque maja' talax ri Leví antok ri Melquisedec xb'aruc'ulu' ri Abraham pa b'ay.
58007011	Ri ley ri xuya' ri Dios cha ri Moisés, jare' ri xyo'x chica ri kate't-kamama' chupan ri qui-tiempo ri sacerdotes ri i-rumáma can ri Leví. Pero ri quisamaj ri sacerdotes re' man xa'tiquir ta xqui'an chica ri kate't-kamama' chi xiel ta el richin xa jun tiempo ri qui-pecado choch ri Dios, rumare' xc'atzin c'a chi xpa chic jun Sacerdote inche'l ri Melquisedec, y man inche'l ta ri Aarón.
58007012	Y antok xa'c'axtaj ri sacerdotes, xc'atzin je' chi xc'axtaj ri ley.
58007013	Ruma ri Sacerdote re' man rumáma ta can ri Leví. Jaja' xa rumáma can jun chic ache, y ri i-rumáma can ri ache re' man jun b'ay i-acunak sacerdotes.
58007014	Y ri Sacerdote ri xpa, ja ri Kajaf Jesucristo, rumáma can ri Judá. Y ri ley ri xyo'x cha ri Moisés man nu'ej ta chi nca'uoc sacerdotes ri i-rumáma can ri Judá.
58007015	Y antok ri Jesucristo xuoc Sacerdote, can xk'alajin chi jaja' man junan ta quiq'uin ri sacerdotes ri i-rumáma can ri Leví, ruma jaja' xa inche'l ri Melquisedec.
58007016	Ri ley nu'ej chi jo'c ri i-rumáma can ri Leví nca'uoc sacerdotes, y ri Jesucristo xa man rumáma ta can ri Leví. Pero jaja' xuoc Sacerdote, ruma c'o ruc'aslien ri c'o ru-poder y man niq'uis ta.
58007017	Inche'l ru'e'n ri Dios chirij jaja' antok xu'ej cha: Atre' ri Sacerdote richin nojiel tiempo, inche'l ri Melquisedec. Quire' ru'e'n ri Dios.
58007018	Y rumare' xq'uis can ri nu'ej chupan ri ley chirij ri sacerdotes ri i-rumáma can ri Leví, ruma manak ru-poder y man xtiquir ta xa'rucol ri vinak chupan ri qui-pecados.
58007019	Ruma ri ley man xtiquir ta xu'on chica ri vinak chi xiel ta el ri qui-pecado choch ri Dios. Pero vacame xa kayo'ien jun esperanza ri más otz. Ruma jare' nib'ano chika chi nkujiel-apa más cierca riq'uin ri Dios.
58007020	Ri Dios xu'on jurar chi quire' k'alaj chi ketzij chi ri Jesús xuoc Sacerdote.
58007021	Antok ri i-rumáma can ri Leví xa'uoc sacerdotes, ri Dios man xu'on ta jurar. Pero antok ri Jesús xuoc Sacerdote, ri Dios can xu'on jurar. Inche'l nu'ej chupan ri ruch'ab'al ri tz'ib'an can: Ri Ajaf Dios xu'on jurar y man xtuc'ax ta ri ranun pensar. Jaja' xu'ej: Atre' ri Sacerdote richin nojiel tiempo, inche'l ri Melquisedec. Quire' nu'ej ri tz'ib'an can.
58007022	Rumare' ri Dios xucusaj ri Jesús chi xu'on jun ja'al pacto. Y ri pacto re' más otz choch ri xu'on quiq'uin ri kate't-kamama' can.
58007023	Ri sacerdotes ri i-rumáma can ri Leví iq'uiy, ruma ijeje' xa nca'con-el. Y antok nicon-el jun, ja ntuoc chic can jun pa ruc'axiel.
58007024	Pero ri Jesús c'o richin nojiel tiempo, mare' jaja' jun Sacerdote ri man nic'axtaj ta.
58007025	Rumare' jaja' siempre nitiquir nca'rucol quinojiel ri niquinimaj jaja' chi nca'jiel-apa riq'uin ri Dios. Ri Jesús c'o ruc'aslien richin nojiel tiempo, y rumare' siempre nich'o' cha ri Dios pa qui-cuenta.
58007026	Y otz chi xuoc Kanamalaj Sacerdote, ruma jaja' can Santo. Man jun b'ay xu'on jun pecado. Man jun kax itziel c'o pa ruc'aslien y man junan ta quiq'uin ri niqui'an pecado, y nem ruk'ij b'anun cha chila chicaj.
58007027	Jaja' man nu'on ta inche'l niqui'an ri sacerdotes ri más c'o quik'ij ri i-rumáma can ri Leví. Ijeje' k'ij-k'ij nca'quiquimisaj chicop chi niquiya' choch ri Dios, na'ay ruma ri qui-pecados ijeje', después ruma ri qui-pecados ri quivanakil. Pero ri Jesús jo'c jun b'ay xcon choch cruz antok xujach-ri' pa ka-cuenta y rakalien richin nojiel tiempo.
58007028	Ri ley ri xyo'x cha ri Moisés nu'ej chi ja ri i-rumáma can ri Leví ri nca'uoc ri sacerdotes ri más c'o quik'ij. Pero ijeje' xa i-vinak y manak qui-poder. Pero mesque c'o chic ri ley re', ri Dios xu'on jurar chi ja ri Jesús ri Ruc'ajuol ri xtuoc Namalaj Sacerdote, ruma jaja' man jun ru-pecado y can sak ruc'aslien richin nojiel tiempo.
58008001	Riq'uin nojiel ri ka'e'n-pa chiva, ti'ka pan ive' (tib'ana' entender) chi ojre' c'o jun Kanamalaj Sacerdote, y jaja' tz'uyul chicaj pa ru-derecha ri trono pache' c'o-ve ri Namalaj Dios.
58008002	Y nisamaj chila chicaj, chupan ri ketzij rachuoch ri Dios, ri b'anun ruma ri Ajaf Dios y man vinak ta i-b'anayuon.
58008003	Vave' choch-ulief, ri sacerdotes ri más c'o quik'ij quichin ri israelitas nca'quiquimisaj chicop y nic'aj chic kax ri niquiya' choch ri Dios. Jare' ri samaj yo'n chica chi niqui'an. Y rumare' ri Jesús can xc'atzin chi c'o je' ri xuya' choch ri Dios, ruma jaja' jun Namalaj Sacerdote.
58008004	Y xa ta ri Jesucristo c'a c'o ta choch-ulief, man ta acunak Sacerdote, ruma ic'o sacerdotes ri i-rumáma can ri Leví ri nca'quiquimisaj chicop y nic'aj chic kax ri niquiya' choch ri Dios, inche'l nu'ej ri ru-ley ri Moisés.
58008005	Ri jay pache' nca'samaj-ve ri sacerdotes re' y nojiel ri kax ri ic'o chupan, casi junan riq'uin ri rachuoch ri Dios ri c'o chicaj. Rumare' antok ri Moisés ya nutz'om rub'anic ri rachuoch ri Dios, ri Dios xu'ej cha: Tatz'ata' c'a; can nic'atzin chi na'an nojiel inche'l ri xinc'ut chavach paro' ri juyu', xcha' ri Dios cha ri Moisés.
58008006	Y riq'uin nojiel re' can nakatz'at chi ri rusamaj ri Jesús más rakalien choch ri quisamaj ri sacerdotes quichin ri israelitas. Ruma ri pacto ri c'o vacame chiquicajol ri Dios y ri vinak, ja ri Jesús nib'ano, y chupan ri pacto re', más otz ri nu'on prometer ri Dios.
58008007	Y xa ta ri na'ay pacto otz ta xiel, man ta xc'atzin chi x'an chic jun ruca'n pacto.
58008008	Pero ruma ri kate't-kamama' man xqui'an ta nojiel ri nu'ej chupan ri na'ay pacto, rumare' man xka ta choch ri Dios; rumare' jaja' cof xch'o' chica y xu'ej: Xtalka jun k'ij, xcha' ri Ajaf, antok xtin'an jun c'ac'ac' pacto quiq'uin ri aj-Israel y ri aj-Judá.
58008009	Y man inche'l ta ri pacto ri xin'an quiq'uin ri cate't-quimama', antok xa'nvuc'uaj chiquik'a' y xa'nvalasaj-pa chupan ri nación Egipto; y ruma man xqui'an ta ri nu'ej ri pacto re', rumare' inre' xa'nya' can, xcha' ri Ajaf.
58008010	Y rumare', ri c'ac'ac' pacto ri xtin'an quiq'uin ri aj-Israel chupan ri k'ij re', quire' xtin'an cha: Xtintz'ib'aj ri nu-ley riq'uin cánima, y xtinya' je' chupan quijaluon. Inre' xquinuoc Qui-Dios, y ijeje' xca'uoc nutanamit.
58008011	Y man chic xtic'atzin ta chi c'o jun nic'utu chiquivach ri ruvanakil, ni chiquivach ri rach'alal, chi nu'ej chica: Tivatamaj roch ri Ajaf. Ruma quinojiel vinak xticatamaj c'a noch, desde ri más co'l hasta ri más nem.
58008012	Y xti'an perdonar nojiel ri itziel tak kax ri i-quib'anun, y man xtalka ta chic chinuc'u'x nojiel ri qui-pecados y ri itziel tak kax ri xqui'an. Quire' xu'ej ri Dios.
58008013	Y antok ri Dios xu'ej: C'ac'ac' pacto, riq'uin re' xk'alajin chi ri na'ay pacto manak chic rakalien. Y jun kax ri manak chic rakalien y man chic nicusas ta, xa niq'uis.
58009001	Ri na'ay pacto ri xu'on ri Dios quiq'uin ri kate't-kamama' xu'ej chica ri chica modo niqui'an chi niquiya' ruk'ij, y xu'ej je' chica chi tiquib'ana' jun rachuoch ri b'anun cha tziak vave' choch-ulief.
58009002	Y ri rachuoch ri Dios quire' x'an cha: Chupan ri na'ay cuarto ri ni'e'x Lugar Santo cha, xc'ujie' ri candelero y jun mesa, y choch ri mesa xa'c'ujie-ve ri sagrada simíta.
58009003	Y chupan ri ruca'n cuarto chirij ri nem tziak ri nijacho rupan, jare' ri Lugar Santísimo.
58009004	Y chupan ri ruca'n cuarto re', c'o jun altar ri pache' niparox-ve ri incienso (puon), y ri altar re' b'anun cha oro. C'o je' chire' ri caja richin ri ru-pacto ri Dios. Y ri rij y ri rupan ri caja re' cha oro b'anun-ve. Chupan ri caja re' c'o jun nem jarro b'anun je' cha oro, y chupan ri jarro re' c'o ri simíta ri xka-pa chicaj rub'inan maná. Y chupan ri caja c'o je' ri ru-vara ri Aarón, ri xjotoyin-pa. Y ic'o je' ri ab'aj labrada ri pache' tz'ib'an can ri pacto ri xu'on ri Dios quiq'uin ri kate't-kamama'.
58009005	Y paro' ri caja i-b'anun ca'ye' quichib'al ángeles ri ni'e'x querubines chica, quilic'uon quixic' paro' ri lugar ri pache' nitix-ve quic' chi ni'an perdonar pecados, y chiquicajol ijeje' nika-pa ri ru-gloria ri Dios. Pero vacame man xtaka'ej ta más chirij nojiel re'.
58009006	Quire' b'anun cha ri rachuoch ri Dios. Y ri sacerdotes can k'ij-k'ij nca'uoc chupan ri na'ay cuarto, chi niqui'an ri samaj chi niquiya' ruk'ij.
58009007	Pero chupan ri ruca'n cuarto, jo'c ri sacerdote ri más c'o ruk'ij ri ntuoc chire', y jo'c jun b'ay ntuoc chire' chupan jun juna'. Y antok ntuoc, nuc'uaj-apa quiquiq'uiel chicop chi nuya' choch ri Dios, ruma ri ru-pecado jaja' y ruma je' qui-pecados ri vinak.
58009008	Antok c'a nicusas ri rachuoch ri Dios, man chica-na ta vinak nitiquir ntuoc-apa chupan ri Lugar Santísimo. Y riq'uin re' ri Espíritu Santo nuc'ut chakavach chi chupan ri tiempo re', maja' tik'alajin ri b'ay chi nca'b'aka ri vinak riq'uin ri Dios.
58009009	Y nojiel re' c'o xu'ej chirij ri tiempo vacame. Ri chicop y ri nic'aj chic kax ri xa'quiya' ri vinak choch ri Dios, man xtiquir ta xu'on chica ri vinak chi otz ta xu'on cha ri quijaluon y ri cánima choch ri Dios.
58009010	Ruma chupan ri na'ay pacto, jo'c xch'o' chirij ri chica niquitej, y ri chica niquikun, y che'l chi nca'iel sak. Jare' ri x'e'x chica chi tiquib'ana', pero re' jo'c chirij ri cuerpo xch'o-ve; y jare' ri b'anun-pa c'a antok xalka ri k'ij chi xc'axtaj nojiel re'.
58009011	Pero vacame ya xalka ri Cristo ri Namalaj Sacerdote y jaja' xtiyo'n nojiel ri utzulaj tak kax chika. Ri rachuoch ri Dios pache' nisamaj-ve ri Cristo más nem y más ja'al, ruma man b'anun ta cuma vinak, o sea man richin ta ri roch-ulief.
58009012	Ri Cristo jo'c jun b'ay xuoc para siempre chupan ri Lugar Santísimo chila chicaj. Pero man xuya' ta quiquiq'uiel cabras, ni quiquiq'uiel alaji' tak váquix choch ri Dios. Xa ja ri ruquiq'uiel jaja' mismo ri xuya' choch ri Dios chi x'an perdonar ri ka-pecados y chi xojrucol richin nojiel tiempo.
58009013	Chupan ri na'ay pacto, antok c'o jun vinak ri man sak ta choch ri Dios, niquimisas jun tuora o jun achij cabra o niparox jun alaj váquix. Y ri ruquiq'uiel ri tuora o ri cabra, o ri chaj ri nic'ujie' can richin ri alaj váquix ri xparox, niquirax chirij ri vinak chi nu'on sak ri ru-cuerpo.
58009014	Pero ri ruquiq'uiel ri Cristo más nitiquir nu'on. Ruma ri Cristo man jun pecado xu'on. Y riq'uin ri ru-poder ri Espíritu Santo ri c'o richin nojiel tiempo, jare' ri xb'ano cha chi xuya' rutzij chi xquimisas pa ka-cuenta richin chi nitiquir nralasaj ri pecados ri c'o riq'uin kánima y nu'on sak cha, ruma ri pecado xa camic nuc'am-pa. Y ruma quire' xu'on ri Cristo kiq'uin, rumare' vacame naka'an servir ri c'aslic Dios.
58009015	Rumare' ja ri Cristo ri nib'ano chi nca'b'aka ri vinak riq'uin ri Dios, y jare' ri jun c'ac'ac' pacto. Y rumare' ri xa'yox ruma ri Dios chi nca'uoc riq'uin, can c'o ri xtiyo'x chica chicaj, inche'l ri ranun prometer jaja'. Y ri xtuya' chica man xtiq'uis ta. Y ruma ri Cristo xcon, mare' ni'an perdonar ri pecados ri xb'anataj antok c'a ic'o chupan ri na'ay pacto.
58009016	Inche'l nu'on jun vinak, nu'on can jun vuj pache' nu'ej-ve can chi antok xticon, nojiel ri rub'ayomal ntuoc can richin jun chic.
58009017	Y ri vuj ri ni'an can, man jun rakalien xa man quiminak ta ri b'anayuon ri vuj. Pero xa nicon-el, c'ajare' c'o rakalien ri vuj re'.
58009018	Quire' je' antok ri Dios xu'on ri na'ay pacto quiq'uin ri kate't-kamama', can xcusas-ve ri quic'.
58009019	Y antok ri Moisés ru'e'n chic chica ri vinak nojiel ri nu'ej ri ley chi tiquib'ana', después xb'aruc'ama-pa quiquiq'uiel ri alaji' tak váquix y achij tak cabras, y xuya' jub'a' ya' riq'uin. Y xucusaj lana quiak y jun ruk'a' ri chie' ri ni'e'x hisopo cha, y xuquiraj ri quic' xaluon riq'uin ya' paro' ri libro pache' tz'ib'an-ve ri ley y xuquiraj je' pa quive' quinojiel ri vinak ri ic'o chire'.
58009020	Y xu'ej chica: Riq'uin ri quic' re' can nik'alajin chi ja xtz'ucutaj ri pacto ri xu'ej ri Dios chi naka'an, xcha' ri Moisés chica ri vinak.
58009021	Y xuquiraj je' ri quic' chirij ri rachuoch ri Dios y chirij nojiel ri nicusas richin ri rusamaj ri Dios.
58009022	Y chupan ri ley, jub'a' ma nojiel kax ni'an sak cha riq'uin ri quic'. Y xa man ni'in ta quic', man jun vinak ni'an perdonar ru-pecado.
58009023	Inche'l xka'ej yan, ri rachuoch ri Dios ri xqui'an ri kate't-kamama', can inche'l ruchib'al ri rachuoch ri Dios ri c'o chila chicaj. Y ri rachuoch ri Dios ri xqui'an ijeje' y nojiel ri c'o chupan, xyo'x quiquiq'uiel chicop chiquij chi quire' ni'an sak chica y c'ajare' nca'cusas pa rusamaj ri Dios. Pero ruma ri rachuoch ri Dios ri c'o chicaj más c'o ruk'ij, mare' nic'atzin jun quic' ri c'o más rakalien choch quiquiq'uiel ri chicop.
58009024	Ri Cristo man xuoc ta chupan ri rachuoch ri Dios ri b'anun cuma vinak, ri xa ruchib'al ri ketzij rachuoch ri Dios ri c'o chicaj. Jaja' c'a chicaj xuoc-ve, y riq'uin ri Dios c'o-ve y nich'o' cha pa ka-cuenta ojre'.
58009025	Ri Cristo chila chicaj man nu'on ta inche'l nu'on ri sacerdote ri más c'o ruk'ij quichin ri israelitas vave' choch-ulief. Ruma ri sacerdote re' juna-juna' ntuoc chupan ri cuarto richin ri rachuoch ri Dios ri ni'e'x Lugar Santísimo cha chi nuya' quic' choch ri Dios, pero man ruquiq'uiel ta jaja' ri nuya'. Pero ri Cristo jo'c jun b'ay xuya' quic' y ja ri ruquiq'uiel jaja' mismo ri xuya' cha ri Dios.
58009026	Ruma xa ta q'uiy mul xuya' choch ri Dios, q'uiy mul ta xu'on je' sufrir y q'uiy mul ta je' xcon xa-jan antok b'anun-pa ri roch-ulief. Pero jaja' man quire' ta xu'on. Jaja' jo'c jun b'ay xcon chi quire' xralasaj ri ka-pecados, y xa c'aja' chupan ri ruq'uisb'al tak tiempos xu'on quire'.
58009027	Can b'anun chika ojre' ri oj vinak chi jo'c jun b'ay xkucon, y después xkoj'an juzgar.
58009028	Y quire' je' ri Cristo, jo'c jun b'ay xcon chi xralasaj-el ri ka-pecados. Y xtalka ri k'ij antok jaja' xtipa chic jun b'ay, pero man richin ta chi nicon chic jun b'ay ruma ri pecado. Jaja' xtipa chi nkojrucol xa jun tiempo ri kayo'ien-apa jaja'.
58010001	Ri ley ri xuya' ri Dios cha ri Moisés, man ja ta re' ri utzulaj tak kax ri xtuya' ri Cristo. Ruma ri ley re' jo'c rumuch'uch'il nojiel ri utzulaj tak kax re'. Y rumare' ri chicop ri xa'yo'x choch ri Dios juna-juna' inche'l nu'ej ri ley, man xa'tiquir ta xa'calasaj-el ri qui-pecado ri vinak chi xa'jiel-apa riq'uin ri Dios.
58010002	Xa ta sak xu'on ri cánima cuma ri chicop ri xa'yo'x, man ta nca'quiya' chic jun b'ay, y niquina' ta chi manak chic qui-pecado.
58010003	Pero ruma xa juna-juna' nca'quiya' ri chicop choch ri Dios, nalka pa quive' chi ri qui-pecados man alanak ta el quiq'uin.
58010004	Ruma ri quiquiq'uiel ri tuora y ri achij tak cabras man nca'tiquir ta nicalasaj pecados.
58010005	Rumare', antok ri Cristo xpa vave' choch-ulief, xu'ej cha ri Dios: Atre' man navajo' ta chic chi nca'yo'x chicop y nic'aj chic kax chavach, rumare' xaya' nu-cuerpo chi xinuoc jun vinak.
58010006	Ri chicop ri nca'quimisas chi nca'parox chavach, man nika ta chic chavach; quire' je' ri chicop ri nca'quimisas chi nca'yo'x chavach ruma qui-pecado ri vinak.
58010007	Rumare' inre' xin'ej: Dios, inre' xipa chi ni'an nojiel ri navajo' atre', inche'l tz'ib'an can chuvij chupan ri vuj ri b'atuon roch (rollo). Quire' xu'ej ri Cristo.
58010008	Na'ay, ri Cristo xu'ej cha ri Dios: Atre' man navajo' ta chic chi nca'yo'x chicop y nic'aj chic kax chavach. Ri chicop ri nca'quimisas chi nca'parox chavach, man nika ta chic chavach; quire' je' ri chicop ri nca'quimisas chi nca'yo'x chavach ruma qui-pecado ri vinak. Quire' xu'ej ri Cristo, mesque nojiel re' b'e'n can chupan ri ley ri xyo'x cha ri Moisés.
58010009	Después ri Cristo xu'ej: Dios, inre' xipa chi ni'an nojiel ri navajo'. Quire' xu'ej ri Cristo cha ri Dios. Y quire' xq'uis ri na'ay pacto y pa ruc'axiel xc'ujie' can ri c'ac'ac' pacto.
58010010	Ri Jesucristo can xu'on ri nrajo' ri Dios, antok xcon choch ri cruz chi xu'on sak cha ri kánima. Y jo'c jun b'ay xuya' ri ru-cuerpo chi xcon y rakalien richin nojiel tiempo.
58010011	Ri sacerdotes ri ic'o vave' choch-ulief can k'ij-k'ij nca'quiya' chicop choch ri Dios ruma qui-pecados ri vinak. Pero ri niqui'an ijeje' man nitiquir ta nralasaj-el qui-pecados ri vinak.
58010012	Pero ri Cristo jo'c jun b'ay xcon, y rumare' xa'an perdonar ri ka-pecados. Y antok xc'astaj, xb'atz'uye' pa ru-derecha ri Dios chicaj.
58010013	Y chire' c'o-ve, royo'ien hasta c'a xca'yo'x chuxie' rakan quinojiel ri itziel nca'tz'ato richin.
58010014	Ruma jo'c jun b'ay xcon, ri Cristo xu'on chika chi man jun chic ka-pecado choch ri Dios richin nojiel tiempo. Chi quire' xu'on sak cha ri kánima.
58010015	Y quire' je' nu'ej ri Espíritu Santo chika, antok nu'ej:
58010016	Xtalka ri k'ij antok xtin'an jun c'ac'ac' pacto quiq'uin ri vinak. Xtinya' ri nu-ley riq'uin cánima, y xtintz'ib'aj je' chupan quijaluon,
58010017	y xu'ej je': Y man xtalka ta chic chinuc'u'x nojiel ri qui-pecados y ri itziel tak kax ri xqui'an. Quire' ru'e'n ri Dios, y jare' nu'ej ri Espíritu Santo.
58010018	Y rumare' can k'alaj chi manak chic nic'atzin chi nca'yo'x chicop choch ri Dios ruma ri pecado, ruma ya x'an perdonar.
58010019	Hermanos, vacame c'o che'l nkojuoc pache' c'o-ve ri Dios chicaj, chupan ri Lugar Santísimo, ruma ri Jesús xcon y x'in ruquiq'uiel kuma ojre'.
58010020	Can xujak ri jun c'ac'ac' y c'aslic b'ay chakavach, antok jaja' xcon choch ri cruz. Xk'ach'itaj pa nic'aj y ca'ye' xiel ri tziak ri choj cha jachuon-ve rupan ri templo. Mare' vacame man jun chic nik'ato kab'iey chi nkub'aka c'a riq'uin ri Dios.
58010021	Y ri Jesús jare' ri Namalaj Sacerdote ri c'o pa kave' ojre' ri oj ralc'ual chic ri Dios,
58010022	rumare' ojre' ri kacukub'an kac'u'x riq'uin ri Jesucristo, man takaxi'ij-ki' nkujiel-apa riq'uin ri Dios; xa riq'uin nojiel kánima nkujiel-apa riq'uin, y can ta sak chic ri kánima chi quire' man jun itziel kiq'uin y can ta ch'ajuon chic otz ri ka-cuerpo riq'uin ri sak ya'.
58010023	Y ojre' ri ka'e'n chica ri vinak chi kayo'ien ri xtuya' ri Dios chika, can siempre riq'uin nojiel kánima kayo'iej re', y man riq'uin ta caca' kac'u'x. Ruma ja ri Dios ri b'anayuon prometer chika, y jaja' can nu'on-ve ri nu'ej.
58010024	Y kacanuj che'l nakatola-ki' konojiel chi quire' nakatamaj nakajo-ki' más, y chi quire' más nakarayij naka'an ri otz.
58010025	Man timalij ic'u'x chi ntimol-ivi' pa rub'e' ri Dios, man ti'an inche'l niqui'an nic'aj chic ri man nicajo' ta chic nca'lka iviq'uin antok ntimol-ivi'. Pa ruc'axiel, xa nic'atzin chi ntimol-ivi', chi quire' ntiya' ruchuk'a' ivánima chib'il-ivi'. Y jare' ri más nic'atzin ruma ivata'n chi ya nalka ri k'ij antok xtipa chic jun b'ay ri Ajaf.
58010026	Ruma quinojiel ri cata'n chic ri ketzij y quiniman chic riq'uin cánima, y niquiya' can ri Dios, xa man jun chic c'a xticon pa qui-cuenta chi nca'rucol chupan ri qui-pecados.
58010027	Jo'c chic quiyo'ien ri k'ij antok xca'an juzgar ruma ri Dios y xca'b'aka chupan ri k'ak' pache' xca'b'aka-ve ri iru-enemigos ri Dios.
58010028	Inche'l jun vinak ri man nrajo' ta nunimaj ri ley ri xyo'x cha ri Moisés, y xa ic'o ica'ye' o iyoxe' ri niqui'ej chi xu'on ch'o'j, man tijoyovax roch; can tiquimisas.
58010029	Y xa quire', ¿man nti'an ta came pensar ixre' chi más nem ri castigo ri xtika pa quive' ri niquixak' ri rub'e' ri Ruc'ajuol ri Dios, y man jun rakalien niqui'an cha ri ruquiq'uiel, ri xb'ano chi xc'achoj ri c'ac'ac' pacto ri xu'on ri Dios kiq'uin, y ri xb'ano sak cha ri quic'aslien, y niqui'an chi man jun rakalien ri Espíritu Santo ri ruyo'n ri favor pa kave'?
58010030	Y ojre' kata'n chi ri Ajaf Dios ru'e'n can: Inre' nquib'ano castigar, y inre' je' xquiyo'n ruc'axiel chica ri niqui'an pecado. Y chupan je' ri ruch'ab'al ri Dios ri tz'ib'an can, nu'ej: Ri Ajaf xtu'on juzgar ri rutanamit. Quire' ri tz'ib'an can.
58010031	Juye' oc roch ri nika pa ruk'a' ri c'aslic Dios.
58010032	Talka pan ive' ri sufrimiento ri xik'asaj antok ri ic'aslien c'aja' oc tic'ujie' pa sakil. Can altíra xi'an sufrir, pero can xicoch'.
58010033	Ruma ixre' can ketzij chi xicoch' nojiel ri sufrimiento ri xik'asaj y ri tzij ri x'e'x chiva, y ri vinak can ja'al xa'ca'y chivij. Y man jo'c ta re' xi'an, ixre' can xixuoc je' cach'il nic'aj chic ri niqui'an sufrir.
58010034	Xijoyovaj quivach ri xa'yo'x pa cárcel ruma rub'e' ri Dios. Y antok xmaj ri kax ivichin, man xib'isuoj ta xiya-el, ruma xixquicuot xiya-el. Ruma ivata'n chi xtiyo'x jun herencia chiva chicaj ri richin nojiel tiempo y re' más otz choch ri b'ayomal ri richin ri roch-ulief.
58010035	Rumare' man tichup ri icukb'al c'u'x riq'uin ri Dios. Ruma c'o jun utzulaj kax ri nuc'am-pa chiva.
58010036	Can tic'ujie' i-paciencia, chi quire' nti'an ri nrajo' ri Dios, y xa quire' xti'an, can xtiyo'x chiva ri ranun prometer ri Dios.
58010037	Ruma chupan ri ruch'ab'al ri Dios ri tz'ib'an can, nu'ej: Ri Jun ri xtipa, can xtipa-ve. Xa cierca chic c'o-pa ri k'ij chi nipa.
58010038	Ri choj chic ruc'aslien, can xtic'ujie' riq'uin ri c'aslien ri man niq'uis ta, ruma rucukub'an ruc'u'x viq'uin. Pero xa xquiruya' can, man xtiquicuot ta vánima riq'uin. Quire' nu'ej ri Dios.
58010039	Pero ojre' man ojc'o ta chiquicajol ri niquiya' can ri Dios ri xa c'a chupan ri castigo nca'b'aka-ve. Ojre' xa ojc'o chiquicajol ri quicukub'an quic'u'x riq'uin ri Dios; rumare' kata'n chi nkojcolotaj.
58011001	Ri cukb'al c'u'x riq'uin ri Dios nu'on cha jun chi riq'uin nojiel ránima nroyo'iej ri xtiyo'x cha, y nu'on cha chi nunimaj, mesque man nutz'at ta.
58011002	Iq'uiy chiquivach ri vinak ri xa'c'ujie' ojier can tiempo quire' xqui'an. Can xquicukub'a' quic'u'x riq'uin ri Dios, y ri Dios can xka choch ruma quire' xqui'an.
58011003	Y ojre' ruma kacukub'an kac'u'x riq'uin ri Dios, kata'n chi ja ri Dios ri xb'ano ri roch-ulief y nojiel ri c'o chicaj. Y antok xa'ru'on, man jun chica xucusaj; xa jo'c xu'ej chi ca'c'ujie' y can ja xa'c'ujie'.
58011004	Ri Abel ruma can rucukub'an ruc'u'x riq'uin ri Dios, rumare' ri xuya' jaja' choch ri Dios más otz choch ri xuya' ri Caín ri runimal. Rumare' xiel choch ri Dios chi man jun chic ru-pecado, y ri Dios can xka choch nojiel ri xuya' ri Abel choch. Y mesque ri Abel xcon, c'o ri xuc'ut can chakavach, ruma jaja' xucukub'a' ruc'u'x riq'uin ri Dios.
58011005	Ri Enoc ruma rucukub'an ruc'u'x riq'uin ri Dios, rumare' man xcon ta, xa can quire' c'as xuc'uax-el chicaj y man xlitaj ta chic, ruma ja ri Dios ri xuc'uan-el richin. Pero antok c'a c'o vave' choch-ulief, can xk'alajin chi ri ruc'aslien can xka choch ri Dios.
58011006	Can nic'atzin chi nakacukub'a' kac'u'x riq'uin ri Dios. Ruma xa man xtakacukub'a' ta kac'u'x riq'uin ri Dios, man jun b'ay nkojcovin naka'an ri nika choch. Y chi nkujiel-apa más cierca riq'uin ri Dios, can nic'atzin chi nakanimaj chi jaja' can c'o-ve, y chi xtuya' utzulaj kax chica ri nca'canun richin.
58011007	Ri Noé ruma rucukub'an ruc'u'x riq'uin ri Dios, mare' xunimaj ri xu'ej ri Dios cha, chi c'o jun nem kax ri xtib'anataj ri choch-ulief, mesque maja' tutz'at ri nem kax re'. Ri Noé can xniman cha ri Dios y can riq'uin xib'inre'l xu'on ri jun nem arca inche'l jun barco, chi xa'rucol ri ru-familia. Y rumare' xb'ak'alajin-pa chi ri nic'aj chic vinak man otz ta xqui'an, ruma man xquinimaj ta ri Dios. Y ri Noé ruma xucukub'a' ruc'u'x riq'uin ri Dios, ri Dios xu'on cha chi man jun chic ru-pecado choch.
58011008	Ri Abraham ruma rucukub'an ruc'u'x riq'uin ri Dios; rumare', antok xayox ruma ri Dios chi ni'a chic jun lugar ri xtusipaj cha, jaja' xniman cha ri Dios y x'a, mesque man rata'n ta pache' xtib'aka-ve.
58011009	Y ruma rucukub'an ruc'u'x riq'uin ri Dios, rumare' xc'ujie' chupan ri lugar re', ri ranun prometer ri Dios cha; pero jaja' xu'on chi inche'l xa man richin ta ri lugar re'. Y rumare' xa chupan jay ri i-b'anun cha tziak xc'ujie-ve, y quire' je' xqui'an ri Isaac y ri Jacob, mesque chica ijeje' niyo'x ri lugar re'.
58011010	Ri Abraham xu'on quire', ruma royo'ien ri jun chic tanamet más ja'al; ri tanamet re' man niq'uis ta y ja ri Dios ri xb'ano pensar che'l nu'on cha y ja ri Dios b'anayuon.
58011011	Ri Sara ri raxjayil ri Abraham, can xucukub'a' je' ruc'u'x riq'uin ri Dios. Rumare' xunimaj chi ketzij ri xu'ej ri Dios, xyo'x ruchuk'a' chi xc'ujie' ral y can xc'ujie' ri ral, mesque jaja' manak ral alaxnak y xa aviela chic je'.
58011012	Y rumare', mesque ri Abraham ch'iti mámix chic antok xc'ujie' ri ralc'ual, ri i-rumáma jaja' can iq'uiy xa'c'ujie', can inche'l ri estrellas (ch'umil) ri ic'o chicaj, y can inche'l ri sanaye' ri c'o chuchi' ri mar ri man jun nitiquir nijilan.
58011013	Quinojiel ijeje' cukul quic'u'x riq'uin ri Dios, y quire' xa'con-el, mesque ri Dios c'a maja' tuya' ri ranun prometer chica. Pero ruma xquinimaj-el ri xu'ej ri Dios chica, can chi-naj xquitz'at-pa. Xquinimaj-el chi ketzij ri x'e'x chica. Y can xa'quicuot xquitz'at-apa ri xu'ej ri Dios chi nuya' chica. Y xqui'ej chi ijeje' man i-richin ta ri roch-ulief y xa choj nca'k'ax.
58011014	Y ruma ri xqui'ej, can k'alaj chi quiyo'ien ri ketzij tanamet pache' xca'b'ac'ujie-ve.
58011015	Xa ta c'a niqui'an pensar ri pache' i-alanak-ve-pa, xa'tiquir ta xa'tzalaj chic pa jun b'ay chiquij.
58011016	Pero ijeje' quiyo'ien jun chic tanamet más otz, y re' ja ri c'o chicaj; rumare' ri Dios man niq'uix ta nu'ej chi jaja' Qui-Dios, ruma ranun preparar jun quitanamit ri pache' xca'c'ujie-ve.
58011017	Ri Abraham ruma rucukub'an ruc'u'x riq'uin ri Dios, rumare' xunimaj ri x'e'x cha ruma ri Dios, chi tuquimisaj ri Isaac chi nuya' choch. Ri Dios quire' xu'ej cha ruma xrajo' xutz'at vi xa ri Abraham can ketzij rucukub'an ruc'u'x riq'uin. Ri Abraham can xuchojmij chi nuquimisaj ri Isaac choch ri Dios, mesque chirij ri Isaac ri Dios ranun promesas.
58011018	Ri Dios xu'ej cha ri Abraham: Jo'c ri i-rumáma ri Isaac xtiquib'inaj chi i-ketzij i-amáma.
58011019	Ri Abraham xu'on pensar chi xa ta nicon ri Isaac, ri Dios c'o ru-poder chi nuc'asuoj-pa chiquicajol ri quiminaki'. Y rumare' ri Isaac inche'l xcon y xc'astaj chic pa, ruma ri Abraham xuc'an chic pa ri ruc'ajuol.
58011020	Ri Isaac ruma rucukub'an ruc'u'x riq'uin ri Dios, rumare' xu'ej can chica ri Jacob y ri Esaú, ri ica'ye' ruc'ajuol, ri chica bendiciones ri xtuya' ri Dios chica chiquivach-apa.
58011021	Ri Jacob ruma rucukub'an ruc'u'x riq'uin ri Dios, rumare' antok ya nicon, xa'ru'on can bendecir ri ralc'ual ri José, y xuya' ruchuk'a' paro' ri ruch'ame'y antok xuya' ruk'ij ri Dios.
58011022	Ri José ruma rucukub'an ruc'u'x riq'uin ri Dios, rumare' antok ya nicon, xunataj chica ri ruvanakil israelitas chi xtalka jun k'ij antok ri quimáma xca'iel-el chupan ri nación Egipto. Y xu'ej can chica chi tiquic'uaj ri rub'akil antok xca'a.
58011023	Ri rutie-rutata' ri Moisés ruma quicukub'an quic'u'x riq'uin ri Dios, rumare' antok xalax, xcavaj ri Moisés oxe' ic'. Quire' xqui'an ruma ri Moisés jun ac'ual chula-oc titzu'n. Y ijeje' man xquixi'ij ta qui' choch ri rey Faraón, ri b'iyuon chi ca'quimisas quinojiel ri alab'o ri nca'lax.
58011024	Y ri rumi'al ri Faraón xu'on inche'l ral cha ri Moisés. Pero antok xnimar-pa ri Moisés, xucukub'a' ruc'u'x riq'uin ri Dios, rumare' man xrajo' ta chic chi x'e'x ral ri rumi'al ri Faraón cha.
58011025	Ruma xu'on pensar chi más otz nu'on sufrir junan quiq'uin ri ruvanakil, ri i-rutanamit ri Dios, que choch ri ja'al niquicuot chupan ri man otz ta ri man nilayuj ta y xa pecado.
58011026	Y ri Moisés xucha' ri ru-sufrimiento ri Cristo, que choch ri b'ayomal ri xyo'x ta cha chire' chupan ri nación Egipto. Jaja' can rata'n chi pa ruq'uisb'al ri sufrimiento re', c'o otz ruc'axiel xtiyo'x cha, y jare' ri rutz'atuon chic apa.
58011027	Y jaja' can rucukub'an ruc'u'x riq'uin ri Dios antok xiel-pa Egipto. Y man xuxi'ij ta ri', mesque ri rey yacatajnak royoval chirij. Ri Moisés siempre xucukub'a' ruc'u'x riq'uin ri Dios; inche'l can nutz'at ri Dios, ri man nitz'iet ta.
58011028	Ri Moisés, ruma rucukub'an ruc'u'x riq'uin ri Dios, xu'on ri va'en richin ri Pascua y xu'ej je' chica ri ruvanakil israelitas chi tiquiya' quiquiq'uiel ri ovejas chuchi' ri cachuoch, chi quire' antok xtipa ri Jun ri nca'quimisan ri na'ay alab'o, man xca'ruquimisaj ta ri na'ay alab'o calc'ual.
58011029	Y ri vinak israelitas ruma xquicukub'a' quic'u'x riq'uin ri Dios, rumare' xa'covin xa'k'ax chupan ri Mar Rojo. Xa'k'ax chucajol ri ya', inche'l xa pa chake'j ulief xa'in-ve. Y ri aj-Egipto xcajo' je' xqui'an quire', pero ijeje' xa xa'jiek'.
58011030	Y ruma ri israelitas quicukub'an quic'u'x riq'uin ri Dios, rumare' antok ijeje' xquiya' vielta siete (vuku') k'ij chirij ri tanamet Jericó, ri muro ri c'o chirij ri tanamet re' xtzak.
58011031	Chupan ri tanamet re', xc'ujie' jun ramera ri Rahab rub'e'. Jaja' ruma rucukub'an ruc'u'x riq'uin ri Dios, mare' xuya' qui-posada ri ica'ye' israelitas ri xa'lka chi xalquitz'ata' ri tanamet Jericó chalak'al; y mare' je' man xquimisas ta. Pero ri man xa'niman ta cha ri Dios, ri ic'o chupan ri tanamet re', xa'quimisas.
58011032	¿C'o came modo nca'nnataj quinojiel ri vinak ri xquicukub'a' quic'u'x riq'uin ri Dios? Man nuya' ta tiempo chi ni'ej más; inche'l chirij ri Gedeón, ri Barac, ri Sansón, ri Jefté, ri David, ri Samuel ri profeta, y chiquij ri nic'aj chic profetas ri xa'c'ujie' ojier can tiempo.
58011033	Ijeje' ruma xquicukub'a' quic'u'x riq'uin ri Dios, rumare' xa'ch'acuon chiquij nic'aj chic naciones, ic'o chiquivach ijeje' ri pa ruchojmil xqui'an gobernar, ic'o ri xqui'an recibir ri ranun prometer ri Dios chica, y ic'o je' ri xquitz'apij quichi' leones (coj).
58011034	Ic'o je' ri man xa'c'at ta antok xa'yo'x pa k'ak'. Ruma xquicukub'a' quic'u'x riq'uin ri Dios, ic'o ri xa'colotaj pa quik'a' ri xcajo' ta xa'quiquimisaj cha espada. Ic'o nic'aj ri manak chic quichuk'a', pero ruma quicukub'an quic'u'x riq'uin ri Dios, ri Dios xuya' quichuk'a'. Xa'ch'acuon chiquij nic'aj chic ejércitos ri xqui'an guerra quiq'uin y xa'quitarariej-el.
58011035	Ic'o je' ixoki' ri xquicukub'a' quic'u'x riq'uin ri Dios, rumare' ri Dios xa'ruc'asuoj ri quiquiminak. Ic'o nic'aj chic ri xa'yo'x pa tak sufrimientos ruma quicukub'an quic'u'x riq'uin ri Dios, y man xcajo' ta xquiya' can ri Dios chi xa'cuol-el, ruma cata'n chi niquila' jun c'aslien más otz, mesque xa'quimisas.
58011036	Ic'o nic'aj chic ruma quicukub'an quic'u'x riq'uin ri Dios, rumare' xa'tze'n ri vinak chiquij y xa'ch'ay, ic'o xa'tz'am cha cadena (yariena), y ic'o xa'tz'apes pa tak cárceles.
58011037	Ic'o ri xa'quimisas cha ab'aj, y nic'aj chic xa'kupex cha sierra. Ic'o ri x'e'x chica chi tiquiya' can ri Dios, pero ijeje' man xquiya' ta can. Ic'o ri xa'quimisas cha espada, ic'o ri xa'xulie-xa'jotie' ruma i-b'anun perseguir, y ruma manak quitziak, xa quij ovejas y cabras ri xa'quicusaj. Can i-puobra. Q'uiy sufrimiento xquik'asaj y q'uiy itziel kax x'an chica.
58011038	Ri vinak ri man quiniman ta ri Dios i-altíra itziel, rumare' man otz ta chi xa'c'ujie' ri utzulaj tak vinak chiquicajol. Rumare' ri quicukub'an quic'u'x riq'uin ri Dios xa'xulie-xa'jotie' pa tak desiertos, pa tak k'ayis, y pa tak cuevas, ruma ri sufrimiento ri xquik'asaj.
58011039	Quinojiel ijeje' can xquicukub'a' quic'u'x riq'uin ri Dios, y rumare' can xquicuot ri Dios quiq'uin. Y antok xa'con, c'a quiyo'ien ri ranun prometer ri Dios chica.
58011040	Ruma ri Dios xu'on pensar chi nuya' ri jun bendición más otz chupan ri ka-tiempo ojre'. Rumare' junan xtiyo'x ri bendición re' quiq'uin ri kate't-kamama', ri can xquicukub'a' quic'u'x riq'uin ri Dios. Y quire' nu'on cumplir ri Dios ri nuya' chika.
58012001	Can iq'uiy ri xquicukub'a' quic'u'x riq'uin ri Dios ojier can. Ijeje' nkojquitz'at-pa y xquic'ut can chakavach chi quire' mismo nic'atzin naka'an ojre'. Rumare', kaya' can chica-na kax ri inche'l aka'n chikij y ri pecado ri nu'on chika chi nkutzak. Riq'uin ka-paciencia nakuc'uaj ri b'ay ri c'o chakavach.
58012002	Katz'ata' siempre ri Jesús, ruma jaja' xu'on chika chi xkanimaj ri Dios, y jaja' je' b'anayuon chika chi vacame can kacukub'an kac'u'x riq'uin ri Dios. Y mesque q'uix chi jun niquimisas choch cruz, ri Jesús can xucoch' chi xquimisas choch cruz; ruma rata'n chi pa ruq'uisb'al can xtiquicuot, y vacame tz'uyul chicaj pa ru-derecha ri Dios, ri c'o nojiel poder pa ruk'a'.
58012003	Titz'ata-na-pe' otz ri chica xu'on ri Jesús pa quik'a' ri pecadores; jaja' xucoch' nojiel, rumare' quire' je' tib'ana' ixre'. Ticach'o' nojiel, man quixcuos, ni man timalij ic'u'x.
58012004	Itijuon ik'ij chi man chic ib'anun ta pecado, pero man ik'asan ta jun sufrimiento ri nquixruc'uaj pa camic.
58012005	Ya imastan ri nu'ej chupan ri ruch'ab'al ri Dios ri tz'ib'an can. Ri ruch'ab'al can nquixrutijuoj inche'l nu'on jun tata'j cha ri ralc'ual. Ri ruch'ab'al ri Dios nu'ej: Atre' valc'ual, man ta'an chi man jun rakalien antok ri Ajaf Dios ncaruya' pa sufrimiento chi ncarutijuoj. Man tamalij ac'u'x antok ri Ajaf ncaruch'olij.
58012006	Ruma ri Ajaf Dios nuya' sufrimiento pa quive' ri nca'rajo', chi nca'rutijuoj. Y nca'ru'on castigar ri i-ralc'ual chic. Quire' ri tz'ib'an can.
58012007	Ticach'o' nojiel ri sufrimiento ri nuya' ri Dios pan ive', ruma jaja' nu'on chiva inche'l nu'on jun tata'j chica ri ralc'ual. Ruma ¿c'o came jun tata'j ri man nca'ru'on ta castigar ri ralc'ual chi nca'rutijuoj?
58012008	Rumare', xa ri Dios man nquixru'on ta castigar chi nquixrutijuoj inche'l nu'on chica ri ralc'ual, k'alaj chi ixre' man ix ralc'ual ta jaja'; xa choj ix inche'l ri ac'ola' ri manak quitata'.
58012009	Ojre' antok c'a oj ac'ola', ri katie-katata' xojquich'ey y man itziel ta xa'katz'at, xa can xa'ka'an respetar. Y vacame, ¿man más ta came otz nkojniman cha ri Katata' Dios ri ya'yuon-pa ri ka-espíritu, y nkojc'asie' richin nojiel tiempo?
58012010	Ri katie-katata' xojquich'ey antok man otz ta xa'ka'an, ruma quire' xcajo' ijeje', pero man q'uiy ta k'ij xqui'an quire' chika. Ri Katata' Dios nuya' sufrimiento pa kave', pero después re' c'o xtakach'ec. Y jaja' quire' nu'on chika chi nkojuoc santo inche'l jaja', ruma jaja' can Santo.
58012011	Can ketzij chi antok ojc'o chupan jun sufrimiento, man nkojquicuot ta, xa nkojb'isuon. Pero antok xojak'ax chupan y xkacoch' nojiel re', can c'o otz nakach'ec, ruma nu'on más choj cha ri kac'aslien choch ri Dios y nuya' uxlanien chika.
58012012	Rumare', tiya' ivánima riq'uin ri Dios, chi quire' xtic'ujie' chic jun b'ay ivuchuk'a'; ri ik'a-ivakan je' xca'c'ujie' chic quichuk'a'.
58012013	Can nic'atzin chi ntivuc'uaj jun b'ay choj, richin chi niquitz'at ri ca'ye' quic'u'x quib'anun riq'uin ri Jesucristo, ruma ijeje' man nca'tiquir ta nca'in otz, xa inche'l i-jacajic. Otz tib'ana' chi quire' ijeje' nquixquitz'at y niquiya' je' más cánima riq'uin ri Dios.
58012014	Can titija' ik'ij chi nic'ujie' ri paz chicajol, y can sak ta je' ri ic'aslien. Ruma xa man sak ta ri ic'aslien, xa man xtitz'at ta roch ri Ajaf Dios.
58012015	Can tib'ana' c'a cuenta-ivi' chi'ixvonojiel chi quire' man jun chivach man ta niril ri ru-favor ri Dios. Man tiya' lugar chi nca'uoc itziel tak kax chicajol, ri inche'l k'ayis c'ay, ruma nu'on tz'il cha nojiel.
58012016	Ri man i-c'ulan ta man tiquicanuj-qui' chi niqui'an pecado. Y man jun b'ay ti'an cha ri kax ri patanak riq'uin ri Dios chi man jun rakalien. Man ti'an inche'l xu'on ri Esaú ojier can; jaja' c'o ta ri bendición xyo'x cha, ruma jaja' ri na'ay ala', pero man xyo'x ta cha, ruma jaja' xa jare' xuya' choch jun va'en.
58012017	Y ivata'n chi antok jaja' xrajo' chi xyo'x ta ri bendición cha ruma ri rutata', man xyo'x ta chic cha y xalka paro' chi man otz ta ri xu'on. Y mesque xuok' xuc'utuj, pero man xyo'x ta chic cha.
58012018	Ojre' ri kaniman chic ri Jesucristo, man chuxie' ta ri juyu' Sinaí xojb'aka-ve, inche'l xqui'an ri kate't-kamama' ojier can. Ijeje' can xquitz'at chi ri ruve' ri juyu' nic'at. Y xquitz'at je' chi ri ruve' ri juyu' k'aku'n rub'anun y najin jun nem cak'iek' y nca'k'ajan ráya.
58012019	Ijeje' xca'xaj ri trompeta, y xca'xaj je' antok ri Dios xch'o-pa chica. Pero ijeje' xquic'utuj favor chi man chic tich'o-pa ri Dios chica.
58012020	Can altíra xquixi'ij-qui', y man niquicoch' ta ri ni'e'x chica, chi xa c'o jun xtijiel-apa riq'uin ri juyu', ya sea vinak o chicop, can niquimisas cha ab'aj o cha lanza. Quire' x'e'x chica.
58012021	Ri xtz'atataj paro' ri juyu', can altíra xib'inre'l xuya'. Rumare' hasta ri Moisés xu'ej: Can nquib'arb'uot ruma ri xib'inre'l, xcha'.
58012022	Pero ojre' ri kaniman chic ri Jesucristo, chuxie' ri juyu' Sion ojc'o-ve, ojc'o chic cierca ri rutanamit ri c'aslic Dios; ri tanamet re' rub'inan Jerusalén y chicaj c'o-ve. Y ojc'o chic chiquicajol ri miles de ángeles.
58012023	Ojc'o je' chiquicajol ri na'ay tak ralc'ual ri Dios ri tz'ib'an quib'e' chicaj. Ojc'o chic riq'uin ri Dios ri xtib'ano juzgar quichin quinojiel ri vinak. Y ojc'o je' chiquicajol ri man jun chic qui-pecado choch ri Dios antok xa'con-el, y choj quic'aslien x'an chica ruma ri Dios.
58012024	Ojre' ojc'o chic riq'uin ri Jesús, ri nib'ano chi nca'b'aka ri vinak riq'uin ri Dios, y jare' ri jun c'ac'ac' pacto. Jaja' xcon y ri ruquiq'uiel ri x'in xu'on sak cha ri kánima, y ri ruquiq'uiel jaja' más rakalien choch ri ruquiq'uiel ri Abel ri xc'ujie' ojier can.
58012025	Rumare' kab'ana' cuenta-ki', chi man taka'an cha chi man jun rakalien ri nu'ej ri Dios chika. Man taka'an inche'l xqui'an ri kate't-kamama' ojier can. Ijeje' ruma man xcajo' ta xqui'an ri x'e'x chica vave' ri choch-ulief, rumare' xka ri castigo pa quive'. Y xa ojre' man xtakajo' ta xtakaxaj ri ni'e'x-pa chika chicaj, más nem ri castigo ri xtika pa kave'.
58012026	Antok ri Dios xch'o' paro' ri juyu', ri juyu' can altíra xsiluon. Pero vacame nu'on prometer: Xtalka jun k'ij antok xtinsiluoj chic jun b'ay ri roch-ulief, pero man jo'c ta chic ri roch-ulief xtinsiluoj, xa can xtinsiluoj je' ri rocaj, xcha'.
58012027	Y re' ntiel chi tzij chi ri i-rub'anun jaja' ri c'o che'l xca'silos, xca'c'an-el, y jo'c ri man xca'silos ta xca'c'ujie' can richin nojiel tiempo.
58012028	Rumare' kaya' tiox b'a' cha ri Dios ruma ruyo'n ri ru-reino chika ri man jun xtisiluon richin. Y rumare' kaya' ruk'ij ri Dios y kab'ana' ri rusamaj inche'l nrajo' jaja', ruma jaja' can nem.
58012029	Ruma ri Ka-Dios can inche'l jun k'ak' ri nca'ruq'uis nojiel ri man i-otz ta.
58013001	Hermanos, siempre tivajo-ivi', can inche'l ri ib'anun-pa.
58013002	Man timastaj chiva chi antok ic'o hermanos nca'lka chi'ivachuoch, can otz qui'b'ana' recibir, y tiya' qui-posada. Ruma kata'n chi ic'o xa'qui'an recibir ángeles y ri xa'b'ano recibir man xquina'iej ta chi xa ángeles ri xa'lka.
58013003	Y man qui'mastaj ri ic'o pa tak cárceles. Tib'ana' inche'l xa ixre' ri ix-tz'apal. Y man qui'mastaj ri niqui'an sufrir pa quik'a' nic'aj chic. Tib'ana' inche'l xa ixre' ri nti'an sufrir.
58013004	Tib'ana' respetar ri ic'ulub'ic. Ruma ri ache y ri ixok ri i-c'ulan, man pecado ta niqui'an nca'c'ujie' junan. Pero ri i-c'ulan ri niquic'uaj-qui' riq'uin jun chic, y ri man i-c'ulan ta ri niquicanuj-qui' chi niqui'an pecado, can pecado niqui'an. Y ri Dios xca'ru'on juzgar quinojiel ri quire' niqui'an.
58013005	Man ti'a ivánima chirij ri miera, xa tiquicuot ivánima riq'uin ri c'o iviq'uin vacame. Ruma ri Dios ru'e'n: Can nojiel k'ij inc'o aviq'uin y man jun b'ay xcanya' can. Quire' ru'e'n ri Dios.
58013006	Y rumare' riq'uin nojiel kánima naka'ej: Ja ri Ajaf nito'n vichin. Rumare' man nixi'ij ta vi' chiquivach ri vinak ri c'o ri chica nicajo' niqui'an chuva.
58013007	Ca'nataj chiva quinojiel ri pastores, ruma ijeje' xquic'ut ri ruch'ab'al ri Dios chivach. Titz'ata' ri quic'aslien, ijeje' can xquiya' cánima riq'uin ri Dios. Can tib'ana' c'a ixre' inche'l xqui'an ijeje'.
58013008	Ri Jesucristo ja mismo ivir, quire' vacame, chua'k y richin nojiel tiempo.
58013009	Man tiya' lugar chi nquixuc'uax ruma ri tzij ri nca'c'ut ri man inche'l ta nu'ej ri ruch'ab'al ri Dios. Ri más otz nti'an ixre', tiya' ivánima riq'uin ri tzij ri nich'o' chirij ri ru-favor ri Dios, y man tiya' ivánima riq'uin ri tzij ri nca'ch'o' chirij ri chica otz nca'tij y ri chica man otz ta nca'tij. Ruma ic'o ri niqui'an ri niqui'ej ri tzij re', y man jun otz nuc'am-pa cha ri quic'aslien.
58013010	Ojre' c'o c'a jun ka-altar, pero man junan ta riq'uin ri altar ri nca'yo'x chicop paro' chire' pa rachuoch ri Dios. Rumare' ri nca'samaj pa rachuoch ri Dios, manak che'l nca'va' chire'.
58013011	Ri sacerdote ri más c'o ruk'ij nuc'uaj-apa quiquiq'uiel chicop y ntuoc chupan ri Lugar Santísimo ri c'o pa rachuoch ri Dios, y ri quic' re' nuya' choch ri Dios chi ni'an perdonar ri pecado. Pero ri qui-cuerpo ri chicop nca'lasas-el pa tanamet y nca'parox.
58013012	Y ri Jesús quire' je' x'an cha. Jaja' can xalasas-el chupan ri tanamet, xu'on sufrir y xcon. Can x'in ri ruquiq'uiel kuma konojiel, chi xuch'aj ri kánima.
58013013	Rumare', kojiel-el ojre' chupan ri tanamet y jo' pache' x'an-ve cha jaja'. Y man takaxi'ij-ki' naka'an sufrir inche'l xu'on sufrir ri Jesús.
58013014	Ruma vave' choch-ulief man jun tanamet ri c'o richin nojiel tiempo. Pero ri tanamet ri nakacanuj ojre', can richin nojiel tiempo xtic'ujie' y chire' xkojc'ujie-ve.
58013015	Y ruma ja ri Jesús xcon kuma ojre', man chic nic'atzin ta chi nakaya' chicop choch ri Dios. Ri naka'an vacame, xa kaya' ruk'ij ri Dios pa rub'e' ri Jesús. Can siempre takaya' ruk'ij, takab'ixaj ri rub'e' y ka'ej je' chi jaja' kaniman.
58013016	Man takamastaj naka'an ri otz y man takamastaj je' ri nic'atzin chi nca'kato' nic'aj chic. Ruma jare' ri nika choch ri Dios chi naka'an.
58013017	Can quixniman chica ri pastores, ruma ijeje' ri nca'chajin ri ivánima, y xtiquiya' cuenta choch ri Dios ruma ri xqui'an. Quixniman chica chi quire' nca'quicuot niqui'an ri samaj. Ruma xa man nquixniman ta, ijeje' xca'b'isuon rumare', y re' man otz ta nuc'am-pa chiva.
58013018	Tib'ana' orar pa ka-cuenta, ruma ojre' nakana' chi man jun itziel kax c'o pa kajaluon y riq'uin kánima, ruma siempre nakarayij naka'an ri otz.
58013019	Pero ri más nic'utuj chiva, ja chi tib'ana' orar más pa nu-cuenta, chi quire' cha'nin xquinalka iviq'uin.
58013020	Y ri Dios ri niyo'n paz riq'uin kánima, y xuc'asuoj chiquicajol ri quiminaki' ri Kajaf Jesucristo ri Namalaj Pastor kichin ojre' ri oj ru-ovejas, ruma jaja' xcon y x'in ri ruquiq'uiel, chi quire' xc'achoj ri pacto ri xu'on ri Dios kiq'uin richin nojiel tiempo,
58013021	xtuya' nojiel ru-bendición ri nic'atzin chiva, chi quire' can xquixtiquir nti'an ri nrajo' jaja'. Y ruma ri Jesucristo, ri Dios xtu'on je' chiva chi ixre' ntivajo' nti'an jo'c ri nika choch jaja'. Can tiyo'x ruk'ij richin nojiel tiempo. Amén.
58013022	Hermanos, inre' ni'an rogar chiva chi tivaxaj otz ri tzij ri xintz'ib'aj chupan va carta va, ruma riq'uin ri tzij re', inre' nquixtijuoj y quire' je' xa man nem ta xin'an-el cha.
58013023	Ni'ej chiva chi ri hermano Timoteo ya xiel-pa pa cárcel; y xa xtalka cha'nin viq'uin, nivuc'uaj-el antok xquixb'atz'ata'.
58013024	Tiya' jun saludo chica quinojiel ri hermanos pastores y ri nic'aj chic santos hermanos. Ri hermanos aj-Italia niquitak-el je' jun saludo chiva.
58013025	Ja ta ri ru-favor ri Dios tic'ujie' iviq'uin chi'ixvonojiel. Amén.
59001001	Inre' Santiago, jun ru-siervo ri Dios y ri Ajaf Jesucristo, nitz'ib'aj-el va carta va chiva ixre' ri ix quimáma can ri i-doce (cab'alajuj) ralc'ual ri Israel ri xa'c'ujie' ojier can, ri man ixc'o ta chupan ri ka-nación y xa nic'aj chic naciones iquiran-ivi'. Nitak-el jun saludo chiva.
59001002	Hermanos, can tiquicuot ri ivánima antok nquixtojtob'ax riq'uin nojiel roch sufrimiento.
59001003	Ruma ivata'n chi antok nquixtojtob'ax, a ver xa ketzij icukub'an ic'u'x riq'uin ri Dios, re' nuya' más i-paciencia.
59001004	Y man jun b'ay tiq'uis ta ri paciencia, chi quire' nu'on jun samaj caval, niq'uiy ri ic'aslien y man jun chic chica xtu'on falta.
59001005	Y xa c'o jun chicajol ri nuna' chi c'a c'o runo'j nrajo', tuc'utuj cha ri Dios, y jaja' man xtuc'aq'uiej ta xtuya-pa, y q'uiy xtuya-pa. Quire' nu'on quiq'uin quinojiel ri niquic'utuj cha, y man nich'olin ta nuya' chica.
59001006	Pero nic'atzin chi cukul ruc'u'x riq'uin ri Dios antok nuc'utuj, y man caca' ta ruc'u'x nuc'utuj cha. Ruma xa riq'uin caca' ruc'u'x antok nuc'utuj, xa nu'on c'a inche'l nu'on ri ruve' ri mar ruma ri cak'iek'; ni'a cala, ni'a cala nu'on.
59001007	Y xa quire' nu'on, man c'a tu'on pensar chi ri Ajaf Dios xtuya-pa cha ri nuc'utuj.
59001008	Ruma xa caca' ruc'u'x nuc'utuj cha ri Dios, k'alaj chi caca' je' ruc'u'x riq'uin ri najin chub'anic.
59001009	Y ri hermano ri manak-oc rakalien nuna', xa tiquicuot c'a ri ránima, ruma choch ri Dios can rakalien, ruma runiman chic jaja'.
59001010	Y quire' je' ri hermano b'ayuon ri nuna' chi manak-oc rakalien, xa tiquicuot c'a ri ránima, ruma runiman je' ri Dios. Y xa man xtilayuj ta je' choch-ulief, xa inche'l ruse'j ri k'ayis.
59001011	Ruma antok nipa ruchuk'a' ri k'ij, ri k'ayis nichakej-ka y cha'nin nitzak-ka ri ruse'j y niq'uis, mesque na'ay ja'al-oc nitz'iet. Can quire' je' jun b'ayuon. Jaja' xa cha'nin nicon-el y nuya' can nojiel ri rub'ayomal.
59001012	Can altíra tiquicuot ri rucukub'an ruc'u'x riq'uin ri Dios y nucoch' ri sufrimientos ri nipa chirij. Ruma antok rucach'uon chic nojiel, ri Dios xtuya' inche'l jun ru-corona; ri corona ri xtuya' cha, ja ri utzulaj c'aslien ri man xtiq'uis ta. Ja c'aslien re' ri ranun prometer ri Dios chi xtuya' chica ri nca'jo'n richin.
59001013	Pero xa c'o jun ni'an tentar, man tu'ej chi ja ri Dios xb'ano quire' cha. Ruma ri Dios man nu'on ta tentar jun y man jun nitiquir je' nib'ano tentar ri Dios.
59001014	Y xa atre' nca'an tentar, re' xa aviq'uin atre' nipa-ve. Xa ja ri itziel tak kax ri nca'rayij, jare' ri nca'b'ano quire' chava.
59001015	Y xa atre' naya' lugar cha ri itziel tak kax ri nca'rayij, chire' nipa-ve ri pecado. Y ri pecado ja ri camic espiritual xtuya' chava pa ruq'uisb'al.
59001016	Hermanos ri altíra nquixvajo', man c'a quixsach.
59001017	Ruma nojiel ri utzulaj tak kax, chicaj riq'uin ri Katata' Dios nca'pa-ve. Jaja' xa'b'ano nojiel ri ic'o chicaj ri niquiya' sakil y ri sakil re' nic'axtaj. Pero ri Dios man nic'axtaj ta.
59001018	Y ruma ri Dios xurayij, xuya' jun c'ac'ac' c'aslien chika antok xkanimaj ri ruch'ab'al ri ketzij, chi quire' xojuoc inche'l ri na'ay tak cosechas choch jaja'.
59001019	Rumare', hermanos ri altíra nquixvajo', inre' ni'ej chiva chi'ijunal chi tiya' ixiquin chi ntivaxaj ri ruch'ab'al ri Dios. Can tib'ana' pensar ri nu'ej, y c'ajare' quixch'o'. Y man tipa je' cha'nin ivoyoval.
59001020	Ruma ri ayoval xa man nuc'an ta pa jun choj c'aslien inche'l nrajo' ri Dios.
59001021	Rumare' tiya' can nojiel ri man sak ta y nojiel ri itziel tak kax y co'l tib'ana' choch ri Dios, y tinimaj siempre ri ruch'ab'al ri c'o riq'uin ivánima. Ruma ja ch'ab'al re' ri nicalo ivichin.
59001022	Y man jo'c ta ntivaxaj ri ruch'ab'al ri Dios, xa tib'ana' je' ri nu'ej. Ruma xa ixre' jo'c ntivaxaj ri ruch'ab'al ri Dios y man nti'an ta ri nu'ej, iyuon ixre' nti'an-ka engañar-ivi'.
59001023	Ruma xa c'o jun ri nra'xaj ri ruch'ab'al ri Dios, pero xa man nu'on ta ri nu'ej, can junan riq'uin jun vinak ri nutz'at-ri' pan ispieja, can nutz'at-ri' che'l titzu'n.
59001024	Pero antok xa c'a jub'a' oc tutz'at-ri' pan ispieja, man nalka ta chic paro' che'l titzu'n.
59001025	Pero ri nra'xaj ri ruch'ab'al ri Dios, y man jo'c ta nra'xaj, xa nunimaj y nu'on ri nu'ej, y man nuya' ta can, can ja'al xtiquicuot, ruma ri ruch'ab'al ri Dios can otz. Y nu'on chika chi oj libre y chi naka'an ri nrajo' ri Dios.
59001026	Xa c'o jun ni'e'n chi runiman ri Dios y xa man nuk'il ta ri' riq'uin ri itziel tak tzij ri nca'ru'ej, ruyuon jaja' nu'on-ka engañar ri ránima. Y xa quire' nu'on, man jun nic'atzin-ve chi nu'ej chi jaja' runiman ri Dios.
59001027	Ruma xa ketzij runiman ri Katata' Dios, nca'ruto' ri malca'n-ixoki' y ri mab'a' ac'ola', y man ni'a ta chic chupan ri itziel tak kax richin ri roch-ulief. Choch ri Dios, ri nca'b'ano quire', jare' ri ketzij quiniman jaja' y riq'uin jun sak c'aslien niquiya' ruk'ij.
59002001	Hermanos, ixre' ri icukub'an ic'u'x riq'uin ri Kajaf Jesucristo ri c'o ruk'ij, inre' ni'ej chiva: Man ti'an cha jun vinak chi más ntivajo' choch jun chic. Xa tib'ana' chi ix junan ixvonojiel.
59002002	Antok imaluon-ivi' chi ntiya' ruk'ij ri Dios, y ntuoc jun ache b'ayuon iviq'uin y ri b'ayuon re' c'o anillo de oro chuk'a' y utzulaj tziak rucusan, y ntuoc je' jun ache puobra y vieja tziak rucusan,
59002003	y ixre' xa ja ri ache b'ayuon otz ntitz'at y ntiya' ja'al ruch'acat, pero man jun ruch'acat ntiya' ri jun ache puobra y pa ruc'axiel re' xa nti'ej cha: Capi'ie' chire', o nti'ej cha: Catz'uye' vave' pan ulief chikakan,
59002004	can ntic'ut chi man ntina' ta ivi' chi xa ix junan chi'ixvonojiel. Xa can nti'an chi jun vinak más c'o rakalien choch jun chic, y jun no'j quire' can itziel.
59002005	Hermanos ri altíra nquixvajo', tivaxaj ri xtin'ej chiva. ¿Man ja ta came ri i-puobra choch-ulief ri i-rucho'n ri Dios chi quicukub'an quic'u'x riq'uin y niquil ri utzulaj b'ayomal, y niyo'x qui-herencia pa ru-reino ri jaja', ri inche'l ranun prometer chi nuya' chica ri nca'jo'n richin?
59002006	Pero ixre' ib'anun chica ri i-puobra chi manak cakalien. ¿Man nalka ta c'a pan ive' chi cuma ri b'ayoma' nti'an sufrir y ijeje' je' ri nca'chiririen-el ivichin pa tak juzgados?
59002007	¿Man nalka ta c'a pan ive' chi ijeje' je' ri altíra itziel nca'ch'o' chirij rub'e' ri Jesucristo, ri e'n pan ive'?
59002008	Chupan ri ley ri xuya' ri Dios ri Ka-Rey, tz'ib'an can jun tzij ri altíra rakalien; ri tzij re' nu'ej: Can inche'l ri navajo-ka-avi' atre', can quire' je' mismo tavajo' ri a-prójimo. Quire' nu'ej chupan ri ley. Y xa quire' nti'an, altíra otz.
59002009	Pero xa ixre' nti'an cha jun vinak chi más ntivajo' choch jun chic, nquixka chupan ri pecado, ruma man ntinimaj ta ri nu'ej ri ru-ley ri Dios.
59002010	Ruma xa c'o jun nu'ej chi nu'on nojiel ri nu'ej ri ley, pero xa c'o jun tzij ri c'o chupan ri man nu'on ta, k'alaj chi man nunimaj ta nojiel ri ley, y rumare' c'o ru-pecado.
59002011	Ruma antok ri Dios xuya' ri ley, xu'ej: Ri at-c'ulan, man tavuc'uaj-avi' riq'uin jun chic. Y ri x'e'n quire', jaja' mismo ri x'e'n je': Man caquimisan. Y xa atre' man navuc'uaj ta avi' riq'uin jun chic, pero xa ncaquimisan, nik'alajin chi man nanimaj ta ri ru-ley ri Dios.
59002012	Rumare', tib'ana' y ti'ej inche'l ri nu'ej chupan ri ley ri xuya' ri Jesucristo. Ri ley re' xu'on chiva chi ix libre chic y chi nti'an ri nrajo' ri Dios, y ja ley re' ri xtib'ano juzgar ivichin.
59002013	Ruma xa man xtijoyovaj ta quivach ri nic'aj chic, ri Dios man xtujoyovaj ta je' ivach ixre' ri k'ij antok xca'ru'on juzgar quinojiel vinak. Pero xa xtijoyovaj quivach ri nic'aj chic, can xquixch'acuon, ruma ri Dios can xtujoyovaj je' ivach ixre' chupan ri k'ij re'.
59002014	Hermanos, ¿chica nuch'ec jun ri ni'e'n chi rucukub'an ruc'u'x riq'uin ri Dios, y xa man nu'on ta ri otz? ¿Nicolotaj came jo'c ruma nu'ej chi rucukub'an ruc'u'x riq'uin ri Dios?
59002015	Inche'l ta jun hermano o jun hermana ri manak rutziak y nrajo' ruvay,
59002016	y atre' jo'c na'ej cha: Ca'in en paz. Xa tacusaj ri atziak y cava' otz. Y xa man jun kax xaya-el cha, man jun xc'atzin-ve ri xa'ej-el cha.
59002017	Y xa atre' na'ej je' chi acukub'an ac'u'x riq'uin ri Dios, pero xa man na'an ta ri otz, man jun nic'atzin-ve ri na'ej; xa quiminak ri na'ej.
59002018	Xa c'o jun ri xti'e'n: Atre' na'ej chi acukub'an ac'u'x riq'uin ri Dios, rumare' c'o utzulaj tak kax nca'an. Pero inre', xticha' ri jun re', jo'c ruma nucukub'an nuc'u'x riq'uin ri Dios, man jun chic chica nic'atzin ni'an. Pero inre' ni'ej cha ri ni'e'n quire': Inre', riq'uin ri utzulaj tak kax ri ni'an nic'ut chavach chi ketzij nucukub'an nuc'u'x riq'uin ri Dios. Pero atre', ¿che'l nac'ut chinoch chi acukub'an ac'u'x riq'uin ri Dios, xa man na'an ta ri otz?
59002019	Atre' na'ej chi nanimaj chi jo'c jun Dios c'o. Re' altíra otz. Y quire' je' ri itzal tak espíritus can niquinimaj. Y can nca'b'arb'uot choch ri Dios ruma xib'inre'l.
59002020	Altíra at-nacanic. Tatz'ata-na-pe'. Xa na'ej chi acukub'an ac'u'x riq'uin ri Dios y xa man na'an ta ri otz, man jun nic'atzin-ve ri na'ej; xa quiminak ri acukb'al c'u'x.
59002021	Ri kamama' Abraham ri xc'ujie' ojier can, xuya' ri Isaac ri ruc'ajuol paro' ri altar chi nuya' cha ri Dios. Y rumare' ri Abraham xiel chi man jun chic ru-pecado choch ri Dios, ruma xu'on ri xu'ej ri Dios cha.
59002022	Ri Abraham man jo'c ta xucukub'a' ruc'u'x riq'uin ri Dios, xa xu'on ri xu'ej ri Dios cha. Y rumare' k'alaj chi ketzij xucukub'a' ruc'u'x riq'uin ri Dios.
59002023	Y quire', xb'anataj ri nu'ej chupan ri ruch'ab'al ri Dios ri tz'ib'an can, chi ri Abraham xunimaj ri Dios y rumare' ri Dios xu'on cha chi xiel chi man jun chic ru-pecado choch. Y ri Abraham x'e'x cha chi jaja' jun ru-amigo ri Dios. Quire' ri tz'ib'an can.
59002024	Titz'ata' c'a, chi man jo'c ta nic'atzin chi nticukub'a' ic'u'x riq'uin ri Dios chi quire' ntiel chi man jun chic i-pecado choch. Xa nic'atzin je' nti'an ri nrajo' jaja'.
59002025	Quire' je' ri Rahab ri xc'ujie' ojier can; jaja' jun ramera. Pero jaja' xuya' qui-posada ri ica'ye' achi'a' israelitas ri i-takuon-el ruma ri Josué y xa'ralasaj-el jun chic lado, y ruma ri xu'on, xiel chi man jun chic ru-pecado choch ri Dios.
59002026	Rumare' ojre' ri kacukub'an kac'u'x riq'uin ri Dios, xa man naka'an ta ri otz, oj-quiminak y man jun nic'atzin ri naka'ej chi kacukub'an kac'u'x riq'uin ri Dios. Oj inche'l ri cuerpo ri man c'o ta chic ri espíritu chupan.
59003001	Hermanos, man tirayij nquixuoc qui-maestros ri nic'aj chic hermanos. Ruma xa ojre' ri oj qui-maestros ri nic'aj chic xa man naka'an ta ri nakac'ut, más nem ri castigo ri xtika pa kave' antok xkoj'an juzgar.
59003002	Konojiel q'uiy mul naka'ej ri man otz ta. Y ruma man naka'an ta cuenta-ki' riq'uin ri nca'ka'ej, naka'an pecado, pero xa c'o jun ri man nu'on ta pecado riq'uin ri nca'ru'ej, jun quire', otz ri ruc'aslien. Ruma jun ri nitiquir nuk'il-ri' riq'uin ri nca'ru'ej, can nitiquir je' nuk'il nojiel ri ru-cuerpo.
59003003	Ojre' nakaya' freno pa quichi' ri quiej, ruma jo'c riq'uin ri freno re' ri quiej nca'niman y nkojquic'uaj pache' nakajo' nku'a-ve.
59003004	Quire' je' niqui'an ri barcos paro' ri ya'. Mesque can i-nima'k y i-uc'uan ruma cak'iek' ri altíra quichuk'a', pero ri nca'c'uan quichin ri barcos, jo'c ri timón niquisiluoj chi nca'a chica-na lugar ri nicajo'.
59003005	Quire' je' nu'on jun ch'iti k'ak'; mesque altíra co'l-oc, can nitiquir nuq'uis jun nem li'aj chie'. Y quire' je' ri avak'; man nem ta, pero riq'uin ri tzij ri nca'ru'ej, q'uiy nitiquir nu'on.
59003006	Ri kak' inche'l jun k'ak', y jare' ri ni'e'n nojiel ri itziel tak tzij. Ri kak' yo'n-pa ruma nic'atzin chika, pero xa jare' ri nib'ano tz'il cha nojiel ri ka-cuerpo. Man otz ta nu'on cha ri kac'aslien, ruma ja ri itziel nicusan richin.
59003007	Ri vinak nca'tiquir chiquij nojiel quivach chicop ri nca'in choch-ulief, ri c'o quixic', ri cumatz, y ri chicop ri ic'o chupan ri mar.
59003008	Pero man jun nitiquir nuk'il ri rak'. Ri kak' xa can itziel-ve, xa nojnak riq'uin inche'l vaniena ri niquimisan.
59003009	Riq'uin ri kak' nakaya' ruk'ij ri Katata' Dios, y riq'uin je' ri kak' nca'kakal ri vinak ri i-rachib'al ri Dios.
59003010	Riq'uin ri kachi' nakaya' ruk'ij ri Dios, y riq'uin je' ri kachi' nca'kakal ri vinak. Hermanos, man otz ta naka'an quire'.
59003011	Ruma ixre' ivata'n chi chupan jun nacimiento richin ya', man ntiel ta pa utzulaj ya' y c'ay ya'.
59003012	Hermanos, quire' je' jun mata víquix man xtuya' ta aceituna. Ni jun mata uva xtuya' ta víquix. Quire' je' chupan jun nacimiento richin ya' man ntiel ta pa utzulaj y tzay ya'.
59003013	Hermanos, ¿c'o came jun chicajol ri c'o runo'j y c'o q'uiy rata'n? Xa c'o, tuc'utu' chupan ri ruc'aslien y otz runo'j tub'ana'. Man tuna' chi nem, xa manak-oc rakalien tuna' riq'uin ri runo'j.
59003014	Pero xa ixre' itziel ntitz'at jun ruma otz c'o, y ntivajo' je' chi jo'c ta ixre' ri ix nima'k; xa quire' nti'an, man ti'ej chi q'uiy ivata'n. Ruma xa quire' nti'an, can k'alaj chi xa man jun kax ivata'n, xa ntitz'ak tzij.
59003015	Ruma jun no'j quire', man patanak ta chicaj riq'uin ri Dios. Xa richin ri roch-ulief. Xa quichin vinak. Xa richin ri itziel.
59003016	Ruma xa ixre' itziel ntitz'at jun ruma otz c'o, y ntivajo' chi jo'c ta ixre' ri ix nima'k; ixre' xa ix tz'ucuy-ayoval y ix b'anoy nojiel roch itziel tak kax.
59003017	Pero xa ja ri no'j ri patanak chicaj ri c'o iviq'uin, can xtivuc'uaj jun c'aslien sak, man xti'an ta ayoval, otz ino'j xti'an quiq'uin quinojiel, xtivaxaj ja'al y xti'an pensar otz ri chica nicajo' ri vinak chiva, y xtijoyovaj quivach quinojiel. Can xti'an je' nojiel ri otz, man caca' ta ic'u'x, ni man ca'ye' ta je' ipalaj.
59003018	Xa quire' xti'an, c'o otz nuc'am-pa, ruma iq'uiy ri xtiquic'uaj jun choj c'aslien ivuma. Can xquixtz'iet cuma ri vinak chi ixre' man ntivajo' ta ayoval chicajol y ntitej ik'ij chi man jun ayoval xtib'anataj.
59004001	¿Chica nib'ano chiva chi itziel ntitz'at-ka-ivi' y c'o ayoval chicajol? Ri nib'ano chiva chi c'o ayoval chicajol, ja ri itziel tak kax ri nqui'irayij, y nicajo' nquixquich'ec.
59004002	Ixre' altíra nqui'irayij ri kax ri manak iviq'uin, rumare' nquixquimisan chi nic'ujie' iviq'uin ri ntirayij. Pero man ntivil ta. Altíra ayoval nti'an, pero man ntivil ta ri ntirayij, ruma man ntic'utuj ta cha ri Dios.
59004003	Y ntic'utuj cha ri Dios, pero jaja' man nuya' ta chiva, ruma ixre' man otz ta ri ntic'utuj. Ruma ixre' ntic'utuj xa richin nti'an ri nurayij ri i-cuerpo vave' choch-ulief.
59004004	Ixre' ri ntivajo' ntiya' can ri Dios, ¿man ivata'n ta c'a chi xa ni'a ivánima chirij ri c'o choch-ulief, nik'alajin chi itziel ntitz'at ri Dios? Y chica-na chivach ri nrajo' ni'a chirij ri ic'o choch-ulief, can ntuoc-ka jun ru-enemigo ri Dios.
59004005	¿O nti'an pensar chi ri tz'ib'an can chupan ri ruch'ab'al ri Dios man ketzij ta, ruma nu'ej chi rutakuon-pa ri Espíritu Santo chi nic'ujie' riq'uin kánima? Y ri Espíritu Santo altíra nkojrajo' y nrajo' chi jo'c ta ri Dios ri nakajo'. Quire' nu'ej chupan ri ruch'ab'al ri Dios.
59004006	Y ri Dios q'uiy ri ru-favor nuya' pa kave'. Inche'l nu'ej chupan ri ruch'ab'al ri tz'ib'an can: Ri Dios itziel nca'rutz'at y man nca'ruc'ul ta ri niquina-qui' chi i-nima'k. Pero ri co'l-oc niquina', jaja' nuya' ri ru-favor pa quive'. Quire' ri tz'ib'an can.
59004007	Tijacha-ivi' pa ruk'a' ri Dios y man tiya' lugar cha ri diablo. Xa quire' xti'an, ri diablo xtunumaj chivach.
59004008	Quixjiel-apa riq'uin ri Dios, y jaja' je' xtijiel-pa iviq'uin ixre'. Ixre' ri nti'an pecado choch ri Dios, tich'aja' ri ik'a'. Ixre' ri caca' ic'u'x riq'uin ri Dios, tich'aja' ri ivánima.
59004009	Tina' k'axuon riq'uin ivánima, quixb'isuon y quixuok' ruma ri i-pecado. Ixre' ri nquixtze'n ruma nquixquicuot riq'uin ri c'o choch-ulief, xa quixuok'. Ixre' ri altíra nquixquicuot choch-ulief, xa quixb'isuon.
59004010	Co'l-oc tib'ana' choch ri Ajaf, y jaja' xtu'on chiva chi ix nima'k.
59004011	Hermanos, man itziel quixch'o' chirij jun chic hermano. Ruma xa itziel nquixch'o' chirij jun chic, can chirij ri ru-ley ri Dios nquixch'o-ve. Y xa ixre' xti'ej chi jun ka-hermano man otz ta ruc'aslien choch ri Dios, nti'an cha ri ru-ley ri Dios chi man otz ta. Y xa quire' xti'an, k'alaj chi man nquixniman ta cha ri ley, pa ruc'axiel re' xa nti'an chi ix inche'l juez chirij ri ley.
59004012	Ri ley re' ja ri Dios ri xyo'n-pa. Y jo'c jaja' nitiquir nkojrucol, y jo'c je' jaja' nitiquir nkojrutak pa k'ak'. Pero atre', ¿at chica atre' chi na'ej chi ri jun chic man otz ta rub'anun ri ruc'aslien choch ri Dios?
59004013	Y vacame nivajo' ni'ej chica ri nca'e'n: Vacame o chua'k nku'a jun chic tanamet; nkojc'ujie' chire' jun juna', y nkojlak'o y nakach'ec miera.
59004014	Chivach ixre', ja'al ri nti'an pensar. Pero man ivata'n ta ri chica xtib'anataj chua'k chi cab'ij. Ruma ri kac'aslien xa inche'l ri mukul ri nika-pa, nic'ujie' jub'a' y cha'nin niq'uis-el.
59004015	Rumare' antok ixre' c'o ri ntivajo' nti'an, más otz ti'ej: Xa ri Kajaf xtuya' permiso chika y ojc'as, xtaka'an ri chica naka'an pensar.
59004016	Pero ixre' xa man quire' ta nti'ej. Ixre' xa nti'ej chi xti'an nojiel ri nti'an pensar. Xa nti'an chi ix nima'k choch ri Dios. Re' man otz ta choch jaja'.
59004017	Ruma ri rata'n ri otz, y man nu'on ta, xa pecado nu'on choch ri Dios.
59005001	Vacame c'o ri nivajo' ni'ej chica ri b'ayoma': Quixuok', can tiraka' ichi' quixuok', ruma nem ri sufrimiento ri xtipa pan ive'.
59005002	Ri ib'ayomal k'aynak chic, y ri itziak tak'al chic.
59005003	Ri i-miera pus chic. Y riq'uin re' nik'alajin chi ixre' man jun vinak xito'. Can jo'c ivichin ixre' ximol. Y ri pus richin ri i-miera inche'l xquixruc'ux y inche'l xquixruparuoj. Q'uiy miera imaluon richin ri ruq'uisb'al tak k'ij.
59005004	Y q'uiy miera imaluon, ruma man itajuon ta ri aj-samajiel ri xquimol ri i-cosecha. Y ixre' xi'an ri engaño chica chi quire' man itajuon ta. Y rumare' ri i-muosa niqui'an quejar-qui' y ri Namalaj Ajaf, ri c'o nojiel poder riq'uin, xa'ra'xaj-pa.
59005005	Ixre' b'ayoma', otz ixc'o ruma man jun kax nu'on falta chivach, y b'anak ivánima chirij ri ic'o choch-ulief. Rumare' xixtiojir can inche'l nrajo' ri ivánima, pero xa ya nipa ri camic pan ive'.
59005006	Ixre' b'ayoma' ik'ab'an tzij chiquij ri choj quic'aslien, y i-quimisan, y ijeje' man niqui'an ta defender-qui' chivach.
59005007	Mare' hermanos, ni'ej chiva chi tic'ujie' i-paciencia hasta c'a xtipa-na chic ri Ajaf. Inche'l nu'on jun ache riq'uin ri rutico'n, jaja' c'o ru-paciencia nroyo'iej ri na'ay y ruq'uisb'al job', c'ajare' nu'on cosechar ri tico'n.
59005008	Y quire' je' tib'ana' ixre'. Tic'ujie' i-paciencia. Can tiya' más ivánima riq'uin ri Dios, ruma cierca chic ri k'ij chi xtipa chic ri Ajaf.
59005009	Hermanos, man ti'an acusar-ivi' chib'il-ivi' chi quire' man nquix'an ta juzgar, ruma ri Juez xa cierca chic c'o-ve.
59005010	Can tic'ujie' i-paciencia, inche'l xqui'an ri profetas ojier can tiempo, chi xquitzijuoj ri ruch'ab'al ri Dios. Ijeje' xquicoch' ri sufrimiento. Quire' je' tib'ana' ixre' hermanos.
59005011	Ruma kata'n chi quinojiel ri c'o qui-paciencia chi niquicoch' ri sufrimiento, can ja'al ca'quicuot. Inche'l xu'on ri ache Job ri xc'ujie' ojier can, ri altíra xu'on sufrir. Can ivata'n je' ri xu'on ri Ajaf riq'uin, chi xralasaj-el ri sufrimiento y después q'uiy bendición xuya-pa cha. Ri Ajaf altíra otz y altíra nujoyovaj kavach.
59005012	Pero ri más nic'atzin hermanos, ja chi antok ixre' c'o ri ntivajo' nti'ej, jo'c ti'ej otz o ti'ej ni; pero man ti'an jurar. Man ticusaj ri rocaj ni ri roch-ulief o nic'aj chic kax chi nti'an jurar. Chi quire' man jun castigo xtika pan ive'.
59005013	Y xa c'o jun chicajol ri nu'on sufrir, tub'ana' orar. Xa c'o jun niquicuot ri ránima, tub'ixaj rub'e' ri Dios.
59005014	Xa c'o jun chivach niyavaj, ca'rayuoj ri ancianos richin ri iglesia y tiquib'ana' orar paro'; y pa rub'e' ri Ajaf tiquiya' aceite de olivo chirij.
59005015	Y xa riq'uin cukb'al c'u'x niqui'an orar, ri niyavaj xtu'on sanar. Y ri Ajaf xtupilisaj. Y xa c'o pecado rub'anun, man jo'c ta xtu'on sanar, xa xti'an je' perdonar ri ru-pecado.
59005016	Man tivavaj ri i-pecados, xa ti'ej chivach, y tib'ana' ayudar-ivi' riq'uin oración, chi quire' nquix'an sanar. Y xa jun choj ruc'aslien choch ri Dios, y riq'uin nojiel ránima nu'on orar, can xtic'axax.
59005017	Inche'l xu'on ri Elías, ri profeta ri xc'ujie' ojier can tiempo. Jaja' jun vinak inche'l ojre'. Pero riq'uin nojiel ránima xu'on orar. Jaja' xuc'utuj cha ri Dios chi man tu'on job', y quire' xb'anataj. Oxe' juna' riq'uin vaki' ic' ri man xu'on ta job'.
59005018	Y jun chic b'ay xu'on orar ri Elías y xuc'utuj cha ri Dios chi tub'ana' chic job', y quire' xb'anataj. Y ri ulief xuya' chic tico'n.
59005019	Hermanos, xa c'o jun chivach ri ruyo'n can ri ruch'ab'al ri Dios ri ketzij, y ixre' ntito' chi nitzalaj-pa ránima riq'uin ri Dios,
59005020	tivatamaj c'a, xa ixre' nti'an cha jun ri xu'on pecado chi nitzalaj chic pa ri ránima riq'uin ri Dios, y nuc'uaj chic jun b'ay jun otz c'aslien choch ri Dios, can xito' chi ni'an perdonar nojiel ri ru-pecados ri xa'ru'on, y nicolotaj choch ri camic ri nuc'am-pa ri pecado.
60001001	Inre' Pedro, in ru-apóstol ri Jesucristo, nitak-el va carta va chiva ixre' ri man ixc'o ta chupan ri ka-nación, xa iquiran-ivi' chupan ri lugares Ponto, Galacia, Capadocia, Asia y Bitinia.
60001002	Ri Katata' Dios xixrucha', ruma quire' ranun-pa pensar chivij. Y ja ri Espíritu Santo ri xalasan-el ri itziel tak kax ri c'o pan ic'aslien, chi quire' nquixniman cha ri Jesucristo, y quire' sak nu'on ri ic'aslien. Ruma ja ri ruquiq'uiel ri Jesucristo ri x'in antok xcon, jare' ri nich'ajo-el ri i-pecado. Y can niq'uiy ta más riq'uin ivánima ri favor y ri paz ri nuya' ri Dios.
60001003	Kaya' ruk'ij ri Dios, ri Rutata' ri Kajaf Jesucristo. Jaja' altíra xujoyovaj kavach, rumare' xutak-pa ri Ruc'ajuol chi xcon y xc'astaj-pa chiquicajol ri quiminaki', chi quire' xuya' jun c'ac'ac' kac'aslien ri nu'on chika chi kayo'ien jun c'aslic esperanza.
60001004	Y ri Dios xtuya' chika ri ka-herencia ri ruyacuon chicaj. Ri xtuya' ri Dios chika chicaj man xtik'ay ta, man xtu'on ta tz'il, ni man xtu'on ta je' inche'l ri cotz'e'j ri xa nichakej-ka.
60001005	Y ixre' ix-chajin ruma ri ru-poder ri Dios, ruma icukub'an ic'u'x riq'uin jaja'. Quire' rub'anun ri Dios chiva ruma nrajo' chi ntuoc ivichin ri salvación (colotajic) ri b'anun chic preparar jaja'. Y re' can xtik'alajin antok xtalka ri ruq'uisb'al k'ij.
60001006	Y jare' ri nib'ano chi niquicuot ri ivánima, mesque c'o k'ij nquixb'isuon ruma nquixtojtob'ax riq'uin q'uiy roch sufrimientos.
60001007	Y re' can nic'atzin, chi quire' nik'alajin xa ketzij icukub'an ic'u'x riq'uin ri Dios o manak. Nic'atzin chi nquixtojtob'ax inche'l ni'an cha ri oro. Ri oro nik'asas pa k'ak' chi quire' nitz'iet xa ketzij chi oro. Ri cukb'al c'u'x más rakalien choch ri oro, ruma ri oro xa niq'uis. Y antok nquixtojtob'ax y nticoch' nojiel, xti'e'x chiva chi otz ri xi'an. Y xtic'ujie' c'a ik'ij, antok xtipa chic ri Jesucristo.
60001008	Y mesque ixre' man jun b'ay itz'atuon ri Jesucristo, can ntivajo'; y mesque man ntitz'at ta vacame, iyo'n je' ivánima riq'uin y rumare' altíra nquixquicuot; y ri ntina' riq'uin ivánima can nem, y man ntivil ta tzij chi nti'ej.
60001009	Y ruma icukub'an ic'u'x riq'uin, can xtiyo'x chiva ri salvación (colotajic).
60001010	Ri profetas ri xa'c'ujie' ojier can tiempo, can c'o xqui'ej can chirij ri favor ri xtuya' ri Dios chiva ixre' ri ixc'o chupan ri tiempo vacame. Ijeje' xquitej quik'ij chi xcajo' ta xquina'iej más chirij ri salvación (colotajic) ri nakatzijuoj ojre' vacame.
60001011	Can ta xcajo' xquina'iej más chirij ri xu'ej ri Espíritu Santo richin ri Cristo chica. Ruma ri Espíritu Santo ri c'o riq'uin cánima xu'ej chica chi ri Cristo can xtu'on sufrir, y antok ruk'asan chic ri sufrimiento re', xtic'ujie' ruk'ij. Pero man xk'alajin ta ri chica tiempo y ri chica vinak ri Cristo, y ijeje' jare' ri xcajo' ta xquina'iej.
60001012	Pero ri Dios xu'ej chica ri achi'a' re', chi nojiel ri xqui'ej chirij ri Cristo, man chupan ta qui-tiempo ijeje' ri xtib'anataj-ve, xa c'aja' chupan ri ka-tiempo ojre' xb'anataj-ve. Y jare' ri xtzijos chiva ixre', y ja ri Espíritu Santo ri takuon-pa chicaj xto'n quichin chi xqui'ej ri evangelio. Y hasta ri ángeles nicajo' niquitz'at ta nojiel re'.
60001013	Rumare' ixre', tib'ana' pensar otz ri chica nti'an y ticusaj ri ino'j chi nti'an cuenta-ivi'. Y riq'uin nojiel ivánima je' tivoyo'iej ri favor ri xtuya' ri Dios chiva antok xtipa chic ri Jesucristo.
60001014	Can tic'utu' chi ketzij ix ralc'ual chic ri Dios, can quixniman cha. Man ti'an ri itziel tak kax ri nqui'rayij, inche'l ri xi'an antok man jun ivata'n chirij ri Jesucristo.
60001015	Pa ruc'axiel re', quixuoc inche'l ri Dios ri xayuon ivichin. Jaja' can Santo. Ixre' je' quixuoc santos riq'uin nojiel ri nti'an chupan ri ic'aslien.
60001016	Can tib'ana' inche'l nu'ej ri ruch'ab'al ri Dios ri tz'ib'an can: Quixuoc santos chupan ri ic'aslien, ruma inre' can in Santo, nicha' ri Dios. Quire' ri tz'ib'an can.
60001017	Y xa ixre' ja ri Katata' Dios ri ntivayuoj chi nquixruto', ri man nutz'at ta che'l titzu'n jun vinak chi nu'on juzgar, can tixi'ij c'a ivi' nti'an pecado choch, nojiel k'ij ri xquixc'ujie-el choch ri ulief. Ruma xa otz ri ib'anun, o man otz ta ri ib'anun, ja ruc'axiel xtuya' chiva.
60001018	Ixre' ivata'n chi xixcuol-pa chupan ri c'aslien ri xa man jun rakalien ri c'utun can chivach ruma ri ivate't-imama'. Y antok xixcolotaj-pa choch ri itziel tak kax re', man riq'uin ta jun kax ri niq'uis inche'l ri oro o ri plata,
60001019	xa riq'uin ri santo ruquiq'uiel ri Cristo xixcolotaj-pa. Jaja' inche'l jun alaj oveja ri man jun ruyab'il y can sak ri niyo'x choch ri Dios.
60001020	Antok c'a maja' c'o ri roch-ulief, ri Dios can ya ranun pensar chi nutak-pa ri Cristo, pero xa c'a pa ruq'uisb'al tak k'ij richin ri tiempo xalka. Y ruma ri Dios altíra nkojrajo', rumare' xutak-pa ri Cristo.
60001021	Y ruma iniman ri Cristo, can iniman je' ri Dios. Ruma ja ri Dios xb'ano cha ri Cristo chi xc'astaj-pa chiquicajol ri quiminaki', y jaja' je' ri xb'ano chi c'o je' ruk'ij ri Cristo. Quire' xu'on ruma nrajo' chi nticukub'a' ic'u'x riq'uin jaja' y ntivoyo'iej ri xtuya' chiva.
60001022	Can ja ri Espíritu Santo ri xsamaj riq'uin ivánima antok xivaxaj ri ketzij y xixniman cha, y rumare' vacame sak ri ivánima. Y re' nu'on chiva chi ketzij nqui'vajo' ri nic'aj chic hermanos y man riq'uin ta ca'ye' ipalaj. Xa riq'uin nojiel ivánima tivajo-ivi' y riq'uin sak ivánima je'.
60001023	Ruma ixre' c'o jun c'ac'ac' ic'aslien. Y ri c'aslien re' man niq'uis ta inche'l ri c'aslien vave' choch-ulief. Ri c'ac'ac' ic'aslien, jare' ri xivil antok xinimaj ri ruch'ab'al ri Dios, ri ch'ab'al re' ri xtic'ujie' richin nojiel tiempo y nuya' c'aslien.
60001024	Ruma chupan ri ruch'ab'al ri Dios ri tz'ib'an can, nu'ej: Ri c'aslien vave' choch-ulief, xa inche'l ri k'ayis, ruma ri k'ayis nichakej-ka. Y quire' je' jun vinak ri altíra ruk'ij; ri ruk'ij xtu'on inche'l nu'on ri ruse'j ri k'ayis. Ruma ri ruse'j ri k'ayis xa cha'nin nitzak-ka.
60001025	Pero ri ruch'ab'al ri Ajaf Dios can xtic'ujie' richin nojiel tiempo. Y ri ch'ab'al re' ja ri evangelio ri xtzijos chiva.
60002001	Mare' tiya' can nojiel itziel tak kax; man chic ti'an maña chica ri vinak, man chic ti'an ca'ye' ipalaj, man itziel titz'at jun chic ruma otz c'o, ni itziel quixch'o' chiquij nic'aj.
60002002	Ixre' tib'ana' inche'l niqui'an ri ac'ola' ri c'aja' ca'alax, can nicajo' nca'tz'uman, y riq'uin re' nca'q'uiy. Y quire' je' ixre', can tirayij ntivaxaj y nti'an leer ri ruch'ab'al ri Dios ri can ketzij. Chi quire' niq'uiy ri ic'aslien choch ri Dios y nquixcolotaj.
60002003	Ruma ixre' ivata'n chic chi ri Ajaf can otz runo'j iviq'uin.
60002004	Can más quixjiel-apa riq'uin ri Jesucristo, ruma jaja' inche'l jun ab'aj ri c'o ruc'aslien. Jaja' man xajo'x ta cuma ri achi'a', pero choch ri Dios, ri Jesucristo can cho'n-ve y altíra rakalien.
60002005	Y ruma ixc'o riq'uin ri Jesucristo, ixre' je' ix inche'l ab'aj ri c'o quic'aslien, rumare' tiya' lugar cha ri Dios chi nquixrucusaj chi nquixuoc rachuoch ri Espíritu Santo. Y ix santos sacerdotes richin chi ntiya' ri ic'aslien choch ri Dios, y jaja' can xtika choch, ruma can pa rub'e' ri Jesucristo nti'an-ve.
60002006	Ruma chupan ri ruch'ab'al ri Dios ri tz'ib'an can, nu'ej: Inre' xtinya' jun Ab'aj pa tanamet Sion. Y ri Ab'aj re' can cho'n-ve. Can altíra rakalien y can xtic'atzin chi quire' man nitzak ta ri jay. Pero ri xtiquinimaj, man xca'q'uixb'ax ta. Quire' nu'ej ri tz'ib'an can.
60002007	Rumare' chivach ixre' ri iniman rub'e', jaja' altíra ja'al ntitz'at. Pero ri vinak ri man nicajo' ta niquinimaj, niqui'an inche'l nu'ej chupan ri ruch'ab'al ri Dios ri tz'ib'an can: Ri Ab'aj ri man xka ta chiquivach ri achi'a' ri i-b'anoy-jay, xa jare' ri xyo'x ri lugar ri más nic'atzin chi quire' ri jay man nitzak ta.
60002008	Y chupan ri ruch'ab'al ri Dios ri tz'ib'an can, nu'ej je' chirij ri Ab'aj re': Ic'o ri xtiquitupij cakan choch ri Ab'aj y xca'tzak paro'. Quire' nu'ej ri tz'ib'an can. Xtiquitupij cakan choch ri Ab'aj, ruma man niquinimaj ta ri ruch'ab'al ri Dios; quire' xtiqui'an ruma quire' ranun-pa pensar ri Dios chiquij.
60002009	Pero ixre' ri iniman ri Dios, ix jun tanamet ri ix-cho'n ruma ri Dios, ix ru-sacerdotes ri Namalaj Dios ri Ka-Rey, ix jun santa nación je', y can ix rutanamit ri Dios. Y quire' rub'anun jaja' chiva, chi quire' ntichol chi jaja' can otz iviq'uin. Y jaja' ri xalasan-pa ivichin chupan ri k'aku'n y xixruya' chupan ri namalaj sakil riq'uin jaja'.
60002010	Chupan ri tiempo ri xak'ax can, man ix rutanamit ta ri Dios. Pero vacame, can ix rutanamit chic ri Dios. Y chupan je' ri tiempo ri xak'ax can, man rujoyovan ta ivach. Pero vacame ri Dios can nujoyovaj ivach.
60002011	Ixre' hermanos ri altíra nquixvajo', nic'utuj jun favor chiva. Ruma ixre' can ix richin chicaj y man richin ta nojiel tiempo ixc'o choch-ulief, rumare' man tiya' lugar chi nti'an ri itziel tak kax ri ntirayij. Ruma ri itziel tak kax ri ntirayij nca'b'ano ayoval riq'uin ri ivánima.
60002012	Rumare' tivuc'uaj jun c'aslien otz chiquivach ri vinak ri man cata'n ta roch ri Dios. Mesque ijeje' nca'quimol-pa tzij chivij chi ixre' man otz ta ri ic'aslien, pero ruma niquitz'at chi otz ri ic'aslien, can xtiquiya' ruk'ij ri Dios antok xtalka ri k'ij chi jaja' xtu'on juzgar.
60002013	Y ixvonojiel, quixniman chica quinojiel ri nca'b'ano gobernar, ruma quire' nrajo' ri Ajaf. Quixniman cha ri rey, ruma jaja' ri c'o más ru-autoridad.
60002014	Quixniman je' chica ri nic'aj chic ri nca'b'ano gobernar, ruma ijeje' ri i-ruyo'n ri rey chi nca'qui'an castigar ri vinak ri c'o itziel tak kax nca'qui'an. Y i-yo'n je' chi niquiya' quik'ij ri vinak ri niqui'an ri otz.
60002015	Ri Dios nrajo' chi ixre' siempre ja ri otz ri tib'ana', chi quire' ri vinak ri man jun kax cata'n y man otz ta canun pensar, man jun chica xca'tiquir xtiqui'ej chivij.
60002016	Ixre' ketzij chi ix libre. Can tib'ana' chi ix libre, pero man richin ta chi nti'an ri itziel tak kax. Man ti'an quire'. Ruma xa ix ru-esclavos chic ri Dios, richin chi nti'an ri nrajo' jaja'.
60002017	Qui'b'ana' respetar quinojiel vinak. Qui'ivajo' ri hermanos. Tixi'ij-ivi' choch ri Dios. Tib'ana' respetar ri rey.
60002018	Y ixre' siervos, can co'l tib'ana' y quixniman chica ri ivajaf. Xa otz quino'j iviq'uin, can quixniman chica; xa itziel quino'j iviq'uin, can quixniman je' chica.
60002019	Ruma xa ni'an chiva chi nti'an sufrir y xa man jun ich'o'j ib'anun, y ixre' nticoch' nojiel re' ruma ivata'n chi ri Dios c'o iviq'uin y nquixrutz'at-pa, jaja' can nika choch chi quire' nti'an.
60002020	Pero xa nquixch'ay ruma i-pecado, man jun otz nuc'am-pa chiva, mesque nticoch' nojiel. Pero xa nti'an sufrir ruma ri utzulaj tak kax ri nti'an y can nticoch', ri Dios can nika choch ri nti'an.
60002021	Quire' nrajo' ri Dios chiva; jaja' xixrayuoj chi nti'an inche'l xu'on ri Cristo. Jaja' xu'on sufrir kuma, y riq'uin re' xuc'ut can chakavach chi kacach'o' antok naka'an sufrir.
60002022	Ri Jesucristo man jun b'ay xu'on pecado. Ni man jun b'ay je' xu'ej jun tzij chi xu'on maña cha jun vinak.
60002023	Antok xa'e'x pakon tak tzij cha cuma ri vinak, man xu'ej ta ruc'axiel chica. Y antok c'o ri chica x'an cha, man jun b'ay xu'ej ta chica chi nu'on ruc'axiel chica. Xa pa ruk'a' ri Dios xuya-ve nojiel ri xqui'an ri vinak cha. Ruma ri Dios can pa ruchojmil nu'on juzgar.
60002024	Y ja ri Cristo ri xuc'uan ri ka-pecados choch cruz chi quire' ojre' nakaya' can ri itziel tak kax, y nakuc'uaj jun choj c'aslien. Jaja' ri xsocotaj y xcon choch cruz chi quire' ojre' nic'ujie' jun otz kac'aslien.
60002025	Ruma ixre' antes xi'an inche'l ovejas ri i-sachnak. Pero vacame xa xtzalaj chic pa ri ivánima riq'uin ri Cristo. Y jaja' nkuru'on cuenta y nuchajij ri kánima.
60003001	Ixre' ixoki', can quixniman chica ri ivachajil, chi quire' ri man quiniman ta ri ruch'ab'al ri Dios, can xtiquinimaj ruma ri ic'aslien ixre'. Y man nic'atzin ta chi nitzijos chica.
60003002	Xa riq'uin niquitz'at chi ivuc'uan jun c'aslien sak y respetuosa, niquinimaj ri Jesucristo.
60003003	Ixre' tivaka-ivi', pero man riq'uin ta kax ri i-b'anun cha oro, ni riq'uin utzulaj tak tziak, ni man tiya' adornos chirij ri ive' jo'c chi quixtz'iet cuma ri vinak.
60003004	Xa titija' ik'ij chi ja ri ivánima otz choch ri Dios, y riq'uin jun utzulaj no'j y tic'utu' chi c'o uxlanien riq'uin ivánima. Ruma xa ixre' nti'an quire', re' man xtiq'uis ta; y choch ri Dios jare' ri más c'o rakalien.
60003005	Ruma ojier can, quire' je' xquivak-qui' ri santas ixoki' ri xquiya' cánima riq'uin ri Dios y xa'niman je' chica ri cachajil.
60003006	Inche'l xu'on ri Sara, jaja' xniman cha ri Abraham ri rachajil y xu'ej vajaf cha. Y ixre' ixoki', xa nti'an ri otz y man ntixi'ij ta ivi' nquixb'aka choch jun sufrimiento, can xquixuoc inche'l ral ri Sara.
60003007	Ixre' je' achi'a', otz ino'j tib'ana' quiq'uin ri ivaxjayil. Tib'ana' chica chi quikalien, ruma ijeje' man junan ta quichuk'a' iviq'uin y ruma je' junan xtiyo'x chiva ri utzulaj c'aslien ri man niq'uis ta, ri xtusipaj ri Dios chiva ruma nquixrajo'. Quire' tib'ana' quiq'uin chi quire' ri iv-oraciones, man jun kax nik'ato quichin.
60003008	Y pa ruq'uisb'al ni'ej chiva chi'ixvonojiel chi junan ivánima tib'ana'. Xa c'o jun chivach ri nu'on sufrir, can tina' je' ixre' ri nuna' ri jun riq'uin ránima. Tivajo-ivi' y can ivach'alal-ivi' tib'ana', tijoyovaj ivach y otz tib'ana' quiq'uin quinojiel.
60003009	Y antok ni'an jun itziel kax chiva, man ti'an ruc'axiel. Y antok ni'e'x jun tzij pakon chiva, man ti'ej je' ruc'axiel. Xa tic'utuj cha ri Dios chi tub'ana' bendecir ri nib'ano quire' chiva, ruma ri Dios xixrayuoj chi nuya' ru-bendición chiva.
60003010	Ruma quire' nu'ej chupan ri ruch'ab'al ri Dios ri tz'ib'an can: Xa c'o jun nrajo' niquicuot pa ruc'aslien, y nrajo' je' nirila' ja'al tak k'ij, tuk'ila' ri rak' chi nu'ej tzij ri man i-otz ta, ni man tucusaj je' ri ruchi' chi nu'ej tzij chi nca'ru'on maña.
60003011	Tuya' can ri itziel tak kax, xa jo'c ri otz tub'ana'. Tucanuj ri c'aslien ri nuya' paz y chupan re' ti'a-ve.
60003012	Ruma ri Ajaf nitzu'n-pa pa quive' ri choj quic'aslien, y nra'xaj-pa ri qui-oración. Pero ri nca'b'ano itziel tak kax, man otz ta nca'rutz'at-pa. Quire' nu'ej chupan ri ruch'ab'al ri Dios ri tz'ib'an can.
60003013	¿C'o came jun xtib'ano itziel chiva, xa ixre' ja ri otz nti'an?
60003014	Pero xa ruma ivuc'uan jun choj c'aslien nti'an sufrir, can ja'al quixquicuot. Rumare', man tixi'ij-ivi' chiquivach ri nca'b'ano itziel chiva. Y man timalij-ka ic'u'x.
60003015	Xa tiya' ruk'ij ri Dios ri Ivajaf riq'uin ivánima, ruma jaja' can Santo. Can nic'atzin chi siempre ix-preparados chi quire' nti'ej karruma ivoyo'ien ri esperanza ri xtuya' ri Dios chiva. Chica-na ri nic'utun re' chiva, can ti'ej cha, pero man quixch'olin antok ntitzijuoj cha y tib'ana' respetar.
60003016	Tib'ana' ri otz chi quire' man jun chica nuna' ri ijaluon y ri ivánima. Y xa ruma iniman ri Cristo c'o jun ri itziel nich'o' chivij y numol-pa tzij chivij chi ixre' man otz ta ri ic'aslien, ri nib'ano quire' chiva ruyuon xtiq'uix, ruma ri ic'aslien xa otz.
60003017	Ruma xa Dios nrajo' chi ixre' nti'an sufrir ruma nti'an ri otz, can otz. Más otz nti'an sufrir ruma ri otz nti'an, que choch ruma itziel tak kax ri nti'an.
60003018	Ruma ri Cristo xu'on je' sufrir, y mesque jaja' can choj ri ruc'aslien, xcon kuma ojre' ri man choj ta kac'aslien. Jaja' jo'c jun b'ay xcon ruma ka-pecados, chi quire' nkojuoc richin ri Dios. Pero mesque jaja' xcon, ri ru-espíritu can c'as-ve.
60003019	Y ri ru-espíritu xb'aka quiq'uin ri espíritus ri i-tz'apal y c'o ri xb'arutzijuoj chica.
60003020	Ri espíritus ri i-tz'apal, ja ri man xa'niman ta cha ri Dios ojier can, antok ri Noé xu'on ri nem arca ri inche'l barco. Ri Dios can q'uiy tiempo xa'royo'iej, pero xa man iq'uiy ta xa'colotaj. Ri xa'uoc chupan ri barco jo'c i-ocho (vakxaki'). Ri Dios ja ri ya' xucusaj chi xa'colotaj, ruma ri arca paro' ri ya' xc'ujie-ve.
60003021	Y quire' je' nu'on ri ya' chika ojre' vacame. Antok nkoj'an bautizar, ri ya' nuc'ut chi xojcolotaj, pero man richin ta nuch'aj ri ka-cuerpo. Ri ya' nuc'ut chi ojre' nakajo' naka'an ri otz choch ri Dios. Y ri ka-pecados nca'iel-el ruma ri Jesucristo xcon y xc'astaj-pa chiquicajol ri quiminaki'.
60003022	Ri Jesucristo x'a chicaj, y vacame c'o pa ru-derecha ri Dios. Can pa ruk'a' jaja' ic'o-ve ri ángeles, y pa ruk'a' je' jaja' ic'o-ve ri autoridades, y quinojiel ri c'o qui-poder ic'o pa ruk'a' jaja'.
60004001	Antok ri Cristo xc'ujie' choch-ulief, xu'on sufrir kuma konojiel. Y ja je' no'j re' tic'ujie' iviq'uin, man timalij ic'u'x nti'an sufrir. Y xa ixre' nti'an sufrir ruma iniman ri Cristo, can k'alaj chi ya xiya' can ri pecado,
60004002	chi quire' ri jane' (jaro') chic tiempo ri xquixc'asie', can ja ta ri nurayij ri Dios ri nti'an y man ja ta ri itziel tak kax ri nca'quirayij ri vinak.
60004003	Man chic ti'an ri nca'ka chiquivach ri vinak ri man cata'n ta roch ri Dios. Ruma ri tiempo antok xi'an quire', xa ya xak'ax. Antok man xixq'uix ta xi'an nojiel roch itziel tak kax. Can xi'an nojiel ri itziel tak kax ri xirayij. Xixk'ab'ar. Xi'an namak'ej ri man i-otz ta. Ximol-ivi' chi xikun avarienta. Xiya' quik'ij ri ídolos, inche'l xivajo' xi'an.
60004004	Rumare' ri vinak ri man cata'n ta roch ri Dios, can vor chica yan chic nquixquitz'at, ruma ixre' man nti'an ta chic ri itziel tak kax ri niqui'an ijeje'. Y rumare' itziel nca'ch'o' chivij.
60004005	Pero ri vinak re' can xtiquiya' cuenta choch ri Dios ri can listo chic c'o chi nca'ru'on juzgar ri ic'as, y ri i-quiminak chic el.
60004006	Rumare' ri evangelio can xtzijos je' chica ri i-quiminak chic el antok c'a ic'as. Ijeje' xca'an juzgar inche'l ni'an chica quinojiel vinak. Pero xtzijos chica, chi quire' xquil ta ri c'aslien riq'uin ri Dios.
60004007	Y ri k'ij chi nca'q'uis ri kax ri ic'o, xa cierca chic c'o, rumare' ixre', tib'ana' pensar otz ri chica nqui'an, y man quixtanie' chi nti'an orar.
60004008	Y ri más nic'atzin nti'an ixre', ja chi riq'uin nojiel ivánima tivajo-ivi', ruma xa ixre' ntivajo-ivi', can cha'nin je' tib'ana' perdonar ri c'o ch'o'j niqui'an.
60004009	Y riq'uin nojiel ivánima tiya' qui-posada ri nca'lka iviq'uin.
60004010	Can chi'ijunal c'o isamaj xuya' ri Dios ruma altíra nquixrajo'. Rumare' kacusaj c'a ri ruyo'n-pa ri Dios chika, chi nca'kato' ri nic'aj chic ri quiniman ri Dios. Kojuoc utzulaj tak samajiel, kab'ana' chikajunal ri diferente roch samaj ri ruyo'n-pa ri Dios chika.
60004011	Y xa c'o jun chivach ri b'anun-pa cha chi nutzijuoj ri ruch'ab'al ri Dios, can tutzijuoj inche'l nu'ej ri ruch'ab'al ri Dios. Y xa c'o jun ri xa jun chic roch samaj ruyo'n-pa ri Dios cha, man tumastaj chi ja ri Dios ya'yuon-pa ru-poder chi nitiquir nu'on ri samaj. Riq'uin re', xtiyo'x ruk'ij ri Dios ruma ri xu'on ri Jesucristo. Jaja' c'o ruk'ij y c'o poder pa ruk'a' richin nojiel tiempo. Amén.
60004012	Hermanos ri altíra nquixvajo', man quixchapataj antok nquixb'aka chupan jun sufrimiento y ntina' chi inche'l chupan jun k'ak' ixc'o-ve, xa richin nquixtojtob'ax.
60004013	Pa ruc'axiel re', xa quixquicuot ruma ixre' je' nti'an sufrir inche'l xu'on sufrir ri Cristo. Chi quire' antok xtalka ri k'ij chi nik'alajin chi ri Cristo can c'o-ve ruk'ij, can altíra xquixquicuot.
60004014	Y xa ruma iniman ri Cristo ni'e'x pakon tak tzij chiva, can ja'al quixquicuot rumare', ruma iviq'uin ixre' c'o-ve ri Ru-Espíritu ri Dios, y ri Espíritu re' c'o ruk'ij. Ri nca'b'ano quire', xa chirij ri Espíritu Santo niqui'ej-ve ri pakon tak tzij. Pero ixre' ntiya' ruk'ij ri Espíritu Santo.
60004015	Man jun chivach c'a tiquimisan, man jun talak', y man jun je' tuju-ri' pache' man otz ta. Y man jun tu'on itziel tak kax. Ruma xa c'o jun ri nu'on sufrir ruma xu'on jun ch'o'j, man otz ta.
60004016	Pero xa nu'on sufrir ruma runiman ri Cristo, man tiq'uix, xa tuya' ruk'ij ri Dios rumare'.
60004017	Ruma xalka ri k'ij chi ri Dios nuya' lugar chi naka'an sufrir ojre' ri oj ralc'ual chic jaja'. Y xa ojre' naka'an sufrir na'ay, ¿chica sufrimiento xtika pa quive' ri man quiniman ta ri nu'ej ri ru-evangelio ri Dios?
60004018	Y xa ojre' ri kaniman ri Cristo y kuc'uan jun choj c'aslien, xa q'uiy problemas nakak'asaj chi nkojcolotaj, ¿chica c'a manera xca'colotaj ri man quiniman ta, y man quic'uan ta jun choj c'aslien choch ri Dios?
60004019	Rumare', xa ixre' nti'an sufrir ruma quire' nrajo' ri Dios, man timastaj chiva nti'an ri otz y tijacha-ivi' pa ruk'a' ri Dios, ruma jaja' ri b'anayuon-pa ivichin, y jaja' man jun b'ay xquixruya' can.
60005001	Vacame c'o c'a ri nivajo' ni'ej chica ri ancianos quichin ri iglesias, inre' in jun je' anciano. Y inre' xintz'at ri Cristo antok xu'on sufrir. Y antok xtalka ri k'ij chi xtik'alajin ruk'ij ri Cristo, konojiel ojre' xkuc'ujie' riq'uin.
60005002	Ixre' ancianos quichin ri iglesias, qui'ichajij c'a ri hermanos. Ruma ijeje' iru-ovejas ri Dios, y ja ri Dios je' ri xyo'n ri samaj re' chiva. Qui'ichajij c'a, pero man jo'c ta ruma ni'e'x chiva, xa tib'ana' riq'uin i-voluntad, ni man ruma ta jo'c ntivajo' ntich'ec q'uiy miera. Xa qui'ichajij ri hermanos riq'uin nojiel ivánima.
60005003	Pero man ruma ta je' chi ixre' ri nquixchajin quichin, man ti'an inche'l ix cajaf, ni man tak'ax ruve' nti'an chica. Xa tivuc'uaj jun choj c'aslien chiquivach, chi quire' ijeje' niquitamaj niquic'uaj jun choj c'aslien inche'l ixre'.
60005004	Y xa ixre' otz xti'an chiquivach y otz xqui'chajij, can xtiyo'x chiva jun premio, jun corona ri man xtiq'uis ta; y can xti'an chiva chi c'o ik'ij. Re' xtiyo'x chiva antok xtipa chic ri Cristo, ri Namalaj Pastor.
60005005	Y ixre' je' alab'o, tinimaj quitzij ri ancianos richin ri iglesia; y chi'ixvonojiel quixniman-ka chib'il-ivi' y co'l-oc tib'ana'. Ruma chupan ri ruch'ab'al ri Dios ri tz'ib'an can, nu'ej: Ri Dios itziel nca'rutz'at y man nca'ruc'ul ta ri niquina-qui' chi i-nima'k. Pero ri co'l-oc niquina', jaja' nuya' ri ru-favor pa quive'.
60005006	Rumare', co'l-oc tib'ana' choch ri Dios, ruma jaja' c'o namalaj ru-poder. Co'l-oc tib'ana' choch, chi quire' jaja' xtu'on nima'k chiva antok xtalka ri tiempo.
60005007	Y tiya' pa ruk'a' ri Dios nojiel ri pena ri c'o iviq'uin, ruma jaja' nuya' ri nic'atzin chiva.
60005008	Can tib'ana' pensar otz ri chica nti'an y can quixc'asie'. Ruma ri diablo, ri ka-enemigo, can nu'on inche'l nu'on jun león (coj) antok nuya' vielta chi nucanuj chica nuc'ux.
60005009	Y man tiya' lugar cha chi nquixruch'ec; man quixtzak pa ruk'a' y cof quixc'ujie' chupan ri icukb'al c'u'x. Ruma ivata'n chi man jo'c ta ixre' ri ntik'asaj sufrimiento, xa quire' je' ri nic'aj chic hermanos ri ic'o choch-ulief.
60005010	Y vave' choch-ulief man q'uiy ta tiempo ri xti'an sufrir. Y antok ya xik'asaj ri sufrimiento re', ri Dios ri c'o nojiel roch favor riq'uin y oj-rayuon chic konojiel ri jun chic kab'anun riq'uin ri Jesucristo, richin chi nku'a pache' c'o-ve jaja' richin xa jun tiempo, jaja' mismo xtichojmin ri ic'aslien, xtu'on c'a chiva chi q'uiy ri nquixcovin nticoch', xtuya' c'a ivuchuk'a' y xtu'on chi cof nquixpi'ie'.
60005011	Jaja' can c'o-ve ruk'ij y c'o ru-poder chi nu'on gobernar richin nojiel tiempo. Amén.
60005012	Inre' vata'n chi ri hermano Silvano can otz y riq'uin nojiel ránima nu'on rusamaj ri Dios. Rumare' inre' xinc'utuj c'a favor cha jaja' chi tuc'uaj chiva va carta va, ri man nem ta xin'an-el cha. Chupan va carta va xin'ej-el chiva chi ketzij ri ru-favor ri Dios ri choj-iq'uin icukub'an ic'u'x. Y rumare' man tiya' can.
60005013	Ri iglesia ri c'o pa tanamet Babilonia, ri cho'n ruma ri Dios inche'l xixrucha' ixre', nutak-el jun saludo chiva. Ri Marcos ri inche'l valc'ual, nutak-el je' jun saludo chiva.
60005014	Tib'ana' saludar-ivi' chib'il-ivi' y titz'ub'aj ichi' pa rub'e' ri Ajaf Dios, chi nik'alajin chi ntivajo-ivi'. Y tic'ujie' c'a ri paz riq'uin ivánima chi'ixvonojiel, ri ix richin chic ri Jesucristo. Amén.
61001001	Inre' Simón Pedro, in ru-siervo y in ru-apóstol ri Jesucristo, nitak-el va carta va chiva ixre' ri icukub'an ic'u'x riq'uin ri Jesucristo inche'l kab'anun ojre', y re' altíra rakalien. Quire' kab'anun konojiel, ruma ri Dios can choj-ve y quire' je' ri Jesucristo ri nicalo kichin.
61001002	Can niq'uiy ta más ri favor y ri paz riq'uin ivánima ruma ja'al ivata'n roch ri Dios y ri Kajaf Jesús.
61001003	Ri Dios, riq'uin ri ru-poder ruyo'n nojiel ri nic'atzin chika chi nakuc'uaj jun c'aslien otz choch jaja', ruma kata'n chic roch ri xayuon kichin riq'uin ri ru-gloria y riq'uin ri namalaj ru-poder.
61001004	Y ruma nojiel re', c'o je' ri ranun prometer chika, ri can ja'al y nem rakalien. Y ruma ri ranun prometer, nkojcolotaj choch ri itziel tak kax ri ic'o vave' choch-ulief, inche'l ri itziel tak kax ri nakarayij. Y xu'ej je' chika chi nuc'ax ri kac'aslien y nkojuoc inche'l jaja',
61001005	y ixre' ri iniman chic ri Jesucristo, titija' ik'ij chi nti'an cha ri ic'aslien riq'uin ri Dios chi niq'uiy. Ixre' icukub'an ic'u'x riq'uin ri Dios pero vacame titija' ik'ij chi nik'alajin je' ri ru-poder ri Dios pa tak ic'aslien. Tivatamaj je' más chirij ri Dios.
61001006	Y man jo'c ta ntivatamaj más chirij ri Dios, xa titija' ik'ij ntik'il-ivi' chi man chic ti'an pecado. Y man jo'c ta ntik'il-ivi' chi man chic ti'an pecado, xa titija' ik'ij nic'ujie' i-paciencia. Y man jo'c ta nic'ujie' i-paciencia, titija' ik'ij ntivuc'uaj ri c'aslien inche'l nrajo' ri Dios.
61001007	Y man jo'c ta ntivuc'uaj ri c'aslien inche'l nrajo' ri Dios, titija' ik'ij chi nqui'vajo' ri hermanos. Y man jo'c ta nqui'vajo' ri hermanos, titija' ik'ij nqui'vajo' quinojiel vinak.
61001008	Y xa nojiel re' c'o iviq'uin, man jo'c ta quire' xquixc'ujie', xa xtivatamaj más roch ri Kajaf Jesucristo, y ri ic'aslien más ja'al xtu'on.
61001009	Pero xa c'o jun ri manak nojiel re' riq'uin, ya xumastaj chi jaja' ya xch'ajtaj ri ru-pecado. Xa inche'l jun muoy o jun ri man nitiquir ta nitzu'n naj.
61001010	Y rumare' hermanos, titija' ik'ij chi nik'alajin chi ketzij ix-ayuon y ix-cho'n ruma ri Dios. Y titija' ik'ij chi cof quixc'ujie' riq'uin jaja'. Y xa nti'an nojiel re', man nquixtzak ta.
61001011	Xa quire' xti'an, can ja'al xquix'an recibir chicaj y xquixuoc chupan ri reino ri man niq'uis ta richin ri Kajaf Jesucristo ri nicalo kichin.
61001012	Rumare' inre' man xquitanie' ta ninataj chiva, mesque ixre' ya ivata'n y iyo'n je' ivánima riq'uin ri ketzij, ri xc'ut chivach.
61001013	Pero mientras c'a inc'as vave' choch-ulief, inre' ni'ej chi nic'atzin ninataj nojiel re' chiva chi quire' nti'an pensar otz.
61001014	Ruma inre' vata'n chi man q'uiy ta chic k'ij inc'as vave' choch-ulief, ruma quire' xu'ej chuva ri Kajaf Jesucristo.
61001015	Inre' nitej nuk'ij ni'ej nojiel re' chiva, chi quire' mesque inre' man inc'o ta chic vave' choch-ulief, ixre' xtalka pan ive' nojiel ri nu'e'n can.
61001016	Y man quino'j ta vinak ri xkatzijuoj chiva chirij ri ru-poder ri Kajaf Jesucristo, y ri xka'ej je' chiva chi ri Jesucristo xtipa chic jun b'ay. Ruma ojre' mismo xkatz'at riq'uin kanak'avach chi ri Jesucristo can c'o-ve namalaj ruk'ij.
61001017	Ojre' ojc'o riq'uin ri Jesús antok ri Dios ri Rutata' xu'ej chi ri Jesús c'o ruk'ij. Y xkaxaj antok ri Dios ri c'o namalaj ruk'ij xu'ej: Jare' ri Nuc'ajuol; altíra nivajo' y niquicuot vánima riq'uin, xcha'.
61001018	Ojre' xkatz'at nojiel. Can xkaxaj chi ri Dios xch'o-pa chicaj, xkaxaj antok xojc'ujie' riq'uin ri Jesucristo paro' ri santo juyu'.
61001019	Y c'o je' kiq'uin ri ch'ab'al ri tz'ib'an can cuma ri profetas ojier can tiempo, pache' nu'ej-ve nojiel ri xca'b'anataj. Y otz chi nakaxaj re', ruma inche'l nu'on jun antorcha nuya' rusakil chupan jun k'aku'n, quire' nu'on ri ch'ab'al re', rumare' tivaxaj. Inche'l nu'on antok ntiel-pa mac'ajan yan ri estrella (ch'umil) chi nuya' sakil, quire' xtu'on ri sakil pa tak ivánima.
61001020	Y ixre' tivatamaj na'ay: Man jun vinak xtitiquir xtu'ej ri chica nu'ej ri ruch'ab'al ri Dios ri tz'ib'an can cuma ri profetas ojier can tiempo, xa manak ri Espíritu Santo riq'uin.
61001021	Ruma ja ri Espíritu Santo ri x'e'n chica ri santos achi'a' ojier can ri chica xqui'ej, y man quiq'uin ta ijeje' xiel-pa ri xqui'ej.
61002001	Ojier can, chiquicajol ri nuvanakil israelitas xa'c'ujie' falsos profetas. Y quire' je' chicajol ixre' vacame, ic'o falsos maestros xca'lka. Ijeje' xa no'j quichin vinak ri niquic'ut chivach, y xtiquicanuj manera xtiqui'an cha, chi quire' ixre' man ntina'iej ta ri itziel tak kax ri niquic'ut chivach. Y ri vinak re' man xtiquinimaj ta chi ri Ajaf Jesús xcon chi xutoj ri qui-pecados. Y rumare' quiyuon ijeje' nicayuoj-ka jun nem castigo pa quive'; y antok xtiquina', xa pa k'ak' yan chic ic'o-ve.
61002002	Y iq'uiy ri xca'a chiquij y xtiqui'an ri itziel tak kax inche'l niqui'an ijeje'. Y ruma ri xca'qui'an, ri vinak ri man quiniman ta ri Dios, itziel xca'ch'o' chirij ri ketzij b'ay.
61002003	Y ri falsos maestros, ruma jo'c miera nicajo', can q'uiy tzij xtiquicusaj chi quire' nqui'nimaj chi richin ri Dios ri niquic'ut; pero quire' xtiqui'an jo'c chi nicalasaj miera pan ik'a'. Pero can xca'q'uis, ruma ojier can ru'e'n-pa ri Dios chi xtika ri nem castigo pa quive', y can quire-ve xtib'anataj.
61002004	Ruma ri Dios, ni ri ángeles man xa'ru'on ta perdonar antok xqui'an pecado, xa xa'ruc'ak chupan ri k'ak', ri lugar richin ri sufrimiento, chupan ri lugar k'aku'n. Chire' i-tz'apal-ve, quiyo'ien ri k'ij antok xca'an juzgar.
61002005	Y ri Dios je' man xa'ru'on ta perdonar ri vinak ri xqui'an pecado ojier can, xa xutak-pa jun diluvio pa quive' quinojiel, ruma ri vinak re' man choj ta quic'aslien choch ri Dios. Pero xa'rucol ri Noé y i-siete (ivuku') chic vinak. Y ja ri Noé ri xtzijuon chica ri vinak ri chica manera niquic'uaj jun choj c'aslien inche'l nika choch ri Dios.
61002006	Y ri Dios man xu'on ta perdonar je' ri qui-pecados ri ca'ye' tanamet Sodoma y Gomorra, xa xu'ej chi ca'q'uis, y can quire-ve xb'anataj. Jaja', k'ak' xuya' pa quive' ri tanamet re' chi xa'ruq'uis, y xu'on chaj chica. Quire' xu'on chica, chi quire' tiquitamaj ri vinak ri xca'c'ujie' después, chi xa man xtiquic'uaj ta jun choj c'aslien inche'l nika choch ri Dios, xtika jun nem castigo pa quive'.
61002007	Pero xucol ri jun ache choj ruc'aslien ri xub'inaj Lot. Ri Lot can xb'isuon ránima ruma xutz'at ri itziel c'aslien ri xquic'uaj ri vinak ri man niquixi'ij ta qui' choch ri Dios.
61002008	Y ri ache choj ruc'aslien re' xc'ujie' chiquicajol ri vinak re'. Y ruma k'ij-k'ij xra'xaj y xutz'at ri itziel tak kax ri xa'qui'an, ri ránima can xb'isuon.
61002009	Ri Ajaf rata'n nca'ruto' ri quic'uan jun c'aslien inche'l nrajo' jaja', antok niqui'an sufrir ruma nca'an tentar. Pero ri man quic'uan ta jun choj c'aslien, ri Ajaf xa nca'ruyac-apa richin ri k'ij antok xca'an juzgar.
61002010	Y ri más xca'an juzgar, ja ri niqui'an ri itziel tak kax ri nca'quirayij, y nem ri castigo ri xtika pa quive', ruma itziel niquitz'at chica-na autoridad. Man nca'niman ta y man niquixi'ij ta qui' je'. Chiquivach ijeje' man jun quikalien ri nic'aj chic. Man niquixi'ij ta qui' nca'ch'o' itziel chiquij ri c'o quik'ij.
61002011	Pero ni ri ángeles, mesque c'o más qui-poder y c'o q'uiy ri nca'tiquir niqui'an, man niqui'ej ta choch ri Ajaf chi tika castigo pa quive' ri niqui'an itziel tak kax.
61002012	Pero ri falsos maestros, itziel nca'ch'o' chirij jun kax mesque man ni'ka ta pa quive' (man niqui'an ta entender). Can inche'l i-chicop ruma man niqui'an ta pensar otz. Y ruma ri itziel tak kax ri niqui'an, can nicayuoj ri castigo pa quive' y c'a chupan ri castigo re' xca'b'aka-ve. Xtib'anataj chica inche'l ni'an chica ri chicop antok nca'tz'am chi nca'quimisas, ruma quire' ri quic'aslien.
61002013	Y xtiyo'x ruc'axiel chica ruma ri nca'qui'an. Ruma k'ij-k'ij niqui'an ri itziel tak kax, y otz niquina' antok niqui'an quire'. Can i-inche'l tz'il ri c'o chirij jun tziak. Ijeje' niquimol-qui' iviq'uin pa tak va'en jo'c chi niqui'an maña chiva, y otz niquina' antok quire' niqui'an.
61002014	Y chica-na ixok niquitz'at, can niquirayij roch. Man nak'ax ta quic'u'x chi niqui'an pecado. Nca'qui'an maña chica ri c'a maja' tiquiya' otz cánima riq'uin ri Dios, chi niqui'an pecado. Can cata'n otz chi niqui'an maña chi niquich'ec q'uiy miera. Ijeje' can xtika ri ru-castigo ri Dios pa quive'.
61002015	Y quiyo'n can ri b'ay richin ri choj c'aslien y can i-sachnak. Can niqui'an inche'l xu'on ri jun ache ri xc'ujie' ojier can ri xub'inaj Balaam, ruc'ajuol ri Beor. Ri Balaam jo'c ri miera xrajo', mesque man otz ta xu'on.
61002016	Y ruma ri itziel kax ri xu'on ri Balaam ri jun profeta ri xc'ujie' ojier can tiempo, can xch'olix ruma man otz ta ri xu'on. Y ja ri ru-burro ri xch'o' cha. Y mesque jun burro man nich'o' ta, ri ru-burro ri Balaam can xch'o' cha inche'l jun vinak, chi quire' xuk'at y man xuya' ta lugar cha chi xb'arub'ana' ri ruch'ujulal.
61002017	Y ri falsos maestros can i-inche'l jun nacimiento richin ya' ri xa chake'j rupan. Can i-inche'l je' mukul ri i-uc'uan ruma jun nem cak'iek'. Ri vinak re', can i-yo'ien ruma ri lugar ri k'aku'n-k'aku'n. Y richin nojiel tiempo xtiqui'an sufrir chire'.
61002018	Y niqui'an inche'l c'o q'uiy cata'n, pero xa tzij ri man jun quikalien ri nca'qui'ej. Y chi nca'qui'an engañar ri c'a jub'a' oc tiempo ca'colotaj-pa chiquicajol ri vinak ri quic'uan itziel quic'aslien, niqui'ej chica chi otz nca'qui'an nojiel itziel tak kax ri nca'quirayij.
61002019	Niqui'an prometer chica ri vinak chi nca'iel libres, pero ijeje' mismo xa i-esclavos quib'anun pa ruk'a' ri itziel tak kax ri niqui'an. Y kata'n otz chi ri xch'ac, xa can esclavo rub'anun pa ruk'a' ri xch'acuon chirij.
61002020	Can ketzij chi ri cata'n chic roch ri Kajaf Jesucristo ri nicalo kichin, ri ya xa'colotaj-pa chupan ri itziel richin ri roch-ulief, y niquiju' chic qui' chupan ri c'aslien pache' i-alanak-ve-pa y nca'ka chic jun b'ay pa ruk'a' ri itziel, ri quic'aslien xtu'on más peor choch antok c'a maja' tiquinimaj ri Jesucristo.
61002021	Ruma xa más ta otz chi man ta xquitamaj chica manera nuc'uax jun choj c'aslien choch ri Dios, que choch chi xquitamaj y xa niquiya' can ri Santo mandamiento ri xa'ruya' ri Dios chica.
61002022	Y vave' nib'anataj inche'l nu'ej ri jun proverbio: Ri tz'e' nalrutija' chic ri ruxa'n can. Y jun chic tzij nu'ej: Ri ak, mesque otz tinisan, nirub'acha' chic pa-ri' pa ch'ab'ak.
61003001	Jare' ri ruca'n carta ri nitz'ib'aj-el chiva hermanos ri altíra nquixvajo', ixre' ri ntirayij nti'an ri nrajo' ri Dios. Ri carta ri xintak-el chiva na'ay, richin chi nti'an pensar otz, y quire' je' va jun chic va.
61003002	Chi quire' man timastaj ri qui'e'n can ri santos profetas ojier can tiempo. Y man timastaj je' ri ru-mandamiento ri Kajaf y Ka-Salvador (caloy-kichin), ri qui'e'n can chiva ri iv-apóstoles.
61003003	Y ri na'ay ri nivajo' ninataj chiva vacame, ja ri nich'o' chiquij ri vinak ri xca'pa chupan ri ruq'uisb'al tak k'ij, ri xa ja itziel tak kax ri niquirayij niqui'an; y can xca'tze'n je' chirij ri nu'ej ri ruch'ab'al ri Dios.
61003004	Ri vinak re' xtiquic'utuj: ¿Pache' c'o-ve ri ranun can prometer ri Cristo chi nitzalaj-pa? Ruma c'o yan tiempo ca'con-el ri kate't-kamama' y man jun ruc'axuon cha ri roch-ulief. Can inche'l rub'anun antok x'an-pa, c'a quire' rub'anun vacame, xca'cha'.
61003005	Ri vinak re' niqui'an inche'l man cata'n ta ri xu'on ri Dios ojier can. Ri na'ay, ri Dios xu'ej chi tic'ujie' ri rocaj, y chi tiel-pa je' ri roch-ulief pa ya'. Y re' nuc'ut chakavach chi ri roch-ulief pa ya' c'o-ve.
61003006	Rumare', antok ri ya' re' xq'uiy ruma ri nem job', ri vinak ri ic'o choch-ulief xa'q'uis pa ya'.
61003007	Y ri roch-ulief y ri rocaj ri nca'katz'at vacame, i-yacuon richin ri k'ij antok ri Dios xtu'ej chi tika k'ak' pa quive'. I-yacuon je' richin ri k'ij antok ri Dios xca'ru'on juzgar ri vinak ri man otz ta quic'aslien choch jaja', y xtuya' ri nem castigo pa quive'.
61003008	Pero ixre' hermanos ri altíra nquixvajo', man timastaj chi choch ri Dios, jun k'ij xa inche'l mil juna', y mil juna' inche'l-oc jun k'ij.
61003009	Ri Ajaf xa ya nipa inche'l ranun prometer. Jaja' man rumastan ta inche'l niqui'ej nic'aj vinak, chi ya xak'ax q'uiy tiempo y man nipa ta. Jaja' maja' tipa, ruma c'o ru-paciencia kiq'uin y man nrajo' ta chi c'o ta jun vinak nicon chupan ri ru-pecado. Jaja' nrajo' chi quinojiel ta nitzalaj-pa cánima riq'uin y niqui'an ri nrajo'.
61003010	Pero ri k'ij antok xtipa ri Ajaf, can xtu'on inche'l nu'on jun alak'uon antok ntuoc chupan jun jay, ruma man jun ta'mayuon jampe' xtalka. Can quire' xtib'anataj antok xtalka ri k'ij richin ri Ajaf. Ri rocaj can altíra xtik'ajan, y nojiel ri i-cusan chi i-b'anun nojiel ri c'o, xca'c'at pa k'ak' y xca'q'uis. Ri roch-ulief y nojiel ri ic'o choch, xca'c'at je'.
61003011	Y ruma nojiel re' xca'q'uis, ixre' nic'atzin chi ntivuc'uaj jun sak c'aslien, jun c'aslien ri nika choch ri Dios;
61003012	y tivoyo'iej-apa ri k'ij richin ri Dios. Can tirayij chi ya nalka ta ri k'ij re', antok ri rocaj xtic'at pa k'ak' y xtiq'uis. Y nojiel ri i-cusan chi i-b'anun nojiel, xca'ya'r ruma ruk'ak'al ri k'ak'.
61003013	Pero ojre' ri kaniman ri Jesucristo, ja ri c'ac'ac' rocaj y ri c'ac'ac' roch-ulief ri kayo'ien, ruma jare' ri ranun prometer ri Dios. Y chire' nojiel otz y man jun itziel kax c'o.
61003014	Rumare' hermanos ri altíra nquixvajo' ri ivoyo'ien re', titija' ik'ij chi quire' can ta sak ri ivánima, y man jun ta i-pecado nquixalrila-ka ri Ajaf. Y c'o ta je' paz riq'uin ivánima.
61003015	Y talka pan ive' chi ri Ajaf maja' tipa, ruma jaja' c'o ru-paciencia kiq'uin, y rumare' c'a royo'ien chi quire' quinojiel ta nca'colotaj. Y ri hermano Pablo ri altíra nakajo', quire' je' ri rutz'ib'an-el chiva, can riq'uin ri no'j ri ruyo'n ri Dios cha.
61003016	Y chupan nojiel ri ru-cartas, ic'o tzij inche'l re' ri nca'ru'ej, y ic'o nic'aj ri cuesta chi nca'an entender; rumare' ic'o vinak ri niquic'ax rub'ixic. Quire' niqui'an, ruma manak quino'j y ruma man quiyo'n ta cánima riq'uin ri Dios. Y quire' je' niqui'an riq'uin nic'aj chic tzij ri nu'ej chupan ri ruch'ab'al ri Dios ri i-tz'ib'an can. Y xa ja ri camic nicayuoj-ka pa quive'.
61003017	Rumare' ixre' hermanos ri altíra nquixvajo', can tib'ana' cuenta-ivi' ruma ivata'n chic chi nca'lka vinak ri quic'uan jun itziel c'aslien. Can tib'ana' cuenta-ivi', chi quire' man nquix'an ta engañar cuma ri vinak re'. Chi quire' ixre' ri iyo'n ivánima riq'uin ri Dios, cof nquixpi'ie' pan ic'aslien choch ri Dios.
61003018	Pa ruc'axiel re', xa tivatamaj más chirij ri Kajaf Jesucristo ri nicalo kichin, y quixq'uiy c'a riq'uin ri favor ri ruyo'n chika. Y jaja' tiyo'x ruk'ij vacame y richin nojiel tiempo. Amén.
62001001	Nitz'ib'aj chiva chirij ri Cristo ri can c'o-ve antok c'a maja' c'o ri roch-ulief. Can xkaxaj ri ruch'ab'al. Can xkatz'at riq'uin ri kanak'avach. Y can xkatz'om cha kak'a'. Jaja' ri Ch'ab'al ri niyo'n c'aslien.
62001002	Ri niyo'n c'aslien can xalka, y xkatz'at. Y rumare' nakatzijuoj chiva ri xkatz'at. Nakatzijuoj chiva ri c'aslien ri man niq'uis ta ri c'o riq'uin ri Katata' Dios, y xalka chikacajol.
62001003	Ojre' nakatzijuoj chiva ri xkatz'at y ri xkaxaj, chi quire' ixre' y ojre' junan kavach naka'an, y can ketzij chi jo'c jun kab'anun riq'uin ri Katata' Dios y riq'uin ri Jesucristo ri Ruc'ajuol.
62001004	Y nakatz'ib'aj c'a nojiel re' chiva ruma nakajo' chi can ta ja'al niquicuot ivánima.
62001005	Y vacame c'a, nakatzijuoj chiva ri xu'ej can ri Jesucristo chika, chi ri Dios jare' ri Luz, y man jun k'aku'n c'o riq'uin.
62001006	Y xa naka'ej chi jo'c jun kab'anun riq'uin ri Dios, y ri kac'aslien xa c'a pa k'aku'n c'o-ve, man ketzij ta ri naka'ej, ruma man naka'an ta ri ketzij.
62001007	Ri Dios can c'o-ve pa sakil, y xa ojre' nku'in chupan ri sakil, jo'c jun kab'anun quiq'uin quinojiel ri quiniman chic ri Jesucristo ri Ruc'ajuol ri Dios. Y ri ruquiq'uiel ri Jesucristo nralasaj nojiel ri ka-pecado.
62001008	Y xa naka'ej chi man jun ka-pecado, kayuon ojre' naka'an-ka engañar-ki'. Y ri ketzij xa manak kiq'uin.
62001009	Y xa naka'ej ri ka-pecados cha ri Dios, ri Dios can choj y manak xtuc'ax ri rutzij, can ja xtu'on perdonar ri ka-pecados y xtuch'aj ri kánima y xtiralasaj-el nojiel ri itziel tak kax ri ic'o kiq'uin.
62001010	Pero xa naka'ej chi man jun pecado kab'anun, naka'an chi ri Dios man ketzij ta ri nu'ej. Y xa quire' naka'ej, ri ruch'ab'al ri Dios man c'o ta riq'uin kánima.
62002001	Hermanos, ixre' ri ix inche'l tak valc'ual, nitz'ib'aj-el nojiel re' chiva, chi quire' man nti'an ta chic pecado. Pero xa c'o jun chivach ri c'o pecado rub'anun, c'o Jun ri xtich'o' cha ri Katata' Dios chi ni'an perdonar ri ru-pecado. Y ri Jun re' ja ri Jesucristo, ri can choj.
62002002	Jaja' xcon kuma chi ni'an perdonar ri ka-pecados. Y man jo'c ta ruma ri ka-pecados ojre' xcon; jaja' xcon je' cuma quinojiel ri vinak ri ic'o choch-ulief.
62002003	Y xa ojre' naka'an ri nu'ej ri ru-mandamientos ri Dios, can k'alaj chi kata'n chic roch jaja'.
62002004	Y xa c'o jun ri ni'e'n: Inre' vata'n roch ri Dios, nicha', pero man nu'on ta ri nu'ej ri ru-mandamientos ri Dios, ri ni'e'n quire' xa nutz'ak tzij, y ri ketzij man c'o ta riq'uin.
62002005	Pero jun ri nu'on ri nu'ej ri Dios, can ketzij chi c'o ri ru-amor ri Dios riq'uin. Y xa quire' naka'an, kata'n chi jo'c jun kab'anun riq'uin ri Dios.
62002006	Y xa c'o jun ni'e'n chi jo'c jun rub'anun riq'uin ri Jesucristo, can tuc'uaj jun c'aslien inche'l ri c'aslien ri xuc'uaj jaja'.
62002007	Hermanos, inre' man nitz'ib'aj ta c'a jun c'ac'ac' mandamiento chiva. Ruma ri mandamiento re', xa ojier yan tiempo c'o, y jare' ri xyo'x chiva na'ay, y re' xa ja ri xivaxaj antok xinimaj ri Jesucristo.
62002008	Pero ni'ej je' chi ri mandamiento re' can c'ac'ac' chivach ixre'. Riq'uin ri Jesucristo xk'alajin ri mandamiento re' y quire' je' iviq'uin ixre'. Ruma ri k'aku'n xa ya nak'ax y ya nik'alajin-pa ri ketzij sakil.
62002009	Pero xa c'o jun ri ni'e'n chi c'o pa sakil, y xa itziel nutz'at jun ru-hermano, k'alaj chi c'a c'o pa k'aku'n.
62002010	Y ri jun ri nrajo' ri ru-hermano, can c'o c'a pa sakil, y man jun c'a xtib'ano cha chi nitzak.
62002011	Pero jun ri itziel nutz'at jun ru-hermano, xa c'a pa k'aku'n c'o-ve, y pa k'aku'n c'a ni'in-ve. Man rata'n ta pache' b'anak-ve, ruma ja ri k'aku'n b'anayuon muoy cha.
62002012	Ixre' ri ix inche'l tak valc'ual, nitz'ib'aj nojiel re' chiva, ruma riq'uin ri xu'on ri Jesucristo, x'an perdonar ri i-pecados.
62002013	Nitz'ib'aj nojiel re' chiva ixre' tata'j, ruma ivata'n chic roch ri Cristo ri can c'o-ve antok c'a maja' c'o ri roch-ulief. Nitz'ib'aj nojiel re' chiva ixre' c'ajola', ruma can ix-ch'aconak chic chirij ri itziel. Nitz'ib'aj nojiel re' chiva ixre' ri ix inche'l tak valc'ual, ruma ivata'n chic roch ri Katata' Dios.
62002014	Ixre' tata'j, nitz'ib'aj c'a chiva ruma ivata'n chic roch ri Cristo ri can c'o-ve antok c'a maja' c'o ri roch-ulief. Ixre' c'ajola', nitz'ib'aj c'a chiva ruma c'o ivuchuk'a', y ri ruch'ab'al ri Dios c'o riq'uin ivánima, y can ix-ch'aconak chic chirij ri itziel.
62002015	Y chiva ixvonojiel ni'ej: Man ti'a ivánima chirij ri roch-ulief, ni chirij ri kax ri ic'o choch. Ruma xa jun ni'a ránima chirij ri roch-ulief, k'alaj chi manak ri ru-amor ri Katata' Dios riq'uin.
62002016	Ruma nojiel ri c'o choch-ulief, xa ja ri itziel ri nurayij ri ka-cuerpo, ri itziel tak kax ri nca'katz'at ri nca'karayij, y ri altíra nakana-ki' ruma ri c'o kiq'uin, xa man richin ta ri Katata' Dios, xa richin ri roch-ulief.
62002017	Y ri roch-ulief xa xtak'ax, y xca'q'uis nojiel ri itziel tak kax ri nca'rayix. Pero ri nu'on ri nrajo' ri Dios, can xtic'ujie' riq'uin ri c'aslien richin nojiel tiempo.
62002018	Ixre' ri ix inche'l tak valc'ual, ojc'o chic chupan ri ruq'uisb'al tiempo. Y ixre' ivaxan chic chi xtipa ri anticristo, ri itziel xtutz'at ri Cristo y xtu'on chi jaja' ri Cristo. Y vacame iq'uiy ri quire' niqui'an. Y mare' kata'n chic chi ojc'o chupan ri ruq'uisb'al tiempo.
62002019	Ijeje' xa'c'ujie' kiq'uin, pero man junan ta cánima kiq'uin; ruma xa ta junan cánima kiq'uin, can ta ic'o-pa kiq'uin. Xa'iel-el kiq'uin, richin chi xk'alajin chi man junan ta cánima kiq'uin.
62002020	Pero ixre' yo'n chiva ri Espíritu Santo ruma ri Cristo, y rumare' ivata'n chic ri ketzij.
62002021	Nitz'ib'aj-el nojiel re' chiva, pero man ruma ta chi man ivata'n ta ri ketzij, xa ruma ivata'n chic ri ketzij, y ivata'n je' chi ri tz'akon tak tzij man riq'uin ta ri ketzij patanak-ve.
62002022	¿Y chica ri aj-tz'akoy-tzij? Ja ri ni'e'n chi ri Jesús man ja ta ri Cristo. Jun ri ni'e'n quire', ja ri anticristo. Can nu'ej chi ri Dios man ketzij ta, y quire' je' nu'ej chirij ri Ruc'ajuol ri Dios.
62002023	Xa chica-na ri ni'e'n chi ri Ruc'ajuol ri Dios man ketzij ta, ri Dios man c'o ta riq'uin. Pero ri ni'e'n chi ri Ruc'ajuol ri Dios can ketzij, can c'o ri Dios riq'uin.
62002024	Rumare' ixre', can tic'ujie' riq'uin ivánima ri tzij ri ivaxan-pa antok xinimaj ri Cristo. Y xa ri tzij re' c'o riq'uin ivánima, can siempre jo'c jun xti'an riq'uin ri Ruc'ajuol ri Dios y riq'uin ri Dios je'.
62002025	Y ri Jesucristo ranun prometer chi c'o xtuya' chika. Ri ranun prometer jaja', ja chi xtuya' ri c'aslien ri man niq'uis ta.
62002026	Inre' xintz'ib'aj-el nojiel re' chiva, xa cuma ri vinak ri nicajo' nquixqui'an engañar.
62002027	Pero ixre' ja ri Espíritu Santo c'o riq'uin ivánima, ri yo'n chiva ruma ri Jesucristo. Y rumare' man nic'atzin ta chi c'o chic jun ri nquixrutijuoj, ruma ri Espíritu Santo nuc'ut chivach nojiel. Y ri nuc'ut jaja' chivach can ketzij. Jaja' man nuc'ut ta ri man ketzij ta. Tinimaj ri nuc'ut jaja'; can siempre jo'c jun tib'ana' riq'uin ri Jesucristo.
62002028	Y vacame ixre' ri ix inche'l tak valc'ual, can siempre jo'c jun tib'ana' riq'uin ri Jesucristo, chi quire' can cukul ta apa kac'u'x riq'uin antok xtipa chic jun b'ay, y man xkuq'uix ta choch antok xtalka ri k'ij re'.
62002029	Y ixre' ivata'n chi ri Jesucristo can choj-ve. Rumare' ivata'n je' chi chica-na ri ruc'uan jun c'aslien choj, can alaxnak chic jun b'ay y rumare' ralc'ual chic ri Dios.
62003001	Can titz'ata' chi ri Katata' Dios can altíra nkojrajo', rumare' kab'inan chi oj ralc'ual jaja'. Ruma c'a re' ri vinak ri man quiniman ta ri Dios, man cata'n ta chi oj ralc'ual chic ri Dios, ruma ijeje' man cata'n ta roch ri Dios.
62003002	Hermanos ri altíra nquixvajo', vacame oj ralc'ual chic ri Dios; pero maja' tik'alajin otz ri chica xkojtzu'n chila chicaj. Pero kata'n chi antok xtipa chic jun b'ay ri Jesucristo, can xkojuoc inche'l jaja', ruma xtakatz'at che'l mero titzu'n jaja'.
62003003	Y quinojiel ri quiyo'ien re', quitz'amuon chi niqui'an sak cha ri quic'aslien, ruma ri Jesucristo can sak-ve.
62003004	Quinojiel ri niqui'an pecado, man niquinimaj ta ri nu'ej ri ru-ley ri Dios. Ruma can pecado-ve antok man ninimax ta ri ru-ley ri Dios.
62003005	Y ixre' ivata'n chi ri Jesucristo xalka vave' choch-ulief chi xralasaj-el ri ka-pecados, y jaja' man jun ru-pecado.
62003006	Y quinojiel ri nca'c'ujie' riq'uin ri Cristo, man niqui'an ta chic ri pecado. Pero ri nic'aj ri c'a niqui'an pecado, can k'alaj chi man quitz'atuon ta ni man cata'n ta roch jaja'.
62003007	Ixre' ri ix inche'l tak valc'ual, man jun c'a tib'ano engañar ivichin. Ri ruc'uan jun choj c'aslien, can choj inche'l ri Jesucristo ri can choj-ve.
62003008	Pero ri nika choch nu'on ri pecado, xa can richin ri diablo. Ruma ri diablo, can pa rutz'ucb'al rutz'amuon-pa chi nu'on pecado. Y rumare' xalka-ka vave' choch-ulief ri Ruc'ajuol ri Dios, chi xu'on destruir ri rusamaj ri diablo.
62003009	Jun ri can ralc'ual chic ri Dios man nu'on ta chic ri pecado, ruma ri Dios xuya' jun c'aslien cha ri can inche'l ri ruc'aslien jaja'. Y mare' nu'on c'a cha chi man nu'on ta chic pecado.
62003010	Can k'alaj ri chica i-ralc'ual ri Dios, y k'alaj je' ri chica i-ralc'ual ri diablo. Ri man ruc'uan ta jun c'aslien choj y man nca'rajo' ta ri hermanos, jare' ri man richin ta ri Dios.
62003011	Ruma ja tzij re' ri xivaxaj antok xinimaj ri Jesucristo, ri nu'ej chi kajo-ki'.
62003012	Y man taka'an inche'l xu'on ri Caín ojier can. Jaja' can richin ri itziel y xuquimisaj ri ruchak'. ¿Y karruma xuquimisaj? Ruma ri ruchak' ja ri otz xu'on, y jaja' ja ri man otz ta ri xu'on.
62003013	Hermanos, xa itziel nquixquitz'at ri vinak ri man quiniman ta ri Dios, man c'a quixchapataj.
62003014	Ojre' kata'n chi oj-alanak chic pa chupan ri camic y chi xojak'ax chupan ri c'aslien, ruma nca'kajo' ri hermanos. Pero ri man nrajo' ta ri ru-hermano, can quiminak choch ri Dios.
62003015	Chica-na ri itziel nutz'at jun ru-hermano, can junan riq'uin jun quimisaniel. Y ixre' ivata'n chi man jun c'a quimisaniel ri c'o ri c'aslien ri man niq'uis ta riq'uin.
62003016	Ri Jesucristo can xuya' rutzij chi xcon kuma ojre'. Y riq'uin re' xuc'ut chakavach chi ojre' nic'atzin nakac'ut riq'uin ri naka'an chi nca'kajo' ri nic'aj chic, kaya' katzij chi nkucon pa qui-cuenta ri ka-hermanos.
62003017	Xa c'o jun ri c'o nojiel riq'uin y nutz'at jun hermano manak ruvay, o manak rutziak, y man nu'ej ta ri ránima chi nuto', can k'alaj chi manak ru-amor ri Dios riq'uin.
62003018	Ixre' ri ix inche'l tak valc'ual, man takajo' jun jo'c riq'uin ri kachi'. Xa can ca'kato' y ketzij.
62003019	Y xa nca'kajo' quinojiel, can kata'n chi oj richin ri ketzij, y kata'n je' chi otz ri kánima choch ri Dios.
62003020	Y xa nuna' ri kánima chi i-kab'anun itziel tak kax, ri Dios más nem choch ri kánima y jaja' rata'n nojiel.
62003021	Hermanos ri altíra nquixvajo', xa nuna' ri kánima chi manak ka-pecado choch ri Dios, man nakaxi'ij ta ki' choch.
62003022	Antok naka'an orar, jaja' nuya' chika nojiel ri nakac'utuj cha, ruma nca'ka'an ri ru-mandamientos y nca'ka'an je' ri nca'ka choch.
62003023	Y ri ru-mandamiento jaja', ja chi kanimaj ri Jesucristo ri Ruc'ajuol, y kajo-ki' inche'l ri ranun mandar chika.
62003024	Ri nib'ano ri nu'ej ri ru-mandamientos, xa jun chic rub'anun riq'uin ri Dios, y ri Dios c'o riq'uin ránima. Y ojre' kata'n chi c'o riq'uin kánima, ruma c'o ri Espíritu Santo ri ruyo'n chika.
62004001	Ixre' ri altíra nquixvajo', man tinimaj jun jo'c ruma nu'ej chi riq'uin ri Espíritu Santo patanak-ve ri nu'ej. Ixre' nic'atzin chi ntivaxaj otz ri nu'ej, chi quire' ntina'iej xa ketzij chi riq'uin ri Espíritu Santo patanak-ve ri nu'ej. Ruma iq'uiy falsos profetas i-alanak choch-ulief.
62004002	Y ixre' nquixtiquir ntina'iej xa riq'uin ri Ru-Espíritu ri Dios patanak-ve o manak ri niqui'ej. Xa niqui'ej chi ri Jesucristo xuoc vinak inche'l ojre', k'alaj chi ja ri Espíritu Santo richin ri Dios ya'yuon ri tzij chica.
62004003	Y xa niqui'ej chi ri Jesucristo man xuoc ta vinak inche'l ojre', k'alaj chi man ja ta ri Ru-Espíritu ri Dios ya'yuon ri tzij chica. Xa ja ri ru-espíritu ri anticristo ri ya'yuon ri tzij chica. Y ja espíritu re' ri ivaxan chi nipa, y vacame c'o chic choch-ulief.
62004004	Ixre' ri ix inche'l tak valc'ual, ix richin chic ri Dios, y xixch'acuon yan chiquij ri nca'tz'ako tzij, ruma ri Espíritu Santo c'o riq'uin ivánima. Y jaja' c'o más nem ru-poder que choch ri c'o riq'uin cánima ri vinak ri man quiniman ta ri Dios.
62004005	Ri i-tz'akoy-tzij man i-richin ta ri Dios, rumare' jo'c ri tzij richin ri roch-ulief ri nca'qui'ej, y quinojiel ri vinak ri man quiniman ta ri Dios, can nica'xaj ri niqui'ej.
62004006	Pero ojre' oj richin chic ri Dios. Ri rata'n chic roch ri Dios, otz nra'xaj ri naka'ej cha. Pero ri man richin ta ri Dios, man otz ta nra'xaj ri naka'ej cha. Y riq'uin re' k'alaj ri chica vinak ri c'o ri ketzij Espíritu riq'uin. Y k'alaj je' ri vinak ri c'o ri man ketzij ta espíritu riq'uin.
62004007	Ixre' ri altíra nquixvajo', ni'ej chiva: Kajo-ki'. Ruma ri amor can patanak riq'uin ri Dios. Xa nakajo-ki', k'alaj chi oj-alaxnak chic jun b'ay y oj ralc'ual chic ri Dios, y kata'n je' otz roch.
62004008	Pero xa man nakajo' ta ki', k'alaj chi man kata'n ta roch ri Dios, ruma ri Dios can amor.
62004009	Y ri Dios xuc'ut chakavach chi nkojrajo', ruma mesque jaja' jo'c jun Ruc'ajuol c'o, can xutak-pa choch-ulief chi xuya' ri c'ac'ac' c'aslien chika.
62004010	Y can k'alaj c'a chi ri Dios ketzij nkojrajo', ruma jaja' ri xojajo'n na'ay, y man ojre' ta xojajo'n na'ay. Rumare' xutak-pa ri Ruc'ajuol chi xcon kuma, chi x'an perdonar ri ka-pecados.
62004011	Ixre' ri altíra nquixvajo', xa ri Dios quire' xu'on chi xojrajo', quire' je' kab'ana' ojre', can kajo-ki'.
62004012	Man jun tz'atayuon roch ri Dios. Pero xa nakajo-ki', can k'alaj chi ri Dios c'o riq'uin kánima. Ruma ri amor richin ri Dios nu'on chika chi más nakajo-ki'.
62004013	Y kata'n je' chi jo'c jun chic kab'anun riq'uin ri Dios y jaja' c'o riq'uin kánima, ruma ruyo'n ri Ru-Espíritu chika.
62004014	Y ojre' can xkatz'at ri Ruc'ajuol ri Dios, y rumare' nakatzijuoj chica quinojiel ri vinak chi ketzij chi ri Katata' Dios xutak-pa ri Ruc'ajuol, ri Qui-Salvador (caloy-quichin) quinojiel ri vinak ri ic'o choch-ulief.
62004015	Y chica-na ri ni'e'n chi ri Jesús Ruc'ajuol ri Dios, c'o ri Dios riq'uin ránima, y jo'c jun chic rub'anun riq'uin.
62004016	Y ojre' xkatamaj y xkanimaj chi ri Dios can nkojrajo-ve, ruma jaja' can amor. Y xa ojre' nakajo-ki', k'alaj chi ojc'o riq'uin ri Dios, y jaja' c'o riq'uin kánima.
62004017	Y riq'uin re' nik'alajin chi ri ru-amor ri Dios c'o kiq'uin. Rumare' man xtakaxi'ij ta ki' antok xtalka ri k'ij chi ri Dios xtu'on juzgar, ruma kuc'uan jun c'aslien inche'l ruc'aslien ri Jesucristo.
62004018	Y xa nakajo' ri Dios, man jun chica ruma xtakaxi'ij-ki' choch. Ruma xa riq'uin nojiel kánima naka'an amar, re' nu'on chika chi man nakaxi'ij ta ki' choch ri Dios. Pero ri nuxi'ij-ri', can k'alaj chi man najo'n ta riq'uin nojiel ránima, y re' nuc'am-pa castigo.
62004019	Ojre' nakajo' ri Dios, ruma jaja' xojrajo' na'ay.
62004020	Y xa c'o jun ni'e'n chi nrajo' ri Dios y xa itziel nutz'at jun ru-hermano, man ketzij ta ri nu'ej. Ruma xa man nrajo' ta ri ru-hermano ri can nutz'at, ¿che'l nrajo' ri Dios, ri man jun b'ay rutz'atuon?
62004021	Rumare' ri Dios ruyo'n ri mandamiento chi ca'kajo' ri ka-hermanos. Y xa nakajo' ri Dios, can ca'kajo' je' ri ka-hermanos.
62005001	Quinojiel ri nca'niman chi ri Jesús jare' ri Cristo, can i-alaxnak chic jun b'ay y i-ralc'ual chic ri Dios. Y xa ojre' nakajo' ri Dios, can nakajo' je' ri Ruc'ajuol.
62005002	Y riq'uin re' kata'n; xa can nakajo' ri Dios y naka'an ri nu'ej ri ru-mandamientos, can nca'kajo' je' ri ralc'ual.
62005003	Y xa nakajo' ri Dios, nca'ka'an ri nu'ej. Y ri nu'ej chika, man ta nakana' chi cuesta naka'an.
62005004	Ojre' ri oj-alaxnak chic jun b'ay, nkuch'acuon chirij ri itziel tak kax ri ic'o choch-ulief. Can nkuch'acuon ruma kacukub'an kac'u'x riq'uin ri Jesucristo.
62005005	¿Chica c'a nich'acuon chirij ri itziel tak kax ri ic'o choch-ulief? Ja ri nunimaj chi ri Jesús Ruc'ajuol ri Dios.
62005006	Ri Jesucristo xpa vave' choch-ulief, cha ya' x'an bautizar, xcon choch cruz y x'in ri ruquiq'uiel. Man jo'c ta x'an bautizar, xa can x'in je' ri ruquiq'uiel. Y ri ni'e'n re' chakavach ja ri Espíritu Santo ruma can jo'c ri ketzij nu'ej.
62005007	Ruma chicaj, iyoxe' ri nca'e'n ri ketzij: Ri Dios ri Katata', ri Jesucristo mismo ri ni'e'x Ch'ab'al cha y ri Espíritu Santo. Y ri iyoxe' re' xa jun oc.
62005008	Y vave' je' choch-ulief, iyoxe' ri nca'e'n richin ri Jesucristo: Ri Espíritu Santo, ri ya' chi x'an bautizar, y ri ruquiq'uiel. Ri iyoxe' re' junan ri niqui'ej chakavach.
62005009	Ojre' nakanimaj ri niqui'ej ri vinak chika. Y xa quire', más otz kanimaj ri nu'ej ri Dios chika. Y ri Dios nu'ej chika chi ri Jesucristo jare' ri Ruc'ajuol.
62005010	Ri niniman richin ri Ruc'ajuol ri Dios, ja ri ránima ni'e'n cha chi ketzij ri nu'ej ri Dios chirij ri Ruc'ajuol. Pero ri man nunimaj ta, xa xu'on chi ri Dios man ketzij ta ri nu'ej, ruma man nunimaj ta ri nu'ej chirij ri Ruc'ajuol.
62005011	Y jare' ri nu'ej ri Dios, chi ruyo'n chic ri c'aslien ri man niq'uis ta chika, y riq'uin ri Ruc'ajuol c'o-ve ri c'aslien re'.
62005012	Ri c'o chic ri Ruc'ajuol ri Dios riq'uin ránima, c'o chic riq'uin ri c'aslien ri man niq'uis ta. Pero ri man c'o ta ri Ruc'ajuol ri Dios riq'uin ránima, man c'o ta riq'uin ri c'aslien ri man niq'uis ta.
62005013	Nitz'ib'aj nojiel re' chiva ixre' ri iniman chic ri Ruc'ajuol ri Dios, chi ntina'iej chi c'o chic iviq'uin ri c'aslien ri man niq'uis ta y chi más tinimaj ri Ruc'ajuol ri Dios.
62005014	Y ojre' cukul kac'u'x riq'uin ri Dios chi antok c'o nakac'utuj cha, y xa ja ri nrajo' jaja' ri nakac'utuj, jaja' can nkojra'xaj.
62005015	Y ruma kata'n chi ri Dios nra'xaj ri nakac'utuj cha, kata'n je' chi nuya-pa ri nakac'utuj cha.
62005016	Xa c'o jun hermano xatz'at nu'on pecado, y ri pecado ri nu'on man richin ta chi nicon, tac'utuj cha ri Dios chi tic'asie'. Re' jo'c xa ri ru-pecado man nu'on ta cha chi nicon. Ruma c'o pecado can richin chi nicon, y re' man ni'ej ta chiva chi tic'utuj cha ri Dios.
62005017	Nojiel ri man choj ta ri nca'ka'an, can pecado. Pero c'o pecado ri man richin ta chi nkucon.
62005018	Y ojre' kata'n chi chica-na ri alaxnak chic jun b'ay, man nu'on ta chic ri pecado, ruma ri Ruc'ajuol ri Dios can nuchajij, y ri itziel man nutz'om ta.
62005019	Kata'n je' chi oj richin chic ri Dios. Pero quinojiel ri vinak ri man quiniman ta ri Dios, can ic'o pa ruk'a' ri itziel.
62005020	Y kata'n je' chi ya xalka-ka ri Ruc'ajuol ri Dios choch-ulief. Jaja' xuya' kano'j chi xkatamaj roch ri ketzij Dios. Y vacame jo'c jun kab'anun riq'uin ri Dios ruma ri Jesucristo ri Ruc'ajuol. Jaja' can ketzij Dios, y riq'uin jaja' patanak-ve ri c'aslien ri man niq'uis ta.
62005021	Ixre' ri ix inche'l tak valc'ual, man c'a qui'inimaj ri ídolos. Amén.
63001001	Inre' Juan, ri anciano chiquicajol ri hermanos, nitz'ib'aj-el va carta va chava atre' hermana ri at-cho'n ruma ri Dios, y chica je' ri aval. Can ketzij nquixvajo'. Y man jo'c ta inre' ri najo'n ivichin, xa can nquixcajo' je' ri nic'aj chic ri cata'n chic ri ketzij.
63001002	Y ruma c'o ri ketzij riq'uin kánima, rumare' nquixkajo'. Y ri ketzij xtic'ujie' kiq'uin richin nojiel tiempo.
63001003	Ja ta ri favor, ri misericordia y ri paz ri nuya' ri Katata' Dios y ri Ajaf Jesucristo ri Ruc'ajuol ri Dios, tic'ujie' riq'uin ivánima. Can nojiel re' xtiyo'x chiva, ruma iyo'n ivánima riq'uin ri ketzij y ruma je' can ntivajo-ivi'.
63001004	Inre' altíra xiquicuot antok xa'nvil nic'aj chiquivach ri aval chi quic'uan ri ketzij, can inche'l nu'ej ri ru-mandamiento ri Katata' Dios chika.
63001005	Y vacame hermana, nic'utuj favor chava chi tab'ana' ri nu'ej ri Cristo, chi can kajo-ki' konojiel. Y ri mandamiento re' man c'ac'ac' ta, xa jare' ri e'n-pa chika antok xkanimaj ri Cristo.
63001006	Y ri amor cava, chi naka'an inche'l nu'ej ri ru-mandamientos ri Dios. Ruma ri ru-mandamiento nu'ej chi kajo-ki'. Y ixre' ivata'n chi quire' nu'ej, ruma quire' x'e'x chiva antok xinimaj ri Cristo.
63001007	Iq'uiy ri nca'b'ano maña i-b'anak choch-ulief ri nca'e'n chi antok ri Jesucristo xpa vave' choch-ulief, man xuoc ta vinak inche'l ojre'. Y ri jun ri ni'e'n quire' chirij ri Jesucristo, jare' ri nib'ano maña y jaja' ri anticristo.
63001008	Pero ixre' tib'ana' cuenta-ivi', chi quire' man jun xtisach can cha ri rajal ri isamaj ri xtiyo'x chiva, y can nojiel xtiyo'x chiva.
63001009	Chica-na ri ntiel-el chupan ri xuc'ut can ri Cristo, y xa nuya' can, xa manak ri Dios riq'uin. Pero ri man nuya' ta can ri xuc'ut ri Cristo, can c'o ri Katata' Dios y ri Ruc'ajuol riq'uin.
63001010	Xa c'o jun xtalka chi'ivachuoch y man ja ta ri ch'ab'al ri xuc'ut ri Cristo ri ruc'amun-pa chiva, man ticusaj-oc chi'ivachuoch, ni man ja'al ti'an recibir.
63001011	Ruma xa xti'an recibir ja'al, can xtivakaliej je' ixre' nojiel ri itziel tak kax ri nca'ru'on ri jun re'.
63001012	Y c'o q'uiy ri nivajo' ni'ej chiva. Pero man nivajo' ta nitz'ib'aj más chupan va carta va. Ruma can nirayij nquib'aka iviq'uin chi nquitzijuon chiva, chi quire' ri kánima can xtiquicuot.
63001013	Ri i-ral ri avach'alal, ri cho'n je' ruma ri Dios, niquitak-el jun saludo chava. Amén.
64001001	Inre' Juan, ri anciano chiquicajol ri hermanos, nitz'ib'aj-el va carta va chava atre' hermano Gayo, ruma ketzij ncanvajo'.
64001002	Atre' ri altíra ncanvajo', inre' nivajo' chi nojiel ta otz ntiel chavach y man ta xcayavaj. Can inche'l rub'anun ri av-espíritu ri can otz choch ri Dios.
64001003	Inre' altíra xiquicuot, ruma ic'o nic'aj hermanos xa'lka viq'uin y xquitzijuoj can chuva chi ketzij at-b'anak chirij ri ketzij.
64001004	Y antok niva'xaj chi ri i-inche'l valc'ual quic'uan ri ketzij, can inche'l nu'ej ri ruch'ab'al ri Dios, altíra nquiquicuot y man jun chic nib'ano chuva chi nquiquicuot más inche'l va.
64001005	Atre' ri altíra ncanvajo', riq'uin ri otz ri na'an, can nac'ut chi ayo'n avánima riq'uin ri Dios, ruma nca'to' ri hermanos ri ic'o pan atanamit. Y quire' je' na'an chica ri hermanos ri nca'pa naj.
64001006	Y ijeje' xquitzijuoj chica ri hermanos antok ic'o pan iglesia. Xquitzijuoj chi can nca'vajo' ri hermanos. Rumare' inre' nic'utuj favor chava chi nojiel mul antok nca'k'ax aviq'uin, taya-el ri nic'atzin chica, chi quire' ijeje' niqui'an ri rusamaj ri Dios.
64001007	Ijeje' i-b'anak ruma nicajo' niquitzijuoj ri Jesucristo chica ri vinak ri maja' tiquinimaj, y man jun kax nicajo' niquic'an chiquik'a' ri vinak re'.
64001008	Rumare' nic'atzin chi ojre' ri nkojto'n-el quichin. Y riq'uin re', ojre' je' naka'an rusamaj ri Dios, ruma nca'kato-el antok i-b'anak chi niquitzijuoj ri ketzij.
64001009	Xintak yan el jun carta chica ri hermanos ri niquimol-qui' pan iglesia chire' pan atanamit. Pero ri ache ri Diótrefes rub'e' man xunimaj ta ri xin'ej, ruma jaja' can altíra nika choch chi nu'on nem chiquicajol ri hermanos.
64001010	Rumare' xa xquib'aka iviq'uin, xtin'ej chiquivach ri hermanos ri nu'on jaja', ri nca'ru'ej chikij ri xa man i-ketzij ta. Y man jo'c ta re' ri nca'ru'on. Man nca'ru'on ta recibir ri hermanos ri nca'k'ax riq'uin. Y man nuya' ta je' lugar chica ri nic'aj chic hermanos chi nca'qui'an recibir ri nca'b'aka quiq'uin. Y xa man nca'niman ta cha, nca'ralasaj-el chupan ri iglesia.
64001011	Ri altíra ncanvajo', ni'ej chava: Man ta'an ri man otz ta inche'l niqui'an ri nic'aj. Xa tab'ana' ri otz. Ruma ri nib'ano ri otz, can richin ri Dios. Pero ri nib'ano ri man otz ta, man rata'n ta roch ri Dios.
64001012	Quinojiel nca'e'n chi otz ri nu'on ri hermano Demetrio, y ketzij chi quire' ri nu'on. Ojre' quire' je' naka'ej. Y ixre' ivata'n chi ojre' man nakatz'ak ta tzij antok naka'ej quire'.
64001013	C'o q'uiy ri nivajo' ni'ej chava. Pero man nivajo' ta nitz'ib'aj más chupan va carta va.
64001014	Ruma nivajo' nquib'aka yan aviq'uin y c'ajare' xkojtzijuon otz aviq'uin.
64001015	Ja ri paz tic'ujie' aviq'uin. Ri hermanos ri ic'o vave' niquitak-el jun saludo chava. Taya' jun saludo chica cada hermano ri ic'o chire'.
65001001	Inre' Judas, in jun ru-siervo ri Jesucristo y kachak'-kanimal-ki' riq'uin ri Jacobo. Nitak-el va carta va chiva ixre', ri ix-ayuon ruma ri Dios, y can sak chic ri ic'aslien. Ri Katata' Dios can ix-ruchajin otz, ruma jo'c jun ib'anun riq'uin ri Jesucristo.
65001002	Ri misericordia, ri paz y ri amor ri nuya' ri Dios, niq'uiy ta más riq'uin ivánima.
65001003	Hermanos ri altíra nquixvajo', can altíra vajo'n nutz'ib'an ta el va carta va chiva, ruma nivajo' ni'ej chiva chirij ri chica modo oj-colotajnak. Pero vacame nic'atzin ni'ej-el chiva chi tiya' ivuchuk'a' chi quire' man nquix'an ta engañar, y tib'ana' defender ri santo ch'ab'al ri xc'ut chakavach antok xkanimaj ri Jesucristo. Ruma ri xc'ut chakavach jo'c jun b'ay xjach chika ri oj santos ralc'ual, y manak xtic'axtaj.
65001004	Ruma chicajol ixre' ic'o achi'a' ri niquic'ut ri man inche'l ta nu'ej ri ruch'ab'al ri Dios, y man ina'ien ta chi quire' niqui'an. Chiquij ri achi'a' re' can ru'e'n-pa ri Dios chi xtika ri nem castigo pa quive', ruma ri quic'aslien man otz ta choch jaja'. Ijeje' niqui'ej chi ri Dios altíra nkojrajo' y nu'on perdonar ri ka-pecados, rumare' man takaxi'ij-ki' chi nca'ka'an nojiel roch itziel tak kax, nca'cha'. Y ruma quire' niqui'an ri achi'a' re', niquic'ut chi man niquinimaj ta chi jo'c ri Dios y ri Jesucristo ri Ajaf ic'o pa kave'.
65001005	Y vacame nivajo' ninataj chiva ri xu'on ri Dios ojier can. Ixre' ivata'n chi ri Ajaf Dios xa'ralasaj-pa ri israelitas chupan ri nación Egipto. Y antok i-colotajnak chic pa, ic'o ri man xcajo' ta chic xquinimaj, rumare' xa'ruq'uis.
65001006	Y quire' je' xu'on ri Dios chica ri ángeles ri xquiya' can ri samaj ri ruyo'n pa quik'a' y xa'iel-pa chila chicaj. Vacame ri Dios i-ruyo'n chupan k'aku'n. Chire' i-yo'n-ve richin nojiel tiempo y quiyo'ien ri k'ij antok xca'an juzgar.
65001007	Y quire' je' xu'on chica ri vinak ri xa'c'ujie' ojier can pa tanamet Sodoma y Gomorra y chica je' ri vinak ri xa'c'ujie' pa tak tanamet ri ic'o-apa cierca. Ri vinak re' xqui'an pecado, chi achi'a' chi ixoki' xquicanuj-qui' chi xqui'an pecado. Can q'uiy ri itziel tak kax ri xqui'an. Ruma ri achi'a' man xa'cajo' ta chic ixoki', xa quiq'uin yan chic achi'a' xa'c'ujie-ve. Y ri Dios xa'ruq'uis cha k'ak'. Y riq'uin re' nakatamaj chi chica-na vinak ri nuc'uaj jun itziel c'aslien, xti'a chupan ri k'ak' ri nic'at richin nojiel tiempo.
65001008	Pero mesque ri achi'a' ri niquic'ut ri man ketzij ta cata'n ri xu'on ri Dios chica ri man xa'niman ta, xa quic'uan jun itziel c'aslien y niqui'an inche'l xqui'an ri vinak ri xa'c'ujie' ojier can. Xa inche'l nca'chic' ruma i-sachnak riq'uin ri quino'j. Can quijachuon ri qui-cuerpo chupan ri pecado, man nicajo' ta niquinimaj tzij y itziel nca'ch'o' chiquij ri c'o quik'ij.
65001009	Ri achi'a' re' man niqui'an ta inche'l xu'on ri arcángel Miguel; ruma jaja' antok xu'on ayoval riq'uin ri diablo paro' ri ru-cuerpo ri Moisés, ni xa ta xu'on maldecir ri diablo. Jaja' jo'c xu'ej: Ja ri Ajaf xtich'olin chava, xcha' cha ri diablo.
65001010	Pero ri achi'a' ri man ketzij ta ri niquic'ut, hasta itziel nca'ch'o' chirij ri kax ri man ni'ka ta pa quive' (man niqui'an ta entender), y ri kax ri ni'ka pa quive' (niqui'an entender) xa can niqui'an tz'il cha. Can i-inche'l chicop, ruma man niqui'an ta pensar otz.
65001011	¡Y juye' quivach ri achi'a' re', ruma xa quic'uan ri itziel b'ay ri xuc'uaj ri Caín ojier can! Y niqui'an je' inche'l xu'on ri Balaam ojier can. Man nicajo' ta niquinimaj ri ruch'ab'al ri Dios ruma nicajo' niquich'ec miera. Y ri achi'a' re' niqui'an je' inche'l xu'on ri Coré ojier can. Ijeje' nca'yacataj chirij ri Dios, y ruma niqui'an quire', c'a chupan ri castigo xca'b'aka-ve.
65001012	Ri achi'a' re' can k'alaj-ve chi itziel ri niqui'an, ruma antok ixre' ntimol-ivi' ruma ntivajo-ivi' y junan nti'an jun va'en, ri achi'a' re' niquiya' q'uix chivij ruma ri niqui'an. Pero xa i-inche'l jun tz'il chirij jun tziak, ruma xa ijeje' ri niquitzuk-ka-qui'. Xa i-inche'l ri mukul ri nca'k'alajin chi i-richin job', pero xa man jun job' niquiya', y xa i-uc'uan ruma cak'iek'. Xa i-inche'l chie' ri man niquiya' ta quivach. Man niquiya' ta chic quivach ruma i-c'ukun y inche'l i-quiminak chic.
65001013	Ri achi'a' re', i-inche'l ri mar ri altíra ruchuk'a'. Can q'uix-q'uix nojiel ri itziel tak kax ri niqui'an; can inche'l ri espuma ri nalka chuchi' ri mar, can tz'il. I-inche'l estrellas (ch'umil) ri i-alanak chic el chupan ri quib'iey. Ijeje' xa can i-yo'ien chic ruma ri xakalaj k'aku'n, pache' xca'b'ac'ujie-ve chupan ri castigo ri manak xtiq'uis.
65001014	Y ri Enoc c'o je' ri ru'e'n can chiquij ri achi'a' re'. Jaja' xu'ej can ri chica xti'an chica ri achi'a' re'. Y ri Enoc re' jun rumáma can ri Adán, ri xalax c'a chi siete (vuku') vinak chirij ri Adán. Ri Enoc re' ru'e'n can: Tivaxaj c'a, chi ri Ajaf xtipa i-rich'ilan-pa miles ri ru-santos ángeles,
65001015	chi nca'ru'on juzgar y nca'ru'on castigar quinojiel ri vinak ri man quic'uan ta ri c'aslien ri nika choch ri Dios. Xa quic'uan jun itziel c'aslien y qui'e'n itziel tak kax chirij ri Dios. Can i-pecadores. Quire' xu'ej ri Enoc.
65001016	Ijeje' nca'jasloj chirij nojiel, man jun b'ay niquicuot ta ri cánima riq'uin ri chica c'o. Jo'c ri itziel tak kax ri nika chiquivach. Ijeje' q'uiy tzij niqui'ej jo'c chi niqui'an chi i-nima'k, y nca'qui'an nima'k chica nic'aj chic vinak ruma c'o chica nicajo' chica.
65001017	Pero ixre' hermanos ri altíra nquixvajo', man timastaj chiva ri b'e'n can cuma ri ru-apóstoles ri Kajaf Jesucristo chirij ri xca'b'anataj.
65001018	Ijeje' qui'e'n can chi chupan ri ruq'uisb'al tak k'ij xca'pa vinak ri nca'tze'n chirij ri nu'ej ri ruch'ab'al ri Dios, y jo'c ri itziel tak kax ri niquirayij niqui'an.
65001019	Y ja vinak re' ri nca'b'ano chica ri hermanos chi niqui'an división. Xa jo'c richin ri roch-ulief niqui'an pensar. Man c'o ta ri Espíritu Santo quiq'uin.
65001020	Pero ixre' hermanos ri altíra nquixvajo', ri c'o chic iviq'uin ri santo icukb'al c'u'x, paro' re' quixq'uiy c'a chupan ri ic'aslien riq'uin ri Dios. Y tib'ana' orar inche'l nrajo' ri Espíritu Santo.
65001021	Can quixc'ujie' c'a chupan ri amor richin ri Dios. Y tivoyo'iej-apa ri ru-misericordia ri Kajaf Jesucristo ri richin c'aslien ri man niq'uis ta.
65001022	Y ixre' ti'ej ri ketzij chiquivach ri caca' quic'u'x, chi quire' niquinimaj.
65001023	Nic'atzin chi nqui'col nic'aj chic choch ri k'ak'. Y nic'atzin chi ntijoyovaj quivach ri nic'aj chic. Pero nic'atzin je' chi tib'ana' cuenta-ivi' ixre', chi quire' man nquixtzak ta. Can itziel titz'ata' ri quitziak, ruma ri pecado aún re' tz'il rub'anun cha.
65001024	Ri Dios altíra ru-poder chi nquixruchajij chi man nquixtzak ta chupan ri pecado, chi quire' man jun i-pecado antok xquixb'aka riq'uin, y altíra xtiquicuot ri ivánima antok xquixb'aka riq'uin.
65001025	Jo'c jaja' ri Dios c'o y riq'uin jaja' c'o-ve nojiel no'j, y jaja' ri nicalo kichin. Y jo'c jaja' ri tiyo'x ruk'ij, ruma jaja' ri Namalaj Rey, y jaja' ri c'o autoridad y nojiel poder pa ruk'a', vacame y richin nojiel tiempo. Amén.
66001001	Ri Dios xu'ej cha ri Jesucristo, richin chi jaja' tu'ej chica ri ru-siervos ri kax ri ya xca'b'anataj. Rumare' ri Jesucristo xutak-pa jun ru-ángel riq'uin ri Juan ri ru-siervo, chi xu'ej cha ri xca'b'anataj.
66001002	Y ri Juan xu'ej chi ketzij ri ruch'ab'al ri Dios, chi ketzij ri xu'ej ri Jesucristo, y chi ketzij je' nojiel ri xutz'at.
66001003	Can ja'al tiquicuot ri jun ri nib'ano leer ri tz'ib'an chupan va libro va, y can ja'al je' ca'quicuot ri nca'c'axan y niquinimaj ri nu'ej ri tz'ib'an chupan va libro va. Ruma xa cierca chic c'o-ve ri k'ij antok xca'b'anataj nojiel re'.
66001004	Inre' Juan, nitz'ib'aj-el chica ri siete (vuku') iglesias, ri ic'o chupan ri lugar rub'inan Asia; can tic'ujie' iviq'uin ri favor y ri paz ri nuya' ri Dios; ri Dios ri can c'o-ve antok maja' c'o ri roch-ulief, c'o vacame, y xtic'ujie' chupan ri tiempo chakavach-apa. Y tic'ujie' je' iviq'uin ri favor y ri paz quichin ri siete (vuku') espíritus ri ic'o choch ri ru-trono ri Dios.
66001005	Y tic'ujie' je' iviq'uin ri favor y ri paz ri nuya' ri Jesucristo, ri jo'c ri ketzij nu'ej, ri xc'astaj-pa na'ay chiquicajol ri quiminaki' y c'o pa quive' quinojiel ri reyes ri ic'o choch-ulief. Jaja' altíra nkojrajo', y xuch'aj ri ka-pecados cha ri ruquiq'uiel.
66001006	Y xu'on chika ojre' chi xojuoc reyes y sacerdotes chi naka'an rusamaj ri Rutata' Dios. ¡Ja ri Jesucristo ri c'o ruk'ij y c'o ru-autoridad richin nojiel tiempo! Amén.
66001007	Tina'iej c'a chi ri Jesucristo xtika-pa chicaj chupan mukul. Y quinojiel vinak xca'tz'ato richin. Hasta ri vinak ri xa'quimisan richin, xtiquitz'at je'. Quinojiel vinak ri ic'o choch-ulief xca'uok' antok xtiquitz'at jaja'. Y can quire' xtib'anataj.
66001008	Ri Ajaf, ri c'o nojiel poder pa ruk'a', jaja' can c'o-ve antok maja' c'o ri roch-ulief, c'o vacame, y xtic'ujie' chupan ri tiempo chakavach-apa; jaja' nu'ej: Inre' ri Alfa y ri Omega, inre' ri na'ay y ri ruq'uisb'al, nicha' ri Ajaf.
66001009	Y inre' Juan in iv-hermano, can ni'an sufrir junan iviq'uin ixre', junan inc'o iviq'uin chupan ri ru-reino ri Dios, y can junan iviq'uin, nuya' ka-paciencia ri Jesucristo. Inre' ruma xin'an predicar ri Jesucristo y ruma ri ruch'ab'al ri Dios, mare' xinalyo'x chupan ri isla rub'inan Patmos.
66001010	Chupan jun k'ij richin ri Ajaf, inre' xin'an c'a jun inche'l achic' ruma ri ru-poder ri Espíritu Santo, y xinva'xaj chi c'o jun nich'o-pa chuvij. Y can cof nich'o-pa, can inche'l nik'ajan jun trompeta.
66001011	Y quire' xu'ej chuva: Inre' ri Alfa y ri Omega, inre' ri nab'ayal y ri ruq'uisb'al. Tatz'ib'aj c'a chupan jun libro nojiel ri natz'at, y tataka-el chica ri siete (vuku') iglesias ri ic'o Asia; ri c'o pa tanamet Efeso, ri c'o pa tanamet Esmirna, ri c'o pa tanamet Pérgamo, ri c'o pa tanamet Tiatira, ri c'o pa tanamet Sardis, ri c'o pa tanamet Filadelfia y ri c'o pa tanamet Laodicea.
66001012	Y xitzu'n can chuvij chi nitz'at ri chica nich'o-pa chuva. Y xintz'at siete (vuku') candeleros ri i-b'anun cha oro.
66001013	Y pa nic'aj ri siete (vuku') candeleros, pa'l jun ri can inche'l ri Jun ri Xtak-pa chicaj chi xalax chikacajol. Ri rutziak c'a nika-ka c'a chukul rakan, y chuc'u'x nak'ax jun cinturón ri b'anun cha oro.
66001014	Ri rujaluon y ri ruve' can sak, inche'l ri lana sak y can inche'l je' hielo. Y ri nak'aroch can inche'l ruxak-k'ak'.
66001015	Ri rakan, can nca'ch'ich'an inche'l ri bronce antok c'o chupan k'ak'. Y antok nich'o', can inche'l nivajaj q'uiy ya'.
66001016	Y pa ruk'a' derecha ruc'uan siete (vuku') estrellas (ch'umil) y pa ruchi' ntiel-pa jun espada sima'j rutza'n ri ca'ye' lado c'o roray. Y ri rutzub'al, can inche'l ri k'ij antok altíra ruk'ak'al.
66001017	Antok inre' xintz'at, xitzak-ka chirakan inche'l xa xicon. Pero jaja' xuya' ri ruk'a' derecha pano' y xu'ej chuva: Man taxi'ij-avi', inre' ri nab'ayal y ri ruq'uisb'al,
66001018	y inre' ri inc'as. Can xicon, pero vacame inc'as richin nojiel tiempo. Amén. Y c'o je' poder pa nuk'a' paro' ri camic y paro' ri lugar quichin ri quiminaki'.
66001019	Tatz'ib'aj ri kax ri xatz'at, ri nca'b'anataj vacame y ri xca'b'anataj je' chakavach-apa.
66001020	Ri siete (vuku') estrellas (ch'umil) ri xatz'at pa nuk'a' derecha y ri siete (vuku') candeleros ri i-b'anun cha oro, can c'o niquic'ut. Ri siete (vuku') estrellas (ch'umil) ri nuc'uan pa nuk'a' derecha, ja ri siete (vuku') nusamajiel ri ic'o pa quive' ri siete (vuku') iglesias, y ri siete (vuku') candeleros ri i-b'anun cha oro, ja ri siete (vuku') iglesias.
66002001	Tatz'ib'aj-el cha ri nusamajiel richin ri iglesia ri c'o pa tanamet Efeso, y ta'ej-el cha, chi inre' ri nuc'uan ri siete (vuku') estrellas (ch'umil) pa nuk'a' derecha y nqui'in chiquicajol ri siete (vuku') candeleros ri i-b'anun cha oro, ni'ej:
66002002	Inre' vata'n nojiel ri nti'an. Vata'n chi q'uiy samaj ib'anun y can icach'uon ruma c'o i-paciencia, y vata'n je' chi man ic'ulun ta ka ri vinak ri i-itziel. Y itojtob'ien ri nca'e'n chi i-apóstoles y xa man i-ketzij ta; xa i-tz'akoy-tzij.
66002003	Q'uiy sufrimientos icach'uon ruma c'o i-paciencia, y q'uiy samaj ib'anun ruma nquinivajo' inre' y man ix-cosnak ta.
66002004	Pero c'o ri man ja ta chic ri nti'an, ruma man nquinivajo' ta chic inche'l na'ay.
66002005	Talka pan ive' pache' ix-tzaknak-ve. Titzalaj-pa ivánima viq'uin y tib'ana' ri nivajo' inre'. Tib'ana' inche'l xi'an na'ay. Y xa man xti'an ta quire', cha'nin xquinalka iviq'uin y xtinvalasaj-el ri i-candelero ri pache' c'o-ve.
66002006	Pero c'a c'o jun kax ri can otz ri nti'an, ruma man nika ta chivach ri niqui'an ri vinak ri ni'e'x nicolaítas chica. Inre' je' can itziel nitz'at ri niqui'an ijeje'.
66002007	Ri c'o ruxiquin, can tira'xaj ri nu'ej ri Espíritu Santo chica ri iglesias. Ri xtich'acuon, xtinya' cha chi nutej roch ri chie' ri niyo'n c'aslien, ri c'o pa nic'aj ri lugar ri ni'e'x paraíso cha, ri lugar pache' c'o-ve ri Dios.
66002008	Y tatz'ib'aj-el cha ri nusamajiel richin ri iglesia ri c'o pa tanamet Esmirna, y ta'ej-el cha, chi inre' ri nab'ayal y ri ruq'uisb'al, ri xiquimisas y xic'astaj chic pa, quire' ni'ej:
66002009	Inre' vata'n nojiel ri nti'an, can ib'anun sufrir, y manak ib'ayomal, pero chinoch inre' can ix b'ayoma'. Vata'n chi ic'o vinak ri nca'e'n chi israelitas, ri altíra itziel nca'ch'o' chivij. Ijeje' niqui'ej chi israelitas, pero xa man ijeje' ta, ri vinak re' xa i-richin ri Satanás.
66002010	Man tixi'ij-ivi' choch ri sufrimiento ri xtipa chivij. Ruma ri diablo xtu'on chi ic'o nic'aj chivach ixre' ri xca'yo'x pa cárcel chi nca'rutojtob'iej vi xa can ketzij quiyo'n cánima riq'uin ri Dios. Diez (lajuj) k'ij xquixrutojtob'iej riq'uin sufrimientos, pero siempre tiya' ivánima riq'uin ri Dios; mesque nquixquimisas. Y inre' xtinya' jun corona chiva; ri corona ri xtinya', ja ri utzulaj c'aslien ri man niq'uis ta.
66002011	Ri c'o ruxiquin, can tira'xaj ri nu'ej ri Espíritu Santo chica ri iglesias. Ri xtich'acuon, man xti'a ta chupan ri sufrimiento richin ri ruca'n camic.
66002012	Tatz'ib'aj-el cha ri nusamajiel richin ri iglesia ri c'o pa tanamet Pérgamo, y ta'ej-el cha, chi inre' ri nuc'uan ri espada ri sima'j rutza'n ri ca'ye' lado c'o roray, ni'ej:
66002013	Inre' vata'n nojiel ri nti'an. Vata'n chi chire' chupan ri tanamet pache' ixc'o-ve ixre', chire' c'o-ve ri ru-trono ri Satanás. Y mesque quire', ixre' man iyo'n ta can ri nub'e', y c'a icukub'an ic'u'x viq'uin. Y man xiniya' ta can ni chupan ri k'ij antok ri Antipas xquimisas. Jaja' jun utzulaj nusamajiel ri xutzijuoj ri nuch'ab'al, y ruma man xiruya' ta can, xquimisas chire' chi'icajol pache' c'o-ve ri ru-trono ri Satanás.
66002014	Pero c'o nic'aj kax ri nti'an ri man nika ta chinoch. Chi'icajol ic'o ri man nicajo' ta niquiya' can ri itziel tak kax ri xuc'ut can ri Balaam; ri Balaam xuc'ut choch ri Balac chi tub'ana' chica ri israelitas chi nca'tzak; chi niquitej ri kax ri i-yo'n chic chiquivach ri ídolos, y chi ri achi'a' y ri ixoki' niquicanuj-qui' chi niqui'an pecado.
66002015	Ic'o je' nic'aj chi'icajol ri man nicajo' ta niquiya' can ri itziel tak kax ri niquic'ut ri vinak ri ni'e'x nicolaítas chica. Y ri niquic'ut ri nicolaítas can man nika ta chinoch.
66002016	Rumare', titzalaj-pa ivánima viq'uin y tib'ana' ri nivajo' inre'. Ruma xa man quire' ta xti'an, inre' cha'nin xquinalka iviq'uin. Y nalb'ana' ayoval quiq'uin ri man xtitzalaj ta pa cánima viq'uin cha ri espada ri ntiel-pa pa nuchi'.
66002017	Ri c'o ruxiquin, can tira'xaj ri nu'ej ri Espíritu Santo chica ri iglesias. Ri xtich'acuon, can xtinya' cha ri simíta rub'inan maná ri avan-can. Y xtinya' jun ch'iti ab'aj sak cha, ri tz'ib'an choch jun c'ac'ac' b'i'aj. Y ri c'ac'ac' b'i'aj re', jo'c ri choj cha xtinya' ri ch'iti ab'aj, jo'c jaja' xtina'ien.
66002018	Tatz'ib'aj-el cha ri nusamajiel richin ri iglesia ri c'o pa tanamet Tiatira, y ta'ej-el cha, chi inre' ri Ruc'ajuol ri Dios, ri nak'anoch can inche'l ruxak-k'ak', y ri vakan can nca'ch'ich'an inche'l ri bronce, ni'ej:
66002019	Inre' vata'n nojiel ri nti'an. Vata'n chi nquinivajo', chi icukub'an ic'u'x viq'uin, nqui'to' ri vinak, c'o i-paciencia, y vata'n je' chi vacame más nquixsamaj que choch ri na'ay.
66002020	Pero c'o nic'aj kax ri nti'an ri man nika ta chinoch, y re' ja chi iyo'n lugar cha ri ixok Jezabel. Ruma jaja' nu'ej chi jun profetisa, pero quire' nu'on jo'c chi nu'on maña chica ri nu-siervos y nu'on chica chi nca'tzak. Can nu'ej chi otz niquitej ri kax ri i-yo'n chic chiquivach ri ídolos, y nu'on chica ri achi'a' y ri ixoki' chi niquicanuj-qui' chi niqui'an pecado.
66002021	Y nuyo'n c'a tiempo cha, chi titzalaj-pa ránima viq'uin y nu'on ri nivajo' inre', pero jaja' man nrajo' ta chi man chic tuc'uaj-ri' riq'uin jun chic ri xa man rachajil ta.
66002022	Rumare' xtin'an cha chi xtika choch ch'at ruma jun yab'il. Y quinojiel ri quib'anun pecado riq'uin, can altíra xtiqui'an sufrir. Can quire' xtin'an chica xa man xtiquiya' ta can ri pecado y niqui'an ri nivajo' inre'.
66002023	Y quinojiel ri ral xca'nquimisaj, chi quinojiel ri iglesias tiquitamaj chi inre' vata'n ri chica niqui'an pensar y vata'n je' ri c'o pa cánima quinojiel. Y can inche'l ri ib'anun chi'ijunal, quire' ri ruc'axiel xtinya' chiva.
66002024	Pero chiva ixre' y chica ri nic'aj ri ic'o chupan ri tanamet Tiatira, ri man i-b'anak ta chirij ri nuc'ut ri Jezabel, y man jun cata'n chirij ri nem no'j ri ni'e'x chi c'o riq'uin ri Satanás, can otz ri xqui'an, inre' man jun chic más aka'n xtinya' chivij.
66002025	Pero man tiya' can ri otz ri nti'an hasta c'a antok inre' xquipa chic jun b'ay.
66002026	Ri xca'ch'acuon y xtiqui'an ri xtin'ej chica c'a antok xtalka ri ruq'uisb'al k'ij, can xtin'an chica chi xtic'ujie' qui-autoridad pa quive' ri naciones,
66002027	can inche'l rub'anun-pa ri Nata' chuva; can ruyo'n-pa autoridad chuva. Can xtinya' autoridad chica, y can xca'qui'an gobernar ri naciones riq'uin poder y man jun xtiquijoyovaj quivach. C'o jun vara b'anun cha ch'ich' pa quik'a', y can xca'quipaxij inche'l nca'paxix b'ajo'y.
66002028	Can xtinya' chica ri estrella (ch'umil) ri ntiel-pa cumaj yan.
66002029	Ri c'o ruxiquin, can tira'xaj ri nu'ej ri Espíritu Santo chica ri iglesias.
66003001	Tatz'ib'aj-el cha ri nusamajiel richin ri iglesia ri c'o pa tanamet Sardis, y ta'ej-el cha, chi inre' ri c'o ri siete (vuku') ru-espíritus ri Dios viq'uin y ri siete (vuku') estrellas (ch'umil), ni'ej: Inre' vata'n nojiel ri nti'an. Vata'n chi nitzijos chivij chi can ixc'as, pero chinoch inre' xa ix-quiminak.
66003002	Rumare', ni'ej c'a chiva chi can quixc'asie' y man tiya' lugar chi nca'q'uis-ka ri utzulaj tak kax ri c'a c'o pan ic'aslien. Ruma inre' nitz'at ri nti'an vacame, xa man caval ta choch ri Dios.
66003003	Talka pan ive' ri ruch'ab'al ri Dios ri xi'an recibir y xivaxaj na'ay. Can quire' tivaxaj y titzalaj-pa ivánima riq'uin ri Dios y tib'ana' ri nrajo' jaja'. Ruma xa man xquixc'asie', xquinalka chivij inche'l nu'on jun alak'uon, ruma man xtina'iej ta chica huora xquinalka.
66003004	Pero chi'icajol ixre' ri in-iniman chire' pa tanamet Sardis, c'a ic'o nic'aj ri can i-sak. Ijeje' xca'in viq'uin inre', niquicusaj sak tak tziak, ruma can nuc'ul niquicusaj ri tziak re'.
66003005	Ri xtich'acuon, xtiyo'x sak rutziak. Y man xtitur ta ri rub'e' chupan ri libro richin ri c'aslien. Y can xtin'ej cha ri Nata' y chica ri ángeles, chi ri jun re' can vichin inre'.
66003006	Ri c'o ruxiquin, can tira'xaj ri nu'ej ri Espíritu Santo chica ri iglesias.
66003007	Tatz'ib'aj-el cha ri nusamajiel richin ri iglesia ri c'o pa tanamet Filadelfia, y ta'ej-el cha, chi inre' ri in Santo, y can in Ketzij y c'o je' ri llave richin ri David pa nuk'a'; antok inre' nijak, man jun nitiquir nitz'apin, y antok nitz'apij, man jun nitiquir nijako. Ni'ej c'a:
66003008	Inre' vata'n nojiel ri nti'an. Can nujakuon jun puerta chivach, ri man jun nitiquir nitz'apin; mesque man q'uiy ta ivuchuk'a', can iyacuon ri nuch'ab'al riq'uin ivánima y man ivavan ta chi iniman ri nub'e'.
66003009	Rumare' inre' xtin'an chica ri vinak ri niquimol-qui' pa rub'e' ri Satanás chi xca'xuquie' chukul ivakan, ruma ijeje' niqui'ej chi israelitas y xa man ketzij ta ri niqui'ej. Y quire' xtin'an chica chi tiquina'iej c'a chi inre' can nquixvajo'.
66003010	Ixre' can iyacuon pan ivánima ri nuch'ab'al, chi tic'ujie' i-paciencia. Rumare' can xquixchajij choch ri sufrimiento ri xtalka paro' ri roch-ulief chi nca'tojtob'ax quinojiel ri vinak.
66003011	Y cha'nin xquipa chic jun b'ay. Rumare' man tiya' can ri otz ri c'o iviq'uin, chi quire' man jun xtimajo chiva ri corona ri xtuya' ri Dios chiva.
66003012	Ri xca'ch'acuon, can xca'uoc pilares richin ri ru-templo ri Nu-Dios. Y chire' riq'uin ri Dios xca'c'ujie' richin nojiel tiempo. Y chiquij ijeje' xtintz'ib'aj ri rub'e' ri Nu-Dios y ri rub'e' ri rutanamit; y ri tanamet re' ja ri c'ac'ac' Jerusalén, ri nika-pa chicaj, ri alanak-pa riq'uin ri Nu-Dios. Y chiquij ijeje' xtintz'ib'aj je' ri c'ac'ac' nub'e' inre'.
66003013	Ri c'o ruxiquin, can tira'xaj ri nu'ej ri Espíritu Santo chica ri iglesias.
66003014	Y tatz'ib'aj-el cha ri nusamajiel richin ri iglesia ri c'o pa tanamet Laodicea, y ta'ej-el cha, chi inre' ri ketzij y can ja ri ketzij ri ni'ej, can inc'o je' riq'uin ri Dios antok x'an ri roch-ulief; ni'ej:
66003015	Inre' vata'n nojiel ri nti'an, vata'n chi man ix c'atan ta, ni man ix ch'ich' ta. ¡Más ta otz xa ta ix c'atan o ix ch'ich'!
66003016	Pero ruma man ix c'atan ta, y man ix ch'ich' ta, xa ix saklib', rumare' xquixxa'j-el.
66003017	Ruma ixre' nti'ej chi vacame c'o i-miera, y can ix b'ayuon chic y man jun chic kax nu'on falta chivach. Y man ivata'n ta chi ixre' xa jumul ib'anun chinoch, xa juye' oc ivach, xa ix puobra, xa ix muoy y xa ix-ch'anal.
66003018	Rumare' vacame ni'ej chiva, chi tilak'o' viq'uin inre' oro ri k'asan chic pa k'ak', chi quire' ketzij nquixb'ayomer. Y tilak'o' viq'uin inre' ri sak tak tziak chi nticusaj, ruma vacame q'uix-q'uix ib'anun chi manak itziak chivij. Y viq'uin inre' je' tilak'o' ri colirio chi ntiya' pa tak inak'avach, chi quire' nquixtzu'n otz.
66003019	Inre' nca'nch'olij y nca'n'an castigar ri nca'nvajo'. Mare' ixre' riq'uin c'a nojiel ivuchuk'a' titzalaj chic pa ivánima viq'uin y tib'ana' ri nivajo' inre'.
66003020	Vacame inre' inc'o chuchi' ri jay y nquich'o-apa. Xa c'o jun ri xquira'xaj-pa y xtujak ri puerta chinoch, xquinuoc-oc riq'uin y xquiva' riq'uin; y jaja' je' xtiva' viq'uin inre'.
66003021	Ri xtich'acuon, xtinya' lugar cha chi nitz'uye' viq'uin pa nu-trono, can inche'l xin'an inre' antok xich'acuon, can xitz'uye' riq'uin ri Nata' Dios pa ru-trono.
66003022	Ri c'o ruxiquin, can tira'xaj ri nu'ej ri Espíritu Santo chica ri iglesias.
66004001	Y después xitzu'n chicaj y xintz'at chi ri chicaj jakal jun puerta, y xinva'xaj chic rukul ri nich'o-pa chuva na'ay, can inche'l nik'ajan jun trompeta. Y xu'ej-pa chuva: Cajotie-pa, y xtinc'ut chavach ri xca'b'anataj-apa.
66004002	Y ja xinna' chi ja ri Espíritu Santo ri c'uayuon vichin; y xintz'at chi chicaj c'o jun trono, y chire' tz'uyul Jun.
66004003	Y ri tz'uyul chupan ri trono re', can altíra nich'ich'an, can inche'l ri ab'aj ri ni'e'x jaspe o cornalina chica. Y ruyo'n vielta chirij ri trono re' jun xocok'a' (arco iris). Y ri xocok'a' (arco iris) re' rax; can inche'l ri ab'aj ri ni'e'x esmeralda cha.
66004004	Y chirij ri trono re' ic'o veinticuatro chic tronos. Y chire' i-tz'uyul-ve veinticuatro ch'itak mámix y quicusan sak tziak, y c'o je' coronas ri b'anun cha oro pa quijaluon.
66004005	Riq'uin ri trono ri c'o pa nic'aj, nca'iel-pa yocopa' y ráya y ch'ab'al. Y ri choch-apa, nca'c'at siete (vuku') lámparas. Y ri siete (vuku') lámparas re', jare' ri siete (vuku') ru-espíritus ri Dios.
66004006	Chire' choch-apa ri trono re' c'o inche'l jun mar ri inche'l vidrio nitz'iet. Y chirij ri trono re' ic'o icaje' ri c'o q'uiy quinak'avach chiquij y chiquivach.
66004007	Ri na'ay chiquivach ri icaje' re', can inche'l jun león (coj). Ri ruca'n inche'l jun alaj váquix. Ri ruox inche'l c'a rupalaj jun ache. Y ri chi caje', can inche'l jun águila ri b'anak chicaj.
66004008	Y ri caje' re' c'o vaki' quixic', y nojnak rij y chuxie' ri quixic' riq'uin quinak'avach. Y ijeje' man jun b'ay nca'tanie' chi niquiya' ruk'ij ri Dios, y chi pak'ij chi chak'a' niqui'ej: Santo, Santo, Santo ri Ajaf Dios ri c'o nojiel poder pa ruk'a'. Jaja' can c'o antok maja' c'o ri roch-ulief, c'o vacame, y xtic'ujie' chupan ri tiempo chakavach-apa, nca'cha'.
66004009	Y antok ri icaje' ri c'o q'uiy quinak'avach chiquij y chiquivach niquiya' ruk'ij, niqui'an nem cha y niquiya' tiox b'a' cha ri Jun ri tz'uyul pa ru-trono, y c'o ruc'aslien richin nojiel tiempo;
66004010	ri veinticuatro ch'itak mámix nca'xuquie' choch ri tz'uyul pa ru-trono ri c'o ruc'aslien richin nojiel tiempo, y chi niquiya' ruk'ij, nicalasaj-el ri qui-coronas, y niquiya-apa choch ri ru-trono, y niqui'ej:
66004011	Ajaf Dios, atre' can rakalien niyo'x ak'ij y ni'an nem cha ri ab'e', y ni'e'x chi c'o a-poder; ruma atre' ri xab'ano nojiel ri c'o, ruma quire' xavajo'.
66005001	Y xintz'at chi ri Jun ri tz'uyul pa ru-trono, ruc'uan pa ruk'a' derecha jun vuj ri b'atuon roch (rollo). Ri vuj re', tz'ib'an choch y chirij, y tz'apin cha siete (vuku') sellos.
66005002	Y xintz'at je' jun ángel ri altíra ruchuk'a', y cof nich'o' nuc'utuj: ¿Chica nuc'ul chi nujak ri vuj re' y nralasaj-el ri siete (vuku') sellos ri tz'apin cha? xcha'.
66005003	Y man jun chiquivach ri ic'o chicaj, ni choch-ulief, ni chuxie' ka ri ulief nuc'ul chi nujak ri vuj, ni jo'c nutz'at b'a'.
66005004	Y inre' altíra nquinuok', ruma man jun xlitaj ri nuc'ul chi nujak ri vuj, chi nu'on leer y chi nutz'at roch.
66005005	Y jun chiquivach ri ch'itak mámix xu'ej chuva: Man catuok', ruma c'o Jun ri nuc'ul nujak ri vuj y nralasaj-el ri siete (vuku') sellos, ruma ya xch'acuon; jaja' can inche'l jun león (coj), rumáma can ri Judá y rumáma can je' ri David, xcha' chuva.
66005006	Y xintz'at Jun pa'l pa nic'aj ri trono, ri icaje' ri c'o q'uiy quinak'avach chiquij y chiquivach, y ri ch'itak mámix. Ri Jun re' ja ri Alaj Oveja ri can k'alaj chi ya xu'on sufrir y ya xak'ax choch camic. Ic'o siete (vuku') ruc'a' y siete (vuku') nak'aroch. Y ri siete (vuku') nak'aroch, jare' ri siete (vuku') ru-espíritus ri Dios ri i-takuon choch-ulief.
66005007	Xpa ri Alaj Oveja, xb'aruc'ama-pa ri vuj ri b'atuon roch (rollo) pa ruk'a' derecha ri tz'uyul pa ru-trono.
66005008	Y antok c'o chic ri vuj pa ruk'a', ri icaje' ri c'o q'uiy quinak'avach chiquij y chiquivach, junan quiq'uin ri veinticuatro ch'itak mámix, xa'xuquie-ka choch ri Alaj Oveja. Quinojiel ijeje' quic'uan arpas y quic'uan je' copas ri i-b'anun cha oro ri i-nojnak riq'uin incienso (puon), jare' qui-oraciones ri quiniman ri Dios.
66005009	Y c'o jun c'ac'ac' b'ix niquib'ixaj, y cava niqui'ej: Atre' ri can nuc'ul xb'ac'ama-pa ri vuj, y nca'valasaj-el ri sellos ri tz'apin cha; ruma atre' xaquimisas, y riq'uin ri aquiq'uiel xojacol konojiel chi xojuoc richin ri Dios; xa chica-na raza, ch'ab'al, tanamet y nación,
66005010	y xa'an chika chi xojuoc reyes y sacerdotes richin ri Katata' Dios, y junan xtaka'an gobernar ri roch-ulief.
66005011	Y antok xitzu'n chic apa jun b'ay, xinva'xaj quikul q'uiy ángeles. Ri ángeles re' ic'o chirij ri trono y ri icaje' ri c'o q'uiy quinak'avach chiquij y chiquivach y ri ch'itak mámix. Ri ángeles ri ic'o chire', can millones y millones.
66005012	Ijeje' cof niqui'ej: Ri Alaj Oveja ri xquimisas, can nuc'ul niyo'x ruk'ij; ni'e'x chi jaja' c'o ru-poder, c'o nojiel b'ayomal, c'o nojiel no'j riq'uin y nojiel nitiquir nu'on. Y ti'an nem cha ri rub'e'.
66005013	Y xa'nva'xaj je' quinojiel ri i-rub'anun ri Dios; ri ic'o chicaj, ri ic'o choch-ulief, ri ic'o chuxie' ka ri ulief, y ri ic'o chupan ri mar, niqui'ej: Ri tz'uyul chupan ri ru-trono y ri Alaj Oveja, tiyo'x ruk'ij, ti'an nem cha ri rub'e', y ti'e'x chi c'o ru-poder richin nojiel tiempo.
66005014	Y ri icaje' ri c'o q'uiy quinak'avach chiquij y chiquivach, xqui'ej: Amén. Y ri veinticuatro ch'itak mámix xa'xuquie-ka y xquikasaj-ka ri quijaluon c'a pan ulief y xquiya' ruk'ij ri c'o ruc'aslien richin nojiel tiempo.
66006001	Y xintz'at chi ri Alaj Oveja, xralasaj-el ri na'ay sello richin ri vuj ri b'atuon roch (rollo). Y xinva'xaj chi jun chiquivach ri icaje' ri c'o q'uiy quinak'avach chiquij y chiquivach xch'o', y ri rukul can inche'l nik'ajan jun ráya, y xu'ej: ¡Catam-pa y tatz'ata'!
66006002	Y xintz'at jun quiej sak rij, y ri ch'acol chirij ruc'uan jun ch'a' pa ruk'a', y xyo'x jun corona cha. Y jaja' x'a chi nich'acuon, y can xti'ch'acuon.
66006003	Antok ri Alaj Oveja xralasaj-el ri ruca'n sello richin ri vuj ri b'atuon roch (rollo), xinva'xaj chi ri ruca'n chiquivach ri icaje' ri c'o q'uiy quinak'avach chiquij y chiquivach, xch'o' y xu'ej: ¡Catam-pa y tatz'ata'!
66006004	Y xb'a'iel-pa jun quiej quiak rij, y ri ch'acol chirij xyo'x poder pa ruk'a', richin chi nuya' ayoval chiquicajol ri vinak ri ic'o choch-ulief, chi quire' tiquiquimisaj-qui'. Y xyo'x-el jun nem espada cha.
66006005	Antok ri Alaj Oveja xralasaj-el ri ruox sello richin ri vuj ri b'atuon roch (rollo), xinva'xaj chi ri ruox chiquivach ri icaje' ri c'o q'uiy quinak'avach chiquij y chiquivach, xch'o' y xu'ej: ¡Catam-pa y tatz'ata'! Y ja xintz'at jun quiej xak rij, y ri ch'acol chirij ruc'uan jun balanza pa ruk'a'.
66006006	Y xinva'xaj chi c'o jun ri nich'o-pa chiquicajol ri icaje' ri c'o q'uiy quinak'avach chiquij y chiquivach, y xu'ej: Jun denario rajal ca'ye' libras trigo, y jun denario rajal je' vaki' libras cebada. Pero ri aceite de olivo y ri vino man jun kax ta'an chica.
66006007	Antok ri Alaj Oveja xralasaj-el ri chi caje' sello richin ri vuj ri b'atuon roch (rollo), xinva'xaj chi ri ruq'uisb'al chiquivach ri icaje' ri c'o q'uiy quinak'avach chiquij y chiquivach, xch'o' y xu'ej: ¡Catam-pa y tatz'ata'!
66006008	Y ja xintz'at jun quiej k'an rij y ri ch'acol chirij rub'inan Camic. Y chirij jaja' patanak ri ni'e'x Lugar Quichin Quiminaki' cha. Y xyo'x poder chica chi nca'quiquimisaj ri caje' parte ri vinak ri ic'o choch-ulief cha espada, riq'uin vi'jal, riq'uin yab'il y pa quik'a' chicop ri niquic'ux vinak.
66006009	Antok ri Alaj Oveja xralasaj-el ri chi vu'uo' sello richin ri vuj ri b'atuon roch (rollo), xintz'at chi chuxie' ri altar ic'o-ve ri qui-espíritu ri xa'quimisas ruma xquitzijuoj ri ruch'ab'al ri Dios, y ruma je' man xquixi'ij ta qui' xqui'ej chi quiniman ri Dios.
66006010	Ijeje' cof niqui'ej: ¿C'a jampe' c'a Ajaf, Santo y Ketzij, xca'an juzgar ri vinak ri ic'o choch-ulief y jampe' c'a xtaya' ruc'axiel chica ruma xojquiquimisaj? nca'cha'.
66006011	Y xyo'x sak tak tziak chica, y x'e'x je' chica chi c'a ca'uxlan chic b'a' más, ruma c'a ic'o cach'il y qui-hermanos ri xca'quimisas cuma ri vinak, inche'l x'an-el chica ijeje'.
66006012	Antok ri Alaj Oveja xralasaj-el ri chi vaki' sello richin ri vuj ri b'atuon roch (rollo), xintz'at chi xu'on jun nem cub'rakan. Y ri k'ij man xtzu'n ta chic, can xak xu'on, inche'l jun tziak xak ri nicusas antok c'o b'is. Y ri ic' can quiak xu'on, inche'l quic' xu'on.
66006013	Y ri estrellas (ch'umil) xa'b'atzak-pa chicaj y xa'ka-pa paro' ri roch-ulief, can inche'l antok nca'tzak-pa ri roch víquix antok nisilos ruma jun nem cak'iek'.
66006014	Y ri rocaj xuc'ol-el-ri' inche'l antok nib'uot jun vuj. Y nojiel juyu' y nojiel ri islas xa'silos pa tak qui-lugar.
66006015	Ri reyes ri ic'o choch-ulief, ri nic'aj chic ri c'o quik'ij, ri b'ayoma', ri capitanes, ri vinak ri c'o poder pa quik'a', ri esclavos y ri libres, xcavaj-qui' pa tak cuevas y chucajol tak ab'aj ri ic'o choch tak juyu'.
66006016	Y quinojiel ri vinak re' niqui'ej chica ri juyu' y ri ab'aj: Quixtzak-pa chikij; kojivavaj choch ri tz'uyul pa ru-trono, y choch ri rayoval ri Alaj Oveja.
66006017	Ruma ja xalka ri k'ij chi nika ri rayoval pa kave', ¿y chica came xtitiquir xtipi'ie' c'a choch?
66007001	Después chirij nojiel re' xa'ntz'at caje' ángeles; y ri ángeles re' i-pa'l pa tak ruxinquine'l ri roch-ulief, quik'atuon ri caje' roch cak'iek', richin chi man nca'b'aka ta ka paro' ri roch-ulief, paro' ri mar y pa quive' ri chie'.
66007002	Y xintz'at je' chi c'o jun ángel jatol-pa pache' ntiel-pa ri k'ij, ruc'amun-pa ri sello richin ri c'aslic Dios. Y ri ángel re' cof xch'o-apa chica ri icaje' ángeles ri yo'n chic poder chica chi niquiq'uis paro' ri roch-ulief y ri mar,
66007003	y xu'ej chica: Man jun yan kax ti'an cha ri roch-ulief, cha ri mar y chica ri chie', hasta c'a antok kayo'n chic ri qui-sellos ri ru-siervos ri Dios chi'quivach.
66007004	Y xinva'xaj chi i-ciento cuarenta y cuatro mil israelitas ri xa'an sellar. Jare' ri vinak richin ri doce (cab'alajuj) tanamet ri ic'o chupan ri Israel.
66007005	Doce (cab'alajuj) mil chiquivach ri i-rumáma can ri Judá. Doce (cab'alajuj) mil chiquivach ri i-rumáma can ri Rubén. Doce (cab'alajuj) mil chiquivach ri i-rumáma can ri Gad.
66007006	Doce (cab'alajuj) mil chiquivach ri i-rumáma can ri Aser. Doce (cab'alajuj) mil chiquivach ri i-rumáma can ri Neftalí. Doce (cab'alajuj) mil chiquivach ri i-rumáma can ri Manasés.
66007007	Doce (cab'alajuj) mil chiquivach ri i-rumáma can ri Simeón. Doce (cab'alajuj) mil chiquivach ri i-rumáma can ri Leví. Doce (cab'alajuj) mil chiquivach ri i-rumáma can ri Isacar.
66007008	Doce (cab'alajuj) mil chiquivach ri i-rumáma can ri Zabulón. Doce (cab'alajuj) mil chiquivach ri i-rumáma can ri José, y doce (cab'alajuj) mil chiquivach ri i-rumáma can ri Benjamín. Ja quinojiel re' ri xa'an sellar.
66007009	Y chirij nojiel re' inre' xintz'at iq'uiy vinak ri nca'pa nojiel naciones, nojiel razas, nojiel tanamet y nojiel ch'ab'al. Quinojiel ri vinak re' ic'o-apa choch ri trono y choch ri Alaj Oveja. Ri vinak re' man jun nitiquir nijilan quichin ruma can iq'uiy. Y can sak ri quitziak ri quicusan, y quic'uan ruxak palma pa quik'a'.
66007010	Y quinojiel can cof niqui'ej: ¡Xojcolotaj! Can ja ri Dios ri tz'uyul pa ru-trono, y ri Alaj Oveja ri xcalo kichin, nca'cha'.
66007011	Y quinojiel ri ángeles i-pa'l chirij ri trono, y chiquij ri ch'itak mámix y ri icaje' ri c'o q'uiy quinak'avach chiquij y chiquivach; y chi niquiya' ruk'ij ri Dios, xa'xuquie-ka y xquikasaj-ka quijaluon c'a pan ulief.
66007012	Y niqui'ej: Amén; ti'an nem cha ri rub'e' ri Ka-Dios, jaja' ri c'o nojiel no'j riq'uin, can nuc'ul niyo'x tiox b'a' cha, niyo'x ruk'ij, ni'e'x chi c'o ru-poder y nojiel nitiquir nu'on richin nojiel tiempo. Amén, nca'cha'.
66007013	Entonces jun chiquivach ri ch'itak mámix xuc'utuj chuva: Quinojiel ri quicusan sak tziak, ¿i-chica ijeje', y pache' i-patanak-ve? xcha' chuva.
66007014	Y inre' xin'ej cha: Atre' avata'n i-chica la. Y jaja' xu'ej chuva: Jare' ri i-alanak chic pa chupan ri gran tribulación, y ri quitziak can sak ruma xquich'aj chupan ri ruquiq'uiel ri Alaj Oveja.
66007015	Y rumare' ic'o-apa choch ri Dios, y chi pak'ij chi chak'a' niqui'an servir; y ri Dios tz'uyul pa ru-trono nca'ru'on cuenta ruma quiq'uin c'o-ve.
66007016	Man xtinem ta chic quipan, ni man chic xtichakej ta quichi'. Man chic xca'c'at ta choch k'ij, man chic xtiquina' ta je' c'atan.
66007017	Ruma ri Alaj Oveja, ri c'o-apa pache' c'o-ve ri trono; jaja' ri nichajin quichin, y can nca'ruc'uaj je' chi nuya' quiya' pache' nca'lax-ve ri c'aslic ya'. Y ri Dios xtisu'n ri ruya'l quinak'avach ijeje'.
66008001	Y antok ri Alaj Oveja xralasaj-el ri séptimo (chi vuku') sello richin ri vuj ri b'atuon roch (rollo), jun la'k nic'aj huora man jun bulla xu'on chicaj.
66008002	Y xa'ntz'at i-siete (ivuku') ángeles ri i-pa'l-apa choch ri Dios, y xyo'x jujun trompeta chica.
66008003	Xpa jun chic ángel ri ruc'amun-pa jun incensario (b'ucub'al) ri b'anun cha oro, y xalpi'ie' choch ri altar. Y xyo'x-pa q'uiy incienso (puon) cha chi quire' junan nu'on riq'uin ri qui-oraciones ri quiniman ri ruch'ab'al ri Dios, chi nuya-apa choch ri altar ri b'anun cha oro ri c'o choch ri trono.
66008004	Y ri rusib'il ri incienso (puon) riq'uin ri qui-oraciones ri quiniman ri ruch'ab'al ri Dios, can pa ruk'a' ri ángel nca'iel-el y nijotie-el c'a choch ri Dios.
66008005	Y ri ángel xuc'an-apa ri incensario (b'ucub'al) y xunojsaj cha ri k'ak' ri c'o paro' ri altar; y xuq'uiak-pa ri incensario (b'ucub'al) paro' ri roch-ulief. Y ja xu'on ráya, y ch'ab'al, y yocopa', y xu'on jun nem cub'rakan je'.
66008006	Y ri i-siete (ivuku') ángeles ri quic'uan trompetas, can ja xquichojmij-qui' chi niquixupuj ri trompetas.
66008007	Antok ri na'ay ángel xuxupuj ri ru-trompeta, can ja xka sakb'ach y k'ak' xaluon riq'uin quic' paro' ri roch-ulief. Y ri oxe' parte ri chie' xa'c'at y quire' je' nojiel k'ayis.
66008008	Antok ri ruca'n ángel xuxupuj ri ru-trompeta, xintz'at chi inche'l jun nem juyu' nijinin pa k'ak' xc'ak-pa chupan ri mar. Y ri oxe' parte ri mar xuoc quic';
66008009	rumare' ri oxe' parte ri c'o quic'aslien ri ic'o chupan ri mar xa'con, y ri oxe' parte ri barcos je' ri i-b'anak paro' xa'q'uis.
66008010	Antok ri ruox ángel xuxupuj ri ru-trompeta, xintz'at chi jun nem estrella (ch'umil) nijinin pa k'ak' inche'l jun antorcha, xb'atzak-pa chicaj. Y ri estrella (ch'umil) re' xka pa quive' ri oxe' parte ri ríos y ri pache' nca'lax-ve ya'.
66008011	Y ri estrella (ch'umil) re' c'ay k'ayis rub'e', y ri ya' xu'on c'ay ri pache' xka-ve. Y rumare' iq'uiy vinak ri xa'con.
66008012	Antok ri chi caje' ángel xuxupuj ri ru-trompeta, ri oxe' parte ri k'ij, ri oxe' parte ri ic' y ri oxe' parte ri estrellas (ch'umil), man xquiya' ta chic quisakil. Y manak sakil xc'ujie' ri oxe' parte richin ri pak'ij; y quire' je' xb'anataj ri chak'a'.
66008013	Y ja xinva'xaj y xintz'at chi c'o jun ángel ri b'anak pa nic'aj ri rocaj y cof nu'ej: ¡Juye' quivach ri vinak ri ic'o choch-ulief ruma ri xtib'anataj antok xca'xupux ri oxe' chic trompetas cuma ri ángeles!
66009001	Y antok ri chi vu'uo' ángel xuxupuj ri ru-trompeta, xintz'at chi c'o jun estrella (ch'umil) ri xtzak-pa chicaj y choch-ulief xka-ve. Y cha ri estrella (ch'umil) re', xyo'x ru-llave ri jul ri man niq'uis ta rakan ri can k'aku'n rupan.
66009002	Y xb'arujaka-pa ruchi' ri jul ri man niq'uis ta rakan ri can k'aku'n rupan. Y chupan ri jul re' altíra seb' xb'a'iel-pa, inche'l rusib'il jun nem horno. Ri seb' ri xiel-pa chire', xutz'apij roch ri k'ij, y k'aku'n xu'on cha ri chicaj.
66009003	Y chupan ri seb' re', xa'b'a'iel-pa sac' y xa'a choch ri ulief. Y xyo'x poder chica chi niqui'an inche'l niqui'an ri alacranes ri ic'o choch-ulief.
66009004	Y x'e'x chica chi man jun kax tiqui'an chica ri chie', ri tico'n o nojiel roch k'ayis; xa jo'c chica ri vinak ri manak ru-sello ri Dios chi'quivach.
66009005	Y x'e'x chica chi man ca'quiquimisaj ri vinak, jo'c chi tiquina' ruquiy vu'uo' ic'. Y ri ruquiy re' can inche'l ri ruquiy ri niquiya' ri alacranes antok niquicak' jun vinak.
66009006	Y ri k'ij re', ri vinak xtiquicanuj quicamic ruma ri ruquiy ri niquik'asaj, pero xa man xca'con ta. Can altíra xtiquirayij quicamic, pero ri camic xa man nalka ta.
66009007	Ri sac' re' inche'l quiej ri i-chojmin chic chi nca'a pa guerra. Pa quijaluon quic'uan inche'l corona ri b'anun cha oro, y ri quipalaj can inche'l quipalaj vinak.
66009008	C'o je' quive' inche'l quive' ixoki', ri coray inche'l coray león (coj),
66009009	ri quij can inche'l ch'ich', ri quixic' altíra bulla niqui'an, can inche'l q'uiy carruajes i-chiririen cuma quiej ri cha'nin i-b'anak pa guerra.
66009010	Ri quijay inche'l quijay alacranes, y chutza'n c'o ri qui-pansuoña. Y riq'uin re', nca'covin niqui'an chica ri vinak chi niquina' ruquiy vu'uo' ic'.
66009011	Y ri qui-rey ri sac', ja ri ángel ri richin ri jul ri man niq'uis ta rakan ri can k'aku'n rupan. Ri qui-rey ri sac' re', Abadón ni'e'x cha pa ch'ab'al hebreo, y Apolión ni'e'x cha pa ch'ab'al griego.
66009012	Ya xak'ax ri na'ay sufrimiento, pero c'a c'o ca'ye' chic ri maja' ta'k'ax.
66009013	Y antok ri chi vaki' ángel xuxupuj ri ru-trompeta, xinva'xaj chi c'o jun xch'o-pa chiquicajol ri caje' uc'a' ri ruc'uan ri altar ri b'anun cha oro, ri c'o choch ri Dios,
66009014	y xu'ej cha ri chi vaki' ángel ri xuxupuj ri ru-trompeta: Ca'quira' ri icaje' ángeles ri i-ximil chuchi' ri nem río Eufrates.
66009015	Y ja xa'quir ri icaje' ángeles, chi nca'quiquimisaj vinak. Ruma ri icaje' ángeles re' can i-yacuon richin ri huora, ri k'ij, ri ic' y ri juna' re'. Y ja ri oxe' parte ri vinak ri ic'o choch-ulief ri xca'quiquimisaj.
66009016	Can iq'uiy soldados ic'o quiq'uin. Y xinva'xaj chi quinojiel ri soldados re' i-doscientos millones, y quinojiel c'o quiquiej.
66009017	Y chupan ri inche'l achic' ri xin'an, xa'ntz'at ri quiej; y ri i-ch'acol chiquij quicusan ch'ich' chi niquito' roch-quic'u'x, y ri color ri ch'ich' re' quiak, k'an y azul. Ri quijaluon ri quiej, can inche'l quijaluon león (coj) y pa quichi' ntiel-pa k'ak', seb' y azufre.
66009018	Y ja ri k'ak', ri seb' y ri azufre ri nca'iel pa quichi' ri quiej ri xa'quimisan ri oxe' parte ri vinak ri ic'o choch-ulief.
66009019	Ri quiej re', niquicusaj ri quichi' y ri quijay chi niquiya' ruquiy chica ri vinak, ruma ri quijay can inche'l cumatz y c'o quijaluon.
66009020	Pero ri vinak ri man xa'con ta chupan ri sufrimiento re', man xquiya' ta can ri itziel tak kax ri nca'qui'an y man xqui'an ta ri nrajo' ri Dios; ruma c'a xa'quiya' quik'ij ri itziel tak espíritus, xa'quiya' je' quik'ij ri ídolos ri i-quib'anun cha oro, plata, bronce, ab'aj, y chie', y ri ídolos re' xa man nca'tzu'n ta, man nca'c'axan ta y man nca'in ta je'.
66009021	Ri vinak re' man xquiya' ta can ri b'anoy-camic, ri hechicerías (b'anaquil), ri alak' y ri achi'a' y ri ixoki' can xquicanuj-qui' je' chi xqui'an pecado.
66010001	Y xintz'at jun chic ángel ri c'o altíra ruchuk'a' nika-pa chicaj. C'o-pa chupan jun mukul, y c'o jun xocok'a' (arco iris) pa rujaluon. Xintz'at je' chi ri rupalaj can inche'l ri k'ij. Y ri rakan inche'l ruxak-k'ak'.
66010002	Y pa ruk'a' ruc'uan jun ch'iti libro jakal. Xuya' ri rakan derecha paro' ri mar, y ri izquierda xuya' paro' ri ulief.
66010003	Ri ángel re', altíra cof xch'o', y ri rukul ri xu'on, can inche'l rukul jun león (coj). Y antok xch'o', ic'o i-siete (ivuku') inche'l ráya ri xa'ch'o-pa je'.
66010004	Y antok xa'ch'o' ri i-siete (ivuku') inche'l ráya, ja xinvajo' ta xintz'ib'aj ri xqui'ej. Pero c'o jun ri xch'o-pa chicaj y xu'ej-pa chuva: Jo'c aviq'uin atre' ca'c'ujie-ka ri tzij ri xqui'ej ri i-siete (ivuku') inche'l ráya, y man tatz'ib'aj.
66010005	Y ri ángel ri xintz'at chi ruyo'n jun rakan paro' ri mar y ri jun chic paro' ri ulief, xupilisaj ri ruk'a' chicaj,
66010006	y xu'ej: Inre' ni'an jurar pa rub'e' ri c'o richin nojiel tiempo, ri xb'ano ri rocaj y ri ic'o choch, ri xb'ano ri ulief y ri ic'o choch, ri xb'ano ri mar y ri ic'o chupan, can pa rub'e' jaja' ni'an jurar; chi man chic xtak'ax ta más tiempo.
66010007	Ruma antok ri séptimo (chi vuku') ángel xtuxupuj ri ru-trompeta, ja xca'b'anataj ri c'o pan aval riq'uin ri Dios, inche'l xu'ej chica ri rusamajiel ri profetas ri xa'c'ujie' ojier can tiempo.
66010008	Y ri xch'o-pa chicaj chuva, xch'o' chic pa chuva jun b'ay y xu'ej: Ca'in y tatz'ama' ri ch'iti libro jakal pa ruk'a' ri ángel ri ruyo'n jun rakan paro' ri mar, y ri jun chic paro' ri ulief, xcha'.
66010009	Can xi'a-apa riq'uin ri ángel, y xinc'utuj ri ch'iti libro cha. Y ri ángel xu'ej chuva: Tatz'ama' y tatija'. Y xtana' pan achi' que-que' inche'l cab'. Pero chapan can c'ay xtu'on.
66010010	Y xintz'om-apa ri ch'iti libro pa ruk'a' ri ángel, y xintej-ka. Y pa nuchi' xinna' que-que' inche'l ri cab', pero chinupan can c'ay xu'on-ka.
66010011	Y ri ángel xu'ej chuva: Can nic'atzin chi na'ej chic jun b'ay ri nu'ej ri Dios chiquij q'uiy tanamet, naciones, reyes, y chiquij vinak ri man junan ta quich'ab'al.
66011001	Xyo'x jun aj chuva, ri inche'l jun chie' richin atab'al. Y x'e'x je' chuva: Capalaj y tavataj rupan ru-templo ri Dios, tavataj ri altar, y ca'vijilaj i-jane' (i-jaro') nca'yo'n ruk'ij ri Dios chire'.
66011002	Pero ri roch jay richin ri ru-templo ri Dios, man tavataj, ruma xa jachuon chic pa quik'a' ri vinak ri man israelitas ta; y cuarenta y dos ic' xtiquixak' ri tanamet santa.
66011003	Y inre' xca'ntak-el ca'ye' nusamajiel chi xtiquitzijuoj ri nuch'ab'al, y xtiqui'an mil doscientos sesenta k'ij, y xtiquicusaj tziak richin b'is, xcha' chuva.
66011004	Y ja ri ca'ye' samajiel re' i-inche'l ri ca'ye' mata olivos y ri ca'ye' candeleros ri ic'o-apa choch ri Dios, ri Rajaf ri roch-ulief.
66011005	Y xa c'o jun nrajo' nu'on itziel chica, xa xtiel-pa k'ak' pa quichi' ijeje', chi nca'quiq'uis ri quiyoval chiquij. Y xa jun c'o nrajo' nu'on chica, can xtiq'uis riq'uin ri k'ak' re'.
66011006	Ri ca'ye' samajiel re' yo'n poder chica, chi niquitz'apij ri chicaj, chi quire' man nika ta job' chupan ri tiempo antok ijeje' xtiquitzijuoj ri xu'ej ri Dios chica. Y yo'n je' poder chica chi niqui'an cha ri ya' chi ntuoc quic' y chi niquiya' je' chica-na sufrimiento pa quive' ri ic'o choch-ulief xa jane' na (jaro' na) mul nicajo' niquiya'.
66011007	Y antok ri ca'ye' re' quiq'uisuon chic rutzijoxic ri ruch'ab'al ri Dios, ri bestia ri ntiel-pa chupan ri jul ri man niq'uis ta rakan ri can k'aku'n rupan, xtu'on ayoval quiq'uin, can xca'ruch'ec y xca'ruquimisaj.
66011008	Y ri qui-cuerpo xca'c'ujie' can chire' pa nem b'ay richin ri nem tanamet; pache' xquimisas-ve ri Kajaf Jesucristo choch ri cruz, ri tanamet re' ni'e'x je' Sodoma y Egipto cha, ruma ri itziel tak kax ri niqui'an ri vinak ri ic'o chire'.
66011009	Y oxe' k'ij riq'uin nic'aj xca'c'ujie' ri qui-cuerpo chiquivach ri vinak ri man junan ta quitanamit, man junan ta qui-raza, man junan ta quich'ab'al y man junan ta qui-nación. Y ijeje' man xtiquiya' ta permiso chi nca'muk ri qui-cuerpo.
66011010	Y ri vinak re' can altíra xca'quicuot ruma xa'quimisas ri ca'ye' profetas. Y ruma altíra nca'quicuot, can xca'quic'ax regalos chiquivach, ruma altíra xqui'an sufrir pa quik'a' ri xa'tzijuon ri ruch'ab'al ri Dios.
66011011	Y antok k'axnak chic ri oxe' k'ij riq'uin nic'aj, ri espíritu richin c'aslien ri patanak riq'uin ri Dios xuoc chic quiq'uin. Rumare' ijeje' xa'pi'ie' chic jun b'ay. Y ri vinak ri xa'tz'ato quichin, can altíra xquixi'ij-qui'.
66011012	Y ri ca'ye' rusamajiel ri Dios xca'xaj chi c'o jun ri nich'o-pa cof chicaj y nu'ej chica: Quixjotie-pa vave' chicaj, xcha'. Y ijeje' xa'jotie-el chicaj chupan jun mukul. Y ri vinak ri itziel xa'tz'ato quichin, can xa'quitz'at-el antok xa'a.
66011013	Chupan ri misma huora re' xu'on jun nem cub'rakan, y ri décima parte ri tanamet xvuluvu'; y ruma ri cub'rakan, xa'con siete (vuku') mil vinak. Y ri nic'aj chic altíra xquixi'ij-qui', y xquiya' ruk'ij ri Dios ri c'o chicaj.
66011014	Ri ruca'n sufrimiento ya xak'ax. Y can ja patanak cha'nin ri ruox sufrimiento.
66011015	Y ri séptimo (chi vuku') ángel xuxupuj ri ru-trompeta. Y ic'o ri cof xa'ch'o' chicaj, y niqui'ej: Ri gobiernos ri ic'o choch nojiel ri ulief, vacame can i-richin chic ri Kajaf Dios y i-richin chic je' ri Cristo. Y jaja' ri xtib'ano reinar richin nojiel tiempo.
66011016	Y ri veinticuatro ch'itak mámix ri i-tz'uyul choch ri Dios chupan ri qui-tronos, xa'xuquie-ka choch y xquikasaj-ka ri quijaluon c'a pan ulief chi niquiya' ruk'ij.
66011017	Y niqui'ej: Ajaf Dios, tiox b'a' nakaya' chava. Atre' ri c'o nojiel poder pan ak'a', can atc'o antok maja' c'o ri roch-ulief, atc'o vacame, y xcac'ujie' je' chupan ri tiempo ri más chakavach-apa. Tiox b'a' nakaya' chava, ruma vacame can nac'ut chi atre' nem a-poder, y atre' ri ncab'ano reinar.
66011018	Ri naciones ri ic'o choch-ulief xpa quiyoval chavij, pero xa ja xalka ri k'ij chi atre' xyacataj avayoval. Y ja je' xalka ri k'ij chi nca'an juzgar ri quiminaki'. Pero chica ri asamajiel ri profetas, chica ri quiniman ri ach'ab'al y chica ri nca'yo'n ak'ij, chi ch'ute'k chi nima'k, can xtaya' jun utzulaj ruc'axiel chica, y ja je' xalka ri k'ij chi atre' nca'q'uis ri vinak ri nca'q'uiso paro' ri roch-ulief, xa'cha'.
66011019	Y ja xjakataj ri ru-templo ri Dios ri c'o chicaj. Y can xk'alajin-pa ri caja richin ri ru-pacto ri Dios. Y xu'on yocopa', xpa altíra ch'ab'al, xu'on ráya, xu'on jun nem cub'rakan, y xpa jun tremenda sakb'ach.
66012001	Y xk'alajin-pa chicaj jun señal nem; jun ixok can inche'l k'ij ri rutziak, can nich'ich'an, pa'l paro' ri ic'. C'o jun corona pa rujaluon, y ri corona re' ruc'uan doce (cab'alajuj) estrellas (ch'umil).
66012002	Y ri ixok re' k'alaj chi ya nic'ujie' ruxulu'. Rumare' can altíra nisiq'uin. Can altíra ruquiy nuna'.
66012003	Y c'o chic jun señal xk'alajin-pa chicaj; jun nem dragón quiak rij, c'o siete (vuku') rujaluon, diez (lajuj) ruc'a' y quic'uan jujun corona ri rujaluon.
66012004	Y ri dragón re', xa riq'uin ri rujay xujoc-pa ri oxe' parte ri estrellas (ch'umil) ri ic'o chicaj, y xa'ruc'ak-pa paro' ri roch-ulief. Y xb'ac'ujie-apa choch ri ixok ri ya nic'ujie' ruxulu'. Ruchajin-apa chi antok xtalax ri xulu', ja nuc'ux.
66012005	Ri ixok re' can xc'ujie-ve jun ral-ala'. Y ri ala' re' ni'rub'ana' gobernar quinojiel naciones riq'uin poder y man jun xtujoyovaj quivach. Ri ral ri ixok xuc'uax-el choch ri Dios ri tz'uyul pa ru-trono.
66012006	Y ri ixok ri xc'ujie' ruxulu', xnumaj-el y x'a pa desierto, ruma jare' ri lugar ri b'anun preparar ruma ri Dios chi nucol. Y chire' nilix-ve ri ixok mil doscientos sesenta k'ij.
66012007	Y después xb'anataj jun nem ayoval chicaj. Ri arcángel Miguel y ri ru-ángeles, xqui'an ayoval riq'uin ri dragón y ri itziel tak ángeles ri i-rich'ilan.
66012008	Pero ri dragón y ri itziel tak ángeles ri i-rich'ilan man xa'ch'acuon ta, y man xyo'x ta chic lugar chica chi xa'c'ujie' chicaj.
66012009	Y xc'ak-pa ri dragón junan quiq'uin ri itziel tak ángeles ri i-rich'ilan, c'a choch-ulief. Quire' x'an cha ri dragón, ri ni'e'x diablo y Satanás cha. Jaja' ri xuoc jun cumatz ojier can, y jaja' ri nib'ano maña chica quinojiel vinak ri ic'o choch-ulief.
66012010	Y jare' antok xinva'xaj c'a chicaj chi c'o jun ri nich'o-pa cof, y nu'ej: Ja k'ij richin ri salvación (colotajic), ri poder y ri ru-reino ri Ka-Dios. Y quire' je' ya xalka ri k'ij chi quinojiel tiquib'ana' ri nu'ej ri Cristo. Ruma ri jun ri nib'ano acusar quichin ri hermanos choch ri Dios chi pak'ij chi chak'a', ya xc'ak-el.
66012011	Y ri hermanos re' xa'ch'acuon chirij ri diablo, ruma ri Alaj Oveja ri xcon y xiel ruquiq'uiel. Y ruma je' man xa'q'uix ta xqui'ej chi quiniman ri ruch'ab'al y man xquixi'ij ta qui' antok ni'e'x chica chi nca'quimisas.
66012012	Ixre' ri ixc'o chicaj, tiquicuot ri ivánima. Pero ixre' ri ixc'o choch-ulief y ri ixc'o chupan ri mar, can juye' ivach. Ruma ri diablo xka-ka iviq'uin, y yacatajnak royoval ruma rata'n chi jub'a' chic tiempo ri yo'n cha.
66012013	Ri dragón xc'ak-pa, y antok xuna' chi choch yan chic ri ulief c'o-ve, ja xutzakla'iej ri ixok ri xc'ujie' ral-ala'.
66012014	Y ri ixok re' xyo'x ca'ye' nima'k ruxic' ri inche'l ruxic' ri águila, chi nitiquir nib'aka chupan ri desierto, ri lugar ri b'anun preparar ruma ri Dios chi nilix oxe' juna' riq'uin nic'aj. Chupan ri lugar re' man xtilitaj ta ruma ri dragón.
66012015	Y ri dragón re' xralasaj-pa ya' pa ruchi' inche'l jun río y xuquiraj chirij ri ixok, chi quire' ri ya' xuc'uaj ta ri ixok.
66012016	Pero ri roch-ulief xuto' ri ixok ruma ri ulief xjakataj y xub'ak' cha'nin ri río ri xuquiraj ri dragón.
66012017	Y ruma ri dragón man xtiquir ta chirij ri ixok, altíra royoval xyacataj. Rumare' x'a y xb'arub'ana' ayoval quiq'uin ri ral y ri riy ri ixok. Quinojiel ri vinak re' niquinimaj ri mandamientos ri xa'ru'ej ri Dios, y c'o je' pa cánima ri ketzij ri i-ru'e'n can ri Jesucristo.
66013001	Y inre' xipi'ie' pa sanaye' chuchi' ri mar, y xintz'at chi chupan ri mar xb'a'iel-pa jun bestia ri c'o siete (vuku') rujaluon y diez (lajuj) ruc'a'. Y pa quive' ri ruc'a' c'o jujun corona. Y pa quive' ri rujaluon i-tz'ib'an b'i'aj ri niqui'ej chi jaja' ri Dios.
66013002	Ri bestia ri xintz'at inche'l jun b'alom (tigre), ri rakan inche'l rakan ri oso, ri ruchi' inche'l ruchi' jun león (coj). Y ri dragón xuya' ru-poder y xuya' ri ru-trono cha y xuya' je' nem autoridad cha.
66013003	Y xintz'at chi jun chiquivach ri rujaluon ri bestia re', ri c'aja' tiyo'x ri trono cha, socotajnak y can richin chi nicon. Pero ri socotajic xa xc'achoj y rumare' ri vinak ri ic'o choch-ulief, can xa'chapataj y xa'a chirij.
66013004	Y ri vinak re' can xquiya' je' ruk'ij ri dragón, ruma jaja' ri xyo'n poder pa ruk'a' ri bestia. Ri vinak antok niquiya' ruk'ij ri bestia, niqui'ej: ¿C'o came jun ri junan riq'uin ri bestia va? ¿Y c'o came jun ri xtich'aco richin? nca'cha'.
66013005	Ri bestia re' xyo'x lugar cha chi nuya-ka ruk'ij jaja' mismo riq'uin ri ruch'ab'al, y chi itziel nich'o' chirij ri Dios, y xyo'x autoridad cha chi nu'on gobernar chupan cuarenta y dos ic'.
66013006	Y quire' xu'on ri bestia re'. Itziel xch'o' chirij ri Dios; itziel xch'o' chirij ri rub'e', altíra itziel tak tzij xa'ru'ej chirij ri rachuoch ri Dios y chiquij je' ri ic'o chicaj.
66013007	Y xyo'x je' permiso cha, chi nu'on ayoval quiq'uin ri quiniman ri ruch'ab'al ri Dios y chi nca'ruch'ec. Xyo'x je' autoridad cha pa quive' quinojiel vinak ri man junan ta qui-raza, ri man junan ta quitanamit, man junan ta quich'ab'al y man junan ta qui-nación.
66013008	Can quinojiel ri ic'o choch-ulief xquiya' ruk'ij ri bestia re'. Y ri xa'b'ano quire', ja ri man tz'ib'an ta quib'e' chupan ri libro richin ri c'aslien, ri ru-libro ri Alaj Oveja, ri xquimisas ruma quire' ranun-pa pensar ri Dios paro' antok c'a maja' c'o ri roch-ulief.
66013009	Ri c'o ruxiquin, can tira'xaj ri ni'e'x:
66013010	Ri nib'ano cha jun chic chi ni'a priexa, quire' je' xti'an cha jaja'. Y ri niquimisan cha espada, can cha espada je' xtiquimisas. Mare' ri quiniman ri ruch'ab'al ri Dios tic'ujie' qui-paciencia, y can tiquicukub'a' quic'u'x riq'uin ri Dios.
66013011	Después xintz'at chi c'o jun chic bestia ri xb'a'iel-pa pan ulief. Y jaja' c'o ca'ye' ruc'a' inche'l richin jun alaj oveja. Pero nich'o' inche'l ri dragón.
66013012	Y ri ruca'n bestia re', riq'uin ri ru-poder ri na'ay bestia nca'ru'on ri rusamaj. Can nu'on chica ri vinak ri ic'o choch-ulief chi niquiya' ruk'ij ri na'ay bestia, ri xc'achoj riq'uin ri socotajic, ri can richin chi nicon.
66013013	Ri ruca'n bestia, nima'k tak milagros ri nca'ru'on. Can nu'on chi nika-pa k'ak' chicaj chi nika-pa choch ri roch-ulief chiquivach ri vinak.
66013014	Y ruma yo'n permiso cha ri ruca'n bestia chi nca'ru'on milagros choch ri na'ay bestia, ri vinak ri ic'o choch-ulief can x'an maña chica. Y xu'ej chica ri vinak chi tiquib'ana' jun ru-imagen la na'ay bestia ri man xcon ta ruma ri socotajic ri x'an cha ruma espada.
66013015	Y ri ruca'n bestia, xyo'x poder pa ruk'a' chi tuya' ruc'aslien ri ru-imagen ri na'ay bestia, chi quire' ri imagen re' tich'o' y tu'ej chi ca'quimisas quinojiel ri man niquiya' ta ruk'ij.
66013016	Xu'on je' chi tiyo'x jun marca chica quinojiel ri vinak chiquik'a' derecha o chi'quivach. Chi ch'ute'k y chi nima'k, chi b'ayoma' y chi i-puobra, chi esclavos y chi libres.
66013017	Y man jun chiquivach ri vinak nitiquir nilak'o o nic'ayin ta, xa manak ri marca o ri rub'e' ri na'ay bestia chuk'a' o chi'roch tz'ib'an cha letras o b'anun cha números.
66013018	Y ri ru-número ri na'ay bestia ja ri seiscientos sesenta y seis; y ri número re', número richin vinak. Can q'uiy no'j nrajo' chi nina'ax ri chica nu'ej ri número re'. Rumare' ri vinak ri c'o runo'j, can tub'ana' pensar otz ri chica nu'ej ri ru-número ri na'ay bestia.
66014001	Y después xintz'at ri Alaj Oveja pa'l paro' ri juyu' Sion, y ic'o ciento cuarenta y cuatro mil vinak riq'uin. Y quinojiel c'o rub'e' jaja' y c'o je' rub'e' ri Rutata' chi'quivach.
66014002	Y xinva'xaj jun ch'ab'al ri patanak chicaj, can inche'l nivajaj q'uiy ya', y inche'l nik'ajan jun nem ráya, y can inche'l antok iq'uiy niquik'ojomaj arpas.
66014003	Y niquib'ixaj jun c'ac'ac' b'ix choch ri ru-trono ri Dios y chiquivach ri icaje' ri c'o q'uiy quinak'avach chiquij y chiquivach, y chiquivach ri ch'itak mámix. Ri b'ix ri niquib'ixaj, man jun chic nitiquir nataman, xa jo'c ri i-ciento cuarenta y cuatro mil ri xa'colotaj-el chiquicajol ri ic'o choch-ulief.
66014004	Ijeje' ri man xa'ka ta chupan ri pecado quiq'uin ixoki'. Ijeje' i-b'anak chirij ri Alaj Oveja xa chica-na lugar ri ni'a-ve. Jare' ri na'ay ri xa'cuol-pa chiquicajol ri vinak, y ijeje' i-richin ri Dios y i-richin ri Alaj Oveja.
66014005	Y man jun tz'akon-tzij xlitaj chi alanak ta pa quichi', xa can i-sak ic'o choch ri ru-trono ri Dios.
66014006	Y xintz'at jun chic ángel ri b'anak pa nic'aj ri rocaj, y jaja' ruc'uan ri evangelio, ri ch'ab'al ri can richin nojiel tiempo c'o, chi nuya' rutzijoxic chica quinojiel ri naciones ri ic'o choch-ulief, chica ri man junan ta qui-raza, ri man junan ta quich'ab'al, y ri man junan ta quitanamit.
66014007	Y ri ángel cof nu'ej: Tixi'ij-ivi' choch ri Dios, y tiya' ruk'ij, ruma ri k'ij chi nu'on juzgar ya xalka. Tiya' ruk'ij ri Dios ri b'anayuon ri rocaj y ri roch-ulief, ri mar y ri nacimientos richin ya'.
66014008	Y jun ruca'n ángel xch'o' je' y xu'ej: Ya xtzak, ya xtzak ri Babilonia; ri nem tanamet ri xb'ano chica quinojiel naciones ri ic'o choch-ulief chi xa'k'ab'ar pa ruk'a'; can xu'on chica chi xqui'an pecado riq'uin, ri inche'l niqui'an ri achi'a' y ri ixoki' ri niquicanuj-qui' chi niqui'an pecado.
66014009	Y jun ruox ángel xch'o' je' y cof xu'ej: Xa c'o jun niyo'n ruk'ij ri na'ay bestia y nuya' ruk'ij ri ru-imagen, y nu'on recibir ri ru-marca chi'roch o chuk'a';
66014010	ri xtib'ano quire', can xtika ri rayoval ri Dios paro', ruma ri Dios man xtujoyovaj ta roch. Can xtu'on sufrir chupan ri k'ak' y azufre, chiquivach ri santos ángeles y choch ri Alaj Oveja.
66014011	Y ri rusib'il ri k'ak' ri richin sufrimiento, jatol chicaj richin nojiel tiempo. Man jun b'ay xca'uxlan ta jub'a', ni pak'ij ni chak'a' ri nca'yo'n ruk'ij ri na'ay bestia, y ri niquiya' ruk'ij ri ru-imagen, y ri niquiya' quitzij chi xtiyo'x ri rub'e' chi'quivach o chiquik'a'.
66014012	Ri i-ralc'ual chic ri Dios nica'xaj y niqui'an ri nca'ru'ej ri ru-mandamientos ri Dios y siempre quicukub'an quic'u'x riq'uin ri Jesús, can tic'ujie' qui-paciencia chupan ri sufrimiento.
66014013	Y xinva'xaj chi c'o jun ri nich'o-pa chuva chicaj, y nu'ej: Tatz'ib'aj ri xtin'ej chava: Vacame, can ja'al ca'quicuot ri xca'con y xa quiniman-el ri Ajaf, xcha'. Y xinva'xaj je' chi ri Espíritu Santo xu'ej: Quire'. Ruma can xca'uxlan riq'uin ri quisamaj, y xtiyo'x rajal chica ri nojiel samaj ri xqui'an.
66014014	Y antok xitzu'n chic apa, xintz'at jun mukul sak. Y paro' ri mukul re' tz'uyul jun ri can inche'l ri Jun ri Xtak-pa chicaj chi xalax chikacajol. Jaja' c'o jun corona ri b'anun cha oro pa rujaluon, y pa ruk'a' ruc'uan jun juos ri sima'j rutza'n y altíra roray.
66014015	Y chupan ri templo xb'a'iel chic pa jun ángel, y cof nich'o' cha ri tz'uyul paro' ri mukul, y nu'ej cha: Tacusaj ri ajuos y tajuku-el la tico'n, ruma ja xalka ri huora y k'an chic ri tico'n ri c'o choch-ulief.
66014016	Y ri tz'uyul paro' ri mukul quire' xu'on, xucusaj ri rujuos choch-ulief y xujuk-el ri tico'n.
66014017	Y xb'a'iel chic pa jun ángel chupan ri templo ri c'o chicaj, ruc'uan je' jun juos ri sima'j rutza'n y altíra roray.
66014018	Y riq'uin ri altar xb'a'iel-pa je' jun chic ángel ri yo'n autoridad cha paro' ri k'ak'. Y cof xch'o-apa cha ri ángel ri c'uayuon ri juos ri sima'j rutza'n y altíra roray y xu'ej: Tacusaj la ajuos chi nca'kupij ri tzakaj uva. Ruma ri uva ri ic'o choch-ulief ichak' chic.
66014019	Y ri ángel ri c'uayuon ri juos ri altíra roray, quire' xu'on. Xucusaj chi xa'rukupij ri tzakaj uva. Después xa'ruya' chupan jun nem lugar inche'l pila chi nca'yitz'. Y ri yitz'uoj re' nuc'ut chakavach ri nem castigo ri xtuya' ri Dios.
66014020	Ri uva can chuchi' ri tanamet xa'yitz'-ve. Y antok xyitz' ri uva chupan ri lugar inche'l pila, xa quic' yan chic xb'a'iel-pa. Y altíra q'uiy ri quic', ruma can trescientos kilómetros xunojsaj. Y xjotie' hasta c'a pache' niyo'x-ve ri freno pa quichi' ri quiej.
66015001	Xintz'at chic jun nem señal chicaj, y can xichapataj. Xa'ntz'at i-siete (ivuku') ángeles; ri i-siete (ivuku') ángeles re' jachuon ri siete (vuku') ruq'uisb'al tak sufrimientos chica. Y riq'uin ri siete (vuku') sufrimientos re', niq'uis-ve ri rayoval ri Dios.
66015002	Y inre' xintz'at je' chi c'o inche'l jun mar ri inche'l vidrio, y can xaluon riq'uin k'ak'. Y quinojiel ri man xa'ka ta pa ruk'a' ri bestia y ri ru-imagen, y man xcajo' ta je' ri ru-marca o ri ru-número ri rub'e' ri bestia, i-pa'l paro' ri inche'l mar re', y quic'uan arpas ri yo'n chica ruma ri Dios.
66015003	Y niquib'ixaj c'a ri rub'ix ri Moisés ri ru-siervo ri Dios y ri rub'ix ri Alaj Oveja. Y quire' niquib'ixaj: Ajaf Dios, atre' can ja ri nima'k tak kax ri nca'an, ri man jun b'ay i-katz'atuon, y c'o nojiel poder pan ak'a'. Can ketzij y choj ri ab'iey, y atre' ri Qui-Rey quinojiel ri quiniman ri ach'ab'al.
66015004	¿Chica c'a jun ri man xtuxi'ij ta ri' chavach Ajaf? ¿Chica c'a jun ri man xtiyo'n ta ak'ij? Ruma jo'c atre' at Santo. Y rumare' quinojiel naciones ri ic'o ri choch-ulief xca'pa chi xtiquiya' ak'ij, ruma xk'alajin chi atre' can pa ruchojmil na'an juzgar.
66015005	Y antok nutz'atuon chic nojiel re', xintz'at chi xjakataj ri templo ri c'o chicaj, pache' c'o-ve ri caja richin ri ru-pacto ri Dios.
66015006	Y chupan ri templo re' xa'b'a'iel-pa ri i-siete (ivuku') ángeles ri jachuon jujun sufrimientos pa quik'a'. Y ri quitziak ri quicusan, b'anun cha lino ri altíra sak y nich'ich'an je'. Y choch quic'u'x nak'ax jun cinturón ri b'anun cha oro.
66015007	Y jun chiquivach ri icaje' ri c'o q'uiy quinak'avach chiquij y chiquivach, xuya' jujun copa pa quik'a' ri i-siete (ivuku') ángeles; ri copas re' i-b'anun cha oro, y i-nojnak riq'uin ri rayoval ri Dios, ri Dios ri c'as richin nojiel tiempo.
66015008	Ri templo chicaj xnuoj riq'uin seb', ruma ri namalaj ruk'ij y ru-poder ri Dios. Y man jun nitiquir ntuoc-oc chire', hasta c'a ca'q'uis-na ri sufrimientos ri niquiya' ri i-siete (ivuku') ángeles.
66016001	Y c'ajare' xinva'xaj chi c'o jun ri cof nich'o-pa ri pa templo y xu'ej chica ri i-siete (ivuku') ángeles: Quix'in y tik'ija' paro' ri roch-ulief ri siete (vuku') copas ri nojnak ri rayoval ri Dios chupan.
66016002	Y ri na'ay ángel x'a y xb'aruk'ija' paro' ri roch-ulief ri c'o chupan ri copa. Ri na'ay sufrimiento xu'on chica ri vinak chi xa'iel-pa itziel tak sal-ch'a'c chiquij. Quire' xb'anataj chica ri quic'uan ri ru-marca ri bestia y ri niquiya' ruk'ij ri ru-imagen.
66016003	Quire' je' ri ruca'n ángel ruc'uan ri copa y xb'aruk'ija' ri c'o chupan paro' ri mar. Y ri mar xchuver inche'l ruquiq'uiel jun quiminak, y nojiel ri c'o quic'aslien ri ic'o chupan, xa'con.
66016004	Y ri ruox ángel xb'aruk'ija' ri c'o chupan ri copa pa quive' ri ríos y pa quive' ri nacimientos richin ya'. Y xa'uoc quic'.
66016005	Y inre' xinva'xaj chi ri ángel ri yo'n autoridad pa ruk'a' pa quive' ri ya', xch'o' y xu'ej: Ajaf Dios, atre' ri atc'o antok maja' c'o ri roch-ulief y atc'o vacame; atre' ri at Santo y pa ruchojmil na'an juzgar nojiel.
66016006	Ruma naya' ruc'axiel chica ri xa'quimisan quichin ri quiniman ri ach'ab'al y ri profetas ri xa'tzijuon ri atzij. Y can otz na'an chica chi tiquikumu' quic' ruma ri xqui'an, xcha' ri ángel.
66016007	Y xinva'xaj je' chi c'o chic jun nich'o-pa choch ri altar, y nu'ej: Can ketzij chi atre' Ajaf Dios ri c'o nojiel poder pan ak'a', can nik'alajin c'a chi can ketzij y can choj na'an juzgar.
66016008	Ri chi caje' ángel xb'aruk'ija' ri c'o chupan ri copa paro' ri k'ij. Y ri k'ij xyo'x poder cha chi nca'ruparuoj ri vinak riq'uin ri ruk'ak'al.
66016009	Y can quire' xb'anataj, ri k'ij xa'ruparuoj ri vinak riq'uin ri ruk'ak'al, pero ri vinak man xtzalaj ta pa cánima riq'uin ri Dios y man xquiya' ta ruk'ij. Pa ruc'axiel re', xa itziel xa'ch'o' chirij ri Dios, ri c'o poder pa ruk'a' chi nuya' ri sufrimientos re' pa quive'.
66016010	Ri chi vu'uo' ángel xb'aruk'ija' ri c'o chupan ri copa paro' ru-trono ri bestia; y paro' ri ru-reino xka jun nem k'aku'n, y ruma ri ruquiy ri niquina' ri vinak ri ic'o chire', can niquicach' cak'.
66016011	Pero ri vinak re', xa itziel xa'ch'o' chirij ri Dios ri c'o chicaj. Quire' niqui'an ruma ri ruquiy, y ruma je' ri itziel tak sal-ch'a'c ri c'o chiquij. Y ijeje' man xquiya' ta can ri itziel tak kax ri nca'qui'an y man xtzalaj ta pa cánima riq'uin ri Dios.
66016012	Ri chi vaki' ángel xb'aruk'ija' ri c'o chupan ri copa paro' ri nem río Eufrates. Y ri río re' xchakej-ka chi c'o che'l nca'k'ax ri reyes ri i-patanak oriente.
66016013	Y inre' xintz'at chi pa ruchi' ri dragón, y pa ruchi' ri bestia, y pa ruchi' ri falso profeta, nca'iel-pa iyoxe' itziel tak espíritus ri inche'l ranas.
66016014	Ri iyoxe' itziel tak espíritus re', can nca'qui'an milagros chi nca'qui'an maña chica ri vinak. Ijeje' nca'a quiq'uin quinojiel ri reyes ri ic'o choch-ulief richin nca'quimol. Nca'quimol-apa richin ri k'ij antok xtiqui'an ri guerra riq'uin ri Dios ri c'o nojiel poder pa ruk'a'.
66016015	Ri Jesucristo nu'ej: Can tib'ana' cuenta-ivi'. Inre' antok xquipa chic, man xtin'ej ta jampe' xquinalka, can inche'l nu'on jun alak'uon. Can ja'al tiquicuot ri in-royo'ien y rucusan ri rutziak chi quire' man xtich'anie' ta, y man xtitz'atataj ta ri ruq'uixb'ilal.
66016016	Y ri ranas re' xa'quimol quinojiel ri reyes chupan ri jun lugar ri ni'e'x Armagedón cha pa ch'ab'al hebreo.
66016017	Y ri séptimo (chi vuku') ángel xuchoxij chupan ri cak'iek' ri c'o chupan ri copa, y xinva'xaj chi c'o Jun nich'o-pa chupan ri templo ri c'o chicaj, pache' c'o-ve ri ru-trono ri Dios. Y cof xu'ej-pa: Ja xc'achoj nojiel.
66016018	Y can jo'c xu'ej quire', xa'pa yocopa', ch'ab'al, ráya, y xu'on jun nem cub'rakan ri man jun b'ay quire' rub'anun ri jane' (jaro') tiempo ic'o ri vinak choch-ulief.
66016019	Y ri nem tanamet oxe' partes xu'on cha. Y ri nima'k tanamet ri ic'o chupan ri naciones, can xa'vuluvu'. Ri Dios can xunataj ri i-rub'anun-pa ri nem tanamet Babilonia, y ja xuya' ruc'axiel chica ri vinak aj-chire' ruma ri itziel tak kax ri quib'anun. Ri Dios can xu'on chica chi tiquikumu' y tiquina' ri rayoval jaja'.
66016020	Y ruma ri nem cub'rakan ri xu'on, nojiel isla xa'a chuxie' ri mar. Y ri juyu' man xa'tz'atataj ta chic.
66016021	Y chicaj xa'ka-pa pa quive' ri vinak nima'k tak sakb'ach, ri c'o la'k jujun quintal calal; rumare' ri vinak altíra itziel xa'ch'o' chirij ri Dios. Ri sufrimiento ri xuya' ri Dios pa quive' ri vinak re', can altíra nem.
66017001	Y jun chiquivach ri i-siete (ivuku') ángeles ri quic'uan jujun copa, xalch'o' chuva y xu'ej: Catam-pa viq'uin y xtinc'ut chavach ri chica castigo ri xtika paro' ri nem ramera, ri tz'uyul pa quive' q'uiy ya'.
66017002	Can riq'uin ri ixok re' quib'anun pecado ri reyes ri ic'o choch-ulief. Y ruma je' ri ixok re' ri vinak ri ic'o choch-ulief xa'k'ab'ar chupan ri pecado, ri inche'l niqui'an ri achi'a' y ri ixoki' ri niquicanuj-qui' chi niqui'an pecado.
66017003	Y chupan ri jun inche'l achic' ri xin'an ruma ri ru-poder ri Espíritu Santo, xinna' chi ri ángel xiruc'uaj c'a pa jun desierto. Y chire' xintz'at ri ixok, tz'uyul chirij jun bestia quiak rij ri c'o siete (vuku') rujaluon y diez (lajuj) ruc'a'. Ri quiak rij bestia re' ruyuon b'i'aj c'o chirij, ri niqui'ej chi jaja' ri Dios.
66017004	Y ri ixok re' rucusan tziak quiak y morado. I-rucusan nic'aj chic kax ri i-b'anun cha oro, cha ja'al tak ab'aj y cha perlas chi ruvakuon-ri' ja'al. Y pa ruk'a' ruc'uan jun copa ri b'anun cha oro. Y ri copa re' can nojnak-el rupan riq'uin ri itziel tak kax ri i-rub'anun choch ri Dios, y riq'uin je' nojiel ri pecado ri i-rub'anun quiq'uin achi'a'.
66017005	Y ri ixok re' chi'roch tz'ib'an jun b'i'aj. Y ri b'i'aj re' man can ta k'alaj ri chica nrajo' nu'ej ri tzij, pero quire' ri nu'ej: RI NEM TANAMET BABILONIA, QUITIE' RI RAMERAS Y QUITIE' JE' RI VINAK RI NCA'B'ANO ITZIEL TAK KAX CHOCH RI DIOS.
66017006	Antok inre' xintz'at ri ixok re', can xichapataj, ruma k'ab'ariel rub'anun riq'uin ri quiquiq'uiel ri i-ralc'ual chic ri Dios y riq'uin quiquiq'uiel ri xqui'an-el sufrir ruma xquinimaj ri Jesús.
66017007	Y ri ángel ri c'uayuon vichin, xu'ej chuva: ¿Karruma ncachapataj? Inre' xtin'ej chava ri chica nu'ej ri tzij ri ixok ri tz'uyul chirij ri bestia, y xtin'ej je' chava ri chica nu'ej ri tzij ri bestia ri siete (vuku') rujaluon y diez (lajuj) ruc'a'.
66017008	Ri bestia ri xatz'at, xa xc'ujie' ojier can y vacame manak chic. Pero xa xtiel chic pa chupan ri jul ri man niq'uis ta rakan ri can k'aku'n rupan, y xti'a pa k'ak'. Y ri vinak ri ic'o choch-ulief, ri man tz'ib'an ta quib'e' chupan ri libro richin ri c'aslien desde antok xtz'ucutaj-pa ri roch-ulief, can xca'chapataj ruma ri xtiquitz'at, chi ri bestia ri xc'ujie' ojier can y xa manak chic tz'atuon, can xtalka chic jun b'ay.
66017009	Va, q'uiy no'j nrajo' chi ni'an entender, ruma ri siete (vuku') rujaluon ri bestia xa i-siete (ivuku') juyu' ri pache' tz'uyul-ve ri ixok re'.
66017010	Ri siete (vuku') rujaluon ri bestia, xa i-siete (ivuku') reyes. Ivu'uo' chiquivach ri reyes re' ya xa'tzak, jun ja nu'on gobernar vacame y ri jun chic maja' tu'on gobernar. Pero antok xtu'on gobernar, xa man xtilayuj ta ri ru-gobierno.
66017011	Ri bestia ri xc'ujie' ojier can y vacame manak chic tz'atuon, jare' ri xtuoc can ri octavo rey. Jaja' jun chiquicajol ri siete (vuku') reyes y xti'a pa k'ak'.
66017012	Y ri diez (lajuj) uc'a' ri xatz'at ri ruc'uan ri bestia, xa i-diez (lajuj) reyes je' ri maja' tiqui'an gobernar. Ri diez (lajuj) reyes re' xtiyo'x autoridad pa quik'a' junan riq'uin ri bestia chi niqui'an gobernar. Pero ijeje' xa jun oc huora ri xtiqui'an gobernar.
66017013	Ijeje' junan xtiqui'an pensar; rumare' xtiquiya' ri qui-gobierno y ri qui-poder pa ruk'a' ri bestia.
66017014	Y ri reyes re' can xtiqui'an ayoval riq'uin ri Alaj Oveja y jaja' xtich'acuon chiquij. Ruma jaja' Rey pa quive' quinojiel reyes y Ajaf pa quive' quinojiel ajaf. Ri ic'o riq'uin ri Ajaf Jesucristo, can i-rayuon y i-rucho'n ri Dios, y quiyo'n cánima riq'uin.
66017015	Y ri ángel xu'ej je' chuva: Ri ya' ri xatz'at pache' tz'uyul-ve ri ramera, xa iq'uiy naciones, iq'uiy tanamet, iq'uiy vinak, y man junan ta quich'ab'al.
66017016	Y ri diez (lajuj) uc'a' ri xatz'at ri ruc'uan ri bestia, itziel xtiquitz'at ri ixok re', rumare' xca'palaj chirij y nojiel ri c'o riq'uin xtiquimaj cha; y xtiquich'anab'a' can. Y xtiquitej nic'aj ri ru-cuerpo y nic'aj chic ri ru-cuerpo xa xtiquiparuoj.
66017017	Ri Dios xuya' pa cánima ri diez (lajuj) reyes chi junan xqui'an pensar chi xquiya' ri qui-gobierno cha ri bestia hasta c'a nu'on cumplir ri ru'e'n-pa ri Dios.
66017018	Y ri ixok ri xatz'at, ja ri nem tanamet ri c'o pa quive' ri reyes ri ic'o choch-ulief.
66018001	Después xintz'at jun chic ángel ri c'o altíra poder pa ruk'a', nika-pa chicaj. Ri ángel re' riq'uin ri rusakil, sak xu'on cha ri roch-ulief.
66018002	Can cof nich'o', y nu'ej: Ya xtzak, ya xtzak ri nem tanamet Babilonia. Vacame xa acunak cachuoch itziel tak espíritus. Y chire' je' c'o-ve quisuoc i-tz'il tak chicop ri c'o quixic', y itziel nca'tz'iet.
66018003	Ruma ja ri Babilonia ri xb'ano chica quinojiel naciones chi xa'k'ab'ar chupan ri pecado, ri inche'l niqui'an ri achi'a' y ri ixoki' ri niquicanuj-qui' chi niqui'an pecado. Ja je' ri Babilonia ri xb'ano chica ri reyes ri ic'o choch-ulief chi xa'ka chupan ri pecado re'. Y ri aj-c'ayiniel ri choch-ulief xa'b'ayomer, ruma ri aj-Babilonia xquic'uaj jun itziel c'aslien y rumare' xquisach q'uiy miera, xcha' ri ángel.
66018004	Y xinva'xaj chic chi c'o jun ri nich'o-pa chicaj y nu'ej: Ixre' ri ix nutanamit chic, quixiel-pa chupan ri tanamet Babilonia, chi quire' man xquixka ta je' ixre' chupan ri ru-pecados y man nika ta pan ive' ixre' ri castigo ri xtika pa quive' ri vinak aj-chire'.
66018005	Ruma ri qui-pecados ri vinak ri ic'o chupan ri tanamet re', can altíra q'uiy, rumare' c'a nib'aka chicaj. Y ri Dios can xtuya' ri castigo pa quive', ruma ri qui-pecados xak'ax ruve'.
66018006	Y ri jun ri nich'o-pa chicaj xu'ej chica ri nca'yo'n ruc'axiel cha ri Babilonia: Tiya' ruc'axiel cha ri Babilonia, inche'l xu'on jaja', quire' je' tib'ana' cha jaja'. Can doble ruc'axiel tib'ana' cha, que choch ri xu'on jaja' chica ri nic'aj, chi quire' can tub'ana' sufrir más.
66018007	Tiya' chupan q'uiy sufrimiento y tib'ana' cha chi altíra tituok'. Ruma jaja' can xuna' chi nem, y can rujachuon-ri' chupan ri itziel c'aslien. Ruma jaja' quire' nu'ej pa ránima: Inre' ri inche'l reina ri in-tz'uyul vave'. Man in malca'n ta, y man xtink'asaj ta b'is y ok'iej, nicha'.
66018008	Y ruma quire' xu'ej, can chupan jun k'ij xca'pa nojiel roch sufrimiento paro'. Xtipa camic, ok'iej y vi'jal. Y xtiparox je' pa k'ak'. Y quire' xtib'anataj, ruma ja ri Ajaf Dios ri c'o nojiel poder riq'uin ri xtib'ano castigar.
66018009	Y ri reyes ri ic'o choch-ulief altíra xticok'iej ri tanamet Babilonia. Ruma ijeje' xqui'an pecado riq'uin jaja', inche'l ri pecado quiq'uin ixoki', y xa'ka je' chupan ri itziel tak c'aslien ri pache' xquisach qui-miera. Xticok'iej y xtiquib'isuoj ri tanamet Babilonia antok xtiquitz'at ri seb' jatol chicaj ruma ja nic'at.
66018010	Y ruma niquixi'ij-qui' choch ri castigo ri kajnak paro', c'a naj xca'pi'ie-pa y xtiqui'ej: ¡Juye' roch ri nem tanamet Babilonia; jun tanamet ri c'o ruchuk'a' chi xc'ujie' pa quive' quinojiel! ¡Juye' roch ruma xa chupan jun huora xq'uis ruma ri castigo ri xka-pa paro'!
66018011	Y ri aj-c'ayiniel ri ic'o choch-ulief altíra xticok'iej y xtiquib'isuoj ri tanamet re', ruma man jun chic xtilak'o ri quic'ay.
66018012	Y ri quic'ay, ja ri oro, ri plata, ri cobre, ri ch'ich', ri ab'aj ri altíra i-ja'al, ri mármol, y ri perlas; ri utzulaj tak tziak, inche'l ri lino fino, ri seda, y ri tziak morado y quiak; ri kax ri i-b'anun cha ja'al tak chie' y ri jub'ul tak chie', kax ri i-b'anun cha b'ak,
66018013	canela, k'ayis jub'ul ruxla', incienso (puon), mirra y nic'aj chic jub'ul tak ak'uon; ri vino, aceite, harina, trigo, ovejas, quiej y nic'aj chic chicop, carruajes, y hasta vinak.
66018014	Ri vinak ri xa'c'ujie' chupan ri nem tanamet, man xca'quitej ta chic quivach-chie' ri ja'al i-que' ri altíra xa'ka chiquivach. Xa'q'uis nojiel ri ja'al tak kax ri ic'o quiq'uin, y xq'uis je' ri quib'ayomal.
66018015	Y ri aj-c'ayiniel ri xa'b'aka Babilonia altíra xa'b'ayomer ruma ri kax ri xa'quic'ayij chire'. Ri aj-c'ayiniel re' niquixi'ij-qui' choch ri castigo ri kajnak paro', c'a chi-naj nca'pi'ie-ve. Can altíra nicok'iej y niquib'isuoj.
66018016	Y niqui'ej: ¡Juye' roch ri nem tanamet Babilonia, ri xa inche'l jun ixok ruvakuon-ri' riq'uin tziak ri altíra ja'al ri ni'e'x lino cha, y rucusan tziak quiak y morado, y i-rucusan je' oro, perlas y nic'aj ab'aj ri altíra i-ja'al!
66018017	Y xa chupan jun huora xq'uis nojiel ri b'ayomal ri c'o riq'uin. Y ri achi'a' ri i-c'uayuon ri barcos, ri nic'aj chic ri nca'samaj chupan, ri vinak ri i-b'anak chupan ri barcos, y quinojiel ri nca'samaj paro' ri mar, c'a chi-naj xa'pi'ie-ve-pa.
66018018	Ruma xquitz'at ri seb' ri jatol chicaj ruma ja nic'at ri tanamet. Y cof xa'ch'o', y xqui'ej: ¿C'o chic came jun tanamet junan riq'uin ri nem tanamet re'? xa'cha'.
66018019	Y ri vinak ri nca'a pa tak barcos y ri nca'samaj paro' ri mar, xquiya' ulief pa tak quijaluon; can altíra nca'uok' y nca'b'isuon, y nca'siq'uin niqui'ej: ¡Juye' roch ri nem tanamet Babilonia! Can riq'uin rub'ayomal jaja' xa'b'ayomer can quinojiel rajaf ri barcos. Y xa chi jun huora xq'uis nojiel, xa'cha'.
66018020	Y jare' antok c'o jun ri xch'o' y xu'ej: Ixre' ri ixc'o chicaj, ixre' apóstoles, ixre' profetas y ixre' ri iniman ri ruch'ab'al ri Dios, quixquicuot, ruma ri Dios can xutz'at ri xik'asaj pan ic'aslien pa ruk'a' ri Babilonia, rumare' nuya' ruc'axiel cha.
66018021	Y jun ángel ri altíra ruchuk'a', xb'aruma-pa jun nem ab'aj, ri inche'l jun mama' ca', y riq'uin nojiel ruchuk'a' xuq'uiak ri ab'aj c'a chupan ri mar, y xu'ej: Quire' xti'an cha ri nem tanamet Babilonia chi tiq'uis chire'. Ri tanamet re' man xtitz'atataj ta chic.
66018022	Man jun b'ay chic xtic'axax pa tak b'ay ri arpas, ri trompetas y ri flautas. Man jun chic xtik'ojoman quichin. Ni man jun chic xtisamaj chire'. Y man jun bulla richin ri molinos xtic'axax.
66018023	Man jun chic luz xtitz'atataj chi nuya' sakil cha ri tanamet. Man jun chic c'ulub'ic xtic'axax. Ruma ri xa'c'ayin chire' can i-nima'k xquina-qui' ri choch-ulief. Y chire' je' x'an-ve maña chica quinojiel naciones ri ic'o choch-ulief riq'uin ri hechicerías (b'anaquil).
66018024	Y chupan je' ri tanamet Babilonia x'in-ve quiquiq'uiel ri profetas, y ri quiquiq'uiel ri nic'aj chic ri quiniman ri ruch'ab'al ri Dios. Paro' ri tanamet re' xka-ve ri quicamic quinojiel ri i-quimisan-el choch-ulief.
66019001	Y chirij nojiel re' xinva'xaj quikul iq'uiy vinak nca'vajaj chicaj, y cof niqui'ej: ¡Tiyo'x ruk'ij ri Kajaf Dios! Ruma jaja' nkojrucol, richin jaja' ri poder, y c'o je' ruk'ij.
66019002	Tiyo'x ruk'ij ri Ka-Dios ruma nik'alajin chi ketzij y choj nu'on juzgar, ruma ya xuya' ruc'axiel cha ri nem ramera ruma ri i-rub'anun; ruma ri ixok re' xu'on chica ri vinak ri ic'o choch-ulief chi xqui'an pecado ri inche'l niqui'an ri achi'a' y ri ixoki' ri niquicanuj-qui' chi niqui'an pecado. Jaja' je' ri xquimisan quichin ri ru-siervos ri Dios, rumare' ri Ka-Dios can xuya' ruc'axiel cha, nca'cha'.
66019003	Y jun chic b'ay xinva'xaj ri nca'vajaj chicaj, xqui'ej: ¡Tiyo'x ruk'ij ri Dios! ruma ri Babilonia ja nic'at, y ri rusib'il jatol chicaj richin nojiel tiempo.
66019004	Y ri veinticuatro ch'itak mámix ri ic'o chicaj y ri icaje' ri c'o q'uiy quinak'avach chiquij y chiquivach, ja xa'xuquie-ka chi xquiya' ruk'ij ri Dios ri c'o pa ru-trono, y xqui'ej: ¡Amén y tiyo'x ruk'ij ri Dios! xa'cha'.
66019005	Y c'o jun ri xb'ach'o-pa pache' c'o-ve ri ru-trono ri Dios y quire' ri nu'ej: Ixvonojiel ixre' ri ru-siervos ri Dios, can tiya' ruk'ij. Ixre' ri nquixniman cha ri Dios, chi ch'ute'k chi nima'k, tiya' ruk'ij.
66019006	Y xinva'xaj je' inche'l quikul q'uiy vinak nca'vajaj chicaj, inche'l nivajaj q'uiy ya' y inche'l je' nik'ajan ri ráya y niqui'ej: ¡Tiyo'x ruk'ij ri Ajaf ri Ka-Dios, ri c'o nojiel poder pa ruk'a', ruma jaja' ri nib'ano reinar!
66019007	Kojquicuot y kojtze'n, y kaya' ruk'ij ri Dios; ruma xalka ri k'ij chi nib'anataj ri namalaj ruc'ulub'ic ri Alaj Oveja. Y ri xtan ruchojmin chic ri' chi nic'ulie'.
66019008	Can xyo'x permiso cha ri xtan chi xuvak-ri' riq'uin tziak ri altíra sak y nich'ich'an, tziak ri b'anun cha lino fino. Y ri tziak re', xa jare' ri c'aslien choj ri quic'uan ri quiniman ri ruch'ab'al ri Dios.
66019009	Y ri ángel xu'ej chuva: Tatz'ib'aj: Can ja'al ca'quicuot ri xa'yox richin ri va'en ri xti'an chupan ri ruc'ulub'ic ri Alaj Oveja. Y ri ángel xu'ej je' chuva: Ri tzij ri xin'ej chava can ketzij, ruma ja ri Dios b'iyuon-pa.
66019010	Y inre' ja xixuquie-ka chukul rakan ri ángel chi niya' ruk'ij, pero jaja' xu'ej chuva: Man taya' nuk'ij inre'. Ja ri Dios taya' ruk'ij. Ruma inre' xa in ru-siervo ri Dios inche'l atre', y oj junan quiq'uin ri av-hermanos ri c'o ri ruch'ab'al ri Jesús pa cánima y niquitzijuoj je'. Ruma jun ri nu'ej ri ni'e'x cha ruma ri Dios, y jun ri nutzijuoj ri ruch'ab'al ri Jesús, xa jun mismo Espíritu ri niyo'n re' chica.
66019011	Y antok xintz'at chic, xintz'at chi ri chicaj jakal. Y xintz'at jun quiej sak rij y c'o Jun ch'acol chirij ri ni'e'x Choj y Ketzij cha, y pa ruchojmil nu'on juzgar y nu'on guerra quiq'uin ri itziel nca'tz'ato richin.
66019012	Ri nak'aroch can i-inche'l ruxak-k'ak'. Y pa rujaluon rucusan q'uiy coronas, y tz'ib'an jun b'i'aj ri man jun nib'ano entender, xa jo'c jaja'.
66019013	Ri rutziak ri rucusan c'o quic' chirij. Y ri rub'e' jaja': RI RUCH'AB'AL RI DIOS.
66019014	Y ri ejércitos richin ri chicaj i-b'anak riq'uin, quicusan tziak ri b'anun cha lino fino, ri can sak y asiada. Y quinojiel i-ch'acol chiquij quiej ri sak quij.
66019015	Y ri pa ruchi' jaja' ntiel-pa jun espada ri sima'j rutza'n, chi nca'rusoc ri vinak ri ic'o chupan ri naciones. Y jaja' ri xtib'ano gobernar ri vinak riq'uin poder y man xtujoyovaj ta quivach. Y xtu'on chica inche'l antok nixak' ri uva chi niyitz' chupan ri lugar inche'l pila. Quire' ri rayoval ri Dios ri xtuya' pa quive' ri vinak, ri Dios ri c'o nojiel poder pa ruk'a'.
66019016	Y chirij ri rutziak tz'ib'an jun b'i'aj, ri paro-el jub'a' ri ruch'iec. Y quire' nu'ej: REY PA QUIVE' QUINOJIEL RI REYES, Y AJAF PA QUIVE' QUINOJIEL RI AJAF.
66019017	Y xintz'at jun ángel pa'l choch ri k'ij. Ri ángel re' cof xu'ej chica ri chicop ri c'o quixic': Quixam-pa. Timalo-pa-ivi', ruma ri Dios nuya' jun nem va'en chiva.
66019018	Ri xtuya' ri Dios chiva chi ntitej, ja ri qui-cuerpo ri reyes, ri qui-cuerpo ri capitanes, y ri qui-cuerpo je' ri achi'a' ri altíra quichuk'a'; ri qui-cuerpo ri quiej y ri i-ch'acol chiquij; ri qui-cuerpo quinojiel vinak, esclavos o libres, chi ch'ute'k chi nima'k, xcha' ri ángel.
66019019	Y xintz'at chic ri bestia y xa'ntz'at ri reyes ri ic'o choch-ulief y ri qui-ejércitos. Y quimaluon-qui' chi niqui'an guerra riq'uin ri Jun ri ch'acol chirij ri quiej ri sak rij y riq'uin ri ru-ejército.
66019020	Y ri bestia xtz'am-el y quire' je' x'an-el cha ri falso profeta. Ri jun ache tz'akoy-tzij re', can xa'ru'on milagros choch ri bestia ri man jun b'ay i-tz'atuon. Y riq'uin re', xu'on maña chica ri vinak chi xquiya' quitzij chi xyo'x ri ru-marca chi'quivach o chiquik'a'. Y ri vinak re' can xquiya' je' ruk'ij ri ru-imagen ri bestia. Y rumare' ri bestia y ri falso profeta, quire' ic'as xa'c'ak-ka chupan ri k'ak' ri inche'l lago ri nic'at riq'uin azufre.
66019021	Y ri nic'aj chic vinak ri i-b'anak quiq'uin ri ica'ye' re', xa'quimisas quinojiel. Xa'quimisas riq'uin ri espada ri ntiel-pa pa ruchi' ri ch'acol chirij ri quiej sak rij. Y ri qui-cuerpo quinojiel ri xa'quimisas, ja ri chicop ri c'o quixic' ri xa'tijo quichin. Y xnuoj quipan riq'uin ri qui-cuerpo.
66020001	Y xintz'at jun ángel ri nika-pa chicaj y ruc'amun-pa ri llave richin ri jul ri man niq'uis ta rakan ri can k'aku'n rupan. Y ruc'amun-pa je' jun nem cadena (yariena) pa ruk'a'.
66020002	Ri ángel re' xutz'om ri dragón, ri ni'e'x diablo y Satanás cha, ri xuoc jun cumatz ojier can. Y xxim c'a el ruma ri ángel mil juna'.
66020003	Y xb'aruc'aka' chupan ri jul ri man niq'uis ta rakan ri can k'aku'n rupan, xutz'apij can y xu'on can sellar richin quire' man jun tijako. Quire' x'an can cha, chi quire' man chic xtu'on ta maña más chica ri vinak ri ic'o choch-ulief. Mil juna' xtitz'apie' c'a. Y antok xtitz'akat ri mil juna', xtitzokopes, pero xa jub'a' chic oc tiempo xtu'on.
66020004	Y xintz'at chi ic'o tronos, y ri i-tz'uyul chire' xyo'x autoridad pa quik'a' chi nca'qui'an juzgar ri vinak; xa'ntz'at je' qui-espíritu ri i-quiminak-el ruma xkupex quikul. Ijeje' xa'quimisas-el ruma xquitzijuoj ri xu'on ri Jesús y xquitzijuoj ri ruch'ab'al ri Dios. Quinojiel re', ja ri man xa'yo'n ta ruk'ij ri bestia y ri ru-imagen. Ni man xquiya' ta quitzij chi xyo'x ri ru-marca ri bestia chi'quivach ni chiquik'a'. Y ijeje' xa'c'astaj chic pa y junan xqui'an reinar riq'uin ri Cristo chupan ri mil juna'.
66020005	Y jare' ri quiminaki' ri xa'c'astaj-pa na'ay. Pero ri nic'aj chic quiminaki' man xa'c'astaj ta yan. Xa c'a xtz'akat-na ri mil juna', c'ajare' xca'c'astaj-pa.
66020006	Can santo c'a ri quic'aslien y can ja'al ca'quicuot ri xca'c'astaj-pa na'ay antok ri Dios xca'ruc'asuoj ri quiminaki', ruma ri ruca'n camic man xtitiquir ta chiquij. Ijeje' can xca'uoc sacerdotes richin ri Dios y ri Cristo. Y junan xtiqui'an reinar riq'uin ri Cristo chupan ri mil juna'.
66020007	Y antok xtitz'akat ri mil juna', ri Satanás xtalasas-pa chupan ri lugar ri pache' tz'apal-ve.
66020008	Y xtipa chic jun b'ay chi xtu'on maña chica ri vinak ri ic'o choch-ulief. Y xtu'on maña chica ri vinak aj-Gog y aj-Magog; can nca'rumol-el richin ri guerra. Y iq'uiy ri soldados ri xca'rumol chi xtiqui'an ri guerra, xa can i-inche'l ri sanaye' ri c'o chuchi' ri mar.
66020009	Ri vinak ri quimaluon-el-qui', quinojsan-el ri roch-ulief, y xa'jotie-el y xb'aquisururiej rij ri tanamet ri altíra nrajo' ri Dios ri pache' ic'o-ve ri quiniman ri ruch'ab'al ri Dios. Pero ri Dios xu'on chi xka-pa k'ak' pa quive' y xa'ruq'uis.
66020010	Y ri diablo ri xu'on maña chica quinojiel ri vinak re', xc'ak chupan ri k'ak' ri inche'l lago ri nic'at riq'uin azufre, ri pache' xa'c'ak-ve ri bestia, junan riq'uin ri falso profeta. Y chire' chupan ri k'ak' xtiqui'an sufrir chi pak'ij chi chak'a' richin nojiel tiempo.
66020011	Y xintz'at jun namalaj trono sak, y xintz'at je' ri tz'uyul chire'. Y ri rocaj y ri roch-ulief xa'numaj choch. Y man chic xa'litaj ta. Man xa'tz'atataj ta chic.
66020012	Y xa'ntz'at ri vinak ri i-quiminak-el, chi ch'ute'k chi nima'k i-pa'l-apa choch ri Dios. Y xa'jak ri libros, y xjak je' jun chic libro ri richin ri c'aslien. Quinojiel ri vinak re' xa'an juzgar riq'uin ri xa'qui'an ri choch-ulief, y can inche'l ri xa'qui'an, can quire' i-tz'ib'an chupan ri libros re'.
66020013	Ri mar xa'rujach quinojiel ri i-quiminak chupan, y ri camic y ri lugar quichin ri quiminaki' xa'quijach je'; y quinojiel xa'c'astaj-pa y xa'an juzgar. Y can inche'l xa'qui'an ri choch-ulief chiquijunal, can quire' xa'an juzgar.
66020014	Y ri camic y ri lugar quichin ri quiminaki', can junan c'a xa'c'ak chupan ri k'ak' ri inche'l lago. Y jare' ri castigo ri ni'e'x ruca'n camic cha.
66020015	Y can chupan je' ri k'ak' ri inche'l lago xa'c'ak quinojiel ri vinak ri man tz'ib'an ta quib'e' chupan ri libro richin ri c'aslien.
66021001	Y xintz'at jun c'ac'ac' rocaj y jun c'ac'ac' roch-ulief, ruma ri na'ay rocaj y ri na'ay roch-ulief xa'q'uis. Y ri mar manak chic je'.
66021002	Y inre' Juan xintz'at ri tanamet santa, ri c'ac'ac' Jerusalén. Xintz'at chi nika-pa chicaj; riq'uin ri Dios alanak-pa. Y can ja'al vakuon, can inche'l nu'on jun xtan antok nic'ulie'.
66021003	Y xinva'xaj jun ri nich'o-pa cof chicaj y nu'ej: Tatz'ata', vacame ri Dios chiquicajol ri vinak c'o-ve. Y ri vinak re' xca'uoc rutanamit, y jaja' ri Qui-Dios. Can junan xca'c'ujie'.
66021004	Y ri Dios xtisu'n ri ruya'l quinak'avach, ruma manak chic camic, ni ok'iej, ni jiluoj, ni k'axomal. Ruma nojiel ri xa'c'ujie' na'ay ya xa'k'ax.
66021005	Y ri Jun ri tz'uyul pa trono xu'ej: Inre' c'ac'ac' ri nca'n'an cha nojiel, xcha'. Y xu'ej je' chuva: Ca'tz'ib'aj ri tzij ri xca'n'ej chava, ruma can ketzij y otz chi nca'nimax.
66021006	Y xu'ej je' chuva: Nojiel ya xc'achoj. Y inre' ri Alfa y ri Omega, inre' ri na'ay y ri ruq'uisb'al. Y xa c'o ri nichakej ruchi', inre' xtinya' ruya' ri ntiel-pa chupan ri nacimiento ri niyo'n c'aslien, y ri ya' re' xa choj nisipaj.
66021007	Ri xca'ch'acuon, jare' ri xtiyo'x qui-herencia. Y inre' xquinuoc Qui-Dios, y ijeje' xca'uoc valc'ual.
66021008	Pero ri man nquinquinimaj ta, ri niquixi'ij-qui' niquik'asaj sufrimientos vuma inre', ri itziel nca'ntz'at ruma ri qui-pecados, ri nca'b'ano camic, ri man i-c'ulan ta ri niquicanuj-qui' chi niqui'an pecado, ri aj-itz, ri nca'yo'n quik'ij ri ídolos, y ri niquitz'ak tzij; can xca'nc'ak chupan ri k'ak' ri inche'l lago ri nic'at riq'uin azufre. Y jare' ri ruca'n camic.
66021009	Y jun chiquivach ri siete (vuku') ángeles ri quic'uan ri siete (vuku') copas ri nojnak riq'uin ri siete (vuku') ruq'uisb'al tak sufrimientos ri xka paro' ri roch-ulief, xpa viq'uin y xalch'o' chuva y xu'ej: Catam-pa, y xtinc'ut chavach ri xtan ri nic'ulie' riq'uin ri Alaj Oveja.
66021010	Y chupan ri jun inche'l achic' ri xin'an ruma ri ru-poder ri Espíritu Santo, ri ángel xiruc'uaj paro' jun nem juyu', y chire' xuc'ut chinoch ri santa tanamet Jerusalén ri richin ri Dios, ri nika-pa chicaj.
66021011	Y ri tanamet re' can nich'ich'an ruma rusakil ri Dios; can inche'l nich'ich'an ri jaspe, ri jun ab'aj altíra ja'al. Ri tanamet can inche'l vidrio nitz'iet.
66021012	Y chirij c'o jun muro nem y naj jatol chicaj y ruc'uan doce (cab'alajuj) puertas. Y nojiel ri puertas, ic'o jujun ángel. Y choch ri puertas re', i-tz'ib'an quib'e' ri doce (cab'alajuj) tanamet ri quichin ri doce (cab'alajuj) ruc'ajola' ri jun ache xub'inaj Israel.
66021013	Y ri puertas re'; oxe' c'o pache' ntiel-pa ri k'ij, oxe' c'o pache' nika-ka ri k'ij, oxe' c'o norte, y oxe' c'o sur.
66021014	Y ri acunak ri ru-cimiento ri muro re', doce (cab'alajuj) ab'aj y chiquij c'o quib'e' ri i-doce (cab'alajuj) ru-apóstoles ri Alaj Oveja.
66021015	Y ri ángel ri nich'o' chuva, ruc'uan jun inche'l aj ri b'anun cha oro chi nrataj ri tanamet Jerusalén, chi nca'rataj ri puertas y chi nrataj ri muro ri c'o chirij ri tanamet.
66021016	Ri tanamet Jerusalén cuadrado b'anun cha. Can junan ri caje' lados. Y xpa ri ángel xrataj ri tanamet cha ri inche'l aj, dos mil doscientos veinte kilómetros. Can quire' roch, can quire' je' ri rakan y can quire' je' jatol chicaj ri tanamet.
66021017	Y ri ángel xrataj ri jane' (jaro') jatol ri muro ri c'o chirij ri tanamet. Y ri muro jatol setenta y cinco metros chicaj. Ri ángel xucusaj ri medida ri inche'l niquicusaj ri vinak.
66021018	Y ri muro ri c'o chirij ri tanamet, can b'anun cha jun ab'aj ri altíra ja'al ri ni'e'x jaspe cha. Y ri tanamet re', cha oro puro b'anun-ve, y can inche'l vidrio ja'al ch'ajuon.
66021019	Y ri ru-cimiento ri muro can ja'al vakuon cha nojiel roch ab'aj ri can i-ja'al. Ri na'ay ab'aj, ja ri jaspe; ri ruca'n, zafiro; ri ruox, ágata; ri chi caje', esmeralda;
66021020	ri chi vu'uo', ónice; ri chi vaki', cornalina; ri siete (vuku'), crisólito; ri ocho (vakxaki'), berilo; ri nueve (b'ilijie'), topacio; ri diez (lajuj), crisopraso; ri once (julajuj), jacinto; y ri doce (cab'alajuj), ja ri amatista.
66021021	Y ri doce (cab'alajuj) puertas b'anun cha doce (cab'alajuj) perlas. Cada puerta xa b'anun cha jun perla. Ri nem b'ay richin ri tanamet, can cha oro puro b'anun-ve, y can inche'l vidrio nitz'iet.
66021022	Y inre' man jun templo xintz'at chupan, ruma ri Ajaf Dios ri c'o nojiel poder pa ruk'a' acunak ru-templo ri tanamet re', y quire' je' ri Alaj Oveja.
66021023	Ri tanamet re' man nic'atzin ta rusakil ri k'ij ni ri ic' cha, ruma ri nib'ano ri sakil cha, ja rusakil ri Dios y ri Alaj Oveja.
66021024	Y ri naciones ri i-colotajnak chic, can riq'uin ri rusakil ri tanamet xtiquitz'at quib'iey chi nca'in. Y ri reyes ri ic'o choch-ulief xtiquic'am-pa chupan ri tanamet, ri quib'ayomal ri b'anayuon chica chi c'o quik'ij.
66021025	Chire', man jun b'ay xca'tz'apes ri puertas pak'ij, ruma chire' manak chak'a'.
66021026	Ri quib'ayomal ri naciones ri b'anayuon chica chi c'o quik'ij, xca'c'uax-apa chupan ri tanamet.
66021027	Pero man jun kax tz'il xtuoc-oc chupan ri tanamet re', ni man jun je' vinak ri itziel ruc'aslien choch ri Dios, ni man jun ri nutz'ak tzij xtuoc. Jo'c ri c'o quib'e' tz'ib'an chupan ri libro richin ri c'aslien, ri ru-libro ri Alaj Oveja.
66022001	Y ri ángel ri c'uayuon vichin, xuc'ut jun río sak chinoch; ri ya' nuya' c'aslien. Ri río re' inche'l vidrio nitz'iet y nalax-pa ri pache' c'o-ve ri ru-trono ri Dios y ri Alaj Oveja.
66022002	Pa nic'aj ri nem b'ay richin ri tanamet, chire' nak'ax-ve ri río ri nuya' c'aslien. Y cala ca'ye' ruchi' ri río re' niq'uiy ri chie' ri niyo'n je' c'aslien, y doce (cab'alajuj) mul nuya' roch chupan jun juna'. Can ic'-ic' nuya' roch. Y ri ruxak ri chie' re' jare' ri cak'uon quinojiel naciones.
66022003	Y chire' man jun chic ri nika castigo paro'. Y chire' c'o-ve ri trono richin ri Dios y richin ri Alaj Oveja. Y quinojiel ri ru-siervos, xtiquiya' ruk'ij.
66022004	Y ijeje' xtiquitz'at roch jaja' chire'. Y xtiquic'uaj je' ri rub'e' chi'quivach.
66022005	Chire' chupan ri tanamet, manak xticok'a-ka. Y quinojiel ri ic'o chupan ri tanamet re', man jun xtic'atzin-ve rusakil jun lámpara chica, ni xtic'atzin ri k'ij. Ruma ja ri Dios ri Ajaf ri xtib'ano sakil quiq'uin. Y quinojiel xtiqui'an reinar richin nojiel tiempo.
66022006	Y ri ángel ri c'uayuon vichin xu'ej chuva: Ri tzij re' can i-ketzij y can otz chi nca'nimax. Ruma ja ri Ajaf Dios ri xyo'n ri tzij pa cánima ri profetas, y jaja' je' ri takayuon richin ri ru-ángel chi nu'ej chica ri ru-siervos, chirij ri kax ri ya xca'b'anataj.
66022007	Ri Jesucristo nu'ej: ¡Inre' ya nquipa chic! Quinojiel ri vinak ri nca'niman ri nu'ej ri Dios chupan va libro va, can ja'al ca'quicuot.
66022008	Y inre' Juan, can xinva'xaj y xintz'at nojiel re'. Y antok ya vaxan chic y nutz'atuon chic, ja xixuquie-ka chukul rakan ri ángel ri xuc'ut nojiel chinoch, chi niya' ruk'ij.
66022009	Pero ri ángel re' xu'ej chuva: Man taya' nuk'ij inre'. Inre' xa in jun ru-siervo ri Dios, junan aviq'uin atre' y quiq'uin ri nic'aj chic av-hermanos ri profetas, y quiq'uin je' ri nca'niman ri tzij ri i-tz'ib'an chupan va libro va. Can ja ri Dios taya' ruk'ij, xcha' chuva.
66022010	Y xu'ej je' chuva: Ri ruch'ab'al ri Dios ri tz'ib'an chupan ri jun libro va, man tavavaj. Can tatzijuoj. Ruma xa cierca chic c'o-ve ri k'ij antok xca'b'anataj nojiel re'.
66022011	Rumare' ri man choj ta ruc'aslien, tub'ana' ri nrajo' nu'on. Y ri tz'il ruc'aslien, can tub'ana' ri itziel nurayij. Y ri choj ruc'aslien, man tumalij nu'on ri otz. Y ri sak ruc'aslien, can quire' tub'ana-apa.
66022012	Ri Jesucristo nu'ej: Inre' cha'nin xquipa chic jun b'ay. Y c'o ruc'axiel nic'am-pa chica chiquijunal; y can inche'l ri xa'qui'an, can quire' je' ri ruc'axiel xtinya' chica.
66022013	Inre' ri Alfa y ri Omega, inre' ri nab'ayal y ri ruq'uisb'al. Y inre' inc'o antok maja' c'o ri roch-ulief, y xquic'ujie' más chakavach-apa.
66022014	Can ja'al ca'quicuot ri niquich'aj ri quitziak, ruma quire' rub'anun ri quic'aslien; ijeje' c'o quik'a' cha ri roch ri chie' ri niyo'n c'aslien, y chi nca'k'ax chupan ri puertas chi nca'uoc chupan ri c'ac'ac' tanamet.
66022015	Pero ri tz'e' man xca'uoc ta chupan ri tanamet. Y quire' je' ri aj-itz, ri man i-c'ulan ta ri niquicanuj-qui' chi niqui'an pecado, ri nca'b'ano camic, ri nca'yo'n quik'ij ri ídolos, y ri nika chiquivach niquitz'ak tzij.
66022016	Y inre' Jesús, nutakuon-el ri nu-ángel chi nu'ej nojiel re' chiquivach ri iglesias. Y inre' ri in rumáma can ri rey David. Y inre' can inche'l ri nem estrella (ch'umil) ri ja'al nich'ich'an mac'ajan yan.
66022017	Y ri Espíritu Santo y ri xtan ri nic'ulie' riq'uin ri Jesucristo, niqui'ej: Quixam-pa. Y ri nca'c'axan, can tiqui'ej je': Quixam-pa. Y ri chake'j ruchi' y nrajo' nipa, can tipa y tukumu' ri Ya' ri niyo'n c'aslien. Y ri Ya' re' xa nisipas.
66022018	Y ni'ej chica quinojiel ri nca'c'axan ri nu'ej ri Dios chupan va libro va: Xa c'o jun ri nuya' ruve' ri tzij ri c'o chupan, can quire' je' xti'an cha ri castigo ri xtuya' ri Dios paro' ri nib'ano quire'; can ja ri sufrimiento ri i-tz'ib'an chupan va libro va.
66022019	Y xa c'o jun ri nralasaj-el b'a' ri tzij va y nuc'ax rub'ixic ri nu'ej ri Dios chupan va libro va, ri Dios man xtuya' ta cha ri xtiyo'x chica ri tz'ib'an quib'e' chupan ri libro richin ri c'aslien, y man xtuya' ta je' lugar cha chi ntuoc chupan ri tanamet santa, ni man xtiyo'x ta cha ri utzulaj tak kax ri tz'ib'an chupan va libro va.
66022020	Y ri ni'e'n nojiel re', can nu'ej je': Can ketzij chi ya nquipa, nicha'. Y inre' Juan ni'ej: Amén. Catam-pa, Ajaf Jesús.
66022021	Ja ta ri ru-favor ri Kajaf Jesucristo tic'ujie' iviq'uin chi'ixvonojiel ri iniman ri ruch'ab'al. Amén.
