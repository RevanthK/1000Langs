40001001	A Jeeju-Kirisi sãa-kʋnbↄ nɩ a basɩmɛ ba na sɛb, wa nyↄw nɩ a Abʋraham wa ta nɩ a Davɩtɩ ɩ̃ cen na ta a Jeeju-Kirisi.
40001002	A Abʋraham dↄw na a Ɩjakɩ, a Ɩjakɩ mɩ dↄw a Jakↄb, a Jakↄb mɩ ɩraa ɩ̃ dↄw a Juda nɩ a ʋ yɛɛr,
40001003	a Juda mɩ lɛ dↄw a Farɛsɩ nɩ a Jara (a ba mã ɩ̃ dɩ a Tamaar), a Farɛsɩ mɩ dↄw a Ɛsɩrↄ̃, a Ɛsɩrↄ̃ mɩ ɩraa ɩ̃ dↄw a Aram,
40001004	a Aram mɩ lɛ dↄw a Aminadab, a Aminadab mɩ dↄw a Naasõ, a Naasõ mɩ ɩraa ɩ̃ dↄw a Salmↄ̃,
40001005	a Salmↄ̃ mɩ lɛ dↄw a Booji (a ʋ mã dɩ na a Arahab), a Booji mɩ dↄw a Obɛdɩ (a ʋ mã dɩ na a Uruti), a Obɛdɩ mɩ ɩraa ɩ̃ dↄw a Jɛsɩ,
40001006	a Jɛsɩ mɩ lɛ dↄw a jamana Davɩtɩ.A Davɩtɩ dↄw na a Salʋmↄ̃ (a ʋ mã ɩ̃ dãa ɩ a Uri pↄw),
40001007	a Salʋmↄ̃ mɩ dↄw a Orobom, a Orobom mɩ ɩraa ɩ̃ dↄw a Abiya, a Abiya mɩ lɛ dↄw a Asafi,
40001008	a Asafi mɩ dↄw a Jojafati, a Jojafati mɩ ɩraa ɩ̃ dↄw a Joram, a Joram mɩ lɛ dↄw a Ojaasi,
40001009	a Ojaasi mɩ dↄw a Jowatam, a Jowatam mɩ ɩraa ɩ̃ dↄw a Akaji, a Akaji mɩ lɛ dↄw a Ejekasi,
40001010	a Ejekasi mɩ dↄw a Manase, a Manase mɩ ɩraa ɩ̃ dↄw a Amↄ̃, a Amↄ̃ mɩ lɛ dↄw a Jojiya,
40001011	a Jojiya mɩ dↄw a Jekↄnya nɩ a ʋ yɛɛr a daar ʋlↄ ba na nyↄↄr a Ɩsɩrayɛl nɩbɛ cenʼɩ̃ a Babɩlↄ̃-tẽw.
40001012	A mɩnɛ ba na nyↄↄr a Ɩsɩrayɛl nɩbɛ cenʼɩ̃ a Babɩlↄ̃-tẽw baar, a Jɛkↄnya dↄw na a Salatɩɛl a be, a Salatɩɛl mɩ dↄw a Jorobabɛl,
40001013	a Jorobabɛl mɩ ɩraa ɩ̃ dↄw a Abudi, a Abudi mɩ lɛ dↄw a Elaakɩm, a Elaakɩm mɩ dↄw a Ajↄↄr,
40001014	a Ajↄↄr mɩ ɩraa ɩ̃ dↄw a Sadↄkɩ, a Sadↄkɩ mɩ lɛ dↄw a Akɩm, a Akɩm mɩ dↄw a Eludi,
40001015	a Eludi mɩ ɩraa ɩ̃ dↄw a Elajaar, a Elajaar mɩ lɛ dↄw a Matã, a Matã mɩ dↄw a Jakↄb,
40001016	a Jakↄb mɩ ɩraa ɩ̃ dↄw a Jojɛfʋ na ɩ a Maarɩɩ sɩrɛ, a Maarɩɩ ʋlↄ na dↄw a Jeeju ba na bʋↄlↄ a Kirisi.
40001017	A nↄhↄ̃ a sãa-kʋnbↄ tu-taa dãa na ɩ a pie-nʼanuu for bir, wa nyↄw nɩ a Abʋraham daar cenʼɩ̃ na ta a Davɩtɩ. Wa mɩ nyↄw nɩ a Davɩtɩ daar cenʼɩ̃ wa ta nɩ a Ɩsɩrayɛl nɩbɛ Babɩlↄ̃-tẽw cenfʋ daar mɩ lɛ ɩ a tu-taa gbɛɛ pie-nʼanuu for bir. Wa mɩ nyↄw nɩ a ʋna daarʼãa wa ta nɩ a Kirisi dↄwfʋ daar lɛ ɩ na a tu-taa gbɛɛ pie-nʼanuu for bir go.
40001018	Nyɛ a mɩnɛ a Jeeju-Kirisi dↄwfʋ ƴɛrɩ̃ na be. A ʋ mã Maarɩɩ nɩ a Jojɛfʋ dãa na ŋma a ba. Ɩ̃-cɛ a lɛ ba na ma kul taa sɛr wa, ba nyɛ ʋ na ʋ tɛrɛ a pʋↄ na yi a Naaŋmɩn Sɩɛ jie.
40001019	A ʋ baraa Jojɛfʋ ɩ na nɩ-dẽdẽ ɩ̃ ma bʋↄrↄ a ƴɛrɩ̃ ʋlↄ ʋ yi ƴↄ̃w a Maarɩɩ a vĩ wa, ala-ɩ̃-sↄ ʋ tɩɛrɛ a ʋ suur pʋↄ a mɩnɛ ba na ɩrɛ ɩ̃ ŋmara a ba ba ɩfʋ.
40001020	Ɩ̃ a mɩnɛ ʋ na cãa tɩɛrɛ a ala, a Naaŋmɩn sɩ-tʋnaa nyɩr ʋ na a jãasʋlɩ̃ pʋↄ ɩ̃ yel ʋ: “Davɩtɩ bie Jojɛfʋ! Taa jↄrↄ dãbɩ̃ɛ a Maarɩɩ kulfʋ ɩnɛ wa, a-na-ɩ a pʋↄ ʋ na tɛrɛ yi na a Naaŋmɩn Sɩɛ jie.
40001021	Ʋ na dↄw na dabile ɩ̃ a f̃ʋ pʋr ʋ a yuor Jeeju, a-na-ɩ a ʋlↄ nↄↄ faa a ʋ nɩbɛ a ba maal-faar pʋↄ.”
40001022	A ana yele a jaa ta na, a na ɩ a ala a Nɩ-kpɛ̃ɛ na dãa yel a ʋ ƴɛr-hiere nʋↄr pʋↄ. Ʋ dãa na yel:
40001023	“Pↄsa-bile na tɛrɛ na a pʋↄ dↄw a dabile a ba pʋr ʋ a yuor, Emanʋwɛl.” A lɛ yelʼã, áa Naaŋmɩn be nɩ sɩ na.
40001024	A mɩnɛ a Jojɛfʋ na jaw, ʋ sↄw na a ala a Nɩ-kpɛ̃ɛ sɩ-tʋnaa na yel ʋ, ɩ̃ taw a ʋ baraa kulʼɩ̃ a ʋ yir,
40001025	ɩ̃-cɛ baa gã taa wa, wa ta nɩ a lɛ ʋ na dↄw a bie baar. Ɩ̃ a Jojɛfʋ pʋrʼã a bie yuor a Jeeju.
40002001	Ba dↄw na a Jeeju a Bɛtɩlɛm na be a Jude wɩɛr. A ʋna daarʼãa a Ɛrↄdɩ ɩ̃ dãa ɩ a jamana. A ɩ na fɩ̃ɩ a bↄ̃bↄↄnbↄ na ma Ꞌwuoro a ŋmarbie yi na a tẽw parɩ̃ ɩ̃ wɩ a Jerujalɛm-tẽw pʋↄ
40002002	ɩ̃ sooro: “Nyɩnɛ ba dↄw a bibile ʋlↄ na ɩ a Jufisɩ jamana? A-na-ɩ sɩ nyɛ na a ʋ ŋmarbir a tẽw parɩ̃ ɩ̃ wa bʋↄrↄ sɩ puor ʋ.”
40002003	A lɛ a jamana Ɛrↄdɩ na wõ a ƴɛrɩ̃ ʋlↄ, a dama ʋ na nɩ a Jerujalɛm tẽ-deme ba jaa,
40002004	ʋ bʋↄl a Naaŋmɩn yir baar-lo-nɩ-bɛrɛ, nɩ a ƴɛr-kpɛn-bↄↄnbↄ kpaarɩ̃ taa ɩ̃ soor ba: “Nyɩnɛ ba dↄw a Kirisi?”
40002005	A ba yel ʋ: “A Bɛtɩlɛm na be a Jude wɩɛr pʋↄ ʋ. A-na-ɩ a yelʼã a ƴɛr-hiere sɛbɛ pʋↄ:
40002006	ʻA fʋ̃ʋ Jude Bɛtɩlɛm, faa nyɩrɩ̃ pab a Jude nɩ-bɛrɛ jie wa, a-na-ɩ a fʋ pʋↄ a ni-diere nↄↄ yi ɩ̃ ɩrɛɛ a dↄ-cɩɩnaa a ɩ̃ nɩbɛ Ɩsɩrayɛl jie.ʼ ”
40002007	A Ɛrↄdɩ sↄↄlɩ̃ na bʋↄl a bↄ̃bↄↄnbↄ bala ɩ̃ soor ba a ba miil ʋ a bibir ʋlↄ a ŋmarbir na nyɩr ba.
40002008	ɩ̃ ʋ tʋ̃ ba na a ba cen a Bɛtɩlɛm ɩ̃ yel: “Nyɩ́ cen na bↄ̃w Ꞌwuor bↄ̃w a jie ʋlↄ a bibile na be. A nyɩmɩ wa nyɛ ʋ, nyɩ́ wa yel ma ɩ̃ mɩ cen na puor ʋ.”
40002009	A lɛ ba na cɛl a jamana ƴɛrɩ̃ baar, ba cenʼã. Ɩ̃ a lɛ ba na cere, ba nyɛ na a ŋmarbir ʋlↄ na yi a tẽw parɩ̃ ʋ be a ba nii-sↄw cere. A ŋmarbir cenʼã lɛɛ na ta a jie ʋlↄ a bibile na be ɩ̃ ɩraa a ʋ ju-sↄ̃w.
40002010	A lɛ ba na nyɛ a ŋmarbir, nʋ̃ↄ kpɛ̃ɛ nyↄw ba na a ba cɩlɛ.
40002011	Ba kpɛ na a yir pʋↄ na nyɛ a bibile ɩ̃ lo gburĩ a dume puor ʋ, ɩ̃ yuo a ba wʋʋr ir a ba bom-pↄrsɩ kʋ ʋ. Ba kʋ ʋ na a sɛlmɛ, nɩ a tɩ̃ɩ-nyu-vɩlaa, nɩ a tɩ̃ɩ ʋlↄ ba na bʋↄlↄ a mɩɩr.
40002012	A Naaŋmɩn yel ba na a jãasʋlɩ̃ pʋↄ, a ba taa lɛ lɩɛb cen a Ɛrↄdɩ sɛ̃ wa, ala-ɩ̃-sↄ a ba de a sↄr kpee kul a ba tẽw.
40002013	A lɛ ba na lɩɛb kul baar, a Nɩ-kpɛ̃ɛ sɩ-tʋnaa nyɩrʼã a Jojɛfʋ a jãasʋlɩ̃ pʋↄ ɩ̃ yel ʋ: “Ir de a bibile nɩ a ʋ mã jↄ cenʼɩ̃ a Ejibti-tẽw na fʋ jɛ a be wa ta nɩ a daar ʋlↄ ɩ̃ na ƴↄ̃w fʋ, a-na-ɩ a Ɛrↄdɩ nↄↄ bʋↄrↄ na ʋ kú a bibile.”
40002014	Ala-ɩ̃-sↄ a Jojɛfʋ irʼã a tɩsↄw de a bibile nɩ a ʋ mã cere nɩ a Ejibti-tẽw,
40002015	a ba be a be wa ta nɩ a Ɛrↄdɩ kũu daar. A lɛ a ta, a na ɩ a ala a Nɩ-kpɛ̃ɛ na dãa yel a ʋ ƴɛr-hiere nʋↄr pʋↄ: “Ɩ̃ bʋↄlʼã a ɩ̃ bi-daba ʋ yi a Ejibti-tẽw pʋↄ.”
40002016	A mɩnɛ a Ɛrↄdɩ na nyɛ bↄ̃w ka a bana bↄ̃bↄↄnbↄ na yi a tẽw parɩ̃ wa, a ba bɛlɩ̃ ʋ na, ʋ nyɛ na suur yaw. Ʋ ƴↄ̃w na a ba kú a da-bil ba na dↄwrↄ ba jaa, wa ta nɩ a bala na pↄw a yomo ayi, a Bɛtɩlɛm nɩ a ten ala na be a ʋ lõbobo pʋʋr. Ʋ maalʼã a ala tu nɩ a mɩnɛ ʋ na dãa wõ a saanba jie a ŋmarbir nyɩrfʋ daar.
40002017	Ɩ̃ a lɛ a maal a ɩ a mɩnɛ a ƴɛr-hiere Jeremi ƴɛrɩ̃ na dãa yel:
40002018	“Ba wõ na a kↄkɩr na wuure a Arama-tẽw pʋↄ sↄrↄ nɩ a kõ-yelbie kono nɩ yaw.A Arasɛl kono a ʋ bibiir ɩnɛ, a ba ma ƴɛw ʋ ʋ jaar, a-na-ɩ a ʋ bibiir ma cãa be wa.”
40002019	A lɛ a Ɛrↄdɩ na kpi baar, a Jojɛfʋ nyɛ na a Nɩ-kpɛ̃ɛ sɩ-tʋnaa a jãasʋlɩ̃ pʋↄ a Ejibti-tẽw pʋↄ. A sɩ-tʋnaa yel ʋ:
40002020	“Ir de a bibile nɩ a ʋ mã na fʋ lɛ lɩɛb kulʼɩ̃ a Ɩsɩrayɛl-tẽw pʋↄ, a-na-ɩ a bala na dãa bʋↄrↄ ba kú a bibile, ba kpi na.”
40002021	A Jojɛfʋ irʼã a lɛ, de a bibile nɩ a ʋ mã, lɩɛb kulʼɩ̃ a Ɩsɩrayɛl-tẽw pʋↄ.
40002022	Ɩ̃-cɛ a mɩnɛ ʋ na wõ a Akɛlaasɩ na de a ʋ sãa Ɛrↄdɩ jɩnaafʋ jie ɩ a jamana a Jude-tẽw pʋↄ, dãbɩ̃ɛ nyↄw ʋ na a be kpɛfʋ. Ɩ̃ a lɛ ʋ na dãa wõ a ƴɛr-manaa a jãasʋlɩ̃ pʋↄ, a Galile-tẽw wɩɛr ʋ cen naa ʋ jɛ a tẽw ʋlↄ ba na bʋↄlↄ a Najarɛtɩ.
40002023	A maalʼã a lɛ a mɩnɛ a ƴɛr-hierbe ƴɛrɩ̃ na ɩrɛɛ a sɩrɛ: “Ba na bʋↄlↄ ʋ na a Najarɛtɩ nɩrɛ.”
40003001	A ʋna daarʼãa pʋↄ a Jã-Batii cenʼã a Jude wɛkar pʋↄ ɩ̃ nyↄw a Naaŋmɩn ƴɛrɩ̃ ɩ̃ ƴɛrɛ yele nɩ:
40003002	“Nyɩ́ lɩɛb a nyɩ yɛ̃, a-na-ɩ a saa juu fãw daar pɩɛlɛ na.”
40003003	A Jã ɩ na a ʋlↄ a ƴɛr-hiere Ejayi na dãa ƴɛrɛ a ʋ ƴɛrɩ̃sɩ pʋʋr a mɩnɛ ʋ na ma dãa yele: “Ba wõ na a nɩrɛ kↄkɩr na hiere a wɛkar pʋↄ yele: Nyɩ́ gbɛɛrɩ̃ a sↄr a Nɩ-kpɛ̃ɛ ɩnɛ, ɩ̃ mɩ maal a ʋ sↄɛ a tor.”
40003004	A Jã ʋlↄ su na a nyʋↄmɩ kↄbↄ kparʋ, ɩ̃ mɩ sɛ a gan cẽcen a sɩɛ pʋↄ; a sãsobo nɩ a sɩɩr ʋ dãa dɩrɛ.
40003005	-
40003006	A Jerujalɛm tẽ-deme nɩ a Jude wɩɛr ʋ jaa nɩbɛ nɩ a Jʋrdɛ̃ man nʋↄr ten deme jaa cere na a ʋ sɛ̃ caala a ba maal-faar, ɩ̃ a Jã mʋrↄ ba a kʋ̃ↄ a Jʋrdɛ̃ manɩ̃.
40003007	A mɩnɛ a Jã na nyɛ a Farɩsɩ nɩbɛ nɩ a Saduse nɩbɛ a ba wɩɛrɛ yaw a kʋ̃ↄ mʋrfʋ ɩnɛ a ʋ sɛ̃, ʋ yel ba na: “Nyɩna waab bibiirʼãa! Ala jaan nyɩ a nyɩ sɛw na na jↄ cɩ̃ɛ a Naaŋmɩn suur na pɩɛlɛ?
40003008	Nyɩ́ ɩ a nyɩ maal-bie a miile áa nyɩ yɛ̃ lɩɛbʼã.
40003009	A tɩɛrɩ̃sɩ nyɩ na tɛrɛ a nyɩ pʋʋr, áa Abʋraham ɩ na a nyɩ sãa-kʋmↄ, ma sɛw nyɩ wa. Ɩ̃-cɛ ɩ̃ yel nyɩ na, a kubie asɩmɛ nyɩ na nyɛ, a Naaŋmɩn na tʋↄ na lɩɛb ba a ba ɩ a Abʋraham bibiir.
40003010	Ba gↄrʼã ƴↄ̃w a kpãakpo a tɩɩr nyɩbɛ pʋʋr. A tɩɛ lɛ na ma wↄnↄ a wↄ̃-vɛlɛ wa, ba na ŋmaa ʋ na lↄb ƴↄ̃w a vũu pʋↄ.
40003011	A maa, kʋ̃ↄ tɛw ɩ̃ mʋrↄ nyɩ, na miile a nyɩ yɛ̃-lɩɛbfʋ, ɩ̃-cɛ nɩrɛ be na be na waara a ɩ̃ puo-sↄw na gãw ma, a maa mɩ sɛw na sɩɩr a ʋ nafaba wa. A ʋlↄ, ʋ nↄↄ mʋr nyɩ na a Naaŋmɩn Sɩɛ pʋↄ nɩ a vũu pʋↄ.
40003012	Ʋ tɛrɛ na a ci-ŋme-daa a nuu pʋↄ ʋ na ŋmeere nɩ a ci, ɩ̃ yɛlɛ diere a ci ƴↄnↄ a boor pʋↄ, ɩ̃ cɩɛrɛ a ure ƴↄnↄ a vũu ʋlↄ pʋↄ na ma tɛrɛ a kpiiufʋ wa.”
40003013	A daar ʋlↄ pʋↄ, a Jeeju yi na a Galile ɩ̃ cen a Jʋrdɛ̃ manɩ̃ a Jã sɛ̃ a kʋ̃ↄ mʋrfʋ ɩnɛ.
40003014	A Jã ma bʋↄrↄ ʋ sↄw wa, ɩ̃ yel ʋ: “Maa ɩ̃ sɛw a fʋ na mʋr ma a kʋ̃ↄ pʋↄ, ɩ̃-cɛ a fʋ lɛ waara a ɩ̃ sɛ̃?”
40003015	A Jeeju yel ʋ: “Bar a sɩ maal a lɛ a ƴɛ̃ƴɛrɩ̃, a-na-ɩ lɛ sɩ na maal a tʋmↄ a jaa a Naaŋmɩn na bʋↄrↄ sɩ maal,” ɩ̃ a Jã pãa sↄw.
40003016	A lɛ ʋ na mʋr a Jeeju a kʋ̃ↄ pʋↄ baar ʋ yi na a kʋ̃ↄmɩ, ɩ̃ a jie naan a saꞋlon yuo na a ʋ ɩnɛ, ʋ nyɛ a Naaŋmɩn Sɩɛ ʋ wↄ̃ taa nɩ a ŋmam ʋ suure waara a ʋ sɛ̃.
40003017	Ɩ̃ ba wõ na a kↄkɩr na yi a saa juu ɩ̃ yel: “A naa ɩ a ɩ̃ Bi-nʋnaa na kpɛ ma a nyãa.”
40004001	A ala ɩ̃ baar, a Naaŋmɩn Sɩɛ tↄw na a Jeeju kpɛ nɩ a wɛkar pʋↄ a Satã na bɩɩr ʋ.
40004002	Ɩ̃ a mɩnɛ ʋ na lũ a nʋↄr a bibie lɩjaayi, a kↄ̃ nyↄw ʋ na.
40004003	A Bɩbɩɩrɛ wɩ na a ʋ sɛ̃ ɩ̃ yel ʋ: “A ala ɩ fʋ ɩ na a Naaŋmɩn Bie, yel a kubie na a ba lɩɛb ɩ a dɩb.”
40004004	A Jeeju yel ʋ: “A yelʼã a Naaŋmɩn Sɛbɛ pʋↄ: ʻAa ɩ a dɩb tɛw na baa a nɩrɛ wa, ɩ̃-cɛ a ƴɛrɩ̃sɩ a jaa na yire a Naaŋmɩn nʋↄr pʋↄ, ala a nɩrɛ na baa nɩ.ʼ ”
40004005	Ɩ̃ a Satã taw na a Jeeju cenʼɩ̃ a Jerujalɛm na ɩ a ba tẽ-son, ɩ̃ ɩ ʋ do ɩraa a Naaŋmɩn puor-yir kpɛ̃ɛ ju-sↄ̃w
40004006	ɩ̃ ʋ yel ʋ: “A ala ɩ fʋ ɩ na a Naaŋmɩn Bie, aw lo a tene, a-na-ɩ a yelʼã a Naaŋmɩn Sɛbɛ pʋↄ: ʻA Naaŋmɩn na kʋ na a sɩ-tʋnɩsɩ a ƴɛrɩ̃ a fʋ ɩnɛ, a ba cↄw fʋ nɩ a ba nur a mɩnɛ fʋ kↄ̃ wa ŋme gbɛr wa.ʼ ”
40004007	A Jeeju yel ʋ: “A lɛ yelʼã a Naaŋmɩn Sɛbɛ pʋↄ: ʻTaa bɩɩrɛ a Nɩ-kpɛ̃ɛ na ɩ a fʋ Naaŋmɩn wa.ʼ ”
40004008	A Satã lɛ taw na a Jeeju do nɩ a tã-kpɛ̃ɛ juu na miil ʋ a ten ten a jaa nɩ a ba yo-yifʋ yele
40004009	ɩ̃ yel ʋ: “A fʋ̃ʋ gburĩ a dume ɩ̃ puor ma, ɩ̃ na kʋ fʋ na a ana yele a jaa.”
40004010	A Jeeju yel ʋ: “Satã, cen be ɩ̃ cɛ ma! A-na-ɩ a yelʼã a Naaŋmɩn Sɛbɛ pʋↄ: ʻA Nɩ-kpɛ̃ɛ na ɩ a fʋ Naaŋmɩn, ʋlↄ fʋ na puoro, ɩ̃ a ʋlↄ tʋn tɛw fʋ na mɩ tʋnↄ.ʼ ”
40004011	A lɛ, a Satã bar ʋ na ɩ̃ a sɩ-tʋnɩsɩ wɩ sũono ʋ.
40004012	A lɛ a Jeeju na wõ a ba nyↄw a Jã ƴↄ̃w a kasu pʋↄ, ʋ lɛ lɩɛbʼã cen a Galile.
40004013	A mɩnɛ ʋ na yi a Najarɛtɩ-tẽw, ʋ cenʼã na jɛ a Kapɛɛnam-tẽw na be a man nʋↄr, a Jabʋlↄ̃ nɩ a Nɛbtalɩ wɩɛr.
40004014	A ta na a lɛ, a na ɩ a ƴɛr-hiere Ejayi ƴɛrɩ̃ na dãa yel:
40004015	“A Jabʋlↄ̃ nɩ a Nɛbtalɩ wɛɛ na be a man sↄɛ pʋʋr a Jʋrdɛ̃ man gaan, a Galile ʋlↄ na ɩ a nɩ-bʋlsɩ tẽw,
40004016	a bana nɩbɛ naa na dãa jɛ a libe pʋↄ nyɛ na a cãa kpɛ̃ɛ; a bala na mɩ dãa jɛ a kũu nʋↄr libe pʋↄ, mɩ nyɛ na a cãa ʋ pur caarɩ̃ ba.”
40004017	Wa nyↄw nɩ a daar ʋlↄ pʋↄ a Jeeju hiere na yele nɩ: “Nyɩ́ lɩɛb a nyɩ yɛ̃, a-na-ɩ a saa juu fãw pɩɛlʼã.”
40004018	A mɩnɛ a Jeeju na lara a Galile man gbẽgbere, ʋ nyɛ na a yɛɛr ayi, a Sɩmↄ̃ ʋlↄ na mɩ dɩ a Pɩɛr nɩ a Ádire, a ba bɛrɛ a jɩmɛ a manɩ̃ a-na-ɩ jɩ̃-nyↄↄrbↄ ba ɩ.
40004019	A Jeeju yel ba: “Nyɩ́ wa tuure ma, ɩ̃ ɩ̃ na lɩɛb nyɩ na a nyɩ na bʋↄrↄ a nɩbɛ kʋrↄ ma a jɩ̃-bɛrɛ kaarɩ̃.”
40004020	A jie naan ba barʼã a ba jʋʋr ɩ̃ tuure ʋ.
40004021	Ɩ̃ a lɛ ʋ na po a nii-sↄw, ʋ nyɛ na yɛɛr ayi go na ɩ a Jakɩ nɩ a Jã na ɩ a Jebede bi-dabsɩ, a ba be taa nɩ a ba sãa a gbor pʋↄ cↄↄrↄ a ba jʋʋr, ʋ mɩ bʋↄl ba.
40004022	Ɩ̃ a jie naan ba barʼã a ba sãa nɩ a gbor ɩ̃ tuure ʋ.
40004023	A Jeeju yʋↄrↄ na a Galile-tẽw ʋ jaa jaana a Jufisɩ a ba puorfʋ yie pʋʋr, hiere nɩ a saa juu fãw ƴɛr-son, kpaara nɩ a wʋlɩ̃-bʋrↄ bʋrↄ deme.
40004024	A ʋ yuor yɛrʼã pↄw a Sɩrɩ-tẽw ʋ jaa, a nɩbɛ wɩɛrɛ nɩ a bala ba jaa na tɛrɛ a wʋlɩ̃-bʋrↄ bʋrↄ, a bala na nyɛrɛ a hʋʋr, a kↄ̃tↄn-irbe, a ŋme-kpar deme, nɩ a bala na sãw a ɩ̃gana, ʋ kpaara ba.
40004025	A nɩ-yayaw yi na a Galile, a Ten-Pie tẽ-daa, a Jerujalɛm, a Jude, nɩ a Jʋrdɛ̃ man gaan ɩ̃ wa tuure ʋ.
40005001	A mɩnɛ a Jeeju na nyɛ a bana nɩ-yaw a ba tuure ʋ, ʋ do na a tãw juu jɛ, a ʋ par-tuurbe wɩ a ʋ sɛ̃,
40005002	ʋ nyↄw a jaanfʋ ɩ̃ jaana ba, yele nɩ:
40005003	“Nʋ̃ↄ ma be na a bala jie na tɛrɛ a nãw a sɩɛ pʋↄ, a-na-ɩ bala sↄ a saa juu fãw.
40005004	Nʋ̃ↄ ma be na a bala jie a sube na sãw, a-na-ɩ a Naaŋmɩn nↄↄ ƴɛw ba na.
40005005	Nʋ̃ↄ ma be na a bala jie na tɛrɛ a su-ɓaara, a-na-ɩ bala wa sↄrɛɛ a tẽw.
40005006	Nʋ̃ↄ ma be na a bala jie na nyɩrɩ̃ bʋↄrↄ a torfʋ a kↄ̃ nɩ a kʋ̃ↄ-nyuur kaarɩ̃, a-na-ɩ ba nↄↄ pↄw ʋ na.
40005007	Nʋ̃ↄ ma be na a bala jie na tɛrɛ a nã-bↄ̃wfʋ a-na-ɩ a Naaŋmɩn nↄↄ mɩ bↄ̃w na a ba nãw.
40005008	Nʋ̃ↄ ma be na a bala jie na tɛrɛ a su-pɩlaa, a-na-ɩ ba nↄↄ nyɛ na a Naaŋmɩn.
40005009	Nʋ̃ↄ ma be na a bala jie na bʋↄrↄ a nɩbɛ pɩɛnfʋ, a-na-ɩ a Naaŋmɩn nↄↄ bʋↄl ba na a ʋ bibiir.
40005010	Nʋ̃ↄ ma be na a bala jie ba na hʋↄlↄ a torfʋ ɩnɛ, a-na-ɩ bala sↄ a saa juu fãw.
40005011	“A na ɩ nyɩ na nʋ̃ↄ a lɛ ba nↄↄ tʋrↄ nyɩ, ɩ̃ hʋↄlↄ nyɩ, ɩ̃ mɩ ŋmara a jir-kara ƴↄnↄ nyɩ a ɩ̃ ɩnɛ.
40005012	Nyɩ́ tɛrɛ nʋ̃ↄ cɩlɛ nɩ, a-na-ɩ a nyɩ yar nↄↄ bɛrmɛ na a saa juu. Nyɩ bↄ̃w na ka a lɛ ba mɩ dãa hʋↄl a Naaŋmɩn ƴɛr-hierbe na dãa de nyɩ a nĩe.
40005013	“Nyɩmɩ ɩ a nasõ a tẽw pʋↄ deme jie, ɩ̃-cɛ a nasõ tomofʋ wa baar, bõ a nɩrɛ na nyɛ ƴↄ̃w ʋ ʋ lɛ tomo? ꞋWaa lɛ ɩ bom go wa. Ba na de ʋ na lↄb bar, a ba nɛbɛ nɩ gbɛɛ.
40005014	“Nyɩmɩ ɩ a cãa a tẽw pʋↄ deme jie. A tẽw na be a tãw juu ma tʋↄrↄ sↄↄlↄ wa.
40005015	Nɩrɛ ma ƴↄnↄ a lãpa a vũu, ɩ̃ lɛ diere pↄwrↄ a lakpow pʋↄ wa, ɩ̃-cɛ a gbẽgbere juu ʋ na dↄↄl ʋ, ʋ caara a nɩbɛ jaa na be a yir pʋↄ.
40005016	A lɛ ʋ mɩ, a sɛw na a nyɩ na ɩ a nyɩ cãa ʋ caara a nɩbɛ nii-sↄw, a mɩnɛ a ba na tʋↄ nyɛ a nyɩ tʋ̃-sono, ɩ̃ kʋrↄ a nyɩ Sãa na be a saa juu a ju-kpɛ̃ɛ.
40005017	“Nyɩ taa tɩɛr beeka ɩ̃ wa na a Mowisi ƴɛr-kpɛn sãwfʋ ɩnɛ wa, mɩɩ a ƴɛr-hierbe ƴɛrɩ̃sɩ sãwfʋ ɩnɛ wa. Maa wa a ana ƴɛrɩ̃sɩ sãwfʋ ɩnɛ wa, ɩ̃-cɛ ɩ̃ wa na a mɩnɛ ɩ̃ na tʋↄ maal a jaa baar.
40005018	Yel-mɩ̃ɛ ɩ̃ yele nyɩ, a lɛdaar a saꞋlon nɩ a tẽw na ma tↄl sɛr wa, a sɛb-bir ŋmãa mɩɩ a sɛb-bir pabaa na be a Naaŋmɩn ƴɛr-kpɛn pʋↄ ma tʋↄrↄ ire bara wa. A jaa na maalʼã wa baar.
40005019	Ala-ɩ̃-sↄ a nɩrɛ ʋlↄ na jaar a ƴɛr-kpɛ̃w kãw, a ala saarɩ̃ ɩ a ƴɛr-bir bile ʋ, ɩ̃ mɩ miile a nɩbɛ a ba maala a ʋ kaarɩ̃, a ʋna nɩrɛ naa na nyɩrɩ̃ na pab a saa juu fãw pʋↄ. Ɩ̃-cɛ a nɩrɛ ʋlↄ na sↄw ɩ̃ mɩ miile a nɩbɛ a ba maala a lɛ, a ʋna nɩrɛ naa na nyɩrɩ̃ na ɩ kpɛ̃ɛ a saa juu fãw pʋↄ.
40005020	Ɩ̃-cɛ ɩ̃ yele nyɩ na, a nyɩmɩ ma ɩ dẽdẽ a Naaŋmɩn ƴɛrɩ̃ jↄfʋ pʋↄ gãw a ƴɛr-kpɛn-bↄↄnbↄ nɩ a Farɩsɩ nɩbɛ wa, nyaa tʋↄrↄ kpɛɛrɛ a saa juu fãw pʋↄ wa.
40005021	“Nyɩ wõ na a mɩnɛ ba na dãa yel kʋ a korĩ-cɛ deme, a ba taa kúrↄ nɩrɛ wa. Áa nɩrɛ wa kú nɩrɛ, a ba na cenʼɩ̃ ʋ na a ƴɛr-guoro jie.
40005022	Ɩ̃-cɛ a maa, ɩ̃ yele nyɩ na, a nɩrɛ lɛ na nyɛrɛ a suur ƴↄnↄ a ʋ yɛbɛ, ba na mɩ cenʼɩ̃ ʋ na a ƴɛr-guoro jie. Ɩ̃ a ʋlↄ na yel a ʋ yɛbɛ á dãbol, ba na cenʼɩ̃ ʋ na a ƴɛr-guor-nɩ-bɛrɛ nii-sↄw, ɩ̃ a ʋlↄ na yel a ʋ yɛbɛ á ʋ yaara na, ʋ na tʋↄ na kpɛ a wɛfʋ vũu pʋↄ.
40005023	A fʋ̃ʋ tɛrɛ a bom bʋↄrↄ fʋ kʋ a Naaŋmɩn, ɩ̃ wa tɩɛr yuo be a baar lofʋ jie a fʋ yɛbɛ na tɛrɛ nɩ fʋ a ƴɛrɩ̃,
40005024	bar a bom ʋlↄ a be a baar lofʋ jie, ɩ̃ cen na cↄↄrɩ̃ a ʋna ƴɛrɩ̃ nɩ a fʋ yɛbɛ baar, ɩ̃ pãa lɛ wa de a fʋ bom kʋ a Naaŋmɩn.
40005025	“A ala ɩ a nɩrɛ tɛrɛ nɩ fʋ na ƴɛrɩ̃ a ʋ bom fʋ na sãw ɩnɛ, ɩ̃ cere nɩ fʋ a ƴɛr-guoro jie, ɓaalɩ̃ ʋ fↄfↄw a lɛ nyɩ na cãa a sↄr pʋↄ cere, a-na-ɩ a ʋlↄ ta nɩ fʋ a be, ʋ na ƴↄ̃w fʋ na a ƴɛr-guoro nuumɩ ʋ de fʋ kʋ a parsãde ʋ ƴↄ̃w fʋ a kasu pʋↄ.
40005026	Yel-mɩ̃ɛ ɩ̃ yele fʋ, faa yire a be ɩ̃-cɛ a ala ma ɩ fʋ ya na a fʋ san a jaa wa.
40005027	“Nyɩ wõ na a mɩnɛ ba na dãa yel a nɩrɛ ʋ taa wa gana nɩ a ʋ tↄ sʋbↄ pↄw wa,
40005028	Ɩ̃-cɛ a maa, ɩ̃ yele nyɩ na, a nɩrɛ lɛ na Ꞌwuoro a pↄw a Ꞌwuor-fãa, ʋ gↄrʼã gã nɩ ʋ a ʋ suur pʋↄ.
40005029	A ala ɩ a fʋ dʋrɩ̃ mimir ɩ̃ ƴↄnↄ fʋ a fãa pʋↄ, ir ʋ lↄb bar, a-na-ɩ a sa na a fʋ ɩ̃gan ji-bõ-ƴen na bↄr gãw a fʋ ɩ̃gan ʋ jaa ba na diere lↄbↄ ƴↄnↄ a vũu pʋↄ.
40005030	A ala mɩ ɩ a fʋ dʋrɩ̃ nuu wa mɩ ƴↄnↄ fʋ a fãa pʋↄ, fú ŋmaa ʋ lↄb bar, a-na-ɩ a sa na a fʋ ɩ̃gan jie kãw na bↄr, gãw a fʋ ɩ̃gan ʋ jaa na kpɛɛrɛ a vũu pʋↄ.
40005031	“Ba mɩ dãa na yel, aa nɩrɛ wa diwre a ʋ pↄw bara, ú kʋ ʋ a barfʋ sɛbɛ.
40005032	Ɩ̃-cɛ a mãa, ɩ̃ yele nyɩ na, a ʋlↄ na diwre a ʋ pↄw bara ɩ̃-cɛ a pↄw ʋlↄ ma dãa maala a burbur wa, ʋ ƴↄ̃w ʋ na a dab-kpee ganɩfʋ pʋↄ, ɩ̃ a daba ʋlↄ na kule a ʋna pↄw naa na mɩ maalʼã a ʋna fãa.
40005033	“Nyɩ mɩ wõ na a mɩnɛ ba na dãa yel kʋ a korĩ-cɛ deme: ʻTaa mↄ̃wnↄ a fʋ pʋlɩ̃fʋ bom wa. Maal kʋ a Naaŋmɩn a ala fʋ na dãa pↄ nɩ ʋ.ʼ
40005034	Ɩ̃-cɛ a maa, ɩ̃ yele nyɩ na, nyɩ taa wa pↄrↄ fɩ̃ɩ wa. A ala ɩ a saa juu ʋ mɩɩ, taa pↄrↄ nɩ ʋ wa, a-na-ɩ a Naaŋmɩn jaajie ʋ.
40005035	A tẽw ʋ mɩɩ, taa mɩ pↄrↄ nɩ ʋ wa, a-na-ɩ a Naaŋmɩn gbɛɛ dↄↄlfʋ jie ʋ. A Jerujalɛm ʋ mɩɩ, taa mɩ lɛ pↄrↄ nɩ ʋ wa, a-na-ɩ a Jaman-kpɛ̃ɛ tẽw ʋ.
40005036	Taa mɩ lↄↄ pↄrↄ nɩ a fʋ juu wa, a-na-ɩ faa tʋↄrↄ lɩɛbɛ a fʋ jukↄↄr ʋ pɛlɛɛ mɩɩ ʋ sↄbↄ wa.
40005037	A nyɩ ƴɛrɩ̃sɩ a ɩ a ʻↄↄʼ mɩɩ a ʻkpeeʼ. A ƴɛrɩ̃sɩ ala nyɩ na ƴɛrɛ dↄↄlↄ, a yi na a Fãa Sʋbↄ jie.
40005038	“Nyɩ wõ na a mɩnɛ ba na dãa yel: ʻA mimir ba na de ya a mimir, a nyɩm ba na mɩ de ya a nyɩmʼ.
40005039	Ɩ̃-cɛ a maa, ɩ̃ yele nyɩ na, taa lɩɛb a fãa ya a fãa wa. A ala ɩ a nɩrɛ ɓa fʋ na a dʋrɩ̃ tʋkpalɩ̃, cↄw ʋ a gʋbaa tʋkpal ʋ lɛ ɓa.
40005040	Ɩ̃ a nɩrɛ bʋↄrↄ ʋ cenʼɩ̃ fʋ a ƴɛr-guoro jie, na de a fʋ kparle, de a fʋ fu ɓã taa nɩ ʋ.
40005041	Ɩ̃ a nɩrɛ wa fɛr fʋ a fʋ de a ʋ tuor cenʼɩ̃ fɩ̃ɩ kʋ ʋ, de cenʼɩ̃ a jãa a fʋ kʋ ʋ.
40005042	Kʋ a ʋlↄ na sʋↄrↄ; taa mɩ mↄ̃wnↄ a ʋlↄ na pɛ̃wnɛ wa.
40005043	“Nyɩ wõ na a mɩnɛ ba na dãa yel: ʻNʋnↄ a fʋ tↄ sʋbↄ ɩ̃ Ꞌlaar a fʋ san-sʋbↄ.ʼ
40005044	Ɩ̃-cɛ a maa, ɩ̃ yele nyɩ na, nyɩ́ nʋnↄ a nyɩ dↄ̃-deme, ɩ̃ sʋↄrↄ a Naaŋmɩn ƴↄnↄ a bala na hʋↄlↄ nyɩ,
40005045	a mɩnɛ nyɩ na tʋↄrↄ ɩrɛ a nyɩ Sãa na be a saa juu bibiir. Á-na-ɩ ʋ ma purʼã a ʋ mↄtↄ̃w ƴↄ̃w a nɩ-faar nɩ a nɩ-sono, ɩ̃ mɩ ɩ a ʋ saa ʋ wa a nɩ-torisɩ nɩ a bala na maala a burbur jaa ɩnɛ.
40005046	A ala ɩ nyɩ nʋnↄ na a bala tɛw na nʋnↄ nyɩ, bõ yar nyɩ na lɛ pↄw? A lãpo-dierbe maa mɩ maal a lɛ wa mɩɩ?
40005047	A ala ɩ a nyɩ nɩ-nʋnɩsɩ tɛw nyɩ puoro, a nyɩ maalfʋ sa na a nɩŋmɛɛ maalfʋ mɩɩ? A tɩbɛ deme maa mɩ maal a lɛ wa mɩɩ?
40005048	Ala-ɩ̃-sↄ, nyɩ́ ɩ cɛcɛ a mɩnɛ a nyɩ Sãa na be a saa juu na ɩ a cɛcɛ.
40006001	“Nyɩ́ tɛrɛ nyɩ mɩ̃ɛ a nyɩ torfʋ tʋmↄ ɩnɛ, a nyɩ kↄ̃ wa maal bom kãw a nɩbɛ nii-sↄw a ba Ꞌwuoro nyɩ wa. A nyɩmɩ wa maal a lɛ, nyaa pↄwrↄ a yar a nyɩ Sãa na be a saa juu jie wa.
40006002	“A lɛdaar fʋ na kʋrↄ a nãw sʋbↄ a bom, taa maala nɩ a yo-bↄb wa. A-na-ɩ lɛ a poe ayi deme ma maal a ba puorfʋ yie pʋʋr nɩ a sↄɛ pʋʋr, a mɩnɛ a nɩbɛ na nyɛ ba ɩ̃ pɛwrɛ ba. Yel-mɩ̃ɛ ɩ̃ yele nyɩ, a bala, ba gↄrʼã pↄw a ba yar.
40006003	Ɩ̃ a fʋ̃ʋ kʋrↄ a nãw sʋbↄ a bom taa tɩɛr a ɩ fʋ bom kpɛ̃ɛ wa.
40006004	Sↄↄlɩ̃ maal, ɩ̃ a fʋ Sãa na nyɛ a fʋ sↄↄlɩ̃fʋ tʋmↄ na ya fʋ na.
40006005	“A nyɩmɩ puoro a Naaŋmɩn, nyɩ taa maala a mɩnɛ a poe ayi deme na ma maal wa, a-na-ɩ a nʋmↄ ba na a ba ma ir ɩraa puoro a ba puorfʋ yie pʋʋr nɩ a sↄ-carsɩ pʋʋr a mɩnɛ a nɩbɛ na nyɛ ba. Yel-mɩ̃ɛ ɩ̃ yele nyɩ, ba gↄrʼã pↄw a ba yar.
40006006	Ɩ̃-cɛ a fʋ̃ʋ, a fʋ̃ʋ puoro a Naaŋmɩn, kpɛ a fʋ diem, pↄw a pan ɩ̃ puor a fʋ Sãa na be a be a sↄↄlɩ̃fʋ jie, ɩ̃ a fʋ Sãa ʋlↄ na nyɛ a ala fʋ na sↄↄlɩ̃ maal, ʋ na ya fʋ na.
40006007	“A nyɩmɩ puoro, nyɩ taa dↄↄlↄ a ƴɛr-pↄrsɩ a mɩnɛ a nɩ-kpeesɩ na ma maal wa. A-na-ɩ ba ma tɩɛrʼã beeka a ba ƴɛr-yaw ɩnɛ a Naaŋmɩn na wonaa.
40006008	Nyɩ taa maala a ba kaarɩ̃ wa, a-na-ɩ a lɛdaar nyɩ na ma sʋↄr sɛr wa, a nyɩ Sãa de na nĩe bↄ̃w a ala na sɛw nɩ nyɩ.
40006009	Ɩ̃-cɛ nyɩ́ nyɛ a mɩnɛ na sɛw a nyɩ na sʋↄrↄ: ʻA sɩ Sãa na be a saa juu, a fʋ yuor ú ow kpee,
40006010	a fʋ fãw ú wa, a fʋ pʋ-tɩɛrʋ̃ ú maal a tẽw pʋↄ, a mɩnɛ ʋ na maal a saa juu.
40006011	Kʋ sɩ a dɩb ala na sɛw nɩ sɩ a dɩnaa.
40006012	De a sɩ maal-faar bar kʋ sɩ, a mɩnɛ sɩ na ma mɩ de a maal-faar ala a nɩbɛ na maal sɩ bar kʋ ba.
40006013	Taa bar sɩ a sɩ kpɛ a bɩɩrfʋ pʋↄ wa, ɩ̃-cɛ faa sɩ a Fãa Sʋbↄ jie.ʼ
40006014	“A-na-ɩ a ala ɩ nyɩ de na a nɩbɛ maal-faar bar kʋ ba, a nyɩ saa juu Sãa na mɩ de na a nyɩ ben bar kʋ nyɩ.
40006015	Ɩ̃ a nyɩmɩ ma de a nɩbɛ maal-faar bar kʋ ba wa, a nyɩ Sãa kↄ̃ mɩ de a nyɩ maal-faar bar kʋ nyɩ wa.
40006016	“A nyɩmɩ lũ a nʋↄr, nyɩ taa maala a poe ayi deme kaarɩ̃, sↄbↄ nɩ a nii-sↄw wa. A-na-ɩ ba ma lɩɛbʼã a ba nii-sↄw wↄ̃ taa nɩ nãw deme ba ɩ, a mɩnɛ a nɩbɛ na tʋↄ bↄ̃w a nʋↄr ba lũ. Yel-mɩ̃ɛ ɩ̃ yele nyɩ, ba pↄw na a ba yar.
40006017	Ɩ̃ a fʋ̃ʋ, a fʋ̃ʋ lũ a nʋↄr, pɛw a nii-sↄw ɩ̃ ir a juu
40006018	a mɩnɛ a nɩrɛ kↄ̃ wa bↄ̃w ka nʋↄr fʋ lũ wa, ɩ̃ a ɩ a fʋ Sãa tɛw na be a be a sↄↄlɩ̃fʋ jie. Ɩ̃ a fʋ Sãa ʋlↄ na nyɛ a ala fʋ na maal a sↄↄlɩ̃, na ya fʋ na.
40006019	“Nyɩ taa bʋↄrↄ a na-yele dↄↄlↄ taa a ka a tẽw pʋↄ wa. A-na-ɩ a ka, a kpolo be na ka mↄↄrↄ, a bajɩ̃ɩ mɩ dɩrɛ sãwna, ɩ̃ a nyanyube mɩ kpɛɛrɛ jure.
40006020	Ɩ̃-cɛ nyɩ́ bʋↄrↄ a saꞋlon na-yele dↄↄlↄ taa. A-na-ɩ a be, kpolo ma be be mↄↄrↄ wa, bajɩ̃ɩ ma mɩ be be dɩrɛ sãwna wa, ɩ̃ nyanyube ma mɩ kpɛɛrɛ be jure wa.
40006021	A-na-ɩ a jie ʋlↄ a fʋ na-yele na be, a be a fʋ tɩɛrɩ̃sɩ na mɩ be.
40006022	“A mimie ɩ̃ ɩ a ɩ̃gan lãpa. A fʋ mimie wa ɩ mimi-sono, a fʋ ɩ̃gan ʋ jaa na caarɩ̃ na.
40006023	Ɩ̃-cɛ a fʋ mimie wa sãw, a fʋ ɩ̃gan ʋ jaa na liw na. Ala-ɩ̃-sↄ, a cãa ʋlↄ na be a fʋ suur pʋↄ, a ʋlↄ ma caara wa, mɩnɛ a libe na bɛrmɛ jɛ̃!
40006024	“Nɩrɛ ma be be na tʋↄrↄ tʋnↄ a nɩ-bɛrɛ ayi tʋn wa. Ʋ na Ꞌlaarʼã a kãw ɩ̃ nʋnↄ a ƴen sʋbↄ, mɩɩ ʋ na ƴↄnↄ na a bõ-ƴen ɩ̃ kpɛrɛ a kãw. Nyaa tʋↄrↄ puoro a Naaŋmɩn ɩ̃ mɩ ɩrɛ a na-yele gbãgbaar wa.
40006025	“Ala-ɩ̃-sↄ ɩ̃ yele nyɩ, nyɩ taa waala a nyɩ baafʋ ɩnɛ wa, yele nɩ a bõ nyɩ na dɩrɛ ɩ̃ mɩ nyuure, mɩɩ mɩ waala nɩ a nyɩ ɩ̃gan ɩnɛ a bõ nyɩ na nyɛ su wa. A baafʋ ma gãw a bõ-dɩraa wa mɩɩ? Ɩ̃ a ɩ̃gan ma mɩ gãw a cẽcen wa mɩɩ?
40006026	Nyɩ́ Ꞌwuor nyɛ a lili na be a saꞋlon. Ba maa bʋr wa; ba maa ŋma wa; baa mɩ tɛrɛ boor wa, ɩ̃-cɛ a nyɩ saa juu Sãa ʋlↄ guolo ba. Ɩ̃ a nyɩmɩ, nyaa sa gãw a lili wa mɩɩ?
40006027	A nyɩ waalɩ̃fʋ pʋↄ, ala be a nyɩ pʋↄ na tʋↄ tↄ a ʋ baafʋ bibie dↄↄl fɩ̃ɩ?
40006028	“Bõ ɩ a nyɩ ma waala a cẽcene ɩnɛ? Nyɩ́ Ꞌwuor nyɛ a mɩnɛ a mↄↄpʋↄ tɩ-pube na wↄ̃. Ba maa tʋ̃ tʋn wa; ba maa mɩ sɛ cẽcene su wa,
40006029	ɩ̃-cɛ ɩ̃ yele nyɩ na, a ala ɩ a Salʋmↄ̃ na dãa le ʋ, Ꞌwaa dãa tɛrɛ cẽcen ʋ wↄ̃ taa nɩ a tɩ-pube asɩmɛ bõ-ƴen kaarɩ̃ wa.
40006030	A ala ɩ a Naaŋmɩn na maal a mↄↄ pʋↄ tɩ-pube a vɩɛlɛ a lɛ, a tɩ-pube ala na be a be a dɩnaa, ɩ̃-cɛ a bio vɩɛ a ba de lↄb ƴↄ̃w a vũu pʋↄ, ʋ kↄ̃ tʋↄ maal nyɩ a gãw a lɛ wa mɩɩ? A nyɩ ƴↄ̃w-nyãa pabʼã a Naaŋmɩn jie.
40006031	Ála-ɩ̃-sↄ, nyɩ taa waala yele nɩ: ʻA bõ nyɩ nↄↄ nyɛ dɩ, mɩɩ á bõ nyɩ nↄↄ nyɛ nyu wa, ɩ̃ cɛ á bõ nyɩ na nyɛ su.ʼ
40006032	Tɩbɛ deme ɩ̃ ma bʋↄrↄ a ana yele a jaa, ɩ̃ a nyɩ saa juu Sãa bↄ̃w na bↄ̃w ka nyɩ bʋↄrↄ na a ana yele.
40006033	Nyɩ́ bʋↄrↄ a ʋ fãw nɩ a ʋ torfʋ sɛr, ɩ̃ a ala a jaa na cɛ ʋ na de na kʋ nyɩ dↄↄl.
40006034	Nyɩ taa ɩ a bio tɩɛrɩ̃sɩ a dama nyɩ wa, a-na-ɩ a bio tɩɛrɩ̃sɩ mɩ sɛw nɩ ʋ na. A bibie a jaa tɛrɛ na a ba won na mɩ sɛw ba.
40007001	“Nyɩ taa koro nɩrɛ wa, a mɩnɛ a Naaŋmɩn kↄ̃ wa guor a nyɩ ƴɛrɩ̃ wa.
40007002	A-na-ɩ a Naaŋmɩn nↄↄ guorʼã a nyɩ ƴɛrɩ̃ a mɩnɛ nyɩ na mɩ guoro a nɩbɛ ƴɛrɩ̃sɩ, ɩ̃ a bom lɛ nyɩ na de mana nɩ a yele, a ʋna bom a Naaŋmɩn na mɩ de manʼɩ̃ a nyɩ ben.
40007003	Bõ ɩ a fʋ Ꞌwuoro a mobir na be a fʋ yɛbɛ mimir pʋↄ ɩ̃ ma tɩɛrɛ nɩ a dakpur na be a fʋ mimir pʋↄ wa?
40007004	Mɩnɛ fʋ na tʋↄ ɩ ɩ̃ yel a fʋ yɛbɛ: ʻƖra lɛ, ɩ̃ pɛɛl fʋ mobir na be a fʋ mimirɩ̃,ʼ ɩ̃-cɛ a dakpur cãa be a fʋ mimir pʋↄ?
40007005	Fʋ ɩ na bɛbɛlɛ! A sɛw na fʋ de nĩe ir a dakpur na be a fʋ mimir pʋↄ baar, ɩ̃ pãa tʋↄ nyɛ a mɩnɛ fʋ na ɩrɛ ɩ̃ pɛɛlɛ a mobir na be a fʋ yɛbɛ mimirɩ̃.
40007006	“Nyɩ taa de a Naaŋmɩn yel-ciirsɩ ƴↄnↄ a baar wa a mɩnɛ a ba nↄↄ wa lɩɛb dʋ̃ nyɩ wa. Ɩ̃ nyɩ taa mɩ de a nyɩ yel-sono na kpɛmɛ a dafʋ lↄbↄ ƴↄnↄ a dor a mɩnɛ a ba nↄↄ wa nɛbɛ nɩ gbɛɛ wa.
40007007	“Nyɩ́ sʋↄrↄ, ɩ̃ ba na kʋ nyɩ na. Nyɩ́ bʋↄrↄ, ɩ̃ nyɩ na nyaa na. Nyɩ́ ŋmeere a pan, ɩ̃ ba na yuo nyɩ na.
40007008	A-na-ɩ a nɩrɛ lɛ na sʋↄrↄ, ʋ na pↄw na, ɩ̃ a ʋlↄ na bʋↄrↄ, ʋ na nyɛ na. A ʋlↄ mɩ na mɩ ŋmeere, ba na yuo ʋ na a pan.
40007009	Sãa buor be ka a nyɩ pʋↄ a ʋ bie wa sʋↄr ʋ a bõ-son, ʋ de kubir kʋ ʋ?
40007010	Mɩɩ a jɩm ʋ sʋↄr ʋ, ʋ nyↄw waab kʋ ʋ?
40007011	A nyɩmɩ na ɩ a nɩ-faar ɩ̃ bↄ̃w a yel-sono kʋrↄ a nyɩ bibiir, wa yele nɩ a nyɩ Sãa na be a saa juu, ʋ kↄ̃ kʋ a bala na sʋↄrↄ ʋ a yel-sono wa?
40007012	“A bom jaa lɛ nyɩ na bʋↄrↄ a nɩbɛ ba maal kʋ nyɩ, nyɩ́ mɩ maal a lɛ kʋ ba. A-na-ɩ a Mowisi ƴɛr-kpɛn nɩ a ƴɛr-hierbe ƴɛrɩ̃sɩ par nɩ a lɛ.
40007013	“Nyɩ́ de a sↄr ʋlↄ na yire a dↄ̃dↄr nↄ-bile pʋↄ, a-na-ɩ a dↄ̃dↄr nↄ-yalaa be na be, a ʋ sↄr mɩ yↄw ɩ̃ cere a wɛfʋ jie, ɩ̃ a yaw jie de na a ʋna sↄr.
40007014	Ɩ̃-cɛ a dↄ̃dↄr nↄ-bile be na be, a ʋ sↄr mɩ kpɛmɛ a defʋ, ɩ̃ cere a baafʋ pʋↄ, ɩ̃ a bala na nyɛ a ʋna sↄr, baa jɛ̃ bom wa.
40007015	“Nyɩ́ tɛrɛ nyɩ mɩ̃ɛ a bala na ƴɛrɛ a Naaŋmɩn ƴɛrɩ̃ bɛlɛ nɩ a nɩbɛ. Ba ma wa na a nyɩ jie wↄ̃ taa nɩ piir, ɩ̃-cɛ a ba pʋʋr, Ꞌwʋbsɩ ba ɩ.
40007016	A ba maal-bie jie nyɩ na bↄ̃w nɩ ba. A gʋ-tɩɛ ma wↄnↄ a aaraa wa; a gʋ-salaa ma mɩ wↄnↄ a Ꞌwↄrↄ wa.
40007017	A tɩ-son wↄnↄ na a bi-sono, a tɩ-kpana mɩ wↄnↄ a bi-kpana.
40007018	A tɩ-son ma tʋↄrↄ wↄnↄ a bi-kpana wa, a tɩ-kpana mɩ ma mɩ tʋↄrↄ wↄnↄ a bi-son wa.
40007019	A tɩɛ lɛ na ma wↄnↄ a bi-son wa, ba na ŋmaa ʋ na ƴↄ̃w a vũu pʋↄ ʋ dɩ.
40007020	Ala-ɩ̃-sↄ a nɩbɛ bala, a ba maal-bie jie nyɩ na bↄ̃w nɩ ba.
40007021	“Aa ɩ a nɩrɛ lɛ na tↄↄ bʋↄlↄ ma: ʻA Nɩ-kpɛ̃ɛ! Nɩ-kpɛ̃ɛ!ʼ ɩ̃ wa kpɛɛrɛ a saa juu fãw pʋↄ wa, ɩ̃-cɛ a ʋlↄ na maala a ɩ̃ Sãa na be a saa juu pʋ-tɩɛrʋ̃, ʋlↄ tɛw kpɛɛrɛ.
40007022	A ʋna bibir nↄↄ tara, a yaw jie na yele ma na: ʻNɩ-kpɛ̃ɛ! Nɩ-kpɛ̃ɛ! Aa ɩ a fʋ yuor sɩ dãa hiere nɩ a Naaŋmɩn ƴɛrɩ̃ wa? Aa mɩ dãa ɩ a fʋ yuor sɩ dãa diwre nɩ a kↄ̃tↄnsɩ, ɩ̃ mɩ tʋ̃ nɩ a tʋ̃-kpɛn yaw wa?ʼ
40007023	Ɩ̃-cɛ ɩ̃ na yel ba na cãa pʋↄ: ʻMaa bↄ̃w nyɩ fɩ̃ɩ wa. Nyɩ́ taw yi ma be, a nyɩna maal-fãa deme naa!ʼ
40007024	“Ala-ɩ̃-sↄ a nɩrɛ ʋlↄ na cɛlɛ a ɩ̃ ƴɛrɩ̃sɩ ala ɩ̃ na ƴɛr ɩ̃ sↄw maal, ʋ na wↄ̃ na taa nɩ a nɩrɛ na tɛrɛ a yɛ̃ mɛ nɩ a ʋ yir a kʋsɩpan juu.
40007025	A saa wa na yaw, a kʋlsɩ paal, a sɛsɛb mɩ fure dama nɩ a ʋna yir, ɩ̃-cɛ Ꞌwaa lo wa, a-na-ɩ a kʋsɩpan juu ba mɛ ʋ.
40007026	Ɩ̃-cɛ a nɩrɛ ʋlↄ na cɛlɛ a ɩ̃ ƴɛrɩ̃sɩ ala ɩ̃ na ƴɛr ɩ̃ ma sↄw maal wa, ʋ na wↄ̃ na taa nɩ a nɩ-dãbol na mɛ a ʋ yir a biire juu.
40007027	A saa wa na yaw, a kʋlsɩ paal, a sɛsɛb mɩ fure dama nɩ a ʋna yir ʋ faa lo, a ʋ lofʋ nyɩrɩ̃ na bɛlɩ̃.”
40007028	A mɩnɛ a Jeeju na man a ana ƴɛrɩ̃sɩ baar, nↄɛ ko na a bana nɩbɛ ba jaa na cɛlɛ ʋ
40007029	a-na-ɩ Ꞌwaa man a ʋ ƴɛrɩ̃ a wↄ̃ taa nɩ a ba ƴɛr-kpɛn-bↄↄnbↄ manfʋ wa, ɩ̃-cɛ a ʋ ƴɛrɩ̃ tɛrɛ na a tʋↄfʋ.
40008001	A lɛ a Jeeju na suure a tãw juu, nɩ-yayaw tuure ʋ na
40008002	a kↄ̃w wa taw ta ʋ ɩ̃ lo gburĩ a dume puor ʋ, ɩ̃ yel: “Nɩ-kpɛ̃ɛ, a ala ɩ fʋ sↄw na fʋ na tʋↄ na pↄlɩ̃ ma.”
40008003	A Jeeju ir a nuu sɩɩrʼɩ̃ ʋ ɩ̃ yel: “Ɩ̃ sↄw na. Pↄlɩ̃!” A jie naan a kↄ̃w pↄlɩ̃ na,
40008004	ɩ̃ a Jeeju yel ʋ: “Tɛrɛ fʋ mɩ̃ɛ kↄ̃ yel kʋ nɩrɛ wa. Oen na miilʼɩ̃ a fʋ mɩ̃ɛ a Naaŋmɩn baar-loro, ɩ̃ tɩɩr a baar-lo-yele ala a Mowisi na dãa ƴↄ̃w, a nɩbɛ na bↄ̃w ka fʋ sɩrɩ̃ na pↄlɩ̃.”
40008005	A lɛ a Jeeju na kpɛ a Kapɛɛnam-tẽw, a sↄdaal-nɩ-kpɛ̃ɛ na ɩ a Orom nɩrɛ wɩ na a ʋ sɛ̃ na sʋↄrↄ ʋ waala nɩ:
40008006	“Nɩ-kpɛ̃ɛ, a ɩ̃ tʋ̃tʋnↄ gã na be a yir a Ꞌwↄbↄ ʋ a Ꞌwaa tʋↄrↄ dama wa; ʋ nyɛrɛ na hʋʋr yaw.”
40008007	A Jeeju yel ʋ: “Ɩ̃ na wɩ na kpaar ʋ,”
40008008	ɩ̃-cɛ a sↄdaal-nɩ-kpɛ̃ɛ yel ʋ: “Nɩ-kpɛ̃ɛ, maa ɩ nɩrɛ na sɛw a fʋ na kpɛ a ɩ̃ yir wa, ɩ̃-cɛ ƴɛr a ƴɛrɩ̃ tɛw, ɩ̃ a ɩ̃ tʋ̃tʋnↄ na kpaarʼã.
40008009	A-na-ɩ a maa mɩ, ɩ̃ tɛrɛ na a ɩ̃ nɩ-bɛrɛ, ɩ̃ mɩ tɛrɛ a sↄdaalsɩ a ba jↄrↄ a ɩ̃ ƴɛrɩ̃sɩ. A maa yel a kãw ú cen, ʋ na cenʼã. Ɩ̃ a maa mɩ yel a ƴen sʋbↄ ú wa, ʋ na wa na. A maa mɩ lɛ yel a ɩ̃ tʋ̃tʋnↄ á ʋ maal a asɩmɛ, ʋ na maalʼã.”
40008010	A lɛ a Jeeju na wõ a ʋna ƴɛrɩ̃, nʋↄr ko ʋ na, ʋ yel a bala na tuure ʋ: “Yel-mɩ̃ɛ ɩ̃ yele nyɩ, maa dãa nyɛ a Ɩsɩrayɛl nɩbɛ pʋↄ a nɩrɛ ʋ tɛrɛ a ƴↄ̃w-nyãa a nↄhↄ̃ wa.
40008011	Ɩ̃ yele nyɩ na, a nɩ-yaw nↄↄ yi na a tẽw parɩ̃ nɩ a tẽw ju-sↄ̃w, na ba pↄw a Abʋraham nɩ a Ɩjakɩ nɩ a Jakↄb lãa jɛ nɩ a dɩb pulẽe a saa juu fãw pʋↄ.
40008012	Ɩ̃-cɛ a bala na dãa sɛw ba kpɛ a be, bala ba na lↄb ƴↄ̃w a libe pʋↄ a yene, a jie ba na kono nyɩrɛ nɩ a nyɩmɛ.”
40008013	Ɩ̃ a Jeeju yelʼã a sↄdaal-nɩ-kpɛ̃ɛ: “Kule. Á mɩnɛ a fʋ ƴↄ̃w-nyãa na be, a na maalʼã a lɛ.” Ɩ̃ a daar ʋlↄ pʋↄ a ʋ tʋ̃tʋnↄ kpaarʼã.
40008014	A Jeeju cenʼã a Pɩɛr yir, ɩ̃ a mɩnɛ ʋ na kpɛ a diem, ʋ nyɛ na a Pɩɛr dɩ̃ɛ-mã a ɩ̃gan na tʋlↄ, ʋ gã.
40008015	A Jeeju sɩɩr ʋ a nuu, a jie naan a ɩ̃gan ɓãa ʋ, ʋ ir, ir ʋ a saan.
40008016	A mɩnɛ a jaanʋↄr na ta, ba taw na a kↄ̃tↄn-irbe yaw wɩ nɩ a ʋ sɛ̃, ʋ diw a kↄ̃tↄnsɩ bar nɩ a ʋ ƴɛrɩ̃ ɩ̃ kpaar a wʋlɩ̃sɩ deme ba jaa.
40008017	Ʋ maalʼã a lɛ a na ɩ a mɩnɛ a ƴɛr-hiere Ejayi ƴɛrɩ̃ na dãa yel: “Ʋ de na a sɩ ɩ̃gan saansɩ, ɩ̃ mɩ ir a sɩ wʋlɩ̃sɩ bar.”
40008018	A mɩnɛ a Jeeju na nyɛ a nɩ-yaw na tiw kolĩ ʋ, ʋ yelʼã a ba gãw a gaan kpee pʋↄ.
40008019	Ɩ̃ a ƴɛr-kpɛn-bↄ̃wnↄ taw na ta ʋ ɩ̃ yel ʋ: “Jãjaana, ɩ̃ na tuure fʋ na a jie-oo-jie fʋ na cere.”
40008020	A Jeeju yel ʋ: “A sɛ̃nɛ tɛrɛ na a ba bↄↄr, ɩ̃ a wɛ-lili mɩ tɛrɛ a ba cor, ɩ̃-cɛ a Nɩbɛ Bie ma mɩ tɛrɛ jie ʋlↄ ʋ na gaala a ʋ juu wa.”
40008021	A ʋ par-tuure kãw mɩ taw ta ʋ ɩ̃ mɩ yel ʋ: “Nɩ-kpɛ̃ɛ, kʋ ma sↄr ɩ̃ kulʼɩ̃ ũu a ɩ̃ sãa baar.”
40008022	A Jeeju yel ʋ: “Wa tuure ma, ɩ̃ bar a nɩ-kũusɩ a ba uune a ba kũusɩ.”
40008023	A ala ɩ̃ baar a Jeeju par-tuurbe tu ʋ na kpɛ nɩ a gbor pʋↄ.
40008024	Ɩ̃ a mɩnɛ ba na be a man sↄ̃w, sɛsɛb kpɛ̃ɛ nyↄw na ɩ̃ fure a man pʋↄ, a kʋ̃ↄ duoro pↄwrↄ a gbor, ɩ̃ a Jeeju gur,
40008025	a ba taw ta sɩ̃wnɛ ʋ, yele nɩ: “Nɩ-kpɛ̃ɛ, sɩ wɛrɛ na! Ir faa sɩ!”
40008026	A Jeeju yel ba: “Bõ nyɩ kpɛ dãbɩ̃ɛ lɛ? Nyɩ ɩ na ƴↄ̃w-nyãa pabaa deme”, ɩ̃ ir tan a sɛsɛb nɩ a kʋ̃ↄ, a ŋma vʋʋrʋ̃ cici.
40008027	A nʋↄr ko a ʋ par-tuurbe ba jaa, a ba yele taa: “Bõ nɩ-bʋrↄ nɩ a nyanɩ, a sɛsɛb nɩ a kʋ̃ↄ jaa jↄrↄ ʋ?”
40008028	A mɩnɛ ba na gãw a man gaan a Gadarɩ-tẽw, kↄ̃tↄn-irbe ayi yi na a yar par ɩ̃ tuor ʋ. Ba nyɩrɩ̃ na bier, a nɩrɛ maa Ꞌla de a sↄr ʋlↄ ba na be pʋↄ wa.
40008029	Ba wuure na yele nɩ: “Bõ a sɩmɩ nɩ a fʋ̃ʋ Naaŋmɩn Bie be taa? Fʋ de na nĩe wa ka a sɩ hʋↄlfʋ jie ɩ̃-cɛ a daar ma ta sɛr wa?”
40008030	Ɩ̃ dor yaw dãa na Ꞌwↄbↄ mʋ̃ↄ yʋↄrↄ nɩ be jie kãw,
40008031	a kↄ̃tↄnsɩ sʋↄrↄ a Jeeju yele nɩ: “A ala ɩ fʋ diwre sɩ na bara, ƴↄ̃w a sɩ kpɛ a dor basɩmɛ pʋʋr.”
40008032	A Jeeju yel ba: “Nyɩ́ yi cen!” A ba yi cen na kpɛ a dor pʋↄ, a dor dar taa suu a tãw fʋↄlaa lo a man kʋ̃ↄ pʋↄ ba jaa kpi,
40008033	a dↄ-cɩɩnbɛ jↄ kul na man a ala na ta a dor, nɩ a kↄ̃tↄn-irbe ayi ƴɛrɩ̃.
40008034	A tẽ-deme ba jaa yi na cere a Jeeju nyɛfʋ ɩnɛ, ɩ̃ a lɛ ba na nyɛ ʋ, ba sʋↄr ʋ na, á ʋ yi a ba tẽw pʋↄ.
40009001	A Jeeju lɛ lɩɛbʼã kpɛ a gbor pʋↄ gãw a man, ɩ̃ kul a ʋ tẽw.
40009002	Ba ɓↄw na gbɛr nɩ a ʋ gaajie wɩ nɩ a ʋ sɛ̃. Ɩ̃ a mɩnɛ ʋ na nyɛ a ƴↄ̃w-nyãa ba na tɛrɛ, ʋ yelʼã a gbɛr: “Ɩ̃ bie, tɛrɛ nʋ̃ↄ! Ɩ̃ de na a fʋ maal-faar bar kʋ fʋ!”
40009003	Ɩ̃ a ƴɛr-kpɛn-bↄↄnbↄ ŋmɛɛ yele na taa: “A daba na tʋrↄ na a Naaŋmɩn,”
40009004	a Jeeju bↄ̃w a ba tɩɛrɩ̃sɩ ɩ̃ yel ba: “Bõ ɩ a nyɩ tɛrɛ a tɩɛrʋ̃-faar a nyɩ sube pʋʋr a lɛ?
40009005	Buor ɩ̃ yↄw gãw ɩ̃ na yel: ʻA fʋ maal-faar de na bar kʋ fʋʼ mɩɩ ʻA fʋ ir cere?ʼ
40009006	Ɩ̃-cɛ ɩ̃ bʋↄrↄ na nyɩ bↄ̃w áa Nɩbɛ Bie tɛrɛ na a tʋↄfʋ a tẽw pʋↄ na de a nɩbɛ maal-faar bar ba.” Ɩ̃ ʋ yelʼã a gbɛr: “Ir de a fʋ gaajie kule nɩ,”
40009007	ʋ ir kule.
40009008	Á mɩnɛ a nɩbɛ na nyɛ a lɛ, dãbɩ̃ɛ nyↄw ba na, a ba pɛwrɛ a Naaŋmɩn a mɩnɛ ʋ na kʋ a nɩbɛ a ʋna tʋↄfʋ bʋrↄ.
40009009	A lɛ a Jeeju na yi a be ɩ̃ cere, ʋ nyɛ na a daba na jɛ a lãpo defʋ jie a ba bʋↄlↄ a Matie, ʋ yel ʋ: “Ir wa tuure ma!” ɩ̃ ʋ ir cen na tuure ʋ.
40009010	Ɩ̃ a mɩnɛ ba na jɛ a dɩb pulẽe a Matie yir pʋↄ, a lãpo-dierbe nɩ a maal-faar deme yaw wɩ na lãa jɛ nɩ a Jeeju nɩ a ʋ par-tuurbe.
40009011	A mɩnɛ a Farɩsɩ nɩbɛ na nyɛ a lɛ, ba yelʼã a ʋ par-tuurbe: “Bõ ɩnɛ a nyɩ jãjaana lãa dɩrɛ nɩ a lãpo-dierbe nɩ a maal-faar deme?”
40009012	A lɛ a Jeeju na wõ a ala, ʋ yel ba na: “Aa ɩ a bala na kpɛmɛ, bala ɩ̃ bʋↄrↄ a dↄↄtↄrↄ wa, ɩ̃-cɛ a baalsɩ ɩ̃ ma bʋↄrↄ ʋ.
40009013	Nyɩ́ cen na jaan a Naaŋmɩn ƴɛr-bir nanɩ par na yel: ʻMaa bʋↄrↄ baar lofʋ wa, ɩ̃-cɛ a nã-bↄ̃wfʋ ɩ̃ bʋↄrↄ.ʼ A-na-ɩ maa wa a nɩ-torisɩ bʋↄlfʋ wa, ɩ̃-cɛ a maal-faar deme bʋↄlfʋ ɩ̃ wa.”
40009014	A Jã-Batii par-tuurbe taw na ta a Jeeju ɩ̃ soor ʋ: “Bõ ɩnɛ a sɩmɩ nɩ a Farɩsɩ nɩbɛ ma lũ a nʋↄr, ɩ̃-cɛ a fʋ par-tuurbe maa lũ wa?”
40009015	A Jeeju yel ba: “Nyɩ tɩɛrʼã bↄ̃w ka a bala ba na bʋↄl a kul-taa jie, ba na tʋↄ na kono a lɛdaar a kul-taa sʋbↄ na cãa be nɩ ba mɩ? Ɩ̃-cɛ a daar nↄↄ ta na a ba ir a kul-taa sʋbↄ cenʼɩ̃, ɩ̃ a ba pãa lũ a nʋↄr.
40009016	Nɩrɛ ma diere cẽcen paalaa sɛbɛ nɩ kpar-kʋraa bↄw wa, a-na-ɩ ʋ na taw na a kparʋ, ɩ̃ a ʋ ɓerfʋ na nyɩrɩ̃ na bɛlɩ̃.
40009017	Nɩrɛ ma mɩ diere dã-paalaa ƴↄnↄ a dʋʋ jaw pʋↄ wa, a-na-ɩ a ʋ na wɛlʼã, a dãa deer, a jaa sãw. Ɩ̃ a dʋʋ paalaa pʋↄ ba ma mɩ ƴↄ̃w a dã-paalaa, a ba iaa ayi nyↄↄr taa.”
40009018	A mɩnɛ a Jeeju na cãa mana ba a ana ƴɛrɩ̃sɩ, a Jufisɩ nɩ-kpɛ̃ɛ ta na ɩ̃ lo gburĩ a dume a ʋ nii-sↄw ɩ̃ yel ʋ: “Ɩ̃ bi-pↄw kpi na a ƴɛ̃ƴɛrɩ̃ na, ɩ̃ a fʋ̃ʋ waa dↄↄl ʋ a fʋ nuu, ʋ na jaw na.”
40009019	A Jeeju irʼã nɩ a ʋ par-tuurbe ɩ̃ tuure ʋ.
40009020	Pↄw be na be na tɛrɛ a sɩɛ na ma baara wa, yara nɩ a yaan maalʼɩ̃ yomo pie-nʼayi. Ʋ taw na ta a Jeeju puo-sↄw ɩ̃ sɩɩr a ʋ fu nʋↄr,
40009021	a-na-ɩ ʋ yelʼã a ʋ mɩ̃ɛ: “A maa wa tʋↄ sɩɩr a ʋ fu tɛw, a ɩ̃ sɩɛ na baarʼã.”
40009022	A Jeeju lɩɛb nyɛ ʋ, ɩ̃ yel ʋ: “Ɩ̃ bi-pↄw, tɛrɛ nʋ̃ↄ! A fʋ ƴↄ̃w-nyãa faa fʋ na,” ɩ̃ a daar ʋlↄ pʋↄ a pↄw sɩɛ baarʼã.
40009023	A mɩnɛ a Jeeju na ta a nɩ-kpɛ̃ɛ ʋlↄ yir, ʋ nyɛ na a ɩl-pɛɛlbɛ nɩ a nɩbɛ na kono maala nɩ a nã-yele,
40009024	ʋ yel: “Nyɩ́ yi be! A poole ma kpi wa, ɩ̃-cɛ ʋ gurʼã,” a ba laara ʋ.
40009025	A lɛ ba na diw a nɩbɛ bar a yẽw, a Jeeju kpɛ na a diem ɩ̃ nyↄw a poole nuu, ʋ ir.
40009026	A ƴɛrɩ̃ ʋlↄ yɛrʼã pↄw a tẽw ʋ jaa.
40009027	A mɩnɛ a Jeeju na yi cere, jↄn ayi wuure na tuure nɩ ʋ yele nɩ: “Davɩtɩ Bie yaa! Waalɩ̃ nãw ƴↄ̃w sɩ bɩlɛ!”
40009028	A lɛ a Jeeju na ta a yir kpɛ a diem, a jↄn bala taw na ta ʋ, ʋ soor ba: “Nyɩ tɩɛrʼã bↄ̃w ka ɩ̃ na tʋↄ na maal nyɩ a lɛ mɩɩ?” A ba yel: “Ↄↄ, Nɩ-kpɛ̃ɛ!”
40009029	Ʋ sɩɩr ba a mimie ɩ̃ yel: “Á maal a lɛ, tu nɩ a nyɩ ƴↄ̃w-nyãa,”
40009030	ɩ̃ a ba mimie yuo na. A Jeeju kpãa ba, kpãkpanʼɩ̃ ba: “Nyɩ́ tɛrɛ nyɩ mɩ̃ɛ, a nɩrɛ kↄ̃ bↄ̃wnaa wa.”
40009031	Ɩ̃-cɛ ba yi na ƴɛrɛ a ʋ ƴɛrɩ̃, a pↄw a ʋna tẽw ʋ jaa.
40009032	A mɩnɛ ba na cãa yi cere, ba taw na wõw a kↄ̃tↄn na ire wɩ nɩ a ʋ sɛ̃.
40009033	Ɩ̃ a lɛ a Jeeju na diw a kↄ̃tↄn bar ʋ yi, a wõw nyↄw na a ƴɛrɩ̃sɩ ɩ̃ ƴɛrɛ, a nɩbɛ nↄɛ ko ba a ba yele taa: “Saa dãa nyɛ bom nↄhↄ̃ a Ɩsɩrayɛl-tẽw pʋↄ fɩ̃ɩ wa!”
40009034	Ɩ̃-cɛ a Farɩsɩ nɩbɛ ʋlↄ yelʼã: “A kↄ̃tↄn nɩ-kpɛ̃ɛ fãw ʋ diwre nɩ a kↄ̃tↄnsɩ!”
40009035	A Jeeju cʋbʼã a tẽ-bɛrɛ nɩ a tẽ-bil a jaa jaana a Jufisɩ a ba puorfʋ yie pʋʋr, hiere nɩ a Naaŋmɩn fãw ƴɛrɩ̃, mɩ kpaara nɩ a wʋlɩ̃-bʋrↄ bʋrↄ deme ba jaa.
40009036	A mɩnɛ ʋ na nyɛ a nɩbɛ na waa, nãw nyↄw ʋ na a-na-ɩ ba ɩ na nɩbɛ na giem, a sube na mɩ sãw wↄ̃ taa nɩ piir na ma tɛrɛ dↄ-cɩɩnaa wa.
40009037	Ʋ yel a ʋ par-tuurbe: “A puo bɛrmɛ na, ɩ̃-cɛ a cɩ-ŋmarba ma jɛ̃ bom wa.
40009038	Ala-ɩ̃-sↄ, nyɩ́ sʋↄr a puo sʋbↄ ʋ ƴↄ̃w a tʋ̃tʋnbↄ a ba cen na ŋma a ei.”
40010001	A Jeeju bʋↄlʼã a ʋ par-tuurbe pie-nʼayi a ba wɩ, ʋ kʋ ba a tʋↄfʋ a ba na diwre nɩ a kↄ̃tↄn-bebe ɩ̃ mɩ kpaara nɩ a wʋlɩ̃-bʋrↄ bʋrↄ deme.
40010002	Nyɛ a nɩ-tʋnɩsɩ pie-nʼayi yoe: a dãdãw sʋbↄ ɩ na a Sɩmↄ̃ ba ma bʋↄlↄ a Pɩɛr, a ʋ yɛbɛ Ádire, a Jebede bie Jakɩ, nɩ a ʋ yɛbɛ Jã,
40010003	a Fɩlɩpɩ nɩ a Batelemi, a Tomasɩ, nɩ a Matie na dãa ɩ a lãpo-diere, a Alfe bie Jakɩ, nɩ a Tade,
40010004	a Sɩmↄ̃ na ma jɛrɛ, nɩ a Judasɩ Isikaryↄtɩ na cilĩ a Jeeju.
40010005	A Jeeju tʋ̃ na a bana nɩbɛ pie-nʼayi, ɩ̃ kpãkpan ba a nↄhↄ̃: “Nyɩ taa wa cere a nɩ-bʋlsɩ sɛ̃ wa, ɩ̃ nyɩ taa mɩ kpɛɛrɛ a Samari-tẽw wa,
40010006	ɩ̃-cɛ nyɩ́ cen a Ɩsɩrayɛl nɩbɛ jie na bↄr a piir kaarɩ̃.
40010007	A lɛ nyɩ na cere, nyɩ́ hiere yele nɩ: ʻA saa juu fãw pɩɛlʼã.ʼ
40010008	Nyɩ́ kpaara a wʋlɩ̃sɩ deme, mɩ jawra nɩ a kũusɩ, pↄlↄ nɩ a kↄn, ɩ̃ mɩ diwre a kↄ̃tↄnsɩ bara. Pↄrↄ nyɩ pↄw, nyɩ́ mɩ tɩɩr a pↄrↄ.
40010009	Nyɩ taa wa bʋↄrↄ nyɩ tɛrɛɛ a sɛlmɛ, mɩɩ a libie a nyɩ wʋʋr pʋʋr wa.
40010010	Nyɩ taa wa mɩ bʋↄrↄ nyɩ tɛrɛɛ a wʋↄ, nɩ kparsɩ ayi, nɩ a nafaba, nɩ a dãɓɩlaa wa, a-na-ɩ a tʋ̃tʋnↄ sɛw nɩ na a ʋ dɩb.
40010011	A nyɩmɩ wa ta a tẽw-oo-tẽw pʋↄ, nyɩ́ soor nɩrɛ ʋlↄ ba na ƴↄnↄ yir, cen na jɛ a be wa ta nɩ a nyɩ be yifʋ daar.
40010012	A nyɩmɩ wa ta a yir, nyɩ́ puor ba.
40010013	A bala wa ɩ nɩ-sono, nyɩ́ sʋↄr a Naaŋmɩn á ʋ be nɩ ba. Ɩ̃-cɛ a bala mↄↄ ɩ nɩ-sono wa, nyɩ́ mↄ̃w a nyɩ puorfʋ cere nɩ.
40010014	A ala ɩ nyɩ wa ta na a yir kãw pʋↄ mɩɩ tẽw kãw pʋↄ, a ba wa jaar nyɩ nɩ a nyɩ ƴɛrɩ̃ bar, nyɩ́ yi ɩ̃ tɛ-tɛb a nyɩ gbɛɛ tãbuulĩ ƴↄ̃w ba.
40010015	Yel-mɩ̃ɛ ɩ̃ yele nyɩ, a ƴɛrɩ̃ guorfʋ dayen, a Sↄdↄm nɩ a Gↄmↄↄr ten hʋʋr nyɛfʋ na sa na a ʋna tẽw naa.
40010016	“Nyɩ́ nyɛ, ɩ̃ tʋnↄ nyɩ na wↄ̃ taa nɩ piir a wɛ-baar sↄ̃w. Ala-ɩ̃-sↄ, nyɩ́ ɩ nɩ-kpaarsɩ a wɩ́ɩr kaarɩ̃, ɩ̃ mɩ wↄ̃ taa nɩ a ŋmama na ma bↄ̃w a bier maalfʋ wa.
40010017	Nyɩ́ tɛrɛ nyɩ mɩ̃ɛ a nɩbɛ ɩnɛ, a-na-ɩ ba nↄↄ bʋↄl nyɩ na a nɩ-bɛrɛ ƴɛrɩ̃ guorfʋ jiir, ɩ̃ mɩ fↄb nyɩ nɩ kpaarsɩ a Jufisɩ puorfʋ yie pʋʋr.
40010018	Ba na taw nyɩ na cenʼɩ̃ a ni-dierbe nii-sↄw nɩ a jamansɩ nii-sↄw a ɩ̃ ɩnɛ, a mɩnɛ a nyɩ na tʋↄ man a yel-mɩ̃ɛ kʋ ba, nɩ a bala na ɩ a nɩ-bʋlsɩ mɩ.
40010019	Ɩ̃-cɛ a lɛ ba na taw nyɩ cere nɩ, nyɩ taa ɩ a dama nyɩ a bõ nyɩ na ƴɛrɛ, mɩɩ a mɩnɛ nyɩ nↄↄ ƴɛrɛ wa. A daar ʋlↄ wa ta, nyɩ na bↄ̃w na a ala nyɩ na ƴɛrɛ.
40010020	A-na-ɩ aa ɩ a nyɩ jie a ƴɛrɩ̃ ala na yi wa, ɩ̃-cɛ a nyɩ Sãa Naaŋmɩn Sɩɛ jie a na yi.
40010021	A nɩrɛ nↄↄ cilĩ na a ʋ yɛbɛ ƴↄ̃w a kũu pʋↄ; a sãa nↄↄ mɩ maalʼã a lɛ a ʋ bie jie; a bibiir nↄↄ mɩ kpɛmɛ na a ba dↄↄrbↄ jiir, ƴↄnↄ nɩ ba a ƴɛrɩ̃ a ba kú ba.
40010022	A nɩbɛ ba jaa nↄↄ Ꞌlaara nyɩ na a ɩ̃ ɩnɛ, ɩ̃-cɛ a ʋlↄ nↄↄ tʋↄ ɩraa cĩcĩ wa ta nɩ a baarfʋ daar, na pↄw na a faafʋ.
40010023	A bala wa hʋↄlↄ nyɩ a tẽw kãw pʋↄ, nyɩ́ jↄ cen tẽ-kpee. Yel-mɩ̃ɛ ɩ̃ yele nyɩ, nyaa tʋↄrↄ baara a Ɩsɩrayɛl ten a jaa, ɩ̃-cɛ a Nɩbɛ Bie waara wa.
40010024	A par-tuure maa gãw a ʋ jãjaana wa; a gbãgbaar ma mɩ gãw a ʋ sↄsʋↄrↄ wa.
40010025	A na sɛw na a ala ɩ a par-tuure jɛ̃ na taa nɩ a ʋ jãjaana, ɩ̃ a gbãgbaar mɩ jɛ̃ taa nɩ a ʋ sↄsʋↄrↄ. Á ala ɩ ba bʋↄlʼã a yir sʋbↄ a Bɛɛjɛbul, mɩnɛ ba nↄↄ bʋↄl a ʋ yir deme?
40010026	“Ala-ɩ̃-sↄ, nyɩ taa jↄrↄ a nɩbɛ dãbɩ̃ɛ wa. A-na-ɩ bom ma be be na sↄↄlɩ̃ ɩ̃ mↄↄ yire cãa pʋↄ wa.
40010027	A ala ɩ̃ na yele nyɩ a libe pʋↄ, nyɩ́ yel ba a cãa pʋↄ. A ala ɩ̃ na mɩ bʋrↄ kʋrↄ nyɩ, nyɩ́ hier ba a gara jur.
40010028	Nyɩ taa jↄrↄ a bala na kúrↄ a ɩ̃gan ɩ̃ ma tʋↄrↄ kúrↄ a sɩɛ wa. Ɩ̃ nyɩ́ ɛ̃ɛ jↄrↄ a ʋlↄ na tʋↄrↄ maala a ɩ̃gan nɩ a sɩɛ a wɛrɛ a wɛfʋ vũu pʋↄ.
40010029	A tɩ̃ɩtɩ̃ɩ, lɩba-anuu tɛw ba ma da nɩ ayi, ɩ̃-cɛ ʋ bõ-ƴen tẽtẽ ma bↄrↄ ɩ̃ a nyɩ Sãa ma bↄ̃w wa.
40010030	A ala ɩ a nyɩmɩ ʋ, a Naaŋmɩn bↄ̃w na a nyɩ ju-kↄbↄ nʋↄr.
40010031	Ala-ɩ̃-sↄ, nyɩ taa jↄrↄ dãbɩ̃ɛ wa. Nyɩ sa na a tɩ̃ɩtɩ̃ɩsɩ yayaw.
40010032	“A nɩrɛ lɛ na cã yel a nɩbɛ nii-sↄw, á ɩ̃ ben ʋ ɩ, ɩ̃ nↄↄ mɩ yelʼã a ɩ̃ saa juu Sãa nii-sↄw, á ɩ̃ ben a sʋbↄ ʋlↄ ɩ.
40010033	Ɩ̃ a nɩrɛ lɛ na jaar ma a nɩbɛ nii-sↄw, ɩ̃ nↄↄ mɩ jaar ʋ na a ɩ̃ saa juu Sãa nii-sↄw.
40010034	“Nyɩ taa tɩɛr beeka pɩɛnfʋ ɩ̃ wa nɩ a tẽw pʋↄ wa. Maa wa nɩ pɩɛnfʋ wa, ɩ̃-cɛ sↄgbalʋ ɩ̃ wa nɩ.
40010035	Ɩ̃ wa na na ŋma a bie nɩ a ʋ sãa kpee, a mã nɩ a ʋ bi-pↄw mɩ kpee, a poole nɩ a ʋ dɩ̃ɛ-mã mɩ kpee.
40010036	A nɩrɛ yi-deme na ɩ na a ʋ sama-deme.
40010037	A ʋlↄ na nʋnↄ a ʋ sãa mɩɩ a ʋ mã gãw ma, ma sɛw nɩ ma wa. A ʋlↄ na mɩ nʋnↄ a ʋ bi-daba mɩɩ a ʋ bi-pↄw gãw ma, ma mɩ sɛw nɩ ma wa.
40010038	Ɩ̃ a ʋlↄ na ma sↄw tuo a ʋ nɩ-kʋ-daa tuure nɩ ma wa, ma mɩ sɛw nɩ ma wa.
40010039	A nɩrɛ ʋlↄ na pↄw a ʋ baafʋ, a ʋ baafʋ ʋlↄ nↄↄ bↄrʼã, ɩ̃ a ʋlↄ baafʋ na bↄr a ɩ̃ ɩnɛ, ʋ nↄↄ pↄw ʋ na.
40010040	“A ʋlↄ na sↄwrↄ diere nyɩ, mɩ sↄw na de ma. Ɩ̃ a ʋlↄ na sↄw de ma, mɩ sↄw na de a ʋlↄ na tʋ̃ ma.
40010041	A ʋlↄ na sↄwrↄ diere a Naaŋmɩn ƴɛr-hiere a-na-ɩ ƴɛr-hiere ʋ ɩ, ʋ na pↄw na a ƴɛr-hiere yar mɩ. Ɩ̃ a ʋlↄ na sↄwrↄ diere a nɩ-toraa a-na-ɩ nɩ-toraa ʋ ɩ, ʋ na mɩ pↄw na a nɩ-toraa yar.
40010042	Yel-mɩ̃ɛ ɩ̃ yele nyɩ, a ʋlↄ na Ꞌwↄ̃wnↄ a kʋ̃ↄ ɓaar kʋrↄ a nɩ-pabɩ sɩ basɩmɛ kãw, a-na-ɩ ɩ̃ par-tuure ʋ ɩ, kↄ̃ wa faa a ʋ yar fɩ̃ɩ wa.”
40011001	A lɛ a Jeeju na jaan a ʋ par-tuurbe pie-nʼayi baar, ʋ yi na cen a Jufisɩ ten pʋʋr a ƴɛrɩ̃ jaanfʋ nɩ a ƴɛrɩ̃ hierfʋ ɩnɛ.
40011002	Ɩ̃-cɛ a mɩnɛ a Jã na cãa a kasu pʋↄ, ɩ̃ wõ a ala a Kirisi na maala, ʋ tʋ̃ na a ʋ par-tuurbe
40011003	a ba cen na soor ʋ: “Fʋ̃ʋ ɩ a ʋlↄ na waara, mɩɩ sɩ cãa cɛlɛ nɩ-kpee?”
40011004	A Jeeju yel ba: “Nyɩ́ cen na yel a Jã a ala nyɩ na nyɛ ɩ̃ mɩ wõ:
40011005	a jↄn nyɛrɛ na, a gbɛɛ ir cere, a kↄn mɩ pↄlↄ, a won wono, a kũusɩ jawra, ɩ̃ a nãw deme mɩ pↄwrↄ a Yɛr-Son.
40011006	Nʋ̃ↄ be na a ʋlↄ jie a ɩ̃ maalfʋ na ma cɛ ʋ wa.”
40011007	A mɩnɛ a Jã par-tuurbe na lɩɛb cere, a Jeeju nyↄw na a Jã ƴɛrɩ̃ ɩ̃ ƴɛrɛ a nɩbɛ yele nɩ: “Bõ nyɩ cen na Ꞌwuor a be a wɛkar pʋↄ? Ci kakɩr a sɛsɛb na dama mɩɩ?
40011008	Ɩ̃-cɛ bõ ʋlↄ nyɩ cen na Ꞌwuor? A daba na ƴaarɩ̃ cẽcẽ-vɛlɛ ʋ mɩɩ? Ɩ̃-cɛ a bala na ma ƴaarɩ̃ a cẽcẽ-vɛlɛ, jamana yir ba ma be.
40011009	Ɩ̃ bõ ʋlↄ nyɩ cen na Ꞌwuor? A Naaŋmɩn ƴɛr-hiere nyɩ cen na Ꞌwuor mɩɩ? Ↄↄ, a lɛ ʋ, ɩ̃-cɛ ʋ gãw na a ƴɛr-hiere bar.
40011010	A Jã ʋlↄ ɩ̃ ɩ a ʋlↄ ba na dãa sɛb a Naaŋmɩn Sɛbɛ pʋↄ yele: ʻNyɛ, ɩ̃ na tʋ̃ na nɩrɛ ʋ de nĩe cen, na pɛl a sↄr a fʋ ɩnɛ.ʼ
40011011	Yel-mɩ̃ɛ ɩ̃ yele nyɩ, nɩrɛ kãw ma be be ba na dↄw ka a tẽw pʋↄ na gãw a Jã-Batii wa. Ɩ̃-cɛ a ʋlↄ na nyɩrɩ̃ pab a saa juu fãw pʋↄ gãw ʋ na.
40011012	Wa nyↄw nɩ a Jã-Batii daar wa ta nɩ a ƴɛ̃ƴɛrɩ̃, a saa juu fãw be na a gborgbor deme jie, ɩ̃ ba ma faa ʋ na a nɩbɛ jie.
40011013	A-na-ɩ a Naaŋmɩn ƴɛr-hierbe nɩ a ƴɛr-kpɛn ƴɛrɩ̃sɩ a jaa, a Jã ba ƴɛr wa bɛw.
40011014	Ɩ̃ a ala ɩ nyɩ na tʋↄ na sↄw a ɩ̃ ƴɛrɩ̃, a Jã ʋlↄ ɩ na a Eli na dãa sɛw ʋ wa.
40011015	Á ʋlↄ na tɛrɛ a tobo wono nɩ, ú bↄ̃w cɛlɛ!
40011016	“Babõ ɩ̃ na tʋↄ de a dɩnaa nɩbɛ na manʼɩ̃? Ba wↄ̃ na taa nɩ a bibiir na jɛ a gbulĩ pʋↄ, ɓolo bʋↄlↄ nɩ taa yele nɩ:
40011017	ʻSɩ ŋme na a kʋↄr, a nyaa sɛ wa, a sɩ mɩ ŋme a ko-bɩnɛ a nyaa mɩ kõ wa.ʼ
40011018	A-na-ɩ a Jã wa na, ma bʋn dɩrɛ lɛ wa, ɩ̃ ma mɩ nyuure a dãa wa, a ba yel á kↄ̃tↄ̃-nɩrɛ ʋ.
40011019	A Nɩbɛ Bie wa dɩrɛ ƴↄnↄ, ɩ̃ mɩ nyuure a dãa, a ba lɛ yel go: ʻNyɩ́ nyɛ dɩdɩrɛ nɩ dã-nyuure na ɩ a lãpo-dierbe nɩ a maal-faar deme baraa.ʼ Ɩ̃-cɛ a Naaŋmɩn tʋmↄ miile na a mɩnɛ a ʋ kpaarfʋ na tor.”
40011020	A Jeeju nyↄw na ɩ̃ gala a ten nɩbɛ bala na nyɛ a ʋ nↄ-kofʋ tʋn yaw ɩ̃ ma sↄw lɩɛb a yɛ̃ wa, yele nɩ:
40011021	“Nabier na ta na a nyɩmɩ Kↄrajɩ̃-tẽ-deme! Nabier na ta na a nyɩmɩ Bɛsada-tẽ-deme mɩ! A-na-ɩ a ala ɩ a Tɩɩr nɩ a Sɩdↄ̃ ten deme ɩ̃ dãa nyɛ a nↄ-kofʋ tʋmↄ ala nyɩ na nyɛ, ba naa dãa na lɩɛb a ba yɛ̃ korĩ-cɛ, su nɩ a yel-jaar, ŋme nɩ a tãpɛlɩ̃.
40011022	Ɩ̃-cɛ ɩ̃ yele nyɩ na, a ƴɛrɩ̃ guorfʋ dayen, a Tɩɩr nɩ a Sɩdↄ̃ ten hʋʋr nyɛfʋ na sa na a nyɩ ben.
40011023	Ɩ̃ a nyɩmɩ Kapɛɛnam-tẽ-deme, nyɩ tɩɛr beeka ba na jɛw nyɩ na wa ta nɩ a saꞋlon mɩ? Ɩ̃-cɛ ba na ɛ̃ɛ na suu nɩ nyɩ wa ta nɩ a kpɩɩn tɛ̃w. A-na-ɩ a nↄ-kofʋ tʋmↄ nyɩ na nyɛ, a ala dãa ɩ a Sↄdↄm-tẽ-deme ɩ̃ nyɛ a lɛ, a tẽw ʋlↄ naa cãa na wa ta nɩ a dɩnaa.
40011024	Ala-ɩ̃-sↄ ɩ̃ yele nyɩ na, a ƴɛrɩ̃ guorfʋ dayen, a Sↄdↄm hʋʋr nyɛfʋ na sa na a nyɩ ben.”
40011025	A ʋna daarʼãa a Jeeju lɛ yelʼã: “Ɩ̃ Sãa, ɩ̃ puor fʋ na, a fʋ̃ʋ na ɩ a saa juu nɩ a tẽw pʋↄ Nɩ-kpɛ̃ɛ, a mɩnɛ fʋ na sↄↄlɩ̃ a yele ala a yɛ̃-deme nɩ a nɩ-kpaarsɩ jiir, ɩ̃ de kʋ a bibiir.
40011026	Ɩ̃ Sãa, a lɛ ʋ, a-na-ɩ lɛ fʋ dãa bʋↄrↄ.
40011027	“A ɩ̃ Sãa barʼã a yele a jaa a ɩ̃ nurɩ̃. Nɩrɛ ma bↄ̃w a Bie, ɩ̃ ma ɩ a Sãa tɛw ʋ wa. Ɩ̃ nɩrɛ ma mɩ bↄ̃w a Sãa, ɩ̃ ma mɩ ɩ a Bie tɛw ʋ wa, nɩ a bala a Bie na bʋↄrↄ ʋ miil ba.
40011028	“A nyɩmɩ jaa na tuo a to-tɩmɩsɩ mɩ vↄwrↄ nɩ, nyɩ́ wa ka a ɩ̃ sɛ̃, ɩ̃ ɩ̃ na kʋ nyɩ na a pɩɛnfʋ.
40011029	Nyɩ́ ɩ a sɩ lãa tuo a da-kpile-ŋmãa, a nyɩ bar a nyɩ mɩ̃ɛ ɩ̃ jaan nyɩ. A-na-ɩ ɩ̃ ɩ na nɩ-hɛlɛlɛ ɩ̃ mɩ tɛrɛ a su-ɓaar, ɩ̃ nyɩ na pↄw na a nyɩ suur pʋↄ pɩɛnfʋ.
40011030	A-na-ɩ a ɩ̃ da-kpile-ŋmãa yↄw na a tuofʋ, ɩ̃ a ɩ̃ tuor ɩ̃ na kʋrↄ nyɩ, pe na.”
40012001	A ʋna daarʼãa pʋↄ a Jeeju tↄlↄ na a ci puo pʋↄ a bibi-ciiraa dayen, a kↄ̃ nyↄw a ʋ par-tuurbe a ba nyↄw a ci ɩ̃ fↄrↄ Ꞌwↄbↄ cere nɩ.
40012002	Ɩ̃ a mɩnɛ a Farɩsɩ nɩbɛ na nyɛ a lɛ, ba yelʼã a Jeeju: “Je kãa! A fʋ par-tuurbe maala na a ala na ma sɛw a bibi-ciiraa dayen wa.”
40012003	Ʋ mɩ yel ba: “Nyaa Ꞌwuor a Naaŋmɩn Sɛbɛ pʋↄ nyɛ a ala a Davɩtɩ na dãa maal, nɩ a ʋ nɩbɛ, a lɛ a kↄ̃ na dãa wa nyↄw ba wa mɩɩ?
40012004	Ba kpɛ na a Naaŋmɩn yir, de a buru ba na bin a Naaŋmɩn Ꞌwↄb, ɩ̃-cɛ a Davɩtɩ nɩ a ʋ nɩbɛ bala, ma dãa tɛrɛ sↄr wa, a-na-ɩ a baar-lorbo tɛw ɩ̃ ma Ꞌwↄb a ana buru.
40012005	Mɩɩ, nyaa Ꞌwuor a Mowisi ƴɛr-kpɛn sɛbɛ pʋↄ nyɛ, a bibi-ciiraa dayen, a baar-lorbo bala na tʋnↄ a Naaŋmɩn puor-yir kpɛ̃ɛ pʋↄ maa tʋↄ ciir a ʋna bibir, ɩ̃ ma mɩ sãw wa?
40012006	Ɩ̃-cɛ ɩ̃ yele nyɩ na, a ʋlↄ na gãw a Naaŋmɩn puor-yir kpɛ̃ɛ be na ka.
40012007	A ala ɩ nyɩ dãa na sɩrɩ̃ bↄ̃w a sɛb-bie ala na yel: ʻMaa bʋↄrↄ a baar lofʋ wa, ɩ̃-cɛ a nã-bↄ̃wfʋ ɩ̃ bʋↄrↄ,ʼ nyɩ kↄ̃ↄ dãa ƴↄ̃w a nɩ-sono a ƴɛrɩ̃ wa.
40012008	A-na-ɩ a Nɩbɛ Bie ɩ na a bibi-ciiraa Nɩ-kpɛ̃ɛ.”
40012009	A mɩnɛ a Jeeju na yi a be, ʋ cenʼã a ba puorfʋ yir pʋↄ.
40012010	Ɩ̃ a ba pʋↄ, daba be na be a nuu na kpi, a ba soor ʋ, á sↄr be na be a ba na kpaar a wʋlɩ̃ sʋbↄ a bibi-ciiraa dayen mɩɩ? A-na-ɩ ba bʋↄrↄ na ba ƴↄ̃w ʋ a ƴɛrɩ̃.
40012011	A Jeeju mɩ soor ba: “A ala ɩ a nyɩ pʋↄ, nɩrɛ tɛrɛ na a pɛr bõ-ƴen tɛw, ʋ lo a ɩ̃ bↄw kpolo pʋↄ a bibi-ciiraa dayen, Ꞌwaa cere nyↄwrↄ ʋ bara, ʋ yire wa mɩɩ?
40012012	Wa yele nɩ, nɩrɛ na gãw a pɛr! Ala-ɩ̃-sↄ sↄr be na be a vɩlaa maalfʋ a bibi-ciiraa dayen.”
40012013	Ɩ̃ a Jeeju yelʼã a daba: “Tur a fʋ nuu,” ʋ tur, ɩ̃ a nu-kũu lɩɛb wↄ̃ taa nɩ a nu-son.
40012014	A Farɩsɩ nɩbɛ yi na cen na gor taa, a mɩnɛ ba na ɩrɛ ɩ̃ bũbure a Jeeju bara.
40012015	Ɩ̃-cɛ a-na-ɩ a Jeeju bↄ̃w nɩ ba na, ʋ yi na cere, ɩ̃ a nɩ-yaw tuure ʋ, ʋ kpaar a ba wʋlɩ̃sɩ deme ba jaa,
40012016	ɩ̃ kpãa ba a ba taa wa yele a ala ʋ na ɩ wa.
40012017	A ta na a lɛ a na ɩ a ƴɛr-hiere Ejayi ƴɛrɩ̃sɩ na dãa yel:
40012018	“Nyɩ́ nyɛ a ɩ̃ Tʋ̃tʋnↄ ɩ̃ na vɛl ir, a ʋlↄ ɩ̃ na nʋnↄ, na mɩ kpɛ ma a nyãa. Ɩ̃ na ƴↄ̃w ʋ na a ɩ̃ Sɩɛ, ɩ̃ ʋ na mana na a ɩ̃ ƴɛrɩ̃ guorfʋ kʋrↄ a nɩ-bʋlsɩ.
40012019	ꞋWaa wa jɛbɛ nɩ nɩrɛ mɩɩ tana nɩrɛ wa. Baa mɩ wa wono a ʋlↄ nɩ nɩrɛ cɩɩrɛ taa a sↄr pʋↄ wa.
40012020	A kakɩr na ka jɛ̃jɛɛlɩ̃, ʋ kↄ̃ wa baar ʋ ka bar wa. A lãpa na bʋↄrↄ a kpiinfʋ, ʋ kↄ̃ wa mɩ baar ʋ kpiin bar wa. A lɛ ʋ na maal wa ta nɩ a daar ʋlↄ a torfʋ nↄↄ pↄwrↄ a tʋↄfʋ.
40012021	A nɩ-bʋlsɩ ba jaa nↄↄ tɛrɛ nɩ ʋ na a tɩɛrɩ̃-son.”
40012022	Ba wɩ nɩ na a kↄ̃tↄn-ire na jↄ̃w lãa wõw nɩ a Jeeju sɛ̃ a Jeeju kpaar ʋ, ʋ lɛ nyɛrɛ wono nɩ.
40012023	A nʋↄr kpalʼã a nɩbɛ ba jaa a ba yele: “A nanɩ, ú wa ɩ a Davɩtɩ bie mɩɩ?”
40012024	Ɩ̃ a lɛ a Farɩsɩ nɩbɛ na wõ a ala, ba yelʼã: “A daba na, Ꞌwaa diwre a kↄ̃tↄnsɩ pↄrↄ, ɩ̃ a ala ma ɩ a kↄ̃tↄnsɩ nɩ-kpɛ̃ɛ Bɛɛjɛbul ɩ̃ kʋ ʋ a tʋↄfʋ wa.”
40012025	A Jeeju bↄ̃w a ba tɩɛrɩ̃sɩ ɩ̃ yel ba: “A tẽw ʋlↄ na ŋma ayi jɛbɛ taa na wɛlʼã ʋ jaa. Tẽw kãw ma be be, mɩɩ a yir kãw ʋ, ŋma ayi jɛbɛ taa ɩ̃ cãa beree be wa.
40012026	A ala ɩ a Satã diw a Satã bar, ʋ ŋma na ayi jɛbɛ taa ʋ yẽ. Mɩnɛ a ʋ fãw na tʋↄ ɩ ɩ̃ cãa be be?
40012027	A ala ɩ nyɩ yelʼã a maa, a Bɛɛjɛbul tʋↄfʋ ɩ̃ diwre nɩ a kↄ̃tↄnsɩ bara, ɩ̃ a bala na tuure nyɩ, ala tʋↄfʋ ba mɩ diwre nɩ ba? Ala-ɩ̃-sↄ, a nɩbɛ bala na tuure nyɩ, bala nↄↄ ɩ a nyɩ ƴɛr-guorbo.
40012028	Ɩ̃-cɛ a ala ɩ a Naaŋmɩn Sɩɛ ɩ̃ diwre nɩ a kↄ̃tↄnsɩ, a lɛ yelʼã a Naaŋmɩn fãw ta na a nyɩ jie.
40012029	“Mɩnɛ a nɩrɛ na ɩ ɩ̃ kpɛ a gãdaa yir faa ʋ a yele, ɩ̃ a ala ma ɩ ʋ de na nĩe lũ ʋ wa? Ɩ̃-cɛ a ala ɩ ʋ lũ ʋ na, ala ʋ na tʋↄ wob a ʋ yele.
40012030	“A ʋlↄ na ma be nɩ ma wa, ʋ ɩ na a ɩ̃ san-sʋbↄ, ɩ̃ a ʋlↄ na ma sũono ma a sɩ lãa kaala wa, ʋ yɛ̃yɛlɛ na bara.
40012031	Ala-ɩ̃-sↄ ɩ̃ yele nyɩ na, a maal-faar a jaa, nɩ a Naaŋmɩn yo-sãwfʋ a jaa, a Naaŋmɩn na tʋↄ na de bar kʋ a nɩbɛ. Ɩ̃-cɛ a nɩrɛ wa sãw a Naaŋmɩn Sɩɛ yuor, aa be a Naaŋmɩn na de bar kʋ ʋ wa.
40012032	Ɩ̃ a nɩrɛ lɛ wa ƴɛrɛ a ƴɛr-fãa ƴↄnↄ a Nɩbɛ Bie, a Naaŋmɩn na tʋↄ na de bar kʋ ʋ. Ɩ̃-cɛ a nɩrɛ lɛ wa ƴɛrɛ a ƴɛr-fãa ƴↄnↄ a Naaŋmɩn Sɩɛ, aa be a Naaŋmɩn na de bar kʋ ʋ a ƴɛ̃ƴɛrɩ̃ daar nɩ a daar ʋlↄ nↄↄ waara wa.
40012033	“A fʋ̃ʋ tɛrɛ a tɩ-son, fʋ na pↄw na a wↄ̃-sono, ɩ̃-cɛ a fʋ̃ʋ tɛrɛ a tɩ-kpana, a wↄ̃-kpansɩ fʋ na mɩ pↄw, a-na-ɩ a wↄmↄ ba ma bↄ̃w nɩ a tɩɛ.
40012034	Nyɩna waab bibiir yaa! Mɩnɛ nyɩ na ɩ ɩ̃ ɩ a nɩ-faar ɩ̃ ƴɛrɛ a ƴɛr-sono? A-na-ɩ a ala na sɛw a fʋ suur pʋↄ, ala yire a fʋ nʋↄrɩ̃.
40012035	A ala ɩ a nɩ-son tɛrɛ na a yel-vɛlɛ, a yel-vɛlɛ ʋ na de po a nɩbɛ, ɩ̃ a ala mɩ ɩ a nɩ-fãa tɛrɛ na a yel-kpansɩ, a ala ʋ na mɩ de po a nɩbɛ.
40012036	Ɩ̃ ɩ̃ yele nyɩ na, a ƴɛrɩ̃ guorfʋ dayen, ba na soorʼã a nɩbɛ ba jaa a ba ƴɛr-pↄrsɩ ba na ƴɛrɛ a jaa.
40012037	A-na-ɩ a fʋ ƴɛr-bie nↄↄ miile a fʋ torfʋ, ɩ̃ a fʋ ƴɛr-bie ɩnɛ ba nↄↄ mɩ ƴↄ̃w fʋ a ƴɛrɩ̃.”
40012038	A ƴɛr-kpɛn-bↄↄnbↄ nɩ a Farɩsɩ nɩbɛ ŋmɛɛ yelʼã a Jeeju: “Jãjaana, sɩ bʋↄrↄ na sɩ nyɛ a nↄ-kofʋ tʋn ʋ ɩ sɩ a jɩbaa.”
40012039	Ʋ yel ba: “A ƴɛ̃ƴɛrɩ̃ nɩbɛ na ɩ a nɩ-faar nɩ a nɩ-burbur, ba bʋↄrↄ na ba nyɛ a nↄ-kofʋ tʋn ʋ ɩ ba a jɩbaa. Ɩ̃-cɛ ba kↄ̃ nyɛ bom kpee ɩ̃ a ala ma ɩ a ƴɛr-hiere Jonasɩ ƴɛrɩ̃ wa.
40012040	A-na-ɩ a mɩnɛ a Jonasɩ na dãa maal a bibie ata a jɩm-kpɛ̃ɛ pʋ̃ↄ, a lɛ ʋ mɩ, a Nɩbɛ Bie na mɩ maal a bibie ata a yaa pʋↄ.
40012041	A Nɩnɩvɩ-tẽ-deme nↄↄ ƴↄ̃w na a ƴɛ̃ƴɛrɩ̃ nɩbɛ a ƴɛrɩ̃ a ƴɛrɩ̃ guorfʋ dayen, a-na-ɩ a daar ʋlↄ a Jonasɩ na dãa luer a Naaŋmɩn ƴɛrɩ̃ a ba tẽw pʋↄ, ba lɩɛbʼã a ba yɛ̃, ɩ̃ a nyɩmɩ, nyɩ nyɛ na a ʋlↄ na gãw a Jonasɩ a nyɩ pʋↄ.
40012042	A ƴɛrɩ̃ guorfʋ dayen mɩ, a tẽ-nɩdaa pↄw jamana nↄↄ mɩ ƴↄ̃w na a ƴɛ̃ƴɛrɩ̃ nɩbɛ a ƴɛrɩ̃, a-na-ɩ ʋ yi na a tẽ-nɩdaa ɩ̃ wa cɛl a jamana Salʋmↄ̃ yɛ̃, ɩ̃ a nyɩmɩ, nyɩ nyɛ na a ʋlↄ na gãw a Salʋmↄ̃ a nyɩ pʋↄ.
40012043	“A lɛ a kↄ̃tↄn bier na yi a nɩrɛ pʋↄ, ʋ ma cenʼã na yʋↄrↄ a wɛ-kon pʋʋr bʋↄrↄ a jie ʋlↄ ʋ na tʋↄrↄ pɩɛnɛ, ɩ̃ ma faa,
40012044	ɩ̃ ma lɛ yel a ʋ mɩ̃ɛ: ʻƖ̃ na lɩɛbʼã kul a ɩ̃ yir pʋↄ ɩ̃ na dãa yi.ʼ A ʋlↄ wa kul, ʋ ma nyɛ na a yir ʋ ɩ bõ-jaalaa ba na pɩɩr gbɛɛrɩ̃ bar.
40012045	Ʋ ma lɩɛbʼã cen na bↄ a ʋ tↄ deme anuu-nʼayi na nyɩrɩ̃ ɩ a kↄ̃tↄn-faar gãw ʋ, kulʼɩ̃, a ba jɛ a be. A ala ɩ̃ baar, a daba ʋlↄ ben ma nyɩrɩ̃ na bɛlɩ̃ gãw a dãdãw. A lɛ a nↄↄ mɩ wↄ̃ a ƴɛ̃ƴɛrɩ̃ nɩ-faar jie.”
40012046	A mɩnɛ a Jeeju na cãa ƴɛrɛ nɩ a nɩbɛ, a ʋ mã nɩ a ʋ yɛɛr wɩ na ɩraa a yẽw, ɩ̃ bʋↄrↄ ba ƴɛrʼɩ̃ ʋ.
40012047	A nɩrɛ kãw yel a Jeeju: “A fʋ mã nɩ a fʋ yɛɛr ɩraa na be yẽw bʋↄrↄ nyɩ ƴɛr taa.”
40012048	Ʋ yel a ʋna nɩrɛ: “Ala ɩ̃ ɩ a ɩ̃ mã, ɩ̃ babõ mɩ ɩ a ɩ̃ yɛɛr?”
40012049	Ɩ̃ tur a ʋ par-tuurbe a nuu ɩ̃ yel: “Nyɩ́ nyɛ a ɩ̃ mã nɩ a ɩ̃ yɛɛr.
40012050	A-na-ɩ a nɩrɛ lɛ na maala a ɩ̃ Sãa na be a saa juu pʋ-tɩɛrʋ̃, ʋlↄ ɩ̃ ɩ a ɩ̃ yɛbɛ, a ɩ̃ yɛ-pↄw, mɩɩ a ɩ̃ mã. ”
40013001	A ʋna daarʼãa pʋↄ, a Jeeju yi na a yir ɩ̃ cen na jɛ a man gbẽgbere nʋↄr,
40013002	ɩ̃ a nɩ-yaw wɩ na a ʋ sɛ̃, ʋ ir kpɛ jɛ a gbor pʋↄ, ɩ̃ a nɩbɛ ba jaa ɩraa a gbẽgbere nʋↄr,
40013003	ʋ nyↄw ɩ̃ ƴɛrɛ lↄbↄ nɩ a sʋkpar miile nɩ ba a yele yayaw. Ʋ yelʼã: “Daba kãw wa dãa na cen a ci yaarɩ̃fʋ jie.
40013004	Ɩ̃ a mɩnɛ ʋ na yaara a ci, a ŋmɛɛ lo na a sↄr nʋↄr a wɛ-lili wa nɩɩr dɩ.
40013005	A ŋmɛɛ lɛ lo na a kʋsɩpan juu, a jie a tene na ma kpɛ wa, ɩ̃ a jie naan a bulʼã, a-na-ɩ a kↄ-tan ma bↄ̃w be a be wa.
40013006	A mɩnɛ a mↄtↄ̃w na do baar, a jʋↄlɩ̃ na ko, a-na-ɩ a nyɩbɛ ma kpɛ pʋ̃ↄ wa.
40013007	A ci ŋmɛɛ go lɛ lo na a gʋʋr pʋↄ, a gʋʋr karɩ̃ piw ba tɛɛlɛ.
40013008	Ɩ̃-cɛ a ci ŋmɛɛ lo na a tẽ-vɩlaa pʋↄ, ɩ̃ dↄw. A ci tɩ-bõ-ƴen tɛrɛ na ci-bie kʋbaa, a kãw tɛrɛ lɩjaata, ɩ̃ a kãw mɩ tɛrɛ lɩjɛrʼɩ̃-pie.”
40013009	Ɩ̃ a Jeeju pãa yel: “A ʋlↄ na tɛrɛ a tobo wono nɩ, ú bↄ̃w cɛlɛ!”
40013010	A ʋ par-tuurbe taw na ta ʋ ɩ̃ soor ʋ: “Bõ ɩnɛ fʋ ƴɛrɛ lↄbↄ nɩ ba a sʋkpar a lɛ?”
40013011	Ʋ yel ba: “A nyɩmɩ, ba miil nyɩ na a nyɩ bↄ̃w a saa juu fãw ƴɛr-sↄↄlsɩ, ɩ̃-cɛ a nɩbɛ basɩmɛ baa pↄw wa.
40013012	A-na-ɩ a ʋlↄ na tɛrɛ, ba na dↄↄl ʋ na ʋ tɛrɛ a yaw, ɩ̃-cɛ a ʋlↄ na ma pↄw wa, ba na fáa na a fɩ̃ɩ ala ʋ na tɛrɛ.
40013013	Ala-ɩ̃-sↄ ɩ̃ ƴɛrɛ lↄbↄ nɩ ba a sʋkpar a lɛ, a-na-ɩ ba Ꞌwuoro na ɩ̃ maa nyɛ wa; ba cɛlɛ na ɩ̃ maa wõ bↄ̃w a par wa.
40013014	A lɛ a ta a ba jie a na ɩ a mɩnɛ a ƴɛr-hiere Ejayi ƴɛrɩ̃ na dãa yel: ʻNyɩ nↄↄ wonaa na, ɩ̃ kↄ̃ wa bↄ̃w a par wa; nyɩ nↄↄ bↄ̃w na Ꞌwuor, ɩ̃ kↄ̃ wa nyɛ fɩ̃ɩ wa.
40013015	A-na-ɩ a nɩbɛ bala sube lɩɛbʼã kpɛmɛ, a ba tobo wõw na, a ba mimie mɩ jↄ̃w, a mɩnɛ a ba kↄ̃ wa nyɛ nɩ a ba mimie wa, ɩ̃ mɩ wõ nɩ a ba tobo, a ba sube kↄ̃ mɩ bↄ̃w a par wa, a mɩnɛ a ba yɛ̃ kↄ̃ wa lɩɛb, ɩ̃ naa kpaar ba wa.ʼ
40013016	Ɩ̃-cɛ a nyɩmɩ, nyɩ pↄw na nʋ̃ↄ, a-na-ɩ a nyɩ mimie nyɛrɛ na, a nyɩ tobo mɩ wono.
40013017	Yel-mɩ̃ɛ ɩ̃ yele nyɩ, a Naaŋmɩn ƴɛr-hierbe nɩ a nɩ-torisɩ yaw dãa na bʋↄrↄ ba nyɛ a ala nyɩ na nyɛrɛ, ɩ̃ ma nyɛ wa. Ba mɩ dãa na bʋↄrↄ ba wõ a ala nyɩ na wono, ɩ̃ ma wõ wa.
40013018	“Nyɩ́ cɛlɛ a ci yaarɩ̃fʋ sʋkpa par.
40013019	A ci ala na lo a sↄr nʋↄr ɩ na a nɩrɛ ʋlↄ na wõ a Naaŋmɩn fãw ƴɛrɩ̃, ɩ̃ ma bↄ̃w a par wa, a Fãa Sʋbↄ wɩ ir a ala na be a ʋ suur pʋↄ, ɩ̃ cɛ ʋ bar.
40013020	A ci ala na lo a kʋsɩpan juu ɩ na a ʋlↄ na wõ a ƴɛrɩ̃ ɩ̃ sↄw a jie naan a vɩlaa,
40013021	ɩ̃-cɛ ʋ maa kam wa, a-na-ɩ Ꞌwaa bá a nyɩbɛ wa. A lɛdaar a won mɩɩ a hʋↄlfʋ na ta ʋ a ƴɛrɩ̃ ala ɩnɛ, a ma tↄ ʋ na ʋ de bar.
40013022	A ci ala na lo a gʋʋr pʋↄ ɩ na a ʋlↄ na wõ a ƴɛrɩ̃, ɩ̃-cɛ a daarʼãa pʋↄ na-tɩɛrɩ̃sɩ, nɩ a tẽw pʋↄ yel-bɛlɩsɩ ma piw na a ƴɛrɩ̃ ʋlↄ tɛɛlɛ, a Ꞌwaa lɛ wↄnↄ wa.
40013023	Ɩ̃-cɛ a ci ala na lo a tẽ-vɩlaa pʋↄ ɩ na a ʋlↄ na wõ a ƴɛrɩ̃, ɩ̃ mɩ bↄ̃w a par. Ʋ ma wↄ̃ na a wↄmↄ, a tɩ-bõ-ƴen kʋbaa, a kãw lɩjaata, a kãw mɩ lɩjɛrʼɩ̃-pie.”
40013024	A Jeeju lɛ lↄbʼã a sʋkpa ƴen sʋbↄ miilʼɩ̃ ba. Ʋ yelʼã: “A saa juu fãw wↄ̃ na taa nɩ a daba na dãa yaarɩ̃ a ci a ʋ puo pʋↄ.
40013025	Ɩ̃-cɛ a tɩsↄw, a mɩnɛ a nɩbɛ na gur, a ʋ san-sʋbↄ wɩ na yaarɩ̃ a yaya ƴↄ̃w a ci pʋↄ ɩ̃ lɩɛb kul.
40013026	A mɩnɛ a ci na bul karɩ̃ dↄwrↄ, a mʋ̃ↄ mɩ pↄwrↄ na,
40013027	a tʋ̃tʋnbↄ taw ta a pʋↄ sʋbↄ ɩ̃ soor ʋ: ʻAa ɩ ci nɩ̃ɛ fʋ dãa bʋrↄ a fʋ puo pʋↄ wa? Ɩ nyɩnɛ a yaya lↄↄ yi be?ʼ
40013028	Ʋ yel ba: ʻA san-sʋbↄ ɩ̃ maal.ʼ A ba lɛ soor ʋ: ʻFʋ bʋↄrↄ na sɩ cen na vↄ̃ bar mɩɩ?ʼ
40013029	Ʋ yel ba: ʻNyɩ taa maal a lɛ wa. A-na-ɩ a nyɩmɩ vↄnↄ a yaya nyɩ nↄↄ lãa na vʋ̃ↄ nɩ a ci ŋmɛɛ.
40013030	Nyɩ́ bar ba a ba ɓã taa karɩ̃ wa ta nɩ a ci ŋmafʋ daar. Á ci ŋmafʋ wa ta ɩ̃ na yelʼã a tʋ̃tʋnbↄ a ba de nĩe vↄ̃ a yaya lũ ƴↄ̃w a vũu pʋↄ, ɩ̃ pãa ŋma a ci woor ƴↄ̃w a boorɩ̃.ʼ ”
40013031	A Jeeju lɛ lↄbʼã a sʋkpa kãw miilʼɩ̃ ba. Ʋ yelʼã: “A saa juu fãw wↄ̃ na taa nɩ a muta-tɩɛ bir a daba na de bʋr a ʋ puo pʋↄ.
40013032	A ʋlↄ ɩ̃ ɩ a bir na nyɩrɩ̃ pab gãw a bie a jaa, ɩ̃-cɛ a ʋlↄ wa bul karɩ̃, ʋ ma gãw na a yel-kʋↄrsɩ nɩ a yel-sɛlsɩ a jaa, ɩ̃ ma ɩ a tɩɛ a wɛ-lili ma wɩ gana a ʋ wulbie jur. ”
40013033	Ʋ lɛ lↄbʼã a sʋkpa kãw go yelʼɩ̃: “A saa juu fãw lɛ wↄ̃ na taa nɩ a tabɩr a pↄw na de ƴↄ̃w a man-bil lɩjaanaan jↄ̃ pʋↄ pↄw bar, a tabɩr wa maal a jↄ̃ a jaa a vʋ̃.”
40013034	A sʋkpar a Jeeju lↄbↄ nɩ a ana ƴɛrɩ̃sɩ a jaa kʋrↄ a nɩbɛ. ꞋWaa ƴɛrʼɩ̃ ba ƴɛrɩ̃ kãw ɩ̃ ma lↄbʼɩ̃ a sʋkpa wa,
40013035	a na ɩ a ala a Naaŋmɩn ƴɛr-hiere na dãa yel: “ Ɩ̃ na haa na a ɩ̃ nʋↄr lↄbʼɩ̃ a sʋkpar miilʼɩ̃ ba. Ɩ̃ na mɩ hierʼã a yele ala na dãa sↄↄlɩ̃ a tẽw maalfʋ daar jaa, kʋ ba.”
40013036	A Jeeju barʼã a nɩbɛ ɩ̃ kul a yir, a ʋ par-tuurbe taw ta ʋ, ɩ̃ yel: “Ir a yaya na be a puo pʋↄ sʋkpa par kʋ sɩ.”
40013037	Ʋ yel ba a nↄhↄ̃: “A ʋlↄ na yaarɩ̃ a ci ɩ na a Nɩbɛ Bie.
40013038	A puo miile na a tẽw, a ci mɩ miile a Naaŋmɩn fãw nɩbɛ, ɩ̃ a yaya mɩ miile a Fãa Sʋbↄ nɩbɛ.
40013039	A ʋlↄ na yaarɩ̃ a yaya ɩ na a Satã, ɩ̃ a ci ŋmafʋ daar miile na a tẽw baarfʋ daar, a ci ŋmarba ɩ̃ mɩ ɩ a sɩ-tʋnɩsɩ.
40013040	A mɩnɛ ba na wobo a yaya ƴↄnↄ a vũu pʋↄ a dɩrɛ, a lɛ a na mɩ be a tẽw baarfʋ daar.
40013041	A Nɩbɛ Bie nↄↄ tʋ̃ na a ʋ sɩ-tʋnɩsɩ a ba cen na tuur a ʋ fãw nɩbɛ pʋↄ a bala na saa a nɩbɛ loro a maal-fãa pʋↄ, nɩ a maal-bebe deme ba jaa,
40013042	ɩ̃ lↄb ba ƴↄ̃w a vũu kpõ-kpõ pʋↄ. Ɩ̃ a be, ba na kono na nyɩrɛ nɩ a nyɩmɛ.
40013043	Ɩ̃-cɛ a bala na tor nↄↄ nyɩlɛ na wↄ̃ taa nɩ a mↄtↄ̃w, a ba Sãa Naaŋmɩn fãw pʋↄ. A ʋlↄ na tɛrɛ a tobo wono nɩ, ú bↄ̃w cɛlɛ!
40013044	“A saa juu fãw wↄ̃ na taa nɩ a na-yele ba na ũu sↄↄlɩ̃ bar a puo pʋↄ, a daba wa cen na nyɛ, ɩ̃ lɛ cↄↄrɩ̃ sↄↄlɩ̃ bar, a nʋ̃ↄ nyɩrɩ̃ nyↄw ʋ, ʋ cen na de a ʋ yele a jaa da, lɩɛb cenʼɩ̃ da nɩ a ʋna puo.
40013045	“A saa juu fãw mɩ wↄ̃ na taa nɩ a ƴaƴaba na bʋↄrↄ a lɛr-vɛlɛ,
40013046	ɩ̃ a mɩnɛ ʋ na nyɛ a kãw na nyɩrɩ̃ vɩɛlɛ ɩ̃ mɩ kpɛmɛ a dafʋ, ʋ kulʼã wob a ʋ yele a jaa da, cenʼɩ̃ na da nɩ a ʋna lɛr-birʼãa.
40013047	“A saa juu fãw mɩ lɛ wↄ̃ na taa nɩ a jʋↄ ba na lↄb ƴↄ̃w a kʋ̃ↄ pʋↄ, ʋ nyↄↄr a yel-bʋrↄ bʋrↄ a jaa.
40013048	A mɩnɛ a jʋↄ na sɛw, a jɩ̃-bɛrbɛ taw na yi nɩ a kʋlaa gbẽgbere nʋↄr, ɩ̃ jɛ tuur a jɩmɛ ƴↄ̃w a pɩɩr pʋʋr, ɩ̃ lↄb a yel-kpansɩ bar.
40013049	A lɛ a na mɩ be a tẽw baarfʋ daar. A sɩ-tʋnɩsɩ na wa na ow a nɩ-faar a nɩ-torisɩ sↄ̃w,
40013050	ɩ̃ lↄb ba ƴↄ̃w a vũu kpõ-kpõ pʋↄ. Ɩ̃ a be, ba na kono na nyɩrɛ nɩ a nyɩmɛ.”
40013051	A Jeeju soor ba: “Nyɩ wonaa na a ƴɛrɩ̃sɩ asɩmɛ a jaa mɩɩ?” A ba yel ʋ, á Ↄↄ.
40013052	Ʋ yel ba: “Ala-ɩ̃-sↄ, a ƴɛr-kpɛn-bↄↄnbↄ nɩrɛ jaa wa lɩɛb ɩ a saa juu fãw par-tuure, ʋ na wↄ̃ na taa nɩ a naaba na ire a ʋ na-yele pʋↄ a yel-paala nɩ a yel-koro poro a nɩbɛ.”
40013053	A mɩnɛ a Jeeju na lↄb a sʋkpar ala baar, ʋ yi na a be
40013054	ɩ̃ kul a ʋ tẽw, a Najarɛtɩ, ɩ̃ kpɛ a ba puorfʋ yir pʋↄ jaana ba, a nʋↄr ko ba a ba yele taa: “Nyɩnɛ a daba na yɛ̃ yi, nɩ a ʋ nↄ-kofʋ tʋmↄ ala ʋ na maal?
40013055	Aa ɩ a ʋlↄ ɩ̃ ɩ a dafↄↄrↄ bi-daba wa? Aa ɩ a ʋ mã ɩ̃ dɩ a Maarɩɩ wa? Aa mɩ ɩ a Jakɩ, a Jojɛfʋ, a Sɩmↄ̃, nɩ a Judi ɩ̃ ɩ a ʋ yɛɛr wa?
40013056	Ɩ̃ saa lãa be nɩ a ʋ yɛ-pↄↄbↄ ba jaa a ka wa? Ɩ̃ nyɩnɛ a daba na pↄw a ana yele a lɛ?”
40013057	Ɩ̃ a ʋ maal-bie cɛ ba na. Ɩ̃-cɛ a Jeeju yel ba: “Ba ma ƴↄnↄ na a Naaŋmɩn ƴɛr-hiere a jiir a jaa, ɩ̃-cɛ a ala ma ɩ a ʋ mɩ̃ɛ tẽw, nɩ a ʋ yir wa.”
40013058	Ɩ̃ a mɩnɛ ba na ma tɛrɛ nɩ ʋ a ƴↄ̃w-nyãa wa, a Jeeju ma tʋ̃ a nↄ-kofʋ tʋmↄ a be yaw wa.
40014001	A ʋna daarʼãa a Ɛrↄdɩ na ɩ a Galile jamana wõ na a Jeeju ƴɛrɩ̃
40014002	ɩ̃ yel a ʋ tʋ̃tʋnbↄ: “A Jã-Batii nɩ a nanɩ. Ʋ irʼã a kũu pʋↄ, ala-ɩ̃-sↄ ʋ tɛrɛ a fãgã tʋnↄ nɩ a nↄ-kofʋ tʋmↄ a lɛ.”
40014003	-
40014004	A-na-ɩ a Jã dãa na yel a Ɛrↄdɩ áa ƴɛr-kpɛn ma kʋ ʋ sↄr ʋ na faa a ʋ yɛbɛ Fɩlɩpɩ pↄw Ɛrↄdɩya kul wa. Ala-ɩ̃-sↄ a Ɛrↄdɩ ƴↄ̃w na a ba nyↄw a Jã lũ ƴↄ̃w a kasu pʋↄ.
40014005	Ʋ dãa na bʋↄrↄ ʋ kú ʋ, ɩ̃-cɛ dãbɩ̃ɛ nyↄw ʋ na a nɩbɛ ɩnɛ, a-na-ɩ ba bↄ̃w ka a Jã ɩ na a Naaŋmɩn ƴɛr-hiere.
40014006	A mɩnɛ a Ɛrↄdɩ dↄwfʋ bibir fɛtɩ na ta, a Ɛrↄdɩya bi-pↄw sɛ na a bɩnɛ a ba nii-sↄw, a nʋ̃ↄ nyɩrɩ̃ nyↄw a Ɛrↄdɩ,
40014007	ʋ ir pↄ yelʼɩ̃, á ʋ na kʋ na a poole a bom lɛ ʋ na sʋↄrↄ ʋ.
40014008	Ɩ̃ a mɩnɛ a poole mã na kpãa ʋ baar, ʋ cenʼã na yel a Ɛrↄdɩ á ʋ ƴↄ̃w a Jã-Batii juu a lagbaal pʋↄ kʋ ʋ.
40014009	A jamana suur sãw, ɩ̃-cɛ a ʋ pↄfʋ ʋ na pↄ a ʋ lãa-dɩrbɛ nii-sↄw saa, ʋ sↄw,
40014010	ɩ̃ ƴↄ̃w a ba cen na ŋmaa a Jã juu a kasu pʋↄ.
40014011	Ba wɩ nɩ na a Jã juu a lagbaal pʋↄ kʋ a poole, ʋ de kʋ a ʋ ma.
40014012	A Jã par-tuurbe cenʼã na de a kũu ũu, ɩ̃ pãa cen na man a Jeeju a ala na ta.
40014013	A mɩnɛ a Jeeju na wõ a ala na ta a Jã, ʋ yi na cen na kpɛ a gbor nɩ a ʋ par-tuurbe á ba cen na sↄↄlɩ̃ a wɛkar pʋↄ a man gaan. Ɩ̃ a mɩnɛ a nɩbɛ na wõ a lɛ, ba yi na a ba ten pʋʋr lara a man gbẽgbere bɩɛrɛ ʋ.
40014014	A mɩnɛ a Jeeju na ta a man gaan ʋ nyɛ na a nɩ-yaw, a nãw nyↄw ʋ, ʋ kpaar a bala na ɩ a baalsɩ.
40014015	A lɛ a jaanʋↄr na ta a ʋ par-tuurbe taw na ta ʋ ɩ̃ yel: “Wɛkar pʋↄ sɩ be, ɩ̃ a mↄtↄ̃w mʋrↄ. Wɛl a nɩbɛ bar a ba cen a tẽw pʋↄ na da a bõ-dɩraa.”
40014016	Ɩ̃-cɛ a Jeeju yel ba: “Aa sɛw a ba na cen wa. Nyɩ mɩ̃ɛ, nyɩ́ kʋ ba a bõ-dɩraa.”
40014017	A ba yel ʋ: “Saa tɛrɛ bom ka, ɩ̃ a ala ma ɩ bur-bie anuu nɩ jɩmɛ ayi tɛw wa.”
40014018	A Jeeju yel ba: “Nyɩ́ de wa nɩ kʋ ma ka”,
40014019	ɩ̃ yel a nɩbɛ á ba jɛ a mʋ̃ↄ juu. Ʋ de na a buru anuu nɩ a jɩmɛ ayi ala, dʋↄ Ꞌwuoro nɩ a saa juu puorʼɩ̃ a Naaŋmɩn, ɩ̃ ŋma a buru kʋ a ʋ par-tuurbe a ba de po a nɩbɛ.
40014020	A ba jaa bõ-ƴene-ƴene Ꞌwↄbʼã pi, ɩ̃ a par-tuurbe nɩɩr a bõ-ŋmara ala na cɛ sɛw pɩɩr pie-nʼayi.
40014021	A bala na Ꞌwↄb a buru na ta na dabsɩ ture anuu, ɩ̃ a pↄↄbↄ nɩ a bibiir ma be tↄ wa.
40014022	A jie naan a Jeeju ƴↄ̃w na a ʋ par-tuurbe a ba kpɛ a gbor pʋↄ de nĩe gãwna ʋ a man gaan, ɩ̃ ʋ wɛlɛ a nɩbɛ bara.
40014023	Ɩ̃ a mɩnɛ ʋ na wɛl ba bar baar, ʋ do na a tãw lõkor pʋↄ sↄↄlɩ̃, sʋↄrↄ a Naaŋmɩn. A jaanʋↄr ta na pↄw ʋ a be a ʋ yẽ,
40014024	ɩ̃-cɛ a gbor ʋlↄ dãa na cen jãa nɩ a gbẽgbere, a kʋ̃ↄ cara dama ʋ, a-na-ɩ sɛsɛb fure na tuoro ba.
40014025	A nↄraa kuon daar a Jeeju cere na a kʋ̃ↄ juu wɩɛrɛ a ʋ par-tuurbe sɛ̃.
40014026	A lɛ ba na nyɛ ʋ, ʋ cere a kʋ̃ↄ juu a lɛ, a nyɩrɩ̃ na dama ba a ba yel: “Kpɩɩn ʋ!” ɩ̃ wuure a dãbɛ̃-wuurfʋ.
40014027	Ɩ̃ a jie naan a Jeeju yel ba: “Nyɩ́ bar nyãa! Maa ʋ. Nyɩ taa ɩ a dãbɩ̃ɛ nyↄw nyɩ wa.”
40014028	A Pɩɛr yel ʋ: “Nɩ-kpɛ̃ɛ, a ala ɩ fʋ̃ʋ ʋ, ɩ ɩ̃ mɩ cen a kʋ̃ↄ juu wɩ a fʋ sɛ̃.”
40014029	A Jeeju yel ʋ: “Wa!” a Pɩɛr yi a gbor pʋↄ cere a kʋ̃ↄ juu wɩɛrɛ a Jeeju sɛ̃.
40014030	Ɩ̃-cɛ a mɩnɛ ʋ na nyɛ a sɛsɛb ʋ fure, dãbɩ̃ɛ nyↄw ʋ na, ʋ nyↄw ɩ̃ mʋrↄ a kʋ̃ↄ pʋↄ, ɩ̃ wuur yel: “Nɩ-kpɛ̃ɛ, faa ma!”
40014031	A jie naan a Jeeju turʼã a nuu nyↄw nɩ ʋ ɩ̃ yel: “A fʋna ƴↄ̃w-nyãa pabaa sʋbↄ naa, bõ ɩ a fʋ baalɩ̃?”
40014032	Ɩ̃ a mɩnɛ ba na kpɛ a gbor pʋↄ baar, a sɛsɛb ŋmaa na.
40014033	A bala na be a gbor pʋↄ lo na gburĩ a dume puoro nɩ ʋ, yele nɩ: “Fʋ sɩrɩ̃ na ɩ a Naaŋmɩn Bie.”
40014034	A lɛ ba na gãw a man baar, ba ta na a Jenejarɛ-tẽw.
40014035	Ɩ̃ a mɩnɛ a ʋna tẽw nɩbɛ na nyɛ ʋ bↄ̃w ka a Jeeju ʋ, ba tʋ̃ na yel a ten cɛ̃cɛn deme ba jaa, a ba wɩ nɩ a wʋlɩ̃sɩ deme ba jaa,
40014036	ɩ̃ sʋↄrↄ ʋ a ʋ bar ba a ba sɩɩr a ʋ cẽcen nʋↄr tɛw, ɩ̃ a bala ba jaa na sɩɩr, ba kpaarʼã.
40015001	A ala ɩ̃ baar, a Jerujalɛm Farɩsɩ nɩbɛ nɩ a ƴɛr-kpɛn-bↄↄnbↄ wɩ na a Jeeju sɛ̃ ɩ̃ soor ʋ:
40015002	“Bõ ɩ a fʋ par-tuurbe ma sãwna a sɩ tẽkorɩ̃ nɩ-bɛrɛ ƴɛrɩ̃sɩ a lɛ? A-na-ɩ a bala dɩrɛ a dɩb, ba maa pɛw a ba nur a mɩnɛ a puorfʋ ƴɛrɩ̃ na yel wa.”
40015003	A Jeeju mɩ lɩɛb soor ba: “Ɩ̃ a nyɩmɩ, bõ ɩ a nyɩ ma de a nyɩ tẽkorɩ̃ ƴɛrɩ̃sɩ sãw nɩ a Naaŋmɩn ƴɛr-kpɛn?
40015004	A-na-ɩ a Naaŋmɩn ƴɛrɩ̃ yelʼã: ʻYↄnↄ a fʋ sãa nɩ a fʋ mã,ʼ ɩ̃ lɛ yel: ʻA ʋlↄ na tʋrↄ a ʋ sãa mɩɩ a ʋ mã, a sɛw na a ba na kú ʋ.ʼ
40015005	Ɩ̃-cɛ a nyɩmɩ, nyɩ yelʼã, áa nɩrɛ wa yel a ʋ sãa, mɩɩ a ʋ mã, áa bom lɛ ʋ naa dãa sũo nɩ ba, á ʋ de na kʋ a Naaŋmɩn,
40015006	áa nɩrɛ ʋlↄ ma lɛ tɛrɛ sↄr na sũo a ʋ sãa nɩ a ʋ mã go wa. A nↄhↄ̃ nyɩ ma de a nyɩ tẽkorɩ̃ ƴɛrɩ̃ sãw nɩ a Naaŋmɩn ƴɛrɩ̃ bar.
40015007	Nyɩna bɛbɛlbɛ naa! A Naaŋmɩn ƴɛr-hiere Ejayi dãa na sɩrɩ̃ tɛrɛ yel-mɩ̃ɛ a mɩnɛ ʋ na dãa yel a nyɩ ɩnɛ:
40015008	ʻNʋↄr tɛw a nɩbɛ basɩmɛ ƴↄnↄ nɩ ma, ɩ̃-cɛ a ba suur jãa nɩ ma na.
40015009	A ba puorfʋ ba na puoro ma ma tɛrɛ par wa, ɩ̃ a ba jaanfʋ ba na jaana a nɩbɛ ɩ na a nɩbɛ ƴɛrɩ̃sɩ tɛw.ʼ ”
40015010	A Jeeju bʋↄlʼã a nɩbɛ ba jaa a ba wɩ a ʋ sɛ̃, ʋ yel ba: “Nyɩ́ cɛl wõ a ƴɛrɩ̃ nanɩ.
40015011	Aa ɩ a ala na kpɛɛrɛ a nɩrɛ nʋↄr pʋↄ ɩ̃ sãwna ʋ wa, ɩ̃-cɛ a ala na yire a nɩrɛ nʋↄr pʋↄ, ala sãwna ʋ.”
40015012	Ɩ̃ a mɩnɛ ʋ na ƴɛr a lɛ baar, a ʋ par-tuurbe taw na ta ʋ ɩ̃ yel ʋ: “Fʋ bↄ̃w ka a mɩnɛ fʋ na ƴɛrɛ a lɛ, a cɛ na a Farɩsɩ nɩbɛ mɩɩ?”
40015013	A Jeeju yel ba: “A tɩɛ lɛ a ɩ̃ saa juu Sãa na ma sɛl wa, na vʋ̃ↄ na.
40015014	Nyɩ́ bar ba be! Jↄn ɩ̃ tawra taa. Ɩ̃ a ala ɩ a jↄ̃w tawra na a jↄ̃w, ba jaa ayi na lo na bↄw kpolo pʋↄ.”
40015015	A Pɩɛr de na a ƴɛrɩ̃ ɩ̃ yel ʋ: “Man sɩ a sʋkpa naa par.”
40015016	A Jeeju yel: “Nyɩmɩ mɩ, nyaa tɛrɛ a yɛ̃ na bↄ̃w a par wa?
40015017	Nyaa bↄ̃w ka a bom lɛ na kpɛɛrɛ a nɩrɛ nʋↄr pʋↄ ma suu na a puorɩ̃, ɩ̃ lɛ lɩɛb yi a sãɓanɩ̃ wa?
40015018	Ɩ̃-cɛ a ala na yire a nɩrɛ nʋↄrɩ̃ yi na a ʋ suur pʋↄ; ala sãw na a nɩrɛ.
40015019	A-na-ɩ a tɩɛrɩ̃-faar, a nɩrɛ kúfʋ, a pↄↄ-kpee nɩ a dab-kpee ganɩfʋ, a pebfʋ, a jufʋ, a mɩl-taa, nɩ a korfʋ,
40015020	ala yire a nɩrɛ suur pʋↄ sãwna ʋ. Ɩ̃-cɛ a dɩb dɩfʋ nɩ a nu-dɛɛr ala a puorfʋ ƴɛrɩ̃ na ciire ma sãwna nɩrɛ wa.”
40015021	A mɩnɛ a Jeeju na yi a be, ʋ cenʼã a Tɩɩr nɩ a Sɩdↄ̃-ten nↄɛ.
40015022	Ɩ̃ a Kana-tẽw pↄw kãw na be a be yi na wuure tuoro nɩ ʋ: “Nɩ-kpɛ̃ɛ yaa! Davɩtɩ Bie wee! Bↄ̃w ma nãw! A kↄ̃tↄn ire na a ɩ̃ bi-pↄw, a nyɩrɩ̃ wono ʋ.”
40015023	Ɩ̃ a Jeeju ma yel ʋ bom wa. A ʋ par-tuurbe taw ta ʋ ɩ̃ sʋↄrↄ ʋ a ʋ diw a pↄw bar, a-na-ɩ ʋ wuure na tuure nɩ ba.
40015024	A Jeeju yel: “A Ɩsɩrayɛl nɩbɛ na bↄr a piir kaarɩ̃, bala ɩnɛ tɛw ba tʋ̃ ma.”
40015025	Ɩ̃-cɛ a pↄw wa na lo gburĩ a dume a ʋ nii-sↄw ɩ̃ yel: “Nɩ-kpɛ̃ɛ, sũo ma!”
40015026	A Jeeju yel ʋ: “Aa vɩɛlɛ a ba na de a bibiir dɩb lↄb ƴↄ̃w a baar wa.”
40015027	A pↄw yel ʋ: “Nɩ-kpɛ̃ɛ, sɩrɛ jaa ʋ, ɩ̃ má a baar ma dɩrɛ na a dɩb ŋmara ala na loro a ba súↄrbↄ pulẽe.”
40015028	A Jeeju yel ʋ: “Pↄw, a fʋ ƴↄ̃w-nyãa bɛrmɛ na. A na maalʼã a fʋ jie a mɩnɛ fʋ na bʋↄrↄ.” Ɩ̃ a daar ʋlↄ pʋↄ a ʋ bi-pↄw kpaarʼã.
40015029	A mɩnɛ a Jeeju na yi a be, ʋ cenʼã a Galile man nʋↄr ɩ̃ do a tãw jɛ.
40015030	A nɩbɛ yayaw wɩ na a ʋ sɛ̃ tɛrɛ nɩ a gbɛɛ, a ɩ̃gan saansɩ deme, a jↄn, a won, nɩ a wʋlɩ̃sɩ deme ŋmɛɛ yaw go, na bin a ʋ pulẽe, ɩ̃ ʋ kpaar ba.
40015031	A nɩbɛ nʋↄr ko ba a mɩnɛ ba na nyɛ a won a ba ƴɛrɛ, a ɩ̃gan saansɩ deme kpaar, a gbɛɛ cere, ɩ̃ a jↄn mɩ nyɛrɛ, ɩ̃ ba nyↄw na ɩ̃ pɛwrɛ a Ɩsɩrayɛl Naaŋmɩn.
40015032	A Jeeju bʋↄlʼã a ʋ par-tuurbe a ba wɩ, ʋ yel ba: “A nãw nyↄw ma na a nɩbɛ basɩmɛ ɩnɛ, a-na-ɩ ba be nɩ ma na a bibie ata, ɩ̃ baa cãa tɛrɛ dɩb dɩrɛ wa. Maa bʋↄrↄ ɩ̃ bar ba a lɛ nɩ a kↄ̃ wa, a mɩnɛ ba kↄ̃ wa lo sↄr pʋↄ wa.”
40015033	A ʋ par-tuurbe soor ʋ: “Nyɩnɛ sɩ na tʋↄ nyɛ a bõ-dɩraa a na sɛw a nɩ-par-bʋrↄ na, a ka a wɛkarʼã pʋↄ?”
40015034	A Jeeju lɩɛb soor ba: “Bur-bie amɩnɛ nyɩ tɛrɛ?” a ba yel: “Sɩ tɛrɛ na bur-bie anuu-nʼayi, ɓã jɩm-bil ŋmɛɛ.”
40015035	Ʋ ƴↄ̃w na a nɩbɛ a ba jɛ a tene,
40015036	ʋ de a bur-bie anuu-nʼayi nɩ a jɩmɛ, ɩ̃ a mɩnɛ ʋ na puor a Naaŋmɩn ƴↄ̃w, ʋ ŋma na kʋ a ʋ par-tuurbe, a ba de po a nɩbɛ,
40015037	a ba Ꞌwↄb pi ba jaa, ɩ̃ cɛ a bõ-ŋmara na cɛ, a par-tuurbe nɩɩr sɛw pɩɩr anuu-nʼayi.
40015038	A bala na Ꞌwↄb a buru, ba ɩ na dabsɩ ture anaan, ɩ̃ a pↄↄbↄ nɩ a bibiir ma be tↄ wa.
40015039	Ɩ̃ a mɩnɛ a Jeeju na bar a nɩbɛ a ba kul, ʋ kpɛ na a gbor cen a Magadã-tẽw nʋↄr.
40016001	A Farɩsɩ nɩ a Saduse nɩbɛ taw na ta a Jeeju, sʋↄrↄ bɩɩrɛ nɩ ʋ, á ʋ miil ba a nↄ-kofʋ tʋn na yi a saa juu, ʋ ɩ ba a jɩbaa.
40016002	Ʋ yel ba: “A mɩnɛ a jaanʋↄr na ma ta nyɩ ma yelʼã áa wɩɛr na kpaarʼã, a-na-ɩ a saꞋlon lo na a gbar,
40016003	ɩ̃ a dʋ̃Ꞌwʋlɩ̃ ɓaaraa nyɩ ma yelʼã áa saa na wa na, a-na-ɩ a saꞋlon lo na a dↄ̃dↄrɩ̃-salba. Nyɩ bↄ̃w na a saꞋlon jɩbsɩ par irfʋ, ɩ̃ mɩnɛ nyaa tʋↄ bↄ̃w a yele ala na tara a ƴɛ̃ƴɛrɩ̃ par irfʋ wa?
40016004	A ƴɛ̃ƴɛrɩ̃ nɩbɛ na ɩ a nɩ-faar nɩ a nɩ-burbur, ba bʋↄrↄ na ba nyɛ a nↄ-kofʋ tʋn ʋ ɩ ba a jɩbaa. Ɩ̃-cɛ ba kↄ̃ nyɛ bom kpee ɩ̃ a ala ma ɩ a Jonasɩ ƴɛrɩ̃ wa.” Ɩ̃ ʋ bar ba na ɩ̃ cere.
40016005	A mɩnɛ a ʋ par-tuurbe na gãw a man gaan ba hiinʼã a buru tɛrɛfʋ bar.
40016006	Á Jeeju yel ba: “Nyɩ́ tɛrɛ nyɩ mɩ̃ɛ, jʋʋrↄ nɩ a Farɩsɩ nɩ a Saduse nɩbɛ tabɩr ɩnɛ”,
40016007	a ba tɩɛrɛ sooro nɩ taa yele nɩ: “A-na-ɩ saa tɛrɛ a buru wa, ala-ɩ̃-sↄ a ʋ ƴɛrɛ a lɛ.”
40016008	A Jeeju bↄ̃w nɩ ba ɩ̃ yel ba: “Nyɩna ƴↄ̃w-nyãa pabaa deme naa, bõ ɩ a nyɩ tɩɛrɛ ƴↄnↄ taa a nyaa tɛrɛ buru wa?
40016009	Nyaa bↄ̃w a par sɛr wa mɩɩ? Nyaa cãa bↄ̃w nɩ a bur-bie anuu a nɩbɛ turʼanuu na Ꞌwↄb wa? Nɩ a pɩɩr amɩnɛ nyɩ na wobʼɩ̃ a ŋmara wa..?
40016010	Nɩ a bur-bie anuu-nʼayi a nɩbɛ turʼanaan ɩnɛ wa? Nɩ a pɩɩr amɩnɛ nyɩ na wob wa?
40016011	Mɩnɛ a ɩ a nyaa bↄ̃w ka a aa ɩ buru ƴɛrɩ̃ ɩ̃ ƴɛrɛ nɩ nyɩ wa? Ɩ̃-cɛ nyɩ́ bↄ̃w tɛrɛ nyɩ mɩ̃ɛ a Farɩsɩ nɩ a Saduse nɩbɛ tabɩr ɩnɛ.”
40016012	A ba pãa bↄ̃w ka a Ꞌwaa yele ba a ba tɛrɛ ba mɩ̃ɛ a buru tabɩr ɩnɛ wa, ɩ̃-cɛ a Farɩsɩ nɩ a Saduse nɩbɛ jaanfʋ ɩnɛ ʋ.
40016013	A mɩnɛ a Jeeju na ta a Fɩlɩpɩ Sejare-tẽw wɩɛr, ʋ soorʼã a ʋ par-tuurbe: “Á Nɩbɛ Bie, ala a nɩbɛ tɩɛrɛ ʋ ɩ?”
40016014	A par-tuurbe yel ʋ: “A ŋmɛɛ yelʼã a Jã-Batii fʋ ɩ. A ŋmɛɛ lɛ yel a Eli fʋ ɩ. A ŋmɛɛ lɛ yel go, a Jeremi, mɩɩ a ƴɛr-hiere kãw fʋ ɩ.”
40016015	A Jeeju soor ba: “Ɩ̃ a nyɩmɩ, nyɩ yelʼã a ala ʋlↄ ɩ̃ ɩ?”
40016016	A Sɩmↄ̃ Pɩɛr yel ʋ: “Fʋ ɩ na a Kirisi, a Naaŋmɩn ʋlↄ na tɛrɛ a baafʋ Bie.”
40016017	A Jeeju yel ʋ: “Jonasɩ bie, Sɩmↄ̃! Nʋ̃ↄ be na a fʋ jie, a-na-ɩ aa ɩ nɩrɛ tɩɛrʋ̃ fʋ bↄ̃w nɩ a ala wa, ɩ̃-cɛ a ɩ̃ Sãa na be a saa juu ɩ̃ miil fʋ.
40016018	Pɩɛr, maa ɩ̃ yele fʋ: fʋ ɩ na kʋsɩr, ɩ̃ a ʋna kʋsɩrʼãa juu ɩ̃ na mɛ a ɩ̃ yir na ɩ a duo-puorbo. Ɩ̃ a ala saarɩ̃ ɩ a kũu ʋ, ʋ kↄ̃ↄ tʋↄ ʋ fɩ̃ɩ wa.
40016019	Ɩ̃ na kʋ fʋ na a saa juu fãw nakilsɩ. A ala fʋ na mↄ̃w bar a ka a tẽw pʋↄ na mɩ mↄ̃w na a saa juu. Ɩ̃ a ala fʋ na sↄw bar a sↄr a ka a tẽw pʋↄ, a sↄr mɩ be na be a saa juu.”
40016020	Ɩ̃-cɛ a Jeeju kpãkpanʼã a ʋ par-tuurbe, a ba taa yele kʋrↄ nɩrɛ áa Kirisi ʋ ɩ wa.
40016021	A daar ʋlↄ pʋↄ, a Jeeju nyↄw na ɩ̃ mana a ʋ par-tuurbe áa sɛw na ʋ na cen a Jerujalɛm, na dɩ a tuo yaw a ni-dierbe nɩ a Naaŋmɩn baar-lo-nɩ-bɛrɛ nɩ a ƴɛr-kpɛn-bↄↄnbↄ jie, á ba na kú ʋ, ɩ̃-cɛ a bibie ata pʋↄ, ʋ na lɛ irʼã a kũu pʋↄ.
40016022	A Pɩɛr taw ʋ na yi nɩ a cɛ̃cɛ̃w na kpãana ʋ yele nɩ: “Nɩ-kpɛ̃ɛ! Naaŋmɩn ma sↄwrↄ wa. A kↄ̃ maal a fʋ jie a lɛ wa.”
40016023	A Jeeju lɩɛb yel ʋ: “Satã! Taw yi ka a ɩ̃ nii-sↄw. Fʋ ɩ na cakpow a ɩ̃ jie. A-na-ɩ faa tɩɛrɛ a Naaŋmɩn kaarɩ̃ wa, ɩ̃-cɛ nɩrɛ kaarɩ̃ fʋ tɩɛrɛ.”
40016024	Ɩ̃ a Jeeju yelʼã a ʋ par-tuurbe: “A ala ɩ a nɩrɛ bʋↄrↄ na ʋ tuure ma, ú jɛ a ʋ mɩ̃ɛ bar, ɩ̃ naa ʋ tuo a ʋ nɩ-kʋ-daa tuure nɩ ma.
40016025	A-na-ɩ a nɩrɛ lɛ na bʋↄrↄ ʋ faa a ʋ mɩ̃ɛ, a ʋ baafʋ na bↄrʼã. Ɩ̃-cɛ a nɩrɛ lɛ na bar a ʋ baafʋ ʋ bↄr a ɩ̃ ɩnɛ, ʋ na pↄw ʋ na.
40016026	Bõ a na ɩ a nɩrɛ jie a ʋlↄ pↄw a tẽw pʋↄ yele a jaa, ɩ̃-cɛ a ʋ baafʋ bↄr? Bom be na be a nɩrɛ na tʋↄ de tɛw nɩ a ʋ baafʋ mɩɩ?
40016027	A-na-ɩ a Nɩbɛ Bie na sɩrɩ̃ na wa nɩ a ʋ Sãa yo-yifʋ yele, nɩ a ʋ sɩ-tʋnɩsɩ. Ɩ̃ a daar ʋlↄ, ʋ na ya na a nɩbɛ ba jaa tu nɩ a ba maal-bie.
40016028	Yel-mɩ̃ɛ ɩ̃ yele nyɩ, a bala na be a ka, nɩŋmɛɛ be na be kↄ̃ kpi sɛr wa, ɩ̃-cɛ ba na nyɛ na a Nɩbɛ Bie ʋ waara nɩ a ʋ fãgã.”
40017001	A lɛ a bibie ayʋↄb na tↄl baar, a Jeeju taw na a Pɩɛr, a Jakɩ nɩ a ʋ yɛbɛ Jã do nɩ a tã-kpɛ̃ɛ juu,
40017002	ɩ̃ ʋ nalɩ̃ na a ba nii-sↄw. A ʋ nii-sↄw lɩɛbʼã wↄ̃ taa nɩ a mↄtↄ̃w, ɩ̃ a ʋ cẽcene pɛlɩ̃ wↄ̃ taa nɩ a cãa.
40017003	Ɩ̃ a ʋ par-tuurbe ata bala nyɛ na a Mowisi nɩ a Eli a ba ƴɛrɛ nɩ a Jeeju.
40017004	A Pɩɛr de na a ƴɛrɩ̃ ɩ̃ yel a Jeeju: “Nɩ-kpɛ̃ɛ! A vɩɛlɛ na a sɩ na be a ka. A fʋ̃ʋ bʋↄrↄ, ɩ̃ na ƴↄ̃w na sɛɛr ata, bõ-ƴen na ɩ na a fʋ ben, a bõ-ƴen ɩ a Mowisi ben, ɩ̃ a bõ-ƴen mɩ ɩ a Eli ben.”
40017005	A lɛ a Pɩɛr na cãa ƴɛrɛ, a dↄ̃dↄrɩ̃ma na nyɩlɛ wa na pↄw ba, ɩ̃ ba wõ na a kↄkɩr a dↄ̃dↄrɩ̃ma pʋↄ na yel: “A ʋlↄ ɩ na a ɩ̃ Bi-nʋnaa na kpɛ ma a nyãa. Nyɩ́ cɛlɛ ʋ.”
40017006	A mɩnɛ a ʋ par-tuurbe na wõ a ʋna kↄkɩr, dãbɩ̃ɛ nyɩrɩ̃ na nyↄw ba, a ba lo pↄw a ba nii-sↄw a tene.
40017007	A Jeeju ta na sɩɩr ba ɩ̃ yel: “Nyɩ́ ir! Nyɩ taa jↄrↄ dãbɩ̃ɛ wa.”
40017008	Ɩ̃ ba jɛɛrʼã Ꞌwuor, ma lɛ nyɛ nɩrɛ wa, ɩ̃ a ala ma ɩ a Jeeju tɛw ʋ wa.
40017009	A lɛ ba na yi a tãw juu ɩ̃ suure, a Jeeju kpãa ba na a ba taa wa ƴɛrɛ a ala ba na nyɛ kʋrↄ nɩrɛ wa, wa tara nɩ a lɛdaar a Nɩbɛ Bie na ire a kũu pʋↄ.
40017010	A ʋ par-tuurbe soor ʋ na: “Bõ ɩnɛ a ƴɛr-kpɛn-bↄↄnbↄ yel a Eli sɛw na na de nĩe wa?”
40017011	A Jeeju yel ba: “A Eli na sɩrɩ̃ na wa, na cↄↄrɩ̃ a yele a jaa.
40017012	Ɩ̃-cɛ ɩ̃ yele nyɩ na, a Eli gↄrʼã wa, ɩ̃ baa dãa bↄ̃w ʋ wa, ɩ̃ maal ʋ a mɩnɛ a na nʋmↄ ba. A lɛ a Nɩbɛ Bie nↄↄ mɩ dɩ a tuo a ba jie.”
40017013	A ʋ par-tuurbe pãa na bↄ̃w ka a Jã-Batii ƴɛrɩ̃ ʋ miile ba.
40017014	A mɩnɛ ba na lɩɛb wa pↄw a nɩ-yaw, daba kãw wɩ na a Jeeju sɛ̃ na ʋ lo gburĩ a dume
40017015	ɩ̃ yel ʋ: “Nɩ-kpɛ̃ɛ, bↄ̃w a ɩ̃ bi-daba nãw. Ŋme-kpar ɩ̃ nyↄw ʋ, a bɛlɩ̃ ʋ. A daar a jaa ʋ ma lo a vũu pʋↄ, mɩɩ a kʋ̃ↄmɩ.
40017016	Ɩ̃ taw ʋ wɩ nɩ a fʋ par-tuurbe jie, ɩ̃-cɛ a baa tʋↄ kpaar ʋ wa.”
40017017	A Jeeju yel: “A nyɩmɩ ƴɛ̃ƴɛrɩ̃ su-kpɛn deme, na ma tɛrɛ ƴↄ̃w-nyãa wa, ɩ̃ be nɩ nyɩ wa ta nɩ dabor? Ɩ̃ dɩ nɩ nyɩ tuo wa ta nɩ dabor? Nyɩ́ wa nɩ a bile kʋ ma ka.”
40017018	A Jeeju ful ƴↄ̃w a kↄ̃tↄn ʋ yi ɩ̃ cɛ a bile bar, ʋ kpaar a daar ʋlↄ pʋↄ.
40017019	A ʋ par-tuurbe taw na ta a Jeeju ba yẽ, ɩ̃ soor ʋ: “Bõ ɩ a saa tʋↄ diw ʋ bar wa?”
40017020	Ʋ yel ba: “A-na-ɩ a nyɩ ƴↄ̃w-nyãa nyɩrɩ̃ na pab. Yel-mɩ̃ɛ ɩ̃ yele nyɩ, a ala ɩ a nyɩ ƴↄ̃w-nyãa jɛ̃ na taa nɩ a muta-tɩɛ bir na nyɩrɩ̃ pab, nyɩ na ma yelʼã a tãw naa, ú ir cen be ka, ɩ̃ ʋ na ma cenʼã. Bom kãw kↄ̃ ma kpɛmɛ nyɩ wa. [
40017021	Ɩ̃-cɛ a Naaŋmɩn sʋↄrfʋ nɩ a nʋↄr lũfʋ tɛw ba na tʋↄ diw nɩ a kↄ̃tↄn nↄhↄ̃ bar.”]
40017022	A mɩnɛ ba na duo taa a Galile wɩɛr, a Jeeju yel ba na: “Ba na nyↄw na a Nɩbɛ Bie ƴↄ̃w a nɩbɛ nur pʋʋr,
40017023	a ba kú ʋ, ɩ̃-cɛ a bibie ata pʋↄ ʋ na lɛ irʼã a kũu pʋↄ.” A ʋ par-tuurbe sube nyɩrɩ̃ na sãw ba.
40017024	A lɛ a Jeeju nɩ a ʋ par-tuurbe na lɩɛb cen a Kapɛɛnam-tẽw, a Naaŋmɩn puor-yir kpɛ̃ɛ lãpo-dierbe taw na ta a Pɩɛr ɩ̃ soor ʋ: “A nyɩ jãjaana, ʋ maa ya a Naaŋmɩn puor-yir kpɛ̃ɛ lãpo wa?”
40017025	A Pɩɛr yelʼã á ↄↄ, ʋ ma ya na. Ɩ̃ a lɛ ʋ na kpɛ a yir pʋↄ, a Jeeju de na nĩe soor ʋ: “Sɩmↄ̃, mɩnɛ fʋ tɩɛr? A tẽw pʋↄ jamansɩ, babõ jie ba ma de a ba lãpo? A ba bibiir jie, mɩɩ a sáanba jie ʋ?”
40017026	A Pɩɛr yel: “A sáanba jie ʋ.” Ʋ lɛ yel: “A ala ɩ lɛ ʋ, a bibiir ma be tↄ wa.
40017027	Ɩ̃-cɛ a mɩnɛ a sɩ maalfʋ kↄ̃ wa cɛ ba wa, cen a manɩ̃ na ƴↄ̃w a fʋ jɩ̃-pĩi a kʋ̃ↄ pʋↄ, ɩ̃ a dãdãw jɩm na nyↄwrↄ, taw ʋ yi nɩ, haa a nʋↄr, ɩ̃ fʋ na nyɛ na libir a be. Ir cenʼɩ̃ na tɩɩr, ʋ ɩ a maa nɩ a fʋ̃ʋ ben.”
40018001	A ʋna daarʼãa pʋↄ a par-tuurbe wɩ na a Jeeju sɛ̃ na sooro ʋ: “Ala ɩ̃ ɩ a kpɛ̃ɛ a saa juu fãw pʋↄ?”
40018002	Ʋ bʋↄl a bibile ʋ wa ɩraa a ba nii-sↄw,
40018003	ɩ̃ ʋ yel: “Yel-mɩ̃ɛ ɩ̃ yele nyɩ, a ala ma ɩ nyɩ lɩɛbʼã wↄ̃ taa nɩ a bibiir basɩmɛ wa, nyaa tʋↄrↄ kpɛɛrɛ a saa juu fãw pʋↄ fɩ̃ɩ wa.
40018004	Ala-ɩ̃-sↄ a ʋlↄ na lɩɛb wur a ʋ mɩ̃ɛ, ɩ̃ wↄ̃ a bibile na kaarɩ̃, ʋlↄ ɩ a kpɛ̃ɛ a saa juu fãw pʋↄ.
40018005	Ɩ̃ a ʋlↄ na sↄw de a bibile kãw a nↄhↄ̃ a ɩ̃ ɩnɛ, a maa ʋ sↄw de a lɛ.
40018006	“A bibile ʋlↄ na ƴↄ̃w ma a nyãa, a ala ɩ a nɩrɛ wa maal ʋ na ʋ lo a tule pʋↄ, a ala ɩ ba lũ na a nɛ-kpɛ̃ɛ ƴↄ̃w ʋ a nyɩɩmɩ, ɩ̃ ɓↄw ʋ lↄb ƴↄ̃w a man pʋↄ ʋ mʋr kpi, a na cãa na sa ʋ.
40018007	Nabier na ta na a tẽw na nɩbɛ jie, a mɩnɛ a ba maal-bie na saa a nɩŋmɛɛ loro a tule pʋↄ. A sɩrɩ̃ na sɛw a ana maal-bie na be, ɩ̃-cɛ nabier na ta na a ʋna nɩrɛ jie na saa.
40018008	“A ala ɩ a fʋ nuu, mɩɩ a fʋ gbɛr ɩ̃ ƴↄnↄ fʋ a tule pʋↄ, fú ŋmaa ʋ lↄb bar, a-na-ɩ a sa na a fʋ na kpɛ a baafʋ pʋↄ nɩ a nu-gãw, mɩɩ a gbɛ-gãw, gãw a nur ayi nɩ a gbɛɛ ayi fʋ na tɛrɛ, ɩ̃ a ba lↄb fʋ ƴↄ̃w a vũu ʋlↄ pʋↄ na ma tɛrɛ a kpiinfʋ wa.
40018009	Ɩ̃ a ala mɩ ɩ a fʋ mimir ƴↄnↄ fʋ a tule pʋↄ, Ꞌlow ʋ lↄb bar, a-na-ɩ a sa na a fʋ na kpɛ a baafʋ pʋↄ nɩ a mimi-gãw, gãw a mimie ayi fʋ na tɛrɛ, ɩ̃ a ba lↄb fʋ ƴↄ̃w a wɛfʋ vũu pʋↄ.
40018010	“Nyɩ́ tɛrɛ nyɩ mɩ̃ɛ kↄ̃ wa kpɛrɛ bile bõ-ƴen a bibiir basɩmɛ pʋↄ wa. Ɩ̃ yele nyɩ na a ba sɩ-tʋnɩsɩ na be a saa juu ma ɩraa na a ɩ̃ saa juu Sãa nii-sↄw a daar a jaa. [
40018011	A-na-ɩ a Nɩbɛ Bie wa na na faa a bala na dãa bↄr.]
40018012	“Bõ nyɩ tɩɛr? A ala ɩ a nɩrɛ tɛrɛ na a piir kʋbaa, ɩ̃ a bõ-ƴen wa bↄr, ʋ kↄ̃ bar a kʋbaa-for-bir bala a be a tãw juu ɩ̃ suu cen na bↄ a ʋlↄ na bↄr wa mɩɩ?
40018013	Ɩ̃ a ala ɩ ʋ wa nyɛ ʋ na, yel-mɩ̃ɛ ɩ̃ yele nyɩ, ʋ ma cɩlɛ nɩ ʋ na gãw a kʋbaa-for-bir bala na ma bↄr wa.
40018014	A lɛ a be a nyɩ saa juu Sãa nii-sↄw. ꞋWaa mɩ bʋↄrↄ a bibile bõ-ƴen ʋ wa bↄr a basɩmɛ pʋↄ wa.
40018015	“A ala ɩ a fʋ yɛbɛ wa maal fʋ na a fãa, cen fʋ yẽ na miil ʋ a ʋ fãa. A ʋlↄ wa sↄw, fʋ pↄw na a fʋ yɛbɛ.
40018016	Ɩ̃-cɛ a ʋlↄ wa jaar, taw nɩrɛ kãw mɩɩ nɩbɛ ayi lɛ cenʼɩ̃, a mɩnɛ a ƴɛrɩ̃sɩ a jaa na yi a nɩbɛ ayi mɩɩ nɩbɛ ata bala jie.
40018017	A ʋlↄ wa cãa jaar a ba ƴɛrɩ̃, fú yel kʋ a duo-puorbo. Ɩ̃ a ʋlↄ wa mɩ cãa jaar a duo-puorbo ƴɛrɩ̃, fú de ʋ ʋ wↄ̃ taa nɩ tɩɩb sʋbↄ mɩɩ a lãpo-diere.
40018018	“Yel-mɩ̃ɛ ɩ̃ yele nyɩ, a ala nyɩ na mↄ̃w bar a ka a tẽw pʋↄ, na mɩ mↄ̃w na a saa juu, ɩ̃ a ala nyɩ na sↄw bar a sↄr a ka a tẽw pʋↄ, a sↄr mɩ be na be a saa juu.
40018019	“Ɩ̃ lɛ yele nyɩ na go, a ala ɩ a nyɩ pʋↄ, nɩbɛ ayi tɛrɛ na nↄ-bõ-ƴen a ka a tẽw pʋↄ, sʋↄrↄ nɩ a bom lɛ, a ɩ̃ Sãa na be a saa juu na maalʼã kʋ ba.
40018020	A-na-ɩ a jie a nɩbɛ ayi mɩɩ a nɩbɛ ata na duo taa nɩ a ɩ̃ yuor, ɩ̃ mɩ be na be a ba sↄ̃w.”
40018021	A Pɩɛr taw na ta a Jeeju ɩ̃ soor ʋ: “Nɩ-kpɛ̃ɛ! A ɩ̃ yɛbɛ wa maal ma a fãa, gbɛɛ amɩnɛ ɩ̃ na de bar kʋ ʋ? A na ta na gbɛɛ anuu-nʼayi mɩɩ?”
40018022	A Jeeju yel ʋ: “Maa yel fʋ a gbɛɛ anuu-nʼayi wa dɛ, ɩ̃-cɛ a na ta na a gbɛɛ anuu-nʼayi jiir lɩjaata-nɩ-pie.
40018023	Ála-ɩ̃-sↄ a saa juu fãw wↄ̃ na taa nɩ a jamana na gbɛɛrɛ a libie a ʋ tʋ̃tʋnbↄ jie.
40018024	Ɩ̃ a lɛ ʋ na nyↄw a gbɛɛrɩ̃fʋ, ba wɩ nɩ na a daba na tɛrɛ ʋ a san a ture ture kʋbaa.
40018025	Ɩ̃-cɛ a ʋna daba naa, Ꞌwaa tɛrɛ bom na ya a san wa, ala-ɩ̃-sↄ a ʋ nɩ-kpɛ̃ɛ yel a ba da ʋ, nɩ a ʋ pↄw, nɩ a ʋ bibiir nɩ a yele a jaa ʋ na tɛrɛ, ya a ʋ san.
40018026	A tʋ̃tʋnↄ ʋlↄ lo na gburĩ a dume a ʋ nɩ-kpɛ̃ɛ nii-sↄw ɩ̃ yel ʋ: ʻTaa nyɛ suur wa. Bar a ɩ fɩ̃ɩ, ɩ̃ ɩ̃ na ya fʋ na,ʼ
40018027	a nãw nyↄw a ʋ nɩ-kpɛ̃ɛ ʋ de ʋ bar, ʋ cere nɩ a ʋ san.
40018028	“A daba ʋlↄ yi na tuorʼɩ̃ a ʋ lãa-tʋnↄ ƴen sʋbↄ na tɛrɛ ʋ a san bile. Ʋ nyↄw ʋ na, ɩ̃ cɩm ʋ a kↄkɩ-jile ɩ̃ yel: ʻYa ma a ɩ̃ libie.ʼ
40018029	A ʋ lãa-tʋnↄ lo na gburĩ a dume ɩ̃ yel ʋ: ʻTaa nyɛ suur wa. Bar a ɩ fɩ̃ɩ, ɩ̃ ɩ̃ na ya fʋ na.ʼ
40018030	Ɩ̃-cɛ Ꞌwaa sↄw wa, ɩ̃ nyↄw ʋ cenʼɩ̃ pↄw a kasu pʋↄ, ʋ be a be lɛɛ wa ta nɩ a lɛdaar ʋ na ya a ʋ san a jaa.
40018031	A lɛ a ʋ lãa-tʋnbↄ ŋmɛɛ na nyɛ a ala na maal, a ba sube nyɩrɩ̃ na sãw ba, a ba cen na man a ba nɩ-kpɛ̃ɛ a ala a jaa na maal,
40018032	a nɩ-kpɛ̃ɛ bʋↄl a tʋ̃tʋnↄ ʋlↄ ɩ̃ yel ʋ: ʻFʋna nɩsaa fãa naa! Ɩ̃ dãa na bar fʋ a fʋ san a jaa, a-na-ɩ fʋ sʋↄr ma na.
40018033	A sɛw na a fʋ naa mɩ dãa bↄ̃w a fʋ lãa-tʋnↄ nãw ɩ̃ bar ʋ, a mɩnɛ ɩ̃ na dãa bↄ̃w fʋ a nãw ɩ̃ bar fʋ.ʼ
40018034	Ɩ̃ a ʋ nɩ-kpɛ̃ɛ nyɛ na a suur ɩ̃ ɩ a ba mɩ nyↄw ʋ pↄw a kasu pʋↄ, a ba kpãa ʋ lɛɛ wa ta nɩ a lɛdaar ʋ na ya a ʋ san a jaa.”
40018035	Ɩ̃ a Jeeju yel ba: “A lɛ a ɩ̃ Sãa na be a saa juu nↄↄ mɩ maal a nyɩ jie, a ala ma ɩ a nyɩmɩ nyɩ jaa fɛw de na a nyɩ yɛɛr maal-faar bar kʋ ba a nyɩ sube pʋʋr wa.”
40019001	A mɩnɛ a Jeeju na baar a ana jaanfʋ, ʋ yi na a Galile wɩɛr ɩ̃ cen na ta a Jude wɩɛr nʋↄr a Jʋrdɛ̃ man gaan.
40019002	A nɩ-yaw tuure ʋ na ʋ kpaar a wʋlɩ̃sɩ deme a be.
40019003	A Farɩsɩ nɩbɛ ŋmɛɛ taw na ta ʋ, bɩɩrɛ ʋ yele nɩ: “Sↄr be na be a nɩrɛ na tʋↄ diw a ʋ pↄw bar bom kãw ɩnɛ lɛ mɩɩ?”
40019004	Ʋ mɩ lɩɛb soor ba: “Nyaa Ꞌwuor nyɛ a mɩnɛ a na yel a Naaŋmɩn Sɛbɛ pʋↄ wa? Áa korĩ-cɛ jaa a ʋlↄ na ɩ a Yel-mɩɛrɛ mɛ ba na a daba nɩ a pↄw,
40019005	ɩ̃ yel, áa ala ɩnɛ a daba na barʼã a ʋ sãa nɩ a ʋ mã, ɩ̃ mar taa nɩ a ʋ pↄw a ba lɩɛb ɩ nɩ-bõ-ƴen.
40019006	A lɛ, baa lɛ cãa ɩ ayi go wa, ɩ̃-cɛ nɩ-bõ-ƴen ba ɩ. Ala-ɩ̃-sↄ, a nɩrɛ ʋ taa wa ŋmara a ala a Naaŋmɩn na ɓã taa bar wa.”
40019007	A Farɩsɩ nɩbɛ lɛ soor ʋ: “Ɩ̃ bõ ɩnɛ a Mowisi ƴↄ̃w sɩ a sɩ ma kʋ a pↄw a diwfʋ sɛbɛ ɩ̃ pãa diw ʋ bar?”
40019008	A Jeeju yel ba: “A Mowisi kʋ nyɩ na a sↄr a nyɩ ma diw a nyɩ pↄↄbↄ bar, a-na-ɩ a nyɩ sube kpɛmɛ na. Ɩ̃-cɛ a korĩ-cɛ, aa dãa be a lɛ wa.
40019009	Ɩ̃ yele nyɩ na, a ala ɩ a nɩrɛ diw na a ʋ pↄw bar na ma maala a burbur wa, ɩ̃ lɩɛb kul a pↄw kpee, ʋ maalʼã fãa.”
40019010	A ʋ par-tuurbe yel ʋ: “A ala ɩ lɛ a be a daba nɩ a ʋ pↄw jie, a kulfʋ barfʋ sa na.”
40019011	A Jeeju yel ba: “Aa ɩ a dabsɩ ba jaa ɩ̃ tʋↄrↄ sↄwrↄ a ƴɛrɩ̃ naa wa, ɩ̃-cɛ a bala tɛw a Naaŋmɩn na kʋ a tʋↄfʋ.
40019012	A-na-ɩ a ŋmɛɛ be na be a ba dↄw ba a ba ab, a ŋmɛɛ mɩ be be a ɩ nɩbɛ ɩ̃ maal ba a ba ab, ɩ̃ a ŋmɛɛ mɩ jɛ a lɛ a saa juu fãw ɩnɛ. A ʋlↄ na tʋↄrↄ sↄwrↄ, ú sↄw.”
40019013	Ɩ̃ ba wɩ nɩ na a bibi-bil a Jeeju sɛ̃, a ʋ dↄↄl ba a nuu sʋↄrʼɩ̃ a Naaŋmɩn ƴↄ̃w ba, ɩ̃-cɛ a ʋ par-tuurbe gala ba na.
40019014	A Jeeju lɩɛb yel ba: “Nyɩ́ bar a bibiir a ba wa a ɩ̃ sɛ̃. Nyɩ taa mↄ̃wnↄ ba bar wa, a-na-ɩ a bala na wↄ̃ a ba kaarɩ̃, bala sↄ a saa juu fãw.”
40019015	Ɩ̃ a mɩnɛ ʋ na dↄↄl ba a nur baar, ʋ irʼã a be cen.
40019016	Daba kãw taw na ta a Jeeju ɩ̃ soor ʋ: “Jãjaana, bõ-son buor ɩ̃ na maal wa pↄw a baa-kↄ̃-tɛw?”
40019017	A Jeeju lɩɛb soor ʋ: “Bõ ɩ a fʋ sooro ma a bõ-son ɩnɛ? Bõ-ƴen tɛw ɩ̃ ɩ a son. Ɩ̃-cɛ a fʋ̃ʋ bʋↄrↄ fʋ pↄw a baafʋ, fú jↄrↄ a ƴɛr-kpɛn.”
40019018	Ʋ soor ʋ, á abõ? A Jeeju yel ʋ: “Taa kʋrↄ nɩrɛ wa, taa gana nɩ pↄↄ-kpee wa, taa jure wa, taa ŋmara a jir-kara ƴↄnↄ a nɩrɛ wa,
40019019	ƴↄnↄ a fʋ sãa nɩ a fʋ mã, ɩ̃ nʋnↄ a fʋ tↄ-sʋbↄ a fʋ kaarɩ̃.”
40019020	A polbile yel ʋ: “Ɩ̃ maalʼã a ala a jaa fɛw. Ɩ̃ bõ lɛ cɛ ma go?”
40019021	A Jeeju yel ʋ: “A fʋ̃ʋ bʋↄrↄ fʋ ɩ a cɛcɛ, cen na woor a fʋ yele da, de a libie po a nãw deme, ɩ̃ wa tuure ma, ɩ̃ fʋ na pↄw na a na-yele a saa juu.”
40019022	A mɩnɛ a polbile na wõ a ana ƴɛrɩ̃sɩ, a ʋ suur sãw ʋ na, ʋ cere, a-na-ɩ naaba ʋ ɩ.
40019023	Ala-ɩ̃-sↄ a Jeeju yel a ʋ par-tuurbe: “Yel-mɩ̃ɛ ɩ̃ yele nyɩ, a kpɛmɛ na a naaba na kpɛɛrɛ a saa juu fãw pʋↄ.
40019024	Ɩ̃ lɛ yele nyɩ na, a yↄw na a nyʋↄmɩ na tↄlↄ a mɩsɩn bↄw pʋↄ gãw a naaba na kpɛɛrɛ a Naaŋmɩn fãw pʋↄ.”
40019025	A lɛ a ʋ par-tuurbe na wõ a ala, a ba nↄɛ nyɩrɩ̃ na ko ba a ba yel: “A ala ɩ lɛ ʋ, ala na tʋↄ pↄw a faafʋ?”
40019026	A Jeeju Ꞌwuor ba ɩ̃ yel ba: “A kpɛmɛ na a nɩbɛ jie, ɩ̃-cɛ a Naaŋmɩn jie bom ma kpɛmɛ wa.”
40019027	Á Pɩɛr yel ʋ: “Nyɛ a sɩmɩ, sɩ barʼã a yele a jaa ɩ̃ tuure fʋ; bõ sɩ nↄↄ wa pↄw?”
40019028	A Jeeju yel ba: “Yel-mɩ̃ɛ ɩ̃ yele nyɩ, a tẽ-paalaa daar, a lɛ a Nɩbɛ Bie nↄↄ jɩnɛɛ a ʋ yo-yifʋ naa-dakↄw juu, a nyɩmɩ mɩ na tuure ma, nyɩ nↄↄ mɩ jɛ na a naa-dakↄↄr pie-nʼayi jur nyɩ jaa, ɩ̃ guoro a Ɩsɩrayɛl bal pie-nʼayi ƴɛrɩ̃sɩ.
40019029	Ɩ̃ a bala ba jaa na bar a ba yie, a ba yɛɛr, a ba yɛ-pↄↄbↄ, a ba saanba, a ba mã nʋmↄ, a ba bibiir mɩɩ a ba por, ba nↄↄ pↄw na a dↄↄlaa gbɛɛ kʋbaa, ɩ̃ cãa lɛ pↄw a baa-kↄ̃-tɛw.
40019030	Ɩ̃-cɛ a yaw jie na ɩ a ni-dierbe nↄↄ ɩ na a par-pↄↄrbↄ, ɩ̃ a bala na ɩ a par-pↄↄrbↄ nↄↄ lɛ ɩ na a ni-dierbe.”
40020001	“A-na-ɩ a saa juu fãw wↄ̃ na taa nɩ a da-yi-kpɛɛrɛ na yi a dʋ̃Ꞌwʋlɩ̃ ɓaaraa bʋↄrↄ a tʋ̃tʋnbↄ ƴↄnↄ a ʋ dɩvɛ̃ tɩɩr puo pʋↄ.
40020002	Ɩ̃ a mɩnɛ ʋ na nyɛ ba, a ba sↄr taa a libie ala na sɛw nɩ a bibir bõ-ƴen tʋn, ʋ ƴↄ̃w ba na a ba cen a ʋ puo pʋↄ.
40020003	Ʋ lɛ yi na a mɩnɛ a mↄtↄ̃w na pur duoro, na ʋ lɛ nyɛ a nɩbɛ ŋmɛɛ a ba ɩraa a daa pʋↄ a pↄrↄ,
40020004	ʋ yel ba: ʻA nyɩmɩ mɩ, nyɩ́ cen a dɩvɛ̃ tɩɩr puo pʋↄ ɩ̃ ɩ̃ na ya nyɩ na a ala na sɛw nyɩ,ʼ
40020005	a ba cen. A ʋna yi-kpɛɛrɛ lɛ yi na a mↄtↄ̃-tuo nɩ a mↄtↄ̃w gↄrfʋ daar lɛ maal a lɛ go.
40020006	A mↄtↄ̃w balfʋ daar, ʋ lɛ yi na nyɛ a nɩŋmɛɛ a ba ɩraa, ʋ soor ba: ʻBõ ɩ a nyɩ ɩraa a ka a mↄtↄ̃w jaa a pↄrↄ?ʼ
40020007	A ba yel ʋ: ʻA-na-ɩ saa tɛrɛ tʋn wa.ʼ Ʋ yel ba: ʻA nyɩmɩ mɩ, nyɩ́ cen a ɩ̃ dɩvɛ̃ tɩɩr puo pʋↄ.ʼ
40020008	“A lɛ a jaanʋↄr na ta, a yi-kpɛɛrɛ yelʼã a ʋlↄ na Ꞌwuoro a ʋ tʋmↄ á ʋ bʋↄl a tʋ̃tʋnbↄ ɩ̃ ya ba. Á ʋ de nĩe ya a par-pↄↄrbↄ, wa ta nɩ a bala na dãa de nĩe cen.
40020009	A bala na bɩɛr cen a mↄtↄ̃w balfʋ daar, ba mɩ pↄw na a bibir bõ-ƴen yar nɩ a dʋ̃Ꞌwʋlɩ̃ deme.
40020010	Ɩ̃-cɛ a mɩnɛ ʋ na ya wa ta a dãdãw nɩbɛ, ba tɩɛrʼã beeka a ba yar na gãw na a lɛ, ɩ̃-cɛ a bala mɩ, a ʋna yar bõ-ƴen ba mɩ pↄw ba jaa.
40020011	A lɛ ba na pↄw a ba libie baar, ba hũhune na a yi-kpɛɛrɛ
40020012	yele nɩ: ʻA basɩmɛ na bɩɛr wɩ, a lɛɛr-bõ-ƴen tʋn ba tʋ̃ ɩ̃ a fʋ ya ba a sɩ jɛ̃ tar, ɩ̃-cɛ a sɩmɩ, a mↄtↄ̃w jaa sɩ tʋ̃ a tʋn a mↄtↄ̃w wõ sɩ.ʼ
40020013	Ɩ̃ a yi-kpɛɛrɛ yelʼã a kãw: ʻƖ̃ baraa! Maa bɛlɩ̃ fʋ wa. Aa ɩ a nↄhↄ̃ sɩ dãa sↄr taa wa?
40020014	De a fʋ ben cere nɩ. A nʋmↄ ma na ɩ̃ na kʋ a ʋlↄ na bɩɛr cen a mɩnɛ ɩ̃ na mɩ kʋ fʋ.
40020015	Maa tɛrɛ sↄr na maalʼɩ̃ a ɩ̃ yele a mɩnɛ ɩ̃ na ƴↄ̃w nyãa wa? Mɩɩ nyuur fʋ tɛrɛ a ɩ̃ pʋ-pɩlaa ɩnɛ?ʼ ”
40020016	Ɩ̃ a Jeeju pãa yel: “A nↄhↄ̃ a nↄↄ wↄ̃. A par-pↄↄrbↄ nↄↄ ɩ na a ni-dierbe, ɩ̃ a ni-dierbe lɛ ɩ a par-pↄↄrbↄ.”
40020017	A lɛ a Jeeju na duoro a Jerujalɛm, ʋ ŋmaa na a ʋ par-tuurbe pie-nʼayi kpee ɩ̃ mana kʋrↄ ba cere nɩ:
40020018	“Nyɩ́ nyɛ, sɩ duoro na a Jerujalɛm, ɩ̃ ba na nyↄw na a Nɩbɛ Bie ƴↄ̃w a Naaŋmɩn baar-lo-nɩ-bɛrɛ nɩ a ƴɛr-kpɛn-bↄↄnbↄ nuu pʋↄ, ɩ̃ a bala, ba na ƴↄ̃w na a ba na kʋ ʋ,
40020019	ɩ̃ taw ʋ cenʼɩ̃ na kʋ a nɩ-bʋlsɩ a ba na la ʋ, ɩ̃ fↄb ʋ nɩ a kpaarsɩ, ɩ̃ kpa ʋ a nɩ-kʋ-daa juu, ɩ̃-cɛ a bibie ata pʋↄ ʋ na lɛ irʼã a kũu pʋↄ.”
40020020	A Jebede pↄw taw na a ʋ bi-dabsɩ cenʼɩ̃ a Jeeju sɛ̃, ɩ̃ lo gburĩ a dume bʋↄrↄ ʋ sʋↄr ʋ bom.
40020021	A Jeeju soor ʋ: “Bõ fʋ bʋↄrↄ?” Ʋ yel: “A ɩ̃ bi-dabsɩ ayi basɩmɛ fʋ na nyɛ, sↄw a bõ-ƴen na jɛ a fʋ dʋrɩ̃ loor ɩ̃ a kãw a fʋ gʋbaa loor a lɛdaar fʋ na ɩrɛɛ a jamana.”
40020022	A Jeeju yel ba: “Nyaa bↄ̃w a ala nyɩ na sʋↄrↄ wa. Nyɩ na tʋↄ na nyu nɩ a ŋman tuo ʋlↄ ɩ̃ na wa nyuure nɩ mɩɩ?” A ba yel á Ↄↄ, á ba na tʋↄ na.
40020023	A Jeeju lɛ yel ba: “Nyɩ na sɩrɩ̃ na nyu nɩ a ɩ̃ ŋman tuo ʋlↄ; ɩ̃-cɛ a ɩ̃ dʋrɩ̃ nɩ a ɩ̃ gʋbaa loor jɛfʋ, aa ɩ maa sɛw na tɩɩr wa. A na ɩ na a bala ɩnɛ a ɩ̃ Sãa na gbɛɛrɩ̃.”
40020024	A lɛ a par-tuurbe pie ŋmɛɛ na wõ a ala, nyuur nyↄw ba na a ba yɛɛr ayi bala ɩnɛ.
40020025	A Jeeju bʋↄl ba ba jaa ɩ̃ yel: “Nyɩ bↄ̃w ka a ten bʋrↄ bʋrↄ jamansɩ ma fɛrɛ na a ba nɩbɛ, ɩ̃ a ba nɩ-bɛrɛ ma fule ba.
40020026	Ɩ̃ aa ɩ lɛ a na wↄ̃ a nyɩ jie wa. Ɩ̃-cɛ a nɩrɛ ʋlↄ na ɛ̃ɛ bʋↄrↄ ʋ ɩ a kpɛ̃ɛ a nyɩ pʋↄ, ʋ sɛw na na ɩ a nyɩ tʋ̃tʋnↄ,
40020027	ɩ̃ a ʋlↄ na bʋↄrↄ ʋ ɩ a dãdãw sʋbↄ, ʋ sɛw na na ɩ a nyɩ gbãgbaa.
40020028	A-na-ɩ a Nɩbɛ Bie ma mɩ wa a ba na tʋnↄ kʋrↄ ʋ wa, ɩ̃-cɛ ʋ wa na na tʋnↄ kʋrↄ a nɩbɛ ɩ̃ naa ʋ tɩɩr a ʋ baafʋ tɛ̃w nɩ a nɩ-yaw baafʋ ɩ̃ faa ba.”
40020029	A mɩnɛ ba na yire a Jeriko-tẽw pʋↄ, a nɩ-yaw tuure ʋ na.
40020030	Jↄn ayi jɛ na be a sↄr nʋↄr, ɩ̃ a mɩnɛ ba na wõ áa Jeeju ɩ̃ tↄlↄ, ba wuure na yele nɩ: “Nɩ-kpɛ̃ɛ yaa! Davɩtɩ Bie wee! Bↄ̃w sɩ nãw!”
40020031	Ɩ̃ a nɩbɛ tana ba yele nɩ á ba sine gↄn, ɩ̃-cɛ a ba jaar ɩ̃ wuure nɩ kpɛ̃w: “Nɩ-kpɛ̃ɛ yaa! Davɩtɩ Bie wee! Bↄ̃w sɩ nãw!”
40020032	A Jeeju ɩraa, ɩ̃ bʋↄl ba soor: “Bõ nyɩ bʋↄrↄ ɩ̃ maal nyɩ?”
40020033	a ba yel: “Nɩ-kpɛ̃ɛ, maal a sɩ mimie a nyɛrɛ,”
40020034	a nãw nyↄw a Jeeju, ʋ sɩɩr a ba mimie, a ba lɛ nyɛrɛ a jie naan ɩ̃ tuure ʋ.
40021001	A lɛ ba na pɩɛlɛ a Jerujalɛm ba ta na a Bɛfaje-tẽw na be a Olivi-tɩɩr tãw juu, a Jeeju tʋ̃ a ʋ par-tuurbe ayi
40021002	ɩ̃ yel ba: “Nyɩ́ cen a tẽ-bile ʋlↄ na be a nii-sↄw, ɩ̃ a mɩnɛ nyɩ na kpɛɛrɛ nyɩ na nyɛ na a bʋ̃ↄ ba na lũ bar, ʋ ɩraa nɩ a ʋ bile. Nyɩ Ꞌlor ba, wa nɩ kʋ ma.
40021003	A nɩrɛ wa soor nyɩ, nyɩ yel ʋ, áa Nɩ-kpɛ̃ɛ ɩ̃ bʋↄrↄ, ɩ̃ a jie naan ʋ na bar nyɩ na a nyɩ waara.”
40021004	A ala maalʼã a lɛ, a na ɩ a ala a Naaŋmɩn ƴɛr-hiere na dãa yele:
40021005	“Nyɩ́ yel a Sɩ̃ↄ-tẽw nɩbɛ: Nyɩ́ nyɛ a nyɩ jamana na waara a nyɩ sɛ̃! Su-ɓaar sʋbↄ ʋ, ɩ̃ do a bʋ̃ↄ juu, a bʋ̃-bile a bʋ̃ↄ na dↄw.”
40021006	A Jeeju par-tuurbe cen na maal a ala ʋ na man ba.
40021007	Ba taw na a bʋ̃ↄ nɩ a ʋ bile wa nɩ a ʋ sɛ̃, ɩ̃ de a ba cẽcene dↄↄl a ba jur, ʋ do jɛ.
40021008	A nɩ-yayaw yɛrɛ na a ba kparsɩ pↄwrↄ a sↄr, ɩ̃ a nɩŋmɛɛ ŋmara a tɩɩr wulbie yɛrɛ pↄwrↄ a sↄr.
40021009	A nɩbɛ bala na de a Jeeju nĩe nɩ a bala na tuure, cɩlɛ na pɛwrɛ nɩ ʋ: “Davɩtɩ Bie, Oojana!” “A Nɩ-kpɛ̃ɛ Naaŋmɩn ú be nɩ a ʋlↄ na waara nɩ a ʋ yuor!” “A Naaŋmɩn na be a saa juu, Oojana!”
40021010	Ɩ̃ a mɩnɛ a Jeeju na kpɛ a Jerujalɛm, a tẽw dama na ʋ jaa, a ba sooro: “Ala nɩ a nanɩ?”,
40021011	a nɩ-yaw bala yel: “A Naaŋmɩn ƴɛr-hiere Jeeju ʋ, a ʋlↄ na yi a Najarɛtɩ-tẽw a Galile wɩɛr.”
40021012	A Jeeju kpɛ na a Naaŋmɩn puor-yir kpɛ̃ɛ pʋↄ ɩ̃ diw a bala ba jaa na ƴaba nɩ a bala na daara a yele a be, mɩ cãgbalɩ̃ nɩ a bala na tɛwrɛ a libie tabalsɩ bar, nɩ a bala na ƴaba a naŋmama dakↄↄr,
40021013	ɩ̃ yel ba: “A sɛbʼã a Naaŋmɩn Sɛbɛ pʋↄ: ʻA ɩ̃ yir na dɩ na a Naaŋmɩn puor-yir kpɛ̃ɛ,ʼ ɩ̃-cɛ a nyɩ de ʋ maal ʋ ɩ nyanyube sↄↄlɩ̃fʋ jie.”
40021014	Ɩ̃ a jↄn nɩ a gbɛɛ taw na ta ʋ a be a Naaŋmɩn puor-yir kpɛ̃ɛ pʋↄ ʋ kpaar ba.
40021015	Ɩ̃-cɛ a mɩnɛ a Naaŋmɩn baar-lo-nɩ-bɛrɛ nɩ a ƴɛr-kpɛn-bↄↄnbↄ na nyɛ a ana nↄ-kofʋ tʋmↄ ʋ na maala, ɩ̃ mɩ wõ a mɩnɛ a bibiir na cɩlɛ a Naaŋmɩn puor-yir kpɛ̃ɛ pʋↄ puoro nɩ ʋ, á Davɩtɩ Bie, á Oojana, a tↄ ba na,
40021016	a ba soor ʋ: “Fʋ wonaa na a ala a bibiir na yele?” A Jeeju sↄw, ɩ̃ soor ba: “Nyaa dãa Ꞌwuor a Naaŋmɩn Sɛbɛ pʋↄ a mɩnɛ a na yel: ʻFʋ ƴↄ̃w na a bibi-bil nɩ a bi-pɩɩlsɩ a ba na tʋↄ pɛwrɛ fʋʼ wa mɩɩ?”
40021017	Ɩ̃ ʋ bar ba na ɩ̃ yi a tẽw pʋↄ, cen a Betani na gã a be.
40021018	A dʋ̃Ꞌwʋlɩ̃ ɓaaraa, a mɩnɛ ʋ na lɩɛb cere a tẽw pʋↄ, a kↄ̃ nyↄw ʋ na,
40021019	ʋ nyɛ a fɩgɩ tɩɛ ʋ ɩraa a sↄr nʋↄr, ʋ taw ta ɩ̃ nyɛ ʋ tɛrɛ a vɛɛ tɛw, ʋ yel a tɩɛ: “Fʋ kↄ̃ lɛ tɛrɛ wↄmↄ fɩ̃ɩ go wa!” A jie naan a fɩgɩ tɩɛ ko ʋ jaa ɩraa.
40021020	A ʋ par-tuurbe nyɛ a lɛ, a nↄɛ ko ba, a ba soor ʋ: “Mɩnɛ a fɩgɩ tɩɛ wa ɩ ɩ̃ ko a jie naan a lɛ?”
40021021	A Jeeju yel ba: “Yel-mɩ̃ɛ ɩ̃ yele nyɩ, a ala ɩ̃ ɩ nyɩ tɛrɛ na a ƴↄ̃w-nyãa, ɩ̃ ma baala wa, aa ɩ a ala ɩ̃ na maal a fɩgɩ tɩɛ tɛw nyɩ na maala wa, ɩ̃-cɛ nyɩ na ma tʋↄ na yel a tãw naa, á ʋ aw cen na lo a man kʋ̃ↄ pʋↄ, ɩ̃-cɛ a na ma maalʼã a lɛ.
40021022	A bom jaa lɛ nyɩ na sʋↄrↄ a Naaŋmɩn jie nɩ a ƴↄ̃w-nyãa nyɩ na pↄw na.”
40021023	A Jeeju kpɛ na a Naaŋmɩn puor-yir kpɛ̃ɛ pʋↄ ɩ̃ jaana a nɩbɛ, ɩ̃ a baar-lo-nɩ-bɛrɛ nɩ a Jufisɩ ni-dierbe wɩ na na soor ʋ: “Tʋↄfʋ buor fʋ maala nɩ a yele asɩmɛ? Ala ɩ̃ kʋ fʋ a tʋↄfʋ ʋlↄ?”
40021024	A Jeeju yel ba: “Ɩ̃ na mɩ soor nyɩ na bom bõ-ƴen. A nyɩmɩ wa kʋ ma a sↄwfʋ, ɩ̃ na mɩ miil nyɩ na a tʋↄfʋ buor ɩ̃ na maala nɩ a yele asɩmɛ.
40021025	A Jã-Batii kʋ̃ↄ mʋrfʋ, nyɩnɛ ʋ yi? A Naaŋmɩn jie ʋ mɩɩ a nɩbɛ jie ʋ?” A ba nyↄw ɩ̃ pɛrɛ ƴↄnↄ taa yele nɩ: “A sɩmɩ yel á Naaŋmɩn jie ʋ yi, ʋ na soor sɩ na, ɩ̃-cɛ mɩnɛ saa tɩɛrɛ ʋ wa?
40021026	A sɩmɩ lɛ yel ʋ, á nɩbɛ jie ʋ yi, sɩ jↄrↄ na a nɩbɛ dãbɩ̃ɛ, a-na-ɩ ba jaa sↄw na de ʋ ʋ ɩ a Naaŋmɩn ƴɛr-hiere.”
40021027	A ba yel a Jeeju: “Saa bↄ̃w wa.” A Jeeju mɩ lɩɛb yel ba: “A maa mɩ, maa mɩ yele nyɩ a tʋↄfʋ buor ɩ̃ na maala nɩ a yele asɩmɛ wa.”
40021028	“Mɩnɛ nyɩ tɩɛr a ƴɛrɩ̃ nanɩ pʋↄ? Daba dãa na be be na tɛrɛ bi-dabsɩ ayi. Ʋ wa taw na ta a dãdãw sʋbↄ ɩ̃ yel ʋ: ʻƖ̃ bi-daba, cen na tʋ̃ a tʋmↄ a dɩvɛ̃ tɩɩr puo pʋↄ a dɩnaa.ʼ
40021029	Ʋ yel: ʻMaa tʋↄrↄ cere wa.ʼ Ɩ̃ a fɩ̃ɩ pʋↄ ʋ lɩɛbʼã a tɩɛrʋ̃ ɩ̃ cen a puo pʋↄ.
40021030	A sãa lɛ taw ta a gbɛɛ ayi sʋbↄ ɩ̃ mɩ yel ʋ a lɛ. Ʋ yel á ʻↄↄ,ʼ á ʋ na cenʼã, ɩ̃ ma cen wa.
40021031	Buor sʋbↄ ɩ̃ maal a ʋ sãa pʋ-tɩɛrʋ̃?” A bana Jufisɩ ni-dierbe yel áa dãdãw sʋbↄ ʋ. A Jeeju yel ba: “Yel-mɩ̃ɛ ɩ̃ yele nyɩ, a lãpo-dierbe nɩ a pↄw-baar diere nyɩ na a nĩe a Naaŋmɩn fãw pʋↄ.
40021032	A-na-ɩ a Jã wɩ na a nyɩ sɛ̃ miil nyɩ a torfʋ sↄr, ɩ̃ a nyaa tɩɛrɛ ʋ wa, ɩ̃-cɛ a bala na ɩ a lãpo-dierbe nɩ a pↄw-baar, bala tɩɛrɛ ʋ. Ɩ̃ a mɩnɛ nyɩ na nyɛ a ala, nyaa mɩ lɩɛb a nyɩ yɛ̃ ɩ̃ tɩɛrɛ ʋ wa.”
40021033	“Nyɩ́ cɛlɛ a sʋkpa ƴen sʋbↄ. Yi-kpɛɛrɛ kãw dãa na be be na sɛl a dɩvɛ̃ tɩɩr a ʋ puo pʋↄ ɩ̃ wↄw pↄw kolĩ, ɩ̃ mɩ tuu a bↄw ʋ ɩ a tɩɩr ala wↄmↄ nɛbfʋ jie, mɩ mɛ nɩ a yel-gure jaajie, ɩ̃ pãa de a tʋ̃tʋnbↄ ƴↄ̃w a puo pʋↄ ɩ̃ cen jie kãw.
40021034	Ɩ̃ a mɩnɛ a tɩ-wↄmↄ daar na ta, a yi-kpɛɛrɛ tʋ̃ na a ʋ tʋ̃tʋnbↄ a ba cen a po-Ꞌwuorbo bala jie na de a ʋ tɩ-wↄmↄ wa nɩ kʋ ʋ.
40021035	Ɩ̃-cɛ a po-Ꞌwuorbo nyↄↄr ba na, fↄb a ƴen sʋbↄ, ɩ̃ kú a kãw, ɩ̃ lↄb a bõ-ƴen nɩ kubie.
40021036	Ʋ lɛ tʋ̃ a ʋ tʋ̃tʋnbↄ ŋmɛɛ na waa gãw a dãdãw deme, ɩ̃ a ba lɛ maal ba a lɛ go.
40021037	A ala ɩ̃ baar, ʋ pãa na tʋ̃ a ʋ bi-daba ɩ̃ yel: ʻBa na jↄ na a ɩ̃ bi-daba.ʼ
40021038	Ɩ̃ a mɩnɛ a po-Ꞌwuorbo na nyɛ a bi-daba, ba yelʼã taa: ʻNyɩ́ nyɛ a ʋlↄ na ɩ a gã-diere. Nyɩ́ ɩ a sɩ kú ʋ bar, ɩ̃ tɛrɛ a ʋ gãw.ʼ
40021039	Ɩ̃ ba nyↄw ʋ na, taw yi nɩ a puo pʋↄ, ɩ̃ kú ʋ.”
40021040	Ɩ̃ a Jeeju soor ba: “A lɛ a puo sʋbↄ nↄↄ lɩɛbɛ waara, bõ ʋ na maalʼɩ̃ a po-Ꞌwuorbo bala?”
40021041	A ba yel ʋ: “A bana nɩ-bebe, a ba baarfʋ daar na bierʼã. Ɩ̃ ʋ na de na a dɩvɛ̃ tɩɩr puo kʋ a nɩ-kpeesɩ na sↄwrↄ kʋrↄ ʋ a ʋ wↄmↄ a yomo a jaa.”
40021042	A Jeeju lɛ soor ba: “Nyaa dãa Ꞌwuor nyɛ a mɩnɛ a na sɛb a Naaŋmɩn Sɛbɛ pʋↄ wa? ʻA kubir ʋlↄ a dacin-mɩɛrbɛ na dãa jaar bar lɩɛbʼã ɩ a dacin gbɛr kubir kpɛ̃ɛ. A Nɩ-kpɛ̃ɛ maalʼã a lɛ, a sɩ na nyɛ a nyɩrɩ̃ vɩɛlɛ.ʼ
40021043	Ala-ɩ̃-sↄ ɩ̃ yele nyɩ na, ba na ir nyɩ na bar a Naaŋmɩn fãw pʋↄ, ɩ̃ cɛ bar kʋ a nɩ-kpeesɩ na maala a Naaŋmɩn pʋ-tɩɛrʋ̃. [
40021044	Ɩ̃ a ʋlↄ nↄↄ loro a kubir ʋlↄ juu, ʋ na ŋmɛrʼã pũpurĩ, ɩ̃ a ʋlↄ juu a kubir ʋlↄ nↄↄ loro, ʋ na pũpurĩ ʋ na, ʋ lɩɛb ɩ a tãbuulĩ.”]
40021045	Ɩ̃ a lɛ a baar-lo-nɩ-bɛrɛ nɩ a Farɩsɩ nɩbɛ na wõ a Jeeju sʋkpar, ba bↄ̃w na ka a bala ʋ ƴɛrɛ,
40021046	ɩ̃ bʋↄrↄ a sↄr a ʋ nyↄwfʋ, ɩ̃-cɛ a dãbɩ̃ɛ nyↄw ba a nɩ-yaw ɩnɛ, a-na-ɩ a ba jaa de na a Jeeju ʋ ɩ a Naaŋmɩn ƴɛr-hiere.
40022001	A Jeeju lɛ nyↄw na ɩ̃ lↄbↄ a sʋkpar ƴɛrɛ nɩ ba.
40022002	Ʋ yelʼã: “A saa juu fãw wↄ̃ na taa nɩ a jamana na gbɛɛrɩ̃ a ʋ bi-daba kul-taa fɛtɩ.
40022003	Ʋ tʋ̃ na a ʋ tʋ̃tʋnbↄ a ba cen na yel a bala ʋ na dãa bʋↄl a fɛtɩ ɩnɛ, ɩ̃-cɛ baa bʋↄrↄ a wɩfʋ wa.
40022004	Ʋ lɛ tʋ̃ a tʋ̃tʋ̃-kpeesɩ a ba cen na yel a bala ʋ na bʋↄl a fɛtɩ ɩnɛ: ʻA ma ɩ̃ gbɛɛrɩ̃ na baar. Á ɩ̃ kú na a nadɛɛ nɩ a dʋn karɩ̃sɩ ɩ̃ mɩ cↄↄrɩ̃ a yele a jaa baar. Á ba wa a fɛtɩ jie.ʼ
40022005	Ɩ̃ aa bá ba wa, a ba jaar Ɩ̃ cere a ba tʋmↄ jie; a bõ-ƴen cenʼã a ʋ puo pʋↄ, ɩ̃ a kãw cen a ʋ ƴab jie,
40022006	ɩ̃ a ŋmɛɛ nyↄↄr a tʋ̃tʋnbↄ bala, kpow ba ɩ̃ kú.
40022007	Ala-ɩ̃-sↄ a jamana nyɛ a suur, ɩ̃ tʋ̃ a ʋ sↄdaalsɩ a ba cen na mɩ kú a bana nɩ-kʋrbↄ, ɩ̃ su a ba tẽw bar,
40022008	ɩ̃ pãa yel a ʋ tʋ̃tʋnbↄ: ʻƖ̃ gbɛɛrɩ̃ na a fɛtɩ dɩb baar, ɩ̃-cɛ a bala ɩ̃ na bʋↄl ma sɛw na dɩ wa.
40022009	Ala-ɩ̃-sↄ, nyɩ́ cen a nɩbɛ tↄlfʋ jiir, ɩ̃ a nɩrɛ lɛ nyɩ na nyɛrɛ, nyɩ́ bʋↄl ʋ ʋ wa a fɛtɩ jie.ʼ
40022010	A tʋ̃tʋnbↄ bala yi na cen a sↄɛ pʋʋr ɩ̃ kaal a nɩbɛ ba jaa ba na nyɛ, a nɩ-sono nɩ a nɩ-kpansɩ, a fɛtɩ die sɛw nɩ a nɩbɛ na wɩ a dɩb dɩfʋ.
40022011	“A jamana kpɛ na a die pʋↄ ʋ Ꞌwuor a dɩb-dɩrbɛ kãa, ɩ̃ ʋ nyɛ na daba kãw be na ma su a fɛtɩ kparʋ wa,
40022012	ʋ yel ʋ: ʻƖ̃ baraa, mɩnɛ fʋ ɩ ɩ̃ kpɛ a ka ɩ̃ ma su a fɛtɩ kparʋ wa?ʼ A daba sine.
40022013	A jamana yel a ʋ tʋ̃tʋnbↄ: ʻNyɩ́ nyↄw ʋ, lũ a gbɛɛ nɩ a nur, lↄb ʋ bar a yẽw a libe pʋↄ, a jie ʋlↄ a nɩbɛ na kono nyɩrɛ nɩ a nyɩmɛ.ʼ
40022014	A-na-ɩ a bala ba na bʋↄl waa na, ɩ̃ a bala ba na vɛl ir pabʼã.”
40022015	A ala ɩ̃ baar, a Farɩsɩ nɩbɛ cenʼã na guor taa a mɩnɛ ba na ɩrɛ ɩ̃ lɩɛbɛ nyↄwrↄ a Jeeju nɩ a ʋ ƴɛrɩ̃sɩ.
40022016	Ba tʋ̃ na a ba par-tuurbe ŋmɛɛ nɩ a Ɛrↄdɩ nɩbɛ, a ba cen na yel a Jeeju: “Jãjaana, sɩ bↄ̃w ka fʋ ɩ na a yel-mɩ̃ɛ sʋbↄ ɩ̃ mɩ jaana a nɩbɛ a Naaŋmɩn sↄr nɩ yel-mɩ̃ɛ. Faa Ꞌwuoro a nɩbɛ kpee kpee wa, a-na-ɩ fʋ maa Ꞌwuor a ala a nɩrɛ na ɩ wa.
40022017	Yel sɩ a ala fʋ na tɩɛrɛ. Sↄr be na be a sɩ na ya a lãpo kʋ a Orom jaman-kpẽɛɛ, mɩɩ sↄr ma be be wa?”
40022018	Ɩ̃ a mɩnɛ a Jeeju na bↄ̃w a ba tɩɛrɩ̃-faar, ʋ yel ba na: “Nyɩna poe ayi deme naa, bõ ɩnɛ nyɩ bʋↄrↄ nyɩ bɩɩr ma a lɛ?
40022019	Nyɩ́ ir a libir ʋlↄ ba na ma ya a Orom jaman-kpɛ̃ɛ ɩ̃ je-kãa.” A ba ir, wɩ nɩ kʋ ʋ,
40022020	ʋ soor ba: “Ala nii-sↄw nɩ ala yuor ɩ̃ be tↄ?”
40022021	A ba yel: “A Orom jaman-kpɛ̃ɛ ʋ.” Ʋ yel ba: “Ala-ɩ̃-sↄ, nyɩ́ kʋrↄ a Orom jaman-kpɛ̃ɛ a ala na ɩ a Orom jaman-kpɛ̃ɛ ben, ɩ̃ mɩ kʋrↄ a Naaŋmɩn a ala na mɩ ɩ a Naaŋmɩn ben.”
40022022	Á mɩnɛ ba na wõ a ala, a nʋↄr ko ba na, a ba bar ʋ ɩ̃ cere.
40022023	A ʋna bibir bõ-ƴen naa pʋↄ, a Saduse nɩbɛ na ma yel áa kũu-pʋↄ-irfʋ ma be be wa, taw na ta a Jeeju ɩ̃ man ʋ a nↄhↄ̃:
40022024	“Jãjaana, a Mowisi dãa na yel sɩ, áa nɩrɛ wa kul a pↄw, ɩ̃ ma dↄw a bie wa, ɩ̃ kpi, á ʋ yɛbɛ sɛw na na de a kpɩ̃ɩ-pↄw dↄw a bibiir a ʋ yɛbɛ yuor ɩnɛ.
40022025	Yɛɛr anuu-nʼayi dãa na be ka a sɩ sↄ̃w. A dãdãw sʋbↄ kulʼã a pↄw, ɩ̃ ma dↄw a bie wa, ɩ̃ kpi ɩ̃ bar a kpɩ̃ɩ-pↄw, a ʋ yɛbɛ de kul.
40022026	A lɛ a mɩ wↄ̃ nɩ a ʋ tuuraa, nɩ a gbɛɛ ata sʋbↄ, wa ta nɩ a ba jaa anuu-nʼayi,
40022027	ɩ̃ a pↄw wa bɩɛr kpi.”
40022028	A Saduse nɩbɛ bala pãa soor a Jeeju: “A kũusɩ irfʋ daar wa ta, ala na sↄ a pↄw? A-na-ɩ a ba jaa dãa na tɛrɛ ʋ.”
40022029	A Jeeju yel ba: “Nyɩ bↄrʼã, a-na-ɩ nyaa bↄ̃w a Naaŋmɩn Sɛbɛ ƴɛrɩ̃sɩ par nɩ a Naaŋmɩn tʋↄfʋ wa.
40022030	A kũusɩ wa ir a kũu pʋↄ, a dabsɩ nɩ a pↄↄbↄ ma lɛ kule taa wa, ɩ̃-cɛ ba na be na be wↄ̃ taa nɩ a saa juu sɩ-tʋnɩsɩ.
40022031	Ɩ̃-cɛ a ala ɩ̃ ɩ a kũu-pʋↄ-irfʋ ƴɛrɩ̃ ʋ, nyaa dãa Ꞌwuor a ƴɛr-bir ʋlↄ a Naaŋmɩn na yel nyɩ a ʋ Sɛbɛ pʋↄ wa mɩɩ? Ʋ yelʼã:
40022032	ʻMaa ɩ̃ ɩ a Abʋraham, nɩ a Ɩjakɩ, nɩ a Jakↄb Naaŋmɩn.ʼ A Naaŋmɩn ma ɩ nɩ-kpɩmɛ Naaŋmɩn wa. Nɩ-mimie Naaŋmɩn ʋ ɩ.”
40022033	A lɛ a bana nɩ-yaw na wõ a ʋ jaanfʋ, nʋↄr ko ba na.
40022034	Ɩ̃ a lɛ a Farɩsɩ nɩbɛ na wõ áa Jeeju kpalʼã a Saduse nɩbɛ nʋↄr, ba tiw na taa guor taa,
40022035	ɩ̃ ir bõ-ƴen na ɩ a ƴɛr-kpɛn-bↄ̃wnↄ, a ʋ bɩɩr a Jeeju. Ʋ soor ʋ na:
40022036	“Jãjaana, a ƴɛr-kpɛn pʋↄ, buor ɩ̃ ɩ a kpɛ̃ɛ?”
40022037	A Jeeju yel ʋ: “ ʻFʋ na nʋnↄ na a Nɩ-kpɛ̃ɛ na ɩ a fʋ Naaŋmɩn nɩ a fʋ suur ʋ jaa, nɩ a fʋ baafʋ ʋ jaa, nɩ a fʋ tɩɛrʋ̃ a jaa.ʼ
40022038	A nanɩ ɩ̃ ɩ a ƴɛr-kpɛ̃w na ɩ a kpɛ̃ɛ nɩ a dãdãw.
40022039	A tuuraa mɩ wↄ̃ na a lɛ: ʻFʋ na nʋnↄ na a fʋ tↄ-sʋbↄ a fʋ mɩ̃ɛ kaarɩ̃.ʼ
40022040	A basɩmɛ ayi pʋↄ a Mowisi ƴɛr-kpɛn nɩ a Naaŋmɩn ƴɛr-hierbe jaanfʋ a jaa yi.”
40022041	A mɩnɛ a Farɩsɩ nɩbɛ na kpaarɩ̃ taa, a Jeeju soor ba na a nↄhↄ̃:
40022042	“Bõ nyɩ tɩɛr a Kirisi ʋ ɩ? Ala bie ʋ?” A ba yel, áa Davɩtɩ bie ʋ.
40022043	Ʋ yel ba: “A ala ɩ lɛ ʋ, mɩnɛ a ɩ a Davɩtɩ na dãa sɛw nɩ a Naaŋmɩn Sɩɛ lɛ tʋↄ bʋↄl ʋ a ʋ Nɩ-kpɛ̃ɛ?
40022044	A-na-ɩ a Davɩtɩ sɛbʼã a ʋ sɛbɛ pʋↄ: ʻA Nɩ-kpɛ̃ɛ Naaŋmɩn yelʼã a ɩ̃ Nɩ-kpɛ̃ɛ: Jɛ a ɩ̃ dʋrɩ̃ loor, wa ta nɩ a lɛ ɩ̃ nↄↄ ƴↄnↄ a fʋ sama-deme a fʋ pulẽe.ʼ
40022045	A ala ɩ a Davɩtɩ bʋↄlↄ ʋ na a ʋ Nɩ-kpɛ̃ɛ, mɩnɛ ʋ na tʋↄ lɛ ɩ a ʋ bie?”
40022046	Nɩ-bõ-ƴen ma lɛ tʋↄ ƴɛrʼɩ̃ a Jeeju wa. Ɩ̃, wa nyↄw nɩ a ʋna bibir, nɩrɛ kãw ma lɛ Ꞌla soor ʋ bom go wa.
40023001	A ala ɩ̃ baar, a Jeeju ƴɛrɛ nɩ na a nɩbɛ ba jaa nɩ a ʋ par-tuurbe,
40023002	ɩ̃ yel: “A ƴɛr-kpɛn-bↄↄnbↄ nɩ a Farɩsɩ nɩbɛ de na a Mowisi ƴɛr-kpɛn jaanfʋ jaana nyɩ.
40023003	Ala-ɩ̃-sↄ a bom jaa lɛ ba na yele nyɩ, nyɩ́ sↄw ɩ̃ maala, ɩ̃-cɛ nyɩ taa wa tↄↄnↄ ba wa, a-na-ɩ ba ma ƴɛrɛ na ɩ̃ maa maala wa.
40023004	Ba ma lũ na a to-bɛrɛ, ɩ̃ ma ɓↄw dↄↄl a nɩbɛ bↄ̃wmɩ, ɩ̃-cɛ baa sɩɩrɛ nɩ a ba nuu fɩ̃ɩ wa.
40023005	Ɩ̃ a ba tʋmↄ a jaa ba na maala, ba ma maala na a nɩbɛ na Ꞌwuoro ba. Ba ma maalʼã a ƴɛr-kpɛn wↄ-bɛrɛ lũ ƴↄ̃w a ba diirɩ̃ mɩɩ a ba nurɩ̃, ɩ̃ mɩ ƴↄ̃w a yel-gbɛ̃gbɛɛlsɩ bɛ̃bɛrɛ a ba cẽcen nʋↄr cere nɩ.
40023006	A bala cen a fɛtɩ jie, a ma nʋmↄ ba na a ba na ma jɛ a dakↄↄ-dɩɛlsɩ jur nɩ a nii-sↄw dakↄↄr a ba puorfʋ yie pʋↄ, a nɩbɛ na tʋↄ nyɛ ba.
40023007	A bala kpɛ a daa pʋↄ, a ma nʋmↄ ba na a nɩbɛ ba jaa na puoro ba, bʋↄlↄ nɩ ba a ʻJãjaanaʼ.
40023008	Ɩ̃-cɛ a nyɩmɩ, nyɩ taa ɩ a ba bʋↄlↄ nyɩ ʻJãjaanaʼ wa, a-na-ɩ nyɩ jaa ɩ na yɛɛr, ɩ̃ bõ-ƴen tɛw ɩ̃ ɩ a nyɩ Jãjaana.
40023009	Ɩ̃ nyɩ taa bʋↄlↄ nɩrɛ a ʻsãaʼ ka a tẽw pʋↄ wa, a-na-ɩ Sãa bõ-ƴen nyɩ tɛrɛ, a ʋlↄ na be a saa juu.
40023010	Nyɩ taa mɩ ɩ a ba bʋↄlↄ nyɩ a ʻni-diereʼ wa, a-na-ɩ Ni-diere bõ-ƴen nyɩ tɛrɛ, a ʋlↄ ɩ̃ ɩ a Kirisi.
40023011	A ʋlↄ na ɩ a kpɛ̃ɛ a nyɩ sↄ̃w na ɩ na a nyɩ tʋ̃tʋnↄ.
40023012	Ɩ̃ a ʋlↄ na bʋↄrↄ a yo-yifʋ, a ʋ yuor na suu na, ɩ̃-cɛ a ʋlↄ na pab a ʋ mɩ̃ɛ, a ʋ yuor na do na.”
40023013	“Nabier na pↄw na a nyɩmɩ ƴɛr-kpɛn-bↄↄnbↄ nɩ a Farɩsɩ nɩbɛ. Nyɩ ɩ na bɛbɛlbɛ! A-na-ɩ nyɩ ma piw na a saa juu fãw tɛɛlɛ a nɩbɛ kpɛfʋ ɩnɛ. A nyɩmɩ mɩ̃ɛ ma kpɛɛrɛ wa, ɩ̃ ma mɩ bara a bala na bʋↄrↄ a ba na kpɛ wa. [
40023014	“Nabier na pↄw na a nyɩmɩ ƴɛr-kpɛn-bↄↄnbↄ nɩ a Farɩsɩ nɩbɛ. Nyɩ ma ŋmama na a kpɩ̃ɩ-pↄↄbↄ yele diere a jaa, ɩ̃ ma bɛlɩ̃ puoro kama nɩ, a nɩbɛ na nyɛ nyɩ. Ala-ɩ̃-sↄ nyɩ na pↄw na a kpãafʋ ʋ bɛlɩ̃.]
40023015	“Nabier na pↄw na a nyɩmɩ ƴɛr-kpɛn-bↄↄnbↄ nɩ a Farɩsɩ nɩbɛ. Nyɩ ma yʋↄrↄ na a jiir a jaa a ten a jaa pʋↄ, bʋↄrↄ nyɩ lɩɛb nɩ-bõ-ƴen ʋ puoro a nyɩ kaarɩ̃. Ɩ̃-cɛ a ʋlↄ wa sↄw, nyɩ ma maal ʋ na ʋ ɩ nɩrɛ na sɛw nɩ a wɛfʋ vuu pʋↄ kpɛfʋ, gãw nyɩ gbɛɛ ayi.
40023016	“Nabier na pↄw na a nyɩmɩ tↄtↄↄrbↄ. Nyɩ ɩ na jↄn. Nyɩ ma yelʼã, áa nɩrɛ wa pↄ nɩ a Naaŋmɩn puor-yir kpɛ̃ɛ, áa nyↄwrↄ ʋ wa, ɩ̃-cɛ a ʋlↄ wa pↄ nɩ a sɛlmɛ ʋlↄ na be a Naaŋmɩn puor-yir kpɛ̃ɛ pʋↄ, áa na nyↄw ʋ na.
40023017	Nyɩ ɩ na gẽgemsɩ nɩ jↄn! Buor ɩ̃ ɩ a kpɛ̃ɛ? A sɛlmɛ ʋ mɩɩ a Naaŋmɩn puor-yir kpɛ̃ɛ na lɩɛb ʋ ʋ ɩ a bõ-ciiraa?
40023018	Nyɩ ma lɛ yelʼã, áa nɩrɛ wa pↄ nɩ a baar lofʋ jie, áa nyↄwrↄ ʋ wa, ɩ̃-cɛ a ʋlↄ wa pↄ nɩ a baar-lo-bom, áa na nyↄw ʋ na.
40023019	Nyɩna jↄn naa! Buor ɩ̃ ɩ a kpɛ̃ɛ? A baar-lo-bom ʋ mɩɩ a baar lofʋ jie na maal ʋ ʋ ɩ a bõ-ciiraa?
40023020	Ala-ɩ̃-sↄ, a ʋlↄ na pↄ nɩ a baar lofʋ jie, ʋ pↄ nɩ na a ʋlↄ nɩ a baar-lo-yele a jaa na be a ʋ juu.
40023021	Ɩ̃ a ʋlↄ na pↄ nɩ a Naaŋmɩn puor-yir kpɛ̃ɛ, ʋ pↄ nɩ na a yir nɩ a Naaŋmɩn.
40023022	A ʋlↄ mɩ na mɩ pↄ nɩ a saa juu, ʋ pↄ nɩ na a Naaŋmɩn tẽw nɩ a Naaŋmɩn na be a be.
40023023	“Nabier na pↄw na a nyɩmɩ ƴɛr-kpɛn-bↄↄnbↄ nɩ a Farɩsɩ nɩbɛ. Nyɩ ɩ na bɛbɛlbɛ! Nyɩ ma irʼã a Naaŋmɩn ben a nyɩ jɛɛ-yele pʋↄ, wↄ̃ taa nɩ a sãɓaan nɩ a bɩr nɩ a gbẽ-vaar, ɩ̃ ma lɛ bar a ala na lɛ ɩ a kpɛ̃ɛ a ƴɛr-kpɛn pʋↄ, wↄ̃ taa nɩ a torfʋ, a son ɩfʋ nɩ a dẽdẽ ɩfʋ. A asɩmɛ ɩ̃ dãa sɛw a maalfʋ, ɩ̃-cɛ a yel-bil pãa tuure.
40023024	Nyɩna tↄtↄↄr-jↄn naa! Nyɩ ma corĩ na a dʋ̃bil bar a nyɩ kʋ̃ↄ pʋↄ, ɩ̃ ma lɛ vↄl a nyʋↄmɩ!
40023025	“Nabier na pↄw na a nyɩmɩ ƴɛr-kpɛn-bↄↄnbↄ nɩ a Farɩsɩ nɩbɛ. Nyɩ ɩ na bɛbɛlbɛ! Nyɩ ma pɛw na a nyɩ ŋman nɩ a nyɩ lakpow puo-sↄw bar, ɩ̃-cɛ a ba pʋʋr, a nyɩ nyanyu-yele nɩ a nyɩ burbur maalfʋ ɩ̃ sɛɛr.
40023026	Fʋna Farɩsɩ nɩ-jↄ̃w naa! Pɛw a fʋ ŋman pʋ̃ↄ sɛr, ɩ̃ fʋ na nyɛ na a puo-sↄw ʋ mɩ vɩɛlɛ.
40023027	“Nabier na pↄw na a nyɩmɩ ƴɛr-kpɛn-bↄↄnbↄ nɩ a Farɩsɩ nɩbɛ. Nyɩ ɩ na bɛbɛlbɛ! Nyɩ wↄ̃ na taa nɩ a yar ba na pã a vɩɛlɛ a Ꞌwuorfʋ, ɩ̃-cɛ a pʋ̃ↄ a kũu kↄbↄ nɩ a yel-kpansɩ bʋrↄ bʋrↄ ɩ̃ sɛw.
40023028	A nyɩmɩ, a lɛ nyɩ mɩ wↄ̃. A nɩbɛ nii-sↄw nyɩ wↄ̃ na taa nɩ nyɩ torʼã, ɩ̃-cɛ a nyɩ pʋ̃ↄ, nyɩ sɛw nɩ na a bɛlɩ̃fʋ nɩ a maal-faar.
40023029	“Nabier na pↄw na a nyɩmɩ ƴɛr-kpɛn-bↄↄnbↄ nɩ a Farɩsɩ nɩbɛ. Nyɩ ɩ na bɛbɛlbɛ! Nyɩ ma mɛ na a dacin kolĩ a Naaŋmɩn ƴɛr-hierbe ũufʋ jiir, ɩ̃ ma mɩ ƴaarɩ̃ a nɩ-torisɩ yar,
40023030	ɩ̃ ma yel: ʻA ala ɩ sɩ dãa na be ka a sɩ sãa-kʋnbↄ daar, sɩ kↄ̃ↄ dãa pↄw ba lãa kú nɩ a Naaŋmɩn ƴɛr-hierbe wa.ʼ
40023031	A nyɩ ƴɛrɩ̃sɩ miile na áa bala na dãa kú a Naaŋmɩn ƴɛr-hierbe, á ba bibiir nyɩ ɩ.
40023032	Ɩ̃-cɛ nyɩ́ cãa maala a ala a nyɩ sãa-kʋnbↄ na dãa maala, wa baar!
40023033	Nyɩna wɩɩrʼãa! Nyɩ ɩ na dↄ̃pan bal! Mɩnɛ nyɩ na ɩ ɩ̃ tʋↄ faa a nyɩ mɩ̃ɛ a ƴɛrɩ̃ ʋlↄ jie na wa ƴↄnↄ nyɩ a wɛfʋ vũu pʋↄ?
40023034	Ala-ɩ̃-sↄ nyɩ́ nyɛ, ɩ̃ na tʋ̃ na a Naaŋmɩn ƴɛr-hierbe nɩ a nɩsaa kpaarsɩ nɩ a ƴɛr-kpɛn-bↄↄnbↄ a nyɩ jie. Nyɩ na kú na a ŋmɛɛ, ɩ̃ kpa a ŋmɛɛ yaal a nɩ-kʋ-daa juu, ɩ̃ mɩ fↄb a ŋmɛɛ nɩ a kpaarsɩ a nyɩ puorfʋ yie pʋʋr, ɩ̃ hʋↄlↄ a ŋmɛɛ go yʋↄrↄ nɩ a ten ten.
40023035	Ála-ɩ̃-sↄ, a Naaŋmɩn kpãafʋ na lo na a nyɩ juu a nɩ-torisɩ bala ba jaa nyɩ na kú a tẽw pʋↄ ɩnɛ, wa nyↄw nɩ a nɩ-toraa Abɛl kʋ̃fʋ, wa ta nɩ a Barasɩ bie Jakarɩ nyɩ na dãa kú a Naaŋmɩn puor-yir kpɛ̃ɛ nɩ a baar lofʋ jie sↄↄlɩ̃sↄw.
40023036	Yel-mɩ̃ɛ ɩ̃ yele nyɩ, a ana yele a jaa nyɩ na dãa maal, a ba kpãafʋ na lo na a ƴɛ̃ƴɛrɩ̃ nɩbɛ juu.
40023037	“A nyɩmɩ Jerujalɛm tẽ-deme na ma kú a Naaŋmɩn ƴɛr-hierbe, ɩ̃ ma lↄb a bala a Naaŋmɩn na tʋ̃ a fʋ jie nɩ a kubie kúrↄ, gbɛɛ amɩnɛ ɩ̃ dãa bʋↄrↄ ɩ̃ kpaarɩ̃ nyɩ ƴↄ̃w a ɩ̃ pulẽe wↄ̃ taa nɩ a mɩnɛ a nʋ̃ↄ na ma kpaarɩ̃ a ʋ bil ƴↄ̃w a ʋ pɩrɛ pʋↄ, ɩ̃ a nyaa sↄw wa.
40023038	Nyɩ́ nyɛ, a nyɩ yir na lɩɛbʼã ɩ dakpolo.
40023039	Ɩ̃ yele nyɩ na, wa nyↄw nɩ a ƴɛ̃ƴɛrɩ̃, nyɩ kↄ̃ lɛ nyɛ ma wa ta nɩ a lɛdaar nyɩ nↄↄ yele: ʻA Naaŋmɩn ú be nɩ a ʋlↄ na de a Nɩ-kpɛ̃ɛ yuor waara nɩ.ʼ ”
40024001	A mɩnɛ a Jeeju na yi a Naaŋmɩn puor-yir kpɛ̃ɛ pʋↄ ɩ̃ cere, a ʋ par-tuurbe taw na ta ʋ, na ba miile ʋ a mɩnɛ ba na mɛ a Naaŋmɩn yir ʋ vɩɛlɛ.
40024002	A Jeeju yel ba: “Nyɩ nyɛ na a asɩmɛ a jaa? Yel-mɩ̃ɛ ɩ̃ yele nyɩ, kubir kãw kↄ̃ lↄↄ tʋↄ ɩraa dↄↄl a ʋ tↄ sʋbↄ juu wa. A na wɛlʼã a jaa.”
40024003	Ɩ̃ a mɩnɛ a Jeeju na do jɛ a Olivi-tɩɩr tãw juu, a ʋ par-tuurbe taw na ta ʋ ba yẽ ɩ̃ sooro ʋ: “Man sɩ a dabor a yele ala nↄↄ tara, ɩ̃ jɩbaa buor na miile a fʋ lɩɛb-wafʋ nɩ a tẽw baarfʋ daar.”
40024004	A Jeeju yel ba: “Nyɩ́ tɛrɛ nyɩ mɩ̃ɛ a mɩnɛ a nɩrɛ kↄ̃ wa bɛlɩ̃ nyɩ wa.
40024005	A-na-ɩ a nɩ-yaw nↄↄ wa na nɩ a ɩ̃ yuor, na ba yele nɩ a bala ɩ a Kirisi, ɩ̃ ba na bɛlɩ̃ na a nɩ-yaw.
40024006	Nyɩ na wõ na a jɛb ƴɛrɩ̃sɩ nɩ a ten nɩdaa damfʋ, ɩ̃ nyɩ taa wa ɩ a dama nyɩ wa, a-na-ɩ a sɛw na a na ta a lɛ, ɩ̃-cɛ a kↄ̃ ɩ a tẽw baarfʋ daar sɛr wa.
40024007	A tẽw na nɩbɛ nↄↄ irʼã jɛbɛ nɩ a tẽ-kpee nɩbɛ, ɩ̃ a jamana kãw na mɩ irʼã jɛbɛ nɩ jaman-kpee. A tẽw nↄↄ miine na a ji-bʋrↄ bʋrↄ, ɩ̃ a kↄ̃ kpɛ̃ɛ nↄↄ lo na.
40024008	Ɩ̃-cɛ a ana yele a jaa na wↄ̃ na taa nɩ a walfʋ na nyↄw a pↄw.
40024009	“A ʋna daarʼãa, ba na nyↄw nyɩ na ƴↄ̃w a hʋↄlfʋ pʋↄ ɩ̃ kúrↄ nyɩ, ɩ̃ a ten a jaa na mɩ Ꞌlaar nyɩ na a ɩ̃ ɩnɛ.
40024010	A lɛdaar mɩ, a nɩ-yaw na barʼã a puorfʋ, ɩ̃ Ꞌlaar taa cile nɩ taa a ba sama-deme jie.
40024011	A ƴɛr-hierbe yaw na mɩ wa na na ŋmara a jirsɩ, bɛlɛ nɩ a nɩ-yaw.
40024012	A bier maalfʋ na dↄↄlↄ taa, na saa na a nɩ-yaw nʋfʋ naa ɓãa,
40024013	ɩ̃-cɛ a ʋlↄ na tɛrɛ a su-varkpara ɩraa nɩ wa ta nɩ a baarfʋ daar nↄↄ pↄw na a faafʋ.
40024014	A tẽw ʋ jaa nↄↄ wõ na a Naaŋmɩn fãw ƴɛr-son naa, ʋ ɩ a yel-mɩ̃ɛ manfʋ a ten nɩbɛ ba jaa jie, ɩ̃ a baarfʋ daar pãa ta.
40024015	-
40024016	“Ala-ɩ̃-sↄ, a lɛdaar nyɩ nↄↄ nyɛrɛ a bõ-ciiraa ʋlↄ na sãwna a bom, na ɩ a ʋlↄ ƴɛrɩ̃ a Naaŋmɩn ƴɛr-hiere Danɩɛl na dãa ƴɛr, ʋ be a ji-ciiraa pʋↄ, a bala na be a Jude wɩɛr pʋↄ bá jↄrↄ duoro a tan jur. (A ʋlↄ na Ꞌwuoro a sɛbɛ, ú bↄ̃w bↄ̃w a ƴɛrɩ̃ na par).
40024017	Ɩ̃ a ʋna daarʼãa, a ʋlↄ na be a garɩ̃, ʋ taa bʋↄrↄ ʋ suu a diem a bom defʋ wa,
40024018	ɩ̃ a ʋlↄ na mɩ be a puo pʋↄ, ʋ taa wa lɩɛb kule a kparʋ defʋ wa.
40024019	Nabier na nyɩrɩ̃ na ta a pↄↄ-pʋʋr deme nɩ a bala na tɛrɛ a bi-pɩɩlsɩ a lɛdaar.
40024020	Nyɩ́ sʋↄrↄ a Naaŋmɩn a nyɩ jↄfʋ kↄ̃ wa ta a sɩ̃ɛw mɩɩ a bibi-ciiraa dayen wa.
40024021	A-na-ɩ a daarʼãa pʋↄ, a won na nyɩrɩ̃ na kpɛmɛ gãw a ala sɩ na bↄ̃w, a tẽw nyↄwfʋ daar wa ta nɩ a ƴɛ̃ƴɛrɩ̃ na, ɩ̃ a kↄ̃ lↄↄ ta a lɛ go wa.
40024022	Nɩrɛ ma be na cɩ̃ɛnɛ, ɩ̃ a ala ma ɩ ba ŋmaa na a bibie ala bar wa. Ɩ̃-cɛ a bala a Naaŋmɩn na vɛl ir ɩnɛ, ʋ na ŋmaa na a bibie ala bar.
40024023	“Ala-ɩ̃-sↄ a nɩrɛ wa yel nyɩ á nyɩ nyɛ a Kirisi a ka, mɩɩ á beka ʋ be, nyɩ taa wa sↄↄrↄ wa.
40024024	A-na-ɩ a jir-ŋma-Kirisisɩ nɩ a jir-ŋma-ƴɛr-hierbe nↄↄ wa na tʋnↄ a nↄ-kofʋ tʋ̃-bɛrɛ miile nɩ a ba kpɛ̃w, bʋↄrↄ ba bɛlɛ nɩ a bala a Naaŋmɩn na vɛl ir.
40024025	Ɩ̃ nyɩ́ nyɛ, ɩ̃ de na nĩe man kʋ nyɩ.
40024026	“Ala-ɩ̃-sↄ a bala wa yel nyɩ á nyɩ nyɛ ʋ beka wɛkar pʋↄ, nyɩ taa wa cere be wa, mɩɩ a bala wa yel nyɩ á nyɩ nyɛ ʋ a be a sↄↄlɩ̃fʋ jie, nyɩ taa wa sↄwrↄ wa.
40024027	A mɩnɛ a saa nyɩɩlɩ̃fʋ na ma pilpil pↄw a saꞋlon wa nyↄw nɩ a tẽw parɩ̃ wa ta nɩ a tẽw iin, a lɛ a Nɩbɛ Bie lɛb waa nↄↄ wↄ̃.
40024028	A wɩɛr ʋlↄ a bom na kpi, be a sidume ma loro.
40024029	“A mɩnɛ a bibie ala won nↄↄ baara, a jie naan a mↄtↄ̃w na ka na ɓʋrɩ̃, ɩ̃ a cuu ma lɛ caarɛɛ wa. A ŋmarbie na pↄrʼã lo, ɩ̃ a fãgã ala na be a saꞋlon iin na dama na,
40024030	ɩ̃-cɛ a Nɩbɛ Bie jɩbaa na nyɩrʼã a saꞋlon. A tẽw pʋↄ nɩ-bʋrↄ bʋrↄ ba jaa na waala na, ɩ̃ ba na nyɛ na a Nɩbɛ Bie ʋ yi a saꞋlon waara a dↄ̃dↄrɩ̃sɩ pʋʋr nɩ a ʋ fãw nyɩrɩ̃ nyɩnyɩlɛ nɩ.
40024031	Ba na pɛɛlʼã a ɩl kpɛ̃ɛ, ɩ̃ a ʋ sɩ-tʋnɩsɩ na kpaarɩ̃ na a nɩbɛ bala a Naaŋmɩn na vɛl ir a tẽw lõbobo pʋↄ a jaa, wa ta nɩ a saꞋlon bɛwfʋ jie.
40024032	“Nyɩ́ bↄ̃w a fɩgɩ tɩɛ jaanfʋ par. A lɛ nyɩ na nyɛ ʋ ʋ tↄbↄ a vaꞋwolo nyɩ ma bↄ̃w ka a susuur daar tara na.
40024033	A lɛ ʋ mɩ, a nyɩmɩ wa nyɛ a yele asɩmɛ a jaa a maala, nyɩ́ bↄ̃w ka a Nɩbɛ Bie waa daar tara na.
40024034	Yel-mɩ̃ɛ ɩ̃ yele nyɩ, a ƴɛ̃ƴɛrɩ̃ nɩbɛ pʋↄ, ŋmɛɛ kↄ̃ wa kpi wa, wa ta nɩ a ana yele a jaa nↄↄ maala.
40024035	A saꞋlon nɩ a tene na tↄlʼã, ɩ̃-cɛ a ɩ̃ ƴɛrɩ̃ ma tↄlↄ fɩ̃ɩ wa.
40024036	“Nɩrɛ ma bↄ̃w a Nɩbɛ Bie waa bibir ʋlↄ nɩ a daar wa. A saa juu sɩ-tʋnɩsɩ nɩ a Bie ma mɩ bↄ̃w wa, ɩ̃ a ala ma ɩ a Sãa tɛw ʋ wa.
40024037	A-na-ɩ a mɩnɛ a na dãa be a Nowe daar, a lɛ a na lɛ be a Nɩbɛ Bie waa daar.
40024038	A lɛdaar a kʋ̃ↄ kpɛ̃ɛ na ma dãa wa sɛr wa, nɩbɛ dãa na dɩrɛ nyuure nɩ, kule taa ɩ̃ mɩ tɩɩrɛ a ba bi-pↄↄbↄ a ba kule, wa ta nɩ a ʋna bibir a Nowe na kpɛ a gbor kpɛ̃ɛ pʋↄ.
40024039	Baa dãa bↄ̃w bom, wa ta nɩ a ʋna bibir a kʋ̃ↄ kpɛ̃ɛ na wa wob ba ba jaa. A lɛ a na mɩ be a Nɩbɛ Bie waa daar mɩ.
40024040	Dabsɩ ayi na be na a puo pʋↄ, ɩ̃ ba na de na a bõ-ƴen ɩ̃ cɛ a kãw bar.
40024041	Pↄↄbↄ ayi na ƴɛrɛ na a jↄ̃ a nɩɛr juu a ba de a bõ-ƴen ɩ̃ cɛ a kãw bar.
40024042	Ála-ɩ̃-sↄ, nyɩ́ bↄ̃w jʋʋrↄ, a-na-ɩ nyaa bↄ̃w a bibir ʋlↄ a nyɩ Nɩ-kpɛ̃ɛ na waara wa.
40024043	Nyɩ́ bↄ̃wnaa, a ala ɩ a yir sʋbↄ dãa na bↄ̃w a tɩsↄw ʋlↄ daar a nyanyuur nↄↄ waara, ʋ naa dãa na jɛ gu, ɩ̃ kↄ̃ↄ bar ʋ ʋ wa faa kpɛ a ʋ yir pʋↄ wa.
40024044	A lɛ ʋ mɩ a nyɩmɩ mɩ, nyɩ́ bↄ̃w gbɛɛrɩ̃ a nyɩ mɩ̃ɛ, a-na-ɩ a Nɩbɛ Bie na wa na a daar ʋlↄ nyɩ na ma gure ʋ wa.
40024045	“Tʋ̃tʋ̃-buor ɩ̃ ɩ a dẽdẽ sʋbↄ na tɛrɛ a yɛ̃? Ʋ ɩ na a ʋlↄ a ʋ nɩ-kpɛ̃ɛ na ƴↄ̃w a ʋ Ꞌwuoro a ʋ yir deme kʋrↄ ba a dɩb a daar ʋlↄ na sɛw.
40024046	Nʋ̃ↄ ma be na a ʋna tʋ̃tʋnↄ jie, a mɩnɛ a ʋ nɩ-kpɛ̃ɛ na lɩɛbɛ waara nyɛrɛ ʋ ʋ maala a lɛ.
40024047	Yel-mɩ̃ɛ ɩ̃ yele nyɩ, a ʋ nɩ-kpɛ̃ɛ na kʋ ʋ na a ʋ yele a jaa ʋ Ꞌwuoro.
40024048	Ɩ̃ a ala ɩ a ʋna tʋ̃tʋnↄ ɩ na a nɩ-fãa, ɩ̃ yel a ʋ mɩ̃ɛ á ʋ nɩ-kpɛ̃ɛ kama na,
40024049	ɩ̃ nyↄw a ʋ lãa-tʋnbↄ pↄbↄ, ɩ̃ mɩ dɩrɛ nyuure nɩ a dã-kʋrbↄ,
40024050	a ʋ nɩ-kpɛ̃ɛ nↄↄ wa na a bibir nɩ a daar ʋlↄ ʋ na ma bↄ̃w wa,
40024051	ɩ̃ ŋma ʋ ayi ƴↄ̃w a bɛbɛlbɛ pʋↄ, a ba lãa pↄw a kpãafʋ, a jie ʋlↄ ba na kono nyɩrɛ nɩ a nyɩmɛ.
40025001	“A ʋna daarʼãa pʋↄ, a saa juu fãw nↄↄ wↄ̃ na taa nɩ a pↄsabil pie na de a ba lãpar, yi cenʼɩ̃ a pↄw sɩrɛ tuorfʋ jie.
40025002	A ba pʋↄ, anuu be na be ɩ a dãbolo ɩ̃ a anuu ɩ a yɛ̃ deme.
40025003	A-na-ɩ a dãbolo bala de na a ba lãpar ɩ̃ ma tɛrɛ a kãa cenʼɩ̃ wa.
40025004	Ɩ̃-cɛ a yɛ̃ deme de na a ba lãpar, ɩ̃ mɩ tɛrɛ a kãa nɩ a butulsɩ lãa cenʼɩ̃.
40025005	Ɩ̃ a mɩnɛ a sɩrɛ na kama a wɩfʋ, a gʋ̃ↄ nyↄw ba na ba jaa a ba gur.
40025006	“A lɛ a wɩɛr na po jɛ̃ taa, ba wõ na a nɩrɛ na wuur yel: ʻNyɩ́ nyɛ a sɩrɛ na waara. Nyɩ́ ir cen na tuor ʋ.ʼ
40025007	A lɛ, a pↄsabil bala ba jaa jaw na gbɛɛrɛ a ba lãpar.
40025008	A dãbolo bala yelʼã a yɛ̃ deme: ʻNyɩ́ pʋr a nyɩ kãa fɩ̃ɩ ƴↄ̃w sɩ, a-na-ɩ a sɩ lãpar kpiine na.ʼ
40025009	A yɛ̃ deme yel ba: ʻAa tʋↄrↄ tara sɩ nɩ a nyɩmɩ wa. Nyɩ́ cen a ƴaƴaba jie na da.ʼ
40025010	A lɛ a dãbolo bala na cere a dafʋ jie, a sɩrɛ ta na, ɩ̃ a bala na gbɛɛrɩ̃ lãa na kpɛ nɩ a sɩrɛ a kulfʋ fɛtɩ die pʋↄ, ɩ̃ a ba kpal a pan.
40025011	A ɩ na fɩ̃ɩ a pↄsabil bala na cɛ ta ŋmeere a pan yele nɩ: ʻNɩ-kpɛ̃ɛ! Nɩ-kpɛ̃ɛ! Yuo sɩ a pan.ʼ
40025012	Ɩ̃-cɛ a sɩrɛ yel ba: ʻYel-mɩ̃ɛ ɩ̃ yele nyɩ, Maa bↄ̃w nyɩ wa.ʼ ”
40025013	Ɩ̃ a Jeeju pãa yel ba: “Ala-ɩ̃-sↄ nyɩ́ jʋʋrↄ, a-na-ɩ nyaa bↄ̃w a Nɩbɛ Bie waa bibir nɩ a daar wa.
40025014	“A na mɩ wↄ̃ na taa nɩ a nɩrɛ na bʋↄrↄ ʋ cen a yↄfʋ jie, ɩ̃ bʋↄl a ʋ tʋ̃tʋnbↄ naa ʋ de a ʋ yele kʋ ba.
40025015	Ʋ kʋ na a bõ-ƴen a sɛlmɛ bie kↄↄr anuu, ɩ̃ kʋ a ƴen sʋbↄ kↄↄr ayi, ɩ̃ mɩ kʋ a kãw kʋbaa, tu nɩ a mɩnɛ a ba yɛ̃ na be, ɩ̃ pãa cen a ʋ yↄfʋ jie.
40025016	A tʋ̃tʋnↄ ʋlↄ na pↄw a sɛlmɛ bie kↄↄr anuu cenʼã a jie naan na ƴabʼɩ̃, ɩ̃ pↄw a dↄↄlaa a kↄↄr anuu mɩ.
40025017	A lɛ mɩ, a ʋlↄ na pↄw a sɛlmɛ bie kↄↄr ayi, ʋ ƴabʼɩ̃ na pↄw a dↄↄlaa a kↄↄr ayi mɩ.
40025018	Ɩ̃-cɛ a ʋlↄ na pↄw a sɛlmɛ bie kʋbaa, ʋ cenʼã na tuu bↄw, ɩ̃ ũu a ʋ nɩ-kpɛ̃ɛ libie.
40025019	“A kamʼã ɩ̃-cɛ a tʋ̃tʋnbↄ nɩ-kpɛ̃ɛ lɛ wa, naa ʋ gbɛɛrɛ a libie ala ʋ na dãa kʋ ba.
40025020	A ʋlↄ na dãa pↄw a sɛlmɛ bie kↄↄr anuu, ʋ ta na kpɛ, ɩ̃ de a kↄↄr anuu na ɩ a dↄↄlaa kʋ a nɩ-kpɛ̃ɛ, ɩ̃ yel ʋ: ʻNɩ-kpɛ̃ɛ, fʋ dãa na kʋ ma a sɛlmɛ bie kↄↄr anuu. Nyɛ! Ɩ̃ pↄw na a dↄↄlaa a kↄↄr anuu mɩ.ʼ
40025021	A ʋ nɩ-kpɛ̃ɛ yel ʋ: ʻFʋ maalʼã vɩlaa. Fʋ ɩ na tʋ̃tʋ̃-dẽdẽ nɩ nɩ-son. A mɩnɛ fʋ na ɩ a dẽdẽ a yel-bil maalfʋ pʋↄ, ɩ̃ na ƴↄ̃w fʋ na a yel-bɛrɛ Ꞌwuorfʋ pʋↄ. Wa mɩ pↄw a ɩ̃ nʋↄ̃.ʼ
40025022	A ʋlↄ na mɩ dãa pↄw a sɛlmɛ bie kↄↄr ayi, ʋ mɩ ta na kpɛ ɩ̃ yel: ʻNɩ-kpɛ̃ɛ, fʋ dãa na kʋ ma a sɛlmɛ bie kↄↄr ayi. Nyɛ! Ɩ̃ pↄw na a dↄↄlaa a kↄↄr ayi mɩ.ʼ
40025023	A ʋ nɩ-kpɛ̃ɛ yel ʋ: ʻFʋ maalʼã vɩlaa. Fʋ ɩ na tʋ̃tʋ̃-dẽdẽ nɩ nɩ-son. A mɩnɛ fʋ na ɩ a dẽdẽ a yel-bil maalfʋ pʋↄ, ɩ̃ na ƴↄ̃w fʋ na a yel-bɛrɛ Ꞌwuorfʋ pʋↄ. Wa mɩ pↄw a ɩ̃ nʋↄ̃.ʼ
40025024	Ɩ̃-cɛ a ʋlↄ na dãa pↄw a sɛlmɛ bie kʋbaa, ʋ mɩ ta na kpɛ, ɩ̃ yel: ʻNɩ-kpɛ̃ɛ, ɩ̃ bↄ̃w fʋ na. A fʋ ƴɛrɩ̃ kpɛmɛ na, a-na-ɩ fʋ ma ŋma na a ci ala fʋ na maa bʋr wa, ɩ̃ ma mɩ nɩɩr a wↄmↄ ala fʋ na maa yaarɩ̃ a bie wa.
40025025	Dãbɩ̃ɛ nyↄw ma na, ɩ̃ de a fʋ libie cenʼɩ̃ na ũu. Nyɛ! De a fʋ libie nʋↄr.ʼ
40025026	A ʋ nɩ-kpɛ̃ɛ yel ʋ: ʻFʋna tʋ̃tʋ̃-fãa naa, tõtol sʋbↄ fʋ ɩ! Fʋ bↄ̃w na bↄ̃w ka ɩ̃ ma ŋma na a ci ala ɩ̃ na ma bʋr wa, ɩ̃ mɩ nɩɩr a wↄmↄ ala ɩ̃ na maa yaarɩ̃ a bie wa.
40025027	Fʋ na bↄ̃w a lɛ, a dãa na sɛw a fʋ naa de a ɩ̃ libie kʋ a ƴaƴaba ʋ ƴaba nɩ, a maa wa wa, ɩ̃ de a ɩ̃ libie nɩ a dↄↄlaa.
40025028	Nyɩ́ faa a ʋ sɛlmɛ bie kʋbaa, kʋ a ʋlↄ na tɛrɛ a tur.
40025029	A-na-ɩ a nɩrɛ ʋlↄ na tɛrɛ, ba na lɛ kʋ ʋ na dↄↄl, a waa. Ɩ̃-cɛ a ʋlↄ na ma tɛrɛ wa, ɩ̃ saarɩ̃ tɛrɛ a fɩ̃ɩ, ba na faa na a fɩ̃ɩ ala ʋ na tɛrɛ.
40025030	Nyɩ́ nyↄw a tʋ̃tʋ̃-pↄrↄ na, lↄb bar a yẽw a libe pʋↄ. A be ba na kono, nyɩrɛ nɩ a nyɩmɛ.ʼ
40025031	“A lɛdaar a Nɩbɛ Bie na waara nɩ a ʋ yo-yifʋ nɩ a ʋ sɩ-tʋnɩsɩ jaa, ʋ na jɛ na a ʋ yo-yifʋ naa-dakↄw juu,
40025032	ɩ̃ a nɩ-bʋrↄ bʋrↄ ba jaa na duo na taa a ʋ nii-sↄw, ɩ̃ ʋ na ŋma ba na ji-gbulĩsɩ ayi, wↄ̃ taa nɩ a mɩnɛ a dↄ-cɩɩnaa na ma ŋma a piir nɩ a bʋʋr a kpee kpee.
40025033	Ʋ na tɛrɛ na a piir a ʋ dʋrɩ̃ loor, ɩ̃ tɛrɛ a bʋʋr a ʋ gʋbaa loor.
40025034	A ala ɩ̃ baar a jamana na yelʼã a bala na be a ʋ dʋrɩ̃ loor: ʻƖ̃ Sãa nɩ-nʋnɩsɩ! Nyɩ́ wa kpɛ a Naaŋmɩn fãw pʋↄ, de a gã-yele ala ba na dãa gbɛɛrɩ̃ a nyɩ ɩnɛ a tẽw nyↄwfʋ daar.
40025035	A-na-ɩ kↄ̃ dãa na nyↄw ma, ɩ̃ nyɩ kʋ ma na a bõ-dɩraa, a kʋ̃ↄ-nyuur mɩ dãa nyↄw ma, a nyɩ kʋ ma a kʋ̃ↄ ɩ̃ nyu. Ɩ̃ dãa na ɩ a saana, a nyɩ de ma kulʼɩ̃ ir ma a saan.
40025036	Ɩ̃ mɩ dãa na tɛrɛ a salĩɓuor, a nyɩ kʋ ma a cẽcen ɩ̃ su, ɩ̃ mɩ dãa ɩ a wʋlɩ̃ a nyɩ wɩ na Ꞌwuor ma kãa. Ɩ̃ dãa na be a kasu pʋↄ a nyɩ wɩ sũo ma.ʼ
40025037	Ɩ̃ a nɩ-torisɩ bala na soor ʋ na: ʻNɩ-kpɛ̃ɛ, dabor sɩ dãa nyɛ fʋ, a kↄ̃ nyↄw fʋ a sɩ kʋ fʋ a bõ-dɩraa? Mɩɩ a kʋ̃ↄ-nyuur mɩ nyↄw fʋ a sɩ kʋ fʋ a kʋ̃ↄ a fʋ nyu?
40025038	Dabor sɩ dãa nyɛ fʋ, a fʋ ɩ a saana a sɩ taw fʋ kulʼɩ̃ ir fʋ a saan? Mɩɩ a fʋ tɛrɛ a salĩɓuor a sɩ kʋ fʋ a cẽcen a fʋ su?
40025039	Dabor sɩ lɛ nyɛ fʋ, a fʋ ɩ a wʋlɩ̃, mɩɩ a fʋ be a kasu pʋↄ, a sɩ wɩ na Ꞌwuor fʋ kãa?ʼ
40025040	A jamana na yel ba na: ʻYel-mɩ̃ɛ ɩ̃ yele nyɩ, a mɩnɛ nyɩ na ma maal a ala a ɩ̃ yɛbɛ na nyɩrɩ̃ pab jie, a maa nyɩ ma maal kʋ a lɛ.ʼ
40025041	“Ɩ̃-cɛ a jamana na mɩ yelʼã a bala na be a ʋ gʋbaa loor: ʻNyɩ́ taw yi ka a ɩ̃ nii-sↄw, nyɩmɩ a Naaŋmɩn na pↄ ƴↄ̃w, naa nyɩ kpɛ a vũu ʋlↄ pʋↄ na ma tɛrɛ a kpiinfʋ daar wa, a vũu ʋlↄ ba na dãa gbɛɛrɩ̃ a Satã nɩ a ʋ sɩ-tʋnɩsɩ ɩnɛ.
40025042	A-na-ɩ a kↄ̃ dãa na nyↄw ma, ɩ̃ nyaa kʋ ma bõ-dɩraa wa. A kʋ̃ↄ-nyuur mɩ dãa na nyↄw ma, ɩ̃ nyaa kʋ ma a kʋ̃ↄ ɩ̃ nyu wa.
40025043	Ɩ̃ dãa na ɩ a saana, ɩ̃ nyaa taw ma kulʼɩ̃ ir ma a saan wa. Ɩ̃ mɩ dãa na tɛrɛ a salĩɓuor, ɩ̃ nyaa kʋ ma cẽcen ɩ̃ su wa. Ɩ̃ dãa na ɩ a wʋlɩ̃, ɩ̃ mɩ dãa be a kasu pʋↄ, ɩ̃ nyaa wɩ Ꞌwuor ma kãa wa.ʼ
40025044	Ɩ̃ a bala mɩ, ba na mɩ soor ʋ na: ʻNɩ-kpɛ̃ɛ, dabor sɩ dãa nyɛ fʋ a kↄ̃ nyↄw fʋ, mɩɩ a kʋ̃ↄ-nyuur nyↄw fʋ, mɩɩ a fʋ ɩ a saana, mɩɩ a fʋ tɛrɛ a salĩɓuor, mɩɩ a fʋ ɩ a wʋlɩ̃, mɩɩ a fʋ be a kasu pʋↄ, ɩ̃-cɛ a saa wɩ sũo fʋ wa?ʼ
40025045	A jamana na mɩ yel ba na: ʻYel-mɩ̃ɛ ɩ̃ yele nyɩ, a mɩnɛ nyɩ na ma dãa maal a ala a ɩ̃ yɛbɛ na nyɩrɩ̃ pab jie wa, a ɩ̃ jie nyaa maal wa.ʼ
40025046	A bala, ba na cenʼã a kpãafʋ ʋlↄ pʋↄ na ma tɛrɛ a baarfʋ daar wa, ɩ̃-cɛ a nɩ-torisɩ cen a baa-kↄ̃-tɛw pʋↄ.”
40026001	A lɛ a Jeeju na man a ana ƴɛrɩ̃sɩ baar, ʋ yelʼã a ʋ par-tuurbe:
40026002	“Nyɩ bↄ̃w ka a Pakɩ fɛtɩ cɛ na bibie ayi, ɩ̃ a ba na nyↄw a Nɩbɛ Bie tɩɩr, a ba kpa ʋ a nɩ-kʋ-daa juu.”
40026003	A daar ʋlↄ pʋↄ, a Naaŋmɩn baar-lo-nɩ-bɛrɛ nɩ a Jufisɩ ni-dierbe kpaarɩ̃ na taa a baar-lo-nɩ-kpɛ̃ɛ Kayifi gbalɩ̃ pʋↄ.
40026004	Ɩ̃ ba mana na taa a mɩnɛ ba na ɩrɛ ɩ̃ sↄↄlↄ nyↄwrↄ a Jeeju kʋrↄ.
40026005	Ba yelʼã taa: “Á taa ɩ a fɛtɩ daar wa, a mɩnɛ a damfʋ kↄ̃ wa be a nɩbɛ jie wa.”
40026006	A lɛ a Jeeju na be a Betani-tẽw, a Sɩmↄ̃ ʋlↄ na ɩ a kↄ̃w, a ʋ yir,
40026007	a pↄw wɩ nɩ a kã-nyu-vɩlaa na nyɩrɩ̃ kpɛmɛ a dafʋ ba na dãa ƴↄ̃w a kubir yole pʋↄ a sɛw, ʋ de kpaar ƴↄ̃w a Jeeju juumɩ, a lɛ ʋ na jɛ a dɩb par.
40026008	A mɩnɛ a ʋ par-tuurbe na nyɛ a lɛ, suur nyↄw ba na a ba sooro taa: “Bõ ɩ ʋ sãwna a kãa bara a lɛ?
40026009	Ʋ naa dãa na da pↄw a libie yaw kʋ a nãw deme.”
40026010	Ɩ̃ a Jeeju bↄ̃w na a ala ba na ƴɛrɛ, ɩ̃ yel ba: “Bõ ɩ a nyɩ dama a pↄw na? Ʋ maalʼã vɩlaa a ɩ̃ jie.
40026011	Á-na-ɩ nyɩ be na taa nɩ a nãw deme a daar a jaa. Ɩ̃-cɛ a maa, nyaa nyɛrɛ ma ɩ̃ beree nɩ nyɩ a daar a jaa wa.
40026012	A pↄw na, a mɩnɛ ʋ na deer a kãa ƴↄ̃w a ɩ̃ ɩ̃gan pʋↄ, a ɩ̃ ũufʋ ɩnɛ ʋ gbɛɛrɩ̃ ma.
40026013	Yel-mɩ̃ɛ ɩ̃ yele nyɩ, a lɛ ba nↄↄ mana a ƴɛr-son naa a jiir a jaa, ba nↄↄ mɩ mana a ala a pↄw naa na maal, a ba kↄ̃ wa hiin ʋ wa.”
40026014	Ɩ̃ a Jeeju par-tuurbe pie-nʼayi ƴen sʋbↄ na dɩ a Judasɩ Isikaryↄtɩ, cenʼã a Naaŋmɩn baar-lo-nɩ-bɛrɛ jie
40026015	na soor ba: “A maa ƴↄ̃w a Jeeju a nyɩ nuumɩ, bõ nyɩ na kʋ ma?” A ba ya ʋ libi-kure lɩjɛrʼɩ̃-pie.
40026016	Ɩ̃ wa nyↄw nɩ a ʋna bibirʼãa, ʋ nyↄw na ɩ̃ bʋↄrↄ a mɩnɛ ʋ na ɩrɛ ɩ̃ ƴↄnↄ a Jeeju a ba nuumɩ.
40026017	A bur-pʋↄr fɛtɩ bibir dãdãw dayen, a Jeeju par-tuurbe taw na ta ʋ ɩ̃ soor ʋ: “Nyɩnɛ fʋ bʋↄrↄ sɩ gbɛɛrɩ̃ fʋ a Pakɩ fɛtɩ dɩb?”
40026018	A Jeeju yel ba: “Nyɩ́ cen a Jerujalɛm, a daba kãw jie na yel ʋ: ʻA Jãjaana yelʼã áa ʋ daar ta na, ʋ na dɩ a Pakɩ fɛtɩ dɩb nɩ a ʋ par-tuurbe a be a fʋ yir.ʼ ”
40026019	A ʋ par-tuurbe maal a mɩnɛ a Jeeju na yel ba, na ba gbɛɛrɩ̃ a Pakɩ fɛtɩ dɩb.
40026020	A jaanʋↄr, a Jeeju lãa na jɛ nɩ a ʋ par-tuurbe pie-nʼayi a dɩb pulẽe,
40026021	ɩ̃ a mɩnɛ ba na dɩrɛ a dɩb, a Jeeju yel ba: “Yel-mɩ̃ɛ ɩ̃ yele nyɩ, bõ-ƴen be na a nyɩ sↄ̃w nↄↄ diere ma a juu.”
40026022	A ʋ par-tuurbe nii-sↄↄr nyɩrɩ̃ sↄb ba, a ba sooro ʋ bõ-ƴene-ƴene: “Nɩ-kpɛ̃ɛ, maa ʋ mɩɩ?”
40026023	A Jeeju yel ba: “A ʋlↄ na tune ɓara nɩ ma a laa pʋↄ, ʋlↄ wa diere ma a juu.
40026024	A Nɩbɛ Bie na kpi na tu nɩ a mɩnɛ a na dãa sɛb a Naaŋmɩn Sɛbɛ pʋↄ a ʋ ɩnɛ. Ɩ̃-cɛ nabier na pↄw na a ʋna nɩrɛ na diere a Nɩbɛ Bie juu. A dãa na sa a nɩrɛ ʋlↄ jie, a ba kãa dãa dↄw ʋ wa.”
40026025	A Judasɩ ʋlↄ na diere a Jeeju a juu soor ʋ na: “Jãjaana, maa ʋ mɩɩ?” A Jeeju yel ʋ: “Fʋ̃ʋ yel fʋ yẽ.”
40026026	A lɛ ba na dɩrɛ a dɩb, a Jeeju de na a buru, ɩ̃ a lɛ ʋ na puor a Naaŋmɩn ƴↄ̃w, ʋ ŋma na kʋ a ʋ par-tuurbe, ɩ̃ yel ba: “Nyɩ́ de Ꞌwↄb. A naa ɩ na a ɩ̃ ɩ̃gan.”
40026027	Ɩ̃ ʋ lɛ de na a dɩvɛ̃ nɩ a ŋman, puorʼɩ̃ a Naaŋmɩn, ɩ̃ cɛ kʋ ba yele nɩ: “Nyɩ́ de nyu nyɩ jaa.
40026028	A-na-ɩ a naa ɩ̃ ɩ a ɩ̃ jɩ̃ɩ na cↄↄrↄ a pʋlɩ̃-taa a Naaŋmɩn na pʋlɩ̃ nɩ a nɩ-yaw, na mɩ cire a mɩnɛ a Naaŋmɩn na de a ba maal-faar bar kʋ ba.
40026029	Ɩ̃ ɩ̃ yele nyɩ na, maa lↄↄ nyuure a bom naa fɩ̃ɩ, wa tara nɩ a lɛdaar ɩ̃ nↄↄ lãa lɛ nyuure nɩ nyɩ a dɩvɛ̃ paalaa a ɩ̃ Sãa fãw pʋↄ wa.”
40026030	Ɩ̃ a lɛ ba na cɛ a puorfʋ fɛtɩ yele baar, ba yi na cen a Olivi-tɩɩr tãw juu.
40026031	Ɩ̃ a Jeeju yelʼã a ʋ par-tuurbe: “A dɩnaa tɩsↄw, nyɩ na bɩlʼã faa nyɩ jaa ɩ̃ bar ma ɩ̃ jↄ, a-na-ɩ a sɛbʼã a Naaŋmɩn Sɛbɛ pʋↄ: ʻƖ̃ na ŋme na a dↄ-cɩɩnaa kú, ɩ̃ a piir jↄ yaarɩ̃.ʼ
40026032	Ɩ̃-cɛ a maa wa ir a kũu pʋↄ, ɩ̃ na de nyɩ na nĩe cen na gu nyɩ a Galile.”
40026033	A Pɩɛr yel a Jeeju: “A ala saarɩ̃ ɩ a ba jaa na bɩlʼã faa ɩ̃ bar fʋ ɩ̃ jↄ, a maa, maa bara fʋ fɩ̃ɩ wa.”
40026034	A Jeeju yel ʋ: “Yel-mɩ̃ɛ ɩ̃ yele fʋ, a tɩsↄw na, a nↄraa kↄ̃ kõ sɛr wa, ɩ̃ fʋ na cɩɩrɩ̃ na gbɛɛ ata, á faa bↄ̃w ma wa.”
40026035	A Pɩɛr yel ʋ: “A ala saarɩ̃ ɩ a sɛw na ɩ̃ na kpi nɩ fʋ, maa cɩɩrɛ fʋ fɩ̃ɩ wa.” Ɩ̃ a ʋ par-tuurbe ba jaa mɩ yelʼã a lɛ.
40026036	Ɩ̃ a Jeeju taw na a ʋ par-tuurbe cenʼɩ̃ a jie ʋlↄ ba na bʋↄlↄ a Jesemane, ɩ̃ yel ba: “Nyɩ́ jɛ a ka, ɩ̃-cɛ ɩ̃ cen beka na sʋↄr a Naaŋmɩn.”
40026037	Ɩ̃ ʋ taw na a Pɩɛr nɩ a Jebede bi-dabsɩ ayi lãa cenʼɩ̃ a nii-sↄw, ɩ̃ a ni-sↄbaa nyↄw ʋ, lãa dama nɩ ʋ a tɩɛrɩ̃sɩ yaw,
40026038	ʋ yel ba: “Ni-sↄbaa nyɩrɩ̃ na kpɛ ma wↄ̃ taa nɩ ɩ̃ na kpi na. Nyɩ́ ɩraa a ka; nyɩ taa wa gure wa.”
40026039	Ɩ̃ ʋ cenʼã a nii-sↄw fɩ̃ɩ na lo gburĩ a dume ɩ̃ kpa pↄw a ʋ nii-sↄw, ɩ̃ sʋↄrↄ a Naaŋmɩn yele nɩ: “Ɩ̃ Sãa, a ala ɩ a na tʋↄ na ɩ a lɛ, ir ma a tuo ŋman naa bar, ɩ̃ kↄ̃ nyu nɩ ʋ wa. Ɩ̃-cɛ a taa ɩ a mɩnɛ ɩ̃ na bʋↄrↄ wa, ɩ̃ a ɩ a mɩnɛ fʋ na bʋↄrↄ.”
40026040	A Jeeju lɩɛbʼã wa na nyɛ a ʋ par-tuurbe ata a ba gur, ʋ yel a Pɩɛr: “Nyaa tʋↄrↄ gala a gʋ̃ↄ ɩ̃ pↄwrↄ ma a lɛɛr-bõ-ƴen pʋↄ wa?
40026041	Nyɩ taa gure wa. Nyɩ́ sʋↄrↄ a Naaŋmɩn, kↄ̃ wa kpɛ a bɩɩrfʋ pʋↄ wa. A nɩrɛ sɩɛ bʋↄrↄ na a son maalfʋ, ɩ̃-cɛ a ɩ̃gan balʼã.”
40026042	A Jeeju lɛ bar ba na ɩ̃ cen a gbɛɛ ayi pʋↄ, na puoro yele nɩ: “Ɩ̃ Sãa, a ala ɩ a tuo ŋman naa ma tʋↄrↄ diere bara ma ɩ̃ a ala ma ɩ ɩ̃ na nyu nɩ ʋ na wa, maal a mɩnɛ fʋ na bʋↄrↄ.”
40026043	A Jeeju lɛ wa na a ʋ par-tuurbe sɛ̃ na nyɛ ba a ba gure, a-na-ɩ a gʋ̃ↄ nyɩrɩ̃ na gãw ba,
40026044	ʋ lɛ bar ba ɩ̃ cen a gbɛɛ ata pʋↄ, lɛ puor a lɛ,
40026045	ɩ̃ pãa lɛ wa a ʋ par-tuurbe sɛ̃ na yel ba: “Nyɩ cãa na be ka gure? Nyɩ́ nyɛ, a daar ta na ba na ƴↄnↄ a Nɩbɛ Bie a maal-faar deme nuumɩ.
40026046	Nyɩ́ ir a sɩ cen. Nyɩ́ nyɛ, a ʋlↄ na diere ma a juu tara na ka.”
40026047	A mɩnɛ a Jeeju na cãa ƴɛrɛ, a Judasɩ na ɩ a ʋ par-tuurbe pie-nʼayi ƴen sʋbↄ ta na. Ʋ wa nɩ na a nɩ-yaw na tɛrɛ a bãjɩnsɩ, nɩ a gʋdɛɛ, a Jufisɩ ni-dierbe nɩ a baar-lo-nɩ-bɛrɛ na tʋ̃.
40026048	A ʋlↄ na diere a Jeeju a juu dãa na kʋ ba a jɩbaa ɩ̃ yel: “A ʋlↄ ɩ̃ nↄↄ woro, a ʋlↄ ʋ. Nyɩ́ nyↄw ʋ.”
40026049	A jie naan a Judasɩ taw na ta a Jeeju ɩ̃ yel ʋ: “Jãjaana, yaanɩ!” ɩ̃ worĩ ʋ.
40026050	A Jeeju yel ʋ: “Ɩ̃ baraa, a ala fʋ na wa a maalfʋ, maal,” ɩ̃ ba ta na nyↄw ʋ.
40026051	A ƴen sʋbↄ na lãa be nɩ a Jeeju vʋ̃ↄ na a ʋ bãjɩnɛ, cɛ nɩ a baar-lo-nɩ-kpɛ̃ɛ tʋ̃tʋnↄ toor ŋmaa.
40026052	A Jeeju yel ʋ: “Su a fʋ bãjɩnɛ a sↄkpa pʋↄ, a-na-ɩ a bala na jɛbɛ nɩ a bãjɩnsɩ, a bãjɩnsɩ ɩ̃ nↄↄ mɩ kú ba.
40026053	Faa bↄ̃w ka ɩ̃ na tʋↄ na sʋↄr a ɩ̃ Sãa, ʋ tɩɩr a ʋ sɩ-tʋnɩsɩ a jie naan, a ba ta ture ture ɩ̃ dↄↄl, naa ba wa sũo ma wa?
40026054	Ɩ̃-cɛ, a ala ɩ a lɛ ʋ, mɩnɛ a Naaŋmɩn Sɛbɛ na yel áa sɛw na a na ta a lɛ, na tʋↄ maal wa baar?”
40026055	A lɛdaar a Jeeju yelʼã a nɩbɛ: “Nyanyuur ɩ̃ ɩ a nyɩ wa nɩ a bãjɩnsɩ nɩ a gʋdɛɛ na nyↄwrↄ nɩ ma mɩɩ? A bibie a jaa ɩ̃ ma dãa na jɛ a Naaŋmɩn puor-yir kpɛ̃ɛ pʋↄ mana nyɩ a Naaŋmɩn ƴɛrɩ̃, ɩ̃ nyaa dãa nyↄw ma wa.
40026056	Ɩ̃-cɛ a ala a jaa ta na a mɩnɛ a Naaŋmɩn ƴɛr-hierbe ƴɛrɩ̃sɩ na tʋↄ maal baar.” Ɩ̃ a ʋ par-tuurbe ba jaa bar ʋ na ɩ̃ jↄ.
40026057	A bala na nyↄw a Jeeju, ba taw ʋ na cenʼɩ̃ a baar-lo-nɩ-kpɛ̃ɛ Kayifi yir, a jie ʋlↄ a ƴɛr-kpɛn-bↄↄnbↄ nɩ a ni-dierbe na kpaarɩ̃ taa.
40026058	Ɩ̃ a Pɩɛr bɩɛrʼã tu a Jeeju cen na ta a baar-lo-nɩ-kpɛ̃ɛ yir, na kpɛ a gbalɩ̃ pʋↄ lãa jɛ nɩ a ʋ tʋ̃tʋnbↄ, bʋↄrↄ ʋ nyɛ a ala na tara.
40026059	A baar-lo-nɩ-bɛrɛ nɩ a ƴɛr-guor-nɩ-bɛrɛ ba jaa bʋↄrↄ na a jiri ba na ŋmaara ƴↄnↄ a Jeeju, a mɩnɛ ba na ɩrɛɛ ɩ̃ nyɛrɛ a sↄr ɩ̃ kúrↄ ʋ.
40026060	Ɩ̃-cɛ a ala saarɩ̃ ɩ a nɩ-yaw na wɩ ŋmara a jiri ƴↄnↄ ʋ, baa nyɛ a jiri ʋlↄ na tʋↄrↄ ƴↄnↄ ʋ a kũu pʋↄ wa. Ɩ̃ a nɩbɛ ayi pãa na wɩ ɩraa,
40026061	ɩ̃ yel: “A daba na yelʼã á ʋ na tʋↄ na wɛl a Naaŋmɩn puor-yir kpɛ̃ɛ, ɩ̃ lɛ mɛ ʋ bibie ata pʋↄ.”
40026062	A baar-lo-nɩ-kpɛ̃ɛ irʼã soor a Jeeju: “Faa yele bom wa? Boolo nɩ a ala a nɩbɛ na ƴɛrɛ ƴↄnↄ fʋ?”
40026063	Ɩ̃-cɛ a Jeeju sine. A baar-lo-nɩ-kpɛ̃ɛ yel ʋ: “Pↄl a fʋ puor ɩ̃ yel sɩ nɩ a baafʋ Naaŋmɩn yuor a ala ɩ fʋ ɩ na a Kirisi na ɩ a Naaŋmɩn Bie.”
40026064	A Jeeju yel ʋ: “Fʋ̃ʋ yel. Ɩ̃-cɛ ɩ̃ yele nyɩ na, ka nɩ fɩ̃ɩ pʋↄ nyɩ nↄↄ wa nyɛ na a Nɩbɛ Bie ʋ jɛ a Fãw Sʋbↄ dʋrɩ̃ loor, ɩ̃ waara a saꞋlon a dↄ̃dↄrɩ̃sɩ pʋↄ.”
40026065	A baar-lo-nɩ-kpɛ̃ɛ ɓer a ʋ cẽcene ɩ̃ yel: “A Naaŋmɩn ʋ kpɛrɛ! Sɩ lɛ bʋↄrↄ na ƴɛr-bↄ̃w-manba go? Nyɩ nyɛ na a ƴɛ̃ƴɛrɩ̃ a mɩnɛ ʋ na kpɛ a Naaŋmɩn.
40026066	Mɩnɛ nyɩ tɩɛr?” A ba yel: “Ʋ sɛw nɩ na a kũu.”
40026067	Ɩ̃ ba pʋʋrↄ na a natɛɛr ƴↄnↄ ʋ a nii-sↄw, pↄbↄ nɩ ʋ, ɓara ɓara ʋ
40026068	yele nɩ: “A fʋna Kirisi naa! Bↄ̃w a ʋlↄ na ŋme fʋ!”
40026069	A Pɩɛr cãa na jɛ a be a yẽw a gbalɩ̃ pʋↄ, ɩ̃ a tʋ̃tʋ̃-poole wɩ na na yel ʋ: “A fʋ̃ʋ mɩ, fʋ mɩ dãa na be nɩ a Jeeju, a Galile nɩrɛ ʋlↄ.”
40026070	Ɩ̃-cɛ ʋ cɩɩrɛ na a nɩbɛ ba jaa nii-sↄw yele nɩ: “Maa bↄ̃w a ala fʋ na ɩraa ƴɛrɛ wa.”
40026071	Ɩ̃ ʋ irʼã cen a gbalɩ̃ dↄ̃dↄr nʋↄr, a tʋ̃tʋ̃-poole ƴen sʋbↄ nyɛ ʋ, ɩ̃ yel a bala na be a be: “A daba na mɩ dãa na be nɩ a Najarɛtɩ Jeeju.”
40026072	A Pɩɛr lɛ cɩɩrɛ, pↄrↄ nɩ yele nɩ: “Maa bↄ̃w a daba na wa.”
40026073	A ɩ na fɩ̃ɩ, ɩ̃ a bala na ɩraa a be ta na yel a Pɩɛr: “Sɩrɛ jaa ʋ. Fʋ ɩ na a ba nɩrɛ kãw, a-na-ɩ fʋ ƴɛrɛ na a ba kaarɩ̃.”
40026074	Ɩ̃ ʋ nyↄw na ɩ̃ pↄrↄ ƴↄnↄ a ʋ mɩ̃ɛ bʋↄlↄ nɩ a Naaŋmɩn yuor yele nɩ: “Maa bↄ̃w a daba na wa.” Ɩ̃ a jie naan a nↄraa kõ na,
40026075	a Pɩɛr tɩɛr yuo a ala a Jeeju na dãa yel ʋ: “A nↄraa kↄ̃ kõ sɛr, ɩ̃ fʋ na cɩɩrɩ̃ ma na gbɛɛ ata.” Ɩ̃ ʋ yi na tɩɛrɛ kono nɩ.
40027001	A dʋ̃Ꞌwʋlɩ̃ ɓaaraa a Jufisɩ baar-lo-nɩ-bɛrɛ nɩ a ba ni-dierbe guorʼã taa a Jeeju kʋfʋ,
40027002	ɩ̃ ƴↄ̃w a ba lũ ʋ, taw cenʼɩ̃ kʋ a jamana Pɩlatɩ.
40027003	A mɩnɛ a Judasɩ ʋlↄ na de a Jeeju a juu, na nyɛ a ɩ ba na kú na a Jeeju, a dama ʋ na, ʋ de a libi-kure lɩjɛrʼɩ̃-pie ala, lɩɛb cenʼɩ̃ na kʋrↄ a baar-lo-nɩ-bɛrɛ nɩ a ni-dierbe
40027004	yele nɩ: “Ɩ̃ maalʼã fãa a mɩnɛ ɩ̃ na de a nɩ-cɛcɛ a juu a ba na kú ʋ.” A ba yel ʋ: “Aa bá sɩ wa. A fʋ jie a be.”
40027005	A Judasɩ de a libie lↄb bar a be a Naaŋmɩn puor-yir kpɛ̃ɛ, ɩ̃ yi cen na yaal miir kpi.
40027006	A baar-lo-nɩ-bɛrɛ woor a libie ɩ̃ yel: “A sɩ ƴɛr-kpɛn ma kʋ sɩ sↄr a sɩ na ƴↄ̃w a libie asɩmɛ a Naaŋmɩn puor-yir kpɛ̃ɛ libie pʋↄ wa, a-na-ɩ kũu libie ʋ.”
40027007	A mɩnɛ ba na guor taa baar, ba da na lakpo-mɩɛrɛ puo nɩ a ana libie, ʋ ɩ sáanba ũufʋ jie.
40027008	Ala-ɩ̃-sↄ a ba bʋↄlↄ a ʋna puo wa ta nɩ a dɩnaa, á “Jɩ̃ɩ puo.”
40027009	Nↄhↄ̃ a wↄ̃ a mɩnɛ a Naaŋmɩn ƴɛr-hiere Jeremi na dãa yel: “Ba de na a libie ala a Ɩsɩrayɛl nɩbɛ na dãa man taa a ʋ yafʋ ɩnɛ, a libi-kure lɩjɛrʼɩ̃-pie ala,
40027010	da nɩ a lakpo-mɩɛrɛ puo, tu nɩ a mɩnɛ a Nɩ-kpɛ̃ɛ na dãa man ma.”
40027011	A Jeeju ɩraa na a Pɩlatɩ nii-sↄw, ʋ sooro ʋ: “Fʋ̃ʋ ɩ a Jufisɩ jamana mɩɩ?” A Jeeju yel: “A mɩnɛ fʋ na yel, a lɛ ʋ.”
40027012	Ɩ̃ a mɩnɛ a Jufisɩ baar-lo-nɩ-bɛrɛ nɩ a ni-dierbe na ɩraa mana a ʋ maal-bebe, Ꞌwaa yel bom wa.
40027013	A Pɩlatɩ yel ʋ: “Faa wonaa a fʋ maal-bebe ba na mana wa?”
40027014	Ɩ̃-cɛ Ꞌwaa mɩ haa nʋↄr cↄw ʋ wa, a nʋↄr ko a jamana.
40027015	A yomo a jaa, a Pakɩ fɛtɩ daar, a jamana ma irʼã a kasu nɩrɛ ʋlↄ a nɩbɛ na bʋↄrↄ bar.
40027016	Ɩ̃ a lɛdaar, kasu nɩrɛ kãw dãa na be be ɩ̃ dɩ a Barabasɩ ba na nyɩrɩ̃ bↄ̃w.
40027017	A be jie a Pɩlatɩ soor a nɩbɛ na duo: “Ala nyɩ bʋↄrↄ ɩ̃ bar kʋ nyɩ? A Barabasɩ ʋ, mɩɩ a Jeeju ʋlↄ ba na bʋↄlↄ a Kirisi ʋ?”
40027018	A-na-ɩ a Pɩlatɩ bↄ̃w na áa ba nyuur ɩ̃ saa a ba nyↄw a Jeeju wɩ nɩ kʋ ʋ.
40027019	A lɛ a Pɩlatɩ na cãa jɛ a ƴɛrɩ̃ guorfʋ dakↄw juu, a ʋ pↄw tʋ̃ na yel ʋ: “Taa wa maala a ʋna nɩ-cɛcɛ bom wa, a-na-ɩ a tɩsↄw, ɩ̃ nyɛ na nãw a jãasʋlɩ̃ pʋↄ a ʋ ɩnɛ.”
40027020	Ɩ̃ cɛ a baar-lo-nɩ-bɛrɛ nɩ a ni-dierbe kpãa na a nɩbɛ a ba sʋↄr a ba bar a Barabasɩ, ɩ̃ kú a Jeeju.
40027021	A Pɩlatɩ lɛ soor ba: “Buor nyɩ bʋↄrↄ ɩ̃ bar a basɩmɛ ayi pʋↄ?” A ba yel, áa Barabasɩ.
40027022	A Pɩlatɩ lɛ soor ba go: “Ɩ̃ bõ ɩ̃ na maalʼɩ̃ a Jeeju ba na bʋↄlↄ a Kirisi?” A ba jaa yel: “Kpa ʋ a nɩ-kʋ-daa juu!”
40027023	Ʋ lɛ bↄ̃w soor: “Bõ ɩnɛ? Bõ fãa ʋ maal?” Ɩ̃-cɛ ba lɛ nyɩrɩ̃ na wuure nɩ kpɛ̃w yele nɩ: “Kpa ʋ a nɩ-kʋ-daa juu!”
40027024	A mɩnɛ a Pɩlatɩ na nyɛ bↄ̃w ka Ꞌwaa tʋↄrↄ maala bom wa, ɩ̃ a mɩnɛ a tẽw na mɩ nyↄw ɩ̃ dama, ʋ Ꞌwↄ̃w na a kʋ̃ↄ pɛw a nur a nɩbɛ nii-sↄw ɩ̃ yel: “Maa be tↄ a daba na kʋfʋ ɩnɛ wa. Nyɩ jie a be.”
40027025	A nɩbɛ ba jaa yel ʋ: “A ʋ kũu ƴɛrɩ̃, á mar sɩ, sɩmɩ nɩ a sɩ bibiir.”
40027026	A Pɩlatɩ irʼã a Barabasɩ a kasu pʋↄ bar a ba ɩnɛ, ɩ̃ a mɩnɛ ʋ na ƴↄ̃w a ba fↄb a Jeeju nɩ a kpaara, ʋ tɩɩrʼã a sↄr a ba taw ʋ cere nɩ a kpafʋ jie a nɩ-kʋ-daa juu.
40027027	A jamana sↄdaalsɩ taw na a Jeeju kulʼɩ̃ a jamana yir, ɩ̃ bʋↄl a sↄdaalsɩ ba jaa a ba wɩ tiw kolĩ ʋ.
40027028	Ba yaw ʋ na a yele, ɩ̃ su ʋ kpar-jɩ̃ɛw,
40027029	ɩ̃ wob a gʋʋr sapi kpa ʋ a juumɩ, ɩ̃ ƴↄ̃w ʋ a kakɩr a dʋrɩ̃ nuumɩ, ɩ̃ gburĩ a dume a ʋ nii-sↄw laara wuolo nɩ ʋ yele nɩ: “Jufisɩ jamana yaa, yaanɩ!”
40027030	Ɩ̃ pʋʋrↄ a natɛɛr ƴↄnↄ ʋ, ɩ̃ de a kakɩr ŋmeere nɩ ʋ a juumɩ.
40027031	A mɩnɛ ba na la ʋ baar, ba yaw ʋ na a kpar-jɩ̃ɛw ʋlↄ, ɩ̃ lɛ su ʋ a ʋ yele, ɩ̃ taw ʋ cere nɩ a kpafʋ jie.
40027032	A mɩnɛ ba na yire a tẽw pʋↄ, ba tuorʼɩ̃ na a daba na yi a Sɩɩrɛn, ba na bʋↄlↄ a Sɩmↄ̃, a sↄdaalsɩ fɛr ʋ ʋ de a Jeeju nɩ-kʋ-daa tuo.
40027033	A lɛ ba na ta a jie ʋlↄ ba na bʋↄlↄ a Gↄlgↄta, a lɛ yelʼã a “Juŋman Jie”,
40027034	ba kʋ ʋ na a dɩvɛ̃ ba na nyakarɩ̃ a tɩ̃ɩ. Ɩ̃ a mɩnɛ ʋ na Ꞌlɛm nyɛ a lɛ, Ꞌwaa bʋↄrↄ a nyufʋ wa.
40027035	A lɛ ba na kpa ʋ yaal baar, ba ŋme na a gbã po nɩ a ʋ cẽcẽne,
40027036	ɩ̃ jɛ a be gu ʋ.
40027037	Ba sɛbʼã a sɛbɛ kpa a ʋ ju-sↄ̃w na miile a ʋ kpafʋ par. A yelʼã a be: “A Jufisɩ Jamana Jeeju nɩ a nanɩ”.
40027038	Ba mɩ kpa na nyanyube ayi a be, a bõ-ƴen a ʋ dʋrɩ̃ loor, ɩ̃ a kãw a ʋ gʋbaa loor.
40027039	A nɩbɛ bala na dãa tↄlↄ a be vavire na a jur, tʋrↄ nɩ ʋ
40027040	yele nɩ: “A fʋ̃ʋ na dãa yel á fʋ na wɛlʼã a Naaŋmɩn puor-yir kpɛ̃ɛ, ɩ̃ lɛ mɛ ʋ a bibie ata pʋↄ, a ala ɩ a Naaŋmɩn Bie fʋ ɩ, faa a fʋ mɩ̃ɛ suu nɩ a nɩ-kʋ-daa juu.”
40027041	A baar-lo-nɩ-bɛrɛ nɩ a ƴɛr-kpɛn-bↄↄnbↄ nɩ a bala na ɩ a ni-dierbe, mɩ laara ʋ na a lɛ yele nɩ:
40027042	“Ʋ faa na nɩŋmɛɛ, ɩ̃ ma lɛ tʋↄrↄ faara a ʋ mɩ̃ɛ wa. Ʋ ɩ na a Ɩsɩrayɛl jamana! u suu a ƴɛ̃ƴɛrɩ̃ na a nɩ-kʋ-daa juu, ɩ̃ sɩ na tɩɛrɛ ʋ na.
40027043	Ʋ barʼã a ʋ mɩ̃ɛ kʋ a Naaŋmɩn. A ala ɩ a Naaŋmɩn bʋↄrↄ ʋ na, ú faa ʋ a ƴɛ̃ƴɛrɩ̃ na, a-na-ɩ ʋ yelʼã á Naaŋmɩn Bie ʋ ɩ.”
40027044	Ɩ̃ a nyanyube bala ba na mɩ kpa a be, kpɛrɛ ʋ na a lɛ.
40027045	A mↄtↄ̃-tuo daar a wɩɛr liw na a tẽw pʋↄ ʋ jaa wa ta nɩ a mↄtↄ̃w gↄrfʋ daar.
40027046	Ɩ̃ a mɩnɛ a mↄtↄ̃w na gↄr, a Jeeju wuurʼã nɩ kↄkɩr kpɛ̃w yele: “Eli, Eli, lɛma sabatanɩ?” A lɛ yelʼã: “Ɩ̃ Naaŋmɩn, ɩ̃ Naaŋmɩn, bõ ɩ a fʋ bar ma?”
40027047	A bala na dãa ɩraa a be, a nɩŋmɛɛ wõ na a ʋ wuurfʋ ɩ̃ yel: “A Eli a nanɩ bʋↄlↄ”.
40027048	Ɩ̃ a jie naan a bõ-ƴen jↄ na cen na de cẽcen kãw ƴↄ̃w dã-ɓiirũ pʋↄ, ɩ̃ ir tũ ƴↄ̃w kakɩr pʋↄ, tur a Jeeju a ʋ nyu.
40027049	Ɩ̃-cɛ a nɩŋmɛɛ yel, á ú ɩra-lɛ. Á ba Ꞌwuor je kãa, a ala ɩ a Eli na wa na faa ʋ.
40027050	Ɩ̃ a Jeeju lɛ wuurʼã nɩ kↄkɩr kpɛ̃w, ɩ̃ kpi.
40027051	A daar ʋlↄ pʋↄ, a cẽcen kpɛ̃ɛ ʋlↄ ba na dãa yaal a Naaŋmɩn puor-yir kpɛ̃ɛ pʋↄ ʋ ŋma a der ayi, nyↄw na a saꞋlon ɩ̃ ɓer wa suu nɩ a pulẽe. A tẽw damʼã, a kʋsɩ-bɛrɛ wɛl,
40027052	a yar yuo, ɩ̃ a duo-puorbo yaw bala na dãa kpi, irʼã a kũu pʋↄ.
40027053	A mɩnɛ a Jeeju na ir a kũu pʋↄ baar, a bana nɩbɛ yi na a yar pʋʋr ɩ̃ kpɛ a Jerujalɛm-tẽw pʋↄ, a nɩ-yaw nyɛ ba.
40027054	A lɛ a Orom sↄdaal-nɩ-kpɛ̃ɛ nɩ a bala na dãa be nɩ ʋ gure a Jeeju na nyɛ a mɩnɛ a tẽw na dam, nɩ a ala a jaa na ta, a dãbɩ̃ɛ nyɩrɩ̃ na nyↄw ba, a ba yel: “Sɩrɛ jaa ʋ! A daba na dãa na ɩ a Naaŋmɩn Bie.”
40027055	A pↄↄ-yaw dãa na be be ɩ̃ ɩraa a nɩdaa Ꞌwuoro, a pↄↄbↄ bala na dãa tuure a Jeeju sũono ʋ, wa yi nɩ a Galile-tẽw pʋↄ.
40027056	A ba pʋↄ, Madala Maarɩɩ dãa na be be, nɩ a Maarɩɩ ʋlↄ na ɩ a Jakɩ nɩ a Jojɛfʋ mã, pↄw nɩ a Jebede bi-dabsɩ ayi mã.
40027057	A mɩnɛ a jaanʋↄr na ta, dab-naaba na dɩ a Jojɛfʋ yi na a Arimate-tẽw ɩ̃ wɩ. (A Jojɛfʋ ʋlↄ, ʋ mɩ dãa na ɩ a Jeeju par-tuure).
40027058	Ʋ cenʼã a Pɩlatɩ sɛ̃ na sʋↄr a kũu, a Pɩlatɩ sↄw, ɩ̃ yel a ba kʋ ʋ,
40027059	ʋ de a kũu vilĩ nɩ ʋ a cẽcen paalaa,
40027060	ɩ̃ cenʼɩ̃ ʋ na ƴↄ̃w a ʋ mɩ̃ɛ ya-paalaa pʋↄ ba na dãa kpu a kʋsɩpan pʋↄ, ɩ̃ bilĩ a kʋsɩr kpɛ̃ɛ pↄw a yaa nʋↄr, ɩ̃ kul.
40027061	A Madala Maarɩɩ nɩ a Maarɩɩ ƴen sʋbↄ jɛ na a be a yaa par.
40027062	A lɛ a bibi-ciiraa gbɛɛrɩ̃fʋ na vɩɛ, a baar-lo-nɩ-bɛrɛ nɩ a Farɩsɩ nɩbɛ cenʼã a Pɩlatɩ sɛ̃
40027063	na yel ʋ: “Nɩ-kpɛ̃ɛ, sɩ tɩɛrʼã yuo a mɩnɛ a bɛbɛlɛ na na dãa yel a lɛ ʋ na dãa cãa, á bibie ata pʋↄ, á ʋ na irʼã a kũu pʋↄ.
40027064	Ala-ɩ̃-sↄ, ƴↄ̃w nɩbɛ a ba cen na gu a yaa, wa ta nɩ a bibie ata dayen, a ʋ par-tuurbe kↄ̃ↄ wɩ ju a kũu, ɩ̃ yel a nɩbɛ, á ʋ irʼã a kũu pʋↄ wa, a mɩnɛ a ba bɛlɩ̃fʋ kↄ̃ wa gãw a dãdãw ben wa.”
40027065	A Pɩlatɩ yel ba: “Nyɩ́ nyɛ a gugurbe. Nyɩ́ taw ba cenʼɩ̃ na ƴↄ̃w a ba gu a mɩnɛ nyɩ na bʋↄrↄ”,
40027066	a ba taw ba cenʼɩ̃ na man a mɩnɛ ba na gure a yaa, ɩ̃ maal a ba jɩbaa mar a yaa kubir juu.
40028001	A mɩnɛ a bibi-ciiraa na tↄl, a Madala Maarɩɩ nɩ a Maarɩɩ ƴen sʋbↄ ca na cen a jɩmaasɩ dʋ̃Ꞌwʋlɩ̃ ɓaaraa a yaa Ꞌwuorfʋ.
40028002	Ɩ̃ a jie naan a tẽw damʼã nɩ kpɛ̃w, a Naaŋmɩn sɩ-tʋnaa kãw yi a saꞋlon ɩ̃ suu wa bɩlɩ̃ a kubir a yaa nʋↄr yuo bar, ɩ̃ do jɛ.
40028003	Ʋ nyɩnyɩlɛ na wↄ̃ taa nɩ a saa na nyɩɩlɛ, a ʋ cẽcene mɩ pɛlɩ̃ na a gon kʋↄraa kaarɩ̃.
40028004	Dãbɩ̃ɛ nyↄw na a bala na gu a yaa, a ba mine, lɩɛb wↄ̃ taa nɩ kũusɩ.
40028005	Ɩ̃-cɛ a sɩ-tʋnaa yel a pↄↄbↄ bala: “Nyɩ taa jↄrↄ dãbɩ̃ɛ wa. Ɩ̃ bↄ̃w na bↄ̃w ka a Jeeju ʋlↄ ba na dãa kpa a nɩ-kʋ-daa juu, ʋlↄ nyɩ bʋↄrↄ.
40028006	ꞋWaa cãa ka wa. Ʋ irʼã lɛ tɛrɛ a baafʋ, a mɩnɛ ʋ na dãa yel. Nyɩ́ wa nyɛ a jie ʋlↄ ba na dãa gaal ʋ.
40028007	Nyɩ́ cen fↄfↄw, na yel a ʋ par-tuurbe, á ʋ irʼã a kũu pʋↄ, á ʋ de ba na nĩe cen a Galile; á be ba na nyɛ ʋ. A ƴɛrɩ̃ nɩ a ʋlↄ, ɩ̃ na yel kʋ nyɩ.”
40028008	A jie naan ba yi na a yaa par, a dãbɩ̃ɛ nɩ a nʋ̃ↄ kpɛ̃ɛ nyↄw ba, a ba jↄrↄ cere a ʋ par-tuurbe yelfʋ jie.
40028009	Ɩ̃ a mɩnɛ ba na cere, a Jeeju tuorʼɩ̃ ba na, ɩ̃ puor ba á Yaanɩ! A ba taw ta ʋ, lo gburĩ a dume a ʋ pulẽe, ɩ̃ nyↄw ʋ a gbɛɛ puoro nɩ ʋ.
40028010	A Jeeju yel ba: “Nyɩ taa jↄrↄ dãbɩ̃ɛ wa. Nyɩ́ cen na yel kʋ a ɩ̃ yɛɛr, á bá wɩ be a Galile; á be ba na nyɛ ma.”
40028011	A lɛ a pↄↄbↄ na cãa be a sↄr pʋↄ cere, a sↄdaalsɩ bala na dãa gure a yaa ŋmɛɛ lɩɛbʼã kul a tẽw pʋↄ na man a baar-lo-nɩ-bɛrɛ a ala a jaa na ta,
40028012	a ba kpaarɩ̃ taa nɩ a ni-dierbe guor taa, ɩ̃ ya a sↄdaalsɩ a libie yaw, ɩ̃ yel ba:
40028013	“Nyɩ́ ma yel a nɩbɛ á ʋ par-tuurbe ɩ̃ wɩ a tɩsↄw ju yaa a kũu a lɛ sɩ na gur baar.
40028014	Ɩ̃ a jamana wa wõ a ƴɛrɩ̃ naa, sɩ na bↄ̃w na a mɩnɛ sɩ na mana ʋ, ʋ kↄ̃ wa ɩ nyɩ bom wa.”
40028015	A sↄdaalsɩ de na a libie ɩ̃ maal tu nɩ a mɩnɛ ba na man ba. Ala-ɩ̃-sↄ a ƴɛrɩ̃ na yɛrʼã pↄw a Jufisɩ sↄ̃w wa ta nɩ a dɩnaa.
40028016	A par-tuurbe pie-nɩ-bõ-ƴen cenʼã a Galile wɩɛr, a tãw ʋlↄ juu a Jeeju na dãa tʋ̃ miil ba.
40028017	Ɩ̃ a lɛ ba na nyɛ ʋ, ba lo na gburĩ a dume ɩ̃ puoro ʋ, ɩ̃-cɛ a nɩŋmɛɛ cãa baala.
40028018	A Jeeju taw ta ba ɩ̃ yel: “A ɩ̃ Sãa kʋ ma na a kpɛ̃w ʋ jaa, a saa juu nɩ a ka a tẽw juu.
40028019	Ala-ɩ̃-sↄ, nyɩ́ cen a nɩ-bʋrↄ bʋrↄ jiir a jaa, na maal ba a ba ɩ a ɩ̃ par-tuurbe, de nɩ a Sãa yuor nɩ a Bie yuor nɩ a Naaŋmɩn Sɩɛ yuor mʋrʼɩ̃ ba a kʋ̃ↄ,
40028020	ɩ̃ jaan ba a ba maala a ala a jaa ɩ̃ na man nyɩ. Ɩ̃ nyɩ́ bↄ̃wnaa, ɩ̃ na be nɩ nyɩ na a daar a jaa, wa ta nɩ a tẽw baarfʋ daar.”
41001001	Ka a ƴɛr-son na mana a Naaŋmɩn Bie Jeeju-Kirisi ƴɛrɩ̃ nyↄw.
41001002	A mɩnɛ a Naaŋmɩn na yel a ʋ ƴɛr-hiere Ejayi ʋ sɛb ƴↄ̃w a ʋ sɛbɛ pʋↄ: “Nyɛ, ɩ̃ na tʋ̃ na nɩrɛ ʋ de fʋ nĩe pɛl a fʋ sↄr.
41001003	Ʋ ɩ na a nɩrɛ na wuure a wɛkar pʋↄ, yele: Nyɩ́ gbɛɛrɩ̃ a Nɩ-kpɛ̃ɛ sↄr, nyɩ́ cↄↄrɩ̃ a ʋ sↄr-bil a tor.”
41001004	Lɛ a Jã dãa yi a wɛkar pʋↄ na ʋ mʋrↄ a nɩbɛ a kʋ̃ↄ, ɩ̃ na ʋ kpãkpana ba yele: “Nyɩ́ lɩɛb a nyɩ yɛ̃, ɩ̃ ɩ a ba mʋr nyɩ a kʋ̃ↄ, a mɩnɛ a Naaŋmɩn na de a nyɩ faar a jaa bar kʋ nyɩ.”
41001005	A Jude loor tẽ-deme nɩ a Jerujalɛm-tẽw nɩbɛ ba jaa cenʼã a Jã jie na ba caala a ba maal-faar ɩ̃ a Jã mʋrↄ ba a kʋ̃ↄ a Jʋrdɛ̃ manɩ̃.
41001006	A Jã dãa na su a kparʋ ba na maalʼɩ̃ a nyʋↄmɩ kↄbↄ, ɩ̃ na ʋ sɛ a sɩɛ gan. A ʋ bõ-dɩraa a be a wɛkar pʋↄ dãa na ɩ a sãsobo nɩ a sɩɩr.
41001007	Ʋ hiere na yele a nɩbɛ: “Nɩrɛ be na a ɩ̃ puo-sↄw waara, na tɛrɛ fãw gãw ma. Maa sɛw na gũu sɩɩr a ʋ nafaba wa.
41001008	A maa, kʋ̃ↄ pʋↄ ɩ̃ mʋr nyɩ, ɩ̃-cɛ a ʋlↄ, Naaŋmɩn Sɩɛ pʋↄ ʋ nↄↄ mʋr nyɩ.”
41001009	A daar ʋlↄ pʋↄ, a Jeeju yi na a Najarɛtɩ-tẽw a Galile loor ɩ̃ wa a Jʋrdɛ̃ manɩ̃, a Jã mʋr ʋ a kʋ̃ↄ.
41001010	A lɛ ʋ na yire a kʋ̃ↄmɩ, ʋ nyɛ na a saꞋlon ʋ ɓar ayi ɩ̃ a Naaŋmɩn Sɩɛ suure a ʋ juu, ŋmam kaarɩ̃,
41001011	ɩ̃ a kↄkɩr kãw bʋrↄ be a saꞋlon: “Fʋ̃ʋ ɩ a ɩ̃ Bi-nʋnaa, na kpɛ a ɩ̃ suur pʋↄ.”
41001012	A be a jie naan a Naaŋmɩn Sɩɛ taw na a Jeeju cenʼɩ̃ a wɛkar pʋↄ,
41001013	ʋ maal be bibie lɩjaayi, a Satã bɩɩrɛ ʋ. A Jeeju dãa na be a wɛ-dʋn sↄ̃w ɩ̃ a Naaŋmɩn sɩ-tʋnɩsɩ hana ʋ a be.
41001014	A mɩnɛ ba na nyↄw a Jã ƴↄ̃w a kasu pʋↄ baar, a Jeeju cenʼã a Galile-wɩɛr pʋↄ, hiere a Naaŋmɩn ƴɛr-son kʋrↄ a nɩbɛ
41001015	yele: “A daar ta na ɩ̃ a Naaŋmɩn fãw mɩ pɩɛl. Nyɩ́ lɩɛb a nyɩ yɛ̃, ɩ̃ sↄw de a ƴɛr-son.”
41001016	A mɩnɛ ʋ na lara a Galile man gbẽgbere nʋↄr, ʋ nyɛ na a Sɩmↄ̃ nɩ a ʋ yɛbɛ Ãdire, a ba lↄbↄ a jʋↄ a man pʋↄ, a-na-ɩ jɩm-bɛrbɛ ba dãa ɩ.
41001017	A Jeeju yel ba: “Nyɩ́ tuure ma. Ɩ̃ na lɩɛb nyɩ na a nyɩ bʋↄrↄ a nɩbɛ a jɩm-nyↄↄrbↄ kaarɩ̃.”
41001018	A jie naan ba barʼã a ba jʋʋr ɩ̃ tuure ʋ.
41001019	A mɩnɛ ba na cen jãa fɩ̃ɩ, a Jeeju nyɛ na a Jakɩ nɩ a ʋ yɛbɛ Jã, na ɩ a Jebede bi-dabsɩ, a ba mɩ be a ba gbor pʋↄ cↄↄrↄ a ba jʋʋr.
41001020	A jie naan ʋ bʋↄl ba na, a ba ir bar a ba sãa Jebede nɩ a tʋ̃tʋ̃-biir a be a gbor pʋↄ ɩ̃ tu a Jeeju.
41001021	A Jeeju nɩ a ʋ par-tuurbe cenʼã a Kapɛɛnam-tẽw. A be a Jeeju kpɛ na a ba puorfʋ yir a bibi-ciiraa dayen, ɩ̃ jaana a nɩbɛ.
41001022	Nↄɛ dãa na ko ba a ʋ jaanfʋ ɩnɛ, a-na-ɩ ʋ tɛrɛ na tʋↄfʋ a ʋ jaanfʋ pʋↄ. ꞋWaa jaana ba wↄ̃ taa nɩ a ba ƴɛr-kpɛn-bↄↄnbↄ wa.
41001023	A daar ʋlↄ pʋↄ a mɩnɛ a Jeeju na be a be a puorfʋ yir, daba kãw a kↄ̃tↄn bier na ire kpɛ na be na ʋ wuur,
41001024	yel: “Najarɛtɩ Jeeju, bõ ɩnɛ fʋ wa a ka? Má a sɩ sãwfʋ ɩnɛ fʋ wa! Ɩ̃ bↄ̃w na a ʋlↄ fʋ na ɩ. Fʋ ɩ na a Naaŋmɩn nɩ-cɛcɛ.”
41001025	A Jeeju ful ƴↄ̃w ʋ ɩ̃ yel ʋ: “Pↄw a nʋↄr! Yi cen ɩ̃ cɛ a daba na!”
41001026	A kↄ̃tↄn bier damʼã a daba nɩ fãgã kpar, ɩ̃ wuurʼɩ̃ kↄkɩr kpɛ̃w, ɩ̃ yi ɩ̃ cɛ ʋ.
41001027	A nↄɛ ko na a nɩbɛ ba jaa, a ba sooro taa, yele: “Bõ nɩ a naa? Jaan-paalaa ʋ jaana nɩ tʋↄfʋ, ɩ̃ a ʋlↄ wa mɩ yel a kↄ̃tↄn-bebe a bom, ba ma sↄw na jↄrↄ a ʋ ƴɛrɩ̃sɩ.”
41001028	Wa nyↄw nɩ a bibir ʋlↄ, a Jeeju yuor yi na pↄw a Galile wɩɛr ʋ jaa.
41001029	A mɩnɛ ba na yi a ʋna puorfʋ yir baar, ba lãa na cenʼɩ̃ a Jakɩ nɩ a Jã na ta a Sɩmↄ̃ nɩ a Ádire yir.
41001030	A be a Sɩmↄ̃ dɩ̃ɛ-mã ɩ̃gan dãa na kpor, ʋ gã. A jie naan, ba manʼã kʋ a Jeeju,
41001031	ʋ taw ta, na ʋ nyↄw ʋ a nuu ɩ̃ ɩ ʋ ir, a ɩ̃gan lɛ ɓãa ʋ a jie naan, ʋ ir ir ba a saan.
41001032	A jaanʋↄr daar, a mɩnɛ a mↄtↄ̃w na mʋr baar, a nɩbɛ wɩ nɩ na a baalsɩ ba jaa nɩ a kↄ̃tↄn deme a ʋ jie,
41001033	ɩ̃ a ʋna tẽw nɩbɛ ba jaa jilĩ na pↄw a dↄ̃dↄr nʋↄr,
41001034	ʋ kpaar a wʋlɩ̃sɩ deme yayaw na dãa tɛrɛ a wʋlɩ̃-bʋrↄ bʋrↄ, ɩ̃ mɩ diw a kↄ̃tↄn-yaw bar. Ʋ maa kʋ a kↄ̃tↄnsɩ sↄr a ba ƴɛr ƴɛrɩ̃ wa, a-na-ɩ ba bↄ̃w ʋ na.
41001035	A dʋ̃Ꞌwʋlɩ̃ ɓaaraa, a mɩnɛ a wɩɛr na cãa sↄb a gbib, a Jeeju irʼã yi, na ʋ cen a wɛkar pʋↄ sʋↄrↄ a Naaŋmɩn.
41001036	A Sɩmↄ̃ nɩ a bala ʋ na lãa be nɩ, nyↄw na ɩ̃ bʋↄrↄ ʋ yʋↄrↄ nɩ.
41001037	Ɩ̃ a mɩnɛ ba na wa nyɛ ʋ, ba yel ʋ na: “A nɩbɛ ba jaa bʋↄrↄ fʋ na.”
41001038	A Jeeju yel ba: “Sɩ́ cen ji-kpee, a tẽ-cɛɛlsɩ pʋʋr, ɩ̃ mɩ ƴɛr a Naaŋmɩn ƴɛrɩ̃ a be, a-na-ɩ a ala ɩnɛ ɩ̃ wa.”
41001039	Ɩ̃ ʋ yↄ na a Galile wɩɛr ʋ jaa, na ʋ ƴɛr a Naaŋmɩn ƴɛrɩ̃ a puorfʋ yie pʋʋr, ɩ̃ diw a kↄ̃tↄnsɩ bar.
41001040	A kↄ̃w wa na a Jeeju jie na lo gburĩ a dume a ʋ nii-sↄw, ɩ̃ sʋↄrↄ ʋ a ʋ sũo ʋ, yele nɩ: “A fʋ̃ʋ sↄw, fʋ na tʋↄ na pↄlɩ̃ ma.”
41001041	A nãw nyↄw na a Jeeju a ʋ ɩnɛ, ʋ tur a nuu sɩɩrʼɩ̃ ʋ, ɩ̃ yel: “Ɩ̃ sↄw na, pↄlɩ̃!”
41001042	A jie naan a kↄ̃w ɩ̃gan lɩɛbʼã pↄlɩ̃.
41001043	-
41001044	A be, a Jeeju kpãa ʋ na kpãkpanʼɩ̃ ɩ̃ yel ʋ: “Kule ɩ̃ taa wa ƴɛrɛ bom kʋrↄ nɩrɛ wa. Ɩ̃-cɛ, cen na miilʼɩ̃ a fʋ mɩ̃ɛ a Naaŋmɩn baar-loro, ɩ̃ tɩɩr a yele ala a Mowisi na dãa ƴↄ̃w, a nɩbɛ na bↄ̃w ka fʋ sɩrɩ̃ na pↄlɩ̃.”
41001045	Ɩ̃-cɛ ʋ yi na cen na nyↄw a ƴɛrɩ̃ ɩ̃ ƴɛrɛ yʋↄrↄ nɩ kʋrↄ a nɩbɛ. Ala ɩ̃ saa a Jeeju ma lɛ dãa tʋↄrↄ kpɛɛrɛ a tẽw pʋↄ, a nɩrɛ lɛ bↄ̃wnↄ nɩ ʋ wa, ɩ̃-cɛ a mↄↄ pʋↄ ʋ dãa be, ɩ̃ a nɩbɛ ma yi a lõbobo a jaa ɩ̃ waara a ʋ sɛ̃.
41002001	A lɛ a bibie fɩ̃ɩ na tↄl baar, a Jeeju lɛ bↄ̃w na wɩ a Kapɛɛnam-tẽw go, ɩ̃ a ba wõ a ʋ be na a yir.
41002002	A nɩ-yaw duo na taa pↄw a wɩɛr ʋ jaa, a vuo ma lɛ cãa be a dↄ̃dↄr teen wa, ɩ̃ a Jeeju ƴɛrɛ ba a ʋ ƴɛrɩ̃sɩ.
41002003	Nɩbɛ ta na be ɩ̃ tɛrɛ gbɛr a nɩbɛ anaan na tuo.
41002004	Ɩ̃-cɛ a nɩbɛ na nyɩrɩ̃ waa a lɛ, baa dãa tʋↄrↄ tara nɩ ʋ a Jeeju nii-sↄw wa. A lɛ, ba ŋmaa na a gar puo a Jeeju ju-sↄ̃w ɩ̃ na ba de a gbɛr nɩ a ʋ gãw ba na ɓↄw nɩ ʋ wa nɩ, tur a bↄw ʋlↄ pʋↄ.
41002005	A lɛ a Jeeju na nyɛ a dabsɩ bala ƴↄ̃w-nyãa ʋ yelʼã a gbɛr: “Ɩ̃ bie! Ɩ̃ yele fʋ na, a Naaŋmɩn de na a fʋ faar bar kʋ fʋ.”
41002006	A ƴɛr-kpɛn-bↄↄnbↄ ŋmɛɛ na jɛ a be, ba pɛrɛ na a ba sube pʋʋr ɩ̃ yele:
41002007	“Mɩnɛ a daba na Ꞌla kpɛ a Naaŋmɩn a nↄhↄ̃? Ala ɩ̃ na tʋↄ de a nɩrɛ maal-faar bar kʋ ʋ? Naaŋmɩn ʋ yẽ na tʋↄ maal a lɛ.”
41002008	A jie naan a Jeeju bↄ̃w na a ala ba na pɛrɛ, ɩ̃ yel ba: “Bõ ɩ̃ ɩ a nyɩ tɛrɛ a ana tɩɛrɩ̃sɩ a nyɩ sube pʋʋr?
41002009	Buor ɩ̃ yↄw gãw a yelfʋ? A mɩnɛ ɩ̃ na yel a gbɛr áa Naaŋmɩn de na a ʋ maal-faar bar kʋ ʋ, mɩɩ a mɩnɛ ɩ̃ na yel á ú ir de a ʋ cẽcen cere nɩ?
41002010	Ɩ̃-cɛ ɩ̃ bʋↄrↄ na nyɩ bↄ̃w ka a Nɩbɛ Bie tɛrɛ na sↄr a ka a tẽw pʋↄ na de a nɩrɛ maal-fãa bar kʋ ʋ.” Ala-ɩ̃-sↄ ʋ yel a gbɛr:
41002011	“A fʋ̃ʋ ɩ̃ yele. Ir de a fʋ cẽcen kule nɩ.”
41002012	A jie naan, ʋ irʼã de a ʋ cẽcen a nɩbɛ ba jaa nii-sↄw cere nɩ, a ba jaa nↄɛ ko ba a ba pɛwrɛ a Naaŋmɩn yele nɩ: “Saa dãa nyɛ bom lɛ sɛr wa.”
41002013	A Jeeju lɛ lɩɛbʼã cen a Galile man gbẽgbere nʋↄr, a nɩ-yaw wɩ a ʋ sɛ̃, ʋ mana ba a Naaŋmɩn ƴɛrɩ̃.
41002014	A lɛ a Jeeju na tↄlↄ, ʋ nyɛ na a Alfe bie Levi, ʋ jɛ a lãpo defʋ jie, ʋ yel ʋ: “Ir tuure ma,” a Levi ir tuure ʋ.
41002015	A mɩnɛ a Jeeju na jɛ a dɩb par a Eevi yir, a lãpo-dierbe nɩ a nɩ-faar yaw lãa na jɛ nɩ ʋ nɩ a ʋ par-tuurbe, a-na-ɩ a bala na wↄ̃ a lɛ ɩ̃ tuure ʋ, ba waa na.
41002016	A mɩnɛ a Farɩsɩ nɩbɛ ƴɛr-kpɛn-bↄↄnbↄ na nyɛ a Jeeju ʋ lãa dɩrɛ a dɩb nɩ a nɩ-faar nɩ a lãpo-dierbe, ba soorʼã a ʋ par-tuurbe: “Bõ ɩ̃ ɩ ʋ lãa dɩrɛ a dɩb nɩ a lãpo-dierbe nɩ a nɩ-faar?”
41002017	A Jeeju wonaa ɩ̃ yel ba: “Aa ɩ a bala na kpɛmɛ ɩ̃ ma cen a dↄↄtↄrↄ yir wa, ɩ̃-cɛ a wʋlɩ̃sɩ deme, bala ma cen. Maa wa a nɩ-torisɩ bʋↄlfʋ ɩnɛ wa, ɩ̃-cɛ a nɩ-faar ɩnɛ ɩ̃ wa.”
41002018	Daar kãw a Jã par-tuurbe nɩ a Farɩsɩ nɩbɛ lũ na a nʋↄr, a nɩbɛ wɩ soor a Jeeju: “Bõ ɩ̃ ɩ a Jã par-tuurbe nɩ a Farɩsɩ nɩbɛ par-tuurbe lũ a nʋↄr, ɩ̃ a fʋ par-tuurbe ma lũ wa?”
41002019	A Jeeju yel ba: “Nyɩ tɩɛrʼã bↄ̃w ka a bala ba na bʋↄl a pↄw kulfʋ fɛtɩ jie, ba na tʋↄ na lũ a nʋↄr a lɛdaar a sɩrɛ na cãa be a ba sↄ̃w mɩɩ? A daar ʋlↄ a sɩrɛ na cãa be nɩ ba, baa tʋↄrↄ luure a nʋↄr wa.
41002020	Ɩ̃-cɛ a daar nↄↄ ta na a ba de a sɩrɛ a ba sↄ̃w cenʼɩ̃; a ʋna bibirʼãa pʋↄ ba nↄↄ lũ na a nʋↄr.
41002021	“Nɩrɛ ma diere a cẽcen na ma nyʋr sɛr wa, sɛbɛ cowro a cẽcen kʋraa pʋↄ wa. A ʋlↄ ɩ̃ sɛ cow a lɛ, a cẽcen paalaa na taw na a cẽcen kʋraa ɓer, a ʋ gãw a korĩ-cɛ ɓerfʋ.
41002022	Ɩ̃ a nɩrɛ ma diere a dã-tↄↄraa ƴↄnↄ dʋʋ bɛraa pʋↄ wa. A ʋlↄ ɩ̃ ƴↄ̃w a lɛ, a dãa na wɛlʼã a dʋʋ, a dãa nɩ a dʋʋ wɛ. Ɩ̃-cɛ ba sɛw na na ƴↄ̃w a dã-tↄↄraa a dʋʋ paalaa pʋↄ.”
41002023	A bibi-ciiraa dayen, a Jeeju tↄlↄ na yi ci puo pʋↄ. A mɩnɛ a ʋ par-tuurbe na de a sↄr, ba fↄrↄ na a ci,
41002024	a Farɩsɩ nɩbɛ yel a Jeeju: “Je kãa! Bõ ɩ̃ ɩ a fʋ par-tuurbe maala a ala a sɩ ƴɛr-kpɛn na ma bʋↄrↄ ba maal a bibi-ciiraa dayen wa?”
41002025	A Jeeju yel ba: “Nyɩ kↄ̃ dãa Ꞌwuor a sɛbɛ pʋↄ, nyɛ a ala a Davɩtɩ na maal wa? A lɛdaar ʋ na dãa be a nãw pʋↄ ɩ̃ a kↄ̃ mɩ nyↄw ʋ, ʋlↄ nɩ a bala na dãa lãa be nɩ ʋ,
41002026	ʋ kpɛ na a Naaŋmɩn puor-yir kpɛ̃ɛ, de a buru ba na bin a Naaŋmɩn, Ꞌwↄb. A ʋna daarʼãa, a Ábiyataar ɩ̃ ɩ a Naaŋmɩn baar-lo-nɩ-kpɛ̃ɛ, ɩ̃ a ana buru, nɩ-pↄrↄ ma sɛw na Ꞌwↄb wa; a Naaŋmɩn baar-lorbo tɛw ɩ̃ ma Ꞌwↄb. Ɩ̃-cɛ a Davɩtɩ Ꞌwↄbʼã, ɩ̃ cɛ kʋ a bala ʋ na lãa be nɩ, a ba mɩ Ꞌwↄb.”
41002027	A mɩnɛ a Jeeju na ƴɛr a lɛ baar, ʋ yel ba na: “A Naaŋmɩn ƴↄ̃w na a bibi-ciiraa a nɩbɛ ɩnɛ; Ꞌwaa maal a nɩbɛ a bibi-ciiraa ɩnɛ wa.
41002028	Ala-ɩ̃-sↄ, a Nɩbɛ Bie mɩ ɩ na a bibi-ciiraa Nɩ-kpɛ̃ɛ mɩ.”
41003001	A Jeeju lɛ kpɛ na a puorfʋ yir pʋↄ. A be, daba kãw be na be a nuu na kpi.
41003002	A bala na be a be jʋʋrↄ na a Jeeju ala ɩ̃ ɩ ʋ na kpɛmɛ na a daba nuu a bibi-ciiraa dayen, a-na-ɩ ba dãa na bʋↄrↄ ba ƴↄ̃w ʋ ƴɛrɩ̃.
41003003	A Jeeju yel a daba ʋlↄ a nuu na kpi: “Ir ɩraa a nɩbɛ nii-sↄw.”
41003004	A ala ɩ̃ baar ʋ yel ba: “A bibi-ciiraa dayen, sↄr be na be a nɩrɛ na maal vɩlaa, mɩɩ a bier? Sↄr mɩ be na be ʋ na faa nɩrɛ, mɩɩ ʋ na kú ʋ?” Ɩ̃-cɛ baa haa nʋↄr wa.
41003005	Ʋ Ꞌwuor ba na kpa ba jaa, a suur nyↄw ʋ lãa ɩ nɩ ʋ ni-sↄbaa a ba pʋʋr tomofʋ ɩnɛ, ʋ yel a daba: “Dↄl a fʋ nuu,” ʋ dↄl, a nuu lɛ kpɛmɛ a mɩnɛ ʋ na dãa be.
41003006	A Farɩsɩ nɩbɛ yi na goro taa a jie naan nɩ a Ɛrↄdɩ nɩbɛ a mɩnɛ ba na ɩrɛ ɩ̃ kúrↄ a Jeeju.
41003007	A Jeeju cenʼɩ̃ na a ʋ par-tuurbe a Galile man nʋↄr, ɩ̃ a nɩ-yaw pↄw ʋ na cenʼɩ̃ a be. A nɩbɛ bala yi na a Galile nɩ a Jude,
41003008	a Jerujalɛm nɩ a Idume, a Jʋrdɛ̃ man gaan nɩ a Tɩɩr nɩ a Sɩdↄ̃ wɩɛr. Ba wa na yayaw a ʋ jie a lɛ, a-na-ɩ ba wõ na a ala ʋ na maala.
41003009	A Jeeju ƴↄ̃w na a ʋ par-tuurbe á bá bin ʋ gbor a mɩnɛ a nɩbɛ kↄ̃ wa fʋr ʋ wa,
41003010	a-na-ɩ a nɩ-yaw wʋlɩ̃sɩ ʋ na kpaara, a nɩbɛ bala ba jaa a wʋlɩ̃sɩ na vↄwrↄ dara na taa wɩɛrɛ a ʋ sɛ̃ a ʋ sɩɩrfʋ ɩnɛ.
41003011	Ɩ̃ a kↄ̃tↄn-bebe wa nyɛ ʋ, ba ma lo na a ʋ nii-sↄw ɩ̃ wuure yele: “Fʋ ɩ na a Naaŋmɩn Bie.”
41003012	Ɩ̃-cɛ a Jeeju kpãa ba na kpãkpan á bá taa yele a sʋbↄ ʋlↄ ʋ na ɩ wa.
41003013	A ala ɩ̃ baar, a Jeeju do na a tãw juu. Ʋ bʋↄlʼã a nɩbɛ bala ʋ na bʋↄrↄ a ba wɩ a ʋ sɛ̃,
41003014	ʋ biin nɩbɛ pie-nʼayi a ba na lãa be nɩ ʋ, ɩ̃ a ʋ na tʋ̃ ba a ba cen na hier a Naaŋmɩn ƴɛrɩ̃,
41003015	ɩ̃ mɩ tɛrɛ a tʋↄfʋ na ba diw nɩ a kↄ̃tↄnsɩ.
41003016	A nɩbɛ pie-nʼayi bala ʋ na biin ɩ na: a Sɩmↄ̃ a Jeeju na pʋr a yuor Pɩɛr,
41003017	nɩ a Jebede bi-dabsɩ Jakɩ nɩ a Jã, a Jeeju na mɩ pʋr a Bↄↄnɛjɛsɩ, a lɛ yelʼã “A gↄ̃-pↄↄrbↄ.”
41003018	A bala na tuure ɩ na a Ãdire nɩ a Fɩlɩpɩ, a Batelemi, a Matie, a Tomasɩ, a Alfe bi-daba Jakɩ, a Tade, a Sɩmↄ̃ na ma jɛrɛ,
41003019	nɩ a Judasɩ Isikaryↄtɩ, a ʋlↄ nↄↄ diere a Jeeju a juu.
41003020	A Jeeju lɛ lɩɛbʼã kul a yir, ɩ̃ a nɩ-yaw lɛ duo pↄw a yir, a Jeeju nɩ a ʋ par-tuurbe ma dãa nyɛ nĩe fɩ̃ɩ na dɩ bom wa.
41003021	A mɩnɛ a ʋ yir deme na wõ a lɛ, ba irʼã cere a ʋ nyↄwfʋ jie, a-na-ɩ ba yelʼã áa juu bↄr ʋ na.
41003022	A ƴɛr-kpɛn-bↄↄnbↄ na dãa yĩ a Jerujalɛm yelʼã áa Bɛɛjɛbul na ɩ a Satã ɩ̃ tɛrɛ ʋ, áa kↄ̃tↄnsɩ nɩ-kpɛ̃ɛ ʋlↄ fãw ʋ diwre nɩ a kↄ̃tↄnsɩ bara.
41003023	A Jeeju bʋↄl ba ɩ̃ lↄb a sʋkpar yel ba: “Mɩnɛ a Satã na ɩ ɩ̃ diw a Satã bar?
41003024	A ala ɩ̃ ɩ a tẽw varʼã ayi lɩɛb jɛbɛ taa, a tẽw ʋlↄ ma tʋↄrↄ kama wa,
41003025	ɩ̃ a ala ɩ̃ ɩ a yir varʼã ayi ɩ̃ lɩɛb jɛbɛ taa, a yir ʋlↄ ma tʋↄrↄ kama wa.
41003026	A lɛ ʋ, a ala ɩ̃ ɩ a Satã irʼã lɩɛb jɛbɛ nɩ a ʋ mɩ̃ɛ, a ʋ tʋↄfʋ varʼã ayi ɩ̃ ma mɩ tʋↄrↄ kama wa; ʋ ta na a ʋ baarfʋ.
41003027	“Nɩrɛ ma tʋↄrↄ kpɛɛrɛ gãdaa yir wobo a ʋ yele ɩ̃ a ala ma ɩ ʋ dãa na de nĩe nyↄw a gãdaa ʋlↄ lũ wa. A lɛ ʋ na tʋↄ woor a ʋ yele a jaa a yir pʋↄ.
41003028	“Yel-mɩ̃ɛ ɩ̃ yele nyɩ, a maal-faar a nɩbɛ na maal nɩ a Naaŋmɩn yo-sãwfʋ a jaa a ba jie, a Naaŋmɩn na de na bar kʋ ba,
41003029	ɩ̃-cɛ a nɩrɛ ʋlↄ na wa sãwna a Naaŋmɩn Sɩɛ yuor, aa be a Naaŋmɩn na de a ʋ fãa bar kʋ ʋ wa. Ʋ maalʼã a fãa na ma be a barfʋ wa.”
41003030	A Jeeju ƴɛrʼã a lɛ a-na-ɩ ba yelʼã á kↄ̃tↄn bier ɩ̃ tɛrɛ ʋ.
41003031	A Jeeju mã nɩ a ʋ yɛɛr ta na ɩraa a yẽw, ɩ̃ tʋ̃ a ba bʋↄl ʋ.
41003032	Nɩ-yaw dãa na jɛ jilĩ kolĩ ʋ ɩ̃ a ba yel ʋ: “Nyɛ, a fʋ mã nɩ a fʋ yɛɛr ɩraa na be a yẽw ɩ̃ bʋↄrↄ fʋ.”
41003033	Ʋ yel ba: “Ala ɩ̃ ɩ a ɩ̃ mã, ɩ̃ ala ɩ̃ ɩ a ɩ̃ yɛɛr?”
41003034	A mɩnɛ ʋ na yel a lɛ, ʋ dʋↄ na Ꞌwuor a bala na jɛ jilĩ kolĩ ʋ ɩ̃ yel: “Nyɛ a ɩ̃ mã nɩ a ɩ̃ yɛɛr,
41003035	a-na-ɩ a nɩrɛ ʋlↄ na maala a Naaŋmɩn pʋ-tɩɛrʋ̃, ʋlↄ ɩ̃ ɩ a ɩ̃ yɛbɛ, ʋlↄ ɩ̃ ɩ a ɩ̃ yɛ-pↄw, ʋlↄ ɩ̃ ɩ a ɩ̃ mã.”
41004001	A Jeeju lɛ nyↄw na a ƴɛrɩ̃ mana a man gbẽgbere nʋↄr. A nɩ-yaw tiw na kolĩ ʋ, ʋ kpɛ a gbor pʋↄ jɛ be a kʋ̃ↄ pʋↄ, ɩ̃ a nɩbɛ ba jaa be a man gbẽgbere nʋↄr.
41004002	A sʋkpar ʋ lↄbↄ mana nɩ ba a ƴɛrɩ̃sɩ yayaw. Ʋ mana ba na yele:
41004003	“Nyɩ́ cɛlɛ! Daba kãw yi na a ci yaarɩ̃fʋ jie.
41004004	A mɩnɛ ʋ na yaara, a ci ŋmɛɛ lo na a sↄr nʋↄr, a lili wa nɩɩr dɩ.
41004005	A ci ŋmɛɛ lo a gbãgbanɩ̃, a jie a tana na ma bↄ̃w be wa. A jie naan a bulʼã a-na-ɩ a tana ma bↄ̃w be a jie ʋlↄ wa.
41004006	Ɩ̃ a lɛ a mↄtↄ̃w na nyɩ̃ɛ vuul a ci, a jʋↄlɩ̃ na, a-na-ɩ a nyɩbɛ ma kpɛ pʋ̃ↄ wa.
41004007	A ci ŋmɛɛ go lo na a gʋʋr pʋↄ, a gʋʋr karɩ̃ piw ba a baa tʋↄ wↄ̃ wa.
41004008	Ɩ̃ a ci ŋmɛɛ lo a tan-vɩlaa pʋↄ, bul karɩ̃ wↄ̃. A ŋmɛɛ wↄ̃ na lɩjɛrʼɩ̃-pie, ŋmɛɛ lɩjaata, a ŋmɛɛ kʋbaa.”
41004009	A ala ɩ̃ baar, a Jeeju yel ba na: “A ʋlↄ na tɛrɛ a tobo wono nɩ, ú bↄ̃w cɛlɛ.”
41004010	A lɛ a Jeeju na be nɩ a ʋ lãa-yʋↄrbↄ, nɩ a ʋ par-tuurbe pie-nʼayi tɛw a kpee, ba sooro ʋ na a sʋkpar par.
41004011	Ʋ yel ba: “A ala ɩ̃ ɩ nyɩmɩ ʋ, a Naaŋmɩn fãw ƴɛr-bↄ̃w-faarsɩ par nyɩrʼã a nyɩ jie, ɩ̃-cɛ a nɩ-kpeesɩ jie, a yele a jaa par sↄↄlɩ̃ na a sʋkpar pʋↄ,
41004012	a mɩnɛ ʻa ba na nyɛrɛ Ꞌwuoro a sɩrɛ ɩ̃ ma nyɛrɛ wa, ɩ̃ mɩ cɛlɛ wono a sɩrɛ, ɩ̃ ma bↄ̃wnↄ a par wa, a mɩnɛ ba kↄ̃ↄ lɩɛb a ba yɛ̃ a Naaŋmɩn bar a ba maal-faar kʋ ba wa.ʼ ”
41004013	A Jeeju lɛ soor ba: “Nyaa bↄ̃w a sʋkpa naa par wa? Ɩ̃ mɩnɛ nyɩ na ɩ ɩ̃ bↄ̃w a sʋkpar ala na cɛ par?
41004014	A ci-yaara ʋlↄ, a Naaŋmɩn ƴɛrɩ̃ ʋ yaara.
41004015	A nɩbɛ ŋmɛɛ na wõ a Naaŋmɩn ƴɛrɩ̃, ba wↄ̃ na taa nɩ a ci ala na lo a sↄr nʋↄr. A lɛ ba na wõ a ƴɛrɩ̃, a Satã wa na a jie naan na ir a ƴɛrɩ̃ ʋlↄ a ba sube pʋʋr.
41004016	A lɛ ʋ mɩ, a ci ala na lo a gbãgban pʋↄ, a ɩ na a bala na wõ a ƴɛrɩ̃ ɩ̃ sↄw a jie naan nɩ nʋ̃ↄ,
41004017	ɩ̃-cɛ aa kpɛ a ba pʋ̃ↄ a tɩɛ nyɩbɛ kaarɩ̃ wa. Ba maa yaarɩ̃ bal wa. A won, mɩɩ a hʋↄlfʋ ɩ̃ wa ta ba a ʋna ƴɛrɩ̃ ɩnɛ, a ma tↄ ba na a ba ŋmaa yi.
41004018	A nɩŋmɛɛ go na wõ a ƴɛrɩ̃, ba wↄ̃ na a ci ala ba na yaarɩ̃ a gʋʋr pʋↄ.
41004019	Ba ma wõ na a ƴɛrɩ̃, ɩ̃ a tẽw naa yele dɛn nɩ a naalʋ̃ʋ bↄfʋ nɩ a yel-kpee vɩláa kpɛ pↄw ba, piw a ƴɛrɩ̃ a aa wↄnↄ wa.
41004020	A nɩbɛ ŋmɛɛ go wↄ̃ na a ci ala ba na yaarɩ̃ a tan-vɩlaa pʋↄ. Ba ma wõ na a ƴɛrɩ̃ ɩ̃ sↄw de a wↄ̃ a wↄmↄ. A ŋmɛɛ ma wↄ̃ na lɩjɛrʼɩ̃-pie, ŋmɛɛ lɩjaata, a ŋmɛɛ kʋbaa.”
41004021	A Jeeju lɛ soor ba na: “A lãpa ba na ma kpɛ nɩ a diem, dʋʋ pʋↄ pↄwfʋ ɩnɛ ba ma kpɛ nɩ, mɩɩ gaajie pulẽe ba ma kpɛ nɩ su? Má a gbere juu ba ma kpɛ nɩ dↄↄl.
41004022	Á-na-ɩ a bom jaa lɛ na sↄↄlɩ̃, a na yi na cãa pʋↄ.
41004023	A ʋlↄ na tɛrɛ a tobo wono nɩ, ú bↄ̃w cɛlɛ!”
41004024	A Jeeju lɛ bↄ̃w na yel ba: “Nyɩ́ tɛrɛ nyɩ mɩ̃ɛ a ala nyɩ na wono ɩnɛ. A mɩnɛ nyɩ na maala kʋrↄ a nɩbɛ, a Naaŋmɩn nↄↄ mɩ maalʼã a lɛ kʋ nyɩ, ɩ̃ lɛ dↄↄl nyɩ.
41004025	A-na-ɩ a ʋlↄ na tɛraa, ba na lɛ kʋ ʋ na dↄↄl, ɩ̃ a ʋlↄ na ma tɛraa wa, ɩ̃ tɛrɛ a fɩ̃ɩ, ba na de na a fɩ̃ɩ ala a ʋ jie.”
41004026	A Jeeju lɛ yelʼã: “A Naaŋmɩn fãw wↄ̃ na taa nɩ daba na yaara a ci a tene.
41004027	A ʋlↄ saarɩ̃ nʋ ʋ gure a tɩsↄw mɩɩ ʋ ir a mↄtↄ̃w yʋↄrↄ, ɩ̃ a ci bule na karɛɛ, ɩ̃ Ꞌwaa bↄ̃w a par wa.
41004028	A ci bulʼã a ʋ yẽ. A dãdãw a ɩ na a vaar, tuure ɩ a juu, na a pãa wↄ̃ a bie.
41004029	A lɛ a ci na bɩ, ʋ ƴↄ̃w na a tʋ̃tʋnbↄ a ba kpɛ a ci a-na-ɩ a ŋmafʋ daar ta na.”
41004030	A Jeeju lɛ yelʼã: “Bõ sɩ na manʼɩ̃ a mɩnɛ a Naaŋmɩn fãw na wↄ̃? Sʋkpa buor sɩ na de miilʼɩ̃ a mɩnɛ ʋ na wↄ̃?
41004031	Ʋ wↄ̃ na taa nɩ a muta-tɩɛ bir. A mɩnɛ ba na bʋr ʋ, ʋ pabʼã gãw a bie a jaa na be a ka a tẽw pʋↄ,
41004032	ɩ̃-cɛ a lɛ ba na bʋr ʋ ʋ bul, ʋ karɩ̃ na gãw a mʋʋr a jaa, ɩ̃ ɓol wulbi-bɛrɛ a mↄↄ pʋↄ lili na tʋↄ ƴↄ̃w a ba cor a be.”
41004033	A Jeeju lↄbʼã sʋkpar yaw a nↄhↄ̃ mana nɩ a nɩbɛ bala na cɛlɛ a ʋ ƴɛrɩ̃sɩ a mɩnɛ ba na tʋↄrↄ cɛlɛ.
41004034	ꞋWaa ƴɛrɛ nɩ ba ɩ̃ ma ɩ sʋkpa ʋ lↄb wa; ɩ̃-cɛ a lɛ ʋ na be a ji-kpee nɩ a ʋ par-tuurbe, ʋ miil ba na a sʋkpar par a jaa.
41004035	A ʋna bibirʼãa jaanʋↄr, a Jeeju yelʼã a ʋ par-tuurbe: “Nyɩ́ ɩ a sɩ gãw a man gaan.”
41004036	Ba barʼã a nɩbɛ, ɩ̃ a Jeeju par-tuurbe de ʋ nɩ a gbor ʋlↄ pʋↄ ʋ na dãa be. A nɩŋmɛɛ mɩ dãa na tɛrɛ a gboro na ba lãa gãwna nɩ ba.
41004037	Sɛsɛb kpɛ̃ɛ nyↄw na ɩ̃ fure, a kʋ̃ↄ awra ŋmeere a gbor, loro a gbor pʋↄ, ʋ gↄr paala nɩ a kʋ̃ↄ.
41004038	Ɩ̃ a Jeeju gure a gbor parɩ̃ jew a juu nɩ a ju-jewraa, a ʋ par-tuurbe nyↄw ʋ sɩ̃w ɩ̃ yel: “Jãjaana, sɩ wɛrɛ na! Aa bá fʋ wa mɩɩ?”
41004039	Ʋ irʼã tan a sɛsɛb ɩ̃ yel a man kʋ̃ↄ: “Bar a gↄn ɩ̃ ŋmaa vʋʋrɩ̃!” a sɛsɛb ŋmaa, ɩ̃ a wɩɛr ŋmaa gboor.
41004040	Ʋ yel ba: “Bõ ɩ̃ ɩ a dãbɩ̃ɛ nyↄw nyɩ a lɛ? Mɩnɛ a ɩ a nyaa tɛrɛ a ƴↄ̃w-nyãa sɛr wa?”
41004041	Ɩ̃-cɛ a dãbɩ̃ɛ nyɩrɩ̃ na tɛrɛ ba a ba yele taa: “Ala nɩ a nyaa tↄr, a sɛsɛb nɩ a man na jↄrↄ a lɛ?”
41005001	Ba ta na a man gaan na ɩ a Jerasɛn nɩbɛ tẽw.
41005002	A lɛ a Jeeju na yire a gbor pʋↄ, a be a jie naan, daba kãw yi na a yar sↄ̃w ɩ̃ wa a ʋ tuorfʋ jie. A daba ʋlↄ, kↄ̃tↄn bier dãa na tɛrɛ ʋ,
41005003	ʋ ma gana a yar sↄ̃w. Nɩrɛ maa lɛ dãa tʋↄ lũ ʋ tɛɛlɛ wa, a ala saarɩ̃ nʋ ba lũ nɩ ʋ bↄ̃jↄrɩ̃.
41005004	A-na-ɩ ba ma dãa na kpal ʋ a kure a gbɛɛ pʋↄ, ɩ̃ lũ ʋ a nur nɩ a bↄ̃jↄrɩ̃sɩ, ɩ̃-cɛ ʋ ma ŋma na a bↄ̃jↄrɩ̃sɩ, ɩ̃ kar a kure bar. Nɩrɛ ma dãa be be tɛrɛ fãgã maala ʋ ʋ bala wa.
41005005	A tɩsↄw nɩ a mↄtↄ̃w, a daar a jaa, ʋ ma be na a yar sↄ̃w nɩ a tan jur, na ʋ wuure ɩ̃ ma ŋmara ŋmara a ʋ ɩ̃gan nɩ a kʋsɩɛ.
41005006	A mɩnɛ ʋ na gbã nyɛ a Jeeju a nɩdaa, ʋ jↄ na tuor, na ʋ lo gburĩ dume a ʋ nii-sↄw,
41005007	ɩ̃ wuurʼɩ̃ kpɛ̃w ɩ̃ yel: “Bõ fʋ nyɛ nɩ ma, saa juu Naaŋmɩn Bie Jeeju? Ɩ̃ sʋↄr fʋ na nɩ a Naaŋmɩn yuor bɩlɛ, taa hʋↄlↄ ma wa.”
41005008	Ʋ yelʼã a lɛ a-na-ɩ a Jeeju dãa na yel: “A fʋna kↄ̃tↄn bierʼãa, yi ɩ̃ cɛ a daba na.”
41005009	Ɩ̃ ʋ soorʼã kↄ̃tↄn: “A fʋ yuorʼɩ̃ bõ?” “Kↄ̃-bↄ̃w-nʋↄr ɩ̃ dɩ, a-na-ɩ sɩ waa na,”
41005010	ɩ̃ nyↄw ɩ̃ sʋↄrↄ a Jeeju tↄ̃tↄ̃tↄ̃ a ʋ taa ɩ a ba yi a wɩɛrʼã wa.
41005011	Do-yayaw dãa na be a tãw loor, bʋↄrↄ a ba yel-dɩrɩsɩ,
41005012	a kↄ̃tↄnsɩ sʋↄrↄ a Jeeju yele: “Kʋ sɩ sↄr bɩlɛ a sɩ yi cen na kpɛ a dor basɩmɛ jie”,
41005013	ʋ kʋ ba a sↄr, a kↄ̃tↄn-bebe yi cen na kpɛ a dor, a ba yi a be a tãw sɩɛ pʋↄ, ɩ̃ kaal taa suu lo a man kʋ̃ↄ pʋↄ. A dor bala na lo a lɛ mʋr a man kʋ̃ↄ pʋↄ, tara na dor ture ayi.
41005014	A nɩbɛ bala na dãa cɩɩnɛ a dor lɩɛbʼã jↄ kulʼɩ̃ hier a ala na ta Ꞌlʋↄrɩ̃ taa a tẽ-kpɛ̃ɛ pʋↄ wa ta nɩ a tẽ-bil pʋʋr, a nɩbɛ cen na nyɛ a ala na ta.
41005015	Ba wɩ na a Jeeju sɛ̃, na ba nyɛ a daba ʋlↄ a kↄ̃tↄn “Kↄ̃-bↄ̃w-nʋↄr” na dãa tɛrɛ, ʋ su cẽcene jɩnaa nɩ, lɛ ɩ nɩsaa-son, a dãbɩ̃ɛ nyↄw ba.
41005016	A bala na dãa nyɛ a mɩnɛ a yele na maal, mana na kʋrↄ a nɩbɛ a ala na dãa ta a daba ʋlↄ a kↄ̃tↄn na dãa tɛrɛ, nɩ a dor.
41005017	A mɩnɛ a na be a lɛ, a nɩbɛ nyↄw na ɩ̃ sʋↄrↄ a Jeeju a ʋ yi a ba tẽw bɩlɛ.
41005018	A mɩnɛ a Jeeju na kpɛɛrɛ a gbor pʋↄ, a daba ʋlↄ a kↄ̃tↄn na dãa tɛrɛ sʋↄr ʋ na a ʋ kʋ ʋ sↄr ʋ pↄw ʋ a ba lãa cen.
41005019	Ɩ̃ a Jeeju mↄ̃w ʋ na a sↄr ɩ̃ yel: “Lɩɛb kul a fʋ yir deme jie, man ba a ala a jaa a Nɩ-kpɛ̃ɛ na maal fʋ nɩ a mɩnɛ ʋ na bↄ̃w fʋ a nãw.”
41005020	Ʋ cen na nyↄw ɩ̃ man pↄw a Ten-Pie tẽ-daa pʋↄ a ala a jaa a Jeeju na maal ʋ, a nɩbɛ ba jaa ha nↄɛ.
41005021	A lɛ a Jeeju na lɛ gãw nɩ a gbor a gaan kpee pʋↄ, a nɩ-yaw lɛ tiw na kolĩ ʋ a man gbẽgbere nʋↄr.
41005022	A puorfʋ yir ni-diere na dɩ a Jaarisi ta na nyɛ a Jeeju ɩ̃ lo gburĩ a dume,
41005023	ɩ̃ sʋↄrↄ ʋ waala nɩ a ʋ sũo ʋ, yele nɩ: “A ɩ̃ bi-pↄw be na be kpiire. Ɩ̃ sʋↄrↄ fʋ na, wa dↄↄl ʋ a fʋ nuu ʋ kpɛmɛ ir”,
41005024	a Jeeju pↄw ʋ cenʼɩ̃, a nɩ-yaw tuure ʋ fʋrↄ ʋ.
41005025	Pↄw be na be na tɛrɛ a sɩɛ na ma baara wa maalʼɩ̃ yomo pie-nʼayi.
41005026	Ʋ nyɛ na won yaw a dↄↄtↄrsɩ yayaw jie, sãw nɩ a ʋ libie a jaa. Ɩ̃ Ꞌwaa nyɛ kpɛ̃w wa; a wʋlɩ̃ lɛ ɛ̃ɛ na dↄↄlↄ cere.
41005027	Ʋ wõ na a ba bʋ a Jeeju ƴɛrɩ̃, ʋ cen a nɩ-yaw pʋↄ a ʋ puo-sↄw, ɩ̃ sɩɩr a ʋ fu.
41005028	A-na-ɩ ʋ yelʼã: “Maa saarɩ̃ sɩɩr a ʋ fu tɛw, ɩ̃ na kpɛmɛ na.”
41005029	A mɩnɛ ʋ na sɩɩr a Jeeju fu, a jie naan a ʋ jɩ̃ɩ barfʋ baarʼã, ʋ bↄ̃wnaa a ʋ mɩ̃ɛ, bↄ̃w ka ʋ kpɛmɛ na.
41005030	A ʋna daarʼãa pʋↄ, a Jeeju bↄ̃wnaa a fãgã kãw yi ʋ na, ɩ̃ lɩɛb a nɩ-yaw pʋↄ soor: “Ala ɩ̃ sɩɩr ma a fu?”
41005031	A ʋ par-tuurbe yel ʋ: “Fʋ nyɛ na a nɩbɛ na fʋr fʋ a lõbobo a jaa, ɩ̃ na fʋ lɛ bↄ̃w nɩ sooro a ala ɩ̃ sɩɩr fʋ?”
41005032	Ɩ̃ a Jeeju Ꞌwuoro a lõbobo pʋʋr kolo nɩ, bʋↄrↄ ʋ nyɛ a ʋlↄ na maal a lɛ.
41005033	A dãbɩ̃ɛ nyↄw a pↄw, ʋ mine, a-na-ɩ ʋ bↄ̃w na a ala na maal a ʋ jie, ʋ wa lo gburĩ dume a Jeeju nii-sↄw, ɩ̃ yel a ʋ yel-mɩ̃ɛ a jaa kʋ ʋ.
41005034	A Jeeju yel ʋ: “Ɩ̃ bi-pↄw! A fʋ ƴↄ̃w-nyãa faa fʋ na. Gere nɩ su-ɓaar tɛrɛ nɩ a ɩ̃gan kpɛ̃w.”
41005035	Ɩ̃ a mɩnɛ a Jeeju na cãa ƴɛrɛ, a nɩbɛ yi na a Jufisɩ nɩ-kpɛ̃ɛ Jaarisi yir, ɩ̃ wa yel ʋ: “A fʋ bi-pↄw kpi na. Bõ fʋ lɛ vↄwrↄ a Jãjaana ɩrɛ nɩ?”
41005036	Ɩ̃-cɛ a Jeeju ma mɩ cɛlɛ ba be wa, ɩ̃ yel a Jaarisi: “Taa jↄrↄ dãbɩ̃ɛ wa. Tɛrɛ a ƴↄ̃w-nyãa tɛw.”
41005037	Ɩ̃ Ꞌwaa sↄw a nɩrɛ bɩɛl ʋ wa, ɩ̃ a ala ma ɩ a Pɩɛr nɩ a Jakɩ nɩ a ʋ yɛbɛ Jã ʋ wa.
41005038	Ʋ ta na a puorfʋ nɩ-kpɛ̃ɛ yir, nyɛ a nɩbɛ a ba kono wuure nɩ kpɛ̃w,
41005039	ʋ po kpɛɛrɛ a diem ɩ̃ yel ba: “Bõ gↄmↄ nɩ a asɩmɛ nyɩ pↄↄrↄ kono nɩ a nↄhↄ̃? A bibile ma kpi wa, ʋ gurʼã”,
41005040	a ba laara ʋ, ʋ diw ba bar yẽw ba jaa, ɩ̃ taw a bibile sãa, nɩ a ʋ mã, nɩ a ʋ par-tuurbe ata, kpɛ nɩ a die ʋlↄ pʋↄ a bibile na be.
41005041	Ʋ nyↄw na a bibile nuu ɩ̃ yel ʋ: “Talita kum.” A lɛ yelʼã: “Poole, a fʋ̃ʋ ɩ̃ yele, ir!”
41005042	A jie naan a poole irʼã cere, a-na-ɩ ʋ tɛrɛ na yomo pie-nʼayi. A lɛ ba na nyɛ a ala, a ɩ ba na nↄ-kofʋ yaw.
41005043	Ɩ̃-cɛ a Jeeju kpãa ba na a ba taa ɩ nɩrɛ ʋ bↄ̃wnaa wa, ɩ̃ na ʋ yel ba: “Nyɩ́ kʋ ʋ bõ-dɩraa ʋ dɩ.”
41006001	A Jeeju yi na a jie ʋlↄ ɩ̃ na ʋ cen a tẽw ʋlↄ pʋↄ ʋ na nʋ̃ↄ, a ʋ par-tuurbe bɩɛl ʋ cenʼɩ̃.
41006002	A bibi-ciiraa dayen ʋ kpɛ na a ba puorfʋ yir ɩ̃ nyↄw ɩ̃ jaana a nɩbɛ a Naaŋmɩn ƴɛrɩ̃. A nɩ-yaw bala na wõ a ʋ jaanfʋ ha na nↄɛ ɩ̃ yele: “Nyɩnɛ tↄr ʋ yi nɩ a tɩɛrɩ̃sɩ na? Yɛ̃ buor bʋrↄ nɩ a naa ʋ na tɛrɛ? Ɩ mɩnɛ ʋ ɩ ɩ̃ tʋↄ a nↄ-kofʋ tʋmↄ a lɛ?
41006003	Má a dafↄↄrↄ ʋ! Ɩ̃ aa ɩ a Maarɩɩ bi-daba ʋ wa? Má a Jakɩ nɩ a Jojɛsɩ nɩ a Judi nɩ a Sɩmↄ̃ yɛ-kpɛ̃ɛ ʋ. Ɩ̃ a ʋ yɛ-pↄↄbↄ, má a ka sɩ lãa be taa!” Ɩ̃ a ʋ maal-bie cɛ ba na a ba jɛ ʋ bar.
41006004	Ɩ̃ a Jeeju yel ba: “A jiir a jaa ba ma ƴↄnↄ na a Naaŋmɩn ƴɛr-hiere, ɩ̃-cɛ a ʋ mɩ̃ɛ tẽw, nɩ a ʋ nɩbɛ nɩ a ʋ yir deme sↄ̃w tɛw ba maa ƴↄ̃w ʋ wa.”
41006005	ꞋWaa tʋↄ maal nↄ-kofʋ tʋn a be, ɩ̃ a ala ma ɩ a baalsɩ ŋmɛɛ tɛw ʋ na dↄↄl a nuu a ba kpɛmɛ ʋ wa.
41006006	Ɩ̃ a nʋↄr ko ʋ a ba su-kpɛn ɩnɛ. A ala ɩ̃ baar, a Jeeju yↄ na cʋb a ten ala na viirĩ kolĩ, na ʋ jaana a nɩbɛ,
41006007	ɩ̃ na ʋ bʋↄl a ʋ par-tuurbe pie-nʼayi tʋnↄ ba ayi-yi ɩ̃ kʋ ba a tʋↄfʋ a ba na diw nɩ a kↄ̃tↄnsɩ.
41006008	Ɩ̃ ʋ man ba na a ba taa tɛrɛɛ bom diere nɩ a sↄr wa, a ala ɩ̃ ɩ a dɩb ʋ, mɩɩ a wʋↄ mɩ, a ba taa mɩ tɛrɛɛ libie a ba ɩ̃ganɩ̃ wa, ɩ̃ ba tɛrɛ daa tɛw,
41006009	ɩ̃ lɛ yel ba: “Nyɩ́ su nafaba, ɩ̃ nyɩ taa su fu-bɛrɛ ayi wa.”
41006010	Ʋ lɛ yel ba na: “A yir lɛ pʋↄ nyɩ nↄↄ kpɛ, nyɩ́ jɛ a be wa ta nɩ a mɩnɛ nyɩ na yire a tẽw ʋlↄ pʋↄ.
41006011	Ɩ̃-cɛ a jie lɛ a nɩbɛ na ma sↄw de nyɩ ɩ̃ cɛl a nyɩ ƴɛrɩ̃ wa, nyɩ́ yi a be ɩ̃ tɛb a nyɩ gbɛɛ tãbuulĩ bar, a ɩ bõ-miilaa a ba jie.”
41006012	Ba cenʼã na hiere yele a nɩbɛ a ba lɩɛb a ba yɛ̃.
41006013	Ba diw na kↄ̃tↄn yaw bar, ɩ̃ na ba bol a kãa a baalsɩ yaw a ba kpɛmɛ.
41006014	A jamana Ɛrↄdɩ dãa na wõ a ba ƴɛr a Jeeju ƴɛrɩ̃ a-na-ɩ a ʋ yuor yire na a jiir a jaa, ɩ̃ na ʋ yel: “A Jã-Batii irʼã a kũu pʋↄ. Ala ɩnɛ ʋ tɛrɛ a tʋↄfʋ maala nɩ a nↄ-kofʋ tʋmↄ.”
41006015	Ɩ̃ a nɩŋmɛɛ yele na: “A Eli ʋ,” ɩ̃ a ŋmɛɛ go á ƴɛr-hiere kãw ʋ, na wↄ̃ a korĩ-cɛ ƴɛr-hierbe kaarɩ̃.
41006016	Ɩ̃-cɛ, a mɩnɛ a Ɛrↄdɩ na wõ a lɛ, ʋ yelʼã: “A Jã ʋlↄ ɩ̃ na ɩ a ba ŋmaa a juu, ʋlↄ ɩ̃ ir a kũu pʋↄ.”
41006017	-
41006018	A-na-ɩ a Ɛrↄdɩ dãa na de a ʋ yɛbɛ Fɩlɩpɩ pↄw Ɛrↄdɩya kul, a Jã ma yele ʋ á Ꞌwaa tɛrɛ sↄr na de a ʋ yɛbɛ pↄw wa. Ala-ɩ̃-sↄ a Ɛrↄdɩ dãa ɩ a ba nyↄw a Jã lũ ƴↄ̃w a kasu pʋↄ.
41006019	A Ɛrↄdɩya dãa na tɛrɛ nɩ a Jã suur, ɩ̃ bʋↄrↄ ʋ kú ʋ ɩ̃ ma nyɛ sↄr wa,
41006020	a-na-ɩ a Ɛrↄdɩ jↄrↄ na a Jã, ʋ na bↄ̃w ʋ ɩ nɩ-dẽdẽ nɩ nɩ-son. Ʋ maa sↄw a Jã ɩnɛ wa, ɩ̃ a ʋlↄ wa cɛl a Jã ƴɛrɩ̃, a ma dɩrɛ ʋ na a suur, ɩ̃ a ma cãa na nʋmↄ ʋ a ʋ cɛlfʋ.
41006021	Bibir vɩlaa kãw wa yi na a Ɛrↄdɩya. A Ɛrↄdɩ dↄwfʋ yuon ta na, ʋ maal fɛtɩ kpɛ̃ɛ ɩ̃ bʋↄl a ʋ tʋ̃tʋ̃-nɩ-bɛrɛ nɩ a ʋ sↄdaal-bɛrɛ nɩ a Galile-tẽw nɩ-bɛrɛ.
41006022	A Ɛrↄdɩya bi-pↄw kpɛ na a fɛtɩ jie ɩ̃ sɛ a bɩnɛ, a nʋ̃ↄ nyↄw a Ɛrↄdɩ nɩ a ʋ lãa-dɩrbɛ, ʋ yel a poole: “Sʋↄr ma a bom lɛ fʋ na bʋↄrↄ, ɩ̃ ɩ̃ na kʋ fʋ na,”
41006023	ɩ̃ lɛ pↄ yelʼɩ̃: “A bom lɛ fʋ na sʋↄrↄ ma, ɩ̃ na kʋ fʋ na, a ala saarɩ̃ ɩ a ɩ̃ tẽw lõboor gãw ʋ.”
41006024	A poole yi soor a ʋ mã: “Bõ ɩ̃ na sʋↄr?” A ʋ mã yel ʋ: “Sʋↄr a Jã-Batii juu!”
41006025	Ʋ pↄw na fↄfↄw cen a jamana jie na yel ʋ: “Ɩ̃ bʋↄrↄ na fʋ ŋmaa a Jã-Batii juu a jie naan dↄↄl lagbaal juu kʋ ma”,
41006026	a ni-sↄbaa kpɛ a jamana, ɩ̃-cɛ a-na-ɩ ʋ faa na pↄ a ʋ lãa-dɩrbɛ nii-sↄw, Ꞌwaa tʋↄrↄ jaara wa.
41006027	Ʋ tʋ̃ na a ʋ sↄdaalaa kãw a jie naan, ɩ̃ yel ʋ á ʋ wa nɩ a Jã-Batii juu, a sↄdaalaa cen na ŋmaa a Jã juu a kasu pʋↄ
41006028	dↄↄl a lagbaal juu wa nɩ kʋ a poole, a poole ɩraa ɩ̃ de kʋ a ʋ mã.
41006029	A Jã par-tuurbe wõ na a lɛ, ɩ̃ cen na de a kũu ũu.
41006030	A nɩ-tʋnɩsɩ lɛ lɩɛbʼã wa tiw taa a Jeeju sɛ̃ na man ʋ a ala a jaa ba na maal, nɩ a ala a jaa ba na jaan a nɩbɛ.
41006031	A sↄ-tↄlbↄ waa na vara vara taa a jie ba na be a baa dãa mɩ nyɛ nĩe na dɩ bõ-dɩraa wa. A Jeeju yel ba: “Nyɩ́ wa a sɩ yi cɛ̃cɛ̃w a wɛkar pʋↄ sɩ tɛw a nyɩ pɩɛn fɩ̃ɩ.”
41006032	A lɛ, ba kpɛ na a gbor pʋↄ, bala ba tɛw, yire a cɛ̃cɛ̃w a wɛkar pʋↄ.
41006033	A mɩnɛ ba na cere, nɩ-yaw nyɛ ba na bↄ̃w ba, ɩ̃ na ba yi a ten a jaa pʋↄ ɩ̃ jↄ nɩ gbɛɛ de ba nĩe cen na gure ba a jie ʋlↄ ba na cere.
41006034	A mɩnɛ a Jeeju na yi a gbor pʋↄ, nyɛ a nɩ-yaw a lɛ, nãw nyↄw ʋ na a ba ɩnɛ a-na-ɩ ba wↄ̃ na taa nɩ piir na ma tɛrɛ dↄ-cɩɩnaa wa, ʋ nyↄw ɩ̃ jaana ba yel-yayaw.
41006035	A mɩnɛ a mↄ̃tↄ̃w na mʋrↄ, a Jeeju par-tuurbe taw na ta ʋ ɩ̃ yel ʋ: “A jie na ɩ na wɛkar ɩ̃ a mↄtↄ̃w mʋrↄ.
41006036	Wɛl a nɩbɛ bar a ba cen a ten ala pʋↄ na pɩɛlʼɩ̃ a ka da a bõ-dɩraa.”
41006037	A Jeeju yel ba: “A nyɩmɩ mɩ̃ɛ, nyɩ́ kʋ ba a dɩb a ba dɩ.” Ɩ̃ a ba yel ʋ: “Mɩnɛ! A dɩb dafʋ na ta na ture lɩjaayi. Fʋ bʋↄrↄ na sɩ de a libi-kpɛ̃ɛ a lɛ cen na da nɩ a buru wa nɩ kʋ ba mɩɩ?”
41006038	A lɛ, a Jeeju yel ba: “Nyɩ́ cen na Ꞌwuor je kãa: bur-bie amɩnɛ nyɩ tɛrɛ?” A ba cen na Ꞌwuor ɩ̃ yel ʋ: “Bur-bie anuu sɩ tɛrɛ, nɩ jɩm-bie ayi.”
41006039	A Jeeju ƴↄ̃w na a ʋ par-tuurbe a ba maal a nɩbɛ ba jaa a ba jɛ ji-gbulĩsɩ ji-gbulĩsɩ a mↄ-ɓaar juu,
41006040	a ba jɛ cʋr taa ŋmɛɛ ji-gbulĩsɩ kↄↄr-kↄↄr, ŋmɛɛ ji-gbulĩsɩ lɩjaayi nɩ piir-piir.
41006041	A ala ɩ̃ baar, a Jeeju de na a bur-bie anuu nɩ a jɩm-bie ayi ɩ̃ dʋↄ Ꞌwuor a saꞋlon puor a Naaŋmɩn, ɩ̃ nyↄw a buru ŋma ŋma kʋ a ʋ par-tuurbe a ba de po a nɩbɛ. A lɛ ʋ mɩ ɩ a ba de a jɩm-bie ayi po a nɩbɛ ba jaa.
41006042	Ɩ̃ ba Ꞌwↄbʼã sɛw ba jaa
41006043	ɩ̃ a ʋ par-tuurbe wob a bur-ŋmara nɩ a jɩm-ŋmara ala na cɛ sɛw pɩɩr pie-nʼayi.
41006044	A bala na dãa Ꞌwↄb a buru ɩ na dabsɩ ture anuu.
41006045	A mɩnɛ a ala na yi tↄ, a Jeeju ɩ na a ʋ par-tuurbe a ba kpɛ a gbor pʋↄ a jie naan, na ba de ʋ nĩe gãwna a man gbẽgbere nʋↄr ʋlↄ na be a Bɛsada loor, ɩ̃ a ʋlↄ mɩ̃ɛ ɩraa wɛlɛ a nɩbɛ bara.
41006046	A lɛ ʋ na wɛl ba bar baar, ʋ do na a tãw juu a Naaŋmɩn sʋↄrfʋ.
41006047	A mɩnɛ a wɩɛr na liwre, a gbor dãa na be a man sↄↄlɩ̃sↄw, ɩ̃ cɛ a Jeeju bar a ʋ yẽ be a tene.
41006048	Ʋ nyɛ na a ʋ par-tuurbe a ba mↄnↄ a gbor hana nɩ, a-na-ɩ a sɛsɛb dãa na gbãga tuoro ba. A nↄdɛɛ kuon daar, ʋ be na a kʋ̃ↄ juu cere a ba sɛ̃, nɩ a gbɛɛ, ɩ̃ dãa tɩɛr wↄ̃ ʋ vɩɛ ba bar.
41006049	A mɩnɛ ba na nyɛ ʋ, ʋ cere a kʋ̃ↄ juu a lɛ, ba tɩɛrʼã beeka kpɩɩn ʋ, ɩ̃ wuure,
41006050	a-na-ɩ ba jaa dãa na nyɛ ʋ, ɩ̃ a ɩ ba ni-sↄbaa. A jie naan, a Jeeju bʋ nɩ ba na yel ba: “Nyɩ́ bar tɩɛrʋ̃, maa ʋ. Nyɩ taa ɩ a dãbɩ̃ɛ nyↄw nyɩ wa!”
41006051	Ɩ̃ cen na kpɛ a ba sɛ̃ a gbor pʋↄ, a sɛsɛb ŋmaa. A nyãa nyɩl ba a ba ha nↄɛ,
41006052	a-na-ɩ baa dãa bↄ̃w a buru ala ƴɛrɩ̃ par wa, a yi a ba sube kpɛmɛfʋ jie.
41006053	A lɛ ba na gãw a man baar, ba cenʼã na ta ɩraa nɩ a gbor a Jenejarɛ wɩɛr,
41006054	ɩ̃ a mɩnɛ ba na yi a gbor pʋↄ, a nɩbɛ nyɛ na a Jeeju bↄ̃w ʋ a jie naan,
41006055	ɩ̃ na ba jↄ cʋb a ʋna wɩɛrʼãa ʋ jaa, ɩ̃ nyↄw ɩ̃ tuoro a baalsɩ nɩ a gan cere nɩ a jiir a jaa ba na yel a be a Jeeju be.
41006056	Ɩ̃ a jie lɛ ʋ na wa ta, mɩɩ a tẽ-bil pʋʋr, mɩɩ a tẽ-bɛrɛ pʋʋr, mɩɩ a va-pↄrsɩ pʋʋr, a nɩbɛ ma wɩ nɩ na a baalsɩ gaal a dar pʋʋr, ɩ̃ ma sʋↄr ʋ a ʋ kʋ ba sↄr a ba sɩɩr a ʋ cẽcen nʋↄr tɛw, ɩ̃ a bala ba jaa na sɩɩr ʋ, ba kpaarʼã.
41007001	A Farɩsɩ nɩbɛ nɩ a ƴɛr-kpɛn-bↄↄnbↄ ŋmɛɛ na yi a Jerujalɛm, wa na na kpaarɩ̃ taa a Jeeju sɛ̃.
41007002	Ba nyɛ na a Jeeju par-tuurbe ŋmɛɛ a ba dɩrɛ a dɩb nɩ a nu-dɛɛr; a lɛ yelʼã a baa pɛɛr a nur tu nɩ a puorfʋ ƴɛrɩ̃ wa.
41007003	A-na-ɩ a Farɩsɩ nɩbɛ nɩ a Jufisɩ ba jaa ma jↄrↄ na a ba tẽkorĩ nɩ-bɛrɛ ƴɛrɩ̃sɩ. Ba maa sↄw dɩ dɩb, ɩ̃ ma ɩ ba bↄ̃w na pɛɛr a ba nur wa.
41007004	Ɩ̃ a lɛ ba na mↄↄ yi a daa pʋↄ kul, bala ma pↄl a ba mɩ̃ɛ wa, ba maa sↄw dɩ bom wa. Ba lɛ cãa na tɛrɛ tẽkorĩ maalfʋ yaw go, na wↄ̃ taa nɩ a ŋmama nɩ a yoli nɩ a kure lakpoor pɛɛrfʋ.
41007005	A be jie, a Farɩsɩ nɩbɛ nɩ a ƴɛr-kpɛn-bↄↄnbↄ soorʼã a Jeeju: “Bõ ɩnɛ a fʋ par-tuurbe ma bar a sɩ tẽkorĩ nɩ-bɛrɛ maalfʋ ɩ̃ ma dɩrɛ a ba dɩb nɩ a nu-dɛɛr a lɛ?”
41007006	A Jeeju yel ba: “Nyɩna bɛbɛlbɛ naa! A Ejayi tɛrɛ na yel-mɩ̃ɛ a mɩnɛ ʋ na hier yel a nyɩ ɩnɛ, ɩ̃ sɛb a ʋ sɛbɛ pʋↄ yele: ʻNʋↄr tɛw a nɩbɛ basɩmɛ ƴↄnↄ nɩ ma, ɩ̃-cɛ a ba suur jãa nɩ ma na.
41007007	A ba puorfʋ ba na puoro ma ma tɛrɛ par wa, ɩ̃ a jaanfʋ ala ba na jaana a nɩbɛ ɩ na nɩbɛ ƴɛr-kpɛn.ʼ
41007008	Nyɩ ma barʼã a Naaŋmɩn ƴɛr-kpɛn ɩ̃ ma lɛ ɛ̃ɛ bil jↄrↄ a nyɩ sãa-kʋnbↄ ƴɛrɩ̃sɩ.”
41007009	Ʋ lɛ bↄ̃w na yel ba: “Nyɩ sɩrɩ̃ na bↄ̃w a Naaŋmɩn ƴɛr-kpɛn golfʋ, a nyɩ sãa-kʋnbↄ ƴɛrɩ̃sɩ maalfʋ ɩnɛ ʋlↄ.
41007010	A-na-ɩ a Mowisi yelʼã: ʻYↄnↄ a fʋ sãa nɩ a fʋ mã,ʼ ɩ̃ ʋ mɩ yelʼã áa sɛw na a ba na kú a nɩrɛ ʋlↄ na wa tʋrↄ a ʋ sãa, mɩɩ a ʋ mã.
41007011	Ɩ̃-cɛ a nyɩmɩ, nyɩ ma yelʼã áa ala ɩ̃ ɩ a nɩrɛ yelʼã a ʋ sãa, mɩɩ a ʋ mã, áa yele ala na dãa sɛw ʋ de sũo nɩ ba ɩ na ʻkↄrbã,ʼ (a lɛ yelʼã, á Naaŋmɩn ʋ de a yele ala kʋ,)
41007012	nyɩ maa lɛ bar ʋ ʋ maal bom fɩ̃ɩ sũo nɩ a ʋ sãa, mɩɩ a ʋ mã wa.
41007013	Eɛ nyɩ ma de a nyɩ sãa-kʋnbↄ maalfʋ jaana Ꞌlʋↄrↄ taa, sãwna nɩ a Naaŋmɩn ƴɛrɩ̃ bara. Ɩ̃ yel-yaw lɛ be na be na wↄ̃ a lɛ nyɩ na maala.”
41007014	A ala ɩ̃ yi tↄ, a Jeeju lɛ bʋↄlʼã a nɩbɛ ɩ̃ yel ba: “A nyɩmɩ nyɩ jaa, nyɩ́ bↄ̃w cɛl bↄ̃w a ƴɛrɩ̃ na ɩ̃ na ƴɛrɛ nyɩ par.
41007015	A bom lɛ a nɩrɛ na dɩrɛ ƴↄnↄ a ʋ pʋ̃ↄ ma tʋↄrↄ sãwna ʋ wa. A ala na sãwna a nɩrɛ ɩ na a ala na yire a ʋ suur pʋↄ. [
41007016	A ʋlↄ na tɛrɛ a tobo wono nɩ, ú bↄ̃w cɛlɛ!”]
41007017	A mɩnɛ a Jeeju na bar a nɩbɛ ɩ̃ kpɛ a yir pʋↄ, a ʋ par-tuurbe soor ʋ na a sʋkpa ʋlↄ par,
41007018	ʋ yel ba: “A nyɩmɩ mɩ, nyaa tɛrɛ a yɛ̃ na bↄ̃w a par wa? Nyaa bↄ̃w ka a dɩb lɛ na kpɛɛrɛ a nɩrɛ pʋ̃ↄ ma tʋↄrↄ sãwna ʋ wa?
41007019	A-na-ɩ aa ɩ a ʋ suur pʋↄ a kpɛɛrɛ wa. A ʋ puorɩ̃ a kpɛɛrɛ ʋ na wa cen a sãɓanɩ̃ ir bar.” A lɛ, a Jeeju bʋↄrↄ na ʋ yel áa yel-dɩrɩsɩ a jaa ɩ na bõ-son.
41007020	Ʋ lɛ yelʼã “Áa ala na yire a nɩrɛ suur pʋↄ, a ala ɩ̃ sãwna ʋ.
41007021	A-na-ɩ a nɩbɛ suur pʋↄ a tɩɛrɩ̃-burbur yire na ma ƴↄnↄ ba a pebfʋ nɩ a jufʋ nɩ a nɩrɛ kúfʋ pʋↄ.
41007022	A ma mɩ ƴↄnↄ ba na a pↄw-kpee mɩɩ a dab-kpee ganɩfʋ, nɩ a folfʋ, nɩ a po-tuo, nɩ a bɛlɩ̃fʋ, nɩ a pebfʋ, nɩ a mimir fãa, nɩ a kpɛfʋ, nɩ a yo-bↄfʋ, nɩ a yɛ̃ faafʋ pʋↄ.
41007023	A yel-dɛɛrsɩ asɩmɛ a jaa, a nɩrɛ suur pʋↄ a yire, sãwna nɩ ʋ.”
41007024	A Jeeju yi na a be ɩ̃ cen a Tɩɩr wɩɛr, na ʋ cen na kpɛ a yir kãw pʋↄ, ɩ̃ ma dãa bʋↄrↄ nɩrɛ ʋ bↄ̃w nɩ ʋ wa. Ɩ̃ Ꞌwaa dãa tʋↄrↄ sↄↄlↄ wa.
41007025	A-na-ɩ pↄw kãw na dãa tɛrɛ bi-pↄw a kↄ̃tↄn bier na ire, wõ na a ba ƴɛr a Jeeju ƴɛrɩ̃, ɩ̃ na ʋ wa a jie naan lo gburĩ a dume a ʋ nii-sↄw.
41007026	A pↄw ʋlↄ yi na a Siro-Fenisɩ wɩɛr ɩ̃ ƴɛrɛ a Gɩrɛkɩ ƴɛrɩ̃. Ʋ sʋↄrↄ na a Jeeju a ʋ diw a kↄ̃tↄn bar ʋ yi ɩ̃ cɛ a ʋ bi-pↄw.
41007027	A Jeeju yel ʋ: “Bar a bibiir a ba dɩ pi sɛr, a-na-ɩ aa sɛw a ba na de a bibiir bõ-dɩraa lↄb ƴↄ̃w a baar wa.”
41007028	A pↄw lɛ lɩɛb yel ʋ: “Sɩrɛ jaa ʋ, Nɩ-kpɛ̃ɛ, ɩ̃ a baar na pɩɛlʼɩ̃ a dɩb dɩfʋ jie ma dɩrɛ na a bibiir dɩb-pʋrↄ na loro a tene.”
41007029	A be jie, a Jeeju lɩɛb yel a pↄw: “Kule! A ƴɛr-birʼãa fʋ na ƴɛr ɩnɛ, a kↄ̃tↄn yi na ɩ̃ bar ʋ.”
41007030	Ʋ lɩɛbʼã kul a yir nyɛ a bie ʋ gã, a kↄ̃tↄn yi ɩ̃ cɛ ʋ bar.
41007031	A Jeeju yi na a Tɩɩr wɩɛr ɩ̃ wa tↄlʼɩ̃ a Sɩdↄ̃ loor ɩ̃ cen na ta a Galile manɩ̃, a Ten Pie tẽ-daa pʋↄ.
41007032	Nɩbɛ wa nɩ na wõw na maa bↄ̃w tʋↄ ƴɛr ƴɛrɩ̃ wa a Jeeju sɛ̃, ɩ̃ sʋↄr ʋ a ʋ dↄↄl ʋ a nuu, ʋ kpɛmɛ.
41007033	A lɛ, ʋ taw ʋ na jãa nɩ a nɩbɛ, bala ba tɛw ayi, ɩ̃ na ʋ de a ʋ nubie su a wõw to-vɛ̃ɛ pʋʋr, ɩ̃ mɩ pʋʋr a natɛɛr ƴↄ̃w a ʋ nubir pʋↄ sɩɩrʼɩ̃ a ʋ dɛlɩ̃bir,
41007034	ɩ̃ dʋↄ Ꞌwuor a saꞋlon ɩ̃ hʋʋn yelʼɩ̃ a wõw: “Ɛfata,” a lɛ yelʼã: “Yuo!”
41007035	A jie naan, a daba tobo yuo na, a dɛlɩ̃bir Ꞌlaw ʋ, ʋ ma ƴɛr a ƴɛrɩ̃ vɩlaa yele.
41007036	A Jeeju kpãkpan ba a ba taa wa yele bom kʋrↄ nɩrɛ wa, ɩ̃-cɛ a lɛ ʋ na mɩ kpãkpana ba, a lɛ ba mɩ hiere pↄwrↄ a wɩɛr,
41007037	a nↄɛ nyɩrɩ̃ ko a nɩbɛ a ba yele: “Yel-vɛlɛ nɩ̃ɛ tɛw ʋ ma maala! Ʋ ma maalʼã a won a ba wono, ɩ̃ ma mɩ maal a nↄ-mu deme a ba lɛ ƴɛrɛ.”
41008001	A bibie ala pʋↄ, nɩ-yaw lɛ bↄ̃w na kpaarɩ̃ taa a Jeeju sɛ̃ go, ɩ̃ a bom ma dãa be be a ba dɩrɛ wa, a Jeeju bʋↄl a ʋ par-tuurbe ɩ̃ yel ba:
41008002	“Nãw nyↄw ma na a nɩbɛ basɩmɛ ɩnɛ, a-na-ɩ bibie ata nɩ a dɩnaa ba na maal a ka a ɩ̃ sɛ̃, ɩ̃ a dɩb ma cãa be a ba dɩrɛ wa.
41008003	Maa wɛl ba bar a ba kule nɩ a kↄ̃ a lɛ, ba na faa na lo a sↄr juu, a-na-ɩ a ŋmɛɛ a ba sↄ̃w yi na nɩdaa.”
41008004	A ʋ par-tuurbe soor ʋ: “Nyɩnɛ nɩrɛ na pↄw a buru ka a wɛkarʼãa pʋↄ, kʋ a nɩ-yaw basɩmɛ a ba wa Ꞌwↄb pi?”
41008005	A Jeeju lɛ soor ba: “Bur-bie amɩnɛ nyɩ tɛrɛ?” A ba yel ʋ: “Anuu-nʼayi ʋ.”
41008006	A lɛ, a Jeeju ɩ na a nɩbɛ a ba jɛ, ɩ̃ ʋ de a bur-bie anuu-nʼayi puor a Naaŋmɩn ƴↄ̃w, ɩ̃ nyↄw ŋma ŋma kʋ a ʋ par-tuurbe a ba de po a nɩbɛ, a ba de po ba.
41008007	Ba mɩ dãa na tɛrɛ jɩ̃-bie fɩ̃ɩ, ʋ puor a Naaŋmɩn ƴↄ̃w, ɩ̃ yel a ʋ par-tuurbe a ba mɩ de po a nɩbɛ,
41008008	a ba Ꞌwↄb pi ɩ̃ cãa cɛ bõ-ŋmara a ba woor sɛɛr pɩɩr anuu-nʼayi.
41008009	A bala na Ꞌwↄb a buru ala tara na nɩbɛ ture anaan. A ala ɩ̃ baar, a Jeeju pãa na wɛl ba bar,
41008010	ɩ̃ kpɛ a gbor pʋↄ, ʋlↄ nɩ a ʋ par-tuurbe, cere a Damanuta wɩɛr.
41008011	A Farɩsɩ nɩbɛ ta na ɩ̃ nyↄw nɩ a Jeeju a cɩɩrɩ̃fʋ, bʋↄrↄ ba jʋʋr ʋ bↄ̃w a ʋ tɛw. Ba sʋↄr ʋ na a ʋ maal bom miilʼɩ̃ ba, a ba bↄ̃w ka a ʋ fãw yi na a Naaŋmɩn jie.
41008012	A Jeeju hʋʋn a ʋ suur pʋↄ ɩ̃ yel: “Bõ ɩ̃ tɛrɛ a dɩnaa nɩbɛ a ba bʋↄrↄ bõ-miilaa? Yel-mɩ̃ɛ ɩ̃ yele nyɩ: bõ-miilaa ma be na maal a ba nyɛ wa”,
41008013	ɩ̃ na ʋ bar ba a be, ɩ̃ lɛ kpɛ a gbor pʋↄ gãwna a man gaan.
41008014	A Jeeju par-tuurbe dãa na hiin a bõ-dɩraa defʋ. Bur-bir bõ-ƴen tɛw ba dãa tɛrɛ a be a gbor pʋↄ.
41008015	A Jeeju kpãkpan ba yel ba: “Nyɩ́ bↄ̃w yuo mimie ɩ̃ tɛrɛ nyɩ mɩ̃ɛ a Farɩsɩ nɩbɛ nɩ a Ɛrↄdɩ tabɩr ɩnɛ.”
41008016	A ʋ par-tuurbe lɩɛb yele taa a ba nɩ̃ɛ: “A buru sɩ na ma tɛrɛ wa, ala ɩnɛ ʋ ƴɛrɛ a lɛ.”
41008017	A Jeeju bↄ̃wnaa ɩ̃ soor ba: “Bõ ɩnɛ nyɩ ƴɛrɛ taa áa buru nyɩ na ma tɛrɛ ʋ wa? Mɩnɛ! Nyaa bↄ̃w a par sɛr wa? Aa caarɩ̃ nyɩ sɛr wa? A yɛ̃ ɓↄr nyɩ na mɩɩ?
41008018	-
41008019	Mɩnɛ nyɩ tɛrɛ a mimie ɩ̃ ma nyɛrɛ wa? Nɩ a tobo ɩ̃ ma wono wa? Nyaa lɛ cãa bↄ̃w nɩ a daar ʋlↄ ɩ̃ na de a bur-bie anuu ŋma ŋma kʋ a dabsɩ ture anuu wa? Pɩɩr amɩnɛ nyɩ woor a bõ-ŋmara sɛɛr?” A ba yel ʋ: “Pɩɩr pie-nʼayi ʋ.”
41008020	“Ɩ̃ a daar ʋlↄ ɩ̃ na ŋma ŋma a bur-bie anuu-nʼayi kʋ a nɩbɛ ture anaan, pɩɩr amɩnɛ nyɩ woor a bõ-ŋmara sɛɛr?” A ba yel ʋ: “ Pɩɩr anuu-nʼayi ʋ.”
41008021	A Jeeju yel a ʋ par-tuurbe: “Lɛ ʋ, ɩ̃ a nyaa cãa bↄ̃w a par sɛr wa?”
41008022	Ba ta na a Bɛsada-tẽw pʋↄ a ba wɩ nɩ jↄ̃w a Jeeju sɛ̃, ɩ̃ sʋↄrↄ ʋ a ʋ sɩɩr ʋ.
41008023	A Jeeju nyↄw na a jↄ̃w nuu taw ʋ yi nɩ a tẽw pʋↄ, ɩ̃ pʋʋr a natɛɛr ƴↄ̃w ʋ a mimie pʋↄ. A ala ɩ̃ baar, ʋ dↄↄl ʋ na a nur ɩ̃ soor ʋ, á ʋ nyɛ na bom mɩɩ?
41008024	A jↄ̃w caarɩ̃ a mimie ɩ̃ yel: “Ɩ̃ nyɛ na nɩbɛ, ɩ̃-cɛ tɩɩr kaarɩ̃ ba wↄ̃, ɩ̃ cere.”
41008025	A Jeeju lɛ bↄ̃w sɩɩr ʋ a mimie, ɩ̃ a mɩnɛ a jↄ̃w na Ꞌwuor a kir-kir-kir, a mimie yuo ʋ na, ʋ nyɛ a yele a jaa gbelẽgbelẽ.
41008026	A Jeeju ƴↄ̃w a ʋ kul a ʋ yir, ɩ̃ yel ʋ á ʋ taa kpɛɛrɛ a tẽw pʋↄ wa.
41008027	A Jeeju cenʼɩ̃ na a ʋ par-tuurbe a tẽ-bil ala na be a Fɩlɩpɩ-Sejare wɩɛr pʋↄ. A mɩnɛ ba na de a sↄr cere, ʋ sooro na a ʋ par-tuurbe: “Ala ʋlↄ a nɩbɛ ma de ma ɩ̃ ɩ?”
41008028	A ba yel ʋ: “A ŋmɛɛ ma yelʼã á Jã-Batii fʋ ɩ, a ŋmɛɛ ma lɛ yel, á Eli fʋ ɩ, a ŋmɛɛ go, á ƴɛr-hiere ƴen sʋbↄ fʋ ɩ.”
41008029	A Jeeju soor ba: “Ɩ̃ a nyɩmɩ, ala ʋlↄ tↄr nyɩ de ma ɩ̃ ɩ?” A Pɩɛr yel ʋ: “Fʋ ɩ na a Kirisi.”
41008030	A be jie, a Jeeju bↄ̃w kpãkpan ba ɩ̃ yel a ba taa wa diere a ʋ yel, na ƴɛrɛ kʋrↄ nɩrɛ wa.
41008031	A ala ɩ̃ baar, a Jeeju nyↄw na ɩ̃ jaana a ʋ par-tuurbe áa sɛw na a Nɩbɛ Bie na nyɛ a won yaw a bɛlɩ̃, áa ni-dierbe nɩ a baar-lo-nɩ-bɛrɛ nɩ a ƴɛr-kpɛn-bↄↄnbↄ na jɛ ʋ na bar, á ba na kú ʋ na, ɩ̃ a lɛ a bibie ata na tↄl baar á ʋ na irʼã a kũu pʋↄ.
41008032	Cãa pʋↄ ʋ dãa mana ba a ƴɛrɩ̃ ʋlↄ a lɛ. A be juumɩ, a Pɩɛr bʋↄl ʋ, yi nɩ cɛ̃cɛ̃w, nyↄw ʋ fule.
41008033	A Jeeju ŋmelĩ Ꞌwuor a ʋ par-tuurbe, ɩ̃ tan a Pɩɛr ɩ̃ yel ʋ: “Taw yi ka a ɩ̃ nii-sↄw Satã! A-na-ɩ faa tɩɛrɛ a Naaŋmɩn kaarɩ̃ wa, ɩ̃-cɛ nɩrɛ kaarɩ̃ fʋ tɩɛrɛ.”
41008034	A Jeeju bʋↄlʼã a nɩbɛ nɩ a ʋ par-tuurbe a ba wɩ a ʋ jie ʋ yel ba: “A ala ɩ nɩrɛ bʋↄrↄ na ʋ tuure ma, ú jɛ a ʋ mɩ̃ɛ bar, ɩ̃ na ʋ tuo a ʋ nɩ-kʋ-daa tuure nɩ ma.
41008035	A nɩrɛ lɛ na bʋↄrↄ ʋ faa a ʋ mɩ̃ɛ, a ʋ baafʋ na bↄrʼã; ɩ̃ a nɩrɛ lɛ na bara a ʋ baafʋ ʋ bↄrↄ a ɩ̃ ɩnɛ nɩ a Naaŋmɩn ƴɛr-son ɩnɛ, a ʋ baafʋ na cɩ̃ɛ na.
41008036	Ɩ̃ a ala ɩ a nɩrɛ pↄw na a tẽw na yele a jaa, ɩ̃-cɛ a ʋ baafʋ sãw, bõ a na kʋ ʋ?
41008037	Bõ a nɩrɛ na tʋↄ de tɛw nɩ a ʋ baafʋ?
41008038	A-na-ɩ a nɩrɛ lɛ na jↄ a vĩ a maa nɩ a ɩ̃ ƴɛrɩ̃sɩ a dɩnaa nɩbɛ sↄ̃w na bar a Naaŋmɩn ɩ̃ maala a burbur, a Nɩbɛ Bie na mɩ jↄ na a vĩ a ʋ ɩnɛ, a lɛdaar ʋ nↄↄ waara a ʋ Sãa yo-yifʋ pʋↄ, nɩ a ʋ sɩ-tʋnɩsɩ na ɩ a cɛcɛ.”
41009001	Ʋ lɛ yel ba na: “Yel-mɩ̃ɛ ɩ̃ yele nyɩ, a bala na be a ka, a ŋmɛɛ na nyɛ na a mɩnɛ a Naaŋmɩn na diere a tẽw nɩ a fãw, ɩ̃ wa pãa bɩɛr kpi.”
41009002	A lɛ a bibie ayʋↄb na tↄl baar, a Jeeju taw na a Pɩɛr nɩ a Jakɩ nɩ a Jã, bala ba tɛw, cenʼɩ̃ a tã-kpɛ̃ɛ kãw juu. A be, ʋ nalɩ̃ na a ba nii-sↄw,
41009003	a ʋ cẽcene lɩɛb nyɩlɛ ƴala-ƴala-ƴala ɩ̃ pɛlɩ̃ a pɛlɩ̃fʋ bar, a mɩnɛ a cẽcen-mʋↄlↄ ma be ka a tẽw na juu tʋↄrↄ mʋↄlↄ ʋ a pɛlɛɛ a lɛ wa.
41009004	A be a Eli nɩ a Mowisi nyɩr ba, na ba ɩraa bʋrↄ nɩ a Jeeju.
41009005	A be jie, a Pɩɛr yel a Jeeju: “Jãjaana, a vɩɛlɛ na sɩ na be a ka. Sɩ na ƴↄ̃w na sɛɛr ata; a bõ-ƴen na ɩ na a fʋ ben, a kãw ɩ a Mowisi ben, ɩ̃ a bõ-ƴen ɩ a Eli ben.”
41009006	A-na-ɩ a pʋlɩ̃nyɛ dãa na vʋ̃ↄ ba, ʋlↄ nɩ a ʋ tↄ deme, Ꞌwaa bↄ̃w a ala na sɛw ʋ yel wa.
41009007	Dↄ̃dↄrɩ̃ma suu na pↄw ba, ɩ̃ a ƴɛrɩ̃sɩ yi na be a dↄ̃dↄrɩ̃ma pʋↄ yele: “A ɩ̃ Bi-nʋnaa nɩ a naa. Nyɩ́ cɛlɛ ʋ.”
41009008	A jie naan, a Jeeju par-tuurbe Ꞌwuorʼã kolĩ nɩ a lõbobo a jaa, ma lɛ nyɛ nɩrɛ wa, a ala ma ɩ a Jeeju tɛw na be nɩ ba ʋ wa.
41009009	A lɛ ba na yi a tãw juu suure, a Jeeju kpãkpan ba na, a ba taa wa de a ala ba na nyɛ ƴɛrɛ kʋrↄ nɩrɛ, wa tara nɩ a daar ʋlↄ a Nɩbɛ Bie na ire a kũu pʋↄ wa.
41009010	Ba nyↄw na a ƴɛrɩ̃ ʋlↄ tɛrɛ a ba pʋ̃ↄ, ɩ̃ sooro taa: “Á ʼir a kũu pʋↄꞋ, bõ a bʋↄrↄ a yel?”
41009011	Ba lɛ soor ʋ na a soorfʋ na: “Bõ ɩnɛ a ƴɛr-kpɛn-bↄↄnbↄ ma yel á Eli sɛw na ʋ de nĩe wa?”
41009012	Ʋ yel ba: “Eɛ ʋ! A Eli sɩrɩ̃ na sɛw ʋ de nĩe wa, gbɛɛrɩ̃ a yele a jaa baar, ɩ̃ bõ ɩnɛ a mɩ sɛb a Naaŋmin Sɛbɛ pʋↄ áa Nɩbɛ Bie na nyɛ na won yaw a bɛlɩ̃ ʋ, ɩ̃ a ba na kpɛ ʋ na?
41009013	Ɩ̃-cɛ ɩ̃ yele nyɩ na, a Eli wa na, ɩ̃ ba maal ʋ na a mɩnɛ ba na bʋↄrↄ tu nɩ a mɩnɛ a na sɛb a Naaŋmin Sɛbɛ pʋↄ a ʋ ɩnɛ.”
41009014	A lɛ ba na tara a par-tuurbe bala na cɛ, ba nyɛ na a nɩ-yaw a ba jilĩ kolĩ ba, ɩ̃ a ƴɛr-kpɛn-bↄↄnbↄ iraa a ba cɩɩrɛ taa.
41009015	A mɩnɛ a nɩbɛ na nyɛ a Jeeju, a puurĩ ba na ba jaa, a ba jↄ cen a ʋ puorfʋ jie.
41009016	Ʋ soor ba: “Bõ ɩ̃ wa nɩ a cɩɩrɩ̃-taa a nyɩ sↄ̃w?”
41009017	A daba kãw iraa be a nɩbɛ sↄ̃w ɩ̃ ŋmaa yel ʋ: “Jãjaana, a ɩ̃ bi-daba kↄ̃tↄn nↄ-mu na tɛrɛ ɩ̃ wa nɩ a fʋ sɛ̃.
41009018	A jiir a jaa, a ala ɩ̃ wa ir ʋ, a ma ŋme ʋ na lↄb a tene, ʋ fure a natɛ-fube Ꞌwↄbↄ nɩ a nyɩmɛ, ɩ̃ ma tãgarɩ̃ ʋ jaa. Ɩ̃ sʋↄr a fʋ par-tuurbe a ba diw a ʋna kↄ̃tↄn bar, ɩ̃ a baa tʋↄ wa.”
41009019	A Jeeju yel ba: “A nyɩna ƴɛ̃ƴɛrɩ̃ nɩbɛ na ma tɛrɛ ƴↄ̃w-nyãa wa, ɩ̃ be nɩ nyɩ wa ta nɩ dabor? Ɩ̃ dɩ nɩ nyɩ a tuo wa ta nɩ dabor? Nyɩ́ taw a bile wa nɩ ka”,
41009020	a ba taw ʋ wa nɩ. A lɛ a kↄ̃tↄn na tↄ̃ↄ nyɛ a Jeeju, ʋ damʼã a bile nɩ kpɛ̃w lↄb a tene, a bile yʋↄrↄ fure nɩ a natɛ-fube.
41009021	A Jeeju soor a bile sãa: “Dabor a bom be ʋ a lɛ?” A sãa yel ʋ: “Wa nyↄw nɩ a ʋ bibile daar ʋ.
41009022	A kↄ̃tↄn lↄb ʋ na gbɛɛ amɩnɛ jaa a vũumɩ nɩ a kʋ̃ↄmɩ, bʋↄrↄ ʋ kú ʋ. Ɩ̃-cɛ a ala ɩ fʋ na tʋↄ na maal bom, bↄ̃w sɩ nãw ɩ̃ wa sũo sɩ bɩlɛ.”
41009023	A Jeeju yel ʋ: “Bõ ɩnɛ fʋ yel, a ala ɩ fʋ na tʋↄ na? A-na-ɩ a ʋlↄ na tɛrɛ a ƴↄ̃w-nyãa tʋↄrↄ na maala a yele a jaa.”
41009024	A be naan, a bile sãa wuurʼã yel: “Ɩ̃ tɛrɛ na ƴↄ̃w-nyãa. Wa sũo ma a jie a ɩ̃ ƴↄ̃w-nyãa na ɓↄr!”
41009025	A lɛ a Jeeju na nyɛ a nɩbɛ a ba kaal taa waara, ʋ mʋ̃ↄ na mimir ƴↄ̃w a kↄ̃tↄn bier ɩ̃ yel: “A fʋna kↄ̃tↄn nↄ-mu nɩ kↄ̃tↄn wõw naa, maa ɩ̃ yele fʋ, yi ɩ̃ cɛ a bile na, ɩ̃ taa wa lɛ kpɛɛrɛ ʋ go wa!”
41009026	A kↄ̃tↄn wuur ɩ̃ dam a bile nɩ kpɛ̃w ɩ̃ yi, a bile lɩɛb wↄ̃ taa nɩ kũu, a nɩbɛ bala na ɩraa a be, a ba yaw jie yele á ʋ kpi na.
41009027	Ɩ̃ a Jeeju nyↄw ʋ a nuu ɩ̃ ɩ ʋ ir, ʋ na ʋ ir ɩraa.
41009028	A lɛ a Jeeju na kul a yir, a ba be taa a bala tɛw nɩ a ʋ par-tuurbe, ba soor ʋ na: “Bõ ɩnɛ saa tʋↄ diw a kↄ̃tↄn ʋlↄ bar wa?”
41009029	A Jeeju yel ba: “A ala ma ɩ a Naaŋmɩn sʋↄrfʋ pʋↄ tɛw ʋ wa, a kↄ̃tↄn par bʋrↄ na maa tʋↄ diw bar lɛ wa.”
41009030	Ba yi na a jie ʋlↄ ba na dãa be, ɩ̃ na ba tↄl gãw a Galile wɩɛr, a Ꞌwaa dãa bʋↄrↄ nɩrɛ ʋ bↄ̃w nɩ ba wa,
41009031	a-na-ɩ ʋ dãa na jaana a ʋ par-tuurbe yele nɩ ba: “Ba na nyↄw na a Nɩbɛ Bie ƴↄ̃w a nɩbɛ nuu pʋↄ, a ba kú ʋ, ɩ̃ ʋ na irʼã a kũu pʋↄ a bibie ata dayen.”
41009032	A ʋ parturbe ma dãa bↄ̃w a ƴɛrɩ̃ ʋlↄ par wa, ɩ̃ baa Ꞌla soor ʋ ƴɛrɩ̃ wa.
41009033	Ba cenʼã na ta a Kapɛɛnam; a mɩnɛ a Jeeju na kpɛ a die pʋↄ baar, ʋ soorʼã a ʋ par-tuurbe: “Yɛr-bõ nyɩ dãa guoro taa be a sↄr juu?”
41009034	Aba ŋma vʋʋrɩ̃sɩ, a-na-ɩ a be a sↄr juu, ba dãa na guoro taa, bʋↄrↄ ba bↄ̃w a ʋlↄ na ɩ a nɩ-kpɛ̃ɛ a ba sↄ̃w.
41009035	A be jie, a Jeeju jɛ ɩ̃ bʋↄl a ʋ par-tuurbe pie-nʼayi, a ba wa ʋ yel ba: “A ala ɩ a nɩrɛ bʋↄrↄ na ʋ ɩ a ni-diere, ʋ sɛw na ʋ ɩ a nɩbɛ ba jaa par-pↄↄrↄ nɩ a ba tʋ̃tʋnↄ.”
41009036	Ɩ̃ ʋ taw na bibile wa nɩ ƴↄ̃w a ba sↄ̃w, ɩ̃ na ʋ worĩ ʋ ɩ̃ yel:
41009037	“A nɩrɛ lɛ na sↄw de a bibi-bil basɩmɛ ƴen sʋbↄ a maa ɩnɛ, a maa mɩ̃ɛ ʋ sↄw de, ɩ̃ a ʋlↄ na sↄw de ma, aa ɩ a maa tɛw ʋ sↄw de wa, ɩ̃ ʋ mɩ sↄw na de a ʋlↄ na tʋ̃ ma.”
41009038	A Jã yelʼã a Jeeju: “Jãjaana, sɩ nyɛ na nɩrɛ kãw ʋ de a fʋ yuor diwre nɩ a kↄ̃tↄnsɩ, a sɩ dãa bʋↄrↄ sɩ pɩɛrɩ̃ ʋ bar, a-na-ɩ Ꞌwaa be a sɩ pʋↄ wa.”
41009039	A Jeeju yel: “Nyɩ taa pɩɛrɛ ʋ bara wa. A-na-ɩ nɩrɛ ma tʋↄrↄ diere a ɩ̃ yuor tʋnↄ nɩ nↄ-kofʋ tʋn, ɩ̃ lɛ lɩɛbɛ a be a jie naan bʋↄlↄ a ɩ̃ yo-fãa wa.
41009040	A-na-ɩ a nɩrɛ ʋlↄ na maa jaar a sɩ ƴɛrɩ̃ wa, sɩ nɩrɛ ʋ ɩ.
41009041	Ɩ̃ a nɩrɛ lɛ na Ꞌwↄ̃wnↄ kʋ̃ↄ kʋrↄ nyɩ a nyɩ nyuure, a-na-ɩ a Kirisi ɩ̃ sↄ nyɩ, yel-mɩ̃ɛ ɩ̃ yele nyɩ, ʋ nↄↄ pↄw na a ʋ yar.
41009042	“A nɛ-kpɛ̃ɛ ba na luure yara a nɩrɛ nyɩɩmɩ ɩ̃ lↄbↄ ʋ ƴↄnↄ a man kʋ̃ↄmɩ, a na sa ʋ na, ʋ na wa maala a bibi-bil basɩmɛ na sↄw de ma ƴen sʋbↄ, ʋ kpɛɛrɛ a tule pʋↄ.
41009043	A ala ɩ̃ ɩ a fʋ nuu ɩ na bom na maala fʋ a fʋ kpɛɛrɛ a tule pʋↄ, fú ŋmaa ʋ bar. Fʋ̃ʋ kpɛ a baafʋ pʋↄ nɩ a nu-gãw, a sa na fʋ na tɛrɛɛ a nur a jaa ayi, ɩ̃ na fʋ cere a wɛfʋ vũu pʋↄ na ma be a kpiinfʋ wa, [
41009044	a jie ʋlↄ a jãjule bala na vʋrↄ ba, na ma be kũu jie wa, ɩ̃ a vũu ma mɩ be kpiinfʋ wa.]
41009045	Ɩ̃ a ala ɩ̃ ɩ a fʋ gbɛr ɩ̃ maala fʋ a fʋ kpɛɛrɛ a tule pʋↄ, fú ŋmaa ʋ bar. Fʋ̃ʋ kpɛ a baafʋ pʋↄ nɩ gbɛr gãw, a sa na fʋ na tɛrɛɛ a gbɛɛ a jaa ayi ɩ̃ na fʋ cere a wɛfʋ vũu pʋↄ, [
41009046	a jie ʋlↄ a jãjule bala na vʋrↄ ba, na ma be kũu jie wa, ɩ̃ a vũu ma mɩ be kpiinfʋ wa.]
41009047	Ɩ̃ a ala ɩ̃ ɩ a fʋ mimir ɩ̃ mɩ maala fʋ a fʋ kpɛɛrɛ a tule pʋↄ, fʋ Ꞌlow ʋ bar. Fʋ̃ʋ kpɛ a Naaŋmɩn fãw tẽw pʋↄ nɩ mimir gãw, a sa na fʋ na tɛrɛɛ a mimie a jaa ayi ɩ̃ cere a wɛfʋ vũu pʋↄ,
41009048	a jie ʋlↄ a jãjule bala na vʋrↄ ba, na ma be kũu jie wa, ɩ̃ a vũu ma mɩ be kpiinfʋ wa.
41009049	A-na-ɩ a vũu na maalʼã a nɩbɛ ba jaa a ba tɛrɛ a nasõ nʋ̃ↄ.
41009050	“A nasõ ɩ na bõ-son. Ɩ̃ a ala ɩ a ʋ nʋ̃ↄ yi na, mɩnɛ fʋ na maal ʋ, ʋ lɛ bↄ̃w nʋmↄ? Nyɩ́ tɛrɛ nasõ a nyɩ pʋ̃ↄ, nyɩ́ bↄ̃w nyↄw taa bõ-ƴene-ƴene.”
41010001	A Jeeju yi na a be ɩ̃ cen a Jude wɩɛr na ʋ tↄl gãw a Jʋrdɛ̃ man gaan, a nɩ-yaw lɛ bↄ̃w tiw taa a ʋ sɛ̃, ʋ nyↄw ɩ̃ jaana ba a mɩnɛ ʋ na mɩlɩ̃ nɩ.
41010002	A Farɩsɩ nɩbɛ taw ta ʋ, bʋↄrↄ ba jʋʋr ʋ, bↄ̃w a ʋ tɛw, ɩ̃ na ba soor ʋ, á sↄr be na be a daba na diw a ʋ pↄw bar mɩɩ?
41010003	Ʋ mɩ lɩɛb soor ba: “Bõ a Mowisi ƴↄ̃w a nyɩ maal?”
41010004	A ba yel: “A Mowisi kʋ sɩ na a sↄr a sɩ na sɛb kul-taa ŋmafʋ sɛbɛ kʋ a sɩ pↄw ɩ̃ bar ʋ.”
41010005	A be jie, a Jeeju yel ba: “Á nyɩ sube kpɛmɛfʋ ɩnɛ a Mowisi ƴↄ̃w a nyɩ maala a lɛ.
41010006	A ala ma ɩ lɛ ʋ wa, a tẽw nyↄwfʋ daar, a Naaŋmɩn irʼã a daba nɩ a pↄw.
41010007	Ala-ɩ̃-sↄ a daba na yi na a ʋ sãa nɩ a ʋ mã nuumɩ na ʋ mar taa nɩ a ʋ pↄw,
41010008	a ba jaa ayi ɓã taa lɩɛb ɩ ɩ̃gan bõ-ƴen. A lɛ, baa lɛ cãa ɩ nɩbɛ ayi wa, ɩ̃gan bõ-ƴen ba lɩɛb ɩ.
41010009	Ala-ɩ̃-sↄ, nɩrɛ ʋ taa wa ŋma a ala a Naaŋmɩn na ɓã taa wa.”
41010010	A lɛ ba na lɩɛb kul a yir, a Jeeju par-tuurbe lɛ sooro ʋ na a ƴɛr-bir ʋlↄ naa,
41010011	ʋ yel ba: “Á ala ɩ̃ ɩ nɩrɛ barʼã a ʋ pↄw ɩ̃ lɛ de pↄw kpee, ʋ sãw na a kul-taa bar.
41010012	A lɛ ʋ mɩ, a ala ɩ a pↄw barʼã a ʋ sɩrɛ ɩ̃ jↄ de dab-kpee, ʋ mɩ sãw na a kul-taa bar.”
41010013	A nɩbɛ taw na a bibiir wɩɛrɛ nɩ a Jeeju sɛ̃ a ʋ sɩɩr ba, ɩ̃ a par-tuurbe tana ba.
41010014	A mɩnɛ a Jeeju na nyɛ a lɛ, suur nyↄw ʋ na ʋ yel a ʋ par-tuurbe: “Nyɩ́ bar a bibiir a ba wa a ɩ̃ sɛ̃. Nyɩ taa vara ba bara wa, a-na-ɩ a bala na wↄ̃ a bibiirʼã kaarɩ̃, bala ɩ̃ sↄ a Naaŋmɩn fãw.
41010015	Yel-mɩ̃ɛ ɩ̃ yele nyɩ, a ʋlↄ na ma sↄw a Naaŋmɩn ʋ tɛrɛ ʋ a bibile kaarɩ̃ wa, Ꞌwaa tʋↄrↄ kpɛɛrɛ be fɩ̃ɩ wa.”
41010016	A mɩnɛ ʋ na ƴɛr a lɛ baar, ʋ de na a bibiir ƴↄ̃w a ʋ nur pʋↄ, ɩ̃ bʋↄlↄ a ʋ Sãa sũofʋ ƴↄnↄ ba, dↄↄlↄ nɩ ba a ʋ nur.
41010017	A mɩnɛ a Jeeju na de a sↄr cere, a daba jↄ na wɩ na lo gburĩ a dume a ʋ nii-sↄw ɩ̃ soor ʋ: “Jãjaan-son! Bõ ɩ̃ na maal wa pↄw a baa-kↄ̃-tɛw?”
41010018	A Jeeju yel ʋ: “Bõ ɩ̃ ɩ a fʋ bʋↄl ma a nɩ-son? Nɩ-son ma be ɩ̃ a ala ma ɩ a Naaŋmɩn tɛw ʋ wa.
41010019	Fʋ bↄ̃w na a Naaŋmɩn ƴɛr-kpɛn: ʻTaa wa kúrↄ nɩrɛ wa; taa wa bʋↄrↄ pↄw kpee wa; taa wa jure wa; taa wa ŋmara jir-kara ƴↄnↄ nɩrɛ wa; taa wa bɛlɛ nɩrɛ bom diere wa; jↄrↄ a fʋ sãa nɩ a fʋ mã.ʼ ”
41010020	A daba yel ʋ: “Jãjaana, ɩ̃ maalʼã a ana ƴɛr-kpɛn a jaa, a ɩ̃ bibile daar wa ta nɩ a dɩnaa.”
41010021	A Jeeju Ꞌwuor ʋ nɩ nʋfʋ, ɩ̃ yel ʋ: “Bom bõ-ƴen cɛ fʋ na. Cen na da a fʋ yele a jaa fʋ na tɛrɛ, de a libie po a nãw deme, ɩ̃ fʋ na pↄw na a na-yele a Naaŋmɩn tẽw, ɩ̃ na fʋ wa tuure ma.”
41010022	Ɩ̃ a lɛ a daba na wõ a ʋna ƴɛrɩ̃, ʋ sãw na nii-sↄw ɩ̃ tɩɛrɛ kule nɩ, a-na-ɩ ʋ sɩrɩ̃ na le.
41010023	A Jeeju Ꞌwuorʼã a ʋ par-tuurbe na tiw kolĩ ʋ, ɩ̃ yel ba áa kpɛmɛ na a nɩ-leraa na kpɛɛrɛ a Naaŋmɩn fãw pʋↄ.
41010024	A ʋ par-tuurbe nↄɛ ko ba a ʋna ƴɛrɩ̃ ɩnɛ, ɩ̃ a Jeeju lɛ yel ba: “Ɩ̃ bibiir! A Naaŋmɩn fãw pʋↄ kpɛfʋ kpɛmɛ na ma ɩ wa.
41010025	A yↄw na a nyʋↄmɩ na kpɛɛrɛ a mɩsɩn bↄw pʋↄ gãw a naaba na kpɛɛrɛ a Naaŋmɩn fãw pʋↄ”,
41010026	a kpal a par-tuurbe nↄɛ a ƴɛrɩ̃ ʋlↄ ɩnɛ, a ba sooro taa: “A ala ɩ̃ ɩ lɛ ʋ, ala ɩ̃ na tʋↄ pↄw a faafʋ?”
41010027	A Jeeju Ꞌwuor ba ɩ̃ yel: “A gãw na a nɩbɛ tʋↄfʋ; ɩ̃-cɛ aa gãw a Naaŋmɩn tʋↄfʋ wa, a-na-ɩ a Naaŋmɩn tʋↄ na a yele a jaa.”
41010028	A Pɩɛr yel ʋ: “ꞋWuor nyɛ a sɩmɩ, sɩ barʼã a yele a jaa ɩ̃ tuure fʋ.”
41010029	A Jeeju yel ʋ: “Yel-mɩ̃ɛ ɩ̃ yele nyɩ, a ala ɩ̃ ɩ a nɩrɛ barʼã a ʋ yir, mɩɩ a ʋ yɛɛr, nɩ a ʋ yɛ-pↄↄbↄ, nɩ a ʋ mã, nɩ a ʋ sãa, nɩ a ʋ bibiir, nɩ a ʋ por a maa ɩnɛ nɩ a ƴɛr-son ɩnɛ,
41010030	ʋ na pↄw na a dↄↄlaa gbɛɛ kʋbaa, a daarʼã pʋↄ sɩ na be a ƴɛ̃ƴɛrɩ̃; ʋ na pↄw na a yie, nɩ a yɛɛr, nɩ a yɛ-pↄↄbↄ, nɩ a mã nʋmↄ, nɩ a bibiir, nɩ a por, ɓã taa nɩ a hʋↄlfʋ mɩ. Ɩ̃ a daar ʋlↄ na be a puo-sↄw waara, ʋ na pↄw na a baa-kↄ̃-tɛw.
41010031	Ɩ̃ a yaw jie na ɩ a ni-dierbe nↄↄ ɩ na a par-pↄↄrbↄ, ɩ̃ a bala na ɩ a par-pↄↄrbↄ nↄↄ lɩɛbʼã ɩ a ni-dierbe.”
41010032	Ba be na a sↄr juu cere a Jerujalɛm, a Jeeju de nĩe a ba tuure. A nↄɛ ko a ʋ par-tuurbe, ɩ̃ a dãbɩ̃ɛ nyↄw a bala na dãa bɩɛrɛ tuure ba. A Jeeju lɛ bↄ̃w kpaarɩ̃ a ʋ par-tuurbe pie-nʼayi a ʋ pulẽe, ɩ̃ nyↄw ɩ̃ mana ba a ala na wa tara ʋ.
41010033	Ʋ yele ba na: “Nyɩ́ nyɛ, sɩ cere na a Jerujalɛm. A be, ba na nyↄw na a Nɩbɛ Bie ƴↄ̃w a baar-lo-nɩ-bɛrɛ nɩ a ƴɛr-kpɛn-bↄↄnbↄ nuu pʋↄ. Ba na ƴↄ̃w ʋ na a yel ɩ̃ de ʋ kʋ a nɩ-bʋlsɩ
41010034	a ba la ʋ pʋʋrʼɩ̃ a natɛɛr ƴↄ̃w ʋ, ɩ̃ fↄbʼɩ̃ ʋ a kpaara, ɩ̃ cɛ ʋ, na ba kú. Ɩ̃ a bibie ata dayen ʋ na irʼã a kũu pʋↄ.”
41010035	A Jebede bi-dabsɩ Jakɩ nɩ a Jã wɩ na a Jeeju sɛ̃ na yel ʋ: “Jãjaana! Bom be na be sɩ na bʋↄrↄ sɩ sʋↄr fʋ a fʋ maal kʋ sɩ.”
41010036	A Jeeju soor ba: “Bõ nyɩ bʋↄrↄ ɩ̃ maal kʋ nyɩ?”
41010037	A ba yel ʋ: “Sɩ bʋↄrↄ na a fʋ̃ʋ wa jɛ a naa-dakↄw juu a fʋ yo-yifʋ daar, a sɩmɩ ayi, bõ-ƴen ʋ jɛ a fʋ dʋrɩ̃ loor ɩ̃ a kãw mɩ jɛ a fʋ gʋbaa loor.”
41010038	A Jeeju yel ba: “Nyaa bↄ̃w a ala nyɩ na sʋↄrↄ wa. Nyɩ na tʋↄ na nyu nɩ a ŋman tuo ʋlↄ ɩ̃ nↄↄ nyuure nɩ, mɩɩ nyɩ na mɩ tʋↄ na kpɛ a tuo dɩfʋ pʋↄ ɩ̃ nↄↄ kpɛɛrɛ a kʋ̃ↄ mʋrfʋ kaarɩ̃?”
41010039	A ba yel ʋ: “Sɩ na tʋↄ na.” A Jeeju yel ba: “Nyɩ na sɩrɩ̃ na nyu nɩ a ŋman ʋlↄ ɩ̃ nↄↄ nyuure nɩ, ɩ̃ mɩ mʋrↄ a kʋ̃ↄ mʋrfʋ ʋlↄ ɩ̃ nↄↄ mʋrↄ,
41010040	ɩ̃-cɛ, a ɩ̃ dʋrɩ̃ loor jɛfʋ, nɩ a ɩ̃ gʋbaa loor jɛfʋ, aa ɩ a ɩ̃ jie a ala yire wa, ɩ̃ a na ɩ na a bala ɩnɛ a Naaŋmɩn na dãa gbɛɛrɩ̃.”
41010041	A mɩnɛ a par-tuurbe pie na wõ a ʋna ƴɛrɩ̃, ba nyɛ na suur ƴↄ̃w a Jakɩ nɩ a Jã.
41010042	A Jeeju bʋↄl ba a ba wɩ, ʋ yel ba: “Nyɩ bↄ̃w ka a bala ba na bʋↄlↄ a jamansɩ a tẽ-bʋrↄ bʋrↄ pʋʋr ma fɛrɛ na a ba nɩbɛ, ɩ̃ a ten nɩ-bɛrɛ ma fule ba na.
41010043	Aa ɩ lɛ a be a nyɩ jie wa. A ʋlↄ na bʋↄrↄ ʋ ɩ a kpɛ̃ɛ a nyɩ sↄ̃w, ú ɛ̃ɛ ɩ a nyɩ tʋ̃tʋnↄ,
41010044	ɩ̃ a ʋlↄ na bʋↄrↄ ʋ ɩ a ni-diere a nyɩ sↄ̃w, ú ɩ a nyɩ jaa gbãgbaa.
41010045	A-na-ɩ a Nɩbɛ Bie mɩ̃ɛ ma wa a nɩbɛ na tʋnↄ kʋrↄ ʋ wa, ɩ̃ ʋ wa na tʋnↄ kʋrↄ a nɩbɛ, ɩ̃ na ʋ tɩɩr a ʋ baafʋ tɛw nɩ a nɩ-yaw baafʋ.”
41010046	A Jeeju ta na a Jeriko, ɩ̃ a lɛ ʋ na yire a ʋna tẽw pʋↄ nɩ a ʋ par-tuurbe nɩ a nɩ-yaw, a jↄ̃w ba na bʋↄlↄ Batime (a lɛ yelʼã, a Time bie ʋ) jɛ na be a sↄr nʋↄr sʋↄrↄ a yele.
41010047	A mɩnɛ ʋ na wõ áa Najarɛtɩ Jeeju ɩ̃ waara, ʋ nyↄw na ɩ̃ wuure: “Davɩtɩ Bie Jeeju yaa, bↄ̃w ma nãw!”
41010048	Ɩ̃ a nɩbɛ yaw jie tana ʋ na a ʋ sine; ʋ pãa lɛ bↄ̃w nyɩrɩ̃ wuurʼɩ̃ kpɛ̃w: “Davɩtɩ Bie, bↄ̃w ma nãw!”
41010049	A Jeeju ɩraa ɩ̃ yel: “Nyɩ́ bʋↄl ʋ,” a ba bʋↄl a jↄ̃w ɩ̃ yel ʋ: “ʻBãa suur ɩ̃ ir. Ʋ bʋↄlↄ fʋ na,”
41010050	ʋ lↄb a ʋ cẽcen bar ɩ̃ aw ir wɩɛrɛ a Jeeju sɛ̃,
41010051	a Jeeju soor ʋ: “Bõ fʋ bʋↄrↄ ɩ̃ maal fʋ?” A jↄ̃w yel ʋ: “Jãjaana! Maal ma ɩ̃ lɛ nyɛrɛ.”
41010052	A Jeeju yel ʋ: “Cere. A fʋ ƴↄ̃w-nyãa faa fʋ na.” A jie naan ʋ lɛ nyɛrɛ na, na ʋ pↄw a Jeeju cere nɩ.
41011001	A lɛ ba na pɩɛlɛ a Jerujalɛm na ba tara a Bɛfaje nɩ a Betani na be a Olivi-tɩɩr tãw loor, a Jeeju tʋ̃ na a ʋ par-tuurbe ayi
41011002	ɩ̃ yel ba: “Nyɩ́ cen a tẽw ʋlↄ na be a nyɩ nii-sↄw. Nyɩmɩ wa tↄ̃ↄ ta kpɛ, nyɩ na nyɛ na bʋ̃-bile kãw nɩrɛ na ma do a ʋ juu sɛr wa, a ba lũ bar. Nyɩ́ Ꞌlor ʋ wa nɩ.
41011003	A ala ɩ a nɩrɛ wa soor nyɩ na a bõ nɩ a ala nyɩ na maala a lɛ, nyɩ́ yel ʋ, a Nɩ-kpɛ̃ɛ ɩ̃ bʋↄrↄ ʋ, ɩ̃ ʋ na bar nyɩ na a jie naan a nyɩ taw ʋ lɩɛb wa nɩ a ka.”
41011004	Ba cenʼã na nyɛ bʋ̃-bile a ba lũ be a yẽw pan nʋↄr a sↄr pʋↄ, a ba ta Ꞌlor.
41011005	A nɩbɛ bala na dãa be a be ŋmɛɛ soor ba na: “Bõ ɩnɛ nyɩ Ꞌloro a bʋ̃-bile?”
41011006	A ba man a mɩnɛ a Jeeju na dãa yel, a ba bar ba a ba cen.
41011007	Ba taw na a bʋ̃-bile cenʼɩ̃ a Jeeju sɛ̃, na ba yɛr a ba cẽcene dↄↄl a ʋ juu, a Jeeju do jɛ.
41011008	Nɩ-yaw yɛrʼã a ba cẽcene a sↄr juu, a ŋmɛɛ kar a vɛɛ a por pʋↄ pɩɛrɩ̃ pↄw a sↄr.
41011009	A nɩbɛ bala na dãa de a Jeeju nĩe nɩ a bala na tuure ʋ cɩlɛ na yele nɩ: “Oojana, a Nɩ-kpɛ̃ɛ Naaŋmɩn ú be nɩ a ʋlↄ na waara nɩ a ʋ yuor!”
41011010	“A Naaŋmɩn ú be nɩ a jamana tẽw ʋlↄ na waara, na ɩrɛɛ a sɩ sãa-kʋmↄ Davɩtɩ ben.” “A Naaŋmɩn na be a saꞋlon iin, Oojana!”
41011011	A Jeeju cenʼã na kpɛ a Naaŋmɩn puor-yir kpɛ̃ɛ pʋↄ be a Jerujalɛm. Á mɩnɛ ʋ na Ꞌwuor a yele a jaa kolĩ na tuor, ʋ yi na cere a Betani nɩ a ʋ par-tuurbe pie-nʼayi, a-na-ɩ a wɩɛr dãa na faa ba.
41011012	A dɩvɩɛ bio, a mɩnɛ ba na yi a Betani ɩ̃ de a sↄr cere, kↄ̃ nyↄw na a Jeeju.
41011013	Ʋ gbã na nyɛ tɩɛ kãw ba na bʋↄlↄ fɩgɩ, ʋ tɛrɛ vɛɛ, ʋ cen na Ꞌwuor a ala ɩ̃ ɩ ʋ na nyɛ na wↄmↄ a ʋ juu. Ɩ̃ a lɛ ʋ na taw pɩɛl a tɩɛ, va-jaala tɛw ʋ nyɛ, a-na-ɩ aa dãa ɩ a fɩgɩ wↄ̃fʋ daar wa.
41011014	Ʋ yel a fɩgɩ tɩɛ: “Aa be a nɩrɛ na lɛ Ꞌwↄb a fʋ wↄmↄ wa!” A ʋ par-tuurbe wõ a ala ʋ na yel.
41011015	Ba ta na a Jerujalɛm, a Jeeju kpɛ a Naaŋmɩn puor-yir kpɛ̃ɛ pʋↄ, na ʋ nyↄw ɩ̃ diwre a ƴaƴabsɩ nɩ a bala na daara a yele a ƴaƴabsɩ jie a be. Ʋ cãgbalɩ̃ na a libi-tɛwrbɛ tabalsɩ lↄb, cãgbalɩ̃ nɩ a naŋmam-daarba dakↄↄr bar,
41011016	ɩ̃ ma kʋrↄ nɩrɛ sↄr ʋ na de bom tↄl yi nɩ a Naaŋmɩn puor-yir kpɛ̃ɛ pʋↄ wa.
41011017	Ʋ jaana na a nɩbɛ yele: “A sɛbʼã a Naaŋmɩn Sɛbɛ pʋↄ a ba na bʋↄlↄ na a ɩ̃ yir a ta-ten nɩbɛ ba jaa puorfʋ yir, ɩ̃-cɛ nyɩ de ʋ na maal ʋ lɩɛb ɩ nyanyube sↄↄlɩ̃fʋ jie.”
41011018	A baar-lo-nɩ-bɛrɛ nɩ a ƴɛr-kpɛn-bↄↄnbↄ wõ na a ala ɩ̃ na ba bʋↄrↄ a mɩnɛ ba na ɩrɛ ɩ̃ kúrↄ ʋ, a-na-ɩ dãbɩ̃ɛ dãa na nyↄw ba a mɩnɛ a ʋ jaanfʋ na kpaw a nɩbɛ ba jaa nↄɛ.
41011019	A lɛ a jaanʋↄr na ta, a Jeeju nɩ a ʋ par-tuurbe yi na a ʋna tẽw pʋↄ.
41011020	A mɩnɛ ba na tↄl cere a dʋ̃Ꞌwʋlɩ̃, a Jeeju par-tuurbe nyɛ na a fɩgɩ tɩɛ ʋ ko wa ta nɩ a nyɩbɛ pʋↄ.
41011021	A Pɩɛr tɩɛr yuo a ala na dãa ta, ɩ̃ yel a Jeeju: “Jãjaana, Ꞌwuor nyɛ! A fɩgɩ tɩɛ ʋlↄ fʋ na pↄ ƴↄ̃w, ʋ ko na.”
41011022	A Jeeju yel ba: “Nyɩ́ tɛrɛ ƴↄ̃w-nyãa a Naaŋmɩn jie.
41011023	Yel-mɩ̃ɛ ɩ̃ yele nyɩ, a ala ɩ̃ ɩ a nɩrɛ yelʼã a tãw na á ú taw yi a ka ɩ̃ cen na lo a man kʋ̃ↄ pʋↄ, ɩ̃ ma baala a ʋ suur pʋↄ wa, ɩ̃ sↄw nɩ puor a ala ʋ na yel áa maal, a na maalʼã kʋ ʋ.
41011024	Ala-ɩ̃-sↄ ɩ̃ yele nyɩ, a bom jaa lɛ nyɩ na wa sʋↄrↄ a Naaŋmɩn jie, nyɩ́ sↄw nɩ puor a nyɩ de na nĩe pↄw, ɩ̃ a na maalʼã kʋ nyɩ.
41011025	Ɩ̃ a lɛ nyɩ na ir ɩraa sʋↄrↄ a Naaŋmɩn, a ala ɩ̃ ɩ nyɩ tɛrɛ na ƴɛrɩ̃ nɩ nɩrɛ, nyɩ́ de bar kʋ ʋ. A lɛ a nyɩ saa juu Sãa na mɩ de na a nyɩ cɛfʋ jiir bar kʋ nyɩ. [
41011026	Ɩ̃ a ala ɩ nyaa de bar ʋ wa, a nyɩ saa juu Sãa ma mɩ diere a nyɩ cɛfʋ jiir bara kʋrↄ nyɩ wa.”]
41011027	Ba lɛ ta na a Jerujalɛm, a Jeeju kpɛ yʋↄrↄ a be a Naaŋmɩn puor-yir kpɛ̃ɛ pʋↄ, a baar-lo-nɩ-bɛrɛ, a ƴɛr-kpɛn-bↄↄnbↄ nɩ a ni-dierbe wɩ a ʋ sɛ̃,
41011028	na soor ʋ: “Nyɩnɛ fʋ pↄw a sↄr maala nɩ a yele asɩmɛ? Ala ɩ̃ kʋ fʋ a sↄr a fʋ maala?”
41011029	A Jeeju yel ba: “Ɩ̃ na soor nyɩ na soorfʋ bõ-ƴen tɛw. Nyɩmɩ wa kʋ ma a sↄwfʋ, ɩ̃ na man nyɩ na a jie ʋlↄ ɩ̃ na pↄw a sↄr maala nɩ a yele ala.
41011030	A Jã-Batii kʋ̃ↄ mʋrfʋ, nyɩnɛ ʋ yi? A Naaŋmɩn jie ʋ, mɩɩ a nɩbɛ jie ʋ? Nyɩ́ kʋ ma a sↄwfʋ.”
41011031	A ba nyↄw ɩ̃ pɛrɛ ƴↄnↄ taa a ba nɩ̃ɛ, yele: “A ala ɩ̃ ɩ sɩ yelʼã á Naaŋmɩn jie ʋ yi, ʋ na soor sɩ na á bõ ɩnɛ saa sↄw de a Jã ƴɛrɩ̃ wa?
41011032	Ɩ̃ a ala ɩ̃ ɩ sɩ yelʼã á nɩbɛ jie ʋ yi,” ba dãa na jↄrↄ a nɩbɛ dãbɩ̃ɛ, a-na-ɩ a nɩbɛ ba jaa dãa na de a Jã ʋ sɩrɩ̃ ɩ a Naaŋmɩn ƴɛr-hiere.
41011033	A be jie, a ba yel a Jeeju: “Saa bↄ̃w wa.” A Jeeju lɩɛb yel ba: “A maa mɩ, ɩ̃ kↄ̃ mɩ yel nyɩ a jie ʋlↄ ɩ̃ na pↄw a sↄr maala nɩ a yele ala wa.”
41012001	A Jeeju de na a sʋkpar lↄbↄ kʋrↄ ba, na ʋ yele: “Daba kãw sɛlʼã dɩvɛ̃-tɩɩr a ʋ puo pʋↄ, ɩ̃ wↄw kolĩ. Ʋ mɩ lãa na tuu nɩ a tɩɩr ala wↄmↄ nɛbfʋ jie, mɛ nɩ a yel-gure jaajie, ɩ̃ pãa de kʋ a po-Ꞌwuorbo ɩ̃ yↄ cen a jie.
41012002	A lɛ a tɩ-wↄmↄ daar na ta, ʋ tʋ̃ na a ʋ tʋ̃tʋnↄ a po-Ꞌwuorbo bala jie, a ʋ cen a ba kʋ ʋ a dɩvɛ̃-tɩɩr wↄmↄ ala na ɩ a ʋ ben, ʋ wa nɩ,
41012003	ɩ̃-cɛ a ba nyↄw ʋ fↄb, ɩ̃ cɛ ʋ bar ʋ kulʼɩ̃ nu-jaala.
41012004	Ʋ lɛ tʋ̃ a ʋ tʋ̃tʋnↄ ƴen-sʋbↄ, ɩ̃ a ʋlↄ mɩ, ba nar ʋ na a juu puo, ɩ̃ tʋ tʋ ʋ.
41012005	Ʋ lɛ tʋ̃ na tʋ̃tʋnↄ ƴen-sʋbↄ a ba jie go. A ʋlↄ ʋlↄ, ba kú ʋ na. Lɛ ba mɩ maal a tʋ̃tʋnbↄ yaw jie. Ba pↄbʼã a nɩŋmɛɛ ɩ̃ kú a nɩŋmɛɛ.
41012006	A bõ-ƴen cãa na be a ʋ jie na ɩ a ʋ bi-nʋnaa. Ʋ baarʼã tʋ̃ ʋ a ba jie ɩ̃ yel: ʻBa na jↄ na a ɩ̃ bie ʋlↄ.ʼ
41012007	Ɩ̃-cɛ a po-Ꞌwuorbo yele na taa: ʻNyɛ! A naa ɩ̃ ɩ a gã-diere. Nyɩ́ ɩ a sɩ kú ʋ bar, ɩ̃ de a gãw.ʼ
41012008	Ba nyↄw na a ʋ bie kú lↄb bar a puo cɛ̃cɛ̃w.”
41012009	A Jeeju soorʼã: “Bõ a dɩvɛ̃-tɩɩr nɩ-kpɛ̃ɛ na pãa maal? Ʋ na wa na na kú a po-Ꞌwuorbo bala bar, ɩ̃ de a puo kʋ nɩ-kpeesɩ.
41012010	Nyaa dãa Ꞌwuor a ƴɛr-birʼãa a Naaŋmin Sɛbɛ pʋↄ wa? ʻA kubir ʋlↄ a dacin-mɩɛrbɛ na dãa jaar bar, lɛ lɩɛbʼã ɩ a kubir ʋlↄ ba na de ƴↄ̃w a dacin gbɛr pʋↄ.
41012011	A Nɩ-kpɛ̃ɛ ɩ̃ maal a lɛ, a sɩ na nyɛ a nyɩrɩ̃ vɩɛlɛ.ʼ ”
41012012	A mɩnɛ a Jufisɩ nɩ-bɛrɛ na bↄ̃w ka bala a Jeeju lↄbↄ nɩ a sʋkpa, ba bʋↄrↄ na sↄr a ʋ nyↄwfʋ. Ɩ̃-cɛ ba dãa na jↄ a nɩbɛ a dãbɩ̃ɛ, ɩ̃ bar ʋ ɩ̃ cen.
41012013	Ba tʋ̃ na a Farɩsɩ nɩbɛ ŋmɛɛ nɩ a jamana Ɛrↄdɩ nɩbɛ banʋmↄ a Jeeju sɛ̃, a ba gu ʋ nyↄw a ʋ nʋↄr ƴɛrɩ̃sɩ pʋↄ.
41012014	A ba cen na yel ʋ: “Jãjaana, sɩ bↄ̃w ka yel-mɩ̃ɛ sʋbↄ fʋ ɩ. Faa Ꞌwuoro a nɩbɛ kpee kpee wa, a-na-ɩ fʋ maa Ꞌwuor a ala a nɩrɛ na ɩ wa, ɩ̃-cɛ fʋ ma jaana na a nɩbɛ a Naaŋmɩn sↄr a yel-mɩ̃ɛ pʋↄ. Sↄr be na be a sɩ na ya a lãpo kʋ a Orom jaman-kpɛ̃ɛ mɩɩ sↄr ma be be wa? Sɩ sɛw na sɩ ma ya, mɩɩ sɩ taa ma ya wa?”
41012015	Ɩ̃ a Jeeju bↄ̃w nɩ ba a poe ayi ba na tɛrɛ, ɩ̃ yel: “Bõ ɩnɛ nyɩ bɩɩrɛ ma a lɛ? Nyɩ́ wa nɩ libi-kur kʋ ma ɩ̃ je kãa.”
41012016	Ba wa nɩ na kʋ ʋ, ʋ lɩɛb soorʼɩ̃ ba: “Ala nii-sↄw nɩ ala yuor ɩ̃ be tↄ?” A ba yel ʋ: “A Orom jaman-kpɛ̃ɛ ʋ.”
41012017	A be jie, a Jeeju yel ba: “Nyɩ lɩɛb kʋ a Orom jaman-kpɛ̃ɛ a ala na ɩ a Orom jaman-kpɛ̃ɛ ben, ɩ̃ mɩ kʋ a Naaŋmɩn a ala na ɩ a Naaŋmɩn ben.” A nↄɛ ko ba a ʋ ɩnɛ.
41012018	A Saduse bala na yel áa kũu-pʋↄ-irfʋ ma be be wa, a ba ŋmɛɛ wa na a Jeeju sɛ̃, ɩ̃ soor ʋ:
41012019	“Jãjaana, a Mowisi sɛbʼã a ʋ sɛbɛ pʋↄ yel sɩ, a ala ɩ a nɩrɛ kãw yɛbɛ wa kpi na ɩ̃ cɛ a ʋ pↄw bar a Ꞌwaa tɛrɛ bibiir wa, áa ʋ yɛbɛ ú de a pↄw dↄw a bibiir a ʋ yɛbɛ ʋlↄ yuor ɩnɛ.
41012020	Yɛɛr anuu-nʼayi dãa na be be, a ba kpɛ̃ɛ kulʼã pↄw ma dↄw bie wa ɩ̃ kpi,
41012021	a ʋ tuuraa de a kpɩ̃ɩ-pↄw ma mɩ dↄw bie wa ɩ̃ kpi. A lɛ a mɩ wↄ̃ nɩ a ata sʋbↄ.
41012022	A yɛɛr anuu-nʼayi bala ba jaa ma tʋↄ dↄw bie a ba yɛbɛ yuor ɩnɛ wa. Ba kpi na ba jaa, ɩ̃ a pↄw wa pãa bɩɛr kpi.
41012023	A kũusɩ irfʋ daar, bala wa ir a kũu pʋↄ, buor sʋbↄ ɩ̃ na sↄ a pↄw? A-na-ɩ a ba jaa anuu-nʼayi dãa na kul ʋ.”
41012024	A Jeeju yel ba: “Nyɩ bↄrʼã. Bõ ɩnɛ? A-na-ɩ nyaa bↄ̃w a Naaŋmin Sɛbɛ ƴɛrɩ̃sɩ par nɩ a Naaŋmɩn tʋↄfʋ wa.
41012025	A lɛdaar ba na ire a kũu pʋↄ, a dabsɩ nɩ a pↄↄbↄ ma lɛ kule taa wa, ɩ̃-cɛ ba na wↄ̃ na a saa juu sɩ-tʋnɩsɩ kaarɩ̃.
41012026	A ala ɩ̃ ɩ a kũusɩ irfʋ ʋ, nyaa Ꞌwuor a Mowisi sɛbɛ pʋↄ a jie ʋlↄ na mana a Tɩ-bile a vũu na Ꞌlere ƴɛrɩ̃, a mɩnɛ a Naaŋmɩn na yel a Mowisi wa? ʻMaa ɩ̃ ɩ a Abʋraham nɩ a Ɩjakɩ nɩ a Jakↄb Naaŋmɩn.ʼ
41012027	ꞋWaa ɩ kũusɩ Naaŋmɩn wa, nɩ-mimie Naaŋmɩn ʋ ɩ. Nyɩ tɩɩ na nyɩrɩ̃ bↄr.”
41012028	A ƴɛr-kpɛn-bↄ̃wnↄ kãw dãa na wõ a mɩnɛ ba na cɩɩrɛ taa, ɩ̃ mɩ nyɛ a mɩnɛ a Jeeju na tɩɩr a sↄwfʋ nɩ yɛ̃, ɩ̃ na ʋ taw ta ʋ ɩ̃ soor: “A ƴɛr-kpɛn a jaa pʋↄ, buor ɩ̃ ɩ a bõ-kpɛ̃ɛ?”
41012029	A Jeeju yel: “A ʋlↄ na ɩ a kpɛ̃ɛ ɩ na: ʻlsɩrayɛl nɩbɛ, nyɩ́ cɛlɛ! A Nɩ-kpɛ̃ɛ na ɩ a sɩ Naaŋmɩn, ʋlↄ ʋ yẽ tɛw ɩ̃ ɩ a Nɩ-kpɛ̃ɛ.
41012030	Nʋnↄ a Nɩ-kpɛ̃ɛ na ɩ a fʋ Naaŋmɩn nɩ a fʋ suur ʋ jaa, nɩ a fʋ pʋↄ ʋ jaa, nɩ a fʋ tɩɛrʋ̃ ʋ jaa, nɩ a fʋ fãgã ʋ jaa.ʼ
41012031	Nyɛ a ʋlↄ na tuure: ʻNʋnↄ a fʋ tↄ sʋbↄ a fʋ mɩ̃ɛ kaarɩ̃.ʼ Yɛr-kpɛ̃w ma be be na lɛ gãw a ƴɛr-kpɛn asɩmɛ wa.”
41012032	A ƴɛr-kpɛn-bↄ̃wnↄ yel ʋ: “Jãjaana, a vɩɛlɛ na. Yel-mɩ̃ɛ fʋ yel áa Naaŋmɩn ɩ na bõ-ƴen tẽtẽ, á Naaŋmɩn kpee ma be ɩ̃ a ala ma ɩ a ʋlↄ tɛw ʋ wa.
41012033	A Naaŋmɩn fʋ na nʋnↄ nɩ a fʋ suur ʋ jaa, nɩ a fʋ tɩɛrʋ̃ ʋ jaa, nɩ a fʋ fãgã ʋ jaa, nɩ a fʋ tↄ sʋbↄ fʋ na nʋnↄ a fʋ mɩ̃ɛ kaarɩ̃, a ala gãw na a dʋn ba jaa fʋ na ma kú lo nɩ a baar, kʋ a Naaŋmɩn, ɩ̃ su a vũu a dɩ, nɩ a baar-lo-yele a jaa.”
41012034	A Jeeju nyɛ na a mɩnɛ ʋ na ƴɛrʼɩ̃ a kpaarfʋ ɩ̃ yel ʋ á Ꞌwaa jãa nɩ a Naaŋmɩn fãw wa. A ala na yi tↄ, nɩrɛ ma lɛ Ꞌla soor ʋ soorfʋ wa.
41012035	A Jeeju nyↄw na ɩ̃ jaana a nɩbɛ be a Naaŋmɩn puor-yir kpɛ̃ɛ pʋↄ yele: “Mɩnɛ ɩ̃ ɩ a ƴɛr-kpɛn-bↄↄnbↄ ma yel áa Davɩtɩ bie a Kirisi ɩ?
41012036	A Davɩtɩ mɩ̃ɛ a Naaŋmɩn Sɩɛ dãa tↄw ʋ yel: ʻA Nɩ-kpɛ̃ɛ Naaŋmɩn yelʼã a ɩ̃ Nɩ-kpɛ̃ɛ: Jɛ a ɩ̃ dʋrɩ̃ loor wa ta nɩ a daar ʋlↄ ɩ̃ nↄↄ ƴↄnↄ a fʋ sama-deme a fʋ pulẽe.ʼ
41012037	A Davɩtɩ mɩ̃ɛ bʋↄlↄ ʋ na a ʋ Nɩ-kpɛ̃ɛ. Mɩnɛ ʋ na lɛ tʋↄ ɩ a ʋ bie?” A nɩ-yaw cɛlɛ na a Jeeju ƴɛrɩ̃sɩ a nʋmↄ ba.
41012038	Ʋ mɩ dãa na jaana ba yele: “Nyɩ́ gu nyɩ mɩ̃ɛ a ƴɛr-kpɛn-bↄↄnbↄ ɩnɛ, na ma su a cẽcẽ-bɛrɛ yʋↄrↄ nɩ, bʋↄrↄ nɩ a nɩbɛ ba jaa ba puoro ba a dar pʋↄ.
41012039	Ba nʋ na a nii-sↄw jaajiir a ba puorfʋ yie pʋʋr, mɩ nʋ nɩ a nɩ-bɛrɛ dakↄↄr jur jɩnaafʋ a fɛtɩsɩ jie.
41012040	Bala ɩ̃ ma bɛlɛ a kpɩ̃ɩ-pↄↄbↄ yele fara dɩrɛ, ɩ̃ ma bↄ̃w nɩ sʋↄr a Naaŋmɩn kamʼɩ̃ bʋↄrↄ a nɩbɛ ba Ꞌwuoro ba. Yɛrɩ̃ na dↄↄlʼã a ba juumɩ, bɛrmɛ.”
41012041	A Jeeju jɩnaa na a libie ƴↄ̃wfʋ jie par, ɩ̃ Ꞌwuoro a mɩnɛ a nɩbɛ na waara nɩ a libie ƴↄnↄ. A tɛraa deme yaw jie ƴↄnↄ na libie yayaw.
41012042	Kpɩ̃ɩ-pↄw, na nyɛrɛ nãw, wɩ na ƴↄ̃w libi-kure ayi na wↄ̃ tama ayi kaarɩ̃, na ma tara warbir wa.
41012043	A Jeeju bʋↄl a ʋ par-tuurbe na ʋ yel ba: “Yel-mɩ̃ɛ ɩ̃ yele nyɩ, a kpɩ̃ɩ-pↄw na na nyɛrɛ a nãw, ƴↄ̃w na gãw a bala ba jaa na ƴↄnↄ a libie a libie ƴↄ̃wfʋ jie.
41012044	A-na-ɩ a bala ba jaa, a ala ba na dɩ ɩ̃ cɛ ba ƴↄ̃w, ɩ̃-cɛ a pↄw ʋlↄ nɩ a ʋ nãw jaa, ʋ ƴↄ̃w na a ala a jaa ʋ na dãa tɛrɛ bin, gu nɩ a ʋ mɩ̃ɛ.”
41013001	A mɩnɛ a Jeeju na yi a Naaŋmɩn puor-yir kpɛ̃ɛ pʋↄ cere, a ʋ par-tuure kãw yel ʋ na: “Jãjaana, Ꞌwuor nyɛ kʋsɩ-vɛlɛ ka tↄr! Fʋ nyɛ ma na yi-vɛlɛ ka tↄr!”
41013002	A Jeeju yel ʋ: “Má fʋ nyɛ na a yi-bɛrɛ asɩmɛ! Kʋsɩr kãw kↄ̃ lↄↄ tʋↄ dↄↄl ɩraa a ʋ tↄ sʋbↄ juu wa. A na wɛlʼã a jaa.”
41013003	A Jeeju do na jɛ a Olivi-tɩɩr tãw juu na tor a Naaŋmɩn puor-yir kpɛ̃ɛ, a Pɩɛr nɩ a Jakɩ, nɩ a Jã, nɩ a Ádire wɩ a bala ba tɛw na sooro ʋ:
41013004	“Yel sɩ a dabor a yele ala nↄↄ tara, nɩ a bom ʋlↄ na miile áa yele ala a jaa maala na baara.”
41013005	A Jeeju nyↄw na ɩ̃ yele ba: “Nyɩ́ gu nyɩ mɩ̃ɛ a nɩrɛ kↄ̃ wa bɛlɩ̃ nyɩ wa.
41013006	Nɩbɛ yaw jie na de na a ɩ̃ yuor wa nɩ na ba yele a bala ɩ̃ ɩ a Kirisi, ɩ̃ ba na bɛlɩ̃ na a nɩbɛ yaw pↄw.
41013007	A daar ʋlↄ nyɩ nↄↄ wono a jɛb ƴɛrɩ̃sɩ nɩ a tẽ-nɩdar damfʋ, nyɩ taa wa ɩrɛɛ a dãbɩ̃ɛ nyↄwrↄ nyɩ wa. A sɛw na a na be a lɛ, ɩ̃-cɛ a kↄ̃ ɩ a tẽw baarfʋ daar sɛr wa.
41013008	A-na-ɩ tẽw na nɩbɛ na irʼã jɛbɛ nɩ tẽ-kpee nɩbɛ, ɩ̃ a jamana kãw na irʼã jɛbɛ nɩ jaman-kpee. A tẽw nↄↄ ɓĩine na a ji-bʋrↄ bʋrↄ ɩ̃ a kↄ̃ kpɛ̃ɛ na lo na. Ɩ̃-cɛ a ana yele a jaa na wↄ̃ na taa nɩ a walfʋ na nyↄw a pↄw.
41013009	“Ɩ̃ a nyɩmɩ, nyɩ́ gu nyɩ mɩ̃ɛ. Ba na wa nyↄↄr nyɩ na ƴↄ̃w a ƴɛr-guorbo nuu pʋↄ; ba na fↄbʼɩ̃ nyɩ na nɩ kpaarsɩ a puorfʋ yie pʋↄ, ɩ̃ na ba bʋↄl nyɩ cenʼɩ̃ a fãgã deme nɩ a jamansɩ jie a maa ɩnɛ, a nyɩ na man ba a nyɩ yel-mɩ̃ɛ ƴɛrɩ̃.
41013010	Ɩ̃ a sɛw na a ƴɛr-son na de nĩe ta a bal bʋrↄ bʋrↄ ba jaa baar.
41013011	A daar ʋlↄ ba na wa nyↄwrↄ nyɩ cere nɩ a ƴɛr-guorbo jie, nyɩ́ taa gↄr waala a ala nyɩ na wa yele wa, ɩ̃-cɛ nyɩ yel a ala a Naaŋmɩn na kʋrↄ nyɩ a be naan, a-na-ɩ aa ɩ a nyɩmɩ mɩ̃ɛ na ƴɛrɛ wa, a Naaŋmɩn Sɩɛ ʋ.
41013012	A yɛbɛ na ma ƴↄ̃w na a ba kú a ʋ yɛbɛ, ɩ̃ a sãa ƴↄ̃w a ba kú a ʋ bie. A bibiir na irʼã Ꞌlaar a ba dↄↄrbↄ ɩ̃ ƴↄ̃w a ba kú ba.
41013013	A nɩbɛ ba jaa na Ꞌlaar nyɩ na a maa ɩnɛ, ɩ̃-cɛ a ʋlↄ na tɛrɛ a su-varkpara ɩraa nɩ wa ta nɩ a baarfʋ daar na pↄw na a faafʋ.
41013014	“A lɛdaar ʋlↄ nyɩ na nyɛrɛ a bõ-ciiraa ʋlↄ na sãwna a bom ʋ ɩraa be a jie ʋlↄ ʋ na ma sɛw ʋ be wa, (a ʋlↄ na Ꞌwuoro a sɛbɛ na ú bↄ̃w bↄ̃w a par), a bala na be a Jude, bá jↄrↄ duoro a tan jur,
41013015	a ʋlↄ na be a garɩ̃, ʋ taa suure die pʋↄ yele defʋ wa,
41013016	ɩ̃ a ʋlↄ na be a puo pʋↄ, ʋ taa lɩɛbɛ kule kparʋ defʋ wa.
41013017	Won na nyɩrɩ̃ na ta a pↄↄ-pʋʋr deme, nɩ a bala na tɛrɛ a bi-pɩɩlsɩ a lɛdaar.
41013018	Nyɩ́ sʋↄrↄ a Naaŋmɩn a yele ala naa kↄ̃ wa ta a sɩ̃ɛw wa.
41013019	A-na-ɩ a bibie ala na ɩ na a won kpɛ̃ɛ daar. A won bʋrↄ ʋlↄ ma dãa ta sɛr, wa nyↄw nɩ a mɩnɛ a Naaŋmɩn na maal a tẽw, wa ta nɩ a ƴɛ̃ƴɛrɩ̃ wa, ɩ̃ a kↄ̃ↄ lↄↄ ta a lɛ wa.
41013020	A ala ɩ a Nɩ-kpɛ̃ɛ ma dãa ŋmaa a bibie bar wa, nɩrɛ kↄ̃ↄ tʋↄ cɩ̃ɛ wa, ɩ̃-cɛ a bala ʋ na vɛl ir na ʋ sↄ ɩnɛ, ʋ ŋmaa na a bibie ala bar.
41013021	Ala-ɩ̃-sↄ, a ala ɩ̃ ɩ a nɩrɛ wa yel nyɩ na: ʻNyɩ́ nyɛ! Ka a Kirisi be!ʼ mɩɩ ʻBeka ʋ be!ʼ nyɩ taa wa sↄwrↄ wa.
41013022	A jir-ŋma-Kirisisɩ nɩ a jir-ŋma-ƴɛr-hierbe na irʼã tʋnↄ a nↄ-kofʋ tʋmↄ miile nɩ a ba kpɛ̃w, bʋↄrↄ a ala ɩ̃ ɩ ba tʋↄ na, ba bɛlɩ̃ nɩ a bala a Naaŋmɩn na vɛl ir.
41013023	A ala ɩ̃ ɩ a nyɩmɩ ʋ, nyɩ́ gu nyɩ mɩ̃ɛ; ɩ̃ gↄrʼã man nyɩ a yele ala a jaa nↄↄ tara.
41013024	“Ɩ̃-cɛ, a daar ʋlↄ pʋↄ, a lɛ a won kpɛ̃ɛ ʋlↄ na tↄl baar, a mↄtↄ̃w na liw na pↄw, a cuu kↄ̃ lɛ caara wa,
41013025	a ŋmarbie na yi na a saꞋlon ɩ̃ pↄrↄ loro a tene, ɩ̃ a fãw ala na be a saa juu na dama na.
41013026	A lɛdaar, ba na nyɛ na a Nɩbɛ Bie, ʋ be a dↄ̃dↄrɩ̃sɩ pʋↄ, nyɩnyɩlɛ waara nɩ fãgã kpɛ̃w.
41013027	Ɩ̃ ʋ na tʋ̃ na a ʋ sɩ-tʋnɩsɩ a ba kpaarɩ̃ a bala ʋ na vɛl ir a tẽw lõbobo pʋʋr a jaa, nyↄw nɩ a tẽw parɩ̃ wa cen na ta nɩ a tẽw iin.
41013028	“Nyɩ́ bↄ̃w a fɩgɩ tɩɛ jaanfʋ par. A lɛ nyɩ na nyɛ ʋ ʋ tↄbↄ a vaꞋwↄlↄ nyɩ ma bↄ̃w ka a susuur daar tara na.
41013029	A lɛ ʋ mɩ, a nyɩmɩ wa nyɛ a yele ala á maala, nyɩ́ bↄ̃w ka a Nɩbɛ Bie waa daar tara na.
41013030	Yel-mɩ̃ɛ ɩ̃ yele nyɩ, a ƴɛ̃ƴɛrɩ̃ nɩbɛ pʋↄ, ŋmɛɛ kↄ̃ wa kpi wa, wa ta nɩ a ana yele a jaa nↄↄ maala.
41013031	A saꞋlon nɩ a tene na tↄlʼã, ɩ̃-cɛ a ɩ̃ ƴɛrɩ̃ ma be tↄlfʋ jie fɩ̃ɩ wa.
41013032	“Nɩrɛ ma bↄ̃w a ʋna bibir nɩ a daar ʋlↄ wa. A saa juu sɩ-tʋnɩsɩ nɩ a Nɩbɛ Bie ma mɩ bↄ̃w wa, a Sãa tɛw ɩ̃ bↄ̃w.
41013033	Nyɩ́ gu nyɩ mɩ̃ɛ, nyɩ taa wa gure wa! A-na-ɩ nyaa bↄ̃w a dabor a daar ʋlↄ nↄↄ tara wa.
41013034	A na wↄ̃ na taa nɩ daba kãw na bʋↄrↄ ʋ yↄ cen tẽw kãw. Ʋ barʼã a ʋ yele a jaa ƴↄ̃w a ʋ tʋ̃tʋnbↄ nuu pʋↄ, miilʼɩ̃ ba bõ-ƴene-ƴene a ba tʋmↄ, ɩ̃ ƴↄ̃w a dↄ̃dↄr-gure ʋ bↄ̃w jʋʋrↄ, ɩ̃ pãa yi cen.
41013035	Ala-ɩ̃-sↄ nyɩ́ jʋʋrↄ, a-na-ɩ nyaa bↄ̃w a daar ʋlↄ a yir sʋbↄ na waara wa. A ala saarɩ̃ ɩ a jaanʋↄr ʋ, mɩɩ a tẽ-porɩ̃ ʋ, mɩɩ a nↄdɛɛ kuon daar ʋ, mɩɩ a dʋ̃Ꞌwʋlɩ̃ ɓaaraa ʋ,
41013036	ʋ taa wa puurĩ nyɩ a gʋ̃ↄ pʋↄ wa.
41013037	A ala ɩ̃ na yele nyɩ, a nɩbɛ ba jaa ɩ̃ yele kʋrↄ, nyɩ́ jʋʋrↄ!”
41014001	A Pakɩ nɩ a Bur-Pʋↄr Fɛtɩ dãa na cɛ bibie ayi. A baar-lo-nɩ-bɛrɛ nɩ a ƴɛr-kpɛn-bↄↄnbↄ bʋↄrↄ na a mɩnɛ ba na ɩrɛ ɩ̃ sↄↄlↄ nyↄwrↄ a Jeeju kúrↄ.
41014002	A-na-ɩ ba dãa na yele taa: “A taa ɩ a fɛtɩ daar wa. A ala ma ɩ lɛ ʋ wa, a nɩbɛ na irʼã dama a tẽw.”
41014003	A mɩnɛ a Jeeju na be a Betani, a Sɩmↄ̃ ʋlↄ na ɩ a kↄ̃w yir, na ʋ jɛ a dɩb par, pↄw kãw wɩ nɩ na a kã-nyu-vɩlaa na ma kpɛmɛ a dafʋ ɩɛ wa, ba na bʋↄlↄ a naar na sɛw a kubir yole, na ʋ ŋme a yole puo ɩ̃ kpaar a kãa ƴↄnↄ a Jeeju juumɩ.
41014004	Á nɩbɛ bala na be a be, a ŋmɛɛ nyɛ na suur ɩ̃ yele taa: “Bõ ɩ a ba de a kãa sãw bar a lɛ?
41014005	A-na-ɩ ʋ naa tʋↄ na de a ʋna kã-nyu-vɩlaa da war ture lɩjaata nɩ dↄↄlaa, ɩ̃ de a libie kʋ a nãw deme,” ɩ̃ na ba vavire a jur ƴↄnↄ a pↄw.
41014006	Ɩ̃-cɛ a Jeeju yel: “Nyɩ́ bar ʋ. Bõ ɩnɛ nyɩ dama ʋ a lɛ? Ʋ maalʼã vɩlaa a ɩ̃ jie.
41014007	A-na-ɩ nyɩ lãa na be taa nɩ a nãw deme a daar a jaa, ɩ̃ nyɩ na tʋↄ na maal ba a vɩlaa a daar lɛ nyɩ na bʋↄrↄ, ɩ̃-cɛ a maa, maa beree a nyɩ sↄ̃w a daar a jaa wa.
41014008	A pↄw naa maalʼã a ala ʋ na dãa tʋↄrↄ maala. Ʋ gↄrʼã jɛ ma a kãa gbɛɛrɩ̃ a ɩ̃ ɩ̃gan a ũufʋ ɩnɛ.
41014009	Yel-mɩ̃ɛ ɩ̃ yele nyɩ, a lɛ ba nↄↄ mana a ƴɛr-son naa a jiir a jaa, ba nↄↄ mɩ manʼã a ala a pↄw na na maal, a ba kↄ̃ wa hiin ʋ wa.”
41014010	A Judasɩ Isikaryↄtɩ na ɩ a Jeeju par-tuurbe pie-nʼayi ƴen sʋbↄ cenʼã a baar-lo-nɩ-bɛrɛ sɛ̃ a Jeeju juu defʋ.
41014011	A mɩnɛ ba na wõ a lɛ, a nʋmↄ ba na a ba pʋlɩ̃ yel a ba na kʋ ʋ na libie, ʋ nyↄw ɩ̃ bʋↄrↄ a mɩnɛ ʋ na ɩrɛ ɩ̃ ƴↄnↄ ʋ a ba nuumɩ.
41014012	A Bur-Pʋↄr fɛtɩ bibir dãdãw, a mɩnɛ ba na kúrↄ a Pakɩ peli, a Jeeju par-tuurbe soor ʋ na: “Nyɩnɛ jie fʋ bʋↄrↄ sɩ cen na gbɛɛrɩ̃ fʋ a Pakɩ fɛtɩ dɩb?”
41014013	Ʋ tʋ̃ na a ʋ par-tuurbe ayi ɩ̃ yel ba: “Nyɩ́ cen a tẽw pʋↄ; nyɩ na tuorʼɩ̃ na daba kãw na tuo kʋ̃ↄ nɩ yuor. Nyɩ́ tuure ʋ,
41014014	ɩ̃ a jie ʋlↄ ʋ na wa kpɛɛrɛ, nyɩ́ yel a yir sʋbↄ: A jãjaana yelʼã a sɩ soor fʋ á nyɩnɛ a die be, áa jie ʋlↄ ʋ na dɩrɛ a Pakɩ Fɛtɩ dɩb nɩ a ʋ par-tuurbe.
41014015	Ʋ na miil nyɩ na bↄↄpɩɛn die ba na bↄ̃w gbɛɛrɩ̃ vɩlaa. A be nyɩ na maal a dɩb a sɩ ɩnɛ.”
41014016	A ʋ par-tuurbe bala cenʼã a tẽw pʋↄ na ba nyɛ a yele a be a mɩnɛ ʋ na dãa yel ba, ɩ̃ na ba maal a Pakɩ fɛtɩ dɩb.
41014017	A jaanʋↄr, a Jeeju nɩ a ʋ par-tuurbe pie-nʼayi ta na a be.
41014018	Ɩ̃ a mɩnɛ ba na jɛ dɩrɛ a dɩb, a Jeeju yel ba na: “Yel-mɩ̃ɛ ɩ̃ yele nyɩ, a nyɩmɩ na dɩrɛ nɩ ma a dɩb, bõ-ƴen be na a nyɩ sↄ̃w nↄↄ diere ma a juu.”
41014019	A sube sãw na a ʋ par-tuurbe a ba nyↄw ɩ̃ sooro ʋ bõ-ƴene-ƴene: “Maa ʋ mɩɩ?”
41014020	Ʋ yel ba: “A nɩrɛ ʋlↄ be na a nyɩmɩ pie-nʼayi sↄ̃w, a ʋlↄ na tune ɓara nɩ ma a laa pʋↄ.
41014021	A Nɩbɛ Bie na kpi na tu nɩ a mɩnɛ a na dãa sɛb a Naaŋmin Sɛbɛ pʋↄ a ʋ ɩnɛ. Ɩ̃-cɛ nabier na pↄw na a ʋna nɩrɛ na diere a Nɩbɛ Bie juu. A nɩrɛ ʋlↄ, a bala ma dãa dↄw ʋ wa, a naa sa ʋ na.”
41014022	A lɛ ba na cãa be a dɩb juu, a Jeeju de na a buru puor a Naaŋmɩn ƴↄ̃w, ɩ̃ kʋ a ʋ par-tuurbe ɩ̃ yel ba: “Nyɩ́ de Ꞌwↄb. A naa ɩ̃ ɩ a ɩ̃ ɩ̃gan.”
41014023	A lɛ ʋ mɩ de a dɩvɛ̃ nɩ a ŋman puor a Naaŋmɩn ƴↄ̃w, ɩ̃ de kʋ ba a ba nyu ba jaa.
41014024	A Jeeju yel ba: “A naa ɩ̃ ɩ a ɩ̃ jɩ̃ɩ, a jɩ̃ɩ ala nↄↄ cire cↄↄrↄ a pʋlɩ̃-taa a Naaŋmɩn na pʋlɩ̃ nɩ a nɩ-yaw.
41014025	Yel-mɩ̃ɛ ɩ̃ yele nyɩ, maa be na lɛ nyu a dɩvɛ̃ wa tara nɩ a bibir ʋlↄ ɩ̃ nↄↄ nyuure a dɩvɛ̃ paalaa a Naaŋmɩn fãw pʋↄ wa.”
41014026	Ɩ̃ a lɛ ba na cɛ a puorfʋ fɛtɩ yele baar, ba yi na cen a Olivi-tɩɩr tãw juu.
41014027	A Jeeju yelʼã a ʋ par-tuurbe: “Nyɩ na bɩlʼã faa nyɩ jaa ɩ̃ jↄ ɩ̃ cɛ ma, a-na-ɩ a sɛbʼã a Naaŋmɩn Sɛbɛ pʋↄ: ʻƖ̃ na ŋme na a dↄ-cɩɩnaa kú, ɩ̃ a piir jↄ yaarɩ̃.ʼ
41014028	Ɩ̃-cɛ a maa wa ir a kũu pʋↄ, ɩ̃ na de nyɩ na nĩe cen na gu nyɩ a Galile.”
41014029	A Pɩɛr yel ʋ: “A ala saarɩ̃ ɩ a ba jaa na bɩlʼã faa ɩ̃ jↄ, a maa, maa be na jↄ wa!”
41014030	A Jeeju yel ʋ: “Yel-mɩ̃ɛ ɩ̃ yele fʋ, a dɩnaa tɩsↄw naa, a nↄraa kↄ̃ kõ gbɛɛ ayi sɛr wa, ɩ̃ fʋ na gↄrʼã cɩɩrɩ̃ gbɛɛ ata á faa bↄ̃w ma wa.”
41014031	A Pɩɛr lɛ bↄ̃w yelʼɩ̃ kpɛ̃w: “A ala saarɩ̃ ɩ a sɛw na ɩ̃ na lãa kpi nɩ fʋ, aa be ɩ̃ na cɩɩrɩ̃ fʋ wa.” Ɩ̃ a par-tuurbe ba jaa mɩ yel a lɛ.
41014032	Ba cenʼã na ta a jie ʋlↄ ba na bʋↄlↄ a Jesemane, ʋ yel a ʋ par-tuurbe: “Nyɩ́ jɛ a ka, ɩ̃ ɩ̃ cen na sʋↄr a Naaŋmɩn.”
41014033	Ɩ̃ na ʋ tɛrɛ a Pɩɛr nɩ a Jakɩ nɩ a Jã cenʼɩ̃ a nii-sↄw, a pʋlɩ̃nyɛ nyↄw ɩ̃ vʋ̃ↄnↄ ʋ, lãa nyɩrɩ̃ dama nɩ ʋ a tɩɛrɩ̃sɩ,
41014034	ʋ yel ba: “Ni-sↄbaa nyɩrɩ̃ na kpɛ ma wↄ̃ taa nɩ ɩ̃ na kpi na. Nyɩ́ ɩraa a ka; nyɩ taa wa gure wa.”
41014035	Ɩ̃ na ʋ taw jãa fɩ̃ɩ, ɩ̃ kpa pↄw a nii-sↄw a tene, ɩ̃ sʋↄr a Naaŋmɩn, a ala ɩ a na tʋↄ na, ú ɩ a won ʋlↄ ʋ tↄl, ɩ̃ cɛ ʋ bar.
41014036	Ʋ yelʼã: “Ɩ̃ Sãa, fʋ tʋↄ na a yele a jaa. Ɩ a tuo ŋman na ʋ na jãa nɩ ma, ɩ̃ a taa ɩ a mɩnɛ ɩ̃ na bʋↄrↄ wa, ɩ̃-cɛ a ɩ a mɩnɛ fʋ na bʋↄrↄ.”
41014037	Ʋ lɩɛbʼã wa a ʋ par-tuurbe ata jie, na ʋ nyɛ ba a ba gure, ʋ yel a Pɩɛr: “Sɩmↄ̃, fʋ gure na? Faa tʋↄ jɛ nɩ mimir lɛɛr-bõ-ƴen wa?
41014038	Nyɩ taa gure wa. Nyɩ́ sʋↄrↄ a Naaŋmɩn, kↄ̃ wa kpɛ a bɩɩrfʋ pʋↄ wa. A nɩrɛ sɩɛ bʋↄrↄ na a son maalfʋ, ɩ̃-cɛ a ɩ̃gan balʼã.”
41014039	Ɩ̃ na ʋ lɛ cen ɩ̃ sʋↄr a Naaŋmɩn, na ʋ lɛ bↄ̃w ƴɛr a ƴɛrɩ̃ ʋlↄ naa.
41014040	Ʋ lɛ lɩɛbʼã wa a ba jie, na ʋ nyɛ ba a ba gur, a-na-ɩ a gʋ̃ↄ dãa na nyɩrɩ̃ tɛrɛ ba; a baa dãa bↄ̃w a ala ba na yele ʋ wa.
41014041	Ʋ lɛ lɩɛbʼã wa a gbɛɛ ata ɩnɛ na ʋ yel ba: “Nyɩ cãa na be tↄ a gʋ̃ↄ pʋↄ? A baarʼã! A daar ta na. Nyɩ́ nyɛ! Ba na nyↄw na a Nɩbɛ Bie ƴↄ̃w a maal-faar deme nuumɩ.
41014042	Nyɩ́ ir a sɩ cen! A ʋlↄ na diere ma a juu tara na ka.”
41014043	A lɛ a Jeeju na cãa ƴɛrɛ, a Judasɩ na ɩ a ʋ par-tuurbe pie-nʼayi ƴen sʋbↄ ta na a be, ɩ̃ lãa be nɩ nɩbɛ na tɛrɛ bãjɩnsɩ nɩ gʋdɛɛ, a baar-lo-nɩ-bɛrɛ nɩ a ƴɛr-kpɛn-bↄↄnbↄ nɩ a ni-dierbe na tʋ̃.
41014044	A ʋlↄ na diere a Jeeju a juu dãa na miil a nɩbɛ bala a jɩmɛ ʋlↄ ba na bↄ̃wnↄ nɩ a Jeeju. Ʋ yelʼã: “A ʋlↄ ɩ̃ nↄↄ worĩ, ʋlↄ ʋ. Nyɩ́ nyↄw ʋ na nyɩ bↄ̃w tɛrɛ ʋ cenʼɩ̃.”
41014045	A lɛ a Judasɩ na tↄ̃ↄ cãa ta, ʋ taw na gbʋr a Jeeju, ɩ̃ yel ʋ: “Jãjaana!” ɩ̃ na ʋ worĩ ʋ,
41014046	a nɩbɛ bala ta nyↄw ʋ.
41014047	Ɩ̃-cɛ a nɩrɛ kãw na be a be vʋ̃ↄ na a ʋ bãjɩnɛ cɛ nɩ a baar-lo-nɩ-kpɛ̃ɛ tʋ̃tʋnↄ toor ŋmaa bar.
41014048	A Jeeju lɩɛb yel a nɩbɛ: “Nyanyuur ɩ̃ ɩ a nyɩ wa nɩ a bãjɩnsɩ nɩ a gʋdɛɛ na nyↄwrↄ nɩ ma mɩɩ?
41014049	A bibie a jaa ɩ̃ ma dãa na be be a Naaŋmɩn puor-yir kpɛ̃ɛ pʋↄ mana nyɩ a Naaŋmɩn ƴɛrɩ̃, ɩ̃ nyaa dãa nyↄw ma wa. Ɩ̃-cɛ a ala ta na a na ɩ a mɩnɛ a Naaŋmɩn ƴɛrɩ̃ na dãa yel.”
41014050	A ʋ par-tuurbe ba jaa bar ʋ a be ɩ̃ jↄ.
41014051	Polbile kãw dãa na tuure ʋ ɩ̃ vaar gãw tɛw, a ba nyↄw ʋ,
41014052	ʋ mɩr a gãw bar ɩ̃ jↄ nɩ ɩ̃gan ɓãɓuol.
41014053	Ba taw na a Jeeju cenʼɩ̃ a baar-lo-nɩ-kpɛ̃ɛ jie. A be a baar-lo-nɩ-bɛrɛ nɩ a Jufisɩ ni-dierbe nɩ a ƴɛr-kpɛn-bↄↄnbↄ ba jaa na kpaarɩ̃ taa.
41014054	A Pɩɛr bɩɛrʼã tu a Jeeju na ʋ cen na ta kpɛ a baar-lo-nɩ-kpɛ̃ɛ yir gbalɩ̃ pʋↄ, na ʋ lãa jɛ nɩ a tʋ̃tʋnbↄ Ꞌwuoro a vũu.
41014055	A baar-lo-nɩ-bɛrɛ nɩ a ƴɛr-guor-nɩ-bɛrɛ ba jaa bʋↄrↄ na ƴɛrɩ̃ ba na dↄↄlↄ a Jeeju juu, ɩ̃ tʋↄrↄ nyɛrɛ a sↄr kúrↄ ʋ, ɩ̃ ba bↄ na faa.
41014056	A-na-ɩ a nɩ-yaw dãa na ŋmara a jir-kara ƴↄnↄ ʋ, ɩ̃ a ba ƴɛrɩ̃sɩ ma dãa tuure taa wa.
41014057	A nɩbɛ ŋmɛɛ pãa ir ŋma jir-kara ƴↄ̃w a Jeeju, na ba yel:
41014058	“Sɩ wõ na ʋ yel á ʋ na wɛlʼã a Naaŋmɩn puor-yir kpɛ̃ɛ na bar a nɩbɛ na mɛ, ɩ̃ a bibie ata sↄ̃w, ʋ na lɛ mɛ na bõ-kpee a nɩrɛ na ma maal wa.”
41014059	Ba saarɩ̃ na yele a lɛ, ɩ̃ a ba ƴɛrɩ̃sɩ ma dãa tuure taa wa.
41014060	A baar-lo-nɩ-kpɛ̃ɛ pãa ir ɩraa a nɩbɛ ba jaa nii-sↄw ɩ̃ soor a Jeeju: “Faa yele bom wa? Bõ ƴɛrɩ̃ a nɩbɛ basɩmɛ dↄↄlↄ fʋ a lɛ?”
41014061	Ɩ̃ a Jeeju sine. ꞋWaa haa nʋↄr ƴɛr ƴɛrɩ̃ fɩ̃ɩ wa. A baar-lo-nɩ-kpɛ̃ɛ lɛ bↄ̃w soor ʋ: “Fʋ̃ʋ ɩ a Kirisi na ɩ a Naaŋmɩn ʋlↄ sɩ na puoro Bi-daba?”
41014062	A Jeeju yel: “Ↄↄ, maa ʋ. Nyɩ nↄↄ nyɛ na a Nɩbɛ Bie ʋ jɛ a Fãw Sʋbↄ dʋrɩ̃ loor, ɩ̃ nyɩ nↄↄ mɩ nyɛ ʋ na ʋ be a dↄ̃dↄrɩ̃sɩ pʋↄ waara.”
41014063	A ala ɩnɛ, a baar-lo-nɩ-kpɛ̃ɛ ɓer a ʋ cẽcene bar ɩ̃ yel: “Bõ ɩnɛ sɩ lɛ cãa bʋↄrↄ ƴɛr-manba go?
41014064	Nyɩ wõ na a mɩnɛ ʋ na sãw a Naaŋmɩn yuor. Mɩnɛ nyɩ tɩɛrɛ?” Á ba jaa yel á ʋ sɛw na na kpi.
41014065	A bana nɩbɛ ŋmɛɛ nyↄw ɩ̃ pʋʋrↄ a natɛɛr ƴↄnↄ ʋ, ɩ̃ pↄw ʋ a nii-sↄw, tʋↄrↄ tʋↄrↄ nɩ ʋ a nu-gbule yele nɩ ʋ: “Bↄ̃w a bala na ŋme fʋ,” ɩ̃ cɛ ʋ kʋ a parsãdiele a ba ɓa ɓa ʋ.
41014066	A lɛ a Pɩɛr na dãa cãa be a pulẽe a gbalɩ̃ pʋↄ, a baar-lo-nɩ-kpɛ̃ɛ tʋ̃tʋ̃-poole kãw ta na nyɛ ʋ na Ꞌwuoro a vũu,
41014067	ɩ̃ Ꞌwuor ʋ bↄ̃w ɩ̃ yel ʋ: “A fʋ̃ʋ, fʋ mɩ dãa na lãa be nɩ a ʋna Najarɛtɩ Jeeju.”
41014068	A Pɩɛr cɩɩrɩ̃ ɩ̃ yel: “Maa bↄ̃w a tɛw wa. Maa bↄ̃w a ala fʋ na bʋↄrↄ fʋ yel wa,” ɩ̃ na ʋ cen yi a yẽw a dↄ̃dↄr nʋↄr par, a nↄraa kokolĩ.
41014069	A tʋ̃tʋ̃-poole nyɛ ʋ, ɩ̃ lɛ bↄ̃w mana kʋrↄ a nɩbɛ bala na ɩraa a be yele nɩ: “A daba na ɩ na a ba tↄ sʋbↄ,”
41014070	a Pɩɛr lɛ bↄ̃w cɩɩrɩ̃. A ɩ na fɩ̃ɩ, a nɩbɛ bala na be a be yel ʋ: “Yel-mɩ̃ɛ ʋ, fʋ sɩrɩ̃ na ɩ a ba tↄ sʋbↄ, a-na-ɩ fʋ ɩ na a Galile nɩrɛ.”
41014071	A Pɩɛr nyↄw ɩ̃ pↄrↄ ƴↄnↄ a ʋ mɩ̃ɛ bʋↄlↄ nɩ a Naaŋmɩn yuor yele nɩ: “Maa bↄ̃w a daba ʋlↄ nyɩ na yele wa.”
41014072	A jie naan, a nↄraa lɛ tu na kõ a ɩ gbɛɛ ayi, a Pɩɛr tɩɛr bↄ̃w nɩ a ala a Jeeju na dãa yel ʋ: “A nↄraa kↄ̃ kõ gbɛɛ ayi sɛr wa, ɩ̃ fʋ na gↄrʼã cɩɩrɩ̃ gbɛɛ ata a faa bↄ̃w ma wa.” A Pɩɛr tↄ̃ↄ cɛ a kuon.
41015001	A dʋ̃Ꞌwʋlɩ̃ ɓaaraa pipi, a baar-lo-nɩ-bɛrɛ nɩ a ni-dierbe nɩ a ƴɛr-kpɛn-bↄↄnbↄ, nɩ a ƴɛr-guor-nɩ-bɛrɛ ba jaa duo na ɩ̃ mana taa. A ala ɩ̃ baar, ba ƴↄ̃w na a ba lũ a Jeeju cenʼɩ̃ na kʋ a Pɩlatɩ.
41015002	A Pɩlatɩ soor ʋ: “Fʋ̃ʋ ɩ̃ ɩ a Jufisɩ jamana?” A Jeeju yel ʋ: “A lɛ fʋ yel.”
41015003	A baar-lo-nɩ-bɛrɛ ƴɛrɛ na ƴɛr-faar yaw dↄↄlↄ a ʋ juu,
41015004	ala-ɩ̃-sↄ a Pɩlatɩ lɛ bↄ̃w soor ʋ: “Faa ƴɛrɛ ƴɛrɩ̃ wa? Fʋ wõ na a ƴɛr-faar ala ba na dↄↄlↄ a fʋ juu!”
41015005	Ɩ̃ a Jeeju ma lɛ ƴɛr ƴɛrɩ̃ fɩ̃ɩ wa, a ko a Pɩlatɩ nʋↄr.
41015006	A Pakɩ fɛtɩ daar, a Pɩlatɩ ma barʼã a kasu nɩrɛ ʋlↄ a nɩbɛ na ma sʋↄr ʋ.
41015007	Daba dãa na be be a kasu pʋↄ ɩ̃ dɩ Barabasɩ. Ba lũ na a ʋlↄ nɩ a ʋ tↄ deme ƴↄ̃w a kasu pʋↄ a-na-ɩ ba kú na nɩrɛ a lɛdaar ba na ir jɛbɛ nɩ a fãgã deme.
41015008	A nɩbɛ cenʼã a Pɩlatɩ sɛ̃ na ba nyↄw ɩ̃ sʋↄrↄ ʋ a ʋ maal ba a ala ʋ na ma dãa maala ba.
41015009	A Pɩlatɩ soor ba: “Nyɩ bʋↄrↄ na ɩ̃ bar a Jufisɩ jamana kʋ nyɩ mɩɩ?”
41015010	A-na-ɩ ʋ bↄ̃w ka nyube be na a baar-lo-nɩ-bɛrɛ jie, ala-ɩ̃-sↄ a ba nyↄw a Jeeju wɩ nɩ a ʋ sɛ̃.
41015011	Ɩ̃-cɛ a baar-lo-nɩ-bɛrɛ tↄ na a nɩbɛ ƴↄ̃w a ba sʋↄr a Pɩlatɩ a ʋ ɛ̃ɛ bar a Barabasɩ kʋ ba,
41015012	a Pɩlatɩ lɛ soor ba: “A ala ɩ̃ ɩ a lɛ ʋ, bõ nyɩ bʋↄrↄ ɩ̃ ɩ nɩ a ʋlↄ nyɩ na bʋↄlↄ a Jufisɩ jamana?”
41015013	A ba wuur ɩ̃ yel ʋ: “Kpa ʋ yaal a nɩ-kʋ-daa juu!”
41015014	A Pɩlatɩ soor ba: “Mɩnɛ? Fãa buor ʋ maal?” A ba lɛ bↄ̃w wuurʼɩ̃ kpɛ̃w: “Kpa ʋ yaal a nɩ-kʋ-daa juu!”
41015015	A Pɩlatɩ bʋↄrↄ na ʋ maal a nʋmↄ a nɩbɛ bala, ala-ɩ̃-sↄ ʋ bar a Barabasɩ kʋ ba, ɩ̃ ɩ a sↄdaalsɩ a ba fↄb a Jeeju, ɩ̃ cɛ cenʼɩ̃ a nɩ-kʋ-daa juu a kpafʋ jie.
41015016	A sↄdaalsɩ taw na a Jeeju cen na kpɛ nɩ a gbalɩ̃ pʋↄ, a lɛ yelʼã áa jamana yir ba cenʼɩ̃ ʋ, ɩ̃ na ba bʋↄl a ba sↄdaal-taar ba jaa.
41015017	Ba su na a Jeeju a kpar-jɩ̃ɛw, ɩ̃ vilĩ gʋʋr sapi kpa ʋ a juumɩ,
41015018	ɩ̃ nyↄw ɩ̃ puoro ʋ yele nɩ: “Jufisɩ jamana yaa! Sɩ puor fʋ na.”
41015019	Ɩ̃ na ba ŋmeere ʋ a juu nɩ a pã-bir ɩ̃ pʋʋrↄ a natɛɛr ƴↄnↄ ʋ, ɩ̃ loro gbure a dume a ʋ nii-sↄw.
41015020	A lɛ ba na la la ʋ baar, ba yaa na a kpar-jɩ̃ɛw, ɩ̃ lɛ su ʋ a ʋ mɩ̃ɛ cẽcene. A ala ɩ̃ baar ba pãa na taw ʋ yi cenʼɩ̃ a nɩ-kʋ-daa juu a kpafʋ jie.
41015021	A Sɩɩrɛn-tẽw nɩrɛ kãw na dɩ Sɩmↄ̃, na ɩ a Alɛsãdɩrɛ nɩ a Urufusi sãa, tↄlʼã cen a puo pʋↄ, ɩ̃ waara, a sↄdaalsɩ fɛr ʋ ƴↄ̃wʋ de a Jeeju nɩ-kʋ-daa tuo.
41015022	Ba taw na a Jeeju cenʼɩ̃ a jie ʋlↄ ba na bʋↄlↄ a Gↄlgↄta, a lɛ yelʼã a “Ju-ŋman jie”.
41015023	A be, ba dãa na bʋↄrↄ ba kʋ ʋ a dɩvɛ̃ ba na nyakarɩ̃ nɩ a tɩ̃ɩ ba na bʋↄlↄ mɩɩr, ɩ̃ a Jeeju ma sↄw nyu wa.
41015024	Ba kpa ʋ na yaal a nɩ-kʋ-daa juu, ɩ̃ de a ʋ cẽcene po. Gbãbie ba dãa lↄbↄ bↄ̃wnↄ nɩ a bala na diere a cẽcene.
41015025	A dʋ̃Ꞌwʋlɩ̃ ɓaaraa, a lɛ a mↄtↄ̃w na cãa pur duoro, lɛdaar ba kpa ʋ yaal a nɩ-kʋ-daa juu.
41015026	Ba sɛbʼã sɛbɛ yaal a ʋ ju-sↄ̃w, na miile a ʋ Ꞌlaarfʋ par. Nyɛ a mɩnɛ ba na sɛb: Á Jufisɩ jamana ʋ.
41015027	Ba mɩ kpa na nyanyube ayi a nɩ-kʋ-dar jur a Jeeju lõbobo pʋↄ, bõ-ƴen a ʋ dʋrɩ̃ loor, a kãw a ʋ gʋbaa loor. [
41015028	A maalʼã a lɛ tuure nɩ a mɩnɛ a na sɛb a Naaŋmɩn Sɛbɛ pʋↄ: “Ba sↄr ʋ na ƴↄ̃w a nɩ-faar pʋↄ.”]
41015029	A sↄ-tↄlbↄ gↄↄrↄ na a jur, tʋrↄ nɩ ʋ yele: “A fʋ̃ʋ na bʋↄrↄ fʋ wɛl a Naaŋmɩn puor-yir kpɛ̃ɛ, ɩ̃ lɛ mɛ a bõ-kpee a bibie ata pʋↄ!
41015030	Fáa a fʋ mɩ̃ɛ, suu a nɩ-kʋ-daa juu.”
41015031	A lɛ naan, a baar-lo-nɩ-bɛrɛ nɩ a ƴɛr-kpɛn-bↄↄnbↄ mɩ kpɛrɛ ʋ, na ba yele nɩ taa: “Ʋ fáa na a nɩŋmɛɛ, ɩ̃ ma lɛ tʋↄrↄ faara a ʋ mɩ̃ɛ wa.
41015032	A fʋ̃ʋ Kirisi, na ɩ a Ɩsɩrayɛl jamana! Suu a nɩ-kʋ-daa juu a ƴɛ̃ƴɛrɩ̃, a sɩ na nyɛ ɩ̃ sↄw de fʋ.” A bala ba na lãa kpa yaalʼɩ̃ a Jeeju mɩ tʋrↄ ʋ na.
41015033	A mↄtↄ̃-tuo daar, a wɩɛr liw na pↄw a jiir a jaa, lɛɛ wa ta nɩ a mↄtↄ̃w gↄrfʋ daar.
41015034	Ɩ̃ a mↄtↄ̃w gↄrfʋ daar, a Jeeju wuurʼã nɩ kpɛ̃w: “Elo! Elo! Lama sabatanɩ?” A lɛ yelʼã: “Ɩ̃ Naaŋmɩn! Ɩ̃ Naaŋmɩn! Bõ ɩ a fʋ jaar ma bar?”
41015035	A nɩbɛ nɩŋmɛɛ na ɩraa a be wonaa na, ɩ̃ na ba yel: “Nyɩ́ cɛlɛ! A ƴɛr-hiere Eli ʋ bʋↄlↄ.”
41015036	A ƴen sʋbↄ a ba pʋↄ jↄ na cen na ɓĩ a tabi-Ꞌlʋↄrↄ nɩ a bom mɩɩrʋ̃, kurʼɩ̃ a ɓɛ̃ɓɛmɛ tur a Jeeju a ʋ nyu, ɩ̃ yel: “Nyɩ́ ɩraa lɛ, a sɩ je kãa ala ɩ a Eli na wa na yaw ʋ a nɩ-kʋ-daa juu suu nɩ.”
41015037	Ɩ̃ a Jeeju wuurʼã nɩ kpɛ̃w, ɩ̃ ŋmaa a vʋʋrʋ̃.
41015038	A Naaŋmɩn puor-yir kpɛ̃ɛ cẽcen ɓerʼã ayi, a saꞋlon wa ta nɩ a tene.
41015039	A Orom sↄdaal-nɩ-kpɛ̃ɛ na dãa ɩraa a Jeeju nii-sↄw, nyɛ na a mɩnɛ ʋ na kpi, ɩ̃ yel: “Sɩrɛ jaa! A daba na dãa na sɩrɩ̃ ɩ a Naaŋmɩn Bie.”
41015040	A pↄↄbↄ ŋmɛɛ mɩ dãa na be be ɩraa a nɩdaa ɩ̃ Ꞌwuoro. A bana pↄↄbↄ sↄ̃w, a Madala Maarɩɩ be na be, nɩ a Maarɩɩ ʋlↄ na ɩ a Jakɩ bile nɩ a Jojɛsɩ mã, nɩ a Salome.
41015041	Ba dãa na tuure a Jeeju a lɛdaar ʋ na be a Galile, na ba sũono ʋ. A pↄↄ-yaw ŋmɛɛ mɩ be na be na dãa pↄw ʋ do nɩ a Jerujalɛm.
41015042	A jaanʋↄr ta na na ɩ a gbɛɛrɩ̃fʋ bibir. A lɛ yelʼã, áa bibi-ciiraa walfʋ dayen.
41015043	A Jojɛfʋ, na ɩ a Arimate-tẽw nɩrɛ ta na. Ʋ be na a Jufisɩ ƴɛr-guor-nɩ-bɛrɛ sↄ̃w a ba ƴↄnↄ ʋ, ɩ̃ ʋ mɩ dãa cɛlɛ a Naaŋmɩn fãw waa. Ʋ nyↄw na nyãa ɩ̃ cen a Pɩlatɩ sɛ̃, na ʋ sʋↄr a kũu.
41015044	A nʋↄr ko na a Pɩlatɩ a mɩnɛ a Jeeju na kpi a lɛ a fↄfↄw, ʋ bʋↄl a sↄdaal-nɩ-kpɛ̃ɛ, na ʋ soor ʋ áa kamʼã a Jeeju na kpi mɩɩ?
41015045	A lɛ a sↄdaal-nɩ-kpɛ̃ɛ na miil ʋ ʋ bↄ̃w a par, ʋ kʋ na a Jojɛfʋ sↄr ʋ de a Jeeju.
41015046	A Jojɛfʋ da na cẽcen, cenʼɩ̃ na yaw nɩ a kũu a nɩ-kʋ-daa juu suu nɩ, ɩ̃ de a cẽcen vilĩ pↄw ʋ, cenʼɩ̃ ũu a yaa kãw pʋↄ ba na kpu a kubir pʋↄ, ɩ̃ bilĩ a kubir kpɛ̃ɛ pↄw a yaa nʋↄr.
41015047	A Madala Maarɩɩ nɩ a Maarɩɩ ʋlↄ na ɩ a Jojɛsɩ mã, Ꞌwuoro na a jie ʋlↄ ba na uune ʋ.
41016001	A lɛ a bibi-ciiraa dayen na tↄl baar, a Maarɩɩ na yi a Madala nɩ a Maarɩɩ ʋlↄ na ɩ a Jakɩ mã, nɩ a Salome da na a kã-nyu-vɩlaa cere nɩ a kũu jɛfʋ ɩnɛ.
41016002	A jɩmaasɩ bibir dʋ̃Ꞌwʋlɩ̃ ɓaaraa, a lɛ a mↄtↄ̃w na cãa pure, ba cenʼã a yaa pʋↄ.
41016003	Ba dãa na sooro taa yele: “Ala na bilĩ sɩ a kubir a yaa nʋↄrɩ̃ bar?”
41016004	Ɩ̃ a lɛ ba na dʋↄ Ꞌwuor, ba nyɛ na a kubir ʋlↄ na dãa bɛrmɛ ma ɩ wa ʋ bilĩ gã a lõboorɩ̃.
41016005	A lɛ ba na kpɛ a yaa pʋↄ, ba nyɛ na polbile kãw na su kpar-pɩlaa ʋ jɛ be a dʋrɩ̃ loor, a pʋlɩ̃nyɛ vʋ̃ↄ ba.
41016006	Ɩ̃-cɛ ʋ yel ba na: “Nyɩ taa ɩ a pʋlɩ̃nyɛ vʋ̃ↄnↄ nyɩ wa. Má a Najarɛtɩ Jeeju ʋlↄ ba na kpa yaal a nɩ-kʋ-daa juu nyɩ bʋↄrↄ. ꞋWaa cãa a ka wa. Ʋ irʼã a kũu pʋↄ. Nyɩ́ Ꞌwuor nyɛ a jie ʋlↄ ba na dãa gaal ʋ.
41016007	Ɩ̃ a ƴɛ̃ƴɛrɩ̃ na, nyɩ́ cen na yel a ʋ par-tuurbe lãa nɩ a Pɩɛr á ʋ na de na nĩe cen na gu nyɩ a Galile. Be nyɩ na nyɛ ʋ a mɩnɛ ʋ na dãa yel nyɩ.”
41016008	Ba yi na a yaa pʋↄ, a nʋↄr ko ba a ba ɓine, ɩ̃ na ba ƴↄ̃w gbɛɛ jↄ. Baa yel bom kʋ nɩrɛ wa, a-na-ɩ dãbɩ̃ɛ dãa na gãw ba. [
41016009	A Jeeju irʼã a kũu pʋↄ a jɩmaasɩ dʋ̃Ꞌwʋlɩ̃ ɓaaraa, na ʋ de nĩe nyɩr a Madala Maarɩɩ ʋlↄ ʋ na dãa diw a kↄ̃tↄnsɩ anuu-nʼayi a ʋ pʋↄ bar.
41016010	A Maarɩɩ cenʼã na man kʋ a bala na dãa ɩ a Jeeju lãa-yʋↄrbↄ, na be a ni-sↄbaa pʋↄ kono nɩ.
41016011	Ɩ̃-cɛ a lɛ ba na wõ ʋ yel áa Jeeju irʼã ɩ nɩ-mimir ʋ nyɛ ʋ, baa dãa sↄw wa.
41016012	A ala na yi tↄ, a ʋ par-tuurbe ayi be na a sↄr juu cere a tẽ-bile kãw pʋↄ, ʋ nyɩr ba a be, be kpee.
41016013	Ba lɩɛbʼã wa na man a ba tↄ deme a lɛ, ɩ̃ a baa cãa sↄw wa.
41016014	A Jeeju pãa na bɩɛr nyɩr a ʋ par-tuurbe pie-nɩ-bõ-ƴen a lɛ ba na be a dɩb par, ɩ̃ na ʋ ful ba a ba ƴↄ̃w-nyãa faafʋ ɩnɛ, nɩ a mɩnɛ a ba suur na kpɛmɛ, a-na-ɩ baa dãa sↄw a mɩnɛ a nɩbɛ bala na dãa nyɛ ʋ ʋ ir a kũu pʋↄ wa.
41016015	Ɩ̃ na ʋ yel ba: “Nyɩ́ yↄ a tẽ-daa ʋ jaa juu, hier a Naaŋmɩn ƴɛr-son kʋ a nɩbɛ ba jaa.
41016016	A ʋlↄ na wa sↄw ɩ̃ a ba mʋr ʋ a kʋ̃ↄ, ʋ na pↄw na a faafʋ, ɩ̃ a ʋlↄ na ma sↄw wa, ƴɛrɩ̃ na dↄↄlʼã a ʋ juu.
41016017	Ɩ̃ nyɩ́ nyɛ a nↄ-kofʋ tʋmↄ ala na wa tuure a bala na sↄw: ba na de na a ɩ̃ yuor diw nɩ a kↄ̃tↄnsɩ bar, ba na ƴɛrɛ na ƴɛr-bʋlsɩ,
41016018	ba nↄↄ bibʼã a wɩɩr ɩ̃ a ala ɩ ba wa nyu na a bom na tɛrɛ a lↄw, a kↄ̃ maal ba bier wa. Ba na ma dↄↄlʼã a baalsɩ a nur a ba kpɛmɛ.”
41016019	A mɩnɛ a Nɩ-kpɛ̃ɛ Jeeju na ƴɛrʼɩ̃ ba a lɛ baar, a Naaŋmɩn maal ʋ na ʋ do a saa juu jɛ be a ʋ dʋrɩ̃ loor.
41016020	Ɩ̃ a ʋ par-tuurbe yi yʋↄrↄ a jiir a jaa hiere a ƴɛr-son. A Nɩ-kpɛ̃ɛ dãa na sũono ba a tʋn ʋlↄ pʋↄ ɩ̃ maala a nↄ-kofʋ tʋmↄ miile nɩ a nɩbɛ áa ala ba na yele ɩ na yel-mɩ̃ɛ.]
42001001	Ɩ̃ baraa Towfɩl! Nɩ-yaw dɩ na tuo ɩ̃ sɛb a yele ala na maal a sɩ sↄ̃w.
42001002	A be na a lɛ a mɩnɛ a yel-mɩ̃ɛ ƴɛr-manba na man kʋ sɩ a wↄ̃, na ɩ a bala na dãa nyɛ nɩ a ba mimir, wa nyↄw nɩ a nyↄwfʋ daar, ɩ̃ mɩ ɩ a Naaŋmɩn ƴɛr-son tʋ̃tʋnbↄ.
42001003	Ala-ɩ̃-sↄ a maa mɩ, ɩ̃ mɩ bↄ̃w na Ꞌlo a yele a jaa, cenʼɩ̃ na ta a nyↄwfʋ jie, ɩ̃ bʋↄrↄ ɩ̃ sɛb fʋ a mɩnɛ a yele na tu taa,
42001004	a fʋ na tʋↄ bↄ̃w ka a jaanfʋ ala fʋ na pↄw ɩ na yel-mɩ̃ɛ.
42001005	A lɛdaar a Ɛrↄdɩ na dãa ɩ a Jude jamana, a Naaŋmɩn baar-loro ƴen sʋbↄ be na be na dɩ a Jakarɩ, na be a baar-lorbo bala ba na bʋↄlↄ a Abiya ji-gbulĩ pʋↄ. A ʋ pↄw ba bʋↄlↄ a Elijabɛtɩ na mɩ ɩ a Naaŋmɩn baar-loro bi-pↄw.
42001006	A ba jaa ayi ɩ na nɩ-torisɩ a Naaŋmɩn nii-sↄw, ɩ̃ jↄrↄ a Nɩ-kpɛ̃ɛ ƴɛr-kpɛn nɩ a ʋ ƴɛrɩ̃sɩ a jaa.
42001007	Ɩ̃-cɛ baa dãa tɛrɛ bie wa, a-na-ɩ a Elijabɛtɩ ɩ na pↄw ab, ɩ̃ a ʋlↄ nɩ a Jakarɩ yomo dãa tↄl.
42001008	A daar ta na a Jakarɩ nɩ a ʋ lãa-tʋnbↄ jew taa a tʋmↄ, ʋ be a Naaŋmɩn nii-sↄw a lɛ, tʋnↄ a ʋ baar-lo-tʋmↄ.
42001009	Gbãbie ba lↄb vɛl ʋ ir tu nɩ a mɩnɛ a ba baar-lo-tʋmↄ na be, ʋ kpɛ a Nɩ-kpɛ̃ɛ puor-yir kpɛ̃ɛ na ʋ ƴↄ̃w a tɩ̃ɩ-nyu-vɩlaa a vũu pʋↄ a dɩ.
42001010	A nɩ-yaw ɩraa na be a yẽw sʋↄrↄ a Naaŋmɩn a tɩ̃ɩ-nyu-vɩlaa dɩfʋ daar.
42001011	A Nɩ-kpɛ̃ɛ sɩ-tʋnaa nyɩrʼã a Jakarɩ, na ʋ ɩraa a tɩ̃ɩ-nyu-vɩlaa dɩfʋ jie a dʋrɩ̃ loor.
42001012	A lɛ a Jakarɩ na nyɛ ʋ, a ʋ suur dama ʋ na, ɩ̃ a pʋlɩ̃nyɛ vʋ̃ↄnↄ ʋ.
42001013	Ɩ̃-cɛ a sɩ-tʋnaa yelʼã: “Jakarɩ! Taa jↄrↄ dãbɩ̃ɛ wa. A-na-ɩ a Naaŋmɩn sↄw na a fʋ sʋↄrfʋ. A fʋ pↄw Elijabɛtɩ na dↄw na dabile, fú pʋr ʋ a yuor Jã.
42001014	Nʋ̃ↄ na nyↄw fʋ na a fʋ cɩlɛ, ɩ̃ a na mɩ nʋmↄ na a nɩ-yaw a ʋ dↄwfʋ ɩnɛ.
42001015	A-na-ɩ ʋ na ɩ na gãdaa a Nɩ-kpɛ̃ɛ nii-sↄw. Ʋ kↄ̃ wa nyu a dɩvɛ̃ nɩ a dã-tuo fɩ̃ɩ wa; ɩ̃ wa nyↄw nɩ a bile ʋlↄ pʋↄ tɛrɛfʋ daar, ʋ na sɛw nɩ na a Naaŋmɩn Sɩɛ.
42001016	Ʋ na maalʼã a Ɩsɩrayɛl nɩbɛ yaw jie a ba lɛ lɩɛb wa a ba Nɩ-kpɛ̃ɛ Naaŋmɩn jie.
42001017	Ʋ na de na a Nɩ-kpɛ̃ɛ nĩe cenʼɩ̃ a Naaŋmɩn Sɩɛ ʋlↄ nɩ a fãgã ʋlↄ a Eli na dãa tɛrɛ. Ʋ na lɩɛbʼã a saanba sube a ba ɩ bõ-ƴen nɩ a ba bibiir, ɩ̃ mɩ lɩɛb a to-wownbo yɛ̃, a ba na tɛrɛ a nɩ-torisɩ yɛ̃; ʋ na maalʼã a nɩbɛ a ba gbɛɛrɩ̃ a ba mɩ̃ɛ a Nɩ-kpɛ̃ɛ ɩnɛ.”
42001018	A Jakarɩ soor a sɩ-tʋnaa: “Mɩnɛ ɩ̃ na ɩ ɩ̃ bↄ̃w ka a ɩ na yel-mɩ̃ɛ? A-na-ɩ ɩ̃ korʼã, ɩ̃ a ɩ̃ pↄw yomo mɩ tↄl.”
42001019	A sɩ-tʋnaa yel ʋ: “Maa ɩ̃ ɩ a Gabɩyɛl na ma ɩraa a Naaŋmɩn nii-sↄw. A ʋlↄ ɩ̃ tʋ̃ ma a ɩ̃ wa ƴɛrʼɩ̃ fʋ, ɩ̃ man fʋ a ƴɛr-son na.
42001020	Nyɛ! A nʋↄr na kpal fʋ na, fʋ kↄ̃ tʋↄ ƴɛr ƴɛrɩ̃ wa ta nɩ a bibir ʋlↄ a ana yele na maala wa. A-na-ɩ faa sↄw nɩ puor a ɩ̃ ƴɛrɩ̃sɩ na sɛw a maal a daar ɩ̃ wa ta wa.”
42001021	A nɩbɛ bala cãa na ɩraa gu a Jakarɩ, a nↄɛ ko ba a mɩnɛ ʋ na kam a Naaŋmɩn puor-yir kpɛ̃ɛ pʋↄ a lɛ.
42001022	A lɛ ʋ na yi, Ꞌwaa dãa tʋↄrↄ ƴɛrɛ nɩ ba wa, a ba bↄ̃w ka bom nyɩr ʋ na a Naaŋmɩn puor-yir kpɛ̃ɛ pʋↄ. A nur ʋ mɩɩnɛ nɩ ba, ɩ̃ Ꞌwaa tʋↄrↄ ƴɛrɛ wa.
42001023	A lɛ a ʋ Naaŋmɩn puor-yir kpɛ̃ɛ tʋmↄ jewfʋ bibir na ta, ʋ yi na kul a ʋ yir.
42001024	A ɩ na fɩ̃ɩ ɩ̃ a ʋ pↄw Elijabɛtɩ tɛrɛ pʋↄ na ʋ sↄↄlɩ̃ nɩ cur anuu,
42001025	yele nɩ: “Nyɛ a ala a Nɩ-kpɛ̃ɛ na maal a ɩ̃ jie. A daar ta na, ʋ Ꞌwuor ma, ɩ̃ ir a ɩ̃ vĩ ʋlↄ ɩ̃ na dãa tɛrɛ a nɩbɛ nii-sↄw.”
42001026	A lɛ a Elijabɛtɩ na tɛrɛ a ʋ pʋↄ maalʼɩ̃ cur ayʋↄb, a Naaŋmɩn tʋ̃ na a ʋ sɩ-tʋnaa Gabɩyɛl a Galile, tẽw kãw pʋↄ na dɩ a Najarɛtɩ,
42001027	be a pↄsabile kãw sɛ̃, na ɩ a Jojɛfʋ baraa. A Jojɛfʋ sãa-kʋmↄ nɩ a Davɩtɩ na dãa ɩ a jamana. Ɩ̃ a pↄsabile ʋlↄ yuor ɩ̃ dɩ a Maarɩɩ.
42001028	A sɩ-tʋnaa kpɛ na a ʋ sɛ̃ ɩ̃ yel ʋ: “Ɩ̃ puor fʋ na, a fʋ̃ʋ a Naaŋmɩn na vɛl ir maal a vɩlaa. A Nɩ-kpɛ̃ɛ be nɩ fʋ na.”
42001029	A ƴɛrɩ̃ ʋlↄ dama na a Maarɩɩ suur, ʋ sooro a ʋ mɩ̃ɛ a puorfʋ ʋlↄ par.
42001030	A sɩ-tʋnaa yel ʋ: “Maarɩɩ! Taa jↄrↄ dãbɩ̃ɛ wa. A-na-ɩ a Naaŋmɩn vɛl fʋ na ir maal a vɩlaa.
42001031	Nyɛ, fʋ na tɛrɛ na a pʋↄ, dↄw dabile, na fʋ pʋr ʋ a yuor Jeeju.
42001032	Ʋ na ɩ na nɩ-kpɛ̃ɛ, ɩ̃ ba na bʋↄlↄ ʋ na a saa juu Naaŋmɩn Bie. A Nɩ-kpɛ̃ɛ Naaŋmɩn na biin ʋ na ʋ ɩ a jamana a ʋ sãa-kʋmↄ Davɩtɩ kaarɩ̃.
42001033	Ʋ na ɩ na a Jakↄb yir deme jamana a daar a jaa, ɩ̃ a ʋ fãw kↄ̃ tɛrɛ baarfʋ daar wa.”
42001034	A Maarɩɩ soor a sɩ-tʋnaa: “Mɩnɛ a na tʋↄ ɩ a lɛ? A-na-ɩ maa bↄ̃w daba sɛr wa.”
42001035	A sɩ-tʋnaa yel ʋ: “A Naaŋmɩn Sɩɛ na suu na a fʋ jie ɩ̃ a saa juu Naaŋmɩn fãw na piw fʋ na. Ala-ɩ̃-sↄ a bie ʋlↄ fʋ na dↄwrↄ na ɩ na cɛcɛ, ɩ̃ ba na bʋↄlↄ ʋ na a Naaŋmɩn Bie.
42001036	Nyɛ, a fʋ yɛbɛ Elijabɛtɩ ba na dãa bʋↄlↄ a pↄw ab, ʋ tɛrɛ na pʋↄ a ʋ korfʋ daar a ɩ cur ayʋↄb a dɩnaa.
42001037	A-na-ɩ bom ma be be a Naaŋmɩn maala faara wa.”
42001038	A Maarɩɩ yel: “Ɩ̃ ɩ na a Nɩ-kpɛ̃ɛ tʋ̃tʋnↄ. Á maal a lɛ a ɩ̃ jie a mɩnɛ fʋ na yel.” A sɩ-tʋnaa bar ʋ na ɩ̃ yi cen.
42001039	A ʋna daarʼãa, a Maarɩɩ yi na pↄↄrↄ cere a Jude wɩɛr kãw pʋↄ na be a tan loor.
42001040	Ʋ ta na kpɛ a Jakarɩ yir, puor a Elijabɛtɩ.
42001041	A mɩnɛ a Elijabɛtɩ na wõ a Maarɩɩ puorfʋ, a ʋ bie lɩɛbɛ na a ʋ puorɩ̃, ɩ̃ ʋ sɛw nɩ a Naaŋmɩn Sɩɛ,
42001042	ɩ̃ ʋ wuurʼɩ̃ kpɛ̃w yele: “A Naaŋmɩn be nɩ fʋ na gãw a pↄↄbↄ ba jaa, ɩ̃ ʋ mɩ be nɩ na a bie ʋlↄ na be a fʋ puorɩ̃.
42001043	Bõ ɩ mɩ ɩ a ɩ̃ Nɩ-kpɛ̃ɛ mã mɩ wa a ɩ̃ sɛ̃?
42001044	A-na-ɩ a mɩnɛ ɩ̃ na tↄↄ wõ a fʋ puorfʋ, a nʋmↄ na a bie ʋ lɩɛbɛ a ɩ̃ puorɩ̃.
42001045	A nʋmↄ fʋ na a-na-ɩ fʋ sↄw nɩ na puor, áa ala a jaa a Nɩ-kpɛ̃ɛ na yel fʋ na maalʼã a lɛ.”
42001046	A Maarɩɩ yel: “Ɩ̃ pɛwrɛ na a Nɩ-kpɛ̃ɛ a ɩ̃ pʋↄ pʋↄ,
42001047	ɩ̃ a ɩ̃ sɩɛ mɩ cɩlɛ na a ɩ̃ Fafaara Naaŋmɩn ɩnɛ,
42001048	a-na-ɩ ʋ Ꞌwuorʼã a ʋ tʋ̃tʋ̃-poole na pab. Wa nyↄw nɩ a ƴɛ̃ƴɛrɩ̃, a bal par bʋrↄ bʋrↄ ba jaa na yelʼã a nʋ̃ↄ ƴala ma na,
42001049	a-na-ɩ a Fãw Sʋbↄ maalʼã tʋ̃-bɛrɛ a ɩ̃ jie. A ʋ yuor ɩ na cɛcɛ.
42001050	A ʋ nã-bↄ̃wfʋ ma be nɩ na a bal par bʋrↄ bʋrↄ ba jaa na jↄrↄ ʋ.
42001051	Ʋ miilʼã a mɩnɛ a ʋ nuu fãgã na wↄ̃, ʋ yɛ̃yɛlɩ̃ na a bala na dãa tɛrɛ a yo-bↄfʋ tɩɛrɩ̃sɩ a ba suur pʋↄ bar.
42001052	Ʋ irʼã a jamansɩ a ba jaajiir bar, ɩ̃ maal a bala na pab a ba lɩɛb ɩ nɩ-bɛrɛ.
42001053	Ʋ kʋ na a kↄ̃ deme a yel-sono a sɛw ba, ɩ̃ diw a tɛraa deme bar a ba cenʼɩ̃ nu-jaalsɩ.
42001054	-
42001055	Ʋ wa na sũo a ʋ tʋ̃tʋnↄ Ɩsɩrayɛl a mɩnɛ ʋ na dãa pʋlɩ̃ nɩ a sɩ sãa-kʋnbↄ, ɩ̃ Ꞌwaa hiin a ʋ nã-bↄ̃wfʋ ʋ na tɛrɛ nɩ a Abʋraham nɩ a ʋ bal par deme a daar a jaa wa.”
42001056	A Maarɩɩ maalʼã cur ata a Elijabɛtɩ sɛ̃, ɩ̃ wa pãa kul.
42001057	A Elijabɛtɩ bie dↄwfʋ daar ta na, ʋ dↄw dabile.
42001058	A ʋ taarba nɩ a ʋ yir deme wõ na a mɩnɛ a Naaŋmɩn na sɩrɩ̃ maal ʋ a vɩlaa, ɩ̃ na ba mɩ tɛrɛ a nʋ̃ↄ a ʋ kaarɩ̃.
42001059	A bibie anuu-nʼata dayen ba wɩ na a bie yʋↄr ŋmaafʋ ɩnɛ, ɩ̃ bʋↄrↄ ba pʋr ʋ a yuor a Jakarɩ na ɩ a ʋ sãa yuor.
42001060	Ɩ̃-cɛ a ʋ mã yelʼã a Ꞌwaa dɩrɛ a lɛ wa, á Jã ba na bʋↄlↄ ʋ.
42001061	A ba yel ʋ: “Nɩrɛ ma be be a fʋ yir deme sↄ̃w na dɩ a ʋna yuor wa.”
42001062	Ɩ̃ na ba mɩɩn a sãa nɩ a nur bʋↄrↄ ba bↄ̃w a yo-buor ʋ na bʋↄrↄ ba pʋr ʋ.
42001063	A Jakarɩ ɩ a ba kʋ ʋ sɛbɛ, ʋ sɛb ƴↄ̃w yel áa ʋ yuor dɩ na Jã. A nↄɛ ko a nɩbɛ ba jaa.
42001064	A jie naan, a Jakarɩ nʋↄr Ꞌlaw na, a ʋ dɛlɩ̃bir mɩ Ꞌlor, ʋ lɛ ƴɛrɛ a ƴɛrɩ̃ pɛwrɛ nɩ a Naaŋmɩn.
42001065	A dãbɩ̃ɛ nyↄw a ba lãa-pɩɛlbɛ ba jaa, ɩ̃ a ba mɩ mana a ala na ta kʋrↄ taa a Jude wɩɛr ʋ jaa pʋↄ na be a tan jur.
42001066	A bala ba jaa na wõ a ʋna ƴɛrɩ̃, de ʋ na ƴↄ̃w a ba suur pʋↄ ɩ̃ yele: “Mɩnɛ a bibile na nↄↄ be? A-na-ɩ a Nɩ-kpɛ̃ɛ fãw be nɩ ʋ na sɩrɛ jaa.”
42001067	A Jã sãa Jakarɩ sɛw nɩ na a Naaŋmɩn Sɩɛ, ɩ̃ hiere yele nɩ:
42001068	“Nyɩ́ pɛwrɛ a Nɩ-kpɛ̃ɛ na ɩ a Ɩsɩrayɛl Naaŋmɩn, a-na-ɩ ʋ wa na a ʋ nɩbɛ sɛ̃ na ʋ faa ba.
42001069	Ʋ ƴↄ̃w sɩ na Fafaar-gãdaa be a ʋ tʋ̃tʋnↄ Davɩtɩ yir deme sↄ̃w,
42001070	a mɩnɛ ʋ na dãa ƴↄ̃w a ʋ ƴɛr-hier-sono a ba yel a korĩ-cɛ jaa.
42001071	Ʋ yel sɩ na á ʋ na faa sɩ na a sɩ sama-deme jie, lãa faa nɩ sɩ a bala ba jaa na Ꞌlaar sɩ nuumɩ.
42001072	Lɛ ʋ ma miilʼɩ̃ a ʋ nã-bↄ̃wfʋ a sɩ sãa-kʋnbↄ jie, ɩ̃ ma mɩ tɩɛr bↄ̃w nɩ a ʋ pʋlɩ̃-son,
42001073	tu nɩ a mɩnɛ ʋ na dãa pʋlɩ̃ nɩ a sɩ sãa-kʋmↄ Abʋraham,
42001074	a ʋ na faa sɩ na a sɩ sama-deme nuumɩ, a sɩ na tʋↄ tʋnↄ a ʋ tʋmↄ, kↄ̃ jↄrↄ dãbɩ̃ɛ wa,
42001075	ɩ̃ na sɩ ow kpee ɩ cɛcɛ, ɩ nɩ nɩ-torisɩ a ʋ nii-sↄw a sɩ baafʋ bibie a jaa pʋↄ.
42001076	Ɩ̃ a fʋ̃ʋ ɩ̃ bie, ba na bʋↄlↄ fʋ na a saa juu Naaŋmɩn ƴɛr-hiere a-na-ɩ fʋ na de na a Nɩ-kpɛ̃ɛ nĩe gbɛɛrɛ a ʋ sↄr,
42001077	na fʋ miil a ʋ nɩbɛ a ba bↄ̃w a faafʋ sↄr,
42001078	a na yi a ba maal-faar a Naaŋmɩn na diere bara kʋrↄ ba ɩnɛ. A-na-ɩ a nã-bↄ̃wfʋ ƴala na a sɩ Naaŋmɩn jie, a ala ɩnɛ a saꞋlon caa nↄↄ wa pur caarɩ̃ sɩ,
42001079	a mɩnɛ ʋ na tʋↄ caarɩ̃ a bala na be a libe pʋↄ, nɩ a bala na pɩɛlʼɩ̃ a kũu, ɩ̃ tↄwrↄ sɩ ƴↄnↄ a pɩɛnfʋ sↄr pʋↄ.”
42001080	A bile nʋ̃ↄnↄ na ɩ̃ a ʋ sɩɛ mɩ pↄwrↄ a fãgã. A wɛkar pʋↄ ʋ be wa ta nɩ a ʋna bibir ʋ na wa yi a Ɩsɩrayɛl nɩbɛ nii-sↄw.
42002001	A ʋna daarʼãa a ƴɛrɩ̃ yi na a jaman-kpɛ̃ɛ Ogusi sɛ̃ na yel a ba sↄr a nɩbɛ ba jaa na be a ʋ ten a jaa pʋↄ.
42002002	A sↄrfʋ na ɩ̃ ɩ a dãdãw sↄrfʋ na maal a lɛdaar a Kirinisi na ɩ a Sɩrɩ jamana.
42002003	A nɩbɛ ba jaa bõ-ƴene-ƴene cenʼã a ba mɩ̃ɛ ten pʋʋr a sↄrfʋ ɩnɛ.
42002004	Ala-ɩ̃-sↄ a Jojɛfʋ mɩ yi na a Najarɛtɩ na be a Galile wɩɛr ɩ̃ cen a Jude, a jamana Davɩtɩ tẽ-dↄwraa ba na bʋↄlↄ a Bɛtɩlɛm, a-na-ɩ a ʋlↄ mɩ̃ɛ mɩ ɩ na a Davɩtɩ yir sʋbↄ nɩ a ʋ bal nɩrɛ.
42002005	Ʋ cenʼɩ̃ na a ʋ baraa Maarɩɩ na tɛrɛ a pʋↄ, a ba na lãa sↄr ba.
42002006	Ɩ̃ a lɛ ba na dãa cãa be a be, a Maarɩɩ dↄwfʋ daar ta na,
42002007	ʋ dↄw a ʋ pↄsabie ʋ ɩ dabile, ɩ̃ vilĩ ʋ a cẽcen gaal a dʋn mʋ̃ↄ ƴↄ̃wfʋ jie, a-na-ɩ baa pↄw a die a sáanba yir pʋↄ wa.
42002008	A ʋna tẽw naa pʋↄ, dↄ-cɩɩnbɛ dãa na be be gana a mↄↄ pʋↄ a tɩsↄw, gure a ba piir,
42002009	a Naaŋmɩn sɩ-tʋnaa nyɩr ba a be ɩ̃ a Naaŋmɩn cãa nyɩnyɩl pↄw ba, a pʋlɩ̃nyɛ nyɩrɩ̃ vʋ̃ↄ ba.
42002010	Ɩ̃ a sɩ-tʋnaa yel ba: “Nyɩ taa jↄrↄ dãbɩ̃ɛ wa. Yɛr-son ɩ̃ ƴɛrɛ kʋrↄ nyɩ na ɩrɛɛ nʋ̃ↄ kpɛ̃ɛ a nɩbɛ ba jaa jie.
42002011	A dɩnaa tɩsↄw na, a Davɩtɩ tẽw pʋↄ, ba dↄw na a Fafaara a nyɩ ɩnɛ, na ɩ a Nɩ-kpɛ̃ɛ nɩ a Kirisi.
42002012	Nyɩ́ nyɛ a jɩbaa ʋlↄ nyɩ na bↄ̃wnↄ nɩ ʋ: nyɩ na nyɛ na bi-pɩɩlaa ba na vilĩ cẽcen gaal a dʋn mʋ̃ↄ ƴↄ̃wfʋ jie.”
42002013	Ɩ̃ a jie naan, a saꞋlon sↄdaalsɩ yaw jie wa na pↄw a sɩ-tʋnaa ʋlↄ, ɩ̃ pɛwrɛ a Naaŋmɩn yele nɩ:
42002014	“A Naaŋmɩn ɩ̃ sↄ a ju-kpɛ̃ɛ a saꞋlon iin ɩ̃ a pɩɛnfʋ ú be a tẽw pʋↄ, a bala ʋ na nʋnↄ jie.”
42002015	A lɛ a sɩ-tʋnɩsɩ na bar a dↄ-cɩɩnbɛ ɩ̃ lɩɛb do a saꞋlon, ba yele na taa: “Nyɩ ɩ a sɩ cen a Bɛtɩlɛm na nyɛ a ala na ta, a ala ɩnɛ a Naaŋmɩn na tʋ̃ yel sɩ.”
42002016	Ba pↄw na cen na ta nyɛ a Maarɩɩ, nɩ a Jojɛfʋ, nɩ a bi-pɩɩlaa ba na gaal a dʋn mʋ̃ↄ ƴↄ̃wfʋ jie.
42002017	A lɛ ba na nyɛ ʋ, ba manʼã a ala a sɩ-tʋnaa na dãa yel ba a bibile ʋlↄ ɩnɛ,
42002018	a nↄɛ ko a bala ba jaa na wõ a ala a dↄ-cɩɩnbɛ na yele ba.
42002019	Ɩ̃-cɛ a Maarɩɩ bↄ̃w na tɛrɛ a ana yele a jaa a ʋ pʋ̃ↄ ɩ̃ pɛrɛ.
42002020	A dↄ-cɩɩnbɛ lɩɛbʼã cen na kʋrↄ a Naaŋmɩn a ju-kpɛ̃ɛ pɛwrɛ nɩ ʋ a ala a jaa ɩnɛ ba na wõ ɩ̃ mɩ nyɛ, a be a lɛ a mɩnɛ a sɩ-tʋnaa na dãa yel ba.
42002021	A bibie anuu-nʼata dayen, na ɩ a ʋ yʋↄr ŋmaafʋ bibir ta na, a ba pʋr ʋ a yuor Jeeju, na ɩ a yuor ʋlↄ a sɩ-tʋnaa na dãa tɩɩr, ɩ̃ a ʋ mã Maarɩɩ ma dãa tɛrɛ a ʋ pʋↄ sɛr wa.
42002022	-
42002024	A mɩnɛ a Maarɩɩ pↄdↄↄr na baar ʋ yi a ʋ pↄdↄↄr diem, a ʋlↄ nɩ a Jojɛfʋ irʼã tu a ƴɛr-kpɛn sↄr a mɩnɛ a Naaŋmɩn na dãa miil a Mowisi, á ba de a dabil ba jaa na ɩ a pↄsabiir kʋ a Nɩ-kpɛ̃ɛ. Ba de na a bie cenʼɩ̃ a Jerujalɛm a Nɩ-kpɛ̃ɛ kʋfʋ jie, ɩ̃ mɩ de a baar-lo-bom a mɩnɛ a Nɩ-kpɛ̃ɛ ƴɛr-kpɛ̃w na yel: a ŋmama ayi mɩɩ naŋmam-pↄlↄ ayi.
42002025	A be a Jerujalɛm, daba kãw be na be na dɩ Sɩmẽw. Ʋ ɩ na nɩ-toraa ɩ̃ mɩ jↄrↄ a Naaŋmɩn, ɩ̃ jɛ ƴↄ̃w toor cɛlɛ a ʋlↄ na waara faara a Ɩsɩrayɛl nɩbɛ a ba won pʋↄ. A Naaŋmɩn Sɩɛ be nɩ ʋ na,
42002026	ɩ̃ yel ʋ a ʋ na de na nĩe nyɛ a Kirisi ʋlↄ a Nɩ-kpɛ̃ɛ na tʋ̃ ɩ̃ wa pãa bɩɛr kpi.
42002027	A Naaŋmɩn Sɩɛ tↄw na a Sɩmẽw cenʼɩ̃ a Naaŋmɩn puor-yir kpɛ̃ɛ pʋↄ, ɩ̃ a Jojɛfʋ nɩ a Maarɩɩ wɩ nɩ na a ba bie Jeeju a be, a mɩnɛ a ba na maal ʋ a ala a Naaŋmɩn ƴɛr-kpɛn na yel.
42002028	A Sɩmẽw de ʋ na ƴↄ̃w a ʋ nuu pʋↄ, ɩ̃ pɛw a Naaŋmɩn yel:
42002029	“A ƴɛ̃ƴɛrɩ̃ na, Nɩ-kpɛ̃ɛ, fʋ na tʋↄ na bar a fʋ tʋ̃tʋnↄ ʋ cenʼɩ̃ pɩɛnfʋ, a-na-ɩ a fʋ pʋlɩ̃fʋ ƴɛrɩ̃ maalʼã baar:
42002030	a ɩ̃ mɩ̃ɛ mimir nyɛ na a fʋ faafʋ
42002031	ʋlↄ fʋ na gbɛɛrɩ̃ a bal bʋrↄ bʋrↄ ba jaa nii-sↄw,
42002032	na ɩ a cãa na caara a nɩ-bʋrↄ bʋrↄ a ba bↄ̃wnↄ fʋ, ɩ̃ mɩ maala a Ɩsɩrayɛl na ɩ a fʋ nɩbɛ yuor ʋ yire.”
42002033	A mɩnɛ a Jeeju sãa nɩ a ʋ mã na wõ a ala a Sɩmẽw na yel, nʋↄr ko ba na.
42002034	A Sɩmẽw sʋↄrʼã a Naaŋmɩn ƴↄ̃w ba ɩ̃ yel a Jeeju mã, Maarɩɩ: “A Naaŋmɩn vɛlʼã ir a bie na a Ɩsɩrayɛl nɩbɛ yaw lofʋ ɩnɛ, nɩ a ba lɩɛb irfʋ ɩnɛ. A Naaŋmɩn ƴↄ̃w ʋ na ʋ ɩ jɩbaa a nɩ-yaw na ƴɛrɛ a ƴɛr-bebe ƴↄnↄ ʋ,
42002035	a mɩnɛ a yaw jie pʋ-tɩɛrɩ̃sɩ na yi a cãa pʋↄ. Ɩ̃ a fʋ̃ʋ mɩ, a na wʋlↄ fʋ na wↄ̃ taa nɩ bãjɩnɛ ba na cↄrʼɩ̃ fʋ a suur.”
42002036	Pↄw kãw mɩ dãa na be be na dɩ a An na ma ƴɛrɛ a Naaŋmɩn ƴɛrɩ̃sɩ, a ʋ sãa na dɩ Panʋwɛl na ɩ a Asɛɛr bal nɩrɛ. A pↄw ʋlↄ korʼã yaw. Ʋ dãa na kul a sɩrɛ a ʋ pↄsabile daar maalʼɩ̃ yomo anuu-nʼayi,
42002037	ɩ̃ jɛ ɩ kpɩ̃ɩ-pↄw wa ta nɩ yomo lɩjaanaan nʼanaan. ꞋWaa yire a Naaŋmɩn puor-yir kpɛ̃ɛ wa; ʋ tʋnↄ na a Naaŋmɩn tʋn a tɩsↄw nɩ a mↄtↄ̃w, ma lũ nɩ a nʋↄr puoro nɩ a Naaŋmɩn.
42002038	Ʋ ta na a be a daar ʋlↄ pʋↄ, pɛwrɛ a Naaŋmɩn ɩ̃ ƴɛrɛ a Jeeju ƴɛrɩ̃ kʋrↄ a nɩbɛ ba jaa bala na gu a mɩnɛ a Naaŋmɩn nↄↄ faara a Jerujalɛm-tẽw.
42002039	A lɛ a Maarɩɩ nɩ a Jojɛfʋ na maal a tʋmↄ a jaa baar tu nɩ a mɩnɛ a Nɩ-kpɛ̃ɛ ƴɛr-kpɛn na yel, ba lɩɛbʼã kul a ba tẽw, Najarɛtɩ, na be a Galile wɩɛr.
42002040	A Jeeju nʋ̃ↄnↄ na lãa pↄwrↄ nɩ a fãgã mɩ tɛrɛ nɩ a kpaarfʋ, ɩ̃ a Naaŋmɩn sũofʋ be a ʋ jie.
42002041	A yomo a jaa, a Jeeju dↄↄrbↄ ma cenʼã a Jerujalɛm a Pakɩ fɛtɩ ɩnɛ.
42002042	A lɛ a Jeeju na pↄw a yomo pie-nʼayi, ba cenʼɩ̃ ʋ na a fɛtɩ ʋlↄ jie a mɩnɛ ba na ma cere a yomo a jaa.
42002043	A lɛ a fɛtɩ bibie na tↄl baar, ba lɛ lɩɛbʼã kule ɩ̃ a Jeeju cãa jɛ be a Jerujalɛm, ɩ̃ a ʋ dↄↄrbↄ ma dãa bↄ̃wnaa wa.
42002044	Ba dãa na tɩɛr beeka ʋ pↄw na a ba nɩbɛ kule nɩ, ɩ̃ maal bibir bõ-ƴen a sↄr juu, ɩ̃ bʋↄrↄ ʋ yʋↄrↄ nɩ a ba yir deme nɩ a ba nɩ-bↄ̃wsɩ jie.
42002045	Ɩ̃-cɛ baa nyɛ ʋ wa, ɩ̃ lɛ lɩɛb cen a Jerujalɛm a ʋ bↄfʋ jie.
42002046	Ba bↄ ʋ na maalʼɩ̃ bibie ata ɩ̃ wa pãa nyɛ ʋ a Naaŋmɩn puor-yir kpɛ̃ɛ pʋↄ, ʋ lãa jɛ nɩ a Jufisɩ ƴɛr-kpɛn-jaanba, cɛlɛ a ba ƴɛrɩ̃sɩ, sooro nɩ ba a yele par.
42002047	A bala ba jaa na wõ a mɩnɛ ʋ na ire a ƴɛrɩ̃sɩ par, nↄɛ ko ba na a ʋ yɛ̃ ɩnɛ.
42002048	A lɛ a ʋ dↄↄrbↄ na nyɛ ʋ, nↄɛ kpal ba na. Ɩ̃ a ʋ mã soor ʋ: “Ɩ̃ bie! Bõ ɩ a fʋ maal sɩ a nↄhↄ̃? A fʋ bↄfʋ ƴↄ̃w na a maa nɩ a fʋ sãa dɛn.”
42002049	A Jeeju yel ba: “Bõ ɩ a nyɩ bʋↄrↄ ma? Nyaa dãa bↄ̃w ka a sɛw na ɩ̃ na jɛ a ɩ̃ Sãa yir pʋↄ wa mɩɩ?”
42002050	Ɩ̃-cɛ baa bↄ̃w a ala ʋ na yel ba par wa,
42002051	ɩ̃ na ʋ ir pↄw ba kulʼɩ̃ a Najarɛtɩ, ɩ̃ wono ba a toor, ɩ̃ a ʋ mã ƴↄ̃w a ƴɛrɩ̃sɩ a jaa a ʋ suur pʋↄ.
42002052	A Jeeju nʋ̃ↄnↄ na, a ʋ yɛ̃ mɩ dↄↄlↄ, ɩ̃ a ʋ ben nʋmↄ a Naaŋmɩn nɩ a nɩbɛ mɩ.
42003001	A daar ʋlↄ a Naaŋmɩn ƴɛrɩ̃ na ta a Jã, a ɩ na a jaman-kpɛ̃ɛ Tɩbɛɛr yomo pie-nʼanuu pʋↄ. A lɛdaar a Pↄ̃sɩ Pɩlatɩ mɩ ɩ a Jude-tẽw jamana, a Ɛrↄdɩ mɩ ɩ a Galile jamana, ɩ̃ a ʋ yɛbɛ Fɩlɩpɩ ɩ a Iture nɩ a Tirakoni jamana, ɩ̃ a Lɩsanɩya ɩ a Abɩlɛn-tẽw jamana.
42003002	A ʋna daar, a An nɩ a Kayifi ɩ̃ mɩ dãa ɩ a Naaŋmɩn baar-lo-nɩ-bɛrɛ. A Naaŋmɩn de na a ʋ ƴɛrɩ̃ kʋ a Jã na ɩ a Jakarɩ bi-daba a be a wɛkar pʋↄ,
42003003	ʋ yↄ a ten ala a jaa pʋↄ na pɩɛlʼɩ̃ a Jʋrdɛ̃ man, hiere yele a nɩbɛ a ba lɩɛb a ba yɛ̃ ɩ̃ wa ʋ mʋr ba a kʋ̃ↄ, a Naaŋmɩn de a ba maal-faar bar kʋ ba.
42003004	A yele ala ta na a mɩnɛ a Naaŋmɩn ƴɛr-hiere Ejayi na dãa sɛb ƴↄ̃w a ʋ sɛbɛ pʋↄ yele: “Ʋ ɩ na a nɩrɛ na wuure a wɛkar pʋↄ yele: Nyɩ́ gbɛɛrɩ̃ a Nɩ-kpɛ̃ɛ sↄr, nyɩ́ cↄↄrɩ̃ a ʋ sↄr-bil a tor.
42003005	A kokorsɩ a jaa na ɓʋrʼã, a tã-bɛrɛ nɩ a tã-bil a jaa na wɛlʼã gaal tene, a jiir ala na gↄ̃w na torʼã, a sↄr nyara-nyarasɩ na ɩ na pↄlↄ-pↄlↄ,
42003006	ɩ̃ a bal bʋrↄ bʋrↄ ba jaa na nyɛ na a Naaŋmɩn faafʋ.”
42003007	A Jã ma dãa na yele a nɩ-yaw bala na waara a ʋ jie a ʋ mʋr ba a kʋ̃ↄ: “Nyɩna waab bibiirʼãa! Ala ɩ̃ man nyɩ a nyɩ na tʋↄ na jↄ cɩ̃ɛ a Naaŋmɩn su-tuo ɩnɛ na waara?
42003008	Nyɩ́ ɩ a nyɩ maal-bie a miile áa nyɩ yɛ̃ lɩɛbʼã, ɩ̃ nyɩ taa cãa yele a nyɩ mɩ̃ɛ á nyɩ ɩ na a Abʋraham bibiir wa. Ɩ̃ yele nyɩ na: a Naaŋmɩn na tʋↄ na maal a kʋsɩɛ asɩmɛ a lɩɛb ɩ a Abʋraham bibiir.
42003009	Wa nyↄw nɩ a ƴɛ̃ƴɛrɩ̃ ba gↄrʼã jɛw a kpãakpo bʋↄrↄ nɩ a tɩɛ nyɩbɛ ŋmaafʋ. Ala-ɩ̃-sↄ, a tɩɛ lɛ na ma wↄnↄ a wↄ̃-sono wa, ba na ŋmaa ʋ na lↄb ƴↄ̃w a vũu pʋↄ.”
42003010	A mɩnɛ a nɩbɛ na wõ a lɛ, ba soorʼã a Jã-Batii a bõ ba sɛw ba maal,
42003011	ʋ yel ba: “A nɩrɛ ʋlↄ na tɛrɛ a kparsɩ ayi ú ir bõ-ƴen kʋ a ʋlↄ na ma tɛrɛ wa, ɩ̃ a nɩrɛ ʋlↄ na tɛrɛ a bõ-dɩraa, ú mɩ maal a lɛ.”
42003012	A lãpo-dierbe mɩ wa na, bʋↄrↄ a Jã ʋ mʋr ba a kʋ̃ↄ, ɩ̃ na ba soor ʋ: “Jãjaana, bõ sɩ sɛw sɩ maal?”
42003013	Ʋ yel ba: “Nyɩ taa diere bom dↄↄlↄ a ala juu ba na ƴↄ̃w á nyɩ ma de wa.”
42003014	A sↄdaalsɩ mɩ soor ʋ: “Ɩ̃ a sɩmɩ, bõ sɩ sɛw sɩ maal?” Ʋ yel ba: “Nyɩ taa diere nɩrɛ bom nɩ fãgã wa, nyɩ taa ŋmaara jir-kar ƴↄnↄ nɩrɛ wa. Nyɩ́ ɩ a nyɩ yar a sɛw nɩ nyɩ.”
42003015	A nɩbɛ dãa na jɛ ƴↄ̃w a toor cɛlɛ ɩ̃ pɛrɛ a ba sube pʋↄ a ala ɩ a Jã ɩ̃ ɩ a Kirisi,
42003016	a Jã yel a ba jaa: “A maa, ɩ̃ mʋrↄ nɩ nyɩ na a kʋ̃ↄ, ɩ̃-cɛ a ʋlↄ na tɛrɛ a fãw gãw ma be na be waara, ɩ̃ maa sɛw nɩ a ʋ nafaba sɩɩrfʋ wa. A ʋlↄ, a Naaŋmɩn Sɩɛ nɩ a vũu pʋↄ ʋ na mʋr nyɩ.
42003017	Ʋ tɛrɛ na a ʋ ci-ŋme-daa a ʋ nuu pʋↄ, ʋ na ŋmeere nɩ a ci ɩ̃ yɛlɛ, suure a ci-bie a ʋ boor pʋↄ, ɩ̃ ƴↄnↄ a ure a vũu pʋↄ na ma be kpiinfʋ wa.”
42003018	A Jã lɛ jaan ba na yele yaw, ƴɛrɛ nɩ ba a Naaŋmɩn ƴɛr-son.
42003019	Ɩ̃ ʋ mɩ de na a jamana Ɛrↄdɩ fãa miilʼɩ̃ ʋ a ʋ yɛbɛ pↄw Ɛrↄdɩya ɩnɛ ʋ na de, ɩ̃ mɩ miilʼɩ̃ ʋ a ʋ tʋ̃-faar a jaa ʋ na tʋ̃,
42003020	a Ɛrↄdɩ lɛ dↄↄl a asɩmɛ a ʋ maal-faar a jaa juu: ʋ ɩ na a ba nyↄw a Jã ƴↄ̃w a kasu pʋↄ.
42003021	A mɩnɛ a Jã na dãa mʋr a nɩbɛ ba jaa a kʋ̃ↄ baar, lãa nɩ a Jeeju, a Jeeju sʋↄrↄ na a Naaŋmɩn ɩ̃ a saꞋlon yuo,
42003022	ɩ̃ a Naaŋmɩn Sɩɛ de a naŋmam ɩ̃gan suu wa jɛ a ʋ juu, ɩ̃ a ba wõ ƴɛrɩ̃sɩ a yi be a saꞋlon yele: “Fʋ̃ʋ ɩ a ɩ̃ Bi-nʋnaa, na kpɛ a ɩ̃ suur pʋↄ.”
42003023	A Jeeju yomo dãa na tara lɩjɛrʼɩ̃-pie a mɩnɛ ʋ na nyↄw a ʋ tʋn. A nɩbɛ dãa na tɩɛrɛ á ʋ ɩ na a Jojɛfʋ bie, na ɩ a Eli bi-daba.
42003024	-
42003038	Nyɛ a mɩnɛ a Jeeju bal-par na be: A Naaŋmɩn mɛ na a Adã, a Adã dↄw a Sɛtɩ, a Sɛtɩ ɩraa ɩ̃ dↄw a Enↄsɩ, a Enↄsɩ ɩraa ɩ̃ dↄw a Kayɩna, a Kayɩna dↄw a Malele, a Malele dↄw a Jarɛdɩ, a Jarɛdɩ dↄw a Ɛnↄkɩ, a Ɛnↄkɩ dↄw a Matusala, a Matusala dↄw a Lamɛkɩ, a Lamɛkɩ dↄw a Nowe, a Nowe dↄw a Sɛm, a Sɛm dↄw a Afasadɩ, a Afasadɩ dↄw a Kayɩna, a Kayɩna dↄw a Sala, a Sala dↄw a Ebɛɛr, a Ebɛɛr dↄw a Falɛkɩ, a Falɛkɩ dↄw a Aragayi, a Aragayi dↄw a Seriki, a Seriki dↄw a Nakↄↄr, a Nakↄↄr dↄw a Tara, a Tara dↄw a Abʋraham, a Abʋraham dↄw a Ɩjakɩ, a Ɩjakɩ dↄw a Jakↄb, a Jakↄb dↄw a Juda, a Juda dↄw a Farɛsɩ, a Farɛsɩ dↄw a Ɛsɩrↄ̃, a Ɛsɩrↄ̃ dↄw a Arɩnɩ, a Arɩnɩ dↄw a Adɩmɩ, a Adɩmɩ dↄw a Aminadab, a Aminadab dↄw a Naasõ, a Naasõ dↄw a Sala, a Sala dↄw a Booji, a Booji dↄw a Obɛdɩ, a Obɛdɩ dↄw a Jɛsɩ, a Jɛsɩ dↄw a Davɩtɩ, a Davɩtɩ dↄw a Natã, a Natã dↄw a Matata, a Matata dↄw a Mɛna, a Mɛna dↄw a Meleya, a Meleya dↄw a Elaakɩm, a Elaakɩm dↄw a Jonam, a Jonam dↄw a Jojɛfʋ, a Jojɛfʋ dↄw a Juda, a Juda dↄw a Sɩmẽw, a Sɩmẽw dↄw a Levi, a Levi dↄw a Mata, a Mata dↄw a Jorim, a Jorim dↄw a Elajɛɛr, a Elajɛɛr dↄw a Jeeju, a Jeeju dↄw a Ɛɛr, a Ɛɛr dↄw a Ɛmadã, a Ɛmadã dↄw a Kosam, a Kosam dↄw a Adɩ, a Adɩ dↄw a Mɛlɩkɩ, a Mɛlɩkɩ dↄw a Neri, a Neri dↄw a Salatɩɛl, a Salatɩɛl dↄw a Jorobabɛl, a Jorobabɛl dↄw a Eresa, a Eresa dↄw a Jowana, a Jowana dↄw a Joda, a Joda dↄw a Jojɛkɩ, a Jojɛkɩ dↄw a Semeyi, a Semeyi dↄw a Matatɩya, a Matatɩya dↄw a Maatɩ, a Maatɩ dↄw a Nagayi, a Nagayi dↄw a Ɛsɩlɩ, a Ɛsɩlɩ dↄw a Nahom, a Nahom dↄw a Amↄsɩ, a Amↄsɩ dↄw a Matatɩya, a Matatɩya dↄw a Jojɛfʋ, a Jojɛfʋ dↄw a Janayi, a Janayi dↄw a Mɛlɩkɩ, a Mɛlɩkɩ dↄw a Levi, a Levi dↄw a Mata, a Mata dↄw a Eli, a Eli dↄw a Jojɛfʋ, ʋlↄ a nɩbɛ na dãa tɩɛrɛ ʋ ɩ a Jeeju sãa.
42004001	A Jeeju paalʼɩ̃ na a Naaŋmɩn Sɩɛ na ʋ yi a Jʋrdɛ̃ man wɩɛr ɩ̃ lɩɛb wa, a Sɩɛ tↄw ʋ cenʼɩ̃ a wɛkar pʋↄ,
42004002	a Satã bɩɩr ʋ maalʼɩ̃ bibie lɩjaayi. ꞋWaa dãa dɩ bom a bibie ala pʋↄ wa, ɩ̃ a mɩnɛ a daar ʋlↄ na tↄl, kↄ̃ nyↄw ʋ na.
42004003	A Satã yel ʋ: “A ala ɩ fʋ ɩ na a Naaŋmɩn Bie, yel a kʋsɩrʼã ʋ lɩɛb ɩ bõ-dɩraa.”
42004004	A Jeeju yel ʋ: “A sɛbʼã a Naaŋmɩn Sɛbɛ pʋↄ: ʻAa ɩ a bõ-dɩraa tɛw ɩ̃ na tʋↄ kʋ a nɩrɛ a baafʋ wa.ʼ ”
42004005	A Satã do nɩ ʋ tãw ju-sↄ̃w ɩ̃ miil ʋ a ten a jaa na be a ka a tẽ-daa ʋ jaa juu, ʋ nyɛ ba lɛ dilo,
42004006	ɩ̃ yel ʋ: “Ɩ̃ na kʋ fʋ na a fãw a ten ala pʋↄ a jaa, nɩ a ba na-yele, a-na-ɩ maa ba kʋ, ɩ̃ mɩ tɛrɛ na sↄr na kʋ a nɩrɛ ʋlↄ ɩ̃ na bʋↄrↄ.
42004007	Fʋ̃ʋ ɩ̃ na sↄ a ala a jaa, a ala ɩ fʋ gburi na a dume ɩ̃ puor ma.”
42004008	A Jeeju yel ʋ: “A sɛbʼã a Naaŋmɩn Sɛbɛ pʋↄ: ʻA Nɩ-kpɛ̃ɛ na ɩ a fʋ Naaŋmɩn fʋ sɛw fʋ puor, ɩ̃ a ʋlↄ tɛw ɩ̃ sɛw fʋ tʋnↄ kʋrↄ.ʼ ”
42004009	A Satã lɛ cenʼɩ̃ ʋ na a Jerujalɛm na ʋ dↄↄl ʋ a Naaŋmɩn puor-yir kpɛ̃ɛ ju-sↄ̃w ɩ̃ yel ʋ: “A ala ɩ fʋ ɩ na a Naaŋmɩn Bie, aw lo a tene, a-na-ɩ a sɛbʼã a Naaŋmɩn Sɛbɛ pʋↄ:
42004010	ʻA Naaŋmɩn na ƴↄ̃w na a ʋ sɩ-tʋnɩsɩ a ba gu fʋ tɛɛlɛ,ʼ
42004011	ɩ̃ a lɛ sɛbʼã go: ʻBa na cↄw fʋ na nɩ a ba nur, a mɩnɛ fʋ kↄ̃ wa ŋme gbɛr wa.ʼ ”
42004012	A Jeeju yel ʋ: “A yelʼã a Naaŋmɩn Sɛbɛ pʋↄ: ʻTaa bɩɩrɛ a Nɩ-kpɛ̃ɛ na ɩ a fʋ Naaŋmɩn wa.ʼ ”
42004013	A mɩnɛ a Satã na bɩɩr a Jeeju a lõbobo a jaa baar, ʋ cenʼã ɩ̃ cɛ ʋ, ɩ̃ gu a daar ʋlↄ na sɛw ʋ lɛ wa.
42004014	A Jeeju lɩɛbʼã kul a Galile nɩ a Naaŋmɩn Sɩɛ fãw, a ba ƴɛrɛ a ʋ ƴɛrɩ̃ a Galile wɩɛr ʋ jaa pʋↄ.
42004015	Ʋ dãa na jaana a nɩbɛ a Naaŋmɩn sↄr a ba puorfʋ yie pʋↄ, ɩ̃ a ba jaa kpiire ʋ.
42004016	A Jeeju cenʼã a Najarɛtɩ na ɩ a tẽw ʋlↄ ʋ na dãa nʋ̃ↄ, na ʋ kpɛ a puorfʋ yir pʋↄ a bibi-ciiraa dayen, a mɩnɛ ʋ na ma maala, ɩ̃ ʋ irʼã bʋↄrↄ ʋ Ꞌwuor a Naaŋmɩn Sɛbɛ kʋ a nɩbɛ.
42004017	A ba de a ƴɛr-hiere Esayi sɛbɛ kʋ ʋ, ʋ yuo nyɛ a jie ʋlↄ a na sɛb yel:
42004018	“A Nɩ-kpɛ̃ɛ vɛl ma na ir ɩ̃ bar a ʋ Sɩɛ ʋ be nɩ ma, ɩ̃ na hier a ƴɛr-son kʋ a nãw deme. Ʋ tʋ̃ ma na ɩ̃ na hier yel a gbãgbaar a ba na sↄ ba mɩ̃ɛ, ɩ̃ mɩ hier yel a jↄn a ba lɛ nyɛrɛ. Ʋ tʋ̃ ma na ɩ̃ na faa a bala ba na kpowro,
42004019	ɩ̃ mɩ hier a Nɩ-kpɛ̃ɛ maal-vɩlaa yuon kʋ a nɩbɛ,”
42004020	ɩ̃ na ʋ pↄw a sɛbɛ lɛ kʋ a tʋ̃tʋnↄ, ɩ̃ jɩnaa. A nɩbɛ bala ba jaa na dãa be be a puorfʋ yir pʋↄ vↄ̃ na a mimir cↄw ʋ,
42004021	ʋ nyↄw ɩ̃ yele ba: “A Naaŋmɩn Sɛbɛ ƴɛrɩ̃ na nyɩ na wõ a ƴɛ̃ƴɛrɩ̃ maalʼã baar a dɩnaa.”
42004022	A nɩbɛ ba jaa ƴɛrɛ a ʋ son, ɩ̃ a nↄɛ ko ba a mɩnɛ ba na wõ a ƴɛr-vɛlɛ na yire a ʋ nʋↄrɩ̃, a ba yele: “Aa ɩ a Jojɛfʋ bi-daba nɩ a naa wa?”
42004023	A Jeeju yel ba: “Ɩ̃ bↄ̃w ka nyɩ na lↄb ma na a sʋkpa na na yel: ʻDↄↄtʋrↄ, kpaar a fʋ mɩ̃ɛ wʋlɩ̃, ɩ̃ maal a ka a fʋ mɩ̃ɛ tẽw pʋↄ a ala a jaa sɩ na wõ a fʋ maalʼã a Kapɛɛnam-tẽw pʋↄ.ʼ ”
42004024	Ʋ lɛ yel ba na: “Yel-mɩ̃ɛ ɩ̃ yele nyɩ, Naaŋmɩn ƴɛr-hiere ma be be a ʋ nɩbɛ bↄ̃w sↄw de ʋ a ʋ mɩ̃ɛ tẽw pʋↄ wa.
42004025	Sɩrɛ jaa ɩ̃ yel nyɩ, a ƴɛr-hiere Eli daar, a lɛ a saa na dãa ŋmaa a yomo ata nɩ a cur ayʋↄb, a kↄ̃ kpɛ̃ɛ lo a tẽw ʋ jaa juu, kpɩ̃ɩ-pↄↄbↄ yayaw dãa na be be a Ɩsɩrayɛl-tẽw pʋↄ,
42004026	ɩ̃-cɛ a Naaŋmɩn ma dãa tʋ̃ a Eli bõ-ƴen kãw jie ɩ̃ a ala ma ɩ a Sarɛpɩta-tẽw pↄw kãw jie na be a Sɩdↄ̃ wɩɛr ʋ wa.
42004027	A kↄn yayaw mɩ dãa na be a Ɩsɩrayɛl-tẽw pʋↄ a ƴɛr-hiere Elije daar, ɩ̃-cɛ bõ-ƴen kãw a ba sↄ̃w ma dãa pↄlɩ̃ ɩ̃ a ala ma ɩ a Sɩrɩ-tẽw daba Naamã ʋ wa.”
42004028	A mɩnɛ a nɩbɛ bala na be a puorfʋ yir na wõ a ala, suur nyↄw ba na po nɩ,
42004029	a ba ir dar ʋ a tẽw pʋↄ yi nɩ cɛ̃cɛ̃w, na ba cenʼɩ̃ ʋ a tãw ʋlↄ juu a ba tẽw na be, ɩ̃ bʋↄrↄ ba daa ʋ kpar a tãw bↄw gbolĩkoor pʋↄ.
42004030	Ɩ̃-cɛ ʋ tↄl yi a ba sↄↄlɩ̃sↄw ɩ̃ cere.
42004031	A Jeeju cenʼã a Kapɛɛnam-tẽw na be a Galile wɩɛr, jaana a nɩbɛ a puorfʋ yir pʋↄ a bibi-ciiraa dayen.
42004032	A nↄɛ ko ba a yele ala ʋ na jaana ba ɩnɛ, a-na-ɩ ʋ tɛrɛ na tʋↄfʋ a ʋ ƴɛrɩ̃sɩ pʋↄ.
42004033	A puorfʋ yir pʋↄ, daba kãw dãa na be be kↄ̃tↄn bier na tɛrɛ, ʋ wuurʼɩ̃ kpɛ̃w na ʋ yel:
42004034	“Waai! Najarɛtɩ Jeeju! Bõ ɩnɛ fʋ wa a ka? Má a sɩ sãwfʋ ɩnɛ fʋ wa. Ɩ̃ bↄ̃w na a ʋlↄ fʋ na ɩ, fʋ ɩ na a Naaŋmɩn nɩ-cɛcɛ.”
42004035	A Jeeju ful ƴↄ̃w ʋ ɩ̃ yel: “Pↄw a nʋↄr! Yi cen ɩ̃ cɛ a daba,” a kↄ̃tↄn lↄb a daba a tene a nɩbɛ sↄ̃w ɩ̃ yi ɩ̃ cɛ ʋ, ɩ̃ ma ƴↄ̃w ʋ wʋlɩ̃ fɩ̃ɩ wa,
42004036	a ɩ ba jaa nↄ-kpaar a ba ƴɛrɛ kʋrↄ taa: “Yɛr-bõ nɩ a naa? A daba na tɛrɛ na tʋↄfʋ nɩ fãgã ma yel a sɩ-bebe a ba cen yi, a ba ma sɩrɩ̃ yi.”
42004037	Ɩ̃ a ʋ ƴɛrɩ̃ ta na a ten ala a jaa na be a wɩɛr ʋlↄ pʋↄ.
42004038	A Jeeju yi na a puorfʋ yir pʋↄ ɩ̃ cen a Sɩmↄ̃ yir. A Sɩmↄ̃ dɩ̃ɛ-mã dãa na be be a ɩ̃gan kpor ʋ kpõ-kpõ, a ba sʋↄr a Jeeju a ʋ sũo ʋ,
42004039	ʋ gũu cↄw a pↄw ɩ̃ mʋ̃ↄ mimir ƴↄ̃w a ɩ̃gan kporfʋ, ʋ yi ɩ̃ cɛ ʋ, ʋ ir a jie naan ir ba a saan.
42004040	A mɩnɛ a wɩɛr na liwre, a nɩbɛ bala ba jaa na tɛrɛ a baalsɩ a wʋlɩ̃-bʋrↄ bʋrↄ na nyↄw, ba de ba na wa nɩ a Jeeju sɛ̃, ʋ dↄↄl ba a ʋ nur bõ-ƴene-ƴene ɩ̃ kpɛmɛ ba.
42004041	A kↄ̃tↄnsɩ mɩ yi na a nɩ-yaw ɩ̃gana pʋↄ wuure yele nɩ: “Fʋ ɩ na a Naaŋmɩn Bie!” Ɩ̃-cɛ a Jeeju ful ba ɩ̃ ma bara ba a ba na ƴɛr ƴɛrɩ̃ wa, a-na-ɩ ba bↄ̃w ka ʋlↄ ɩ̃ ɩ a Kirisi.
42004042	A lɛ a bio na vɩɛ, ʋ yi na cen wɛ-cɛ̃cɛ̃w. A nɩbɛ nyↄw ʋ a bↄfʋ wa cenʼɩ̃ ta pↄw ʋ, ɩ̃ bʋↄrↄ ba gↄw ʋ bin ʋ kↄ̃ cen wɩɛr ɩ̃ cɛ ba wa.
42004043	Ɩ̃-cɛ a Jeeju yel ba: “A sɛw na ɩ̃ na mɩ hier a Naaŋmɩn fãw ƴɛr-son a ten nɩŋmɛɛ pʋↄ kʋ a nɩbɛ, a-na-ɩ a ala ɩnɛ a Naaŋmɩn tʋ̃ ma ɩ̃ wa.”
42004044	Ɩ̃ na ʋ nyↄw a Naaŋmɩn ƴɛrɩ̃ hiere yʋↄrↄ nɩ a Jude puorfʋ yie pʋↄ.
42005001	Bibir kãw a Jeeju be na a Jenejarɛ-man nʋↄr, a nɩbɛ wa fʋr ʋ jilĩ kolĩ a Naaŋmɩn ƴɛrɩ̃ cɛlfʋ ɩnɛ.
42005002	Ʋ nyɛ na gboro ayi a man nʋↄr, a jɩ̃-bɛrbɛ yi a be ɩ̃ suu pɛwrɛ a ba jʋʋr,
42005003	ʋ kpɛ a gbor bõ-ƴen pʋↄ na ɩ a Sɩmↄ̃ ben ɩ̃ sʋↄr ʋ a ʋ jãa nɩ a gbẽgbere nʋↄr fɩ̃ɩ. A ala ɩ̃ baar, ʋ jɛ na be a gbor pʋↄ ɩ̃ jaana a nɩbɛ.
42005004	A mɩnɛ a Jeeju na ƴɛr a ƴɛrɩ̃sɩ baar, ʋ yelʼã a Sɩmↄ̃: “Duur a gbor cenʼɩ̃ a kʋ̃ↄ sↄↄlɩ̃sↄw ɩ̃ a nyɩ lↄb a jʋʋr.”
42005005	A Sɩmↄ̃ yel ʋ: “Nɩ-kpɛ̃ɛ, sɩ dɩ na tuo a tɩsↄw jaa wa vɩɛ nɩ a bio ɩ̃ na sɩ faa pulpul. Ɩ̃-cɛ a fʋ ƴɛrɩ̃ juumɩ, ɩ̃ na lↄbʼã a jʋʋr.”
42005006	Ba lↄbʼã a ɩ ba pↄw na a jɩmɛ yayaw a ba jʋʋr nyↄw ɩ̃ ɓere,
42005007	a ba Ꞌlɛɛr a ba tↄ deme na be a gbor kpee pʋↄ á ba wa sũo ba. Ba wa na a ba nyↄↄr a jɩmɛ sɛw gboro ayi a vɩrɛ na mʋr.
42005008	A mɩnɛ a Sɩmↄ̃ Pɩɛr na nyɛ a lɛ, ʋ lo na gburĩ a dume a Jeeju nii-sↄw ɩ̃ yel: “Nɩ-kpɛ̃ɛ, taw jãa nɩ ma, a-na-ɩ ɩ̃ ɩ na maal-fãa nɩrɛ.”
42005009	Ʋ yelʼã a lɛ a-na-ɩ nʋↄr kpaw ba na, ʋlↄ nɩ a bala ba jaa ʋ na be nɩ, a jɩm-yaw ala ba na nyↄↄr ɩnɛ.
42005010	Lɛ a mɩ dãa wↄ̃ a Sɩmↄ̃ tↄ deme, Jakɩ nɩ a Jã na ɩ a Jebede bi-dabsɩ. Ɩ̃ a Jeeju yel a Sɩmↄ̃: “Taa ɩ a dãbɩ̃ɛ nyↄw fʋ̃ wa. Wa nyↄw nɩ a dɩnaa, nɩbɛ fʋ na nyↄwrↄ.”
42005011	Ɩ̃ na ba lɛ duur a gboro lɩɛb wa nɩ a man gbẽgbere nʋↄr na bin, ɩ̃ bar a yele a jaa ɩ̃ tu a Jeeju.
42005012	A mɩnɛ a Jeeju na dãa be a tẽw kãw pʋↄ, daba kãw a kↄn wʋlɩ̃ na pↄw a ɩ̃gan nyɛ ʋ na ɩ̃ lo kpa pↄw a nii-sↄw ɩ̃ sʋↄr ʋ: “Nɩ-kpɛ̃ɛ, a fʋ̃ʋ sↄw, fʋ na tʋↄ na pↄlɩ̃ ma.”
42005013	A Jeeju turʼã a nuu sɩɩr ʋ ɩ̃ yel: “Ɩ̃ sↄw na, pↄlɩ̃!” A jie naan, a ʋ kↄn wʋlɩ̃ baarʼã,
42005014	ɩ̃ a Jeeju yel ʋ á ʋ taa yele bom kʋrↄ nɩrɛ wa, ɩ̃-cɛ á ʋ cen na miilʼɩ̃ a ʋ mɩ̃ɛ a Naaŋmɩn baar-loro, ɩ̃ tɩɩr a baar-lo-yele ala a Mowisi na dãa ƴↄ̃w, a nɩbɛ na bↄ̃w ka ʋ sɩrɩ̃ na pↄlɩ̃.
42005015	Ɩ̃ a Jeeju yuor jaar ɩ̃ yire dↄↄlↄ, ɩ̃ a nɩ-yaw ma wa na cɛlɛ a ʋ ƴɛrɩ̃ sʋↄrↄ nɩ ʋ a ʋ kpɛmɛ ba.
42005016	Ɩ̃-cɛ a ʋlↄ, ʋ ma yi na a cɛ̃cɛ̃w sʋↄrↄ a Naaŋmɩn.
42005017	Bibir kãw a Jeeju jaana na a nɩbɛ. A Farɩsɩ nɩbɛ nɩ a ƴɛr-kpɛn-jaanba na yi a ten ala a jaa na be a Galile nɩ a Jude wɩɛr, nɩ a Jerujalɛm wa na na jɛ a be a ʋ sɛ̃, ɩ̃ a Naaŋmɩn fãw dãa be nɩ ʋ ʋ kpaara a nɩbɛ wʋlɩ̃sɩ.
42005018	Nɩbɛ tuo na dab-gbɛr gaajie juu wa nɩ bʋↄrↄ ba kpɛ nɩ ʋ na bin a Jeeju nii-sↄw,
42005019	ɩ̃-cɛ baa dãa bↄ̃w a jie na ba na tuure ɩ̃ kpɛɛrɛ nɩ ʋ wa, a-na-ɩ a nɩbɛ waa na. Ala-ɩ̃-sↄ ba do na a garɩ̃ na ba yuo a bↄw ɩ̃ tur ʋ bar nɩ a ʋ gaajie a nɩbɛ sↄ̃w be a Jeeju nii-sↄw.
42005020	A Jeeju nyɛ na a ba ƴↄ̃w-nyãa ɩ̃ yel a gbɛr: “Ɩ̃ baraa! A Naaŋmɩn de na a fʋ faar bar kʋ fʋ.”
42005021	A ƴɛr-kpɛn-bↄↄnbↄ nɩ a Farɩsɩ nɩbɛ nyↄw ɩ̃ ƴɛrɛ nɩ a ba pʋↄ: “Ala nɩ a naa tↄr ɩ̃ kpɛrɛ a Naaŋmɩn a lɛ? Ala ɩ̃ tɛrɛ sↄr na yel áa Naaŋmɩn de na a maal-fãa bar kʋ a nɩrɛ ɩ̃ a ala ma ɩ a Naaŋmɩn tɛw ʋ wa?”
42005022	A Jeeju bↄ̃w a ala ba na tɩɛrɛ ɩ̃ yel ba: “Bõ tɩɛrɩ̃sɩ nɩ a ala nyɩ na tɛrɛ a nyɩ pʋ̃ↄ?
42005023	Buor ɩ̃ yↄw gãw a yelfʋ: a Naaŋmɩn de na a ʋ maal-fãa bar kʋ ʋ, mɩɩ a ʋ ir cere?
42005024	Ɩ̃-cɛ ɩ̃ bʋↄrↄ na nyɩ bↄ̃w ka a Nɩbɛ Bie tɛrɛ na sↄr a ka a tẽw pʋↄ na de a nɩrɛ maal-fãa bar kʋ ʋ.” Ala-ɩ̃-sↄ ʋ yel a gbɛr: “A fʋ̃ʋ ɩ̃ yele: ir de a fʋ gaajie kule nɩ.”
42005025	A jie naan, a gbɛr irʼã a ba nii-sↄw, de a ʋ gaajie pɛwrɛ nɩ a Naaŋmɩn kule nɩ.
42005026	A nↄɛ ko a nɩbɛ ba jaa a ba pɛwrɛ a Naaŋmɩn, ɩ̃ a dãbɩ̃ɛ nyↄw ba a ba yele: “Sɩ nyɛ na a yel-bↄ̃w-faarsɩ a dɩnaa bibir.”
42005027	A ala ɩ̃ baar, a Jeeju yi na nyɛ lãpo-diere kãw na dɩ Levi ʋ jɛ be a ʋ tʋn tʋ̃fʋ jie, ʋ yel ʋ: “Ir, tuure ma”,
42005028	a Levi bar a ʋ yele a jaa ɩ̃ ir tuure ʋ.
42005029	A Levi maalʼã fɛtɩ kpɛ̃ɛ a Jeeju ɩnɛ be a ʋ yir, a lãpo-dierbe yayaw jie nɩ a nɩbɛ ŋmɛɛ dãa lãa jɛ dɩrɛ nɩ ba a dɩb.
42005030	A Farɩsɩ nɩbɛ nɩ a ba ƴɛr-kpɛn-bↄↄnbↄ hũhune ɩ̃ yel a Jeeju par-tuurbe: “Bõ ɩ a nyɩ lãa dɩrɛ nyuure nɩ a lãpo-dierbe nɩ a nɩ-faar?”
42005031	A Jeeju yel ba: “Aa ɩ a ɩ̃gan-kpɛn deme ɩ̃ ma cen a dↄↄtↄrↄ yir wa, a wʋlɩ̃sɩ deme ʋ.
42005032	Maa wa a nɩ-torisɩ bʋↄlfʋ ɩnɛ wa, a nɩsaa faar ɩ̃ wa bʋↄl a ba na lɩɛb a ba yɛ̃.”
42005033	A ba yel ʋ: “A Jã par-tuurbe nɩ a Farɩsɩ par-tuurbe ma luure na a nʋↄr sʋↄrↄ nɩ a Naaŋmɩn tↄ̃-tↄ̃-tↄ̃, ɩ̃-cɛ a fʋ par-tuurbe ʋlↄ ma tↄ̃ↄ dɩrɛ nyuure nɩ.”
42005034	A Jeeju yel ba: “Nyɩ na tʋↄ na ɩ a bala ba na bʋↄl a pↄw kulfʋ jie a ba lũ a nʋↄr a mɩnɛ a sɩrɛ na cãa be a ba sↄ̃w mɩɩ?
42005035	A daar na ta na, ba na de na a sɩrɛ yi nɩ a ʋ badɛɛ sↄ̃w. A lɛdaar ba na lũ na a nʋↄr.”
42005036	Ʋ lɛ lↄbʼã a sʋkpa na kʋ ba: “Nɩrɛ ma ɓere cẽcẽ-ŋmãa a kpar-paalaa pʋↄ na ʋ ɓana nɩ kpar-kʋraa wa. A ala ɩ ʋ ɩ na a lɛ, ʋ ɓerʼã a kpar-paalaa bar, ɩ̃-cɛ a cẽcẽ-ŋmãa ʋlↄ ʋ na ɓer a kpar-paalaa ʋlↄ pʋↄ ma diere taa nɩ a kpar-kʋraa wa.
42005037	A lɛ ʋ mɩ, nɩrɛ ma diere dã-tↄↄraa ƴↄnↄ dʋʋ bɛraa pʋↄ wa. A ʋlↄ ƴↄ̃w a lɛ, a dã-tↄↄraa na wɛlʼã a dʋʋ, a ɩ a ʋ dãa nɩ a ʋ dʋʋ wɛ na.
42005038	Ɩ̃-cɛ a sɛw na a ba na ƴↄ̃w a dã-tↄↄraa a dʋʋ paalaa pʋↄ.
42005039	Ɩ̃ a ala ɩ a nɩrɛ nyu na a dã-bɩn, Ꞌwaa lɛ bʋↄrↄ a dã-tↄↄraa wa, a-na-ɩ ʋ ma yelʼã áa dã-bɩn nʋmↄ na gãw.”
42006001	A bibi-ciiraa kãw, a Jeeju tↄlʼã yi puo pʋↄ, a ʋ par-tuurbe ɓʋrↄ a ci fↄfↄrↄ Ꞌwↄbↄ,
42006002	a Farɩsɩ nɩbɛ ŋmɛɛ yel ba: “Bõ ɩ a nyɩ maala a ala na ciire a sɩ ƴɛr-kpɛn sↄr pʋↄ a bibi-ciiraa dayen?”
42006003	A Jeeju mɩ yel ba: “Nyaa Ꞌwuor a Naaŋmɩn Sɛbɛ pʋↄ nyɛ a ala a Davɩtɩ nɩ a ʋ nɩbɛ na maal a lɛ a kↄ̃ na dãa nyↄw ba wa?
42006004	Ʋ kpɛ na a Naaŋmɩn yir de a buru ba na bin a Naaŋmɩn Ꞌwↄb ɩ̃ mɩ kʋ a ʋ nɩbɛ a ba Ꞌwↄb; ɩ̃ a buru ala, nɩsaa pↄrↄ ma dãa tɛrɛ sↄr na Ꞌwↄb ɩ̃ a ala ma ɩ a baar-lorbo tɛw ʋ wa.”
42006005	Ɩ̃ na ʋ lɛ yel ba: “A Nɩbɛ Bie ɩ̃ ɩ a bibi-ciiraa Nɩ-kpɛ̃ɛ.”
42006006	A bibi-ciiraa kãw go, a Jeeju kpɛ na a puorfʋ yir kãw pʋↄ, ɩ̃ nyↄw ɩ̃ jaana a nɩbɛ. Daba kãw be na a be a ʋ dʋrɩ̃ nuu na kpi.
42006007	A ƴɛr-kpɛn-bↄↄnbↄ nɩ a Farɩsɩ nɩbɛ jʋʋrↄ a Jeeju bʋↄrↄ ba bↄ̃w a ala ɩ ʋ na kpaarʼã nɩrɛ a bibi-ciiraa dayen, a-na-ɩ ba bʋↄrↄ na sↄr ba ƴↄ̃w ʋ ƴɛrɩ̃.
42006008	Ɩ̃ ʋ bↄ̃wnaa a ala ba na tɩɛrɛ ɩ̃ yel a daba ʋlↄ a nuu na ko: “Ir ɩraa a ka a nɩbɛ nii-sↄw.” Ʋ pal ir ɩraa.
42006009	Ɩ̃ a Jeeju yel ba: “Ɩ̃ sooro nyɩ na, a bibi-ciiraa dayen, a nɩrɛ tɛrɛ na sↄr na maal a vɩlaa, mɩɩ a bier, na faa a nɩrɛ mɩɩ na kú ʋ?”
42006010	Ɩ̃ na ʋ Ꞌwuor ba kolĩ ba jaa, ɩ̃ yel a daba: “Dↄl a fʋ nuu,” ʋ dↄl, ʋ lɛ lɩɛb ɩ nu-son.
42006011	Ɩ̃-cɛ a nɩbɛ bala, a suur gãw ba na a ba nyↄw ɩ̃ guoro taa a ala ba na tʋↄrↄ maala a Jeeju.
42006012	A ʋna daarʼãa a Jeeju do na a tãw juu Naaŋmɩn sʋↄrfʋ, na ʋ be a be sʋↄr a Naaŋmɩn wa vɩɛ nɩ a bio.
42006013	A lɛ a wɩɛr na caarɩ̃ baar, ʋ bʋↄlʼã a ʋ par-tuurbe na ʋ vɛl ir pie-nʼayi, bʋↄlↄ ba nɩ-tʋnɩsɩ:
42006014	a Sɩmↄ̃ ʋ na pʋr a Pɩɛr, nɩ a ʋ yɛbɛ Ãdire, nɩ a Jakɩ nɩ a Jã, a Fɩlɩpɩ nɩ a Batelemi,
42006015	a Matie nɩ a Tomasɩ nɩ a Alfe bi-daba Jakɩ nɩ a Sɩmↄ̃ ʋlↄ na ma jɛrɛ,
42006016	a Jakɩ bi-daba Judasɩ nɩ a Judasɩ Isikaryↄtɩ ʋlↄ na dãa lɩɛb de a Jeeju a juu.
42006017	A Jeeju yi nɩ ba na a tãw juu ɩ̃ suu ɩraa nɩ ba dalɩ̃pʋↄ juu, a jie ʋlↄ a ʋ par-tuurbe yayaw na be. Nɩ-yayaw mɩ dãa na yi a Jude wɩɛr ʋ jaa nɩ a Jerujalɛm, nɩ a Tɩɩr nɩ a Sɩdↄ̃ na be a man nʋↄr,
42006018	ɩ̃ wa a ʋ ƴɛrɩ̃ cɛlfʋ jie nɩ a ba ɩ̃gan kpɛmɛfʋ, ɩ̃ a bala a kↄ̃tↄnsɩ na dama mɩ nyɛ na a kpɛ̃w.
42006019	A nɩbɛ ba jaa bʋↄrↄ na ba sɩɩr a Jeeju, a-na-ɩ a fãw mɩ yi na a ʋ jie ɩ̃ kpɛmɛ ba ba jaa.
42006020	A Jeeju Ꞌwuorʼã a ʋ par-tuurbe ɩ̃ yel: “Nʋ̃ↄ ma be na a nyɩmɩ jie na ɩ a nãw deme a-na-ɩ nyɩmɩ ɩ̃ sↄ a Naaŋmɩn fãw.
42006021	Nʋ̃ↄ ma be na a nyɩmɩ jie a kↄ̃ na nyↄw a ƴɛ̃ƴɛrɩ̃ na, a-na-ɩ nyɩ nↄↄ pi na. Nʋ̃ↄ ma be na a nyɩmɩ jie na kono a ƴɛ̃ƴɛrɩ̃ na, a-na-ɩ nyɩ nↄↄ laara na.
42006022	Nyɩ́ ɩ a nʋmↄ nyɩ a lɛ a nɩbɛ nↄↄ Ꞌlaara nyɩ, ɩ̃ jaara nyɩ bara, ɩ̃ tʋrↄ nyɩ, sãwna nɩ a nyɩ yuor ʋ wↄ̃ bom kpana kaarɩ̃ a Nɩbɛ Bie ɩnɛ.
42006023	A bibir ʋlↄ, nyɩ́ ɩ a nʋmↄ nyɩ a nyɩ cɩlɛ, a-na-ɩ a nyɩ yar na bɛrmɛ na a be a saa juu. A lɛ a ba sãa-kʋnbↄ mɩ dãa maal a Naaŋmɩn ƴɛr-hierbe.
42006024	Ɩ̃-cɛ nabier na pↄw na a nyɩmɩ tɛraa deme a-na-ɩ nyɩ gↄrʼã pↄw a nyɩ nʋ̃ↄ a jaa.
42006025	Nabier na pↄw na a nyɩmɩ na pi a ƴɛ̃ƴɛrɩ̃ na, a-na-ɩ kↄ̃ nↄↄ nyↄw nyɩ na. Nabier na pↄw na a nyɩmɩ na laara a ƴɛ̃ƴɛrɩ̃ na, a-na-ɩ ni-sↄbaa nↄↄ kpɛ nyɩ na a nyɩ kono.
42006026	“A na ɩ nyɩ na nabier a lɛ a nɩbɛ ba jaa nↄↄ yele a nyɩ son! A lɛ a ba sãa-kʋnbↄ dãa maalʼɩ̃ a jirsɩ ƴɛr-hierbe.
42006027	“Ɩ̃-cɛ a nyɩmɩ na cɛlɛ ma, ɩ̃ yele nyɩ na, nyɩ́ nʋnↄ a nyɩ dↄ̃ deme. Nyɩ́ maala a bala na Ꞌlaar nyɩ vɩlaa,
42006028	nyɩ́ bʋↄlↄ a son ƴↄnↄ a bala na sↄnↄ nyɩ, nyɩ́ sʋↄrↄ a Naaŋmɩn ƴↄnↄ a bala na hʋↄlↄ nyɩ.
42006029	A ala ɩ a nɩrɛ ɓa fʋ na a tʋkpal bõ-ƴen pʋↄ, lɩɛb a tʋkpal gãw na cↄw ʋ. A ala ɩ a nɩrɛ de fʋ na a fu, bar ʋ mɩ de a fʋ kparle.
42006030	A nɩrɛ lɛ ɩ̃ wa sʋↄr fʋ a bom fú kʋ ʋ, ɩ̃ taa wa sooro a fʋ bom a nɩrɛ na de wa.
42006031	A ala nyɩ na bʋↄrↄ a nɩbɛ ba maala nyɩ, nyɩ́ mɩ maala ba a lɛ.
42006032	“Á ala ɩ nyɩ nʋnↄ na a bala tɛw na nʋnↄ nyɩ, bõ ƴↄ̃wfʋ nyɩ na pↄw? A-na-ɩ a nɩ-faar mɩ̃ɛ ma mɩ nʋnↄ na a bala na nʋnↄ ba.
42006033	Ɩ̃ a ala ɩ nyɩ maala na a vɩlaa a bala tɛw na maala nyɩ a vɩlaa, bõ ƴↄ̃wfʋ nyɩ na pↄw? A-na-ɩ a nɩ-faar mɩ̃ɛ ma mɩ maala na a lɛ.
42006034	Ɩ̃ a ala ɩ a bala tɛw nyɩ na tɩɛrɛ a nyɩmɩ pɛ̃w ba a bom ba na wa ya na kʋ nyɩ, nyɩ ma pɛ̃w, bõ ƴↄ̃wfʋ nyɩ na pↄw? A nɩ-faar mɩ̃ɛ ma mɩ pɛ̃w na a ba tↄ deme, a ba na mɩ lɩɛb ya ba a libie nʋↄr.
42006035	Ɩ̃-cɛ nyɩ́ nʋnↄ a nyɩ dↄ̃-deme, nyɩ́ maala ba a vɩlaa, nyɩ́ ma pɛ̃w ba a bom ɩ̃ nyɩ taa cɛlɛ a ba na lɩɛb ya nyɩ wa. A lɛ, a nyɩ yar na bɛrmɛ na, ɩ̃ nyɩ na mɩ ɩ na a saa juu Naaŋmɩn bi-dabsɩ a-na-ɩ ʋ ma maala na a vɩlaa a nɩsaa saansɩ nɩ a nɩ-bebe jie.
42006036	Nyɩ́ ɩ pʋ-pɩlaa deme a mɩnɛ a nyɩ Sãa na ɩ a pʋ-pɩlaa sʋbↄ.
42006037	“Nyɩ taa koro nɩrɛ wa, ɩ̃ a Naaŋmɩn kↄ̃ mɩ guor a nyɩ ƴɛrɩ̃ wa. Nyɩ taa ƴↄnↄ nɩrɛ ƴɛrɩ̃ wa, ɩ̃ a Naaŋmɩn ma mɩ ƴↄnↄ nyɩ ƴɛrɩ̃ wa. Nyɩ́ de a nɩbɛ mabfʋ bar kʋ ba; a lɛ a Naaŋmɩn na mɩ de a nyɩ mabfʋ bar kʋ nyɩ.
42006038	Nyɩ́ tɩɩrɛ; a lɛ a Naaŋmɩn na mɩ tɩɩrɛ kʋrↄ nyɩ. Ʋ na bↄ̃w na sɛw a bõ-mɩɩnaa a nɛ taa, ɩ̃ dam, a sɛw deere, ʋ kʋ nyɩ, a-na-ɩ a bom ʋlↄ nyɩ na de mana nɩ a yele, a ʋna bom a Naaŋmɩn na mɩ de manʼɩ̃ a nyɩ ben.”
42006039	A Jeeju lɛ lↄb ba na a sʋkpa na: “A jↄ̃w na tʋↄ na tawra a ʋ jↄ̃-tↄ mɩɩ? Má a ba jaa ayi na lo na bↄw pʋↄ.
42006040	Par-tuure ma be be na gãw a ʋ jãjaana wa, ɩ̃ a par-tuure lɛ na jaan baar, ʋ na wↄ̃ na a ʋ jãjaana kaarɩ̃.
42006041	“Mɩnɛ ɩ̃ ɩ a fʋ ga a mimir ƴↄ̃w a mobir na be a fʋ yɛbɛ mimirɩ̃, ɩ̃ ma lɛ ɛ̃ɛ bil nyɛ a dakpur na be a fʋ mɩ̃ɛ mimirɩ̃ wa?
42006042	Mɩɩ mɩnɛ fʋ na tʋↄ yel a fʋ yebɛ: ʻƖ̃ yɛbɛ, ɩraa ɩ̃ ir fʋ mobir a mimirɩ̃ bar,ʼ a fʋ̃ʋ na ma nyɛ a dakpur na be a fʋ mimirɩ̃ wa? Fʋna bɛbɛlɛ naa! De nĩe ir a dakpur a fʋ mimirɩ̃ sɛr; lɛ fʋ na bↄ̃w nyɛrɛ tʋↄ ir a mobir na be a fʋ yɛbɛ mimirɩ̃.
42006043	“Tɩ-son ma be be na wↄnↄ bi-kpana wa; a lɛ ʋ mɩ, tɩ-kpana ma be be na wↄnↄ bi-son wa.
42006044	A-na-ɩ a wↄmↄ ba bↄ̃wnↄ nɩ a tɩɛ; ba maa Ꞌwↄ̃w Ꞌwↄrↄ gʋ-pɩlaa juu wa, ba maa mɩ Ꞌwↄ̃w aaraa gʋ-salaa juu wa.
42006045	A nɩ-son ma irʼã a yel-vɛlɛ ala ʋ na bin a ʋ pʋ-vɩlaa pʋↄ yi nɩ, ɩ̃ a nɩ-kpana ma ir a yel-kpansɩ ala ʋ na bin a ʋ pʋ-bier pʋↄ yi nɩ, a-na-ɩ a ala na sɛw a nɩrɛ pʋↄ, ala ɩ̃ yire a nʋↄr pʋↄ.
42006046	“Mɩnɛ ɩ̃ ɩ a nyɩ bʋↄlↄ ma a ʻNɩ-kpɛ̃ɛ! Nɩ-kpɛ̃ɛ!ʼ ɩ̃ maa maala a ala ɩ̃ na ma yele nyɩ wa?
42006047	A nɩrɛ lɛ na wa a ɩ̃ sɛ̃ cɛl a ɩ̃ ƴɛrɩ̃ ɩ̃ sↄw maala, ɩ̃ na miil nyɩ na a ʋlↄ kaarɩ̃ ʋ na wↄ̃.
42006048	Ʋ wↄ̃ na taa nɩ daba na mɩɛrɛ yir ɩ̃ tuu a bↄw ʋ kpɛ, ʋ kpar a dacin a kubir-pan juu. A kʋ̃ↄ wa na a kʋlaa paal yi ŋmeere a yir ʋlↄ, ɩ̃-cɛ Ꞌwaa tʋↄ ʋ wɛl bar wa, a-na-ɩ ba dãa na bↄ̃w mɛ ʋ.
42006049	Ɩ̃-cɛ a ʋlↄ na wono a ɩ̃ ƴɛrɩ̃ ɩ̃ ma sↄw maala wa, ʋ wↄ̃ na taa nɩ a daba ʋlↄ na mɛ a yir a tẽ-buur juu, ɩ̃ ma tuu a bↄw ɩ̃ kpar a dacin wa. A kʋ̃ↄ ŋme na a yir ʋ tↄ̃ↄ lo a jie naan ɩ̃ a ʋ lofʋ ʋlↄ bɛlɩ̃ na.”
42007001	A lɛ a Jeeju na ƴɛr a ʋ ƴɛrɩ̃sɩ a jaa kʋ a nɩbɛ baar, ʋ cenʼã a Kapɛɛnam.
42007002	Sↄdaal-nɩ-kpɛ̃ɛ be na be ɩ Orom nɩrɛ ɩ̃ tɛrɛ tʋ̃tʋnↄ ʋ na nyɩrɩ̃ nʋ. A tʋ̃tʋnↄ ʋlↄ, a dãa na Ꞌwↄbↄ ʋ, ʋ pɩɛlʼɩ̃ a kũu.
42007003	A lɛ a sↄdaal-nɩ-kpɛ̃ɛ ʋlↄ na wõ a ba ƴɛr a Jeeju ƴɛrɩ̃ ʋ tʋ̃ na a Jufisɩ ni-dierbe ŋmɛɛ a ʋ sɛ̃ a ba sʋↄr ʋ ʋ wɩ faa a ʋ tʋ̃tʋnↄ.
42007004	Ba ta na a Jeeju sɛ̃ nyↄw ɩ̃ lↄbↄ ʋ a nur yele nɩ: “A daba na sɛw na a fʋ na sũo ʋ,
42007005	a-na-ɩ ʋ nʋ na a sɩmɩ Jufisɩ, ɩ̃ ʋlↄ ɩ̃ mɩ ƴↄ̃w a ba mɛ a sɩ puorfʋ̃ yir.”
42007006	A Jeeju pↄ̃w ba cere nɩ. Ɩ̃ a lɛ ba na pɩɛlʼɩ̃ a yir, a sↄdaal-nɩ-kpɛ̃ɛ tʋ̃ na a ʋ badɛɛ a ba tuor yel ʋ: “Nɩ-kpɛ̃ɛ! Taa vↄw fʋ mɩ̃ɛ wa, a-na-ɩ maa sɛw a fʋ na kpɛ a ɩ̃ yir wa.
42007007	A ala ɩnɛ a maa mɩ̃ɛ ma nyɛ sↄr tʋↄ ta fʋ wa, ɩ̃-cɛ ƴɛr ƴɛrɩ̃ tɛw, ɩ̃ a ɩ̃ tʋ̃tʋ̃-bie na kpɛmɛ na.
42007008	A-na-ɩ a maa mɩ̃ɛ tɛrɛ na a ɩ̃ nɩ-bɛrɛ na ɩ̃ jↄrↄ ba, ɩ̃ mɩ tɛrɛ a ɩ̃ sↄdaalsɩ a ba jↄrↄ ma. Ɩ̃ ma yelʼã a bõ-ƴen: Cen ka! ʋ ma cen, ɩ̃ yel a ƴen sʋbↄ: Wa ka! ʋ ma wa; ɩ̃ ma yelʼã a ɩ̃ tʋ̃tʋnↄ: Maal asɩmɛ! ʋ ma maal.”
42007009	A lɛ a Jeeju na wõ a ƴɛrɩ̃ ʋlↄ, nʋↄr ko ʋ na ʋ kpiir a sↄdaal-nɩ-kpɛ̃ɛ ɩ̃ lɩɛb yel a nɩbɛ na tuure ʋ: “Ɩ̃ yele nyɩ na, a Ɩsɩrayɛl nɩbɛ sↄ̃w, maa nyɛ nɩrɛ ʋ tɛrɛ ƴↄ̃w-nyãa ta a daba na wa.”
42007010	A nɩbɛ bala a sↄdaal-nɩ-kpɛ̃ɛ na tʋ̃ lɩɛbʼã kul ɩ̃ nyɛ a tʋ̃tʋnↄ ʋ kpɛmɛ.
42007011	A ala na yi tↄ, a Jeeju cenʼã tẽw kãw ba na bʋↄlↄ Nayɩ̃, a ʋ par-tuurbe nɩ a nɩ-yayaw dãa pↄw ʋ a ba lãa cere.
42007012	A mɩnɛ ʋ na pɩɛlɛ nɩ a tẽw ʋlↄ dↄ̃dↄr nʋↄr, nɩbɛ mɩ yire nɩ na kũu a ũufʋ jie. Ʋ ɩ na a ʋ mã bi-daa ɩ̃ a ʋ mã ɩ kpɩ̃ɩ-pↄw. Nɩ-yaw yi na a tẽw ʋlↄ pʋↄ ɩ̃ pↄw ʋ cere nɩ a kũu ũufʋ jie.
42007013	Á lɛ a Nɩ-kpɛ̃ɛ na nyɛ a pↄw, nãw nyↄw ʋ na, ʋ yel ʋ: “Taa kono wa.”
42007014	Ɩ̃ na ʋ taw ta sɩɩr a da-gbarɩ̃sɩ ʋlↄ a kũu na be, a bala na de a kũu ɩraa. A Jeeju yel: “Polbile! A fʋ̃ʋ ɩ̃ yele, ir!”
42007015	A kũu pal ir jɩnaa ɩ̃ nyↄw a ƴɛrɩ̃sɩ ɩ̃ ƴɛrɛ, ʋ de ʋ kʋ a ʋ mã.
42007016	A dãbɩ̃ɛ nyↄw a ba jaa a ba pɛwrɛ a Naaŋmɩn yele: “A Naaŋmɩn ƴɛr-hier-kpɛ̃ɛ ƴen sʋbↄ irʼã a sɩ sↄ̃w ɩ̃ a Naaŋmɩn mɩ wa na Ꞌwuor a ʋ nɩbɛ.”
42007017	A nɩbɛ ƴɛrɛ na taa a ʋ ɩnɛ a Jude wɩɛr ʋ jaa pʋↄ de nɩ a tẽ-pɩɛlsɩ a jaa, a ala ʋ na maal.
42007018	A Jã par-tuurbe man ʋ na a yele ala a jaa, ʋ bʋↄl ayi a ba sↄ̃w
42007019	tʋ̃ ba a Nɩ-kpɛ̃ɛ jie a ba cen na soor ʋ: “Fʋ̃ʋ ɩ a ʋlↄ na sɛw ʋ wa mɩɩ sɩ cãa gure nɩ-kpee?”
42007020	A nɩbɛ bala ta na a Jeeju sɛ̃ na ba yel ʋ: “A Jã-Batii ɩ̃ tʋ̃ sɩ a sɩ wa soor fʋ a fʋ̃ʋ ɩ̃ ɩ a ʋlↄ na sɛw ʋ wa mɩɩ, a sɩ cãa gure nɩ-kpee?”
42007021	A be a jie naan, ʋ kpɛmɛ na a wʋlɩ̃sɩ deme yayaw nɩ a nɩ-baalsɩ nɩ a kↄ̃tↄn-irbe ɩ̃ yuo a jↄn yayaw mimie.
42007022	Ɩ̃ na ʋ yel a bala a Jã na tʋ̃: “Nyɩ́ cen na man a Jã a ala nyɩ na nyɛ ɩ̃ mɩ wõ: a jↄn nyɛrɛ na, a gbɛɛ ir cere, a kↄn mɩ pↄlↄ, ɩ̃ a won wono, a kũusɩ jawra na ire, a Naaŋmɩn ƴɛr-son ta na a nãw deme jie.
42007023	Á nʋmↄ a ʋlↄ a ɩ̃ maalfʋ na ma cɛ ʋ wa.”
42007024	A lɛ a bala a Jã na tʋ̃ na lɩɛb kul baar, a Jeeju nyↄw na a Jã ƴɛrɩ̃ mana kʋrↄ a nɩbɛ yele: “Bõ nyɩ cen na Ꞌwuor nyɛ a be a wɛkar pʋↄ? Kakɩr a sɛsɛb na dama?
42007025	Bõ ʋlↄ nyɩ cen na Ꞌwuor? A daba na ƴaarɩ̃ cẽcen-vɛlɛ? Ɩ̃-cɛ a bala na ma ƴaarɩ̃ a cẽcen-vɛlɛ dɩrɛ nɩ a dɩb vɛlɛ, a jamansɩ yie ba ma be.
42007026	Bõ ʋlↄ tↄr nyɩ cen na Ꞌwuor? A Naaŋmɩn ƴɛr-hiere? Ↄↄ, ɩ̃ yele nyɩ na, nɩrɛ ʋ na gãw a Naaŋmɩn ƴɛr-hiere.
42007027	A-na-ɩ a Jã ɩ̃ ɩ a ʋlↄ a Naaŋmɩn Sɛbɛ ƴɛrɩ̃ na yel: ʻA maa, Naaŋmɩn ɩ̃ tʋ̃ a ɩ̃ ƴɛƴɛrɛ ʋ de fʋ nĩe gbɛɛrɩ̃ a fʋ sↄr.ʼ
42007028	“Ɩ̃ yele nyɩ na, nɩrɛ kãw ma be be ba na dↄw ka a tẽw pʋↄ na gãw a Jã-Batii wa, ɩ̃-cɛ a ʋlↄ na nyɩrɩ̃ pab a Naaŋmɩn fãw pʋↄ gãw ʋ na.”
42007029	A nɩbɛ ba jaa nɩ a lãpo-dierbe na wõ a Jã kↄkɩr, ba bↄ̃w na áa Naaŋmɩn torʼã ɩ̃ sↄw a Jã mʋr ba a kʋ̃ↄ.
42007030	Ɩ̃-cɛ a Farɩsɩ nɩbɛ nɩ a ƴɛr-kpɛn-bↄↄnbↄ jaarʼã a ala a Naaŋmɩn na bʋↄrↄ a ba jie bar, a mɩnɛ ba na ma sↄw a Jã mʋr ba a kʋ̃ↄ wa.
42007031	“Babõ ɩ̃ na de a dɩnaa nɩbɛ manʼɩ̃, ɩ̃ babõ kaarɩ̃ ba wↄ̃?
42007032	Ba wↄ̃ na taa nɩ a bibiir na jɛ a daa pʋↄ ɓolo bʋↄlↄ nɩ taa yele: ʻSɩ ŋme na a kʋↄr ƴↄ̃w nyɩ ɩ̃ nyaa sɛ wa, a sɩ mɩ ŋme a ko-bɩnɛ ƴↄ̃w nyɩ ɩ̃ nyaa mɩ kõ wa.ʼ
42007033	A-na-ɩ a Jã-Batii dãa na wa ma bʋn dɩrɛ lɛ wa, ma mɩ nyuure a dãa wa, a nyɩ yel a kↄ̃tↄn ɩ̃ tɛrɛ ʋ.
42007034	A Nɩbɛ Bie wa dɩrɛ ƴↄnↄ nyuure nɩ, a nyɩ lɛ yel go: ʻNyɩ nyɛ dɩdɩrɛ nɩ dã-nyuure, na ɩ a lãpo-dierbe nɩ a nɩ-faar baraa.ʼ
42007035	Ɩ̃-cɛ a bala ba jaa na sↄw a Naaŋmɩn kpaarfʋ miile na a yel-mɩ̃ɛ be na a kpaarfʋ ʋlↄ jie.”
42007036	A Farɩsɩ nɩrɛ kãw bʋↄlʼã a Jeeju a ʋ wɩ a ba lãa dɩ a dɩb, a Jeeju kpɛ a Farɩsɩ nɩrɛ ʋlↄ yir jɛ a dɩb par.
42007037	Ɩ̃ a be a ʋna tẽw pʋↄ, pↄw kãw dãa na be be na ɩ pↄw fãa. Ʋ bↄ̃w ka a Jeeju jɛ na a dɩb par be a Farɩsɩ nɩrɛ ʋlↄ yir, ɩ̃ de a kã-nyu-vɩlaa na sɛw a kubir yole wɩ kpɛ ɩraa nɩ a Jeeju gbɛɛ par,
42007038	ɩ̃ kono. A ʋ mↄtↄ̃-kʋ̃ↄ ɓɩnɛ a Jeeju gbɛɛ, ʋ pãa lɩɛb a ʋ jukↄbↄ fↄfↄrↄ nɩ, ɩ̃ nyↄw a Jeeju gbɛɛ ɩ̃ de a kã-nyu-vɩlaa kpaar ƴↄ̃w.
42007039	A lɛ a Farɩsɩ nɩrɛ ʋlↄ na bʋↄl a Jeeju na nyɛ a lɛ, ʋ yelʼã a ʋ pʋ̃ↄ: “A ala ɩ a daba na dãa na ɩ a Naaŋmɩn ƴɛr-hiere, ʋ naa bↄ̃w na a pↄw na na sɩɩrɛ ʋ, nɩ a mɩnɛ ʋ na wↄ̃. Ʋ na bↄ̃w ka pↄw fãa ʋ ɩ.”
42007040	A Jeeju yel ʋ: “Sɩmↄ̃, ɩ̃ tɛrɛ na ƴɛrɩ̃ na ƴɛr fʋ.” A Sɩmↄ̃ yel: “Jãjaana, ƴɛr!”
42007041	A Jeeju yel ʋ: “Nɩbɛ ayi dãa na tɛrɛ san a ʋlↄ jie ba na ma pɛ̃wnɛ a libie. A bõ-ƴen tɛrɛ na warbie ture kʋbaa san, ɩ̃ a kãw tɛrɛ warbie ture pie san.
42007042	Ɩ̃ a mɩnɛ ba na ma tɛrɛ bom na tʋↄ ya a ba sama wa, a libie sʋbↄ de na bar kʋ ba a ba jaa ayi. A nɩbɛ bala ayi pʋↄ, buor ɩ̃ na nyɩrɩ̃ nʋnↄ a libie sʋbↄ?”
42007043	A Sɩmↄ̃ yel ʋ: “Ɩ̃ tɩɛr ka a ʋlↄ na dãa tɛrɛ a san yaw ʋ.” A Jeeju yel ʋ: “Yel-mɩ̃ɛ fʋ yel.”
42007044	Ɩ̃ lɩɛb miile a pↄw ɩ̃ yel a Sɩmↄ̃: “Fʋ nyɛ na a pↄw naa? A mɩnɛ ɩ̃ na kpɛ a ka a fʋ yir, faa kʋ ma kʋ̃ↄ ɩ̃ pɛw gbɛɛ wa, ɩ̃-cɛ a pↄw na, a ʋ mↄtↄ̃-kʋ̃ↄ ʋ ɓɩ̃ nɩ a ɩ̃ gbɛɛ ɩ̃ fↄfↄ nɩ a ʋ jukↄbↄ bar.
42007045	A fʋ̃ʋ, faa nyↄw ma nuu puor wa, ɩ̃-cɛ a pↄw na, wa nyↄw nɩ a lɛ ɩ̃ na kpɛ, ʋ nyↄw ma na a gbɛɛ puoro nɩ ma ma bara wa.
42007046	Faa mɩ kpaar a kãa ƴↄ̃w ma a juu pʋↄ wa, ɩ̃-cɛ a pↄw na, ʋ kpaarʼã a kã-nyu-vɩlaa ƴↄ̃w ma a gbɛɛ pʋↄ.
42007047	A ala ɩnɛ ɩ̃ yele fʋ na, a ʋ nʋfʋ ʋ na nyɩrɩ̃ nʋ ma, a miile na áa Naaŋmɩn de na a ʋ maal-faar na waa bar kʋ ʋ. Ɩ̃ a ʋlↄ ba na de a fɩ̃ɩ bar kʋ, ʋ ma mɩ miile na a nʋfʋ fɩ̃ɩ.”
42007048	A ala ɩ̃ baar, a Jeeju yelʼã a pↄw: “A Naaŋmɩn de na a fʋ maal-faar bar kʋ fʋ.”
42007049	A bala na dãa lãa jɛ nɩ ʋ ƴɛrɛ na a ba pʋ̃ↄ: “Ala nɩ a naa tↄr ɩ̃ ma mɩ de a nɩrɛ maal-fãa bar kʋ ʋ?”
42007050	Ɩ̃-cɛ a Jeeju yelʼã a pↄw: “A fʋ ƴↄ̃w-nyãa faa fʋ na. Cenʼɩ̃ su-ɓaar.”
42008001	A ala na yi tↄ, a Jeeju yʋↄrↄ na a tẽ-bɛrɛ nɩ a tẽ-bil pʋↄ, hiere a Naaŋmɩn fãw ƴɛr-son kʋrↄ a nɩbɛ, ɩ̃ a ʋ par-tuurbe pie-nʼayi dãa na lãa be nɩ ʋ.
42008002	A pↄↄbↄ bala ʋ na dãa diw a kↄ̃tↄn-bebe a ba pʋↄ bar, kpaarɩ̃ ba a wʋlɩ̃sɩ, mɩ lãa na be nɩ ʋ: a Maarɩɩ ʋlↄ na yi a Madala, a kↄ̃tↄnsɩ anuu-nʼayi na dãa yi a ʋ pʋↄ;
42008003	nɩ a Kuja pↄw Jaan, a Kuja ʋlↄ na ɩ a jamana Ɛrↄdɩ tʋ̃tʋnbↄ nɩ-kpɛ̃ɛ, nɩ a Sujan, nɩ a pↄↄ-yaw ŋmɛɛ go. A bala ɩ̃ ma dãa de a ba yele sũono nɩ a Jeeju nɩ a ʋ par-tuurbe.
42008004	A nɩbɛ yi na a ten a jaa ɩ̃ wa a Jeeju sɛ̃. A lɛ a nɩ-yaw bala na taw tiw taa, ʋ lↄbʼã a sʋkpa na:
42008005	“Daba kãw yi na a ʋ ci yaarɩ̃fʋ jie ɩ̃ a lɛ ʋ na yaara a ci, a ŋmɛɛ lo na a sↄr juu, a ba nɛbʼɩ̃ gbɛɛ ɩ̃ a wɛ-lili nɩɩr dɩ.
42008006	A ŋmɛɛ lo a kubir-pan juu ɩ̃ a lɛ a na bul baar, a ko na, a-na-ɩ aa pↄw a ɓaar wa.
42008007	A ŋmɛɛ go lo a gʋʋr sↄ̃w, a gʋʋr lãa irʼɩ̃ ba piw ba tɛrɛ.
42008008	A ŋmɛɛ lo na a tẽ-vɩlaa pʋↄ naa bul bɩ bie kʋbaa lɛ bↄ̃w dↄↄl.” A lɛ a Jeeju na ƴɛr a lɛ baar, ʋ yelʼɩ̃ na kpɛ̃w: “A ʋlↄ na tɛrɛ a tobo wono nɩ, ú bↄ̃w cɛlɛ!”
42008009	A Jeeju par-tuurbe soor ʋ na a sʋkpa ʋlↄ par,
42008010	ʋ yel ba: “A ala ɩ a nyɩmɩ ʋ, a Naaŋmɩn fãw ƴɛr-bↄ̃w-faarsɩ par nyɩrʼã a nyɩ jie. Ɩ̃-cɛ a nɩbɛ ŋmɛɛ, a sʋkpar tɛw ba na wono, a mɩnɛ ʻa ba na Ꞌwuoro ɩ̃ ma nyɛrɛ wa, ɩ̃ mɩ cɛlɛ wono ɩ̃ ma bↄ̃wnↄ a par wa.ʼ
42008011	“Nyɩ́ cɛlɛ a sʋkpa par: a ci ɩ na a Naaŋmɩn ƴɛrɩ̃.
42008012	A nɩbɛ ŋmɛɛ wↄ̃ na taa nɩ a ci ala na lo a sↄr juu. A lɛ ba na wõ a Naaŋmɩn ƴɛrɩ̃, a Satã wa na na ir ʋ a ba sube pʋↄ, a mɩnɛ a ba kↄ̃ sↄw ɩ̃ pↄw a faafʋ wa.
42008013	A nɩbɛ ŋmɛɛ wↄ̃ na taa nɩ a ci ala na lo a kubie wɩɛr. A lɛ ba na wõ a ƴɛrɩ̃ ba ma sↄw na de nɩ nʋ̃ↄ ɩ̃-cɛ aa kpɛ a ba pʋ̃ↄ a tɩɛ nyɩbɛ kaarɩ̃ wa. A ba ƴↄ̃w-nyãa maa kam wa. A bɩɩrfʋ ɩ̃ wa ta ba, ba ma ŋmaa na yi.
42008014	A ci ala na lo a gʋʋr pʋↄ wↄ̃ na taa nɩ a bala na wõ a ƴɛrɩ̃, ɩ̃-cɛ ba barʼã a tẽw naa baafʋ dɛn nɩ a naalʋ̃ʋ bↄfʋ, nɩ a yele vɩláa a kpɛ pↄw ba piw ba tɛɛlɛ; a ba wↄmↄ maa karɩ̃ wa.
42008015	A ci ala na lo a tẽ-son pʋↄ wↄ̃ na taa nɩ a bala na wõ a ƴɛrɩ̃ ɩ̃ de ʋ tɛrɛ nɩ su-son nɩ su-pɩlaa; a ba cĩcĩ ɩraafu pʋↄ ba ma wↄ̃ na a wↄmↄ.
42008016	“Nɩrɛ maa ƴↄ̃w lãpa de pↄw dʋʋ pʋↄ, mɩɩ de su gaajie pulẽe wa. Ʋ ma ɛ̃ɛ na bin ʋ a jie ʋlↄ ʋ na tʋↄrↄ caara, a mɩnɛ a nɩbɛ bala na kpɛɛrɛ na tʋↄ nyɛ a ʋ cãa.
42008017	A bom jaa lɛ na sↄↄlɩ̃, a na yi na cãa pʋↄ, ɩ̃ a bom lɛ na ɩ bõ-gbul, a na yi na yẽw a nɩbɛ bↄ̃wnaa.
42008018	“Ala-ɩ̃-sↄ, nyɩ́ tɛrɛ nyɩ mɩ̃ɛ a mɩnɛ nyɩ na cɛlɛ, a-na-ɩ a ʋlↄ na tɛraa, ba na lɛ kʋ ʋ na dↄↄl, ɩ̃-cɛ a ʋlↄ na ma tɛraa wa, ba na de na a ala ʋ na tɩɛr beeka ʋlↄ ɩ̃ sↄ.”
42008019	A Jeeju mã, nɩ a ʋ yɛɛr wa na pↄw ʋ, ɩ̃ baa dãa tʋↄ ta ʋ wa, a-na-ɩ a nɩbɛ waa na,
42008020	a ba yel ʋ: “A fʋ mã nɩ a fʋ yɛɛr be na a yẽw ɩ̃ bʋↄrↄ ba nyɛ fʋ.”
42008021	A Jeeju yel ba: “A bala na cɛlɛ a Naaŋmɩn ƴɛrɩ̃ ɩ̃ sↄw maala, bala ɩ̃ ɩ a ɩ̃ mã nɩ a ɩ̃ yɛɛr.”
42008022	A bibir kãw, a Jeeju nɩ a ʋ par-tuurbe kpɛ na a gbor pʋↄ ʋ yel ba á bá gãw a man gaan, a ba cen.
42008023	A mɩnɛ ba na gãwna, a Jeeju gã na gure. A sɛsɛb kpɛ̃ɛ puurĩ ba na a man pʋↄ, a kʋ̃ↄ kpɛ paala a gbor, a ba vɩrɛ na mʋr,
42008024	a ba taw ta a Jeeju sɩ̃wnɛ ʋ yele nɩ: “Jãjaana! Jãjaana! Sɩ wɛrɛ na!” A Jeeju ir, na ʋ tan a sɛsɛb nɩ a kʋ̃ↄ na dama nɩ a kpɛ̃w, a sɛsɛb ŋmaa a fufu ɩ̃ a kʋ̃ↄ lɛ lo a lɛ a jom.
42008025	A lɛ a na baar, a Jeeju soorʼã a ʋ par-tuurbe: “Nyɩnɛ a nyɩ ƴↄ̃w-nyãa be?” A dãbɩ̃ɛ nyↄw ba lãa ko nɩ ba nʋↄr a ba sooro taa: “Ala nɩ a naa tↄr, a kʋ̃ↄ tↄr jaa nɩ a sɛsɛb na jↄrↄ a ʋ ƴɛrɩ̃ a lɛ?”
42008026	Ba cenʼã na ta a tẽw ʋlↄ na ɩ a Jerasɛn nɩbɛ tẽw, na tor taa nɩ a Galile.
42008027	A lɛ a Jeeju na yi a gbor pʋↄ, a ʋna tẽw nɩrɛ ƴen sʋbↄ tuor ʋ na. A kↄ̃tↄnsɩ ma ire ʋ na, ɩ̃ a korĩ-cɛ jaa ʋ maa suu bom wa. Ʋ maa mɩ gã yir wa, a yar pʋↄ ʋ ma gana.
42008028	A lɛ ʋ na nyɛ a Jeeju, ʋ wuurʼã ɩ̃ lo a ʋ nii-sↄw ɩ̃ ƴɛrʼɩ̃ kpɛ̃w yel: “Saa juu Naaŋmɩn Bie Jeeju wee! Bõ fʋ nyɛ nɩ ma? Ɩ̃ sʋↄr fʋ na, taa hʋↄl ma wa!”
42008029	Ʋ yelʼã a lɛ a-na-ɩ a Jeeju yele na a kↄ̃tↄn bier a ʋ yi a daba jie. A gbɛɛ yayaw jaa, a ir ʋ na, a ba lũ ʋ a nur nɩ a bↄ̃jↄrɩ̃sɩ, ɩ̃ mɩ kpal ʋ a gbɛɛ nɩ a kure, ɩ̃-cɛ ʋ ma ŋma bar, ɩ̃ a kↄ̃tↄn ir ʋ kpɛ nɩ a wɛkar pʋↄ.
42008030	A Jeeju soor ʋ: “Mɩnɛ a fʋ yuor dɩ?” Ʋ yel ʋ: “Kↄ̃-bↄ̃w-nʋↄr ɩ̃ dɩ,” a-na-ɩ kↄ̃tↄn-yaw ɩ̃ dãa ire ʋ.
42008031	A kↄ̃tↄnsɩ bala sʋↄrↄ na a Jeeju tↄ̃-tↄ̃-tↄ̃ a ʋ taa ir ba bar a ba suu a ba kpãafʋ jie wa.
42008032	A dor yayaw dãa na be be a tãw lõboorɩ̃ Ꞌwↄbↄ a yele yʋↄrↄ nɩ, a kↄ̃tↄnsɩ sʋↄr a Jeeju á ʋ kʋ ba sↄr a ba yi kpɛ ba, ʋ kʋ ba a sↄr.
42008033	A kↄ̃tↄnsɩ yi a daba jie kpɛ a dor, a ba dar taa ba jaa suu a tãw fʋↄlaa, lo a man kʋ̃ↄ pʋↄ lim.
42008034	A nɩbɛ bala na cɩɩnɛ a dor nyɛ na a ala na ta ɩ̃ jↄ kul hier kʋ a nɩbɛ a tẽ-kpɛ̃ɛ nɩ a tẽ-bil pʋʋr.
42008035	A nɩbɛ yi na cen áa ba Ꞌwuor je kãa a ala na maal. Ba ta na a Jeeju sɛ̃, nyɛ a daba ʋlↄ a kↄ̃tↄnsɩ na yi a ʋ jie, ʋ ɩ nɩ-son, su a cẽcene jɛ nɩ a Jeeju pulẽe, a dãbɩ̃ɛ nyↄw ba.
42008036	A bala na dãa nyɛ a ala na maal mɩɩnɛ na kʋrↄ a nɩbɛ a mɩnɛ a kↄ̃tↄn-ire na kpɛmɛ.
42008037	A be jie, a Jerasɛn ten deme ba jaa sʋↄrↄ a Jeeju a ʋ yi ɩ̃ bar ba, a-na-ɩ dãbɩ̃ɛ nyɩrɩ̃ na nyↄw ba. A Jeeju lɛ kpɛ a gbor pʋↄ lɩɛb cen.
42008038	Ɩ̃ a daba ʋlↄ jie a kↄ̃tↄnsɩ na dãa yi sʋↄrↄ na a Jeeju a ʋ ɩ a ba lãa cen. Ɩ̃-cɛ a Jeeju lɩɛb ʋ bar ɩ̃ yel ʋ:
42008039	“Lɩɛb kul a fʋ yir na mɩɩn a ala a jaa a Naaŋmɩn na maal iu,” ʋ cen na hier yↄ nɩ a tẽw pʋↄ ʋ jaa kʋ a nɩbɛ a ala a Jeeju na maal ʋ.
42008040	A lɛ a Jeeju na lɛ lɩɛb cen, a nɩbɛ tuor ʋ na, a-na-ɩ ba jaa dãa na gure ʋ.
42008041	A daba kãw ba na bʋↄlↄ a Jaarisi na ɩ a puorfʋ yir nɩ-kpɛ̃ɛ ta na a be, lo gburĩ a dume a Jeeju nii-sↄw ɩ̃ sʋↄrↄ ʋ, lↄbↄ nɩ ʋ a nur, a ʋ wa a ʋ yir,
42008042	a-na-ɩ ʋ tɛrɛ na bi-pↄw bõ-ƴen tẽ-tẽ-tẽ na tↄↄ yomo pie-nʼayi na be be kpiire. A lɛ a Jeeju na cere a be, a nɩbɛ fʋr ʋ na a lõbobo a jaa.
42008043	Ɩ̃ pↄw be na be na tɛrɛ sɩɛ maalʼɩ̃ yomo pie-nʼayi ɩ̃ aa baara wa. Ʋ sãw na a ʋ yele a jaa a dↄↄtↄrsɩ jie ɩ̃ bõ-ƴen kãw ma dãa tʋↄ kpaar ʋ wa.
42008044	Ʋ taw na ta a Jeeju puo-sↄw, ɩ̃ sɩɩr a ʋ kparʋ nʋↄr. A jie naan, a ɩ a ʋ jɩ̃ɩ barfʋ ŋmaa na.
42008045	Ɩ̃ a Jeeju yel: “Ala ɩ̃ sɩɩr ma?” A ba jaa yele á baa sɩɩr ʋ wa. A Pɩɛr yel: “Jãjaana, a ɩ na a nɩ-yaw na fʋr fʋ ɩ̃ gbʋr fʋ a nↄhↄ̃!”
42008046	Ɩ̃-cɛ a Jeeju lɛ yel: “Nɩrɛ sɩɩr ma na, a-na-ɩ fãw yi ma na ɩ̃ bↄ̃wnaa.”
42008047	A pↄw nyɛ bↄ̃w ka a Ꞌwaa tʋↄrↄ sↄↄlↄ wa, ɩ̃ mine wa lo gburĩ a dume a Jeeju pulẽe, ɩ̃ yel a nɩbɛ ba jaa nii-sↄw a ala ɩnɛ ʋ na sɩɩr ʋ, nɩ a mɩnɛ ʋ na kpɛmɛ a jie naan.
42008048	A Jeeju yel ʋ: “Ɩ̃ bi-pↄw, a fʋ ƴↄ̃w-nyãa faa fʋ na. Cere nɩ su-ɓaar.”
42008049	A lɛ a Jeeju na cãa ƴɛrɛ, nɩrɛ yi na a nɩ-kpɛ̃ɛ Jaarisi yir ɩ̃ wa ta yel: “A fʋ bi-pↄw kpi na. Taa lɛ vↄwrↄ a jãjaana wa.”
42008050	Ɩ̃-cɛ a mɩnɛ a Jeeju na wõ a lɛ, ʋ yelʼã a Jaarisi: “Taa jↄrↄ dãbɩ̃ɛ wa. Tɛrɛ a ƴↄ̃w-nyãa tɛw ɩ̃ ʋ na kpɛmɛ na.”
42008051	A lɛ ʋ na ta a yir, Ꞌwaa sↄw nɩrɛ ʋ pↄw ba kpɛ nɩ, ɩ̃ a ala ma ɩ a Pɩɛr, nɩ a Jakɩ, nɩ a Jã lãa nɩ a bile sãa nɩ a ʋ mã wa.
42008052	A nɩbɛ ba jaa dãa na kono yãyara nɩ a bile ʋlↄ ɩnɛ, a Jeeju yel ba: “Nyɩ taa kono wa; Ꞌwaa kpi wa, ʋ gurʼã.”
42008053	Ɩ̃ baa cɛl ʋ be wa, a-na-ɩ ba bↄ̃w ka a bile kpi na.
42008054	Ɩ̃-cɛ a Jeeju nyↄw ʋ a nuu ɩ̃ yel: “Bile wee, ir!”
42008055	A ʋ sɩɛ lɛ lɩɛb wa a ʋ pʋↄ, ʋ pal ir a jie naan, ɩ̃ a Jeeju yel a ba kʋ a bile bõ-dɩraa.
42008056	A pↄsabile dↄↄrbↄ ha nↄɛ ɩ̃ a Jeeju yel ba a ba taa yele bom kʋrↄ nɩrɛ a ala na ta wa.
42009001	A Jeeju bʋↄlʼã a ʋ par-tuurbe pie-nʼayi tiw, ɩ̃ kʋ ba a fãgã nɩ a tʋↄfʋ a ba na diw nɩ a kↄ̃tↄnsɩ ba jaa fɛw bar, ɩ̃ mɩ kpaar a wʋlɩ̃sɩ,
42009002	ɩ̃ na ʋ tʋ̃ ba a ba cen na hier a Naaŋmɩn fãw kʋ a nɩbɛ, ɩ̃ kpɛmɛ a wʋlɩ̃sɩ deme.
42009003	Ʋ yel ba na: “Nyɩ taa tɛrɛɛ bom diere nɩ a sↄr wa, a daa, mɩɩ a wʋↄ, mɩɩ a dɩb, mɩɩ a libie, ɩ̃ nyɩ taa tɛrɛɛ kpar-bɛrɛ ayi wa.
42009004	A yir lɛ pʋↄ nyɩ nↄↄ kpɛ, nyɩ́ jɛ a be wa ta nɩ a mɩnɛ nyɩ na yire a tẽw ʋlↄ pʋↄ.
42009005	Ɩ̃ a ala ɩ a nɩbɛ ma sↄw de nyɩ wa, nyɩ́ yi a tẽw ʋlↄ pʋↄ ɩ̃ tɛb a nyɩ gbɛɛ tãbuulĩ bar, a ɩ bõ-miilaa a ba jie.”
42009006	A ba cen na yʋↄrↄ a ten-ten hiere a Naaŋmɩn ƴɛr-son, kpaara nɩ a nɩbɛ wʋlɩ̃sɩ a jiir a jaa.
42009007	A lɛ a jamana Ɛrↄdɩ na wõ a ala jaa na maala, a tɩɛrɩ̃sɩ nyanyaa ʋ na, a-na-ɩ a nɩbɛ ŋmɛɛ yele na áa Jã Batii ɩ̃ ir a kũu pʋↄ.
42009008	A ŋmɛɛ yele á Eli ɩ̃ lɛ miilʼɩ̃ a ʋ mɩ̃ɛ, ɩ̃ a ŋmɛɛ go lɛ yele á korĩ-cɛ ƴɛr-hiere kãw ɩ̃ lɛ jaw ir.
42009009	Ɩ̃-cɛ a Ɛrↄdɩ yel: “Ɩ̃ ɩ na a ba ŋmaa a Jã juu, ɩ̃ ala nɩ a naa ɩ̃ na wono a ƴɛrɩ̃sɩ a ʋ ɩnɛ a lɛ?” Ɩ̃ bʋↄrↄ ʋ nyɛ a Jeeju.
42009010	A Jeeju nɩ-tʋnɩsɩ lɩɛbʼã wa na man ʋ a ala a jaa ba na maal, a Jeeju taw ba vɩrɩ̃ nɩ a Bɛsada-tẽw loor.
42009011	Ɩ̃-cɛ a nɩbɛ vɩrɩ̃ na bↄ̃wnaa ɩ̃ bɩɛr cen a ʋ jie, a Jeeju sↄw de ba na ʋ man ba a Naaŋmɩn fãw, ɩ̃ kpɛmɛ a wʋlɩ̃sɩ deme.
42009012	A mɩnɛ a wɩɛr na liwre, a ʋ par-tuurbe pie-nʼayi taw na ta yel ʋ á ʋ wɛl a nɩbɛ bar a ba cen a tẽ-pɩɛlsɩ pʋↄ na ba bↄ a bõ-dɩraa nɩ a gaajie, a-na-ɩ a jie ʋlↄ ba na be ɩ na wɛkar.
42009013	Ɩ̃-cɛ a Jeeju lɩɛbʼã yel ba: “A nyɩmɩ mɩ̃ɛ, nyɩ́ kʋ ba a bõ-dɩraa a ba dɩ.” A ba yel: “Bur-bie anuu nɩ jɩm-bie ayi tɛw sɩ tɛrɛ. Fʋ bʋↄrↄ na a sɩ mɩ̃ɛ sɩ́ cen na da a bõ-dɩraa wa nɩ kʋ a nɩ-yaw basɩmɛ mɩɩ?”
42009014	A-na-ɩ a nɩbɛ bala na dãa be a be, a dabsɩ tɛw, tara na ture anuu. A Jeeju lɛ yel a ʋ par-tuurbe: “Nyɩ́ ŋma a nɩbɛ a ba jɩnaa ji-gbulĩsɩ lɩjaayi nɩ piir-piir.”
42009015	A par-tuurbe sↄw ɩ̃ maal a lɛ, a nɩbɛ ba jaa jɛ.
42009016	A ala ɩ̃ baar, a Jeeju de na a bur-bie anuu nɩ a jɩm-bie ayi ɩ̃ na ʋ dʋↄ Ꞌwuor a saꞋlon ɩ̃ puor a Naaŋmɩn a bõ-dɩraa ala ɩnɛ, ɩ̃ na ʋ ŋma ŋma kʋ a ʋ par-tuurbe a ba de po a nɩbɛ,
42009017	a ba jaa Ꞌwↄb pi ɩ̃ cãa cɛ, a ba woor a bur-ŋmara sɛw pɩɩr pie-nʼayi.
42009018	A bibir kãw, a Jeeju be na a cɛ̃cɛ̃w sʋↄrↄ a Naaŋmɩn, a ʋlↄ nɩ a ʋ par-tuurbe, ʋ soor ba: “Ala ʋlↄ a nɩbɛ ma de ma ɩ̃ ɩ?”
42009019	A ba yel: “A ŋmɛɛ ma yelʼã a Jã-Batii fʋ ɩ, a ŋmɛɛ go, a Eli fʋ ɩ, ɩ̃ a ŋmɛɛ yele a korĩ-cɛ ƴɛr-hiere ƴen sʋbↄ ɩ̃ jaw yi a kũu pʋↄ.”
42009020	A Jeeju soor ba: “Ɩ̃ a nyɩmɩ, ala ʋlↄ tↄr nyɩ de ma ɩ̃ ɩ?” A Pɩɛr yel: “Fʋ ɩ na a Naaŋmɩn Kirisi.”
42009021	A Jeeju bↄ̃w kpãkpan ba ɩ̃ yel a ba taa wa ƴɛrɛ kʋrↄ nɩrɛ wa.
42009022	Ɩ̃ na ʋ lɛ yel áa sɛw na a Nɩbɛ Bie na nyɛ won yaw a bɛlɩ̃, áa Jufisɩ ni-dierbe nɩ a baar-lo-nɩ-bɛrɛ nɩ a ƴɛr-kpɛn-bↄↄnbↄ na jɛ ʋ na bar, a ba na kú ʋ na, ɩ̃ a bibie ata dayen a ʋ na irʼã a kũu pʋↄ.
42009023	A ala na yi tↄ, ʋ yelʼã a ba jaa: “A ala ɩ nɩrɛ bʋↄrↄ na ʋ tuure ma, ú jɛ a ʋ mɩ̃ɛ bar ɩ̃ de a ʋ nɩ-kʋ-daa tuo tuure nɩ ma a bio bio jaa.
42009024	A-na-ɩ a nɩrɛ lɛ na bʋↄrↄ ʋ faa a ʋ mɩ̃ɛ, a ʋ baafʋ na bↄrʼã, ɩ̃ a nɩrɛ lɛ na bara a ʋ baafʋ ʋ bↄrↄ a ɩ̃ ɩnɛ, ʋ na cɩ̃ɛ na.
42009025	A-na-ɩ a ala ɩ a nɩrɛ pↄw na a tẽw na yele a jaa, ɩ̃ a ʋlↄ mɩ̃ɛ bũburĩ, mɩɩ ʋ wɛ, bõ a na kʋ ʋ?
42009026	A-na-ɩ a nɩrɛ lɛ a vĩ na nyↄw a maa nɩ a ɩ̃ ƴɛrɩ̃sɩ ɩnɛ, a vĩ na mɩ nyↄw na a Nɩbɛ Bie a ʋ ɩnɛ, a lɛ ʋ nↄↄ waara nɩ a ʋ cãa kpɛ̃ɛ na mɩ ɩ a ʋ Sãa cãa, nɩ a ʋ sɩ-tʋnɩsɩ na ɩ a cɛcɛ ben mɩ.
42009027	Yel-mɩ̃ɛ ɩ̃ yele nyɩ, a bala na be a ka, a ŋmɛɛ na nyɛ na a mɩnɛ a Naaŋmɩn na diere a ʋ fãw, ɩ̃ wa pãa bɩɛr kpi.”
42009028	A lɛ a Jeeju na ƴɛr a ƴɛrɩ̃sɩ ala baar, a maalʼã bibie anuu-nʼata, ɩ̃ ʋ taw a Pɩɛr nɩ a Jã nɩ a Jakɩ do nɩ tãw juu a Naaŋmɩn sʋↄrfʋ.
42009029	A mɩnɛ ʋ na sʋↄrↄ a Naaŋmɩn, a ʋ nii-sↄw lɩɛbʼã, ɩ̃ a ʋ kparʋ lɩɛb pɛlɩ̃ nyɩlɛ ƴala-ƴala-ƴala,
42009030	ɩ̃ a dabsɩ ayi ɩraa ƴɛrɛ nɩ ʋ. A nɩbɛ bala ɩ na a Eli nɩ a Mowisi
42009031	na nyɩr a cãa kpɛ̃ɛ pʋↄ, a ba mana taa a Jeeju kũu ɩnɛ ʋ na cere kpiire a Jerujalɛm.
42009032	A gʋ̃ↄ dãa na tɛrɛ a Pɩɛr nɩ a ʋ tↄ deme, ɩ̃-cɛ ba jaw na nyɛ a Jeeju a cãa kpɛ̃ɛ pʋↄ nɩ a dabsɩ ayi na lãa ɩraa nɩ ʋ.
42009033	A lɛ a dabsɩ bala na bar a Jeeju ɩ̃ bʋↄrↄ ba cen, a Pɩɛr yelʼã a Jeeju: “Jãjaana, a vɩɛlɛ na sɩ na be a ka. Sɩ na ƴↄ̃w na sɛɛr ata; a bõ-ƴen na ɩ na a fʋ ben, a ƴen sʋbↄ ɩ a Mowisi ben, ɩ̃ a kãw ɩ a Eli ben.” ꞋWaa dãa bↄ̃w a ala ʋ na yele wa.
42009034	A lɛ ʋ na cãa ƴɛrɛ a lɛ, dↄ̃dↄrɩ̃ma suu na pↄw ba, ɩ̃ a lɛ a Mowisi nɩ a Eli na kpɛɛrɛ a dↄ̃dↄrɩ̃ma ʋlↄ pʋↄ, dãbɩ̃ɛ nyↄw na a par-tuurbe.
42009035	Ɩ̃ a ƴɛrɩ̃sɩ yi be a dↄ̃dↄrɩ̃ma pʋↄ yele: “A ɩ̃ Bi-daba nɩ a naa, ʋlↄ ɩ̃ vɛl ir: nyɩ́ cɛlɛ ʋ.”
42009036	A lɛ ba na wõ a ƴɛrɩ̃sɩ ala baar, ba nyɛ na a Jeeju ʋ ɩraa ʋ yẽ. A ʋ par-tuurbe ŋma vʋʋrʋ̃sɩ ɩ̃ baa man a ala ba na nyɛ a daar ʋlↄ pʋↄ kʋ nɩrɛ wa.
42009037	A dɩvɩɛ bio, a mɩnɛ a Jeeju na yi a tãw juu suu nɩ a ʋ par-tuurbe, nɩ-yayaw tuor ʋ na.
42009038	A be a nɩbɛ sↄ̃w, daba kãw wuurʼɩ̃ na kpɛ̃w yele: “Jãjaana, ɩ̃ sʋↄr fʋ na bɩlɛ, Ꞌwuor ma a bile, a-na-ɩ ʋlↄ ɩ̃ ɩ a ɩ̃ bi-bõ-ƴen tẽ-tẽ-tẽ.
42009039	Kↄ̃tↄn kãw ɩ̃ ire ʋ, ɩ̃ ma maal ʋ ʋ wuure a jie naan, vara nɩ fãgã ɩ̃ ma fure a natɛ-fube, ɩ̃ a ʋlↄ wa pãa bar ʋ, a ɩ̃gan ma kar ʋ na.
42009040	Ɩ̃ sʋↄrʼã a fʋ par-tuurbe a ba diw a kↄ̃tↄn bar, ɩ̃ baa tʋↄ wa.”
42009041	A mɩnɛ a Jeeju na wõ a lɛ, ʋ yelʼã: “A nyɩmɩ dɩnaa su-kpɛn deme na ma tɛrɛ ƴↄ̃w-nyãa wa! Ɩ̃ be nɩ nyɩ, ɩ̃ dɩ nɩ nyɩ a tuo wa ta nɩ dabor?” Ɩ̃ na ʋ yel a daba: “Taw a fʋ bie wa nɩ ka.”
42009042	A lɛ a daba na taw a bie wa tara nɩ a Jeeju, a kↄ̃tↄn dam ʋ na nɩ kpɛ̃w lↄb a tene, ɩ̃-cɛ a Jeeju mʋ̃ↄ na mimir ƴↄ̃w a kↄ̃tↄn bier, ɩ̃ na ʋ kpɛmɛ a bile kʋ a sãa,
42009043	a nʋↄr ko a nɩbɛ ba jaa a lɛ ba na nyɛ a Naaŋmɩn bɛrmɛfʋ. A mɩnɛ a nɩbɛ ba jaa na kpiire a Jeeju a ala a jaa ɩnɛ ʋ na maala, ʋ yelʼã a ʋ par-tuurbe:
42009044	“A nyɩmɩ, nyɩ́ bↄ̃w cɛlɛ a ƴɛrɩ̃ na: ba na nyↄw na a Nɩbɛ Bie ƴↄ̃w a nɩbɛ nuu pʋↄ.”
42009045	Ɩ̃-cɛ a ʋ par-tuurbe ma dãa bↄ̃w a ƴɛrɩ̃ ʋlↄ par wa. A dãa na liw ba a ba bↄ̃w faa, ɩ̃ a dãbɩ̃ɛ nyↄw ba a baa Ꞌla soor a Jeeju a ƴɛrɩ̃ ʋlↄ wa.
42009046	Cɩɩrɩ̃-taa irʼã a Jeeju par-tuurbe sↄ̃w a ba bʋↄrↄ ba bↄ̃w a ʋlↄ na ɩ a kpɛ̃ɛ a ba pʋↄ.
42009047	A Jeeju bↄ̃w a ala ba na tɩɛrɛ ɩ̃ taw bibile wa nɩ ʋ ɩraa a ʋ lõboorɩ̃,
42009048	ɩ̃ ʋ yel ba: “A nɩrɛ lɛ na sↄw de a bibile na a maa ɩnɛ, a maa mɩ̃ɛ ʋ sↄw de, ɩ̃ a ʋlↄ na sↄw de ma, mɩ sↄw na de a ʋlↄ na tʋ̃ ma. A-na-ɩ a ʋlↄ na nyɩrɩ̃ pab a ʋ mɩ̃ɛ a nyɩ jaa sↄ̃w, ʋlↄ ɩ̃ ɩ a kpɛ̃ɛ.”
42009049	A Jã yel: “Jãjaana, sɩ nyɛ na nɩrɛ kãw ʋ de a fʋ yuor diwre nɩ a kↄ̃tↄnsɩ bara, a sɩ dãa bʋↄrↄ sɩ pɩɛrɩ̃ ʋ bar, a-na-ɩ Ꞌwaa be a sɩ pʋↄ wa.”
42009050	A Jeeju yel ʋ: “Nyɩ taa pɩɛrɛ ʋ bara wa, a-na-ɩ a nɩrɛ ʋlↄ na ma jaar a nyɩ ƴɛrɩ̃ wa, nyɩ nɩrɛ ʋ ɩ.”
42009051	A mɩnɛ a daar ʋlↄ ba na diere a Jeeju duoro nɩ a saꞋlon na pɩɛlɛ, ʋ ŋme na nyãa a Jerujalɛm cenfʋ ɩnɛ.
42009052	Ʋ tʋ̃ na nɩbɛ a ba de ʋ nĩe cen na kpɛ Samari tẽ-bile kãw pʋↄ a ʋ gaajie gbɛɛrɩ̃fʋ ɩnɛ.
42009053	Ɩ̃-cɛ a tẽw ʋlↄ nɩbɛ ma sↄw de ʋ wa, a-na-ɩ a Jerujalɛm ʋ dãa cere.
42009054	A mɩnɛ a ʋ par-tuurbe Jakɩ nɩ a Jã na nyɛ a lɛ, ba yelʼã: “Nɩ-kpɛ̃ɛ, fʋ bʋↄrↄ na sɩ bʋↄl a vũu ʋ yi a saꞋlon ɩ̃ suu wa dɩ ba mɩɩ?”
42009055	A Jeeju lɩɛb mʋ̃ↄ mimir ƴↄ̃w ba.
42009056	Ɩ̃ na ba lɛ cen tẽ-kpee.
42009057	A lɛ ba na cãa be a sↄr juu cere, daba kãw yelʼã a Jeeju: “Ɩ̃ na tuure fʋ na a jiir a jaa fʋ na cere.”
42009058	A Jeeju yel ʋ: “A sɛ̃nɛ tɛrɛ na a ba bↄↄr, ɩ̃ a wɛ-lili mɩ tɛrɛ a ba cor, ɩ̃-cɛ a Nɩbɛ Bie ma mɩ tɛrɛ jie ʋ na gaala a ʋ juu wa.”
42009059	Ʋ lɛ yelʼã nɩsaa kpee: “Wa tuure ma.” Ʋ yel: “Nɩ-kpɛ̃ɛ! Kʋ ma sↄr ɩ̃ kulʼɩ̃ ũu a ɩ̃ sãa baar.”
42009060	Ɩ̃-cɛ a Jeeju yel ʋ na: “Bar a nɩ-kũusɩ a ba uune a ba kũusɩ, ɩ̃ a fʋ̃ʋ, cen na hier a Naaŋmɩn fãw kʋ a nɩbɛ.”
42009061	A kãw yel: “Ɩ̃ na tu fʋ na, ɩ̃-cɛ kʋ ma sↄr ɩ̃ de nĩe kulʼɩ̃ puor a ɩ̃ yir deme baar.”
42009062	A Jeeju yel ʋ: “A nɩrɛ ʋlↄ na de a nii kʋↄrↄ nɩ, ɩ̃ ŋmele Ꞌwuoro a puo-sↄw, Ꞌwaa sɛw nɩ a Naaŋmɩn fãw wa.”
42010001	A ala na yi tↄ, a Nɩ-kpɛ̃ɛ lɛ bʋↄlʼã a par-tuurbe lɩjaata nɩ pie-nʼayi ŋmɛɛ go, tʋ̃ ba ayi-yi a ba de ʋ nĩe cen a ten a jaa pʋↄ nɩ a jiir a jaa a ʋlↄ mɩ̃ɛ na sɛw ʋ cen.
42010002	Ʋ yel ba na: “A puo bɛrmɛ na, ɩ̃-cɛ a ci-ŋmarba ma jɛ̃ bom wa. Ala-ɩ̃-sↄ nyɩ́ sʋↄr a Puo Sʋbↄ ʋ ƴↄ̃w a tʋ̃tʋnbↄ a ba cen na ŋma a ʋ ci.
42010003	Nyɩ́ cere, ɩ̃ bↄ̃wnaa, peli kaarɩ̃ ɩ̃ tʋnↄ nyɩ a wɛ-baar sↄ̃w.
42010004	Nyɩ taa tɛrɛɛ libie wole wa, nyɩ taa tɛrɛɛ wʋↄ wa, nyɩ taa tɛrɛɛ nafaba wa, nyɩ taa mɩ ɩrɛɛ a sↄr pʋↄ puoro nɩrɛ wa.
42010005	A yir lɛ pʋↄ nyɩ na kpɛɛrɛ nyɩ́ de nĩe yel: ʻSu-ɓaar ú be nɩ a yir na.ʼ
42010006	Ɩ̃ a ala ɩ nɩrɛ be na na ɩ a su-ɓaar sʋbↄ, a nyɩ su-ɓaar na be na a ʋ jie; a ala ma ɩ lɛ ʋ wa, a na lɩɛbʼã wa a nyɩ sɛ̃.
42010007	Nyɩ́ jɛ be a yir ʋlↄ pʋↄ dɩrɛ nyuure nɩ a ala ba na kʋrↄ nyɩ, a-na-ɩ a tʋ̃tʋnↄ sɛw nɩ na a ʋ yar. Nyɩ taa mɩ lɩɛrɛ a yie yʋↄrↄ nɩ wa.
42010008	A tẽw jaa lɛ nyɩ nↄↄ kpɛ a ba sↄw de nyɩ, nyɩ́ dɩrɛ a dɩb ala ba na kʋrↄ nyɩ,
42010009	nyɩ́ kpaar a wʋlɩ̃sɩ deme bala na be a be ɩ̃ yel a tẽw ʋlↄ nɩbɛ: ʻÁ Naaŋmɩn fãw ta na pɩɛlʼɩ̃ nyɩ.ʼ
42010010	Ɩ̃-cɛ a tẽw jaa lɛ pʋↄ nyɩ nↄↄ kpɛ a baa sↄw de nyɩ wa, nyɩ́ yi a ʋ sↄɛ pʋↄ ɩ̃ yel:
42010011	ʻA nyɩ tẽw tãbuulĩ tɩɛ na mar sɩ a gbɛɛ, sɩ pine na ƴↄnↄ nyɩ, ɩ̃ nyɩ́ cãa bↄ̃wnaa a Naaŋmɩn fãw pɩɛlʼã.ʼ
42010012	Ɩ̃ yele nyɩ na, a ƴɛrɩ̃ guorfʋ dayen, a Sↄdↄm hʋʋr nyɛfʋ na sa na a tẽw naa ben.
42010013	“Nabier na ta na a nyɩmɩ Kↄrajɩ̃-tẽ-deme! Nabier na ta na a nyɩmɩ Bɛsada-tẽ-deme! A-na-ɩ a nↄ-kofʋ tʋmↄ ala na maal a nyɩ sↄ̃w, a ala ɩ̃ dãa ɩ a Tɩɩr nɩ a Sɩdↄ̃ a maal a lɛ, ba naa su na cẽcen jaar a jie naan jɛ nɩ tãpɛlɩ̃ jɩnaa nɩ, miilʼɩ̃ áa ba yɛ̃ lɩɛbʼã.
42010014	Ala-ɩ̃-sↄ, a lɛ a Naaŋmɩn na guoro a nɩbɛ ƴɛrɩ̃sɩ, a Tɩɩr nɩ a Sɩdↄ̃ hʋʋr nyɛfʋ na sa na a nyɩ ben.
42010015	Ɩ̃ a nyɩmɩ, Kapɛɛnam-tẽ-deme, nyɩ tɩɛrʼã beeka a nyɩ na do na a saꞋlon mɩɩ? Nyɩ na ɛ̃ɛ na wur suu ta a kpɩɩn tẽw.”
42010016	Ʋ lɛ yelʼã a ʋ par-tuurbe: “A ʋlↄ na cɛlɛ a nyɩ ƴɛrɩ̃sɩ, mɩ cɛlɛ na a ɩ̃ ƴɛrɩ̃; a ʋlↄ na jaar nyɩ, maa ʋ mɩ jaar, ɩ̃ a ʋlↄ na jaar ma, ʋ mɩ jaarʼã a ʋlↄ na tʋ̃ ma.”
42010017	A par-tuurbe lɩjaata nɩ pie-nʼayi bala lɩɛbʼã wa, a nʋ̃ↄ ƴala ba a ba yel: “Nɩ-kpɛ̃ɛ, a fʋ yuor maalʼã a kↄ̃tↄnsɩ tↄr jaa bal a ba mɩ̃ɛ a sɩ jie.”
42010018	A Jeeju yel ba: “Ɩ̃ dãa na Ꞌwuor nyɛ a Satã na yi a saꞋlon ɩ̃ lo a mɩnɛ a saa na ma nyɩɩlɛ.
42010019	Nyɩ́ nyɛ, ɩ̃ kʋ nyɩ na tʋↄfʋ a nyɩ na nɛbʼɩ̃ a wɩɩr nɩ a lan, nɩ a Bier Sʋbↄ fãw ʋ jaa. Bom jaa ma be be tʋↄrↄ maala nyɩ bier wa.
42010020	A be na a lɛ ɩ̃-cɛ nyɩ taa cɩlɛ a-na-ɩ a kↄ̃tↄnsɩ balʼã a ba mɩ̃ɛ a nyɩ jie wa, ɩ̃-cɛ nyɩ́ cɩlɛ a-na-ɩ a Naaŋmɩn sɛbʼã a nyɩ yoe a be a saa juu.”
42010021	A daar ʋlↄ naan pʋↄ, nʋ̃ↄ ƴala na a Jeeju a yi a Naaŋmɩn Sɩɛ jie, ʋ yel: “Ɩ̃ Sãa, ɩ̃ puoro fʋ na, a fʋ̃ʋ na ɩ a saa juu nɩ a tẽw Nɩ-kpɛ̃ɛ, a mɩnɛ fʋ na sↄↄlɩ̃ a yele ala a nɩ-kpaarsɩ nɩ a yɛ̃ deme jie, ɩ̃ miilʼɩ̃ a bibiir. Ɩ̃ Sãa, a lɛ ʋ, fʋ̃ʋ a nʋmↄ a fʋ maal a lɛ.”
42010022	“A ɩ̃ Sãa barʼã a yele a jaa ƴↄ̃w a ɩ̃ nurɩ̃. Nɩrɛ ma bↄ̃w a ala a Bie na ɩ ɩ̃ a ala ma ɩ a Sãa tɛw ʋ wa. Nɩrɛ ma mɩ bↄ̃w a ala a Sãa na ɩ ɩ̃ a ala ma ɩ a Bie tɛw ʋ wa, nɩ a ʋlↄ a Bie na bʋↄrↄ ʋ miilʼɩ̃.”
42010023	Ɩ̃ naa ʋ lɩɛb yel a ʋ par-tuurbe tɛw: “A nʋmↄ na a bala a ba mimie na nyɛ a ala nyɩ na nyɛrɛ!
42010024	A-na-ɩ ɩ̃ yele nyɩ na, a Naaŋmɩn ƴɛr-hierbe nɩ a jamansɩ yayaw dãa na bʋↄrↄ ba nyɛ a ala nyɩ na nyɛrɛ ɩ̃ baa nyaa wa; ba mɩ dãa na bʋↄrↄ ba wõ a ala nyɩ na wono, ɩ̃ baa wonaa wa.”
42010025	A ƴɛr-kpɛn-bↄ̃wnↄ kãw irʼã bʋↄrↄ ʋ bɩɩr a Jeeju, na ʋ soor ʋ: “Jãjaana, bõ ɩ̃ na maal ɩ̃ pↄw a baa-kↄ̃-tɛw?”
42010026	A Jeeju soor ʋ: “Bõ ɩ̃ sɛb a Naaŋmɩn ƴɛr-kpɛn sɛbɛ pʋↄ? Bõ fʋ ma Ꞌwuor nyɛ a be?”
42010027	A daba yel: “Fʋ na nʋnↄ na a Nɩ-kpɛ̃ɛ na ɩ a fʋ Naaŋmɩn nɩ a fʋ suur ʋ jaa nɩ a fʋ baafʋ nɩ a fʋ fãw nɩ a fʋ tɩɛrʋ̃ ʋ jaa, ɩ̃ mɩ nʋnↄ a fʋ tↄ sʋbↄ a fʋ mɩ̃ɛ kaarɩ̃.”
42010028	A Jeeju yel ʋ: “Yel-mɩ̃ɛ fʋ yel. A fʋ̃ʋ maal a lɛ, fʋ na pↄw na a baa-kↄ̃-tɛw.”
42010029	Ɩ̃-cɛ a ƴɛr-kpɛn-bↄ̃wnↄ ʋlↄ bʋↄrↄ na ʋ miilʼɩ̃ a ʋ torfʋ, ɩ̃ yel a Jeeju: “Ala ɩ̃ ɩ a ɩ̃ tↄ sʋbↄ?”
42010030	A Jeeju lɛ lɩɛb yel ʋ: “Daba kãw dãa na yi a Jerujalɛm ɩ̃ cere a Jeriko-tẽw. Ʋ lo na a nyanyube sↄ̃w a ba nyↄw ʋ yaar a yele, ɩ̃ naa ba pↄb pↄb ʋ bar, a cɛ fɩ̃ɩ ʋ naa kpi.
42010031	A be na a lɛ, a Naaŋmɩn baar-loro kãw mɩ de a ʋna sↄr cere. A lɛ ʋ na nyɛ a ʋna daba, ʋ golʼã de a lõboor sↄr cen.
42010032	A lɛ ʋ mɩ, a Levi bal nɩrɛ kãw mɩ ta na a be a ʋna jie naan mɩ nyɛ a daba ʋ gã a lɛ, ʋ mɩ gol tↄl de a lõboor sↄr cen.
42010033	Ɩ̃-cɛ a Samari-tẽw nɩrɛ kãw na tↄlↄ nɩ a sↄr ta na nyɛ a lɛ, a nãw nyↄw ʋ,
42010034	ʋ taw ta de dɩvɛ̃ pɛw nɩ ʋ a natɩɛ ɩ̃ pur a kãa ƴↄ̃w, ɩ̃ de cẽcen vilĩ pↄw. A ala ɩ̃ baar, ʋ ɓↄw ʋ na dↄↄl a ʋ mɩ̃ɛ bʋ̃ↄ juu cenʼɩ̃ a saanba yir pʋↄ, naa ʋ gaal ɩ̃ gã gu ʋ a tɩsↄw.
42010035	A mɩnɛ a bio na vɩɛ, ʋ tũ na ir warbie kↄↄr anaan kʋ a yir sʋbↄ ɩ̃ yel ʋ: ʻꞋWuoro a daba na vɩlaa. A maa lↄↄ lɩɛb wa, ɩ̃ na kʋ fʋ na a ala fʋ na maala dↄↄlↄ a ʋ ɩnɛ.ʼ ”
42010036	A mɩnɛ a Jeeju na ƴɛr a lɛ baar, ʋ soorʼã a ƴɛr-kpɛn-bↄ̃wnↄ: “Mɩnɛ fʋ tɩɛr? A nɩbɛ ata bala pʋↄ, buor ɩ̃ ɩ a daba ʋlↄ a nyanyube na pↄb tↄ sʋbↄ?”
42010037	Ʋ yel ʋ: “A ʋlↄ na wɩɛ ʋ, ʋlↄ ʋ.” A Jeeju yel ʋ: “A fʋ̃ʋ mɩ, cen na mɩ maal a lɛ.”
42010038	A mɩnɛ a Jeeju nɩ a ʋ par-tuurbe na be a sↄr juu cere, ʋ vɩɛ na kpɛ tẽ-bile kãw pʋↄ, na ʋ cen pↄw kãw na dɩ Martɩ yir, ʋ de ʋ ir a saan.
42010039	A pↄw ʋlↄ dãa na tɛrɛ yɛ-bile na dɩ Maarɩɩ. A Maarɩɩ wa na jɛ a Nɩ-kpɛ̃ɛ pulẽe cɛlɛ a ʋ ƴɛrɩ̃sɩ.
42010040	Ɩ̃-cɛ a Martɩ tɩɛrɩ̃sɩ ma dãa jɛ ji-bõ-ƴen wa, a yi a tʋ̃-bʋrↄ bʋrↄ ʋ na maala jie, ʋ taw na ta yel a Jeeju: “Nɩ-kpɛ̃ɛ! Aa ɩ fʋ bom a ɩ̃ yɛ-bile na jɛ ɩ̃ bar ma ɩ̃ tʋnↄ a tʋn a ɩ̃ yẽ wa mɩɩ? Yel ʋ ʋ wa sũo ma!”
42010041	A Nɩ-kpɛ̃ɛ yel ʋ: “Martɩ wee! Fʋ barʼã a tɩɛrɩ̃sɩ a dama fʋ, a kpɛmɛ kʋ fʋ, a yel-yaw fʋ na maala ɩnɛ.
42010042	Ɩ̃-cɛ bom bõ-ƴen tɛw ɩ̃ sa gãw a jaa. A Maarɩɩ vɛlʼã ir a ʋna bom son a nɩrɛ na ma tʋↄrↄ faara wa.”
42011001	Bibir bõ-ƴen, a Jeeju sʋↄrↄ na a Naaŋmɩn jie kãw. A lɛ ʋ na sʋↄr baar, a ʋ par-tuure kãw yel ʋ na: “Nɩ-kpɛ̃ɛ, jaan sɩ a Naaŋmɩn sʋↄrfʋ a mɩnɛ a Jã na jaan a ʋ par-tuurbe.”
42011002	A Jeeju yel ba: “A lɛ nyɩ na sʋↄrↄ a Naaŋmɩn, nyɩ́ yel: ʻSɩ Sãa! A fʋ yuor ú ow kpee, a fʋ fãw ú wa.
42011003	Kʋrↄ sɩ a bibie a jaa, a bõ-dɩraa ala na sɛw nɩ sɩ.
42011004	De a sɩ faar bar kʋ sɩ, a-na-ɩ a sɩmɩ mɩ, sɩ ma de na a nɩrɛ lɛ na bɩɛ a sɩ jie bɩɛfʋ bar kʋ ʋ. Taa bar sɩ a sɩ kpɛ a bɩɩrfʋ pʋↄ wa.ʼ ”
42011005	A Jeeju lɛ yel ba na go: “A ala ɩ a kãw a nyɩ sↄ̃w tɛrɛ na a ba-daba na ʋ cen na nyɛ ʋ a tɩsↄw porɩ̃ ɩ̃ yel ʋ: ʻƖ̃ ba yaa! Pɛ̃w ma bur-bie ata,
42011006	a-na-ɩ ɩ̃ baraa kãw yi na wɩɛr wa a ɩ̃ sɛ̃, ɩ̃ a maa tɛrɛ bom jaa kʋrↄ ʋ wa,ʼ
42011007	a nʋmↄ-wa-sↄw a ʋ tↄ sʋbↄ ʋlↄ na be a diem na yel ʋ na: ʻTaa vↄwrↄ ma wa; sɩ pↄw na a pan baar, a maa nɩ a ɩ̃ bibiir gã na; maa lɛ tʋↄrↄ ire kʋrↄ fʋ buru wa.ʼ
42011008	Ɩ̃ yele nyɩ na, a ʋlↄ ma saarɩ̃ ir kʋ ʋ bom a-na-ɩ a ʋ baraa ʋ ɩ wa, ɩ̃ ʋ na irʼã kʋ ʋ a yele a jaa ʋ na bʋↄrↄ, a-na-ɩ ʋ vↄwrↄ ʋ na.
42011009	“Ɩ̃ a maa, ɩ̃ yele nyɩ na, nyɩ́ sʋↄrↄ ɩ̃ nyɩ na pↄw na, nyɩ́ bʋↄrↄ ɩ̃ nyɩ na nyaa na, nyɩ́ ŋmeere a pan ɩ̃ ba na yuo nyɩ na.
42011010	A-na-ɩ a nɩrɛ lɛ na sʋↄrↄ ma pↄw na; a ʋlↄ na bʋↄrↄ ma nyaa na, ɩ̃ ba ma yuo na a pan a ʋlↄ na ŋmeere ɩnɛ.
42011011	Sãa buor ɩ̃ be a nyɩ sↄ̃w, a ala ɩ a ʋ bie sʋↄr ʋ na a jɩm ʋ de waab kʋ ʋ?
42011012	Mɩɩ a ʋlↄ ɩ̃ sʋↄr ʋ a nↄjɛl, ʋ de lãw kʋ ʋ?
42011013	A ala ɩ a nyɩmɩ na ɩ a nɩ-faar, nyɩ bↄ̃w na yel-vɛlɛ ma kʋ a nyɩ bibiir, mɩnɛ ɩ̃ ɩ a kↄ̃ nyɩrɩ̃ nʋmↄ a nyɩ Sãa na be a saa juu ʋ na tɩɩr a ʋ Sɩɛ kʋ a bala na sʋↄrↄ ʋ wa?”
42011014	A Jeeju dãa na diwre kↄ̃tↄn na maal daba ʋ ɩ nↄ-mu sʋbↄ. A lɛ a kↄ̃tↄn na yi baar, a nↄ-mu sʋbↄ lɛ ƴɛrɛ na a ƴɛrɩ̃sɩ, a nↄɛ ko a nɩbɛ.
42011015	Ɩ̃-cɛ a nɩbɛ ŋmɛɛ yelʼã: “A Bɛɛjɛbul na ɩ a kↄ̃tↄn nɩ-kpɛ̃ɛ, a ʋ fãw ʋ diwre nɩ a kↄ̃tↄnsɩ bara.”
42011016	Ɩ̃ a nɩŋmɛɛ bʋↄrↄ na ba jʋʋr ʋ bↄ̃w a ʋ tɛw ɩ̃ sʋↄrↄ ʋ a ʋ maal bom miilʼɩ̃ ba a ba bↄ̃w ka a Naaŋmɩn jie a ʋ fãw sɩrɩ̃ yi.
42011017	Ɩ̃-cɛ a Jeeju bↄ̃w na a ala ba na tɩɛrɛ ɩ̃ yel ba: “A tẽw jaa lɛ na var ayi jɛbɛ nɩ a ʋ mɩ̃ɛ ʋ na wɛlʼã, ɩ̃ a ʋ yie na lo na dↄↄl taa bõ-ƴene-ƴene.
42011018	A lɛ ʋ mɩ, a ala ɩ a Sãta lɩɛbʼã jɛbɛ nɩ a ʋ mɩ̃ɛ, mɩnɛ a ʋ fãw na ɩ ɩ̃ tʋↄ cãa be be? Ɩ̃ yelʼã a lɛ a-na-ɩ nyɩ yelʼã a Bɛɛjɛbul fãw ɩ̃ de diwre nɩ a kↄ̃tↄnsɩ.
42011019	Ɩ̃ a maa, a ala ɩ a Bɛɛjɛbul fãw ɩ̃ diwre nɩ a kↄ̃tↄnsɩ, a bala na tuure nyɩ, ala fãw ba ma diw nɩ ba? Ala-ɩ̃-sↄ a bala tↄr jaa ɩ̃ na ɩ a nyɩ ƴɛr-guorbo.
42011020	Ɩ̃-cɛ a ala ɩ a Naaŋmɩn tʋↄfʋ ɩ̃ diwre nɩ a kↄ̃tↄnsɩ, a miile na áa Naaŋmɩn fãw ta na a nyɩ jie.
42011021	“A gãdaa na bↄ̃w tɛrɛ a jɛb yele gu nɩ a ʋ yir, a ʋ yele ma jɛ na vɩlaa.
42011022	Ɩ̃-cɛ a ala ɩ a ʋlↄ fãgã na gãw ʋ wa na tʋↄ ʋ, maal ʋ ʋ bal, ʋ na fa na a ʋna gãdaa jɛb yele ala ʋ na dãa tɩɛrɛ nɩ ɩ̃ de a ʋ yele a jaa po a nɩbɛ.
42011023	“A ʋlↄ na ma be a ɩ̃ jie wa, ʋ ɩ na a ɩ̃ san-sʋbↄ, ɩ̃ a ʋlↄ na ma sũono ma a sɩ lãa kaala wa, ʋ yɛ̃yɛlɛ na bara.”
42011024	“A kↄ̃tↄn bier ɩ̃ yi a nɩrɛ pʋↄ, ʋ ma cenʼã na viire yʋↄrↄ a wɛkar pʋↄ, bʋↄrↄ a jie ʋlↄ ʋ na tʋↄrↄ pɩɛnɛ. A ʋlↄ ɩ̃ wa faa, ʋ ma yelʼã: ʻƖ̃ na lɩɛbʼã kul a ɩ̃ yir ʋlↄ pʋↄ ɩ̃ na yi ɩ̃ cɛ bar.ʼ
42011025	A lɛ ʋ na lɩɛb wa, ʋ nyɛ na a ba pɩɩr a yir ʋlↄ ɩ̃ gbɛɛrɩ̃ a yele vɩlaa.
42011026	A lɛ, ʋ ma lɩɛbʼã cen na bↄ a ʋ tↄ deme anuu-nʼayi na nyɩrɩ̃ ɩ a kↄ̃tↄn-faar gãw ʋ, a ba lãa lɩɛb wa kpɛ a yir ʋlↄ pʋↄ jɛ a be. A ala ɩ̃ baar, a daba ʋlↄ ben ma nyɩrɩ̃ na bɛlɩ̃ gãw a dãdãw.”
42011027	A mɩnɛ a Jeeju na ƴɛrɛ a lɛ, pↄw kãw yel ʋ na nɩ kpɛ̃w be a nɩbɛ sↄ̃w: “A nʋmↄ a pↄw ʋlↄ na dↄw fʋ nɩ a ʋ bɩr fʋ na ƴɛn.”
42011028	Ɩ̃-cɛ a Jeeju yelʼã: “A ɛ̃ɛ nʋmↄ a bala na cɛlɛ a Naaŋmɩn ƴɛrɩ̃ ɩ̃ sↄw maala.”
42011029	A mɩnɛ a nɩ-yaw na tiwre taa a Jeeju sɛ̃, ʋ nyↄw na ɩ̃ yele: “A dɩnaa nɩbɛ ɩ na nɩ-faar. Ba bʋↄrↄ na ba nyɛ nↄ-kofʋ tʋn ʋ ɩ ba jɩbaa, ɩ̃-cɛ baa be na nyɛ bom ɩ̃ a ala ma ɩ a Jonasɩ jɩbaa ʋ wa.
42011030	A mɩnɛ a Jonasɩ na ɩ a jɩbaa a Nɩnɩvɩ-tẽ-deme jie, lɛ a Nɩbɛ Bie na mɩ ɩ a jɩbaa a dɩnaa nɩbɛ jie.
42011031	A ƴɛrɩ̃sɩ guorfʋ dayen, a tẽ-nɩdaa pↄↄ-jamana na irʼã ɩraa a dɩnaa nɩbɛ nii-sↄw ɩ̃ ƴↄ̃w ba a ƴɛrɩ̃, a-na-ɩ ʋ yi na a tẽw baarfʋ jie ɩ̃ wa cɛl a jamana Salʋmↄ̃ yɛ̃. Ɩ̃ a nyɩmɩ, nyɩ nyɛ na a ʋlↄ na gãw a Salʋmↄ̃ a nyɩ sↄ̃w.
42011032	A ƴɛrɩ̃sɩ guorfʋ dayen, a Nɩnɩvɩ-tẽ-deme na mɩ irʼã ɩraa a dɩnaa nɩbɛ nii-sↄw ɩ̃ ƴↄ̃w ba a ƴɛrɩ̃, a-na-ɩ ba lɩɛbʼã a ba yɛ̃ a lɛ ba na wõ a Jonasɩ ʋ hier a Naaŋmɩn ƴɛrɩ̃. Ɩ̃ a nyɩmɩ, nyɩ nyɛ na a ʋlↄ na gãw a Jonasɩ a nyɩ sↄ̃w.
42011033	“Nɩrɛ ma ƴↄnↄ a lãpa ɩ̃ diere sↄↄlↄ, mɩɩ pↄwrↄ lakpow pʋↄ wa, ɩ̃-cɛ a jie ʋlↄ ʋ na tʋↄrↄ caara ba, ba ma ɛ̃ɛ dↄↄl ʋ, a mɩnɛ a nɩbɛ bala na kpɛɛrɛ a be na nyɛ a cãa.
42011034	A fʋ mimie ɩ̃ ɩ a fʋ ɩ̃gan lãpa; a ala ɩ a fʋ mimie ɩ na mimi-sono, a fʋ ɩ̃gan ʋ jaa na mɩ caarɩ̃ na, ɩ̃ a ala ɩ a fʋ mimie sãw na, a fʋ ɩ̃gan na mɩ liw na.
42011035	Ala-ɩ̃-sↄ, bↄ̃w tɛrɛ a fʋ mɩ̃ɛ, a cãa ʋlↄ na be a fʋ pʋ̃ↄ ʋ taa wa lɩɛb ɩ libe wa.
42011036	A ala ɩ a fʋ ɩ̃gan ʋ jaa caarɩ̃ na, ma cɛ jie bar a libe pʋↄ wa, ʋ na be na a cãa pʋↄ ʋ jaa, wↄ̃ taa nɩ a mɩnɛ a lãpa na ma caarɩ̃ fʋ.”
42011037	A mɩnɛ a Jeeju na ƴɛrɛ a ƴɛrɩ̃, a Farɩsɩ nɩrɛ kãw bʋↄl ʋ na be a ʋ yir a dɩb dɩfʋ ɩnɛ, ʋ cen na kpɛ jɛ a dɩb par.
42011038	A nʋↄr ko na a Farɩsɩ nɩrɛ ʋlↄ a lɛ ʋ na nyɛ a Jeeju ʋ jɛ a dɩb par ɩ̃ ma dãa de nĩe pↄl a ʋ mɩ̃ɛ wa.
42011039	Ɩ̃-cɛ a Nɩ-kpɛ̃ɛ yel ʋ na: “A nyɩmɩ Farɩsɩ nɩbɛ! Nyɩ́ nyɛ a mɩnɛ nyɩ na wↄ̃: nyɩ ma pɛw na a nyɩ ŋman nɩ a nyɩ laa puo-sↄw bar, ɩ̃ a nyɩ pʋↄ sɛw nɩ na a nyanyu-tɩɛrɩ̃sɩ nɩ a fãa maalfʋ.
42011040	Dãbolo nyɩ ɩ lɛɛ! A ʋlↄ na maal a puo-sↄw, má a ʋlↄ ɩ̃ mɩ maal a pʋↄ!
42011041	Nyɩ́ ɛ̃ɛ de a ala na be a pʋ̃ↄ kʋ a nãw deme, ɩ̃ a yele a jaa na ɩ na cɛcɛ a nyɩ jie.
42011042	“Ɩ̃-cɛ nabier na pↄw na a nyɩmɩ Farɩsɩ nɩbɛ, a-na-ɩ nyɩ ma irʼã a Naaŋmɩn ben a nyɩ jɛɛ-yele pʋↄ nɩ a yel-bulisɩ a jaa na ɩ a jɩɛr, ɩ̃ ma lɛ ɛ̃ɛ bar a Naaŋmɩn torfʋ nɩ a ʋ nʋfʋ; a ala ɩ̃ dãa sɛw nyɩ maala ɩ̃ kↄ̃ hiin a yel-bil ala wa.
42011043	“Nabier na pↄw na a nyɩmɩ Farɩsɩ nɩbɛ, a-na-ɩ nyɩ nʋ na a nii-sↄw jaajiir a puorfʋ yie pʋↄ, ɩ̃ ma mɩ bʋↄrↄ a nɩbɛ ba jaa ba puoro nyɩ a dar pʋↄ.
42011044	Nabier na pↄw nyɩ na! A-na-ɩ nyɩ wↄ̃ na taa nɩ a yar ala kaarɩ̃ a nɩbɛ na ma nɛbɛ, ɩ̃ ma bↄ̃wnaa wa, a-na-ɩ bom ma be be miile a yar ʋ wa.”
42011045	A ƴɛr-kpɛn-bↄ̃wnↄ kãw yel a Jeeju: “Jãjaana, a lɛ fʋ na ƴɛrɛ, má a sɩmɩ mɩ fʋ mɩ tʋrↄ.”
42011046	A Jeeju yel: “Nabier na mɩ pↄw nyɩ na a nyɩmɩ ƴɛr-kpɛn-bↄↄnbↄ, a-na-ɩ nyɩ ma tuo na a nɩbɛ a to-bɛrɛ na kpɛmɛ a tuofʋ, ɩ̃ nyɩ maa ir a nyɩ nuu sɩɩrʼɩ̃ fɩ̃ɩ wa.
42011047	Nabier na pↄw nyɩ na! A-na-ɩ nyɩ ma cↄↄrɩ̃ na a Naaŋmɩn ƴɛr-hierbe yar ɩ̃ a ɩ a nyɩ sãa-kʋnbↄ ɩ̃ kú.
42011048	A lɛ, nyɩ miilʼã a nyɩ sↄw na a ala a nyɩ sãa-kʋnbↄ na dãa maal, a-na-ɩ bala ɩ̃ kú a Naaŋmɩn ƴɛr-hierbe ɩ̃ a nyɩ cↄↄrɩ̃ a ba yar.
42011049	Ala-ɩ̃-sↄ a Naaŋmɩn na ɩ a Kpaarfʋ Sʋbↄ yel: ʻƖ̃ na tʋ̃ nɩ na a ƴɛr-hierbe nɩ a nɩ-tʋnɩsɩ a ba jie; ba na kú na a ŋmɛɛ ɩ̃ hʋↄl a ŋmɛɛ,ʼ
42011050	a mɩnɛ a ƴɛrɩ̃ na tuo a dɩnaa nɩbɛ juu a Naaŋmɩn ƴɛr-hierbe jɩ̃ɩ ɩnɛ ba na deer, wa nyↄw nɩ a mɩnɛ a Naaŋmɩn na maal a tẽw,
42011051	ɩ̃ wa mɩ nyↄw nɩ a mɩnɛ ba na kú a Abɛl wa ta nɩ a Jakarɩ ba na kú a baar lofʋ jie nɩ a Naaŋmɩn puor-yir kpɛ̃ɛ sↄↄlɩ̃sↄw. Sɩrɛ jaa ɩ̃ yel nyɩ, ba na tuo na a dɩnaa nɩbɛ a ʋna ƴɛrɩ̃.
42011052	“Nabier na pↄw na a nyɩmɩ ƴɛr-kpɛn-bↄↄnbↄ, a-na-ɩ nyɩ irʼã a bↄ̃wfʋ nakili bar. Nyɩmɩ mɩ̃ɛ ma kpɛ wa, ɩ̃ nyɩ mɩ varʼã a sↄr a bala na dãa bʋↄrↄ ba kpɛ.”
42011053	A lɛ a Jeeju na yi a jie ʋlↄ baar, a ƴɛr-kpɛn-bↄↄnbↄ nɩ a Farɩsɩ nɩbɛ nyↄw na ɩ̃ bʋↄrↄ ʋ a gↄn, papire nɩ ʋ, bʋↄrↄ ʋ ƴɛr ƴɛrɩ̃sɩ yayaw
42011054	na ba bɩɩrɛ nɩ ʋ, ʋ na ƴɛr ƴɛrɩ̃ lɩɛb nyↄw nɩ a ʋ mɩ̃ɛ.
42012001	A daar ʋlↄ pʋↄ, a nɩbɛ tiw na taa ture-ture, fʋrↄ taa nɛbɛ taa, a Jeeju ƴɛrʼɩ̃ a ʋ par-tuurbe na ʋ yel ba: “A dãdãw bom ɩ na: nyɩ́ gu nyɩ mɩ̃ɛ a Farɩsɩ nɩbɛ tabɩr ɩnɛ na ɩ a ba poe ayi tɛrɛfʋ.
42012002	Bom ma be be na sↄↄlɩ̃ ɩ̃ mↄↄ yire eãa pʋↄ wa.
42012003	Ala-ɩ̃-sↄ a ala a jaa nyɩ na yele a libe pʋↄ na yi na cãa pʋↄ a ba bↄ̃wnaa, ɩ̃ a ala nyɩ na hũhune a di-bile pʋↄ ba na hierʼã a ala a gara jur.
42012004	“A nyɩmɩ na ɩ a ɩ̃ badɛɛ, ɩ̃ yele na kʋrↄ nyɩ, nyɩ taa jↄrↄ dãbɩ̃ɛ a bala ɩnɛ na ma kú a ɩ̃gan baar, ɩ̃ ma lɛ tʋↄrↄ maala bom kãw wa.
42012005	Ɩ̃ na miil nyɩ na a ʋlↄ na sɛw a nyɩ na jↄrↄ: nyɩ́ jↄrↄ a ʋlↄ na tʋↄrↄ diere a nɩrɛ baafʋ ɩ̃ mɩ tɛrɛ a tʋↄfʋ lↄbↄ nɩ ʋ ƴↄnↄ a wɛfʋ jie. Yel-mɩ̃ɛ ɩ̃ yele nyɩ, ʋlↄ nyɩ sɛw na jↄrↄ.
42012006	“A tɩ̃ɩtɩ̃ɩ, má a libie pie ba ma da nɩ a ba bõ-bie anuu. Ɩ̃-cɛ a Naaŋmɩn maa hiin bõ-ƴen a ba pʋↄ bar wa.
42012007	Ɩ̃ aa ɩ a ala tɛw ʋ wa; ʋ sↄrʼã a nyɩ jukↄbↄ tɩɛ jaa bↄ̃w a nʋↄr. Ala-ɩ̃-sↄ nyɩ taa ɩ a dãbɩ̃ɛ nyↄw nyɩ wa: nyɩ sa na a tɩ̃ɩtɩ̃ɩ-yayaw.
42012008	“Ɩ̃ yele nyɩ na, a nɩrɛ lɛ na cã yel a nɩbɛ nii-sↄw á ɩ̃ ben ʋ ɩ, a maa Nɩbɛ Bie na mɩ yelʼã a Naaŋmɩn sɩ-tʋnɩsɩ nii-sↄw a ɩ̃ ben a sʋbↄ ʋlↄ ɩ.
42012009	Ɩ̃-cɛ a nɩrɛ lɛ na cɩɩrɛ a nɩbɛ nii-sↄw a Ꞌwaa bↄ̃w ma wa, a maa Nɩbɛ Bie na mɩ cɩɩrɩ̃ na a Naaŋmɩn sɩ-tʋnɩsɩ nii-sↄw a maa bↄ̃w a sʋbↄ ʋlↄ wa.
42012010	“A nɩrɛ lɛ na kpɛrɛ a maa, Nɩbɛ Bie, a Naaŋmɩn na de na a ʋ fãa bar kʋ ʋ; ɩ̃-cɛ a nɩrɛ lɛ na sãwna a Naaŋmɩn Sɩɛ yuor, a Naaŋmɩn ma be na de a ʋ fãa bar kʋ ʋ wa.
42012011	“A lɛ ba nↄↄ tawra nyɩ cere nɩ a puorfʋ yie pʋↄ, mɩɩ a tẽw nɩ-bɛrɛ nɩ a fãgã deme nii-sↄw, nyɩ taa ɩ a ɩ nyɩ tɩɛrʋ̃ a mɩnɛ nyɩ na ɩrɛ ɩ̃ mana a nyɩ ben, mɩɩ a ala nyɩ na sɛw nyɩ yel wa,
42012012	a-na-ɩ a Naaŋmɩn Sɩɛ na mɩɩn nyɩ na a daar ʋlↄ pʋↄ a ala nyɩ na sɛw nyɩ yel.”
42012013	Daba dãa na be be a nɩbɛ sↄ̃w ɩ̃ yel a Jeeju: “Jãjaana, yel a ɩ̃ yɛbɛ ʋ ɩ a sɩ po a sɩ gã-yele.”
42012014	A Jeeju yel ʋ: “Daba wee! Ala ɩ̃ ƴↄ̃w ma ɩ̃ ɩ a nyɩ ƴɛr-guoro, mɩɩ ɩ̃ na poro nyɩ a nyɩ gã-yele?”
42012015	Ɩ̃ na ʋ yel a nɩbɛ: “Nyɩ́ tɛrɛ jɩmɛ ɩ̃ mɩ tɛrɛ a nyɩ mɩ̃ɛ a yel-yaw bↄfʋ ɩnɛ, a-na-ɩ a nɩrɛ baafʋ ma yi a ʋ yel-yaw tɛrɛfʋ ɩnɛ wa.”
42012016	Ala-ɩ̃-sↄ a Jeeju lↄb a sʋkpa na kʋ ba. Ʋ yelʼã: “Daba dãa na be be na ɩ naaba, na ma pↄw yel-yayaw a ʋ por pʋↄ.
42012017	Ʋ nyↄw na ɩ̃ pɛrɛ a ʋ suur pʋↄ yele nɩ: ʻMɩnɛ ɩ̃ na ɩ? A-na-ɩ maa tɛrɛ a jie ɩ̃ na bine a ɩ̃ yele wa.ʼ
42012018	Ɩ̃ na ʋ yel: ʻNↄhↄ̃ ɩ̃ na maal: Ɩ̃ na wɛlʼã a ɩ̃ bobo ɩ̃ lɛ mɛ bõ-bɛrɛ, na ɩ̃ woor a ɩ̃ ci nɩ a ɩ̃ yele a jaa ƴↄ̃w,
42012019	ɩ̃ na ɩ̃ pãa yel a ɩ̃ mɩ̃ɛ: Daba wee! Fʋ tɛrɛ na yele yayaw na fʋ bin yomo yayaw ɩnɛ. Tɛrɛ nʋ̃ↄ jɛ nɩ, dɩrɛ nyuure nɩ.ʼ
42012020	Ɩ̃-cɛ a Naaŋmɩn yelʼã a daba ʋlↄ: ʻFʋ ɩ na dãbol! A dɩnaa tɩsↄw na, ba na de na a fʋ baafʋ ɩ̃ a ana yele fʋ na gbɛɛrɩ̃ bin, ala na sↄ?ʼ ”
42012021	Ɩ̃ a Jeeju yel ba: “A lɛ a mɩ wↄ̃ nɩ a ʋlↄ na wobo a yel-yaw bine a ʋ mɩ̃ɛ ɩnɛ ɩ̃ ma ɩ naaba a Naaŋmɩn nii-sↄw wa.”
42012022	A ala ɩ̃ baar, a Jeeju yelʼã a ʋ par-tuurbe: “Ala-ɩ̃-sↄ ɩ̃ yele nyɩ, nyɩ taa waala a nyɩ baafʋ ɩnɛ yele nɩ a bõ nyɩ na dɩrɛ, mɩɩ waala nɩ a nyɩ ɩ̃gan ɩnɛ a bõ nyɩ na nyɛ su wa.
42012023	Má a baafʋ gãw na a bõ-dɩraa ɩ̃ má a ɩ̃gan mɩ gãw na a cẽcen.
42012024	Nyɩ́ Ꞌwuor nyɛ a gbagbar: ba maa bʋr wa, ba maa ŋma wa, baa mɩ tɛrɛ gar mɩɩ boor ma bin ci wa, ɩ̃-cɛ a Naaŋmɩn ɩ̃ guolo ba. Ɩ̃ a nyɩmɩ, má nyɩ sa na a lili.
42012025	A nyɩ waalɩ̃fʋ pʋↄ, ala a nyɩ pʋↄ na tʋↄ tↄ a ʋ baafʋ bibie dↄↄl fɩ̃ɩ?
42012026	A ala ɩ nyaa tʋↄrↄ maala a ala na ɩ a fɩ̃ɩ wa, bõ ɩ a nyɩ waala a ala ɩnɛ na cɛ?
42012027	Nyɩ́ Ꞌwuor a tɩ-pube: ba maa tʋ̃ tʋn wa, ba maa wob cẽcen su wa, ɩ̃-cɛ ɩ̃ yele nyɩ na, a Salʋmↄ̃ mɩ̃ɛ nɩ a ʋ na-yele a jaa ma dãa su cẽcen ʋ vɩlaa ta a tɩ-pube asɩmɛ bõ-ƴen wa.
42012028	A ala ɩ a Naaŋmɩn ma ƴaarɩ̃ na a tɩ-pube ala a lɛ, na be a mↄↄ pʋↄ a dɩnaa ɩ̃ a ba lↄbↄ ƴↄnↄ a vũu pʋↄ a bio, ʋ kↄ̃ tʋↄ maal nyɩ a gãw a lɛ wa mɩɩ? A nyɩ ƴↄ̃w-nyãa pabʼã a Naaŋmɩn jie.
42012029	Ɩ̃ a nyɩmɩ, nyɩ taa bʋↄrↄ a ala nyɩ na dɩrɛɛ wa, mɩɩ a ala nyɩ na nyuure wa, ɩ̃ nyɩ taa ɩ a pʋlɩ̃nyɛ vʋ̃ↄnↄ nyɩ a ala ɩnɛ wa.
42012030	A-na-ɩ a bala na ma bↄ̃w a Naaŋmɩn wa ɩ̃ ma bʋↄrↄ a yele ala a jaa, ɩ̃ a nyɩmɩ, a nyɩ Sãa bↄ̃w ka nyɩ bʋↄrↄ na a ana yele.
42012031	Nyɩ́ ɛ̃ɛ bʋↄrↄ a Naaŋmɩn fãw ɩ̃-cɛ ʋ na kʋ nyɩ na a yele ala dↄↄl.
42012032	“Ɩ̃ piir, nyaa jɛ̃ bom wa, ɩ̃ nyɩ taa jↄrↄ dãbɩ̃ɛ wa, a-na-ɩ a nyɩ Sãa, a nʋmↄ ʋ na ʋ de nyɩ ƴↄ̃w a ʋ fãw pʋↄ.
42012033	Nyɩ́ da a nyɩ yele de a libie po a nãw deme; nyɩ́ bʋↄrↄ a libie wʋʋr ala na ma sãwna wa, ɩ̃ kaala a na-yele na ma be baarfʋ jie wa bine a saa juu, a-na-ɩ a nyanyuur ma pɩɛlɛ be wa, ɩ̃ a kpolo ma be be mↄↄrↄ wa.
42012034	Nyɩ́ bↄ̃wnaa, a jie a nyɩ na-yele na be, be a nyɩ tɩɛrɩ̃sɩ na mɩ be.
42012035	“Nyɩ́ gbɛɛrɩ̃ a nyɩ mɩ̃ɛ ɩ̃ ƴↄ̃w a nyɩ lãpar,
42012036	ɩ̃ wↄ̃ taa nɩ a tʋ̃tʋnbↄ na gure a ba nɩ-kpɛ̃ɛ, a daar ʋlↄ ʋ na yire a kul-taa fɛtɩ jie waara, a mɩnɛ a ʋlↄ wa wa ta ŋmeere a pan, ba yuo ʋ a jie naan.
42012037	Á nʋmↄ a tʋ̃tʋnbↄ bala a ba nɩ-kpɛ̃ɛ na waara nyɛrɛ a ba jɩnɛɛ nɩ a mimir. Yel-mɩ̃ɛ ɩ̃ yele nyɩ, ʋ na gbɛɛrɩ̃ na a ʋ mɩ̃ɛ ɩ̃ ƴↄ̃w ba a ba jɛ a dɩb par ɩ̃ ʋ taw ta po ba a dɩb.
42012038	A ala saarɩ̃ ɩ a tɩsↄw porɩ̃, mɩɩ a nↄdɛɛ kuon daar ʋ wa nyɛ a lɛ, a na nʋmↄ na a ʋ tʋ̃tʋnbↄ bala.
42012039	Nyɩ́ bↄ̃wnaa, a ala ɩ a yir sʋbↄ dãa na bↄ̃w a lɛɛr-buor a nyanyuur na waara, ʋ kↄ̃ bar ʋ ʋ wa kpɛ a yir pʋↄ wa.
42012040	A nyɩmɩ mɩ, nyɩ́ gbɛɛrɩ̃ gu, a-na-ɩ a Nɩbɛ Bie na wa na a daar ʋlↄ pʋↄ nyɩ na ma tɩɛrʼɩ̃ ʋ wa.”
42012041	A Pɩɛr soor a Jeeju: “Nɩ-kpɛ̃ɛ, sɩmɩ tɛw fʋ lↄb a sʋkpa na kʋ mɩɩ a nɩbɛ ba jaa fʋ mɩ yele?”
42012042	A Nɩ-kpɛ̃ɛ yel: “Tʋ̃tʋ̃-buor ɩ̃ ɩ a nɩ-dẽdẽ na tɛrɛ a yɛ̃? Ʋ ɩ na a ʋlↄ a ʋ nɩ-kpɛ̃ɛ na ƴↄ̃w a ʋ Ꞌwuoro a ʋ yir deme kʋrↄ ba a dɩb a daar ʋlↄ na sɛw.
42012043	Nʋ̃ↄ na be na a ʋna tʋ̃tʋnↄ jie a mɩnɛ a ʋ nɩ-kpɛ̃ɛ na lɩɛbɛ waara nyɛrɛ ʋ ʋ maala a lɛ.
42012044	Sɩrɛ jaa ɩ̃ yele nyɩ, a ʋ nɩ-kpɛ̃ɛ na kʋ ʋ na a ʋ yele a jaa ʋ Ꞌwuoro.
42012045	Ɩ̃ a ala ɩ a tʋ̃tʋnↄ ʋlↄ yelʼã a ʋ mɩ̃ɛ á ʋ nɩ-kpɛ̃ɛ ma waara fↄw wa, ɩ̃ nyↄw ɩ̃ pↄbↄ a tʋ̃tʋnbↄ nɩ a tʋ̃tʋ̃-pooli, na ʋ dɩrɛ nyuure nɩ, a dãa kʋrↄ ʋ,
42012046	a ʋ nɩ-kpɛ̃ɛ na wa na a bibir ʋlↄ ʋ na ma tɩɛrʼɩ̃ wa nɩ a daar ʋlↄ ʋ na ma bↄ̃w wa, ɩ̃ ʋ na ŋma ʋ na ayi lↄb ʋ ƴↄ̃w a bala pʋↄ na ma tɛrɛ ƴↄ̃w-nyãa wa.
42012047	“A tʋ̃tʋnↄ ʋlↄ na bↄ̃w a ala a ʋ nɩ-kpɛ̃ɛ na bʋↄrↄ ɩ̃ ma gbɛɛrɩ̃ a yele ɩ̃ maal tu nɩ a ʋ nɩ-kpɛ̃ɛ pʋ-tɩɛrʋ̃ wa, ba na nar ʋ na yayaw.
42012048	Ɩ̃-cɛ a ʋlↄ na ma bↄ̃w buon wa ɩ̃ maal a ala na sɛw a ba na pↄb ʋ, ba na nar ʋ na fɩ̃ɩ tɛw. A ʋlↄ ba na kʋ a yayaw ba na soor ʋ na yaw mɩ, ɩ̃ a ʋlↄ nuumɩ ba na ƴↄ̃w a yayaw, ba na soorʼã a gãw a lɛ.
42012049	“Vũu ɩ̃ wa nɩ lↄb ƴↄ̃w a tẽw pʋↄ, ɩ̃ na ɩ̃ tɩɩ bʋↄrↄ ʋ gↄr Ꞌle.
42012050	Ɩ̃ sɛw na ɩ̃ kpɛ a won pʋↄ a wↄ̃ taa nɩ kʋ̃ↄ pʋↄ ba mʋrↄ ma, ɩ̃ a tɩɩ na kpɛmɛ kʋ ma wa tara nɩ a mɩnɛ a na maala baara.
42012051	Nyɩ tɩɛrʼã beeka pɩɛnfʋ ɩ̃ wa nɩ ƴↄnↄ a tẽw pʋↄ mɩɩ? Kpee! Ɩ̃ yele nyɩ na, wɛ-taa ɩ̃ ɛ̃ɛ wa nɩ.
42012052	Wa nyↄw nɩ a ƴɛ̃ƴɛrɩ̃, a nɩbɛ anuu na be a yir bõ-ƴen, na wɛrɛ na taa; ata na jɛbɛ nɩ na ayi, ɩ̃ ayi mɩ jɛbɛ nɩ ata.
42012053	A sãa na jɛbɛ nɩ na a ʋ bi-daba ɩ̃ a bi-daba mɩ jɛbɛ nɩ a ʋ sãa; a mã na jɛbɛ nɩ na a ʋ bi-pↄw ɩ̃ a bi-pↄw mɩ jɛbɛ nɩ a ʋ mã; a dɩ̃ɛ-mã na jɛbɛ nɩ na a ʋ bi-daba pↄw, ɩ̃ a bi-daba pↄw mɩ jɛbɛ nɩ a ʋ dɩ̃ɛ-mã.”
42012054	A Jeeju mɩ dãa na yele a nɩbɛ: “A nyɩmɩ wa nyɛ a dↄ̃dↄrɩ̃-salaa a mↄtↄ̃w mʋrfʋ loor, nyɩ ma yelʼã a jie naan áa saa na wa na, ɩ̃ a lɛ a ma sɩrɩ̃ maal.
42012055	Ɩ̃ a sɛsɛb ɩ̃ wa yi a tẽw parɩ̃ ɩ̃ tɛbɛ, nyɩ ma yelʼã a susuur na kú na, ɩ̃ a lɛ a ma sɩrɩ̃ maal.
42012056	Nyɩna poe ayi deme naa! Nyɩ ma tʋↄ na bↄ̃w a mɩnɛ a yele na be a tẽw pʋↄ nɩ a saꞋlon, ɩ̃ mɩnɛ a ɩ a nyɩ maa lɛ ɛ̃ɛ bↄ̃w a mɩnɛ a daar na na be a ƴɛ̃ƴɛrɩ̃ wa?
42012057	“Mɩnɛ a ɩ a nyɩ maa tɩɛr nyɛ a nyɩ mɩ̃ɛ a ala na tor sɛw a nyɩ na maal wa?
42012058	A ala ɩ a fʋ san-sʋbↄ bʋↄl fʋ na cere nɩ a ƴɛr-guoro jie, dɩ tuo a nyɩ guor a ƴɛrɩ̃ be a sↄr juu a baar. A ala ma ɩ lɛ ʋ wa, ʋ na fɛr fʋ na ta nɩ a ƴɛr-guoro nii-sↄw, a ƴɛr-guoro de fʋ kʋ a kasu-gure, ɩ̃ a kasu-gure de fʋ pↄw a kasu pʋↄ.
42012059	Ɩ̃ yele fʋ na, faa be na yi a be, ɩ̃ ma ɩ fʋ ya na a fʋ san a jaa baar wa.”
42013001	A daar ʋlↄ naan, a nɩbɛ wa na mana kʋrↄ a Jeeju a mɩnɛ a jamana Pɩlatɩ na ɩ a ba kú a Galile nɩbɛ ŋmɛɛ a daar ʋlↄ ba na be a baar lofʋ jie.
42013002	A Jeeju yel ba: “Nyɩ tɩɛrʼã beeka a ba kú ba na a lɛ a-na-ɩ ba nyɩrɩ̃ na maal a fãa gãw a Galile nɩbɛ ba jaa mɩɩ?
42013003	Aa ɩ lɛ ʋ wa! Ɩ̃-cɛ a nyɩmɩ mɩ, a ala ɩ nyaa lɩɛb a nyɩ yɛ̃ wa, lɛ nyɩ na mɩ kpi nyɩ jaa.
42013004	Mɩɩ a nɩbɛ pie-nʼanuu-nʼata bala a yir woor na kar lo kú a be a Silowe, nyɩ tɩɛrʼã beeka a bala ɩ̃ nyɩrɩ̃ bɩɛ gãw a Jerujalɛm tẽ-deme ba jaa mɩɩ?
42013005	Aa ɩ lɛ ʋ wa! Ɩ̃-cɛ a nyɩmɩ mɩ, a ala ɩ nyaa lɩɛb a nyɩ yɛ̃ wa, lɛ nyɩ na mɩ kpi nyɩ jaa.”
42013006	A Jeeju mɩ lↄbʼã a sʋkpa na kʋ ba: “Daba kãw dãa na tɛrɛ fɩgɩ tɩɛ a ʋ puo pʋↄ. Bibir kãw, ʋ cenʼã a ʋ Ꞌwↄ̃w a wↄmↄ, ɩ̃ na ʋ bↄ faa.
42013007	A lɛ a be, ʋ yel a ʋ tʋ̃tʋ̃-bie: ʻGɛlɛ! Yomo ata nɩ a dɩnaa ɩ̃ na ma wa a tɩɛ na wↄmↄ Ꞌwↄ̃wfʋ ɩ̃ ma bↄ faa. Bõ ɩnɛ ʋ na piw a wɩɛr a lɛ a pↄrↄ? Ŋmaa ʋ lↄb bar!ʼ
42013008	A tʋ̃tʋ̃-bie yel ʋ: ʻNɩ-kpɛ̃ɛ, bar ʋ a yuon na go. Ɩ̃ na kↄ na viirĩ kolĩ ʋ ɩ̃ na ɩ̃ ƴↄ̃w a pʋↄrʋ̃.
42013009	A nʋmↄ wa sↄw, a ka nɩ a yuon na na waara, ʋ na wↄnↄ. A ala ma ɩ lɛ ʋ wa, fú ɩ a ba ŋmaa ʋ lↄb bar.ʼ ”
42013010	A bibi-ciiraa dayen, a Jeeju jaana na a nɩbɛ a puorfʋ yir kãw pʋↄ.
42013011	A be, ʋ nyɛ na pↄw a kↄ̃tↄn na ka, ʋ ɩ wʋlɩ̃ maalʼɩ̃ yomo pie-nʼanuu-nʼata ɩ̃ maa mɩ tʋↄ dↄl fɩ̃ɩ wa.
42013012	A Jeeju nyɛ ʋ na ɩ̃ bʋↄl ʋ ʋ wa, ʋ yel ʋ: “Pↄw wee, a fʋ wʋlɩ̃ baar fʋ na!”
42013013	Ɩ̃ na ʋ dↄↄl ʋ a nur, a pↄw dↄl a jie naan, ɩ̃ nyↄw ɩ̃ pɛwrɛ a Naaŋmɩn.
42013014	Ɩ̃-cɛ suur nyↄw na a puorfʋ yir nɩ-kpɛ̃ɛ, a mɩnɛ a Jeeju na kpaar a pↄw a bibi-ciiraa dayen, ʋ yel a nɩbɛ: “Bibie ayʋↄb nyɩ sɛw nyɩ tʋ̃ a tʋn. Nyɩ́ ma wa a bibie ala pʋↄ a ba kpaar a nyɩ wʋlɩ̃sɩ. Nyɩ taa ma waara a bibi-ciiraa dayen wa!”
42013015	A Nɩ-kpɛ̃ɛ yel ʋ: “Nyɩna poe ayi deme naa! A nyɩ jaa bõ-ƴene-ƴene maa yuo a nyɩ nii mɩɩ a nyɩ bʋn a bibi-ciiraa dayen cenʼɩ̃ a ba nyu kʋ̃ↄ wa mɩɩ?
42013016	Nyɩ́ nyɛ a pↄw na. Ʋ ɩ na a Abʋraham yãw a Satã na hʋↄl a yomo pie-nʼanuu-nʼata. Aa dãa sɛw ɩ̃ na faa ʋ a ʋna hʋʋr naan ɩnɛ a bibi-ciiraa dayen wa mɩɩ?”
42013017	A mɩnɛ a Jeeju na ƴɛrɛ a lɛ, vĩ nyↄw na a ʋ sama-deme, ɩ̃ a nɩbɛ ba jaa cɩlɛ a tʋ̃-vɛlɛ ala a jaa ʋ na maala ɩnɛ.
42013018	A Jeeju lɛ yel ba na go: “Bõ a Naaŋmɩn fãw wↄ̃ taa nɩ? Bõ ɩ̃ na de manʼɩ̃ ʋ?
42013019	Ʋ wↄ̃ na taa nɩ a muta-tɩɛ bir kaarɩ̃ a daba na de bʋr a ʋ nakʋↄ pʋↄ, ʋ bul nʋ̃ↄ ɩ tɩɛ, a lili cen na ƴↄ̃w a ba cor a ʋ wulbie juu.”
42013020	Ʋ lɛ yelʼã: “Bõ ɩ̃ na de manʼɩ̃ a Naaŋmɩn fãw?
42013021	Ʋ wↄ̃ na taa nɩ a tabɩr a pↄw na de ƴↄ̃w a buru jↄ̃ yaw pʋↄ ʋ maal a jↄ̃ a jaa a vʋ̃ ir.”
42013022	A Jeeju cere na a Jerujalɛm na ʋ cʋbↄ a tẽ-bɛrɛ nɩ a tẽ-bil jaana a nɩbɛ a Naaŋmɩn ƴɛrɩ̃,
42013023	a nɩrɛ kãw soor ʋ: “Nɩ-kpɛ̃ɛ, a nɩbɛ bala na pↄwrↄ a Naaŋmɩn faafʋ, fɩ̃ɩ tɛw ba ɩ mɩɩ?” Á Jeeju yel ba:
42013024	“Nyɩ́ dɩ tuo kpɛ nɩ a dↄ̃dↄr nↄ-bile pʋↄ. Maa ɩ̃ yele nyɩ, nɩ-yaw na bʋↄrↄ na ba kpɛ ɩ̃ ba kↄ̃ tʋↄ wa.
42013025	“A daar ɩ̃ wa ta a yir sʋbↄ ir nyↄw a pan kpal, nyɩ na ɩraa na a be a yẽw ɩ̃ ŋmeere a pan yele nɩ: ʻNɩ-kpɛ̃ɛ, yuo sɩ a pan bɩlɛ.ʼ Ɩ̃ ʋ na yel nyɩ na: ʻMaa bↄ̃w a jie nyɩ na yi wa!ʼ
42013026	A be nyɩ na nyↄw ɩ̃ yele: ʻMá a sɩmɩ ɩ̃ lãa dɩ taa a dɩb, lãa nyu nɩ, ɩ̃ a fʋ man a Naaŋmɩn ƴɛrɩ̃ a sɩ tẽw.ʼ
42013027	Ʋ na lɛ yel nyɩ na: ʻMaa bↄ̃w a nyɩ yifʋ jie wa. Nyɩ́ taw yi ɩ̃ cɛ ma, a nyɩmɩ nyɩ jaa na maala a fãa!ʼ
42013028	A be, a na ɩ nyɩ na kõ-yel-bie nɩ nyɩmɛ nyɩrfʋ, a lɛ nyɩ na nyɛrɛ a Abʋraham nɩ a Ɩjakɩ nɩ a Jakↄb nɩ a Naaŋmɩn ƴɛr-hierbe ba jaa a Naaŋmɩn tẽw, ɩ̃ a nyɩmɩ ʋlↄ, a ɩ ba lↄb nyɩ na bar a yẽw.
42013029	A nɩbɛ na mɩ yi na a mↄtↄ̃w purfʋ jie nɩ a mↄtↄ̃w mʋrfʋ jie nɩ a tẽw lõbobo a jaa ɩ̃ wa jɛ dɩrɛ a dɩb a be a Naaŋmɩn tẽw.
42013030	Nyɩ́ cɛlɛ: a par-pↄↄrbↄ ŋmɛɛ na lɩɛbʼã ɩ a ni-dierbe ɩ̃ a ni-dierbe ŋmɛɛ lɩɛb ɩ a par-pↄↄrbↄ.”
42013031	A ala na yi tↄ, a Farɩsɩ nɩbɛ ŋmɛɛ wa na yel a Jeeju: “Ir yi cen ji-kpee, a-na-ɩ a jamana Ɛrↄdɩ bʋↄrↄ na ʋ kú fʋ.”
42013032	A Jeeju yel ba: “Nyɩ́ cen na yel a ʋna sɩ̃sↄl naan, áa dɩnaa nɩ a bio, á ɩ̃ na diw na a kↄ̃tↄn-bebe bar, ɩ̃ kpaar a nɩbɛ wʋlɩ̃sɩ, ɩ̃ a bibie ata dayen á ɩ̃ tʋn na baarʼã.
42013033	Ɩ̃-cɛ a dɩnaa nɩ a bio nɩ a dayere, a sɛw na ɩ̃ cere nɩ a ɩ̃ sↄr, a-na-ɩ aa sɛw a Naaŋmɩn ƴɛr-hiere na kpi ji-kpee, ɩ̃ ma ɩ a Jerujalɛm-tẽw pʋↄ ʋ wa.
42013034	“A nyɩmɩ Jerujalɛm tẽ-deme na ma kú a Naaŋmɩn ƴɛr-hierbe ɩ̃ ma lↄb a bala ʋ na tʋ̃ a nyɩ sↄ̃w nɩ a kubie, gbɛɛ amɩnɛ ɩ̃ dãa bʋↄrↄ ɩ̃ kpaarɩ̃ nyɩ ƴↄ̃w a ɩ̃ pulẽe, a mɩnɛ a nʋ̃ↄ na ma kpaarɩ̃ a ʋ bil ƴↄ̃w a ʋ pɩrɛ pʋↄ, ɩ̃ a nyaa sↄw wa.
42013035	Nyɩ́ cɛlɛ! A nyɩ yir na lɩɛbʼã ɩ da-kpolo. Ɩ̃ yele nyɩ na, nyɩ kↄ̃ lɛ su ma mimir wa tara nɩ a daar ʋlↄ nyɩ na yele áa nʋmↄ a ʋlↄ na waara nɩ a Nɩ-kpɛ̃ɛ yuor wa!”
42014001	Bibi-ciiraa dayen, a Jeeju kpɛ na a Farɩsɩ nɩbɛ nɩ-kpɛ̃ɛ kãw yir dɩb dɩfʋ jie, a ba jʋʋrↄ ʋ.
42014002	A be, daba kãw wʋlɩ̃-mↄraa na nyↄw ɩraa na a ʋ nii-sↄw,
42014003	a Jeeju soor a ƴɛr-kpɛn-bↄↄnbↄ nɩ a Farɩsɩ nɩbɛ: “Sↄr be na be a nɩrɛ na kpɛmɛ a wʋlɩ̃ sʋbↄ a bibi-ciiraa dayen mɩɩ, sↄr ma be be wa?”
42014004	Ɩ̃-cɛ baa haa ʋ nʋↄr wa. A lɛ, a Jeeju nyↄw a wʋlɩ̃ sʋbↄ kpaar a ʋ wʋlɩ̃, ɩ̃ ɩ ʋ yi cere.
42014005	Ɩ̃ ʋ yel ba: “A ala ɩ nɩrɛ a nyɩ sↄ̃w tɛrɛ na bi-daba mɩɩ naab ʋ lo a bule pʋↄ a bibi-ciiraa dayen, ʋ na bar ʋ na a be mɩɩ? Má ʋ na ir ʋ na fↄfↄw.”
42014006	A baa tʋↄ haa nʋↄr ƴɛr ƴɛrɩ̃ wa.
42014007	A Jeeju nyɛ na a mɩnɛ a nɩbɛ bala ba na bʋↄl a dɩb ɩnɛ na tuure a nii-sↄw jaajiir ɩ̃ lↄb a sʋkpa na kʋ ba jaa:
42014008	“A ala ɩ a nɩrɛ bʋↄl fʋ na a kul-taa fɛtɩ jie, taa de nĩe cen na jɛ a nii-sↄw jaajie wa. Nɩrɛ kãw na gãw fʋ ba na mɩ bʋↄl na tʋↄ na ta,
42014009	ɩ̃ a ʋlↄ na bʋↄl nyɩ wa wa yel fʋ á fʋ ir ɩ̃ cɛ a jaajie kʋ ʋ, a lɛ, vĩ na kpɛ fʋ na, a mɩnɛ fʋ na ire eere a jaaji-baaraa pʋↄ.
42014010	Ɩ̃-cɛ a ala ɩ ba bʋↄl fʋ na, ɛ̃ɛ cen na jɛ a jaaji-baaraa pʋↄ. A lɛ a ʋlↄ na bʋↄl fʋ nↄↄ kpɛɛrɛ ʋ na yel fʋ na: ʻƖ̃ baraa wee! Ir do ka iin a nii-sↄw jaajie pʋↄ.ʼ Be a fʋ yuor na tɩmɛ a nɩbɛ ba jaa nii-sↄw fʋ na jɛ dɩrɛ nɩ a dɩb.
42014011	A-na-ɩ a ʋlↄ na bʋↄrↄ ʋ bɛrmɛ a juu, a Naaŋmɩn na wur ʋ na suu nɩ, ɩ̃ a ʋlↄ na sↄw wur a ʋ mɩ̃ɛ, a Naaŋmɩn na jɛw ʋ na irʼɩ̃.”
42014012	A ala ɩ̃ baar a Jeeju yelʼã a ʋlↄ na bʋↄl ʋ a fɛtɩ ɩnɛ: “A ala ɩ fʋ bʋↄlↄ na nɩbɛ a dɩb ɩnɛ, taa bʋↄlↄ a fʋ badɛɛ, mɩɩ a fʋ yɛɛr, mɩɩ a fʋ bal nɩbɛ, mɩɩ a fʋ tↄ deme na ɩ a naabsɩ wa, a-na-ɩ ba na mɩ tʋↄ na maal fʋ a ala fʋ na maal ba, na ba ya fʋ.
42014013	Ɩ̃-cɛ a ala ɩ fʋ bʋↄlↄ na a nɩbɛ a fɛtɩ ɩnɛ, bʋↄl a nãw deme, nɩ a nɩ-kↄↄr, nɩ a gbɛɛ, nɩ a jↄn.
42014014	A lɛ, nʋ̃ↄ na be na a fʋ jie a-na-ɩ baa tʋↄrↄ yara fʋ wa, ɩ̃ a Naaŋmɩn ɩ̃ na ya fʋ a daar ʋlↄ a nɩ-torisɩ na ire a kũu pʋↄ.”
42014015	A bala na lãa be nɩ a Jeeju a dɩb dɩfʋ jie, bõ-ƴen wõ na a ƴɛrɩ̃ ʋlↄ ɩ̃ yel a Jeeju: “A nʋmↄ a ʋlↄ nↄↄ dɩrɛ a dɩb a Naaŋmɩn tẽw!”
42014016	A Jeeju yel ʋ: “Daba kãw maalʼã fɛtɩ dɩb ɩ̃ bʋↄl nɩ-yayaw.
42014017	A lɛ a dɩb dɩfʋ daar na ta, ʋ tʋ̃ na a ʋ tʋ̃tʋnↄ ʋ cen na yel a bala ʋ na bʋↄl a fɛtɩ jie, á ba wa a-na-ɩ ba gbɛɛrɩ̃ na a yele a jaa baar.
42014018	Ɩ̃-cɛ a ba jaa bõ-ƴene-ƴene nyↄw na a yele ɩ̃ sↄrↄ. A dãdãw sʋbↄ yelʼã a tʋ̃tʋnↄ: ʻƖ̃ da na po-paalaa a sɛw ɩ̃ cen na Ꞌwuor kãa. Gaafɩra, maa tʋↄrↄ wɩɛrɛ wa.ʼ
42014019	A kãw yel ʋ: ʻƖ̃ da na nadɛɛ pie ɩ̃ bʋↄrↄ ɩ̃ tʋ̃ nɩ ba tʋn Ꞌwuor je kãa. Gaafɩra, maa tʋↄrↄ wɩɛrɛ wa.ʼ
42014020	A bõ-ƴen lɛ yel ʋ: ʻƖ̃ de na pↄw paalʋ̃ʋ na. Ala-ɩ̃-sↄ maa tʋↄrↄ wɩɛrɛ be wa.ʼ
42014021	Á tʋ̃tʋnↄ lɩɛb kul a ʋ nɩ-kpɛ̃ɛ sɛ̃ na man ʋ a lɛ, a suur nyↄw a yir sʋbↄ ʋ yel a ʋ tʋ̃tʋnↄ: ʻLɩɛb cen fↄfↄw a daa pʋↄ nɩ a sↄɛ pʋↄ bↄ a nãw deme, nɩ a nɩ-kↄↄr, nɩ a jↄn, nɩ a gbɛɛ wa nɩ a ka.ʼ
42014022	A ɩ na fɩ̃ɩ a tʋ̃tʋnↄ lɩɛb wa yel: ʻNɩ-kpɛ̃ɛ, ɩ̃ maalʼã a mɩnɛ fʋ na yel ɩ̃-cɛ jaajiir cãa na cɛ.ʼ
42014023	A be jie, a nɩ-kpɛ̃ɛ yel ʋ: ʻLɩɛb cen a sↄr-bil pʋↄ nɩ a sɛɛr pʋↄ na fʋ fɛr a nɩbɛ a ba wa kpɛ, a ɩ̃ yir na sɛw.
42014024	Ɩ̃ yele nyɩ na, a bala ɩ̃ na dãa bʋↄl, nɩrɛ kãw a ba sↄ̃w ma be na Ꞌlɛm a ɩ̃ dɩb wa.ʼ ”
42014025	A nɩ-yaw dãa na tuure a Jeeju ʋ lɩɛb yel ba:
42014026	“A ala ɩ a nɩrɛ waara na a ɩ̃ sɛ̃ ɩ̃ ma Ꞌlaar a ʋ sãa, mɩɩ a ʋ mã, mɩɩ a ʋ pↄw, mɩɩ a ʋ bibiir, mɩɩ a ʋ yɛɛr, mɩɩ a ʋ yɛ-pↄↄbↄ, nɩ a ʋlↄ mɩ̃ɛ jaa wa, Ꞌwaa tʋↄrↄ ɩrɛ a ɩ̃ par-tuure wa.
42014027	A ʋlↄ na ma de a ʋ nɩ-kʋ-daa tuo tuure nɩ ma wa, Ꞌwaa tʋↄrↄ ɩrɛ a ɩ̃ par-tuure wa.
42014028	A ala ɩ a nɩrɛ a nyɩ sↄ̃w bʋↄrↄ na ʋ mɛ yir woor, má ʋ na jɛ na sɛr ɩ̃ sↄr a yele je kãa a ala ɩ a libie ala ʋ na tɛrɛ na ta na a yir tʋmↄ a jaa.
42014029	A ala ma ɩ lɛ ʋ wa, ʋ kpar a yir baar ɩ̃ ma lɛ tʋↄrↄ a yir mɩɛrɛ baara wa, a bala ba jaa na nyɛrɛ a lɛ, ba na laara ʋ na yele nɩ:
42014030	ʻA daba na mɛ na a ʋ yir ta nɩ sↄ̃w ɩ̃ ma tʋↄ baar wa.ʼ
42014031	Mɩɩ a ala ɩ a jamana kãw bʋↄrↄ na ʋ cen na jɛbʼɩ̃ a ʋ jaman-tↄ sʋbↄ kãw, má ʋ na jɛ na pɛ je kãa a ala ɩ ʋ na tʋↄ na de dabsɩ ture pie tuoro nɩ a ʋlↄ na tɛrɛ dabsɩ ture lɩjɛr waara nɩ a ʋ jie.
42014032	A ala ɩ Ꞌwaa tʋↄrↄ wa, a lɛ a jamana ʋlↄ na cãa be a nɩdaa waara, ʋ na tʋ̃ na nɩbɛ a ʋ jie a ba ɓaalɩ̃ ʋ.
42014033	A lɛ ʋ mɩ, nɩrɛ ma be a nyɩ sↄ̃w na tʋↄrↄ ɩrɛ a ɩ̃ par-tuure ɩ̃ a ala ma ɩ ʋ jaarʼã a ʋ yele a jaa ʋ na sↄ bar wa.
42014034	“A nasõ ɩ na bõ-son ɩ̃-cɛ a ala ɩ a ʋ nʋ̃ↄ yi na, mɩnɛ ba na ɩ ɩ̃ maal ʋ ʋ lɛ nʋmↄ?
42014035	Aa tʋↄrↄ saala a tene nãw wa, aa mɩ tʋↄrↄ ɩrɛ pʋↄrʋ̃ wa. Yẽw ba ma lↄb ʋ bar. A ʋlↄ na tɛrɛ tobo cɛlɛ nɩ, ú wonaa!”
42015001	A lãpo-dierbe nɩ a nɩ-faar ba jaa taw na pɩɛl a Jeeju cɛlɛ a ʋ ƴɛrɩ̃,
42015002	a Farɩsɩ nɩbɛ nɩ a ƴɛr-kpɛn-bↄↄnbↄ hũhune ɩ̃ yele: “A daba na sↄw na de a nɩ-faar a ba lãa dɩrɛ a dɩb.”
42015003	A Jeeju lↄb a sʋkpa na kʋ ba:
42015004	“A ala ɩ a nɩrɛ a nyɩ sↄ̃w tɛrɛ na piir kʋbaa, ɩ̃ a bõ-ƴen wa bↄr, ʋ kↄ̃ bar a kʋbaa for bir bala na cɛ be a dↄ-cɩɩn-bãa ɩ̃ yↄ bↄ a ʋlↄ na bↄr, wa ta nɩ a lɛ ʋ na nyɛrɛ ʋ wa mɩɩ?
42015005	A lɛ ʋ na wa nyɛ ʋ, nʋ̃ↄ nyↄw ʋ na ʋ ɓↄw ʋ dↄↄl bↄ̃w juu
42015006	kulʼɩ̃ ɩ̃ bʋↄl a ʋ badɛɛ nɩ a ʋ tↄ deme tiw ɩ̃ yel ba: ʻNyɩ́ ɩ a nʋmↄ nyɩ a ɩ̃ kaarɩ̃, a-na-ɩ ɩ̃ nyɛ na a ɩ̃ pɛr ʋlↄ na dãa bↄr.ʼ ”
42015007	A Jeeju yel ba na: “Lɛ a nʋↄ kpɛ̃ɛ na mɩ be a Naaŋmɩn tẽw a maal-fãa sʋbↄ bõ-ƴen ɩnɛ na lɩɛb a ʋ yɛ̃, gãw a nɩ-torisɩ kʋbaa for bir na ma lɛ sɛw a yɛ̃ lɩɛbfʋ wa.
42015008	“Mɩɩ a ala ɩ a pↄw tɛrɛ na libi-kure pie ɩ̃ a bõ-ƴen wa bↄr, ʋ kↄ̃ ƴↄ̃w lãpa ɩ̃ de a saar pɩɩrʼɩ̃ a dir ɩ̃ bↄ̃w bↄ ʋ wa nyɛ ʋ wa?
42015009	A lɛ ʋ na nyɛ ʋ, ʋ ma bʋↄlʼã a ʋ badɛɛ nɩ a ʋ tↄ deme tiw ɩ̃ yel ba: ʻNyɩ́ ɩ a nʋmↄ nyɩ a ɩ̃ kaarɩ̃, a-na-ɩ ɩ̃ nyɛ na a ɩ̃ libi-kur ʋlↄ na dãa bↄ̃r.ʼ ”
42015010	A Jeeju lɛ yel ba na: “A lɛ ʋ, nʋ̃ↄ ma be na a Naaŋmɩn sɩ-tʋnɩsɩ jie a maal-fãa sʋbↄ bõ-ƴen ɩnɛ na lɩɛb a ʋ yɛ̃.”
42015011	A Jeeju lɛ yelʼã go: “Daba kãw dãa na tɛrɛ bi-dabsɩ ayi,
42015012	a bidab-bile yel a sãa: ʻƖ̃ sãa wee! Kʋ ma a fʋ yele ala na ɩrɛ a ɩ̃ ben,ʼ a ʋ sãa de a ʋ yele po ba ba jaa ayi.
42015013	A ɩ na fɩ̃ɩ, a bidab-bile woor a ʋ yele a jaa yi cenʼɩ̃ nɩdaa tẽ-kpee pʋↄ, na ʋ bũburĩ bar a burbur maalfʋ pʋↄ.
42015014	A lɛdaar ʋ na sãw a ʋ yele a jaa baar, kↄ̃ tuo lo na a ʋna tẽw pʋↄ ɩ̃ a nãw nyↄw ɩ̃ kpɛɛrɛ ʋ.
42015015	Ʋ cenʼã a ʋna tẽw naa nɩrɛ kãw jie, na ɩ ʋ tʋ̃tʋnↄ, ʋ de ʋ ƴↄ̃w a ʋ puo pʋↄ ʋ cɩɩnɛ dor.
42015016	Ʋ ma bʋↄrↄ na ʋ mɩ Ꞌwↄb a jↄ̃-pↄbↄ ala a dor na Ꞌwↄbↄ ɩ̃-cɛ nɩrɛ maa dãa kʋ ʋ wa.
42015017	A be jie, ʋ pɛ na a ʋ suur pʋↄ ɩ̃ yel: ʻA ɩ̃ sãa tʋ̃tʋnbↄ ba jaa tɛrɛ na bõ-dɩraa a ƴↄ ba, ɩ̃-cɛ ɩ̃ be ka kpiire nɩ kↄ̃.
42015018	Ɩ̃ na irʼã lɩɛb kul a ɩ̃ sãa sɛ̃, na ɩ̃ yel ʋ: Ɩ̃ sãa, ɩ̃ maalʼã fãa a Naaŋmɩn jie nɩ a fʋ jie.
42015019	Maa lɛ sɛw a fʋ na bʋↄl ma a fʋ bi-daba wa. De ma ɩ̃ wↄ̃ taa nɩ a fʋ tʋ̃tʋnↄ ƴen sʋbↄ,ʼ
42015020	ɩ̃ na ʋ ir lɩɛb kule a ʋ sãa sɛ̃. “A lɛ ʋ na cãa be a nɩdaa waara, a ʋ sãa gbã na nyɛ ʋ a nãw nyↄw ʋ, ʋ jↄ tuor worĩ ʋ.
42015021	A bi-daba yel ʋ: ʻƖ̃ sãa, ɩ̃ maalʼã fãa a Naaŋmɩn jie nɩ a fʋ jie. Maa lɛ sɛw a fʋ na bʋↄl ma a fʋ bi-daba wa.ʼ
42015022	Ɩ̃-cɛ a sãa yelʼã a ʋ tʋ̃tʋnbↄ: ʻNyɩ́ cen fↄfↄw na de a fu ʋlↄ na nyɩrɩ̃ vɩɛlɛ wa nɩ su ʋ. Nyɩ́ mɩ de a nubi-suuraa su ʋ, ɩ̃ su ʋ a nafaba.
42015023	Nyɩ́ nyↄw a nale Ꞌwↄr wa nɩ kú a sɩ Ꞌwↄbↄ cɩlɛ nɩ,
42015024	a-na-ɩ a ɩ̃ bie na, ʋ dãa na kpi, ɩ̃ ʋ lɩɛbʼã ɩ nɩ-mimir. Ʋ dãa na bↄr, ɩ̃ sɩ lɛ nyɛ ʋ na,ʼ ɩ̃ na ba nyↄw ɩ̃ cɩlɛ.
42015025	“A bidab-kpɛ̃ɛ ʋlↄ dãa na be a puo pʋↄ. A lɛ ʋ na lɩɛb wa pɩɛlɛ a yir, ʋ wõ na a bɩnɛ ba na sɛbɛ hele nɩ,
42015026	ɩ̃ bʋↄl a tʋ̃tʋnↄ ƴen sʋbↄ soor a ala na be be,
42015027	ʋ yel ʋ: ʻA fʋ yɛ-bile lɩɛbʼã wa, a fʋ sãa ɩ a ba kú a nale Ꞌwↄr, a-na-ɩ ʋ lɛ nyɛ na a ʋ bie nɩ ɩ̃gan kpɛ̃w.ʼ
42015028	A bidab-kpɛ̃ɛ nyɛ suur ɩ̃ jaar a yir pʋↄ kpɛfʋ, a ʋ sãa yire á ʋ ɓaalɩ̃ ʋ ʋ wa kpɛ.
42015029	Ɩ̃-cɛ ʋ yelʼã a sãa: ʻNyɛ, a yomo waa na ɩ̃ na tʋnↄ fʋ a tʋn ɩ̃ maa dãa wõw toor a fʋ ƴɛrɩ̃ kãw pʋↄ wa, ɩ̃-cɛ faa mɩ kʋ ma bʋle gbɛ-bõ-ƴen sɛr ɩ̃ ɓolĩ a ɩ̃ badɛɛ wa.
42015030	Ɩ̃-cɛ a fʋ bie na na sãw a fʋ yele nɩ a pↄↄ-baar, ɩ̃ lɩɛb wa, a fʋ ɩ a ba kú a nale Ꞌwↄr ƴↄ̃w ʋ!ʼ
42015031	A sãa yel ʋ: ʻƖ̃ bie, fʋ be na ka a ɩ̃ sɛ̃ a daar a jaa. A yele a jaa ɩ̃ na tɛrɛ a mɩ ɩ na a fʋ ben,
42015032	ɩ̃-cɛ a sɛw na a sɩ na ɓolo cɩlɛ nɩ, a-na-ɩ a fʋ yɛbɛ na, ʋ dãa na kpi, ɩ̃ ʋ lɛ lɩɛbʼã ɩ nɩ-mimir. Ʋ dãa na bↄr, ɩ̃ sɩ lɛ nyɛ ʋ na.ʼ ”
42016001	A Jeeju lɛ yelʼã a ʋ par-tuurbe go: “Dab-naaba kãw dãa na tɛrɛ yel-Ꞌwuoro, ɩ̃ a ba wa man kʋ ʋ a mɩnɛ a ʋ yel-Ꞌwuoro ʋlↄ na sãwna ʋ a yele,
42016002	a ʋ nɩ-kpɛ̃ɛ bʋↄl ʋ ʋ wa ʋ soor ʋ: ʻBõ ƴɛrɩ̃sɩ nɩ a ala ɩ̃ na wono a fʋ ɩnɛ? Sↄr a yele miilʼɩ̃ ma a mɩnɛ fʋ na tʋ̃ a fʋ tʋn, a-na-ɩ faa lɛ tʋↄrↄ ɩrɛ a ɩ̃ yel-Ꞌwuoro go wa.ʼ
42016003	A yel-Ꞌwuoro lɩɛb yel a ʋ mɩ̃ɛ: ʻMɩnɛ ɩ̃ na ɩ? A-na-ɩ a ɩ̃ nɩ-kpɛ̃ɛ na de na a ʋ yele ɩ̃ cɛ ma. Ɩ̃ kʋↄrↄ mɩɩ? Maa mɩlɩ̃ nɩ a kↄb wa. Ɩ̃ sʋↄrↄ dɩrɛ mɩɩ? Vĩ na nyↄw ma na.
42016004	Ɩ̃ pãa na bↄ̃w a ala ɩ̃ na maala a nɩbɛ na sↄw de ma a ba yir, a lɛ a ɩ̃ nɩ-kpɛ̃ɛ nↄↄ bara ma a tʋn pʋↄ.ʼ
42016005	Ɩ̃ ʋ bʋↄlʼã a bala ba jaa na dãa pɛ̃pɛ̃ a ʋ nɩ-kpɛ̃ɛ yele, a ba wa bõ-ƴene-ƴene. Ʋ soor a dãdãw sʋbↄ: ʻAmɩnɛ fʋ tɛrɛ a ɩ̃ nɩ-kpɛ̃ɛ a san?ʼ
42016006	Ʋ yel ʋ: ʻA kãa na sɛw a tasa-bɛrɛ kʋbaa ʋ,ʼ a yel-Ꞌwuoro yel ʋ: ʻDe a fʋ sɛbɛ, jɛ fↄfↄw ɩ̃ sɛb lɩjaayi nɩ pie ƴↄ̃w.ʼ
42016007	Ɩ̃ lɛ soor a kãw: ʻƖ̃ a fʋ̃ʋ, amɩnɛ san fʋ tɛrɛ?ʼ Ʋ yel ʋ: ʻCi bↄtↄr kↄↄr anuu ʋ.ʼ A yel-Ꞌwuoro yel ʋ: ʻDe a fʋ sɛbɛ. Sɛb kↄↄr anaan ƴↄ̃w.ʼ
42016008	A yel-Ꞌwuor-gõgolaa ʋlↄ nɩ-kpɛ̃ɛ pɛw ʋ na a lɛ ʋ na tɩɛr a nɩdaar a ʋ yele maalfʋ pʋↄ, a-na-ɩ a tẽw na nɩbɛ ma tɛrɛ na yɛ̃ a ba tↄ deme jie gãw a cãa pʋↄ nɩbɛ.
42016009	“Ɩ a maa ɩ̃ yele nyɩ na, nyɩ́ de a tẽw na na-yele na ɩ a gõgolĩfʋ bom, na nyɩ ŋma nɩ ba, a mɩnɛ a daar ʋlↄ a na mↄↄ lɛ tʋↄrↄ sũono nyɩ wa, a ba na de nyɩ kpɛ nɩ a daadaa kpɛfʋ jiir pʋↄ.
42016010	A ʋlↄ na ɩ yel-mɩ̃ɛ sʋbↄ a yel-bil pʋↄ, ʋ na mɩ ɩ na yel-mɩ̃ɛ sʋbↄ a yel-bɛrɛ pʋↄ. A ʋlↄ na gõgolo a yel-bil pʋↄ, ʋ na mɩ gõgolo na a yel-bɛrɛ pʋↄ.
42016011	A ala ɩ nyaa dãa ɩ yel-mɩ̃ɛ deme a tẽw na na-yele pʋↄ wa, ala na ƴↄ̃w nyɩ a nyɩ Ꞌwuoro a yel-sono?
42016012	Ɩ̃ a ala ɩ nyaa dãa ɩ yel-mɩ̃ɛ deme a nɩrɛ bom pʋↄ wa, ala na kʋ nyɩ a ala na ɩ a nyɩ ben?
42016013	“Tʋ̃tʋnↄ ma be be na tʋↄrↄ tʋnↄ nɩ-bɛrɛ ayi tʋn wa. Ʋ na Ꞌlaarʼã a kãw ɩ̃ nʋ a ƴen sʋbↄ, mɩɩ ʋ na marʼã a kãw ɩ̃ kpɛrɛ a ƴen sʋbↄ. Nyaa tʋↄrↄ puoro a Naaŋmɩn ɩ̃ mɩ ɩrɛ a na-yele gbãgbaar wa.”
42016014	A Farɩsɩ nɩbɛ, na dãa nʋ a libie, cɛlɛ na a ƴɛrɩ̃sɩ ala a jaa, ɩ̃ na ba laara a Jeeju.
42016015	A Jeeju yel ba: “A nyɩmɩ, a nɩbɛ nii-sↄw nyɩ ma maalʼã wↄ̃ taa nɩ nyɩ torʼã, ɩ̃-cɛ a Naaŋmɩn bↄ̃w na a nyɩ sube. A-na-ɩ a ala a nɩbɛ na Ꞌwuoro a ɩ bõ-kpɛ̃ɛ, a ɩ na bõ-kpana a Naaŋmɩn nii-sↄw.
42016016	“Wa ta nɩ a Jã-Batii daar, a dãa na ɩ a Naaŋmɩn ƴɛr-kpɛn nɩ a ʋ ƴɛr-hierbe daar. Wa nyↄw nɩ a daar ʋlↄ, ala ba hiere a Naaŋmɩn fãw ƴɛr-son a nɩbɛ ba jaa ƴↄ̃w kpɛ̃w bʋↄrↄ ba kpɛ a Naaŋmɩn fãw ʋlↄ pʋↄ.
42016017	Ɩ̃-cɛ a saꞋlon nɩ a tene tↄlfʋ nyɩrɩ̃ na yↄw gãw a Naaŋmɩn ƴɛr-kpɛn bõ-bile fɩ̃ɩ sãwfʋ.
42016018	“A daba lɛ na diw a ʋ pↄw bar ɩ̃ lɛ kul pↄw kpee, ʋ maalʼã a fãa, ɩ̃ a ʋlↄ na kule a pↄw ʋlↄ a ʋ sɩrɛ na diw bar, ʋ mɩ maalʼã a fãa.
42016019	“Dab-naaba dãa na be be na ma dãa suure cẽcẽ-vɛlɛ na kpɛmɛ a dafʋ, ɩ̃ mɩ dɩrɛ a dɛ̃w a bibie a jaa.
42016020	Ɩ̃ nãw sʋbↄ mɩ dãa na be be na dɩ Lajaar, a natɩɛ na pↄw a ʋ ɩ̃gan ʋ jaa ʋ ma gana nɩ a naaba yir dↄ̃dↄr nʋↄr.
42016021	Ʋ ma dãa na bʋↄrↄ ʋ tʋↄ dɩ a dɩb-pʋrↄ ala na loro a naaba dɩb dɩfʋ jie, ɩ̃ aa ɩ a ala tɛw ʋ wa, a baar tↄr jaa ma lɛ wɩ na dɛlɛ a ʋ natɩɛ.
42016022	A nãw sʋbↄ ʋlↄ wa kpi na, a sɩ-tʋnɩsɩ de ʋ cenʼɩ̃ ʋ lãa jɛ nɩ a Abʋraham a Naaŋmɩn ji-vɩlaa, ɩ̃ a naaba wa mɩ kpi na, a ba ũu.
42016023	A be a kpɩɩn tẽw, a mɩnɛ ʋ na be a hʋʋr nyɛfʋ pʋↄ ʋ gbã na nyɛ a Abʋraham a nɩdaa ʋ lãa jɛ nɩ a Lajaar.
42016024	A be ʋ wuur yel: ʻƖ sãa Abʋraham wee, bↄ̃w ma nãw bɩlɛ. Tʋ̃ a Lajaar ʋ cen na ɓɛ kʋ̃ↄ nɩ a ʋ nubir wa ɓãa nɩ ma a dɛlɩ̃bir, a-na-ɩ a wono ma na yayaw a ka a vũu na pʋↄ.ʼ
42016025	Ɩ̃-cɛ a Abʋraham yel ʋ na: ʻƖ̃ bie, tɩɛr bↄ̃w nɩ a mɩnɛ fʋ na dãa pↄw a fʋ nason a lɛ fʋ na dãa cãa be a tẽw juu, ɩ̃ a Lasaar mɩ dãa pↄw a nabebe ɩ̃ a ƴɛ̃ƴɛrɩ̃ na ʋ be na a ka na ʋ bar tɩɛrʋ̃, ɩ̃-cɛ a fʋ be a won pʋↄ.
42016026	Aa ɩ a lɛ tɛw ʋ wa, ɩ̃-cɛ bↄw kpɛ̃ɛ mɩ be na be ba na ƴↄ̃w ʋ var a sɩmɩ nɩ a nyɩmɩ, a mɩnɛ a ʋlↄ na bʋↄrↄ ʋ yi a ka ɩ̃ wɩ a nyɩ sɛ̃ Ꞌwaa tʋↄrↄ wa, ɩ̃ a nɩrɛ kↄ̃ mɩ tʋↄ yi a nyɩ sɛ̃ ɩ̃ gãw a sɩ jie wa.ʼ
42016027	A be jie, a naaba yel: ʻƖ̃ sãa, a ala ɩ a lɛ ʋ, ɩ̃ sʋↄrↄ fʋ na: tʋ̃ a Lajaar a ɩ̃ sãa yir
42016028	a-na-ɩ ɩ̃ tɛrɛ na yɛɛr anuu a be, ʋ cen na kpãkpan ba a mɩnɛ ba kↄ̃ wa mɩ wa a hʋʋr nyɛfʋ jie na wa.ʼ
42016029	A Abʋraham yel ʋ: ʻA fʋ yɛɛr tɛrɛ na a Mowisi nɩ a Naaŋmɩn ƴɛr-hierbe. Bá cɛlɛ a ala ba na sɛb!ʼ
42016030	A naaba yel: ʻƖ̃ sãa Abʋraham, aa ɩrɛɛ wa, ɩ̃-cɛ a ala ɩ nɩrɛ yi na a kũu pʋↄ cen a ba jie, ba na lɩɛbʼã a ba yɛ̃.ʼ
42016031	Ɩ̃-cɛ a Abʋraham yel ʋ na: ʻA ala ɩ baa cɛlɛ a Mowisi nɩ a Naaŋmɩn ƴɛr-hierbe ƴɛrɩ̃ wa, ɩ̃ a nɩrɛ saarɩ̃ yi a kũu pʋↄ a kↄ̃ maal ba a ba lɩɛb a ba yɛ̃ wa.ʼ ”
42017001	A ala na yi tↄ a Jeeju yelʼã a ʋ par-tuurbe: “Yele na be na be a daar a jaa maala a nɩbɛ a ba kpɛɛrɛ a tule pʋↄ. Ɩ̃-cɛ nabier na pↄw na a ʋlↄ na saa a wa tara.
42017002	A nɛ-kpɛ̃ɛ ba na luure yara a nɩrɛ ʋlↄ nyɩɩmɩ ɩ̃ lↄbↄ ʋ ƴↄnↄ a man kʋ̃ↄmɩ, a na cãa na sa ʋ gãw ʋ na wa maala a nɩ-kↄmsɩ basɩmɛ ƴen sʋbↄ ʋ kpɛɛrɛ a tule pʋↄ.
42017003	Nyɩ́ bↄ̃w tɛrɛ nyɩ mɩ̃ɛ! “A ala ɩ a fʋ yɛbɛ wa maal fʋ na a fãa, fú gal ʋ, a ʋlↄ ɩ̃ lɩɛb a ʋ yɛ̃, de bar kʋ ʋ.
42017004	A ala saarɩ̃ ɩ ʋ maal fʋ na bier gbɛɛ anuu-nʼayi a bibir bõ-ƴen pʋↄ, ɩ̃ mɩ lɩɛb wa a gbɛɛ anuu-nʼayi yel fʋ á ʋ lɩɛbʼã a ʋ yɛ̃, fú de bar kʋ ʋ.”
42017005	A nɩ-tʋnɩsɩ yelʼã a Nɩ-kpɛ̃ɛ: “Maal a sɩ ƴↄ̃w-nyãa ʋ bɛrmɛ dↄↄl.”
42017006	A Nɩ-kpɛ̃ɛ yel: “A ala ɩ nyɩ dãa na tɛrɛ a ƴↄ̃w-nyãa ʋ jɛ̃ a muta-tɩɛ bir kaarɩ̃, nyɩ naa tʋↄ na yel a tɩɛ na a ʋ elĩ cen na ba a man kʋ̃ↄmɩ, ɩ̃ ʋ na maalʼã a lɛ nyɩ na yel.
42017007	“A ala ɩ nɩrɛ kãw a nyɩ sↄ̃w tɛrɛ na tʋ̃tʋnↄ ʋ kʋↄrↄ ʋ, mɩɩ ʋ ŋmaara ʋ a dʋn, ɩ̃ wa yi a puo pʋↄ wa, ʋ na yel ʋ na á ʋ wa fↄfↄw jɛ dɩ dɩb mɩɩ?
42017008	Má ʋ na ɛ̃ɛ na yel ʋ: ʻMaal ma bõ-dɩraa ɩ̃ gbɛɛrɩ̃ de bin ma, a maa wa dɩ nyu nɩ sɛw baar, fú pãa mɩ dɩ nyu nɩ.ʼ
42017009	Ʋ na puorʼã a ʋ tʋ̃tʋnↄ a-na-ɩ ʋ maalʼã a ala ʋ na ƴↄ̃w ʋ ʋ maal mɩɩ?
42017010	Lɛ a mɩ wↄ̃ a nyɩ jie. A nyɩmɩ wa maal a ala ba na ƴↄ̃w nyɩ baar, nyɩ́ yel: ʻSɩ ɩ na tʋ̃tʋ̃-pↄrsɩ. A ala na sɛw sɩ maal, ala tɛw sɩ maal.ʼ ”
42017011	A Jeeju cere na a Jerujalɛm na ʋ tↄl yi a Samari nɩ a Galile cara pʋↄ.
42017012	Ʋ cenʼã na kpɛɛrɛ tẽ-bile kãw pʋↄ a kↄn pie jↄ tuor ʋ ta sↄ̃w ɩraa
42017013	ɩ̃ bʋↄlↄ ʋ nɩ kpɛ̃w yele: “Jeeju, Jãjaana, bↄ̃w sɩ nãw bɩlɛ!”
42017014	A Jeeju nyɛ ba ɩ̃ yel ba: “Nyɩ́ cen na de a nyɩ mɩ̃ɛ miilʼɩ̃ a Naaŋmɩn baar-lorbo.” Ɩ̃ a lɛ ba na cãa be a sↄr juu cere, ba pↄlɩ̃ na.
42017015	A bõ-ƴen a ba sↄ̃w nyɛ na a ɩ ʋ pↄlɩ̃ na ɩ̃ lɛ lɩɛb de a ʋ gbɛ-tule pɛwrɛ a Naaŋmɩn nɩ kpɛ̃w cere nɩ.
42017016	Ʋ lo na kpa vↄↄl a nii-sↄw a Jeeju gbɛɛ par ɩ̃ puoro ʋ. A daba ʋlↄ ɩ na Samari-tẽw nɩrɛ.
42017017	A be jie, a Jeeju yel: “Aa ɩ nɩbɛ pie ba ɩ na pↄlɩ̃ wa? Ɩ̃ a pie for bir bala, nyɩnɛ ba be?
42017018	A ala ma ɩ a saana na tɛw ʋ wa, nɩ-bõ-ƴen ma be be na tɩɛr a ʋ lɩɛb wa pɛw a Naaŋmɩn wa?”
42017019	Ɩ̃ na ʋ yel ʋ: “Ir kule. A fʋ ƴↄ̃w-nyãa faa fʋ na.”
42017020	A Farɩsɩ nɩbɛ soorʼã a Jeeju a dabor a Naaŋmɩn fãw na waara, ʋ yel ba: “A Naaŋmɩn fãw ma waara a nɩrɛ nyɛrɛ ʋ wa.
42017021	Ba kↄ̃ yel a ka ʋ be mɩɩ, a be ka ʋ be wa. Ɩ̃ nyɩ́ bↄ̃wnaa a Naaŋmɩn fãw be na a nyɩ sↄ̃w.”
42017022	A ala na yi tↄ, a Jeeju lɛ yelʼã a par-tuurbe: “Daar kãw na ta na a nyɩ na bʋↄrↄ nyɩ nyɛ a Nɩbɛ Bie bibir ƴen sʋbↄ, ɩ̃ nyɩ kↄ̃ nyɛ wa.
42017023	Ba na yel nyɩ na: ʻNyɩ́ nyɛ ʋ ka!ʼ mɩɩ ʻNyɩ́ nyɛ ʋ be ka!ʼ Nyɩ taa cere be wa, nyɩ taa jↄrↄ tuure ba wa.
42017024	A-na-ɩ a mɩnɛ a saa na ma nyɩnyɩl a saꞋlon caarɩ̃ a lõboor bõ-ƴen wa cen na ta nɩ a lõboor kpee, lɛ a Nɩbɛ Bie na be a ʋ bibir.
42017025	Ɩ̃-cɛ a sɛw na ʋ na de nĩe nyɛ hʋʋr yayaw ɩ̃ a dɩnaa nɩbɛ jaar ʋ bar.
42017026	A ala na dãa ta a Nowe daar, na lɛ bↄ̃w na ta a Nɩbɛ Bie daar mɩ.
42017027	A nɩbɛ dãa na dɩrɛ nyuure nɩ kule nɩ taa, ɩ̃ mɩ tɩɩrɛ a ba bibiir a ba kule, wa ta nɩ a bibir ʋlↄ a Nowe na kpɛ a gbor kpɛ̃ɛ pʋↄ, ɩ̃ a kʋ̃ↄ wa ŋme pↄw ba a ba kpi ba jaa.
42017028	A lɛ ʋ mɩ, a ala na dãa ta a Lↄtɩ daar na lɛ bↄ̃w na ta go. A nɩbɛ dãa na dɩrɛ nyuure nɩ, daara a yele ƴaba nɩ, bʋrↄ a yele, mɩɛrɛ nɩ a yie.
42017029	Ɩ̃-cɛ a bibir ʋlↄ a Lↄtɩ na yi a Sↄdↄm-tẽw pʋↄ, Naaŋmɩn ɩ na a vũu nɩ a kʋsɩ-Ꞌlerisɩ a yi a saꞋlon ɩ̃ lo pↄw ba a ba kpi ba jaa.
42017030	A lɛ a na mɩ be a bibir ʋlↄ a Nɩbɛ Bie nↄↄ nyɩrɛ.
42017031	“A bibir ʋlↄ, a nɩrɛ ʋlↄ na be a gar juu ɩ̃ a ʋ yele be a diem, ʋ taa suure diere wa. A lɛ ʋ mɩ, a ʋlↄ na be a puo pʋↄ, ʋ taa lɩɛbɛ puo-sↄw wa.
42017032	Nyɩ́ tɩɛrʼɩ̃ a ala na dãa ta a Lↄtɩ pↄw!
42017033	A ʋlↄ na bʋↄrↄ ʋ faa a ʋ mɩ̃ɛ, ʋ na ɛ̃ɛ na bↄr, ɩ̃ a ʋlↄ na sↄw a ʋ bↄrfʋ, ʋ na baa na.
42017034	Ɩ̃ yele nyɩ na, a ʋna daarʼãa, nɩbɛ ayi na lãa na gã a tɩsↄw a gaajie bõ-ƴen juu, a Naaŋmɩn na de na bõ-ƴen ɩ̃ cɛ a bõ-ƴen bar.
42017035	Pↄↄbↄ ayi na lãa na ƴɛrɛ jↄ̃, ʋ na de na bõ-ƴen ɩ̃ cɛ a bõ-ƴen bar. [
42017036	Dabsɩ ayi na be na a puo pʋↄ, ɩ̃ ba na de na a bõ-ƴen ɩ̃ cɛ a kãw bar.”]
42017037	A par-tuurbe soor ʋ: “Nɩ-kpɛ̃ɛ, nyɩnɛ a ana yele na maal?” A Nɩ-kpɛ̃ɛ yel ba: “A jie ʋlↄ a bõ-kũu na be, be a sidune na mɩ lo duo.”
42018001	A Jeeju lɛ bↄ̃w na lↄb a sʋkpa na kʋ ba bʋↄrↄ ʋ miil ba a ba sɛw na na sʋↄrↄ a Naaŋmɩn a daar a jaa kↄ̃ bala wa.
42018002	Ʋ yelʼã: “Yɛr-guoro dãa na be tẽw kãw pʋↄ. ꞋWaa jↄrↄ Naaŋmɩn wa, Ꞌwaa mɩ ƴↄnↄ nɩrɛ wa.
42018003	Kpɩ̃ɩ-pↄw kãw mɩ dãa na be a ʋna tẽw naa pʋↄ, ma cere a ʋ jie tↄ̃-tↄ̃-tↄ̃ yele ʋ: ʻGuor a ɩ̃ ƴɛrɩ̃ a ɩ̃ san-sʋbↄ ɩnɛ.ʼ
42018004	A ƴɛr-guoro jaarʼã gbɛɛ amɩnɛ jaa, ɩ̃ a ala ɩ̃ baar, ʋ yelʼã a ʋ mɩ̃ɛ: ʻYel-mɩ̃ɛ ʋ, maa jↄrↄ Naaŋmɩn wa, maa mɩ ƴↄnↄ nɩrɛ wa,
42018005	ɩ̃-cɛ a-na-ɩ a kpɩ̃ɩ-pↄw na vↄwrↄ ma na a lɛ, ɩ̃ na guorʼã a ʋ ƴɛrɩ̃. A ala ma ɩ lɛ ʋ wa, ʋ na ma wa na wɛlɛ ma a juu a daar a jaa.ʼ ”
42018006	A Nɩ-kpɛ̃ɛ Jeeju yelʼã: “Nyɩ́ wõ a ala a ƴɛr-guor-gõgolaa sʋbↄ ʋlↄ na yel.
42018007	Ɩ̃ a nɩbɛ bala a Naaŋmɩn na vɛl ir na ma wuure bʋↄlↄ nɩ ʋ a mↄtↄ̃w nɩ a tɩsↄw, a Naaŋmɩn kↄ̃ guor a ba ƴɛrɩ̃ miilʼɩ̃ a ba yel-mɩ̃ɛ wa mɩɩ? Ʋ na kama na a ba sũofʋ?
42018008	Ɩ̃ yele nyɩ na, ʋ na guorʼã a ba ƴɛrɩ̃ fↄfↄw. Ɩ̃-cɛ a Nɩbɛ Bie, ʋ na nyɛ na a ƴↄ̃w-nyãa a nɩbɛ jie a ka a tẽw juu a lɛ ʋ nↄↄ lɩɛbɛ waara mɩɩ?”
42018009	A Jeeju lɛ bↄ̃w na lↄb a sʋkpa na a bala ɩnɛ na ma tɩɛrɛ a ba ɩ na a nɩ-torisɩ a Naaŋmɩn nii-sↄw ɩ̃ ma kpɛrɛ a nɩbɛ.
42018010	Ʋ yelʼã: “Nɩbɛ ayi dãa na cen a Naaŋmɩn puor-yir kpɛ̃ɛ pʋↄ Naaŋmɩn sʋↄrfʋ jie. Bõ-ƴen ɩ na Farɩsɩ nɩrɛ, ɩ̃ a bõ-ƴen ɩ lãpo-diere.
42018011	A Farɩsɩ nɩrɛ ɩraa na iin ɩ̃ sʋↄrↄ a Naaŋmɩn yele nɩ a ʋ mɩ̃ɛ: ʻNaaŋmɩn, ɩ̃ puoro fʋ na a-na-ɩ maa wↄ̃ a nɩbɛ ŋmɛɛ kaarɩ̃ na ɩ a nyanyube, nɩ a nɩ-gõgolĩsɩ, nɩ a pepebsɩ, mɩɩ a lãpo-diere na kaarɩ̃ wa.
42018012	Ɩ̃ ma lũ na nʋↄr gbɛɛ ayi a bibie anuu-nʼayi pʋↄ, ɩ̃ ma mɩ ir a bõ-ƴen pie pʋↄ a yele a jaa pʋↄ ɩ̃ na ma pↄw.ʼ
42018013	Ɩ̃-cɛ a lãpo-diere ɩraa jãa fɩ̃ɩ ma Ꞌlara dʋↄrↄ Ꞌwuoro a saꞋlon wa, ɩ̃ lↄbↄ a nur yele: ʻNaaŋmɩn, bↄ̃w ma nãw bɩlɛ, a maa na ɩ a maal-fãa sʋbↄ.ʼ
42018014	“Ɩ̃ yele nyɩ na, a daba ʋlↄ lɩɛbʼã kulʼɩ̃ a Naaŋmɩn torfʋ, ɩ̃ ɛ̃ɛ cɛ a Farɩsɩ nɩrɛ ʋlↄ bar, a-na-ɩ a nɩrɛ lɛ na bʋↄrↄ ʋ bɛrmɛ a juu, a Naaŋmɩn na wur ʋ na suu nɩ, ɩ̃ a nɩrɛ lɛ na sↄw wur a ʋ mɩ̃ɛ, a Naaŋmɩn na jɛw ʋ na irʼɩ̃.”
42018015	A nɩbɛ wa nɩ na bibi-bil a Jeeju sɛ̃ a ʋ sɩɩr ba, a par-tuurbe nyɛ a lɛ ɩ̃ gala ba.
42018016	Ɩ̃-cɛ a Jeeju ɩ na a ba taw ta hɩ ʋ a bibiir bala, ɩ̃ ʋ yel: “Nyɩ́ bar a bibiir a ba wa a ɩ̃ sɛ̃, nyɩ taa pɩɛrɛ ba bara wa a-na-ɩ a bala na wↄ̃ a ba kaarɩ̃, bala ɩ̃ sↄ a Naaŋmɩn fãw.
42018017	Yel-mɩ̃ɛ ɩ̃ yele nyɩ, a ʋlↄ na ma sↄw a Naaŋmɩn ʋ tɛrɛ ʋ a bibile kaarɩ̃ wa, Ꞌwaa be na tʋↄ kpɛ a Naaŋmɩn fãw pʋↄ wa.”
42018018	A Jufisɩ nɩ-kpɛ̃ɛ kãw soorʼã a Jeeju: “Jãjaan-son, bõ ɩ̃ sɛw ɩ̃ na maal ɩ̃ pãa pↄw a baa-kↄ̃-tɛw?”
42018019	A Jeeju yel ʋ: “Bõ ɩ̃ ɩ a fʋ bʋↄl ma a nɩ-son? Nɩ-son ma be, ɩ̃ a ala ma ɩ a Naaŋmɩn tɛw ʋ wa.
42018020	Fʋ bↄ̃w na a Naaŋmɩn ƴɛr-kpɛn: taa wa gana nɩ pↄw kpee wa, taa wa kúrↄ nɩrɛ wa, taa wa jure wa, taa wa ŋmara jir-kara ƴↄnↄ nɩrɛ wa; jↄrↄ a fʋ sãa nɩ a fʋ mã.”
42018021	A daba yel: “Ɩ̃ maalʼã a ana yele a jaa a ɩ̃ bibile daar wa ta nɩ a dɩnaa.”
42018022	A mɩnɛ a Jeeju na wõ a lɛ, ʋ yelʼã a daba: “Bom bõ-ƴen cãa na cɛ fʋ. Da a fʋ yele a jaa fʋ na tɛrɛ, de a libie po a nãw deme, ɩ̃ fʋ na pↄw na a na-yele a Naaŋmɩn tẽw. A ala ɩ̃ baar, fú wa tuure ma.”
42018023	Ɩ̃-cɛ a mɩnɛ a daba na wõ a ala, nyãa nyɩl ʋ na, a-na-ɩ ʋ sɩrɩ̃ na le.
42018024	A Jeeju nyɛ na a mɩnɛ a nyãa na nyɩl a daba, ɩ̃ yel áa kpɛmɛ na a mɩnɛ a naabsɩ na kpɛɛrɛ a Naaŋmɩn fãw pʋↄ.
42018025	Ʋ lɛ yelʼã: “A na yↄw na a nyʋↄmɩ na kpɛɛrɛ a mɩsɩn-bↄw pʋↄ gãw a naaba na kpɛɛrɛ a Naaŋmɩn fãw pʋↄ.”
42018026	A nɩbɛ bala na wõ a ala, ba yelʼã: “A ala ɩ a lɛ ʋ, ala na pↄw a faafʋ?”
42018027	A Jeeju yel: “A ala a nɩrɛ na ma tʋↄrↄ maala wa, a Naaŋmɩn ma tʋↄ na maal.”
42018028	A be jie a Pɩɛr yel: “Nyɛ a sɩmɩ, sɩ barʼã a yele ala sɩ na dãa tɛrɛ, ɩ̃ tuure fʋ.”
42018029	A Jeeju yel ba: “Yel-mɩ̃ɛ ɩ̃ yele nyɩ, a nɩrɛ lɛ na bar a ʋ yir, mɩɩ a ʋ pↄw, mɩɩ a ʋ yɛɛr, mɩɩ a ʋ dↄↄrbↄ, mɩɩ a ʋ bibiir a Naaŋmɩn fãw ɩnɛ,
42018030	ʋ na pↄw na a gãw a lɛ a daarʼã pʋↄ sɩ na be a ƴɛ̃ƴɛrɩ̃, ɩ̃ ʋ na mɩ pↄw na a baa-kↄ̃-tɛw a daar ʋlↄ pʋↄ na be a puo-sↄw waara.”
42018031	A Jeeju taw na a ʋ par-tuurbe pie-nʼayi kpaarɩ̃ a ʋ pulẽe, ɩ̃ yel ba: “Nyɩ́ nyɛ, sɩ cere na a Jerujalɛm, ɩ̃ a be, a ala a jaa a Naaŋmɩn ƴɛr-hierbe na sɛb a Nɩbɛ Bie ɩnɛ, a na maalʼã baar.
42018032	A-na-ɩ ba na nyↄw ʋ na kʋ a nɩ-bʋlsɩ a ba la ʋ, ɩ̃ na ba tʋ ʋ, ɩ̃ puur a natɛɛr ƴↄ̃w ʋ,
42018033	ɩ̃ fↄbʼɩ̃ ʋ a kpaara ɩ̃ cɛ ʋ kú. Ɩ̃ a bibie ata dayen, ʋ na irʼã a kũu pʋↄ.”
42018034	Ɩ̃-cɛ a ʋ par-tuurbe ma dãa bↄ̃w a ala ʋ na yele par fɩ̃ɩ wa. A ƴɛrɩ̃ ʋlↄ dãa na liw ba a baa dãa tʋↄ bↄ̃w a par wa.
42018035	A mɩnɛ a Jeeju na pɩɛlɛ a Jeriko-tẽw, jↄ̃w kãw dãa na jɛ a sↄr nʋↄr sʋↄrↄ a yele.
42018036	Ʋ wõ na a nɩbɛ na tↄlↄ ɩ̃ soor a ala na be be,
42018037	a ba yel ʋ áa Najarɛtɩ Jeeju ɩ̃ tↄlↄ
42018038	ʋ wuur yel: “Davɩtɩ Bie Jeeju yaa, bↄ̃w ma nãw bɩlɛ!”
42018039	A bala na de a nĩe, gala ʋ na, a ʋ pↄw a nʋↄr, ɩ̃-cɛ ʋ jaarʼã ɩ̃ ɛ̃ɛ wuurʼɩ̃ kpɛ̃w yele: “Davɩtɩ Bie, bↄ̃w ma nãw!”
42018040	A Jeeju ɩraa ɩ̃ ƴↄ̃w a ba taw ʋ wa nɩ a ʋ sɛ̃. A lɛ a jↄ̃w na ta pɩɛl ʋ baar, a Jeeju soor ʋ na:
42018041	“Bõ fʋ bʋↄrↄ ɩ̃ maal fʋ?” A jↄ̃w yel: “Nɩ-kpɛ̃ɛ, maal ɩ̃ lɛ nyɛrɛ.”
42018042	Á Jeeju yel ʋ: “Lɛ bↄ̃w nyɛrɛ! A fʋ ƴↄ̃w-nyãa faa fʋ na.”
42018043	A jie naan, ʋ lɛ bↄ̃w na nyɛrɛ, ɩ̃ pɛwrɛ a Naaŋmɩn tuure nɩ a Jeeju, a nɩbɛ ba jaa nyɛ a lɛ ɩ̃ mɩ pɛw a Naaŋmɩn.
42019001	A Jeeju kpɛ na a Jeriko-tẽw pʋↄ tↄlↄ.
42019002	A be, dab-naaba kãw ba na bʋↄlↄ a Jake, na ɩ a lãpo-dierbe nɩ-kpɛ̃ɛ,
42019003	bʋↄrↄ na ʋ nyɛ a Jeeju bↄ̃w a sʋbↄ ʋlↄ ʋ na ɩ, ɩ̃ Ꞌwaa dãa tʋↄrↄ wa a-na-ɩ a nɩbɛ waa na, ɩ̃ ʋ ɩ nɩ-ŋmãa.
42019004	A lɛ, ʋ jↄ na cen nii-sↄw na do tɩɛ kãw juu ba na bʋↄlↄ sɩkomↄↄr, a Jeeju nyɛfʋ ɩnɛ, a-na-ɩ be ʋ sɛw ʋ tↄlʼɩ̃.
42019005	A lɛ a Jeeju na ta a tɩɛ ʋlↄ par, ʋ dʋↄ na Ꞌwuor a tɩɛ juu ɩ̃ bʋↄl yel: “Jake, suu fↄfↄw, a-na-ɩ a sɛw na ɩ̃ na kpɛ a fʋ yir a dɩnaa.”
42019006	A Jake suu na fↄfↄw de ʋ, a nʋ̃ↄ ƴala ʋ.
42019007	A mɩnɛ a nɩbɛ na nyɛ a lɛ, ba hũhune na ba jaa ɩ̃ yele: “A maal-fãa sʋbↄ yir ʋ cen na kpɛ!”
42019008	Ɩ̃-cɛ a Jake irʼã ɩraa a Nɩ-kpɛ̃ɛ nii-sↄw ɩ̃ yel ʋ: “Nɩ-kpɛ̃ɛ, ɩ̃ na de na a ɩ̃ yele po jɛ̃ taa kʋ a nãw deme, ɩ̃ a ala ɩ ɩ̃ dãa na bɛlɩ̃ nɩrɛ bom de, ɩ̃ na lɩɛbʼã kʋ ʋ gbɛɛ anaan dↄↄk.”
42019009	A Jeeju yel ʋ: “A faafʋ ta na a yirʼã pʋↄ a dɩnaa, a-na-ɩ a ʋlↄ mɩ̃ɛ, ʋ mɩ ɩ na a Abʋraham yãw.
42019010	A-na-ɩ a Nɩbɛ Bie wa na na bʋↄrↄ a bala na bↄr, ʋ faa ba.”
42019011	A lɛ a nɩbɛ na cɛlɛ a ana ƴɛrɩ̃sɩ, a Jeeju lɛ lↄbʼã a sʋkpa kʋ ba go, a-na-ɩ ʋ dãa na pɩɛlɛ a Jerujalɛm, ɩ̃ a nɩbɛ mɩ dãa tɩɛrɛ áa Naaŋmɩn fãw na ta na fↄfↄw.
42019012	Ʋ yelʼã: “Nɩ-kpɛ̃ɛ kãw dãa na be be. Ʋ wa yi na cen tẽ-nɩdaa a ba na ƴↄ̃w ʋ ʋ ɩ jamana ɩ̃ ʋ lɛ lɩɛb wa.
42019013	A lɛ ʋ na bʋↄrↄ a cenfʋ, ʋ bʋↄlʼã a ʋ tʋ̃tʋnbↄ pie de sɛlɩ̃-bie na ɩ a ba libie kʋ ba bõ-ƴene-ƴene ba jaa ɩ̃ yel ba: ʻNyɩ́ de ƴaba nɩ wa ta nɩ a mɩnɛ ɩ̃ na lɩɛbɛ waara.ʼ
42019014	Ɩ̃-cɛ a ʋna nɩ-kpɛ̃ɛ tẽw nɩbɛ dãa na Ꞌlaar ʋ. Ba irʼã nɩbɛ tʋ̃ a ba bɩɛr ʋ cen na yel á baa bʋↄrↄ a daba ʋlↄ ʋ ɩ a ba jamana wa.
42019015	“A lɛ ʋ na ɩ a jamana baar ɩ̃ lɛ wa, ʋ ƴↄ̃w na a ba bʋↄl a tʋ̃tʋnbↄ bala ʋ na dãa kʋ a libie, a ba wa ʋ soor ba a amɩnɛ ba na pↄw.
42019016	A dãdãw sʋbↄ ta na yel: ʻNɩ-kpɛ̃ɛ, sɛlɩ̃-bie pie ɩ̃ pↄw dↄↄl a ʋlↄ fʋ na kʋ ma juu.ʼ
42019017	A jamana yel ʋ: ʻA vɩɛlɛ na. Fʋ ɩ na tʋ̃tʋ̃-son. A mɩnɛ fʋ na ɩ a yel-mɩ̃ɛ sʋbↄ a bõ-bile pʋↄ, ɩ̃ na ƴↄ̃w fʋ na a fʋ Ꞌwuoro a ten pie.ʼ
42019018	A tuure mɩ ta na ɩ̃ yel: ʻSɛlɩ̃-bie anuu ɩ̃ pↄw nɩ a ʋlↄ fʋ na kʋ ma.ʼ
42019019	A jamana mɩ yel a ʋlↄ: ʻA fʋ̃ʋ mɩ, fʋ na Ꞌwuoro na a ten anuu.ʼ
42019020	A tʋ̃tʋnↄ ƴen sʋbↄ ta na mɩ yel: ʻNɩ-kpɛ̃ɛ, nyɛ a fʋ sɛlɩ̃-bir ɩ̃ na ƴↄ̃w cẽcen pʋↄ tɛɛlɛ fʋ.
42019021	Ɩ̃ jↄrↄ fʋ na dãbɩ̃ɛ, a-na-ɩ a fʋ ben kpɛmɛ na. Fʋ ma de na a ala na ma ɩ a fʋ bom wa, ɩ̃ ma mɩ ŋma a ala fʋ na ma bʋr wa.ʼ
42019022	A jamana yel ʋ: ʻFʋna tʋ̃tʋ̃-fãa naa! A fʋ ƴɛrɩ̃ ɩ̃ na de lɩɛb dↄↄl a fʋ juu. Fʋ na dãa bↄ̃w ka ɩ̃ ben kpɛmɛ na, ɩ̃ ma diere a ala na ma ɩ a ɩ̃ bom wa, ɩ̃ mɩ ŋmara a ala ɩ̃ na ma dãa bʋr wa,
42019023	ɩ̃ mɩnɛ a ɩ a faa dãa de a ɩ̃ libie kʋ a ƴaƴabsɩ, a maa wa lɩɛb wa, ɩ̃ nyɛ dↄↄlaa wa?ʼ
42019024	Ɩ̃ na ʋ yel a bala na ɩraa a be: ʻNyɩ́ faa a ʋ sɛlɩ̃-bir kʋ a ʋlↄ na tɛrɛ a sɛlɩ̃-bie pie.ʼ
42019025	A ba yel ʋ: ʻNɩ-kpɛ̃ɛ, má pie jaa ʋ tɛrɛ!ʼ
42019026	Ʋ yel ba: ʻƖ̃ yele nyɩ na, a ʋlↄ na tɛraa, ba na lɛ kʋ ʋ na a dↄↄl, ɩ̃-cɛ a ʋlↄ na ma tɛraa wa, ɩ̃ tɛrɛ a fɩ̃ɩ, ba na de na a lɩ̃ɩ ala a ʋ jie.
42019027	Ɩ̃-cɛ a ɩ̃ sama-deme bala na ma dãa bʋↄrↄ ɩ̃ ɩ a ba jamana wa, nyɩ́ nyↄↄr ba wa nɩ a ka, na nyɩ kú a ɩ̃ nii-sↄw.ʼ ”
42019028	A lɛ a Jeeju na ƴɛr a lɛ baar, ʋ de ba na nĩe a ba cere a Jerujalɛm.
42019029	Ɩ̃ a lɛ ʋ na tara a Bɛfaje nɩ a Betani na pɩɛlʼɩ̃ a tãw ʋlↄ ba na bʋↄlↄ a Olivi-tɩɩr tãw, ʋ tʋ̃ na a ʋ par-tuurbe ayi, ɩ̃ yel ba:
42019030	“Nyɩ́ cen a tẽw ʋlↄ na be a nii-sↄw. A nyɩmɩ wa ta a be, nyɩ na nyɛ na bʋ̃-bile ba na lũ, nɩrɛ na ma do sɛr wa. Nyɩ́ Ꞌlor wa nɩ.
42019031	A nɩrɛ wa soor nyɩ á bõ nyɩ Ꞌloro ɩrɛ nɩ, nyɩ́ yel áa Nɩ-kpɛ̃ɛ ɩ̃ bʋↄrↄ ʋ.”
42019032	A bala ʋ na tʋ̃ cenʼã na nyɛ a be a mɩnɛ a Jeeju na yel ba.
42019033	A lɛ ba na cãa Ꞌloro a bʋ̃-bile, a bʋ̃ↄ deme soor ba na: “Bõ nyɩ Ꞌloro a bʋ̃-bile ɩrɛ nɩ?”
42019034	A ba yel ba áa Nɩ-kpɛ̃ɛ ɩ̃ bʋↄrↄ ʋ,
42019035	ɩ̃ na ba de a bʋ̃-bile cenʼɩ̃ a Jeeju sɛ̃, ɩ̃ lↄb a ba cẽcene dↄↄl a ʋ juu, ɩ̃ ɩ a Jeeju ʋ do jɛ.
42019036	A lɛ ʋ na cere, a lɛ a nɩbɛ mɩ yɛrɛ a ba cẽcene pↄwrↄ a sↄr cere nɩ.
42019037	Ɩ̃ a lɛ ʋ na tara a Jerujalɛm, suure nɩ a Olivi-tɩɩr tãw sↄr, nʋ̃ↄ ƴala na a nɩ-yaw bala ba jaa na ma tuure ʋ, a ba pɛwrɛ a Naaŋmɩn nɩ kpɛ̃w a ana tʋ̃-kpɛn a jaa ba na nyɛ ɩnɛ.
42019038	Ba yele na: “A Nɩ-kpɛ̃ɛ Naaŋmɩn ú be nɩ a jamana ʋlↄ na waara nɩ a ʋ yuor! A pɩɛnfʋ ʋ be a saꞋlon, ɩ̃ a Naaŋmɩn ʋ sↄ a ju-kpɛ̃ɛ a saꞋlon iin!”
42019039	A Farɩsɩ nɩbɛ ŋmɛɛ na dãa be a nɩbɛ sↄ̃w, yelʼã a Jeeju: “Jãjaana, tan a fʋ par-tuurbe a ba sine.”
42019040	A Jeeju yel ba: “Ɩ̃ yele nyɩ na, a bala ɩ̃ sine, a kʋsɩɛ na wuure na.”
42019041	A mɩnɛ a Jeeju na tara a Jerujalɛm, nyɛ a tẽw, ʋ kõ na a ʋ ɩnɛ
42019042	ɩ̃ yel: “A nyɩmɩ mɩ, a ala ɩ nyɩ dãa na bↄ̃w a dɩnaa bibirʼã, a ana yele na kʋrↄ nyɩ a pɩɛnfʋ ɩ̃-cɛ a ƴɛ̃ƴɛrɩ̃ na, a liw na a nyɩ jie.
42019043	A-na-ɩ a daar nↄↄ ta na a nyɩ sama-deme wa tiw kolĩ nyɩ, jɛ var gu nyɩ, ɩ̃ jɛbɛ nɩ nyɩ a lõbobo a jaa.
42019044	Ba na bũburĩ nyɩ na, ɩ̃ wɛl a nyɩ tẽw bar. Ba kↄ̃ bar kubie a lɛ dↄↄl taa fɩ̃ɩ wa, a-na-ɩ a daar ʋlↄ a Naaŋmɩn na wa a nyɩ faafʋ ɩnɛ, nyaa bↄ̃wnaa wa.”
42019045	A Jeeju kpɛ na a Naaŋmɩn puor-yir kpɛ̃ɛ pʋↄ, diwre a bala na ƴaba bara
42019046	ɩ̃ yele ba: “A sɛbʼã a Naaŋmɩn Sɛbɛ pʋↄ: ʻA ɩ̃ yir na ɩ na a puorfʋ yir,ʼ ɩ̃-cɛ nyɩ lɩɛb ʋ na ʋ ɩ a nyanyube sↄↄlɩ̃fʋ jie.”
42019047	A bibie a jaa, a Jeeju ma jaana na a nɩbɛ a be a Naaŋmɩn puor-yir kpɛ̃ɛ pʋↄ, a Jufisɩ baar-lo-nɩ-bɛrɛ nɩ a ba ƴɛr-kpɛn-bↄↄnbↄ nɩ a ba nɩ-bɛrɛ dãa bʋↄrↄ ba kú ʋ,
42019048	ɩ̃-cɛ baa bↄ̃w a mɩnɛ ba na ɩrɛ wa, a-na-ɩ a nɩbɛ ba jaa nyɩrɩ̃ na ƴↄ̃w toor cɛlɛ a ʋ ƴɛrɩ̃sɩ.
42020001	Bibir kaw, a Jeeju jaana na a nɩbɛ a Naaŋmɩn puor-yir kpɛ̃ɛ pʋↄ, ƴɛrɛ nɩ a Naaŋmɩn ƴɛr-son, a Jufisɩ baar-lo-nɩ-bɛrɛ, nɩ a ba ƴɛr-kpɛn-bↄↄnbↄ, nɩ a ba ni-dierbe ta
42020002	soor ʋ: “Yel sɩ a nyɩnɛ fʋ na pↄw a sↄr maala nɩ a yele asɩmɛ? Ala ɩ̃ kʋ fʋ a sↄr?”
42020003	A Jeeju yel ba: “Ɩ̃ na mɩ soor nyɩ na bom bõ-ƴen. Nyɩ́ man ma:
42020004	a Jã-Batii kʋ̃ↄ mʋrfʋ, nyɩnɛ a yi? A Naaŋmɩn jie ʋ, mɩɩ a nɩbɛ jie ʋ?”
42020005	Ɩ̃-cɛ ba nyↄw na ɩ̃ pɛrɛ ƴↄnↄ taa a ba mɩ̃ɛ ɩ̃ yele: “A ala ɩ sɩ yelʼã á Naaŋmɩn jie a yi, ʋ na soor sɩ na á bõ ɩnɛ saa sↄw de a Jã wa.
42020006	Ɩ̃ a ala ɩ sɩ yelʼã á nɩbɛ jie a yi, a nɩbɛ ba jaa na lↄb sɩ na nɩ a kʋsɩɛ kú, a-na-ɩ ba dãa na sↄw nɩ a ba pʋↄ ʋ jaa áa Jã ɩ na a Naaŋmɩn ƴɛr-hiere.”
42020007	A be jie, ba yelʼã: “Saa bↄ̃w a jie a ʋ kʋ̃ↄ mʋrfʋ na yi wa.”
42020008	A Jeeju lɩɛb yel ba: “A maa mɩ, ɩ̃ kↄ̃ mɩ yel nyɩ a jie ʋlↄ ɩ̃ na pↄw a sↄr maala nɩ a yele ala wa.”
42020009	A ala na yi tↄ, a Jeeju lↄbʼã a sʋkpa na kʋ a nɩbɛ. Ʋ yelʼã: “Daba kãw sɛlʼã dɩvɛ̃-tɩɩr a ʋ puo pʋↄ ɩ̃ bↄ tʋ̃tʋnbↄ ƴↄ̃w a ba Ꞌwuoro, ɩ̃ yↄ cen jie kãw kam a be.
42020010	A lɛ a tɩ-wↄmↄ daar na ta, ʋ tʋ̃ na tʋ̃tʋnↄ kãw a nɩbɛ bala jie a ʋ cen a ba kʋ ʋ a ala na ɩ a ʋ ben, ʋ wa nɩ. Ɩ̃-cɛ a tʋ̃tʋnbↄ bala narʼã a ʋlↄ ʋ na tʋ̃ ɩ̃ diw ʋ bar ʋ kulʼɩ̃ nu-jaala.
42020011	A puo sʋbↄ lɛ bↄ̃w tʋ̃ a tʋ̃tʋnↄ ƴen sʋbↄ, a ba mɩ nar ʋ ɩ̃ tʋ tʋ ʋ, ɩ̃ diw ʋ bar ʋ mɩ kulʼɩ̃ nu-jaala.
42020012	Ʋ lɛ bↄ̃w tʋ̃ a ata sʋbↄ a ba nyↄw ʋ nar ƴↄ̃w wʋlɩ̃, ɩ̃ lↄb ʋ bar yẽw.
42020013	A be jie, a puo sʋbↄ yel: ʻMɩnɛ ɩ̃ na ɩ? Ɩ̃ na tʋ̃ na a ɩ̃ bi-nʋnaa; a nʋmↄ wa sↄw ba na jↄ na a ʋlↄ.ʼ
42020014	Ɩ̃-cɛ a lɛ a tʋ̃tʋnbↄ bala na nyɛ ʋ, ba yelʼã kʋ taa: ʻA naa ɩ̃ ɩ a gã-diere; nyɩ́ ɩ a sɩ kú ʋ bar ɩ̃ de a gãw.ʼ
42020015	Ɩ̃ na ba nyↄw ʋ vu yi nɩ a puo cɛ̃cɛ̃w, kú ʋ bar. “A na be a lɛ, bõ a puo sʋbↄ na pãa maal ba?
42020016	Ʋ na wa na na kú a tʋ̃tʋnbↄ bala bar, ɩ̃ de a puo kʋ a nɩ-kpeesɩ.” A lɛ a nɩbɛ na wõ a ƴɛr-bir ʋlↄ, ba yelʼã: “A taa be a lɛ wa!”
42020017	Ɩ̃-cɛ a Jeeju Ꞌwuor ba na kir-kir-kir ɩ̃ yel: “A ala ɩ a lɛ ʋ, bõ a ƴɛrɩ̃ na na sɛb a Naaŋmɩn Sɛbɛ pʋↄ bʋↄrↄ a yel? ʻA kubir ʋlↄ a dacin-mɩɛrbɛ na dãa jaar bar, lɛ lɩɛbʼã ɩ a kubir ʋlↄ ba na de ƴↄ̃w a dacin gbɛr pʋↄ.ʼ
42020018	“A nɩrɛ lɛ nↄↄ loro a kubir ʋlↄ juu, a sʋbↄ ʋlↄ na karʼã, ɩ̃ a ʋlↄ juu a kubir ʋlↄ nↄↄ loro, ʋ na pʋ̃pʋrɩ̃ ʋ na bar.
42020019	A mɩnɛ a ƴɛr-kpɛn-bↄↄnbↄ nɩ a baar-lo-nɩ-bɛrɛ na bↄ̃w ka bala a Jeeju lↄbↄ nɩ a sʋkpa, ba dãa na bʋↄrↄ ba nyↄw ʋ a ʋna daarʼãa pʋↄ, ɩ̃-cɛ ba dãa na jↄ dãbɩ̃ɛ a nɩbɛ ɩnɛ.”
42020020	Ba nyↄw na ɩ̃ jʋʋrↄ a Jeeju, ɩ̃ ir jʋjʋʋrbↄ bar a ba cen a ʋ sɛ̃, maala wↄ̃ nɩ-sono ba ɩ, bʋↄrↄ ʋ ƴɛr ƴɛrɩ̃ lɩɛb nyↄw nɩ a ʋ mɩ̃ɛ, a ba ƴↄ̃w ʋ a fãgã sʋbↄ nuumɩ na ɩ a ba tẽw nɩ-kpɛ̃ɛ.
42020021	Ba soor ʋ na: “Jãjaana, sɩ bↄ̃w ka a fʋ ƴɛrɩ̃sɩ nɩ a fʋ jaanfʋ fʋ na jaana a nɩbɛ de na a sↄr. Fʋ maa Ꞌwuor a ala a nɩrɛ na ɩ wa, ɩ̃-cɛ fʋ ma jaana na a nɩbɛ a Naaŋmɩn sↄr a yel-mɩ̃ɛ pʋↄ.
42020022	Sↄr be na be a sɩ na ma ya a lãpo kʋ a Orom jaman-kpɛ̃ɛ, mɩɩ sↄr ma be be wa?”
42020023	Ɩ̃-cɛ a Jeeju bↄ̃w nɩ na a ba bɛraa ɩ̃ yel ba:
42020024	“Nyɩ́ miilʼɩ̃ ma libi-kur. Ala nii-sↄw nɩ ala yuor ɩ̃ be be?” A ba yel ʋ: “A Orom jaman-kpɛ̃ɛ ʋ.”
42020025	A be jie, a Jeeju yel ba: “Nyɩ́ lɩɛbɛ kʋrↄ a Orom jaman-kpɛ̃ɛ a ala na ɩ a Orom jaman-kpɛ̃ɛ ben, ɩ̃ mɩ kʋrↄ a Naaŋmɩn a ala na mɩ ɩ a Naaŋmɩn ben.”
42020026	Baa tʋↄ nyɛ mabfʋ jie a ʋ ƴɛrɩ̃sɩ pʋↄ ʋ na ƴɛrɛ a nɩbɛ nii-sↄw wa; ɩ̃ nↄɛ ɛ̃ɛ na ko ba a ba ŋma vʋʋrɩ̃sɩ.
42020027	A Saduse nɩbɛ na ma yele áa kũusɩ ma ire a kũu pʋↄ wa, nɩbɛ ŋmɛɛ ta na soor a Jeeju:
42020028	“Jãjaana, a Mowisi sɛbʼã a ʋ sɛbɛ pʋↄ yel sɩ, a ala ɩ a nɩrɛ tɛrɛ na yɛbɛ ʋ wa kpi ɩ̃ cɛ a pↄw bar, a Ꞌwaa tɛrɛ bibiir wa, a nɩrɛ ʋlↄ ʋ de a kpɩ̃ɩ-pↄw dↄw bibiir a ʋ yɛbɛ ʋlↄ yuor ɩnɛ.
42020029	Yɛɛr anuu-nʼayi dãa na be be; a ba kpɛ̃ɛ kulʼã pↄw ma dↄw bie wa ɩ̃ kpi,
42020030	a ʋ tuure de a kpɩ̃ɩ-pↄw ma mɩ dↄw bie wa ɩ̃ mɩ kpi,
42020031	a ata sʋbↄ de, a mɩ ɩ a wãa naa. A lɛ a wↄ̃ nɩ a yɛɛr anuu-nʼayi bala ba jaa. Baa tʋↄ dↄw bie wa ɩ̃ mɩ kpi,
42020032	ɩ̃ a pↄw wa pãa bɩɛr kpi.
42020033	A na be a lɛ, a kũu-pʋↄ-irfʋ daar, buor sʋbↄ ɩ̃ na sↄ a pↄw? A-na-ɩ a ba jaa anuu-nʼayi dãa na kul ʋ.”
42020034	A Jeeju yel ba: “A dabsɩ nɩ a pↄↄbↄ na be a tẽw na pʋↄ, kule na taa.
42020035	Ɩ̃-cɛ a bala a Naaŋmɩn na kʋ a sↄr a ba na ir a kũu pʋↄ, tɛrɛ nɩ a baafʋ a tẽw ʋlↄ na waara ɩnɛ, baa kule taa wa.
42020036	Baa lɛ be na kpi wa, a-na-ɩ ba na wↄ̃ na a Naaŋmɩn sɩ-tʋmsɩ kaarɩ̃. Ba ɩ na a Naaŋmɩn bibiir a mɩnɛ ba na ir a kũu pʋↄ.
42020037	A ala ɩ a kũu-pʋↄ-irfʋ ʋ, a Mowĩsi miilʼã a ala a tɩ-bile a vũu na Ꞌlere ƴɛrɩ̃ pʋↄ, a mɩnɛ ʋ na yel áa Nɩ-kpɛ̃ɛ ɩ na a Abʋraham nɩ a Ɩjakɩ nɩ a Jakↄb Naaŋmɩn.
42020038	Ɩ̃ a Naaŋmɩn ma ɩ a nɩ-kpɩmɛ Naaŋmɩn wa, nɩ-mimie Naaŋmɩn ʋ ɩ, a-na-ɩ a ʋ jie a nɩbɛ ba jaa ɩ na nɩ-mimie.”
42020039	A be jie, a ƴɛr-kpɛn-bↄↄnbↄ ŋmɛɛ yelʼã: “Jãjaana, sɩrɛ jaa ʋ!”
42020040	A-na-ɩ a nɩrɛ ma lɛ dãa Ꞌlara sooro ʋ bom kãw go wa.
42020041	A Jeeju yel ba: “Mɩnɛ ɩ̃ ɩ a nɩbɛ ma yel áa jamana Davɩtɩ bie a Kirisi ɩ?
42020042	A-na-ɩ a Davɩtɩ mɩ̃ɛ yelʼã a Pɛwfʋ sɛbɛ pʋↄ: ʻA Nɩ-kpɛ̃ɛ Naaŋmɩn yelʼã a ɩ̃ Nɩ-kpɛ̃ɛ: Jɛ a ɩ̃ dʋrɩ̃ loor
42020043	wa ta nɩ a daar ʋlↄ ɩ̃ nↄↄ maala a fʋ sama-deme a ba ɩrɛɛ a fʋ gbɛɛ dↄↄlfʋ jie.ʼ
42020044	A ala ɩ a Davɩtɩ bʋↄlↄ ʋ na Nɩ-kpɛ̃ɛ, mɩnɛ ʋ na lɛ tʋↄ ɩ a ʋ bie?”
42020045	A mɩnɛ a nɩbɛ ba jaa na cɛlɛ a ʋ ƴɛrɩ̃sɩ, a Jeeju yelʼã a ʋ par-tuurbe:
42020046	“Nyɩ́ gu nyɩ mɩ̃ɛ a ƴɛr-kpɛn-bↄↄnbↄ ɩnɛ. Ba ma su na a cẽcẽ-bɛrɛ yʋↄrↄ nɩ, bʋↄrↄ nɩ a nɩbɛ ba jaa ba puoro ba a dar pʋↄ; ba nʋ na a nii-sↄw jaajiir a ba puorfʋ yie pʋↄ, mɩ nʋ nɩ a nɩ-bɛrɛ dakↄↄr jur jɩnaafʋ a fɛtɩsɩ jie.
42020047	Bala ɩ̃ ma bɛlɛ a kpɩ̃ɩ-pↄↄbↄ yele fara dɩrɛ, ɩ̃ ma bↄ̃w nɩ sʋↄr a Naaŋmɩn kamʼɩ̃, bʋↄrↄ a nɩbɛ ba Ꞌwuoro ba. Yɛr-kpɛ̃ɛ na dↄↄlʼã a ba juumɩ.”
42021001	A Jeeju dʋↄ na Ꞌwuor nyɛ a mɩnɛ a tɛraa deme na ƴↄnↄ a ba libie, a be a Naaŋmɩn libie ƴↄ̃wfʋ jie.
42021002	Ʋ mɩ nyɛ na kpɩ̃ɩ-pↄw nã-dɩrɛ ʋ ƴↄnↄ libi-kure ayi na wↄ̃ taa nɩ tama ayi,
42021003	ɩ̃ yel: “Yel-mɩ̃ɛ ɩ̃ yele nyɩ, a kpɩ̃ɩ-pↄw na na nyɛrɛ a nãw, ƴↄ̃w na gãw a nɩbɛ ba jaa.
42021004	A-na-ɩ a ba jaa, ba ƴↄ̃w na a ala ba na dɩ ɩ̃ cɛ, ɩ̃-cɛ a pↄw na nɩ a ʋ nãw ʋ jaa, ʋ ƴↄ̃w na a ala a jaa ʋ na dãa bin gu nɩ a ʋ mɩ̃ɛ.”
42021005	A nɩbɛ ŋmɛɛ ƴɛrɛ na a Naaŋmɩn puor-yir kpɛ̃ɛ ƴɛrɩ̃, kpiire nɩ a mɩnɛ ba na mɛ nɩ ʋ a kubi-vɛlɛ, ɩ̃ ƴaarɩ̃ nɩ ʋ a yel-ɓↄmↄ ba na kʋ a Naaŋmɩn. A Jeeju yel ba:
42021006	“A ala nyɩ na nyɛ, a daar na ta na a kʋsɩr kãw kↄ̃ tʋↄ cɛ dↄↄl ɩraa a ʋ tↄ sʋbↄ juu wa. Ba na wɛlaa na a jaa kpar a tene.”
42021007	A be jie, ba soor ʋ na: “Jãjaana, dabor a yele ala na ta? Bõ-buor ɩ̃ miile a daar ʋlↄ a ana yele na tara?”
42021008	A Jeeju yel ba na: “Nyɩ́ gu nyɩ mɩ̃ɛ kↄ̃ bar nɩrɛ ʋ wa bɛlɩ̃ nyɩ wa, a-na-ɩ a nɩ-yaw na de na a ɩ̃ yuor wa nɩ yele á bala ɩ̃ ɩ a Kirisi. Ɩ̃ ba na mɩ yelʼã áa daar tara na. Nyɩ taa tuure ba wa.
42021009	A nyɩmɩ wa wõ a jɛb ƴɛrɩ̃sɩ nɩ a faa-taa, nyɩ taa wa ɩ a dãbɩ̃ɛ nyↄwrↄ nyɩ wa, a-na-ɩ a sɛw na a ala na de nĩe ta baar, ɩ̃-cɛ a kↄ̃ gↄr ɩ a tẽw baarfʋ wa.”
42021010	Ʋ lɛ yelʼã: “Tẽw na nɩbɛ na irʼã jɛbɛ nɩ tẽ-kpee nɩbɛ, ɩ̃ a jamana kãw na irʼã jɛbɛ nɩ a jaman-kpee.
42021011	A tẽw na dama na nɩ kpɛ̃w, ɩ̃ a wʋlɩ̃-yʋↄrsɩ nɩ a kↄ̃-bɛrɛ na lo na a tẽ-bʋrↄ bʋrↄ pʋↄ. IIierũu na mɩ be na a saꞋlon ƴↄnↄ a nɩbɛ a dãbɩ̃ɛ pʋↄ.
42021012	Ɩ̃-cɛ a yele ala a jaa kↄ̃ ta sɛr wa, ɩ̃ ba na nyↄↄr nyɩ na hʋↄlↄ nyɩ. Ba na nyↄↄr nyɩ na cenʼɩ̃ a ba puorfʋ yie pʋↄ, nɩ a kasu yie pʋↄ. Ba na taw nyɩ na cenʼɩ̃ a jamansɩ nɩ a fãgã deme nii-sↄw a maa ɩnɛ.
42021013	Be nyɩ na nyɛ a sↄr ƴɛr a nyɩ yel-mɩ̃ɛ kʋ ba.
42021014	Nyɩ́ nyɛ a ala na sɛw nyɩ ƴↄ̃w a nyɩ jur pʋↄ: nyɩ taa de nĩe waala a ala ɩnɛ nyɩ nↄↄ yele faara nɩ a nyɩ juu wa,
42021015	a-na-ɩ a maa, ɩ̃ na kʋ nyɩ na a ala nyɩ na ƴɛrɛ, mɩ kʋ nɩ nyɩ a kpaarfʋ ʋlↄ a nyɩ sama-deme na faara a juu, ɩ̃ ma mɩ tʋↄrↄ cɩɩrɛ wa.
42021016	A nyɩ saanba mɩ̃ɛ, nɩ a nyɩ mã nʋmↄ, nɩ a nyɩ yɛɛr, nɩ a nyɩ bal nɩbɛ, nɩ a nyɩ badɛɛ na de nyɩ na a juu a fãgã deme jie. Ba na kú na a ŋmɛɛ a nyɩ sↄ̃w,
42021017	ɩ̃ a nɩbɛ ba jaa na Ꞌlaar nyɩ na a maa ɩnɛ.
42021018	Ɩ̃-cɛ a nyɩ jukↄbir bõ-ƴen kↄ̃ be na bↄr wa.
42021019	Nyɩ́ nyↄw cĩcĩ. A lɛ nyɩ na faa a nyɩ baafʋ.
42021020	“A nyɩmɩ wa nyɛ a sↄdaalsɩ a ba kpal a Jerujalɛm, nyɩ́ bↄ̃wnaa, a ʋ wɛlfʋ pɩɛlʼã yɛ̃yɛ̃.
42021021	A lɛ, a bala nↄↄ beree a Jude, bá jↄrↄ duoro a tan jur. A bala nↄↄ beree a Jerujalɛm tẽ-pʋ̃ↄ bá jↄrↄ yire, ɩ̃ a bala nↄↄ beree a cɛ̃cɛ̃w ba taa kpɛɛrɛ a tẽw pʋ̃ↄ wa.
42021022	A bibie ala na ɩ na a daar ʋlↄ a Naaŋmɩn na kpãana a Ɩsɩrayɛl nɩbɛ, maala nɩ a ala a jaa na sɛb a ʋ Sɛbɛ pʋↄ.
42021023	Won na nyɩrɩ̃ na ta a pↄↄ-pʋʋr deme nɩ a bala na tɛrɛ a bi-pɩɩlsɩ a bibie ala cara pʋↄ. Á-na-ɩ won kpɛ̃ɛ na ta na a tẽw ʋlↄ, ɩ̃ a Naaŋmɩn su-tuo na lo na a ʋ nɩbɛ juu.
42021024	Sↄ-bãjɩnɛ ba na kú nɩ ba. Ba na nyↄↄr ba na cenʼɩ̃ a ba ɩ gbãgbaar a tẽ-bʋrↄ bʋrↄ a jaa pʋↄ, ɩ̃ a nɩ-bʋlsɩ ɩ̃ na sãsarɩ̃ a Jerujalɛm-tẽw, wa ta nɩ a mɩnɛ a ba fãgã daar nↄↄ baara.
42021025	“Jɩbsɩ na nyɩrʼã a mↄtↄ̃w pʋↄ, nɩ a cuu pʋↄ, nɩ a ŋmarbie pʋↄ. Tuo na be na a tẽ-bʋrↄ bʋrↄ nɩbɛ ba jaa jie a ka a tẽw juu, a ba ɓine a man kʋ̃ↄ ɩnɛ na hele, ɩ̃ kara duoro ɩ̃ suure.
42021026	A dãbɩ̃ɛ na maalʼã a nɩbɛ a ba pɛl a mɩnɛ ba na jɛ cɛlɛ a bier ala nↄↄ tara a tẽw pʋↄ, a-na-ɩ a fãgãsɩ ala na be a saꞋlon na damʼã nyãkarɩ̃ taa.
42021027	A lɛdaar, ba na nyɛ na a Nɩbɛ Bie ʋ be a dↄ̃dↄrɩ̃ma pʋↄ nyɩnyɩlɛ waara nɩ a fãgã kpɛ̃w.
42021028	A yele ala ɩ̃ wa tara, nyɩ́ ir ɩraa ɩ̃ jɛw a jur, a-na-ɩ a nyɩ faafʋ daar pɩɛlʼã.”
42021029	A ala na yi tↄ, a Jeeju lↄbʼã a sʋkpa na kʋ ba: “Nyɩ́ nyɛ a fɩgɩ tɩɛ nɩ a tɩɩr a jaa.
42021030	A nyɩmɩ wa Ꞌwuor nyɛ a ba tↄbↄ, nyɩ ma bↄ̃w ka a susuur daar tara na.
42021031	A lɛ ʋ mɩ, a nyɩmɩ wa nyɛ a ana yele a tara, nyɩ́ bↄ̃w ka a Naaŋmɩn fãw mɩ tara na.
42021032	Yel-mɩ̃ɛ ɩ̃ yele nyɩ, a ƴɛ̃ƴɛrɩ̃ na nɩbɛ kↄ̃ baar ba jaa wa, wa ta nɩ a ana yele a jaa nↄↄ tara.
42021033	A saꞋlon nɩ a tene na tↄlʼã, ɩ̃-cɛ a ɩ̃ ƴɛrɩ̃ ma be tↄlfʋ jie fɩ̃ɩ wa.
42021034	“Nyɩ́ tɛrɛ nyɩ mɩ̃ɛ. Nyɩ taa bar a folfʋ, nɩ a dãa kʋfʋ, nɩ a tẽw na baafʋ dɛn, a ɩ tuor a nyɩ tɩɛrɩ̃sɩ pʋↄ wa. A ala ma ɩ lɛ ʋ wa, a Kirisi waa bibir nↄↄ puurĩ nyɩ na,
42021035	a mɩnɛ a jʋↄ na ma lo pↄw a jɩmɛ, a-na-ɩ a na lo na pↄw a nɩbɛ ba jaa na be a ka a tẽw juu.
42021036	Nyɩ taa gure wa. Nyɩ́ ɛ̃ɛ sʋↄrↄ a Naaŋmɩn a daar a jaa, a mɩnɛ a nyɩ na tʋↄ cɩ̃ɛ a ala a jaa ɩnɛ na sɛw a ta, ɩ̃ na nyɩ tʋↄ ɩraa a Nɩbɛ Bie nii-sↄw.”
42021037	A Jeeju ma jaana na a nɩbɛ a mↄtↄ̃w a Naaŋmɩn puor-yir kpɛ̃ɛ pʋↄ, ɩ̃-cɛ a tɩsↄw wa ta, ʋ ma cenʼã na gã a tãw ʋlↄ juu ba na bʋↄlↄ a Olivi-tɩɩr tãw.
42021038	Ɩ̃ a nɩbɛ ba jaa ma ca na ir wa a Naaŋmɩn puor-yir kpɛ̃ɛ pʋↄ a dʋ̃Ꞌwʋlɩ̃ ɓaaraa a ʋ ƴɛrɩ̃ cɛlfʋ ɩnɛ.
42022001	A bur-pʋↄr fɛtɩ ba na bʋↄlↄ a Pakɩ dãa na pɩɛlɛ.
42022002	A Naaŋmɩn baar-lo-nɩ-bɛrɛ nɩ a ƴɛr-kpɛn-bↄↄnbↄ bʋↄrↄ na a mɩnɛ ba na ɩrɛ ɩ̃ bũbure a Jeeju, ɩ̃ a nɩrɛ kↄ̃ bↄ̃wnaa wa, a-na-ɩ ba dãa na jↄrↄ a nɩbɛ dãbɩ̃ɛ.
42022003	A daar ʋlↄ pʋↄ a Satã kpɛ na a Judasɩ ba na mɩ bʋↄlↄ a Isikaryↄtɩ,
42022004	ʋ ir cen na guor taa nɩ a Naaŋmɩn baar-lo-nɩ-bɛrɛ nɩ a Naaŋmɩn puor-yir kpɛ̃ɛ gugurbe nɩ-bɛrɛ, a mɩnɛ ʋ na ɩrɛ ɩ̃ ƴↄnↄ a Jeeju a ba nur pʋↄ.
42022005	A nʋ̃ↄ ƴala ba a ala ba na wõ ɩnɛ, a ba man taa a libie ba na yara a Judasɩ,
42022006	ʋ sↄw ɩ̃ pãa bʋↄrↄ a daar ʋlↄ ʋ na tʋↄrↄ ƴↄnↄ ʋ a ba nur pʋↄ, ɩ̃ a nɩrɛ kↄ̃ bↄ̃wnaa wa.
42022007	A Bur-pʋↄr Fɛtɩ dayen ba na sɛw ba kú a Pakɩ peli ta na,
42022008	a Jeeju tʋ̃ a Pɩɛr nɩ a Jã na ʋ yel: “Nyɩ́ cen na gbɛɛrɩ̃ sɩ a Pakɩ dɩb a sɩ tɩ na dɩ.”
42022009	A ba soor ʋ: “Nyɩnɛ fʋ bʋↄrↄ sɩ cen na gbɛɛrɩ̃ a dɩb?”
42022010	Ʋ yel ba: “Nyɩ́ cɛlɛ, nyɩmɩ ta a tẽw pʋↄ, nyɩ na tuorʼɩ̃ na daba na tuo kʋ̃ↄ nɩ yuor. Nyɩ́ tu ʋ cen na ta kpɛ a yir ʋlↄ pʋↄ ʋ na kpɛɛrɛ,
42022011	ɩ̃ na nyɩ yel kʋ a yir sʋbↄ: ʻA sɩ Jãjaana yelʼã a sɩ wa soor fʋ, á nyɩnɛ a die be a ʋlↄ nɩ a ʋ par-tuurbe na dɩrɛ a Pakɩ dɩb.ʼ
42022012	Ʋ na miil nyɩ na bↄↄpɩɛn di-kpɛ̃ɛ ba na bↄ̃w gbɛɛrɩ̃ vɩlaa. A be nyɩ na gbɛɛrɩ̃ a dɩb.”
42022013	Ba cenʼã na ta na ba nyɛ a yele a wↄ̃ a mɩnɛ a Jeeju na dãa yel ba, a ba gbɛɛrɩ̃ a Pakɩ fɛtɩ.
42022014	A dɩb dɩfʋ daar ta na, a Jeeju nɩ a ʋ nɩ-tʋnɩsɩ jɛ a dɩb nii-sↄw,
42022015	ʋ yel ba: “Ɩ̃ tɩɩ na nyɩrɩ̃ bʋↄrↄ ɩ̃ lãa dɩ nɩ nyɩ a Pakɩ dɩbʼãa baar ɩ̃ pãa nyɛ a hʋʋr.
42022016	A-na-ɩ yel-mɩ̃ɛ ɩ̃ yele nyɩ, maa lↄↄ dɩrɛ a Pakɩ bõ-dɩraa wa tara nɩ a daar ʋlↄ a fɛtɩ na par na wa nyɩrɛ a Naaŋmɩn fãw pʋↄ wa.”
42022017	A mɩnɛ ʋ na ƴɛr a lɛ baar, ʋ de na a dɩvɛ̃ nɩ a ŋman ɩ̃ na ʋ puor a Naaŋmɩn ɩ̃ yel: “Nyɩ́ de a dɩvɛ̃ na na nyɩ nyu Ꞌlʋↄrɩ̃ taa.
42022018	A-na-ɩ yel-mɩ̃ɛ ɩ̃ yele nyɩ, wa nyↄw nɩ a ƴɛ̃ƴɛrɩ̃, maa lↄↄ nyuure a dɩvɛ̃ wa tara nɩ a daar ʋlↄ a Naaŋmɩn fãw nↄↄ waara wa.”
42022019	A ala ɩ̃ baar, ʋ de na buru na ʋ pɛw a Naaŋmɩn, ɩ̃ ŋma kʋ ba ɩ̃ yel: “A naa ɩ̃ ɩ a ɩ̃ ɩ̃gan [ɩ̃ na de tɩɩr a nyɩ ɩnɛ. Nyɩ́ maala a lɛ bↄ̃wnↄ nɩ ma.”
42022020	A mɩnɛ ba na dɩ a dɩb baar, ʋ mɩ de na a dɩvɛ̃ nɩ a ŋman kʋ ba ɩ̃ yel: “A dɩvɛ̃ na ɩ̃ ɩ a pʋlɩ̃-ta-paalaa ʋlↄ a ɩ̃ jɩ̃ɩ nↄↄ cire cↄↄrↄ a nyɩ ɩnɛ.]
42022021	Ɩ̃-cɛ nyɩ́ bↄ̃wnaa, a ʋlↄ na ƴↄnↄ ma a ɩ̃ sama-deme nur pʋↄ lãa na jɛ nɩ ma a ka a dɩb dɩfʋ jie.
42022022	Yel-mɩ̃ɛ ʋ, a Nɩbɛ Bie na sɩrɩ̃ na kpi, a mɩnɛ a Naaŋmɩn na biin a ʋ tɩɛrʋ̃, ɩ̃-cɛ nabier na pↄw na a nɩrɛ ʋlↄ na diere ʋ a juu.”
42022023	A be jie, ba nyↄw na ɩ̃ sooro taa, á nɩ-buor a ba sↄ̃w ɩ̃ na maal a bom a lɛ.
42022024	A nɩ-tʋnɩsɩ nyↄw na ɩ̃ faara taa bʋↄrↄ ba bↄ̃w a buor sʋbↄ a ba sↄ̃w ba na sɛw ba Ꞌwuoro ʋ ɩ a nɩ-kpɛ̃ɛ.
42022025	A be jie, a Jeeju yel ba: “A tẽw na jamansɩ ma fɛrɛ na a ba nɩbɛ, ɩ̃ a ba tʋtʋↄrbↄ ma ɩ a ba bʋↄlↄ ba a vɩlaa-maalba.
42022026	Ɩ̃-cɛ a nyɩmɩ, nyɩ taa ɩ a be a lɛ a nyɩ sↄ̃w wa. Ɩ̃ a nɩ-kpɛ̃ɛ a nyɩ sↄ̃w ú ɛ̃ɛ lɩɛb wↄ̃ taa nɩ a bibile, ɩ̃ a ʋlↄ na ɩ a ni-diere ú wↄ̃ taa nɩ a ʋlↄ na ɩ a tʋ̃tʋnↄ.
42022027	A-na-ɩ ala ɩ̃ ɩ a kpɛ̃ɛ? A ʋlↄ na tɩɩr a sↄr a ba poro a dɩb ʋ, mɩɩ a ʋlↄ na poro ʋ? Má a ʋlↄ na tɩɩr a sↄr ɩ̃ ɩ a kpɛ̃ɛ. Ɩ̃ a maa, na ɩ a nyɩ nɩ-kpɛ̃ɛ, ɩ̃ be na a nyɩ sↄ̃w wↄ̃ taa nɩ a ʋlↄ na poro.
42022028	“Á nyɩmɩ, nyɩ ɩ na a bala na lãa ɩraa nɩ ma a ɩ̃ won bʋrↄ bʋrↄ pʋↄ,
42022029	ɩ̃ a mɩnɛ a ɩ̃ Sãa na biin ma ɩ̃ tɛrɛ a jamana fãw, ɩ̃ mɩ biin nyɩ na a nyɩ na tɛrɛ a jamansɩ fãw.
42022030	A lɛ, sɩ na lãa na dɩrɛ nyuure nɩ a ŋman bõ-ƴen pʋↄ a ɩ̃ fãw pʋↄ. Nyɩ na mɩ jɛ na a naa dakↄↄr jur na nyɩ guoro a Ɩsɩrayɛl bal bʋrↄ bʋrↄ pie-nʼayi ƴɛrɩ̃sɩ.”
42022031	A Jeeju yelʼã: “Sɩmↄ̃, cɛlɛ! A Satã sʋↄrʼã sↄr a ʋ yɛl nyɩ ci kaarɩ̃.
42022032	Ɩ̃-cɛ ɩ̃ sʋↄrʼã a Naaŋmɩn ƴↄ̃w fʋ a fʋ ƴↄ̃w-nyãa kↄ̃ bũburĩ wa. Ɩ̃ a fʋ̃ʋ wa lɛ lɩɛb a fʋ yɛ̃ ɩ̃ wa, fú sũo a fʋ tↄ deme a ba ɩraa cĩcĩ.”
42022033	A Pɩɛr yel ʋ: “Nɩ-kpɛ̃ɛ, ɩ̃ sↄw na na lãa kpɛ nɩ fʋ a kasu pʋↄ, ɩ̃ mɩ lãa kpi nɩ fʋ.”
42022034	A Jeeju yel ʋ: “Pɩɛr, ɩ̃ yele fʋ na, a nↄraa kↄ̃ kokolĩ a dɩnaa tɩsↄw naan sɛr wa, ɩ̃ fʋ na cɩɩrɩ̃ na gbɛɛ ata a faa bↄ̃w ma wa.”
42022035	A Jeeju lɛ bↄ̃w na yel ba go: “A mɩnɛ ɩ̃ na dãa tʋ̃ nɩ nyɩ a nu-jaala, a nyaa de a libie, mɩɩ a vɩrwʋↄ, mɩɩ a nafaba wa, bom dãa na ɓↄr nyɩ mɩɩ?” A ba yel ʋ: “Bom ma ɓↄr sɩ wa.”
42022036	Ʋ lɛ yel ba: “Yɛ̃ƴɛrɩ̃ na, a ʋlↄ na tɛrɛ libie, ú de tɛrɛ a ʋ ɩ̃ganɩ̃, ɩ̃ a ʋlↄ na tɛrɛ a wʋↄ, ú mɩ de tɛrɛ. A ʋlↄ na ma tɛrɛ a sↄ-bãjɩnɛ wa, ú da a ʋ kparʋ lɩɛb da nɩ.
42022037	A-na-ɩ ɩ̃ yele nyɩ na, ƴɛrɩ̃ be na a Naaŋmɩn Sɛbɛ pʋↄ na sɛw na ta ma. A yelʼã: ʻBa de ʋ na ƴↄ̃w a nɩ-bebe pʋↄ.ʼ Sɩrɛ jaa ʋ, a ala na tor ma tara na a ʋ baarfʋ jie.”
42022038	A ba yel: “Nɩ-kpɛ̃ɛ, nyɛ, sↄ-bãjɩnsɩ ayi be na ka.” Ʋ yel ba: “A sɛw na lɛ.”
42022039	A Jeeju yi na a tẽw pʋↄ cere a Olivi-tɩɩr tãw juu, a mɩnɛ ʋ na mɩlɩ̃ nɩ, a ʋ par-tuurbe pↄw ʋ cenʼɩ̃.
42022040	A mɩnɛ ba na ta a jie ʋlↄ, ʋ yel ba na: “Nyɩ́ sʋↄrↄ a Naaŋmɩn a mɩnɛ nyɩ kↄ̃ wa lo a bɩɩrfʋ pʋↄ wa”,
42022041	ɩ̃ na ʋ taw jãa nɩ ba, wↄ̃ taa nɩ a mɩnɛ a nɩrɛ na ma lↄb a kubir ʋ ta, ɩ̃ lo gburĩ a dume sʋↄr a Naaŋmɩn
42022042	yel: “Ɩ̃ Sãa, a ala ɩ fʋ sↄw na, maal a tuo ŋman na ʋ jãa nɩ ma, ɩ̃-cɛ a taa ɩ a mɩnɛ ɩ̃ na bʋↄrↄ ʋ wa, ɩ̃ a mɩnɛ a fʋ̃ʋ na bʋↄrↄ.” [
42022043	A be jie, a Naaŋmɩn sɩ-tʋnaa kãw yi na a saꞋlon ɩ̃ suu nyɩr ʋ, kʋrↄ ʋ a Ꞌlafʋ.
42022044	A mɩnɛ a Jeeju na be a ni-sↄbaa pʋↄ, ʋ dãa na nyɩrɩ̃ sʋↄrↄ a Naaŋmɩn, a ʋ hanfʋ lɩɛb wↄ̃ taa nɩ jɩ̃ɩ na Ꞌlɛmɛ a tene.]
42022045	A mɩnɛ ʋ na sʋↄr a Naaŋmɩn baar, ʋ irʼã lɩɛb cen a ʋ par-tuurbe jie na nyɛ ba a suur sãw ba a ba gã gure.
42022046	Ʋ yel ba: “Mɩnɛ a ɩ a nyɩ gã gure a lɛ? Nyɩ́ ir sʋↄrↄ a Naaŋmɩn, kↄ̃ wa kpɛ a bɩɩrfʋ pʋↄ wa.”
42022047	A mɩnɛ a Jeeju na cãa ƴɛrɛ a ƴɛrɩ̃, nɩbɛ wa na ta. A Judasɩ na ɩ a par-tuurbe pie-nʼayi ƴen sʋbↄ, ɩ̃ dãa tɛrɛ ba wa nɩ, ɩ̃ taw ta a Jeeju a ʋ worĩfʋ ɩnɛ.
42022048	A Jeeju yel ʋ: “Judasɩ, a worĩfʋ fʋ na worĩ a Nɩbɛ Bie ƴↄ̃w ʋ a ʋ sama-deme nur pʋↄ?”
42022049	A Jeeju tↄ deme nyɛ na a ala nↄↄ tara, ɩ̃ yel ʋ: “Nɩ-kpɛ̃ɛ, sɩ́ de a sↄ-bãjɩnsɩ cɛ nɩ ba mɩɩ?”
42022050	Ɩ̃ a bõ-ƴen a ba sↄ̃w cɛ na a Naaŋmɩn baar-lo-nɩ-kpɛ̃ɛ tʋ̃tʋnↄ dʋrɩ̃ toor ŋmaa lɛ hab!
42022051	Ɩ̃-cɛ a Jeeju yelʼã: “A sɛw na. Nyɩ́ bar lɛ!” Ɩ̃ na ʋ sɩɩr a daba ʋlↄ toor ʋ lɛ ɓↄ̃ pↄw.
42022052	Ɩ̃ ʋ soor a Naaŋmɩn baar-lo-nɩ-bɛrɛ nɩ a Naaŋmɩn yir gugurbe nɩ-bɛrɛ nɩ a Jufisɩ ni-dierbe na wa a ʋ nyↄwfʋ jie: “Nyanyuur ɩ̃ ɩ a nyɩ waara nɩ sↄ-bãjɩnsɩ nɩ gʋdɛɛ a ɩ̃ nyↄwfʋ jie mɩɩ?
42022053	Sɩ ma dãa na lãa be taa bio bio jaa a Naaŋmɩn puor-yir kpɛ̃ɛ pʋↄ, ɩ̃ nyaa dãa ir a nyɩ nuu sɩɩrʼɩ̃ ma wa. Ɩ̃-cɛ a ƴɛ̃ƴɛrɩ̃ na, a ɩ na a nyɩ daar, nɩ a libe fãw daar.”
42022054	Ba nyↄw na a Jeeju cenʼɩ̃ a Naaŋmɩn baar-lo-nɩ-kpɛ̃ɛ yir ɩ̃ a Pɩɛr be nɩdaa tuure ba.
42022055	A mɩnɛ ba na gbↄw a vũu a gbalɩ̃ pʋↄ jɛ nɩ, a Pɩɛr mɩ pↄw ba na jɛ nɩ.
42022056	A tʋ̃tʋ̃-poole nyɛ ʋ na a vũu na caarɩ̃ ɩ̃ Ꞌwuor ʋ kir-kir-kir ɩ̃ yel: “A daba na mɩ dãa na be nɩ ʋ.”
42022057	A Pɩɛr cɩɩrɩ̃ yel: “Poole wee, maa bↄ̃w ʋ wa.”
42022058	A ɩ na fɩ̃ɩ, nɩsaa kpee lɛ nyɛ ʋ na ɩ̃ yel: “A fʋ̃ʋ, fʋ mɩ be na a nɩbɛ bala pʋↄ.” A Pɩɛr yel ʋ: “Daba wee, maa be tↄ wa.”
42022059	A ɩ na fɩ̃ɩ a nɩ-kpee lɛ yel go: “Baalʋ̃ʋ ma be be wa, a daba na mɩ dãa na be nɩ ʋ, a-na-ɩ ʋ ɩ na a Galile nɩrɛ.”
42022060	A Pɩɛr yel: “Daba wee, maa bↄ̃w a ala fʋ na yele wa.” Ɩ̃ a mɩnɛ ʋ na cãa cɩɩrɛ, nↄraa kokolĩ na a jie naan.
42022061	A Nɩ-kpɛ̃ɛ ŋmelĩ Ꞌwuor a Pɩɛr kir-kir-kir, a Pɩɛr tɩɛr yuo a ala a Nɩ-kpɛ̃ɛ na dãa yel ʋ, áa nↄraa kↄ̃ kokolĩ a tɩsↄw na sɛr wa, ɩ̃ a Pɩɛr na cɩɩrɩ̃ na gbɛɛ ata a Ꞌwaa bↄ̃w ʋ wa.
42022062	Ɩ̃ a Pɩɛr irʼã yi yẽw kõ kõ-tuo ma ɩ ala wa.
42022063	A dabsɩ bala na gu a Jeeju, laara ʋ na pↄbↄ nɩ ʋ.
42022064	Ba lũ ʋ na a nii-sↄw pↄw ɩ̃ yele ʋ: “Ala ɩ̃ ŋme fʋ? Bↄ̃w a sʋbↄ!”
42022065	Ɩ̃ na ba lɛ tʋ tʋ ʋ tʋ-bi-yaw go.
42022066	A mɩnɛ a bio na vɩɛ, a Jufisɩ ni-dierbe nɩ a ba baar-lo-nɩ-bɛrɛ nɩ a ba ƴɛr-kpɛn-bↄↄnbↄ kpaarɩ̃ na taa a ba ƴɛrɩ̃sɩ guorfʋ jie. Ba ɩ na a ba taw a Jeeju wɩ nɩ a ba nii-sↄw,
42022067	a ba yel ʋ: “A ala ɩ fʋ̃ʋ ɩ a Kirisi, yel kʋ sɩ.” Ʋ yel ba: “A maa yel nyɩ, nyɩ kↄ̃ sↄw wa,
42022068	ɩ̃ a maa soor nyɩ bom, nyɩ kↄ̃ haa ma nʋↄr wa.
42022069	Ɩ̃-cɛ wa nyↄw nɩ a ƴɛ̃ƴɛrɩ̃ a Nɩbɛ Bie na jɛ na a Fãw Sʋbↄ Naaŋmɩn dʋrɩ̃ loor.”
42022070	A be jie, ba jaa soor ʋ na: “Fʋ sɩrɩ̃ na ɩ a Naaŋmɩn Bie?” Ʋ yel ba: “A lɛ nyɩ na yel, a ʋlↄ ɩ̃ sɩrɩ̃ ɩ.”
42022071	A mɩnɛ a na be a lɛ, ba yelʼã: “Bõ ɩnɛ sɩ lɛ cãa bʋↄrↄ nɩbɛ a ba na wa man ƴɛrɩ̃ a ʋ ɩnɛ? A-na-ɩ a sɩ jaa wõ na a ala na yi a ʋ nʋↄr pʋↄ.”
42023001	A bala ba jaa na kpaarɩ̃ taa irʼã taw a Jeeju cenʼɩ̃ a Pɩlatɩ nii-sↄw,
42023002	na ba nyↄw ɩ̃ dↄↄlↄ ʋ a ƴɛrɩ̃sɩ yele: “Sɩ nyɛ na a daba na ʋ sãwna a nɩbɛ jur, yele ba a ba taa yara a lãpo kʋrↄ a jaman-kpɛ̃ɛ wa. Ʋ mɩ yele na a ʋlↄ tↄr jaa ɩ̃ ɩ a Kirisi, a lɛ yelʼã a jamana.”
42023003	A Pɩlatɩ soor ʋ na: “Fʋ̃ʋ ɩ a Jufisɩ jamana?” A Jeeju yel ʋ: “A lɛ fʋ na yel ʋ.”
42023004	A be jie, a Pɩlatɩ yelʼã a Naaŋmɩn baar-lo-nɩ-bɛrɛ nɩ a nɩbɛ: “Maa nyɛ cɛfʋ jie fɩ̃ɩ a daba na jie wa.”
42023005	Ɩ̃-cɛ ba jaarʼã ɩ̃ yele: “Ʋ tↄrↄ na a nɩbɛ ƴↄnↄ a ba dama a tẽw nɩ a ʋ jaanfʋ ʋ na jaana ba. A Galile ʋ nyↄw, ɩ̃ wa yi nɩ a Jude wɩɛr ʋ jaa pʋↄ, ɩ̃ a ƴɛ̃ƴɛrɩ̃ ʋ ta na a ka.”
42023006	A lɛ a Pɩlatɩ na wõ a ala, ʋ soorʼã a ala ɩ a Galile a daba na yi.
42023007	Ɩ̃ a mɩnɛ ba na man ʋ áa Jeeju yi na a wɩɛr ʋlↄ a jamana Ɛrↄdɩ na Ꞌwuoro, ʋ ɩ na a ba cenʼɩ̃ ʋ a ʋ sɛ̃, a-na-ɩ a Ɛrↄdɩ mɩ dãa na be be a Jerujalɛm a ʋna daarʼãa.
42023008	A mɩnɛ a Ɛrↄdɩ na nyɛ a Jeeju, nʋ̃ↄ ƴala ʋ na a-na-ɩ a korĩ-cɛ jaa ʋ dãa na wõ a ʋ ƴɛrɩ̃ ɩ̃ bʋↄrↄ ʋ nyɛ ʋ. Ʋ mɩ dãa na bʋↄrↄ ʋ nyɛ ʋ ʋ maal nↄ-kofʋ tʋn.
42023009	Ʋ soorʼã a Jeeju yel-yayaw, ɩ̃-cɛ Ꞌwaa haa nʋↄr cↄw ʋ wa.
42023010	Ɩ̃ a baar-lo-nɩ-bɛrɛ nɩ a ƴɛr-kpɛn-bↄↄnbↄ ɩraa na a be dↄↄlↄ a Jeeju a ƴɛrɩ̃sɩ nɩ kpɛ̃w.
42023011	A Ɛrↄdɩ nɩ a ʋ sↄdaalsɩ maal ʋ na kpana, ɩ̃ la la ʋ, ɩ̃ pãa de kpar-vɩlaa lↄb yarɩ̃ ʋ, ɩ̃ a Ɛrↄdɩ ɩ a ba lɛ lɩɛb-ʼɩ̃ ʋ cenʼɩ̃ a Pɩlatɩ sɛ̃.
42023012	A Ɛrↄdɩ nɩ a Pɩlatɩ dãa na ɩ taa sama-deme a korĩ-cɛ, ɩ̃ a ʋna bibir ba lɩɛbʼã ɩ badɛɛ.
42023013	A Pɩlatɩ kpaarɩ̃ na a baar-lo-nɩ-bɛrɛ nɩ a tẽw nɩ-bɛrɛ nɩ a nɩbɛ jaa,
42023014	ɩ̃ yel ba: “Nyɩ wa nɩ na a daba na a ɩ̃ sɛ̃ ɩ̃ yel á ʋ sãwna na a nɩbɛ jur. Ɩ̃ nyɩ́ nyɛ, ɩ̃ Ꞌlo na a ʋ ben a nyɩ nii-sↄw, ɩ̃ maa nyɛ cɛfʋ jie fɩ̃ɩ a daba na jie a ala nyɩ na dↄↄlↄ a ʋ juu wa.
42023015	A Ɛrↄdɩ ma mɩ nyɛ cɛfʋ jie a ʋ sɛ̃ wa. Ala-ɩ̃-sↄ ʋ lɛ tɩɩr ʋ kʋ sɩ. Nyɩ́ nyɛ, a daba na ma maal bom kãw a sɛw a ba na kú ʋ wa.
42023016	Ala-ɩ̃-sↄ ɩ̃ na ɩ na a ba fↄb ʋ nɩ kpaara, ɩ̃ cɛ ʋ bar.” [
42023017	A Pakɩ fɛtɩ daar, a Pɩlatɩ sɛw na ʋ ma yuo kasu sʋbↄ bõ-ƴen bar kʋ ba.]
42023018	Ɩ̃-cɛ a ba jaa fɛw nyↄw na ɩ̃ lãa wuure yele: “Kú a daba na bar! Ɩ̃ yuo a Barabasɩ kʋ sɩ!”
42023019	(Damfʋ kãw dãa na ta be a tẽw pʋↄ a Barabasɩ kú nɩrɛ a ba nyↄw ʋ pↄw a kasu pʋↄ.)
42023020	A mɩnɛ a Pɩlatɩ na bʋↄrↄ ʋ bar a Jeeju, ʋ lɛ bↄ̃w na bʋↄl a nɩbɛ ƴɛrʼɩ̃.
42023021	Ɩ̃-cɛ ba wuure na yele nɩ: “Kpa ʋ yaal! Kpa ʋ yaal a nɩ-kʋ-daa juu!”
42023022	A Pɩlatɩ lɛ bↄ̃w na soor ba a ɩ gbɛɛ ata: “Fãa buor ʋ maal? Maa nyɛ cɛfʋ jie fɩ̃ɩ a ʋ jie na ƴↄnↄ ʋ a kũu ƴɛrɩ̃ wa. Ala-ɩ̃-sↄ ɩ̃ na ɩ na a ba fↄb ʋ nɩ a kpaara ɩ̃ cɛ ʋ bar.”
42023023	Ɩ̃-cɛ ba jaarʼã ɩ̃ nyɩrɩ̃ wuure nɩ kpɛ̃w yele a ba kpa ʋ yaal a nɩ-kʋ-daa juu, ɩ̃ a ba wuurfʋ tʋↄ a Pɩlatɩ
42023024	ʋ sↄw bar sↄr a na maal a mɩnɛ ba na sʋↄrↄ ʋ.
42023025	Ʋ yuo na a daba ʋlↄ ba na dãa sʋↄrↄ bar, na ɩ a ʋlↄ na dãa dam a tẽw kú nɩ a nɩrɛ a ba nyↄw ʋ ƴↄ̃w a kasu pʋↄ, ɩ̃ bar a Jeeju ƴↄ̃w a ba nurɩ̃ a ba na maal ʋ a ala ba na bʋↄrↄ.
42023026	A mɩnɛ ba na cere nɩ a Jeeju, ba tuorʼɩ̃ na a Sɩɩrɛn-tẽw nɩrɛ kãw na dɩ Sɩmↄ̃, ʋ yi a puo pʋↄ ɩ̃ waara, a sↄdaalsɩ fɛr ʋ ƴↄ̃w ʋ tuo a nɩ-kʋ-daa tuure nɩ a Jeeju.
42023027	A tẽw nɩbɛ yayaw mɩ dãa na tuure ʋ, lãa nɩ a pↄↄbↄ na kono waala nɩ ƴↄnↄ ʋ.
42023028	Ɩ̃-cɛ a Jeeju ŋmelĩ na yel ba: “Jerujalɛm pↄↄbↄ, nyɩ taa kono a maa ɩnɛ wa! Nyɩ́ ɛ̃ɛ kono a nyɩ mɩ̃ɛ ɩnɛ nɩ a nyɩ bibiir ɩnɛ!
42023029	A-na-ɩ a daar na ta na, ba na yelʼã áa nʋmↄ a pↄↄbↄ bala na ab, nɩ a bala na ma dↄw a bie wa, ɩ̃ mɩ nʋmↄ a bala na ma dãa ƴɛn a bie wa.
42023030	A be ba na nyↄw ɩ̃ yele a tã-bɛrɛ: ʻNyɩ́ lo pↄw sɩ!ʼ ɩ̃ mɩ yele a tã-bil: ʻNyɩ́ piw sɩ!ʼ
42023031	A-na-ɩ a ala ɩ ba maalʼã a da-ɓaar a nↄhↄ̃, mɩnɛ a na be nɩ a da-kõw?”
42023032	Ba mɩ taw na nɩbɛ ayi na ɩ nɩ-bebe cenʼɩ̃ a ba na lãa kú ba nɩ a Jeeju.
42023033	A mɩnɛ ba na ta a jie ʋlↄ ba na bʋↄlↄ a “Juŋman jie,” ba kpa na a Jeeju yaal a nɩ-kʋ-daa juu a be, ɩ̃ mɩ kpa a nɩ-bebe ayi bala, a bõ-ƴen be a ʋ dʋrɩ̃ loor, ɩ̃ a kãw be a ʋ gʋbaa loor.
42023034	Ɩ̃-cɛ a Jeeju yelʼã: “Ɩ̃ Sãa, de bar kʋ ba, a-na-ɩ baa bↄ̃w a ala ba na maala wa.” Ɩ̃ ba de na gbãbie lↄb po nɩ a ʋ cẽcene.
42023035	A nɩbɛ ɩraa na a be ɩ̃ Ꞌwuoro ʋ. A Jufisɩ nɩ-bɛrɛ kpɛrɛ ʋ na yele: “Ʋ faa na a nɩbɛ. A ala ɩ ʋ ɩ na a Kirisi, a ʋlↄ a Naaŋmɩn na vɛl ir, ú mɩ faa a ʋ mɩ̃ɛ!”
42023036	A sↄdaalsɩ mɩ laara ʋ na, ɩ̃ taw ta ture ʋ dã-ɓiirũu yele nɩ:
42023037	“A ala ɩ fʋ̃ʋ ɩ a Jufisɩ jamana, lɩɛb faa a fʋ mɩ̃ɛ!”
42023038	Ba mɩ dãa na sɛb a ƴɛr-bie na yaal a ʋ ju-sↄ̃w: “A naa ɩ̃ ɩ a Jufisɩ jamana.”
42023039	A nɩ-bebe bala ba na kpa yaal bõ-ƴen tʋrↄ ʋ na yele nɩ: “Aa ɩ a Kirisi fʋ ɩ wa? Lɩɛb faa a fʋ mɩ̃ɛ ɩ̃ mɩ faa sɩ!”
42023040	Ɩ̃-cɛ a kãw ʋlↄ gala ʋ na yele nɩ: “Faa jↄrↄ Naaŋmɩn wa mɩɩ? A-na-ɩ a fʋ̃ʋ, fʋ mɩ be na a ʋna kpãafʋ naa pʋↄ.
42023041	A ala ɩ a sɩ jie ʋ, a kpãafʋ ʋlↄ torʼã, a-na-ɩ sɩ pↄw na a ala na sɛw nɩ a sɩ maal-bie, ɩ̃-cɛ a ʋlↄ, Ꞌwaa sãw bom kãw pʋↄ fɩ̃ɩ wa.”
42023042	Ɩ̃ ʋ lɛ yelʼã: “Jeeju, tɩɛr bↄ̃w nɩ ma a lɛ fʋ nↄↄ waara nɩ a fʋ fãw.”
42023043	A Jeeju yel ʋ: “Yel-mɩ̃ɛ ɩ̃ yele fʋ, a dɩnaa naan, fʋ na lãa na be nɩ ma a Naaŋmɩn ji-vɩlaa pʋↄ.”
42023044	A mↄtↄ̃w dãa na pɩɛlɛ a ju-sↄ̃w, ɩ̃ a ʋ cãa bↄr, a wɩɛr liw a lɛ a gbɛb pↄw a tẽw ʋ jaa lɛɛ wa ta nɩ a mↄtↄ̃w gↄrfʋ daar.
42023045	A cẽcen kpɛ̃ɛ ʋlↄ na yaal a be a Naaŋmɩn puor-yir kpɛ̃ɛ pʋↄ ɓerʼã ayi,
42023046	ɩ̃ a Jeeju wuurʼɩ̃ kpɛ̃w yel: “Ɩ̃ Sãa, ɩ̃ de na a ɩ̃ sɩɛ bar ƴↄ̃w a fʋ nuumɩ.” A mɩnɛ ʋ na yel a lɛ baar, ʋ ŋmaa na a vʋʋrʋ̃.
42023047	A sↄdal-nɩ-kpɛ̃ɛ nyɛ na a ala na ta ɩ̃ kpiire a Naaŋmɩn yele: “Sɩrɛ jaa ʋ, a daba na ɩ na nɩ-toraa.”
42023048	A nɩbɛ ba jaa na dãa kaal taa wa a Ꞌwuorfʋ jie, nyɛ na a ala na ta a nyɩrɩ̃ tↄ ba, a ba lɩɛb waala kule nɩ.
42023049	A Jeeju badɛɛ ba jaa lãa nɩ a pↄↄbↄ bala na dãa tu ʋ a Galile wa ta nɩ a be, ɩraa na nɩdaa ɩ̃ Ꞌwuoro a ala na tara.
42023050	-
42023051	Daba kãw dãa na be be na dɩ Jojɛfʋ. Ʋ yi na a Arimate na ɩ a Jufisɩ tẽw. Ʋ ɩ na pʋ-pɩlaa sʋbↄ nɩ nɩ-toraa, ɩ̃ dãa jɛ cɛlɛ a Naaŋmɩn fãw waa. Ʋ mɩ dãa na be a ƴɛr-guor-nɩ-bɛrɛ pʋↄ, ɩ̃-cɛ Ꞌwaa dãa sↄw a ala a ʋ ƴɛr-guor-tↄ deme na vɛl ir maal wa.
42023052	A daba ʋlↄ cenʼã a Pɩlatɩ sɛ̃ na sʋↄr á ʋ kʋ ʋ a kũu.
42023053	A ala ɩ̃ baar, ʋ yaw na a kũu suu nɩ ɩ̃ de cẽcen pɩlaa vilĩ pↄw ʋ, ɩ̃ ũu ʋ a yaa kãw pʋↄ ba na dãa kpu kubir pan juu, ɩ̃ a yaa ʋlↄ pʋↄ baa dãa ũu nɩrɛ be sɛr wa.
42023054	A dãa na ɩ a bibi-ciiraa gbɛɛrɩ̃fʋ bibir, ɩ̃ a bibi-ciiraa tara na a ʋ nyↄwfʋ jie.
42023055	A pↄↄbↄ bala na dãa pↄw a Jeeju a Galile wa ta nɩ a be, tu na a Jojɛfʋ. Ba Ꞌwuorʼã a yaa ɩ̃ mɩ nyɛ a mɩnɛ ba na gaal a kũu a be.
42023056	A ala ɩ̃ baar, ba lɩɛbʼã kulʼɩ̃ gbɛɛrɩ̃ a mↄ-nyuu nɩ a kã-nyu-vɩlaa a kũu jɛfʋ ɩnɛ. Ɩ̃ a bibi-ciiraa dayen, ba pɩɛnʼã a mɩnɛ a na yel a Naaŋmɩn ƴɛr-kpɛn pʋↄ.
42024001	A jɩmaasɩ bibir dayen, a pↄↄbↄ bala ca na ir de a mↄ-nyuu ala ba na dãa gbɛɛrɩ̃ cenʼɩ̃ a yaa pʋↄ.
42024002	Ba nyɛ na a yaa kubir ʋ bilĩ ɩ̃ cɛ a yaa nʋↄr bar,
42024003	a ba kpɛ, ɩ̃-cɛ baa nyɛ a kũu wa.
42024004	Ɩ̃ a mɩnɛ ba na cãa tɩɛrɛ ma bↄ̃w a par wa, dabsɩ ayi na su cẽcene na nyɩnyɩlɛ nyɩr ba na,
42024005	a dãbɩ̃ɛ nyɩrɩ̃ nyↄw ba a ba surĩ a jur. A dabsɩ bala yel ba: “Bõ ɩnɛ nyɩ bʋↄrↄ a ʋlↄ na ɩ a nɩ-mimir a kũusɩ sↄ̃w?
42024006	ꞋWaa be a ka wa; ʋ irʼã a kũu pʋↄ. Nyɩ́ tɩɛr bↄ̃w nɩ a ala ʋ na yel nyɩ a mɩnɛ ʋ na dãa cãa be a Galile,
42024007	a á sɛw na a ba na nyↄw a Nɩbɛ Bie ƴↄ̃w a maal-faar deme nurɩ̃, á ba na kpa ʋ na yaal a nɩ-kʋ-daa juu, ɩ̃ a bibie ata dayen á ʋ na irʼã a kũu pʋↄ.”
42024008	Ɩ̃ a pↄↄbↄ tɩɛrʼã yuo a Jeeju ƴɛrɩ̃sɩ,
42024009	ɩ̃ lɩɛb kulʼɩ̃ man a ala a jaa, kʋ a par-tuurbe pie-nɩ-bõ-ƴen, nɩ a ba tↄ deme ba jaa.
42024010	A bala na man a ƴɛrɩ̃ ʋlↄ ɩ na a Madala Maarɩɩ, nɩ a Jaan, nɩ a Maarɩɩ na ɩ a Jakɩ mã. A pↄↄbↄ bala ba na lãa be nɩ taa, mɩ manʼã a ʋna ƴɛr-bõ-ƴen kʋ a nɩ-tʋnɩsɩ,
42024011	ɩ̃-cɛ a nɩ-tʋnɩsɩ ma sↄw wa, a-na-ɩ ba tɩɛrʼã á burbur ba ƴɛrɛ.
42024012	Ɩ̃-cɛ a Pɩɛr irʼã jↄ cen a yaa par, ɩ̃ a mɩnɛ ʋ na muul Ꞌwuor ʋ nyɛ na a kũu cẽcene tɛw, a ko ʋ nʋↄr ʋ lɩɛb kule tɩɛrɛ nɩ a ala na ta.
42024013	A ʋna bibirʼãa, par-tuurbe ayi dãa na cere tẽ-bile kãw pʋↄ ba na bʋↄlↄ a Emayisi. A be nɩ a Jerujalɛm ɩ na kilo pie-nɩ-bõ-ƴen.
42024014	Ba dãa na mana taa cere nɩ a yele ala a jaa na dãa ta.
42024015	A mɩnɛ ba na mana taa sooro nɩ taa, a Jeeju mɩ̃ɛ pↄw ba na lãa cere nɩ.
42024016	A ba mimie nyɛ ʋ na, ɩ̃-cɛ baa tʋↄ bↄ̃w a ala ʋ na ɩ wa.
42024017	A Jeeju soor ba: “Bõ ƴɛrɩ̃sɩ nyɩ mana taa cere nɩ?” A ni-sↄbaa kpɛ ba a ba ɩraa,
42024018	ɩ̃ a bõ-ƴen ba na bʋↄlↄ a Kilopasɩ yel ʋ: “A fʋ̃ʋ tɛw be a Jerujalɛm ma bↄ̃w a ala na dãa ta a be a yɛ̃yɛ̃ na wa mɩɩ?”
42024019	Ʋ soor ba: “Yel bõ nʋmↄ ʋ?” A ba yel ʋ: “A ala na ta a Najarɛtɩ Jeeju. Yɛr-hiere ʋ dãa ɩ, ɩ̃ a Naaŋmɩn nɩ a nɩbɛ jaa nyɛ ʋ na, a fãw be a ʋ tʋmↄ pʋↄ nɩ a ʋ ƴɛrɩ̃sɩ pʋↄ.
42024020	Ɩ̃ a sɩ baar-lo-nɩ-bɛrɛ nɩ a sɩ ni-dierbe nyↄw ʋ na tɩɩr a ba ƴↄ̃w ʋ a kũu ƴɛrɩ̃, ɩ̃ kpa ʋ yaal a nɩ-kʋ-daa juu.
42024021	A sɩmɩ, sɩ dãa na tɩɛrɛ a ʋlↄ nↄↄ faa Ɩsɩrayɛl nɩbɛ. Ɩ̃-cɛ aa ɩ a ala tɛw ʋ wa; a bibie ata nɩ a dɩnaa a yele ala na ta.
42024022	Ɩ̃-cɛ a pↄↄbↄ ŋmɛɛ na be a sɩ pʋↄ ko sɩ na nʋↄr. Ba ca na ir cen a yaa pʋↄ a dɩnaa
42024023	ɩ̃-cɛ baa nyɛ a kũu wa. Ba mɩ lɩɛbʼã wa na man sɩ a Naaŋmɩn sɩ-tʋnɩsɩ nyɩr ba na, ɩ̃ yel kʋ ba áa Jeeju ɩ na nɩ-mimir.
42024024	A sɩ tↄ deme ŋmɛɛ cenʼã a be a yaa pʋↄ na ba nyɛ a yele a jaa a be a mɩnɛ a pↄↄbↄ na dãa yel. Ɩ̃-cɛ baa nyɛ a ʋlↄ tↄr jaa wa.”
42024025	A be jie, a Jeeju yel ba: “Nyɩ faa na yɛ̃! Nyaa sↄw nɩ puor a ala a jaa a Naaŋmɩn ƴɛr-hierbe na yel wa.
42024026	Aa dãa sɛw a Kirisi na nyɛ a hʋʋr a lɛ ɩ̃ pãa yi a yuor wa mɩɩ?”
42024027	Ɩ̃ ʋ man ba na a yele ala na be a Naaŋmɩn Sɛbɛ pʋↄ a ʋ ɩnɛ, nyↄw nɩ a sɛbsɩ ala a Mowisi na sɛb, cen na de nɩ a Naaŋmɩn ƴɛr-hierbe sɛbsɩ a jaa.
42024028	A mɩnɛ ba na tara a tẽw ʋlↄ pʋↄ ba na cere, a Jeeju maalʼã wↄ̃ taa nɩ ʋ poro na.
42024029	Ɩ̃-cɛ ba gↄw ʋ na ɩ̃ yel: “Gã a ka a sɩ jie a-na-ɩ a jaanʋↄr gↄrʼã ta ɩ̃ a wɩɛr liwre,” ʋ kpɛ a be a ba jie.
42024030	A mɩnɛ ʋ na lãa jɛ nɩ ba a dɩb dɩfʋ jie, ʋ de na a buru, ɩ̃ puor a Naaŋmɩn, ɩ̃ nyↄw ŋmaa kʋ ba,
42024031	a mimie yuo ba a ba bↄ̃w ʋ, ɩ̃-cɛ ʋ bↄrʼã a ba nii-sↄw a jie naan.
42024032	Ba yele na kʋrↄ taa: “Má a nʋ̃ↄ dãa na nyↄw sɩ a lɛ ʋ na ƴɛrʼɩ̃ sɩ a sↄr juu ɩ̃ man sɩ a Naaŋmɩn Sɛbɛ ƴɛrɩ̃ par,”
42024033	a ba ir a jie naan lɩɛb cen a Jerujalɛm. A be ba nyɛ na a par-tuurbe pie-nɩ-bõ-ƴen na kpaarɩ̃ taa nɩ a ba tↄ deme.
42024034	Ba yelʼã kʋ a bala ayi na ta: “A Nɩ-kpɛ̃ɛ sɩrɩ̃ na ir a kũu pʋↄ! Ʋ nyɩrʼã a Sɩmↄ̃.”
42024035	A ayi bala mɩ man kʋ a par-tuurbe a ala na dãa ta ba a sↄr juu, nɩ a mɩnɛ ba na dãa bↄ̃w a Jeeju a lɛ ʋ na ŋmara a buru.
42024036	A mɩnɛ ba na cãa ƴɛrɛ a lɛ, a Jeeju mɩ̃ɛ ta na ɩraa a ba sↄ̃w ɩ̃ yel ba: “Su-ɓaar ú be nɩ nyɩ.”
42024037	A pʋlɩ̃nyɛ vʋ̃ↄ ba a ba tɩɛr beeka nɩ-kpɩɩn ʋ.
42024038	Ɩ̃-cɛ ʋ yel ba na: “Bõ ɩnɛ a suur dama nyɩ a nyɩ baala ma a nyɩ pʋ̃ↄ?
42024039	Nyɩ́ Ꞌwuor nyɛ a ɩ̃ nur nɩ a ɩ̃ gbɛɛ, ɩ̃ bↄ̃w ka maa ʋ, sɩrɛ jaa. Nyɩ́ sɩɩr ma nyɛ, a-na-ɩ a nɩ-kpɩɩn maa tɛrɛ nɩn nɩ a kↄbↄ a ɩ̃ kaarɩ̃ wa.”
42024040	Ɩ̃ na ʋ miilʼɩ̃ ba a fala na be a ʋ nur nɩ a ʋ gbɛɛ pʋↄ.
42024041	A nʋ̃ↄ tɩɩ na nyɩrɩ̃ nyↄw ba a baa bↄ̃w sↄw nɩ puor sɛr wa, ɩ̃ ɩraa a nↄɛ ko ba. Ála-ɩ̃-sↄ a Jeeju soor ba a ala ɩ bõ-dɩraa be na be,
42024042	a ba kʋ ʋ jɩm-bir ŋmãa ba na cɩ̃ɩ,
42024043	ʋ de Ꞌwↄb a ba nii-sↄw.
42024044	A ala ɩ̃ baar, ʋ yel ba na: “Nyɩ́ nyɛ a ala ɩ̃ na ma dãa yele nyɩ a mɩnɛ ɩ̃ na dãa cãa be nɩ nyɩ. Ɩ̃ yelʼã áa ala a jaa na sɛb a ɩ̃ ɩnɛ a Mowisi ƴɛr-kpɛn sɛbɛ pʋↄ, nɩ a ƴɛr-hierbe sɛbsɩ pʋↄ, nɩ a Pɛwfʋ sɛbɛ pʋↄ, a sɛw na a na ta a lɛ.”
42024045	Ɩ̃ ʋ caarɩ̃ na a ba sube a ba bↄ̃w a Naaŋmɩn Sɛbɛ ƴɛrɩ̃ par,
42024046	miilʼɩ̃ ba a mɩnɛ a na sɛb a Naaŋmɩn Sɛbɛ pʋↄ áa Kirisi sɛw na na nyɛ hʋʋr kpi, ɩ̃ pãa ir a kũu pʋↄ a bibie ata dayen.
42024047	Áa mɩ sɛw na ba de a ʋ yuor cenʼɩ̃ na hier kʋ a nɩbɛ, á bá lɩɛb a ba yɛ̃ a Naaŋmɩn na de a ba maal-faar bar kʋ ba. Á bá nyↄw be a Jerujalɛm ɩ̃ cen na ta nɩ a nɩ-bʋrↄ bʋrↄ ba jaa jie.
42024048	Ɩ̃ ʋ lɛ yelʼã go: “A nyɩmɩ na nyɛ a yele a mɩnɛ a na ta, nyɩmɩ na man kʋ a nɩbɛ.
42024049	Ɩ̃ a maa, ɩ̃ na tʋ̃ na a ʋlↄ a ɩ̃ Sãa na pʋlɩ̃ nɩ nyɩ, ɩ̃ a nyɩmɩ, nyɩ́ jɛ a Jerujalɛm-tẽw pʋↄ wa ta nɩ a daar ʋlↄ a saa juu fãw na suure pↄwrↄ nyɩ.”
42024050	A ala ɩ̃ baar, ʋ tɛrɛ na a ʋ par-tuurbe cenʼɩ̃ a Betani-tẽw loor, ɩ̃ tur a nur sʋↄr a Naaŋmɩn sũofʋ ƴↄ̃w ba.
42024051	Ɩ̃ a mɩnɛ ʋ na cãa sʋↄrↄ ƴↄnↄ ba, ʋ ŋmaa na yi a ba sↄ̃w duoro a Naaŋmɩn tẽw.
42024052	Ɩ̃ a bala, a mɩnɛ ba na puor ʋ baar, nʋ̃ↄ ƴala ba na a ba lɩɛb kul a Jerujalɛm,
42024053	ɩ̃ ma cere a Naaŋmɩn puor-yir kpɛ̃ɛ pʋↄ a daar a jaa na pɛwrɛ a Naaŋmɩn.
43001001	A lɛ a tẽw na ma dãa be be sɛr wa, ɩ̃ a ʋlↄ na ɩ a Yɛrɩ̃ de na nĩe be be. A ʋna Yɛrɩ̃ be nɩ na a Naaŋmɩn, ɩ̃ a Yɛrɩ̃ ʋlↄ ɩ na a Naaŋmɩn.
43001002	Ʋ be nɩ na a Naaŋmɩn a korĩ-cɛ jaa.
43001003	Ʋlↄ ɩ̃ maal a yele a jaa. Bom ma be be ʋ na ma maal wa.
43001004	A baafʋ be na a ʋ jie ɩ̃ a baafʋ ʋlↄ ɩ na cãa a nɩbɛ jie.
43001005	A cãa caara na a libe pʋↄ ɩ̃ a libe ma tʋↄ ʋ wa.
43001006	Daba kãw dãa na be be a Naaŋmɩn na tʋ̃, a ʋ yuor dɩ a Jã.
43001007	Ʋ wa na na ɩ a yel-mɩ̃ɛ ƴɛr-mana, na ʋ mana a cãa ƴɛrɩ̃, a mɩnɛ a nɩbɛ ba jaa na tʋↄ tɛrɛ a ƴↄ̃w-nyãa.
43001008	A ʋlↄ mɩ̃ɛ ma ɩ a cãa wa, ɩ̃ ʋ ɛ̃ɛ na wa na mana a cãa ƴɛrɩ̃.
43001009	A cãa ʋlↄ ɩ na a yel-mɩ̃ɛ cãa na waara a tẽw pʋↄ caara a nɩbɛ ba jaa.
43001010	Ʋ dãa na be a tẽw pʋↄ, ɩ̃ a ʋlↄ ɩ̃ maal a tẽw, ɩ̃-cɛ a tẽw nɩbɛ ma dãa bↄ̃w ʋ wa.
43001011	Ʋ wa na a ʋ mɩ̃ɛ tẽw, ɩ̃ a ʋ mɩ̃ɛ nɩbɛ ma sↄw de ʋ wa.
43001012	Ɩ̃-cɛ a bala na sↄw de ʋ tɛrɛ nɩ ʋ a ƴↄ̃w-nyãa, ʋ kʋ ba na sↄr a ba lɩɛb ɩ a Naaŋmɩn bibiir.
43001013	A dↄwfʋ ʋlↄ ma ɩ a tẽw na dↄwfʋ wa; aa mɩ yi nɩrɛ pʋ-tɩɛrʋ̃ pʋↄ, mɩɩ daba tɩɛrʋ̃ pʋↄ wa, ɩ̃-cɛ a Naaŋmɩn ɩ̃ ɩ a ba Sãa.
43001014	A Yɛrɩ̃ ʋlↄ lɩɛbʼã ɩ nɩrɛ, ɩ̃ jɛ a sɩ sↄ̃w. Sɩ nyɛ na a ʋ yo-yifʋ na ɩ a yo-yifʋ ʋlↄ a Bi-dab-daadaa na pↄw a ʋ Sãa jie. A ʋ maalfʋ nyɩrɩ̃ na vɩɛlɛ, ɩ̃ ʋ mɩ ɩ na yel-mɩ̃ɛ sʋbↄ.
43001015	A Jã ƴɛrɛ na a ʋ ƴɛrɩ̃ nɩ kpɛ̃w yele: “A naa ɩnɛ ɩ̃ dãa yele nyɩ áa ʋlↄ na be a ɩ̃ puorɩ̃ waara ɩ na kpɛ̃ɛ a ɩ̃ ɩnɛ, a-na-ɩ ʋ dãa na de nĩe be be ɩ̃ a ba wa bɩɛr dↄw ma.”
43001016	A maal-vɩlaa a jaa yi na a ʋ jie ma ƴala waara a sɩ jie dↄↄlↄ taa.
43001017	A-na-ɩ a Mowisi a Naaŋmɩn kʋ a ƴɛr-kpɛn ʋ tɩɩr, ɩ̃-cɛ a maal-vɩlaa nɩ a yel-mɩ̃ɛ yi na a Jeeju-Kirisi jie.
43001018	Nɩ-bõ-ƴen ma dãa nyɛ a Naaŋmɩn wa, ɩ̃-cɛ a Bi-dab-daadaa na ɩ a Naaŋmɩn, na be a Sãa lõboorɩ̃, ʋlↄ ɩ̃ miil a nɩbɛ a ba bↄ̃w ʋ.
43001019	A daar ʋlↄ a Jufisɩ bala na be a Jerujalɛm na dãa tʋ̃ a Naaŋmɩn baar-lorbo nɩ a Naaŋmɩn yir tʋ̃tʋnbↄ a ba soor a Jã-Batii á ala ʋ ɩ, nyɩ́ nyɛ a ala ʋ na dãa man ba.
43001020	ꞋWaa sↄↄlɩ̃ ba wa, ɩ̃ ʋ yel ba na cãa pʋↄ: “Aa ɩ maa ɩ̃ ɩ a Kirisi wa.”
43001021	Ba lɛ soor ʋ na: “Ɩ̃ ala fʋ ɩ? A Eli fʋ ɩ mɩɩ?” A Jã yel: “Maa ɩ a ʋlↄ wa.” A ba lɛ soor ʋ: “Fʋ̃ʋ ɩ a Naaŋmɩn ƴɛr-hiere ʋlↄ mɩɩ?” Ʋ yel: “Kpee!”
43001022	Ala-ɩ̃-sↄ ba soor ʋ na: “Ɩ̃ ala tↄr fʋ ɩ? A sɛw na a fʋ na yel sɩ a sʋbↄ ʋlↄ fʋ na ɩ, a sɩ yel kʋ a bala na tʋ̃ sɩ.”
43001023	A Jã yel ba: “Ɩ̃ ɩ na a nɩrɛ ʋlↄ kↄkɩr na yire a wɛkar pʋↄ yele: Nyɩ́ cↄↄrɩ̃ a Nɩ-kpɛ̃ɛ sↄr bar ʋ tor,” a mɩnɛ a Naaŋmɩn ƴɛr-hiere Ejayi na dãa yel.
43001024	A bala ba na tʋ̃ a Jã jie, Farɩsɩ nɩbɛ be na tↄ
43001025	ɩ̃ soor ʋ: “A fʋ na ma ɩ a Kirisi wa, ma mɩ ɩ a Eli wa, ma ɩ a ʋna Naaŋmɩn ƴɛr-hiere wa, bõ ɩ̃ ɩ a fʋ mʋrↄ a nɩbɛ a kʋ̃ↄ?”
43001026	A Jã yel ba: “A maa, kʋ̃ↄ pʋↄ ɩ̃ mʋrↄ nyɩ, ɩ̃-cɛ nɩrɛ be na a nyɩ sↄ̃w nyɩ na ma bↄ̃w wa.
43001027	Ʋ be na a ɩ̃ puor waara ɩ̃ maa ɩ bom na tʋↄ gũu sɩɩr a ʋ nafaba wa.”
43001028	A ala a jaa maalʼã a Betani na be a Jʋrdɛ̃ man gaan, a jie ʋlↄ a Jã na dãa mʋrↄ a nɩbɛ a kʋ̃ↄ.
43001029	A dɩvɩɛ bio, a Jã nyɛ na a Jeeju ʋ wɩɛrɛ a ʋ sɛ̃, ʋ yel: “Nyɩ́ nyɛ a Naaŋmɩn Pẽle na ire a tẽw nɩbɛ maal-fãa bara.
43001030	A ʋ ƴɛrɩ̃ ɩ̃ dãa ƴɛr a mɩnɛ ɩ̃ na yel á daba be na a ɩ̃ puorɩ̃ waara na ɩ kpɛ̃ɛ a ɩ̃ ɩnɛ, a-na-ɩ ʋ dãa na de nĩe be be ɩ̃ a ba wa bɩɛr dↄw ma.
43001031	Ɩ̃ a maa, maa dãa bↄ̃w a nɩ-buor ʋ na ɩ wa, ɩ̃-cɛ ɩ̃ wa na na mʋrↄ a nɩbɛ a kʋ̃ↄ a mɩnɛ a na tʋↄ maal a Ɩsɩrayɛl nɩbɛ a ba bↄ̃w ʋ.”
43001032	A Jã lɛ yelʼã: “Ɩ̃ nyɛ na a Naaŋmɩn Sɩɛ ʋ yi a saꞋlon wↄ̃ taa nɩ a ŋmam ɩ̃ suure waara na lo a ʋ juu.
43001033	Maa dãa bↄ̃w a sʋbↄ ʋlↄ ʋ na ɩ wa, ɩ̃-cɛ a Naaŋmɩn ʋlↄ na tʋ̃ ma ɩ̃ mʋrↄ a nɩbɛ a kʋ̃ↄmɩ, ʋ dãa na yel ma á ɩ̃ nↄↄ nyɛ na a Naaŋmɩn Sɩɛ ʋ suure na lo a daba juu, áa daba ʋlↄ ɩ̃ nↄↄ mʋrↄ a nɩbɛ a Naaŋmɩn Sɩɛ pʋↄ.
43001034	Ɩ̃ a maa, ɩ̃ nyɛ na a ala ɩ̃ mana kʋrↄ nyɩ a ʋlↄ ɩ̃ ɩ a Naaŋmɩn Bie.”
43001035	A dɩvɩɛ bio, a Jã lɛ be na be nɩ a ʋ par-tuurbe ayi
43001036	ɩ̃ nyɛ a Jeeju ʋ tↄlↄ, ʋ yel: “Nyɩ́ nyɛ a Naaŋmɩn Pẽle!”
43001037	A mɩnɛ a par-tuurbe ayi bala na wõ a ala ʋ na ƴɛr, ba tuure na a Jeeju.
43001038	A Jeeju lɩɛbʼã nyɛ a ba tuure ʋ, ʋ soor ba: “Bõ nyɩ bʋↄrↄ?” A ba yel ʋ: “Arabɩ! (A lɛ yelʼã, Jãjaana) Nyɩnɛ fʋ kpɛɛrɛ?”
43001039	A Jeeju yel ba: “Nyɩ́ wa bↄ̃w a jie.” A lɛ, ba cenʼã na nyɛ a jie, ɩ̃ jɛ nɩ ʋ a be a bibir ʋlↄ. A mↄtↄ̃w gↄrfʋ daar ba cen a be.
43001040	A bana nɩbɛ ayi ƴen sʋbↄ na dãa wõ a Jã ƴɛrɩ̃ ɩ̃ tuure a Jeeju ɩ na a Ãdire na ɩ a Sɩmↄ̃ Pɩɛr yɛbɛ.
43001041	A Ãdire de na nĩe bↄ a ʋ yɛbɛ Sɩmↄ̃ ɩ̃ yel ʋ: “Sɩ nyɛ na a Mɛsɩ.” (A lɛ yelʼã, a ʋlↄ a Naaŋmɩn na tʋ̃.)
43001042	Ɩ̃ ʋ taw na a Sɩmↄ̃ cenʼɩ̃ a Jeeju sɛ̃, a Jeeju Ꞌwuor ʋ ɩ̃ yel: “Fʋ ɩ na a Jã bie, Sɩmↄ̃, ɩ̃ ba nↄↄ bʋↄlↄ fʋ na Sefasɩ.” (A lɛ yelʼã, a Pɩɛr.)
43001043	A dɩvɩɛ bio, a Jeeju bʋↄrↄ na ʋ cen a Galile wɩɛr, ɩ̃ a be ʋ nyɛ na a Fɩlɩpɩ ɩ̃ yel ʋ: “Tuure ma!”
43001044	Ã Fɩlɩpɩ ɩ na a Bɛsada-tẽw nɩrɛ a Ãdire nɩ a Pɩɛr kaarɩ̃.
43001045	A Fɩlɩpɩ bↄ na a Natanɩɛl nyɛ ɩ̃ yel ʋ: “Sɩ nyɛ na a ʋlↄ a Mowisi na dãa ƴɛr a ʋ ƴɛrɩ̃ a ƴɛr-kpɛn sɛbɛ pʋↄ, na ɩ a ʋlↄ a Naaŋmɩn ƴɛr-hierbe na mɩ dãa ƴɛr a ʋ ƴɛrɩ̃. A Jeeju ʋ, na ɩ a Najarɛtɩ Jojɛfʋ bi-daba.”
43001046	A Natanɩɛl yel ʋ: “Bõ-vɩlaa na tʋↄ na yi a Najarɛtɩ-tẽw pʋↄ mɩɩ?” A Fɩlɩpɩ yel ʋ: “Wa su nɩ ʋ a fʋ mimir.”
43001047	Ɩ̃ a mɩnɛ a Jeeju na nyɛ a Natanɩɛl ʋ waara a ʋ sɛ̃, ʋ yelʼã a ʋ ɩnɛ: “Nyɩ́ nyɛ a Ɩsɩrayɛl nɩrɛ sɩrɛ jaa. Bɛlɩ̃fʋ ma be a ʋ jie fɩ̃ɩ wa.”
43001048	A Natanɩɛl soor ʋ: “Mɩnɛ fʋ ɩ ɩ̃ bↄ̃w ma?” A Jeeju yel ʋ: “A lɛ a Fɩlɩpɩ na ma dãa bʋↄl fʋ sɛr wa, ɩ̃ dãa na de nĩe nyɛ fʋ a lɛ fʋ na be a fɩgɩ tɩɛ pulẽe.”
43001049	A Natanɩɛl yel ʋ: “Jãjaana, fʋ̃ʋ ɩ a Naaŋmɩn Bie! Fʋ̃ʋ ɩ a Ɩsɩrayɛl nɩbɛ jamana!”
43001050	A Jeeju yel ʋ: “Fʋ sↄw ma na a-na-ɩ ɩ̃ yel fʋ na a ɩ̃ dãa na nyɛ fʋ a be a fɩgɩ tɩɛ pulẽe. Fʋ nↄↄ nyɛ na yele a bɛrmɛ gãw a asɩmɛ.”
43001051	Ɩ̃ ʋ lɛ yelʼã go: “Yel-mɩ̃ɛ ɩ̃ yele nyɩ, nyɩ nↄↄ nyɛ na a saꞋlon ʋ yuo ɩ̃ a Naaŋmɩn sɩ-tʋnɩsɩ duoro ɩ̃ suure a Nɩbɛ Bie jie.”
43002001	A lɛ a bibie ayi na tↄl baar, ba tɛrɛ na a pↄw kulfʋ fɛtɩ a Kana-tẽw na be a Galile wɩɛr. A Jeeju mã dãa na be be
43002002	ɩ̃ ba mɩ bʋↄlʼã a Jeeju nɩ a ʋ par-tuurbe a fɛtɩ ʋlↄ jie.
43002003	A lɛ a dãa na baar, a Jeeju mã yel ʋ na: “Baa cãa tɛrɛ a dɩvɛ̃ wa.”
43002004	A Jeeju yel ʋ: “Pↄw wee, bõ sɩ be taa? A ɩ̃ daar ma ta sɛr wa.”
43002005	A ʋ mã yel a tʋ̃tʋnbↄ: “Nyɩ́ maal a bom jaa lɛ ʋ na yele nyɩ.”
43002006	Ɩ̃ a kubie dʋr ayʋↄb be na be a Jufisɩ na ma ƴↄ̃w a kʋ̃ↄ pↄlↄ nɩ a ba mɩ̃ɛ. Yo-nↄɛ anuu kʋ̃ↄ ɩ̃ ma sɛw a ba jaa bõ-ƴene-ƴene.
43002007	A Jeeju yelʼã a tʋ̃tʋnbↄ: “Nyɩ́ Ꞌwↄ̃w a kʋ̃ↄ sɛɛr a dʋr,” a ba Ꞌwↄ̃w sɛɛr.
43002008	Ʋ lɛ yel ba: “Nyɩ́ Ꞌwↄ̃w cenʼɩ̃ na kʋ a fɛtɩ nɩ-kpɛ̃ɛ,” a ba Ꞌwↄ̃w cenʼɩ̃.
43002009	A fɛtɩ nɩ-kpɛ̃ɛ Ꞌlɛmʼã a kʋ̃ↄ na lɩɛb ɩ a dɩvɛ̃, ɩ̃ Ꞌwaa bↄ̃w a jie a na yi wa. Ɩ̃-cɛ a tʋ̃tʋnbↄ na dãa Ꞌwↄ̃w a kʋ̃ↄ, bala ʋlↄ bↄ̃w na. A nɩ-kpɛ̃ɛ ʋlↄ bʋↄlʼã a sɩrɛ
43002010	ɩ̃ yel ʋ: “A nɩbɛ ba jaa, a dɩvɛ̃ nʋ̃ↄ ba ma de nĩe kʋ a nɩbɛ ɩ̃ a lɛ ba na wa nyu tɩw baar, ala ba ma kʋ ba a ala na ma bↄ̃w nʋmↄ wa. Ɩ̃-cɛ a fʋ̃ʋ, fʋ binʼã a dɩvɛ̃ nʋ̃ↄ wa ta nɩ a ƴɛ̃ƴɛrɩ̃.”
43002011	A Jeeju dãdãw nↄ-kofʋ tʋn nɩ a ʋlↄ ʋ na maal a Kana-tẽw na be a Gahle wɩɛr. Ʋ millʼɩ̃ na a ʋ yo-yifʋ a ʋ par-tuurbe sↄw ʋ.
43002012	A ala na baar, a Jeeju lãa na cenʼɩ̃ a ʋ mã nɩ a ʋ yɛɛr nɩ a ʋ par-tuurbe a Kapɛɛnam-tẽw, a ba jɛ be jaa fɩ̃ɩ.
43002013	A Jufisɩ Pakɩ fɛtɩ daar tara na, a Jeeju cen a Jerujalɛm.
43002014	A mɩnɛ ʋ na cen a Naaŋmɩn puor-yir kpɛ̃ɛ pʋↄ, ʋ nyɛ na a nɩbɛ na daara a nii nɩ a piir nɩ a ŋmama, lãa nɩ a bala na jɛ tɛwrɛ a libie.
43002015	Ʋ de na a mibe lɩɛb maal a ɩ kpaara ʋ fↄbʼɩ̃ ba ba jaa diw bar yẽw, lãa nɩ a ba piir nɩ a ba nii, ɩ̃ yɛ̃yɛlɩ̃ a libi-tɛwrbɛ libie bar a tene, ɩ̃ lɩɛb a ba tabalsɩ vↄↄl.
43002016	Ɩ̃ ʋ yelʼã a ŋmam-daarba: “ Nyɩ́ de a yele ala yi nɩ a ka! Nyɩ taa de a ɩ̃ Sãa yir lɩɛb maal ʋ ɩ ƴaƴab-yir wa!”
43002017	A ʋ par-tuurbe tɩɛrʼã yuo a ƴɛr-bir ʋlↄ na sɛb a Naaŋmɩn Sɛbɛ pʋↄ: “Ɩ̃ Naaŋmɩn, a fʋ yir tʋmↄ vɩláa nↄↄ dɩ ma na vũu kaarɩ̃.”
43002018	A be jie, a Jufisɩ soor ʋ na: “Nↄ-kofʋ tʋ̃-buor fʋ na maal miilʼɩ̃ sɩ a sɩ bↄ̃w ka fʋ tɛrɛ na sↄr maala a yele asɩmɛ?”
43002019	A Jeeju yel ba: “Nyɩmɩ wɛl a Naaŋmɩn yirʼã, ɩ̃ a bibie ata pʋↄ ɩ̃ na lɛ mɛ ʋ na.”
43002020	A Jufisɩ yel ʋ: “Yomo lɩjaayi nʼayʋↄb ba mɛ a Naaŋmɩn puor-yir kpɛ̃ɛ naa maalʼɩ̃, ɩ̃ a fʋ̃ʋ, a fʋ yel a fʋ na lɛ mɛ ʋ na baar bibie ata pʋↄ?”
43002021	Ɩ̃-cɛ a Naaŋmɩn yir ʋlↄ a Jeeju na yele ɩ na a ʋ ɩ̃gan.
43002022	A daar ʋlↄ a Jeeju na ir a kũu pʋↄ baar, a ʋ par-tuurbe tɩɛrʼã yuo a ʋ dãa na yel a lɛ, ɩ̃ na ba sↄw de a ala na sɛb a Naaŋmɩn Sɛbɛ pʋↄ nɩ a ƴɛrɩ̃ ʋlↄ a Jeeju na dãa ƴɛr.
43002023	A daar ʋlↄ a Jeeju na be a Jerujalɛm a Pakɩ fɛtɩ dɩfʋ jie, nɩ-yaw nyɛ na a nↄ-kofʋ tʋmↄ ʋ na maala ɩ̃ sↄw ʋ.
43002024	Ɩ̃-cɛ a Jeeju ma de ba sɩrɛ jaa wa, a-na-ɩ ʋ bↄ̃w na a nɩbɛ ba jaa fɛw tɩɛrɩ̃sɩ.
43002025	ꞋWaa bʋↄrↄ nɩrɛ ʋ man ʋ nɩrɛ kãw ben wa, a-na-ɩ a ʋlↄ mɩ̃ɛ bↄ̃w na a ala na be a nɩrɛ pʋ̃ↄ.
43003001	Daba dãa na be be a Farɩsɩ nɩbɛ pʋↄ ɩ̃ dɩ a Nikodɛ̃. Ʋ mɩ ɩ na a Jufisɩ ni-diere ƴen sʋbↄ.
43003002	Ʋ cenʼã a tɩsↄw a Jeeju sɛ̃ na yel ʋ: “Nɩ-kpɛ̃ɛ, sɩ bↄ̃w ka fʋ ɩ na a Jãjaana na na yi a Naaŋmɩn sɛ̃ ɩ̃ wa, a-na-ɩ nɩrɛ ma tʋↄrↄ maala a nↄ-kofʋ tʋmↄ asɩmɛ fʋ na maala ɩ̃ a ala ma ɩ a Naaŋmɩn ɩ̃ be nɩ ʋ wa.”
43003003	A Jeeju yel ʋ: “Yel-mɩ̃ɛ ɩ̃ yele fʋ, nɩrɛ ma nyɛrɛ sↄr kpɛɛrɛ a Naaŋmɩn fãw pʋↄ, ɩ̃ a ala ma ɩ a dↄw-paalaa ba dↄw ʋ wa.”
43003004	A Nikodɛ̃ soor ʋ: “Mɩnɛ ba na lɛ tʋↄ dↄw a nɩrɛ a lɛ ʋ na kor baar? A nɩrɛ ʋlↄ na tʋↄ na lɛ kpɛ a ʋ mã puorɩ̃ ʋ lɛ dↄw ʋ mɩɩ?”
43003005	A Jeeju yel: “Yel-mɩ̃ɛ ɩ̃ yele fʋ, nɩrɛ ma tʋↄrↄ kpɛɛrɛ a Naaŋmɩn fãw pʋↄ ɩ̃ a ala ma ɩ ba dↄw ʋ na a kʋ̃ↄ nɩ a Naaŋmɩn Sɩɛ dↄwfʋ wa.
43003006	A ʋlↄ a nɩrɛ na dↄw, nɩrɛ ʋ ɩ, ɩ̃ a ʋlↄ a Naaŋmɩn Sɩɛ na dↄw, a sɩɛ ʋ ɩ.
43003007	Taa ɩ a nʋↄr ko fʋ a mɩnɛ ɩ̃ na yel áa sɛw na a ba na dↄw nyɩ dↄw-paalaa wa.
43003008	A sɛsɛb ma fure na cere a jie ʋ na bʋↄrↄ. Fʋ ma wõ na a ʋ damfʋ, ɩ̃-cɛ fʋ maa bↄ̃w a jie ʋ na yi, mɩɩ a jie ʋ na cere wa. A lɛ a mɩ wↄ̃ a nɩrɛ ʋlↄ jie a Naaŋmɩn Sɩɛ na dↄw.”
43003009	A Nikodɛ̃ lɛ soor ʋ: “Mɩnɛ a ana yele na tʋↄ ɩ ɩ̃ maal a lɛ?”
43003010	A Jeeju yel ʋ: “A fʋ̃ʋ na ɩ a Ɩsɩrayɛl nɩbɛ jãjaana, faa bↄ̃w a yele ala par wa?
43003011	Yel-mɩ̃ɛ ɩ̃ yele fʋ, sɩ ƴɛrɛ na a ala sɩ na bↄ̃w ɩ̃ mɩ mana a ala sɩ na nyɛ, ɩ̃ nyaa bʋↄrↄ nyɩ sↄw a sɩ yel-mɩ̃ɛ wa.
43003012	A-na-ɩ a tẽw pʋↄ ƴɛrɩ̃sɩ ɩ̃ mana nyɩ ɩ̃ a nyaa sↄw wa, ɩ̃ a maa wa mana nyɩ a saꞋlon ƴɛrɩ̃sɩ, mɩnɛ nyɩ na ɩ ɩ̃ sↄw?
43003013	Nɩrɛ ma dãa do be a saꞋlon ɩ̃ a ala ma ɩ a Nɩbɛ Bie tɛw na yi a be a saꞋlon ɩ̃ suu ʋ wa.
43003014	A mɩnɛ a Mowisi na dãa maal a kur waab ba bar a daa juu a wɛkar pʋↄ, a lɛ ba na mɩ ba a Nɩbɛ Bie bar
43003015	a mɩnɛ a nɩrɛ lɛ na sↄw de ʋ na kpɛ na a baa-kↄ̃-tɛw pʋↄ.
43003016	A-na-ɩ a Naaŋmɩn nyɩrɩ̃ na nʋ a tẽw nɩbɛ ba jaa ala-ɩ̃-sↄ ʋ tɩɩr a ʋ Bi-dab-daadaa kʋ ba, a mɩnɛ a nɩrɛ lɛ na sↄw de ʋ, ʋ kↄ̃ wɛ wa, ɩ̃-cɛ ʋ na kpɛ na a baa-kↄ̃-tɛw pʋↄ.
43003017	A-na-ɩ a Naaŋmɩn ma tʋ̃ a ʋ Bie ʋ wa a tẽw pʋↄ a nɩbɛ ƴɛrɩ̃ ƴↄ̃wfʋ jie wa, ɩ̃-cɛ ʋ wa na a mɩnɛ a nɩbɛ na tʋↄ nyɛ a faafʋ a ʋ jie.
43003018	A ʋlↄ na sↄw de ʋ, baa ƴↄnↄ ʋ ƴɛrɩ̃ wa. Ɩ̃-cɛ a ʋlↄ na ma sↄw de ʋ wa, ba gↄrʼã ƴↄ̃w ʋ a ƴɛrɩ̃, a-na-ɩ Ꞌwaa sↄw de a Naaŋmɩn Bi-dab-daadaa wa.
43003019	A ala ɩnɛ ba na ƴↄnↄ a nɩbɛ a ƴɛrɩ̃ ɩ na, a cãa na wa a ka a tẽw pʋↄ ɩ̃-cɛ a ba jaar a cãa, ɩ̃ nʋ a libe a-na-ɩ a ba tʋmↄ ɩ na tʋ̃-faar.
43003020	A nɩrɛ lɛ na maala a burbur ma Ꞌlaarʼã a cãa, ɩ̃ maa sↄwrↄ yire a cãa pʋↄ wa, a mɩnɛ a ʋ tʋ̃-bie kↄ̃ wa nyɩr wa.
43003021	Ɩ̃-cɛ a nɩrɛ ʋlↄ tʋ̃-bie na tor, ʋ ma yi na a cãa pʋↄ, a mɩnɛ a ba na nyɛ bↄ̃w ka a ʋ tʋ̃-bie pʋↄ, a ʋ jↄrↄ na a Naaŋmɩn.”
43003022	A ala na baar, a Jeeju nɩ a ʋ par-tuurbe cenʼã a Jude wɩɛr na ba jɛ a be fɩ̃ɩ, ʋ mʋrↄ a nɩbɛ a kʋ̃ↄ.
43003023	A Jã mɩ mʋrↄ na a nɩbɛ a Ɛnↄ na pɩɛlʼɩ̃ a Salim, a-na-ɩ a kʋ̃ↄ dãa na waa a be. A nɩbɛ wɩɛrɛ na a ʋ sɛ̃ ʋ mʋrↄ ba
43003024	a-na-ɩ a daar ʋlↄ, baa dãa ƴↄ̃w a Jã a kasu pʋↄ sɛr wa.
43003025	A Jã par-tuurbe ŋmɛɛ nyↄw na ɩ̃ cɩɩrɛ taa nɩ Jufi nɩrɛ kãw a mɩnɛ a ba ɩ̃gan pↄlfʋ ƴɛrɩ̃ na wↄ̃.
43003026	Ba cenʼã a Jã sɛ̃ na yel ʋ: “Jãjaana, a daba ʋlↄ na dãa be nɩ fʋ a Jʋrdɛ̃ man gaan, a ʋlↄ ƴɛrɩ̃ fʋ na dãa ƴɛrɛ, ʋ mʋrↄ na a nɩbɛ a kʋ̃ↄ, a nɩbɛ ba jaa cere a ʋ sɛ̃.”
43003027	A Jã yel ba: “Nɩrɛ ma tʋↄrↄ pↄwrↄ bom ɩ̃ a ala ma ɩ a Naaŋmɩn ɩ̃ kʋ ʋ wa.
43003028	A nyɩmɩ mɩ̃ɛ, nyɩ na tʋↄ na man a mɩnɛ ɩ̃ na dãa yel á maa ɩ a Klrisi wa, ɩ̃-cɛ á ba tʋ̃ ma na ɩ̃ de ʋ nĩe.
43003029	A ʋlↄ na kule a pↄw, ʋlↄ ɩ̃ ɩ a pↄw sʋbↄ. Ɩ̃-cɛ a pↄw sʋbↄ baraa na ɩraa a be cɛlɛ ʋ, ʋ ma cɩlɛ na a mɩnɛ ʋ na wõ a pↄw sʋbↄ kↄkɩr. A lɛ a ɩ̃ nʋ̃ↄ mɩ wↄ̃; a sɛw ma na ƴala.
43003030	A sɛw na a ʋlↄ, ʋ jɛwrɛ duoro, ɩ̃ a maa, ɩ̃ wure suure.
43003031	“A ʋlↄ na yi a saꞋlon ɩ̃ wa, ʋlↄ ɩ̃ ɩ a yele a jaa Nɩ-kpɛ̃ɛ. Ɩ̃ a ʋlↄ na yi a ka a tẽw pʋↄ, ʋ ɩ na a tẽw pʋↄ nɩrɛ, ɩ̃ ƴɛrɛ a tẽw pʋↄ ƴɛrɩ̃sɩ. Ɩ̃-cɛ a ʋlↄ na yi a saꞋlon ɩ̃ wa, ʋlↄ ɩ̃ ɩ a yele a jaa Nɩ-kpɛ̃ɛ.
43003032	Ʋ mana na a ala ʋ na nyɛ ɩ̃ mɩ wõ, ɩ̃-cɛ nɩrɛ ma sↄw a ʋ ƴɛrɩ̃ wa.
43003033	Ɩ̃ a ʋlↄ na sↄw a ʋ ƴɛrɩ̃ miilʼã áa Naaŋmɩn ɩ na yel-mɩ̃ɛ sʋbↄ.
43003034	A ʋlↄ a Naaŋmɩn na tʋ̃, a Naaŋmɩn ƴɛrɩ̃sɩ ʋ ma ƴɛrɛ, a-na-ɩ a Naaŋmɩn vibʼã a ʋ Sɩɛ sɛw ʋ.
43003035	A Sãa nʋ na a ʋ Bie ɩ̃ de a yele a jaa bar ƴↄ̃w a ʋ nuumɩ.
43003036	A ʋlↄ na sↄw de a Bie, ʋ kpɛ na a baa-kↄ̃-tɛw pʋↄ, ɩ̃-cɛ a ʋlↄ na jaar a Bie bar, Ꞌwaa nyɛrɛ a ʋna baafʋ wa, ɩ̃-cɛ a Naaŋmɩn su-tuo dↄↄlʼã a ʋ juu.”
43004001	A Farɩsɩ nɩbɛ wõ na áa Jeeju pↄwrↄ na a par-tuurbe ɩ̃ mɩ mʋrↄ ba a kʋ̃ↄmɩ, gãw a Jã.
43004002	Ɩ̃-cɛ aa ɩ a Jeeju mɩ̃ɛ ɩ̃ ma dãa mʋrↄ a nɩbɛ a kʋ̃ↄ wa, a ʋ par-tuurbe ʋ.
43004003	A mɩnɛ a Jeeju na wõ a lɛ, ʋ yi na a be a Jude ɩ̃ lɩɛb cere a Galile,
43004004	ɩ̃-cɛ a sɛw na ʋ na tↄl yi a Samari.
43004005	A lɛ, ʋ cenʼã na ta a Sɩkaar-tẽw na be a Samari wɩɛr pʋↄ, ɩ̃ mɩ pɩɛlʼɩ̃ a Jakↄb puo ʋ na dãa kʋ a ʋ bi-daba Jojɛfʋ.
43004006	A be, a Jakↄb bulee be na be. A ɩ na a mↄtↄ̃-tuo daar, a Jeeju yↄ bal ɩ̃ jɛ a ʋna bulee nʋↄr,
43004007	a Samari pↄw kãw wa kʋ̃ↄ Ꞌwↄ̃wfʋ, a Jeeju yel ʋ: “Kʋ ma a kʋ̃ↄ ɩ̃ nyu.”
43004008	(A ʋ par-tuurbe ma dãa be be wa. Ba cenʼã tẽw pʋↄ a dɩb dafʋ.)
43004009	A Samari pↄw yel a Jeeju: “A fʋ̃ʋ na ɩ a Jufi nɩrɛ, mɩnɛ fʋ na tʋↄ sʋↄr kʋ̃ↄ a maa na ɩ a Samari nɩrɛ jie?” (Ʋ yelʼã a lɛ a-na-ɩ a Jufisɩ nɩ a Samari nɩbɛ maa mʋ̃ↄ taa vũu wa.)
43004010	A Jeeju yel ʋ: “A ala ɩ̃ ɩ fʋ dãa na bↄ̃w a ala a Naaŋmɩn na kʋrↄ a nɩbɛ, ɩ̃ mɩ bↄ̃w a ʋlↄ na sʋↄr fʋ a kʋ̃ↄ, fʋ̃ʋ naa ɛ̃ɛ dãa sʋↄr ʋ, ɩ̃ ʋ naa kʋ fʋ na a kʋ̃ↄ bunaa.”
43004011	A pↄw yel ʋ: “Nɩ-kpɛ̃ɛ, faa tɛrɛ miir wa, ɩ̃ a bulee ma kpɛ ɩɛ wa. Mɩnɛ fʋ na ɩ ɩ̃ pↄw a kʋ̃ↄ bunaa?
43004012	Fʋ̃ʋ bɛrmɛ gãw a sɩ sãa-kʋmↄ Jakↄb mɩɩ? Ʋlↄ ɩ̃ kʋ sɩ a bulee na ɩ̃ a ʋ mɩ̃ɛ mɩ nyu na a kʋ̃ↄ na nɩ a ʋ bibiir lãa nɩ a ʋ dʋn.”
43004013	A Jeeju yel ʋ: “A nɩrɛ lɛ na nyu a kʋ̃ↄ na, kʋ̃ↄ-nyuur na lɛ nyↄw ʋ na,
43004014	ɩ̃-cɛ a nɩrɛ lɛ nↄↄ nyuure a kʋ̃ↄ ʋlↄ ɩ̃ nↄↄ kʋrↄ ʋ, kʋ̃ↄ-nyuur ma lↄↄ nyↄwrↄ ʋ go wa, a-na-ɩ a kʋ̃ↄ ʋlↄ ɩ̃ na kʋrↄ ʋ na lɩɛbʼã ɩ kʋ̃ↄ bunaa a ʋ pʋ̃ↄ. A ʋna kʋ̃ↄ naa ɩ na a baa-kↄ̃-tɛw na bune yire a ʋ pʋ̃ↄ.”
43004015	A pↄw yel a Jeeju: “Nɩ-kpɛ̃ɛ, kʋ ma a ʋna kʋ̃ↄ a mɩnɛ a kʋ̃ↄ-nyuur kↄ̃ↄ lↄↄ nyↄw ma, ɩ̃ lↄↄ wa a ka a kʋ̃ↄ Ꞌwↄ̃wfʋ wa.”
43004016	A Jeeju yel ʋ: “Cen na bʋↄl a fʋ sɩrɛ a nyɩ lãa wa.”
43004017	A pↄw yel ʋ: “Maa tɛrɛ sɩrɛ wa.” A Jeeju yel ʋ: “Yel-mɩ̃ɛ fʋ yel á faa tɛrɛ sɩrɛ wa,
43004018	a-na-ɩ fʋ dãa na kul dabsɩ anuu ɩ̃ a daba ʋlↄ fʋ na tɛrɛ a ƴɛ̃ƴɛrɩ̃ na ma ɩ a fʋ sɩrɛ wa. Yel-mɩ̃ɛ fʋ yel ma.”
43004019	A pↄw yel ʋ: “Nɩ-kpɛ̃ɛ, ɩ̃ bↄ̃w na Naaŋmɩn ƴɛr-hiere fʋ ɩ.
43004020	A tãw na juu a sɩ sãa-kʋnbↄ ma dãa puoro a Naaŋmɩn, ɩ̃-cɛ a nyɩmɩ Jufisɩ yel áa Jerujalɛm ɩ̃ sɛw a nɩbɛ ba puoro.”
43004021	A Jeeju yel ʋ: “Pↄw wee, sↄw a ala ɩ̃ na yele fʋ. A daar tara na, a kↄ̃ ɩ a tãw na juu, mɩɩ a Jerujalɛm nyɩ na lɛ puor a Sãa Naaŋmɩn wa.
43004022	A nyɩmɩ Samari deme, nyɩ puoro na a ala nyɩ na ma bↄ̃w wa, ɩ̃ a sɩmɩ Jufisɩ, sɩ bↄ̃w na a ala sɩ na puoro, a-na-ɩ a Fafaara yi na a Jufisɩ jie.
43004023	A daar tara na ɩ̃ ʋ gↄrʼã ta baar, a mɩnɛ a bala na puoro a Sãa Naaŋmɩn a sɩrɛ jaa, ba na puoro ʋ na a sɩɛ pʋↄ nɩ a yel-mɩ̃ɛ, a-na-ɩ a popuor-lɛ a Sãa bʋↄrↄ.
43004024	Sɩɛ a Naaŋmɩn ɩ, ɩ̃ a bala na puoro ʋ sɛw na na puoro ʋ a sɩɛ pʋↄ nɩ a yel-mɩ̃ɛ pʋↄ.”
43004025	A pↄw yel a Jeeju: “Ɩ̃ bↄ̃w ka a ʋlↄ a Naaŋmɩn na tʋ̃ na wa na, a ʋlↄ ba na bʋↄlↄ a Kirisi. A ʋlↄ wa wa, ʋ na man sɩ na a yele a jaa.”
43004026	A Jeeju yel ʋ: “A maa naa na ƴɛrɛ nɩ fʋ, a maa ʋ.”
43004027	A jie naan, a Jeeju par-tuurbe lɩɛbʼã wa, a nↄɛ ko ba a mɩnɛ ba na nyɛ a Jeeju ʋ ƴɛrɛ nɩ a pↄw. Ɩ̃ kãw ma Ꞌla soor á bõ fʋ bʋↄrↄ, mɩɩ á bõ ɩ̃ ɩ a fʋ ƴɛrɛ nɩ a pↄw na wa?
43004028	A be jie, a pↄw barʼã a ʋ yuor ɩ̃ lɩɛb kpɛ a tẽw pʋↄ na yel a nɩbɛ:
43004029	“Nyɩ́ wa nyɛ daba na yel ma a yele ala a jaa ɩ̃ na dãa maal. Ã wa ɩ ʋlↄ ɩ̃ ɩ a Kirisi mɩɩ?”
43004030	A nɩbɛ yi a tẽw ʋlↄ pʋↄ ɩ̃ wɩɛrɛ a Jeeju sɛ̃.
43004031	A daar ʋlↄ pʋↄ, a Jeeju par-tuurbe sʋↄrↄ ʋ na yele nɩ: “Jãjaana, dɩ a dɩb!”
43004032	Ɩ̃-cɛ ʋ yel ba na: “Ɩ̃ tɛrɛ na a dɩb ʋlↄ nyɩ na ma bↄ̃w wa.”
43004033	Ala-ɩ̃-sↄ ba sooro na taa: “Á wa ɩ nɩrɛ wa nɩ a bõ-dɩraa na kʋ ʋ mɩɩ?”
43004034	A Jeeju yel ba: “A ɩ̃ dɩb ɩ na ɩ̃ maal a ʋlↄ na tʋ̃ ma pʋ-tɩɛrʋ̃, ɩ̃ mɩ tʋ̃ a tʋmↄ ala ʋ na kʋ ma baar.
43004035	A nyɩmɩ, nyɩ ma yelʼã á cur anaan pʋↄ áa ci ŋmafʋ na ta na. Ɩ̃-cɛ a maa, ɩ̃ yele nyɩ na, nyɩ́ bↄ̃w Ꞌwuor a por nyɛ, a ci mʋ̃ↄ na sɛw a ŋmafʋ.
43004036	A ʋlↄ na ŋmara a ci gↄrʼã pↄwrↄ a ʋ yar, ɩ̃ ʋ mɩ wooro na a ci biine a baa-kↄ̃-tɛw ɩnɛ, a mɩnɛ a ʋlↄ na bʋr nɩ a ʋlↄ na ŋmara na tʋↄ lãa cɩlɛ.
43004037	A-na-ɩ a ƴɛr-birʼã ɩ na sɩrɛ na yel: a bõ-ƴen bʋrʼã ɩ̃ a kãw ŋma.
43004038	A maa, ɩ̃ tʋ̃ nyɩ na a nyɩ cen na ŋma a ci a puo ʋlↄ pʋↄ nyɩ na ma dãa kↄ wa. A ŋmɛɛ kↄ na ɩ̃ nyɩmɩ lɩɛb de a ala ba naa dãa pↄw.”
43004039	A Samari nɩbɛ yaw jie na be a ʋna tẽw pʋↄ sↄw na a Jeeju a-na-ɩ a ʋna pↄw dãa na man ba yel: “Ʋ yel ma na a yele ala a jaa ɩ̃ na dãa maal.”
43004040	Ala-ɩ̃-sↄ a lɛ a Samari nɩbɛ na ta a Jeeju sɛ̃, ba sʋↄr ʋ na a ʋ jɛ be a ba jie, ʋ jɛ a be maal bibie ayi.
43004041	Ɩ̃ a yaw jie mɩ lɛ sↄw ʋ na a ala a ʋlↄ mɩ̃ɛ na ƴɛrɛ ɩnɛ,
43004042	ɩ̃ yel a pↄw: “Aa cãa ɩ a ala fʋ na dãa yel sɩ ɩnɛ sɩ sↄw wa, ɩ̃-cɛ a sɩmɩ mɩ̃ɛ, sɩ mɩ wõ na ɩ̃ mɩ bↄ̃w ka ʋlↄ ɩ̃ sɩrɩ̃ ɩ a tẽw nɩbɛ ba jaa Fafaara.”
43004043	A lɛ a ana bibie na tↄl baar, a Jeeju yi na a be ɩ̃ cen a Galile,
43004044	a-na-ɩ a Jeeju mɩ̃ɛ dãa na yel áa nɩbɛ maa ƴↄ̃w a Naaŋmɩn ƴɛr-hiere a ʋ mɩ̃ɛ tẽw pʋↄ wa.
43004045	A lɛ ʋ na ta a Galile, a tẽw ʋlↄ nɩbɛ de ʋ na vɩlaa a-na-ɩ ba mɩ dãa na cen a Pakɩ fɛtɩ dɩfʋ jie a Jerujalɛm, ɩ̃ ba nyɛ na a ala a jaa ʋ na dãa maal a be.
43004046	Ʋ lɛ lɩɛbʼã cen a Kana be a Galile wɩɛr, na ɩ a jie ʋlↄ ʋ na dãa maal a kʋ̃ↄ a lɩɛb ɩ a dɩvɛ̃. A jamana yir nɩ-kpɛ̃ɛ be na be a Kapɛɛnam ɩ̃ tɛrɛ bie ʋ ɩ wʋlɩ̃.
43004047	A lɛ ʋ na wõ áa Jeeju yi na a Jude ɩ̃ wɩ a Galile, ʋ cenʼã na sʋↄrↄ ʋ a ba lãa cen a Kapɛɛnam ʋ kpɛmɛ a ʋ bie na kpiire.
43004048	A Jeeju yel ʋ: “A ala ma ɩ a nↄ-kofʋ tʋmↄ na miile a Naaŋmɩn kpɛ̃w nyɩ nyɛ wa, nyɩ maa ƴↄ̃w nyãa fɩ̃ɩ wa.”
43004049	A jamana yir nɩ-kpɛ̃ɛ yel ʋ: “Nɩ-kpɛ̃ɛ, wa a sɩ cen, a mɩnɛ a ɩ̃ bie kↄ̃ ɓↄr wa.”
43004050	A Jeeju yel ʋ: “Kul, a fʋ bie kpaarʼã,” a daba sↄw a ƴɛrɩ̃ ʋlↄ ʋ na yel ʋ ɩ̃ kul.
43004051	Ɩ̃ a lɛ ʋ na cãa be a sↄr pʋↄ kule, a ʋ tʋ̃tʋnbↄ tuor ʋ na ɩ̃ yel: “A fʋ bie kpaarʼã,”
43004052	ʋ soor ba: “Dabor ʋ kpɛmɛ?” a ba yel ʋ: “Jamɩ mↄtↄ̃-tuo daar a ʋ ɩ̃gan kporfʋ baar.”
43004053	A lɛ, a sãa bↄ̃wnaa na bↄ̃w ka a daar ʋlↄ pʋↄ a Jeeju na yel ʋ áa ʋ bie kpaarʼã, ɩ̃ a ʋlↄ nɩ a ʋ yir deme ba jaa sↄw de a Jeeju.
43004054	A Jeeju nↄ-kofʋ tʋn nɩ a naa ʋ na lɛ tu maal a lɛ ʋ na yi a Jude ɩ̃ cen a Galile.
43005001	A lɛ a ala na tↄl baar, a Jufisɩ tɛrɛ na a puorfʋ fɛtɩ, a Jeeju cen a Jerujalɛm.
43005002	A be a ʋna tẽw naa, kʋ̃ↄ puulĩfʋ jie be na be jɛ̃bɛrɩ̃sɩ anuu na kolĩ. A pɩɛlʼɩ̃ na a jie ba na bʋↄlↄ a Piir Dↄ̃dↄr, ɩ̃ a ba bʋↄlↄ nɩ a Jufi ƴɛrɩ̃ a Bɛsata.
43005003	A ana jɛ̃bɛrɩ̃sɩ naa pʋↄ, wʋlɩ̃sɩ deme yayaw dãa na gana a be. Ba ɩ na a jↄn nɩ a gbɛ-sãansɩ deme nɩ a gbɛɛ, [na ba eɛlɛ a kʋ̃ↄ damfʋ,
43005004	a-na-ɩ a Naaŋmɩn sɩ-tʋnaa kãw mↄↄ suu na dama a kʋ̃ↄ. A wʋlɩ̃ sʋbↄ ʋlↄ na de nĩe kpɛ a kʋ̃ↄ pʋↄ a lɛ a na dam baar, a ʋ wʋlɩ̃ ɩ̃ saarɩ̃ wↄ̃ mɩnɛ ɩ̃-cɛ ʋ ma kpɛmɛ na.]
43005005	Daba be na be a na Ꞌwↄb maalʼɩ̃ yomo lɩjaayi ŋmaaʼnuu nʼata.
43005006	A mɩnɛ a Jeeju na nyɛ ʋ ʋ gã, ɩ̃ mɩ bↄ̃w ka ʋ dãa na ɩ wʋlɩ̃ nyɩrɩ̃ kam, ʋ soor ʋ na: “Fʋ bʋↄrↄ na fʋ kpɛmɛ?”
43005007	A wʋlɩ̃ sʋbↄ yel ʋ: “Nɩ-kpɛ̃ɛ, maa tɛrɛ nɩrɛ ʋ na ƴↄ̃w ma a kʋ̃ↄ pʋↄ a ʋ damfʋ daar wa, ɩ̃ a lɛ ɩ̃ na ma bʋↄrↄ ɩ̃ suu, nɩsaa kpee ma de ma na nĩe kpɛ.”
43005008	A Jeeju yel ʋ: “Ir, ɓↄw a fʋ sɛn cere nɩ.”
43005009	A jie naan, a daba kpɛmɛ na ɩ̃ ir ɓↄw a ʋ sɛn cere nɩ. Ɩ̃-cɛ a-na-ɩ a bibi-ciiraa dayen ʋ,
43005010	a Jufisɩ yelʼã a daba ʋlↄ a Jeeju na kpɛmɛ: “A bibi-ciiraa dayen ʋ! Faa tɛrɛ sↄr na ɓↄw a fʋ sɛn cere nɩ wa.”
43005011	Ʋ yel ba: “A ʋlↄ na kpɛmɛ ma, ʋlↄ ɩ̃ yel ma á ɩ̃ ɓↄw a ɩ̃ sɛn cere nɩ.”
43005012	A ba soor ʋ: “Ala sʋbↄ ɩ̃ yel fʋ á fʋ ɓↄw a fʋ sɛn cere nɩ?”
43005013	Ɩ̃ a ʋlↄ na lɛ kpɛmɛ ma dãa bↄ̃w a sʋbↄ ʋlↄ na kpɛmɛ ʋ wa, a-na-ɩ a Jeeju kpɛ na bↄr a nɩ-yaw bala pʋↄ na dãa be a ʋna jie.
43005014	A ɩ na fɩ̃ɩ ɩ̃ a Jeeju nyɛ ʋ a Naaŋmɩn puor-yir kpɛ̃ɛ pʋↄ ɩ̃ yel ʋ: “Gɛlɛ, fʋ pãa na kpɛmɛ. Taa cãa maala fãa wa, a mɩnɛ a bom kↄ̃ↄ pↄw fʋ na bier gãw a korĩ-cɛ ben wa.”
43005015	A daba cenʼã na yel a Jufisɩ áa Jeeju ɩ̃ ɩ a ʋlↄ na dãa kpɛmɛ ʋ.
43005016	Ala-ɩ̃-sↄ a Jufisɩ nyↄw na ɩ̃ hʋↄlↄ a Jeeju a-na-ɩ ʋ ma maala na a yele ala a bibi-ciirsɩ dayen.
43005017	Ɩ̃-cɛ a Jeeju yel ba na: “A daar a jaa a ɩ̃ Sãa tʋnↄ na a tʋn, ɩ̃ a maa mɩ, a lɛ ɩ̃ mɩ tʋnↄ.”
43005018	A ʋna ƴɛrɩ̃ naa ɩnɛ a Jufisɩ pãa nyɩrɩ̃ bʋↄrↄ ba kú ʋ, a-na-ɩ aa ɩ a bibi-ciiraa tɛw ʋ sãw wa, ɩ̃-cɛ ʋ ma mɩ bʋↄlʼã a Naaŋmɩn a ʋ Sãa, de nɩ a ʋ mɩ̃ɛ ʋ ɩ bõ-ƴen nɩ a Naaŋmɩn.
43005019	A Jeeju yel ba na: “Yel-mɩ̃ɛ ɩ̃ yele nyɩ, a Bie ma tʋↄrↄ maala bom a ʋ mɩ̃ɛ wa, ɩ̃-cɛ a ala ʋ na nyɛ a ʋ Sãa ʋ maala, ala tɛw ʋ maala. A-na-ɩ a ala a jaa a Sãa na maala, ala a Bie mɩ maala.
43005020	A-na-ɩ a Sãa nʋ na a ʋ Bie ɩ̃ miil ʋ a yele a jaa ʋ na maala, ɩ̃ ʋ na lɛ miil ʋ na a tʋmↄ ala na bɛrmɛ gãw a asɩmɛ, a nↄɛ na ko nyɩ.
43005021	A-na-ɩ a mɩnɛ a Sãa na ma maal a kũusɩ a ba ir, ʋ kʋ ba a baafʋ, a lɛ a ʋ Bie ma mɩ kʋ a bala ʋ na bʋↄrↄ a baafʋ.
43005022	A Sãa maa gnor nɩrɛ ƴɛrɩ̃ wa, ɩ̃-cɛ a ʋ Bie ʋ ƴↄ̃w ʋ guoro a ƴɛrɩ̃sɩ a jaa,
43005023	a mɩnɛ a nɩbɛ ba jaa na mɩ ƴↄnↄ a Bie a mɩnɛ ba na ƴↄnↄ a Sãa. A ʋlↄ na ma ƴↄnↄ a Bie wa, Ꞌwaa mɩ ƴↄnↄ a Sãa na tʋ̃ ʋ wa.
43005024	“Yel-mɩ̃ɛ ɩ̃ yele nyɩ, a ʋlↄ na wõ a ɩ̃ ƴɛrɩ̃sɩ ɩ̃ sↄw a ʋlↄ na tʋ̃ ma, ʋ kpɛ na a baa-kↄ̃-tɛw pʋↄ. Ba kↄ̃ↄ ƴↄ̃w ʋ ƴɛrɩ̃ wa, ɩ̃-eɛ ʋ yi na a kũu pʋↄ kpɛ a baafʋ pʋↄ.
43005025	Yel-mɩ̃ɛ ɩ̃ yele nyɩ, a daar tara na ɩ̃ ʋ gↄrʼã ta baar. A ɩ na a daar ʋlↄ a kũusɩ na wono a Naaŋmɩn Bie kↄkɩr ɩ̃ a bala na wonaa, ba na irʼã lɛ baa.
43005026	A-na-ɩ a mɩnɛ a Sãa na ɩ a Baafʋ Sʋbↄ, lɛ ʋ mɩ ƴↄ̃w a ʋ Bie ʋ mɩ ɩ a Baafʋ Sʋbↄ.
43005027	Ʋ mɩ kʋ ʋ na a sↄr ʋ ɩ a ƴɛr-guoro, a-na-ɩ ʋ ɩ na a Nɩbɛ Bie.
43005028	Nyɩ taa ɩ a nʋↄr ko nyɩ a ala ɩnɛ wa, a-na-ɩ a daar tara na, a daar ʋlↄ a kũusɩ ba jaa nↄↄ wono a ʋ kↄkɩr
43005029	ɩ̃ yire a yar pʋↄ. A bala na maal a vɩlaa, ba na irʼã pↄw a baafʋ, ɩ̃-cɛ a bala na maal a fãa, ba na irʼã pↄw a yel.
43005030	“Maa tʋↄrↄ maala bom a ɩ̃ mɩ̃ɛ wa. Ɩ̃ guoro na a ƴɛrɩ̃sɩ tuure nɩ a mɩnɛ a Naaŋmɩn na yel ma, ɩ̃ a ɩ̃ ƴɛrɩ̃ guorfʋ torʼã, a-na-ɩ maa maala a ala a maa mɩ̃ɛ na bʋↄrↄ wa, ɩ̃-cɛ ɩ̃ maala na a ala na nʋmↄ a ʋlↄ na tʋ̃ ma.
43005031	A ala ɩ̃ ɩ a maa ɩ̃ ƴɛrɛ ƴↄnↄ a ɩ̃ mɩ̃ɛ, ba kↄ̃ tʋↄ sↄw a ɩ̃ yel-mɩ̃ɛ wa,
43005032	ɩ̃-cɛ nɩ-kpee be na be na ƴɛrɛ ƴↄnↄ ma, ɩ̃ ɩ̃ bↄ̃w ka a ala ʋ na ƴɛrɛ a ɩ̃ ɩnɛ ɩ na yel-mɩ̃ɛ.
43005033	Nyɩ dãa na tʋ̃ nɩbɛ a ba soor a Jã-Batii ɩ̃ ʋ man nyɩ na a ala na ɩ a yel-mɩ̃ɛ.
43005034	Ɩ̃ a maa, aa ɩ nɩrɛ ɩ̃ bʋↄrↄ ʋ ƴɛr ƴↄ̃w ma wa, ɩ̃-cɛ ɩ̃ yelʼã a lɛ a nyɩ na tʋↄ nyɛ a cɩ̃ɛfʋ jie.
43005035	A Jã dãa na wↄ̃ taa nɩ a lãpa na Ꞌle caarɩ̃ a nʋmↄ nyɩ a nyɩ ɩraa fɩ̃ɩ a ʋ cãa pʋↄ.
43005036	Ɩ̃ a maa, ɩ̃ tɛrɛ na yel-mɩ̃ɛ ƴɛrɩ̃ na na tɩmɛ gãw a ala a Jã na dãa mana a ɩ̃ ɩnɛ. A-na-ɩ a tʋmↄ ala a ɩ̃ Sãa na kʋ ma ɩ̃ maala, a ana tʋmↄ ɩ̃ sɩrɩ̃ miile á ɩ̃ Sãa tʋ̃ ma na.
43005037	Ɩ̃ a ɩ̃ Sãa na tʋ̃ ma, ʋlↄ ɩ̃ mana a ɩ̃ yel-mɩ̃ɛ. Nyaa dãa wõ a ʋ kↄkɩr sɛr wa, nyaa mɩ dãa nyɛ a ʋ nii-sↄw wa,
43005038	ɩ̃ a ʋ ƴɛrɩ̃ ma jɛ a nyɩ suur pʋↄ wa, a-na-ɩ nyaa sↄw de a ʋlↄ ʋ na tʋ̃ wa.
43005039	Nyɩ ma cɛ̃pɛrɛ na a Naaŋmɩn Sɛbɛ ƴɛrɩ̃sɩ a-na-ɩ nyɩ tɩɛrʼã bↄ̃w ka ala ɩ̃ kʋrↄ nyɩ a baa-kↄ̃-tɛw, ɩ̃ a ƴɛrɩ̃sɩ ala, a ɩ na a maa ɩnɛ a ƴɛrɛ,
43005040	ɩ̃ nyaa bʋↄrↄ nyɩ wa a ɩ̃ jie na nyɩ pↄw a baafʋ wa.
43005041	“Maa bʋↄrↄ a nɩbɛ ba pɛwrɛ ma wa.
43005042	Ɩ̃-cɛ ɩ̃ bↄ̃w nyɩ na: nyaa nʋ a Naaŋmɩn nɩ a nyɩ pʋↄ wa.
43005043	Ɩ̃ wa nɩ na a ɩ̃ Sãa yuor a nyaa bʋↄrↄ ma wa, ɩ̃-cɛ a ala ɩ̃ ɩ a nɩrɛ wa nɩ na a ʋ mɩ̃ɛ yuor, nyɩ na bʋↄrↄ ʋ na.
43005044	A nyɩ jaa fɛw ma bʋↄrↄ na a nyɩ tↄ deme ba lɩɛb pɛwrɛ nyɩ, ɩ̃ nyɩ maa bʋↄrↄ a pɛwfʋ ʋlↄ na yi a Naaŋmɩn daadaa jie wa. Mɩnɛ nyɩ na tʋↄ ɩ ɩ̃ sↄw?
43005045	Nyɩ taa tɩɛr beeka maa ɩ̃ nↄↄ ƴↄnↄ nyɩ a ƴɛrɩ̃sɩ a ɩ̃ Sãa nii-sↄw wa. A ʋlↄ nↄↄ ƴↄnↄ nyɩ a ƴɛrɩ̃sɩ na ɩ na a Mowisi ʋlↄ juu nyɩ na de a nyɩ tɩɛrɩ̃sɩ dↄↄl.
43005046	A ala ɩ̃ ɩ nyɩ dãa na sↄw de a ala a Mowisi na sɛb sɩrɛ jaa, nyɩ naa mɩ sↄw na de ma, a-na-ɩ a ala na tor ma ʋ dãa sɛb.
43005047	Ɩ̃ a mɩnɛ nyɩ na ma sↄw de a ala ʋ na sɛb wa, mɩnɛ nyɩ na mɩ tʋↄ sↄw de a ɩ̃ ƴɛrɩ̃sɩ?”
43006001	A ala na tↄl baar, a Jeeju gãw na a man gaan, na ɩ a man ʋlↄ ba na mɩ bʋↄlↄ a Tiberiyadi.
43006002	Nɩ-yaw tuure ʋ na a-na-ɩ ba nyɛ na a nↄ-kofʋ tʋmↄ ʋ na maala kpɛmɛɛ nɩ a wʋlɩ̃sɩ deme.
43006003	A Jeeju do na a tãw juu na jɛ nɩ a ʋ par-tuurbe a be.
43006004	A Jufisɩ fɛtɩ daar na ɩ a Pakɩ pɩɛlʼã.
43006005	A mɩnɛ a Jeeju na Ꞌwuor nyɛ a nɩ-yaw a ba wɩɛrɛ a ʋ sɛ̃, ʋ soorʼã a Fɩlɩpɩ: “Nyɩnɛ sɩ na tʋↄ nyɛ bom da kʋ a nɩbɛ basɩmɛ a ba dɩ?”
43006006	A Jeeju yelʼã a lɛ bʋↄrↄ ʋ bↄ̃w a mɩnɛ a Fɩlɩpɩ na yele, a-na-ɩ ʋ de na nĩe bↄ̃w a ala a ʋlↄ mɩ̃ɛ na maala.
43006007	A Fɩlɩpɩ yel ʋ: “A ala ɩ̃ saarɩ̃ ɩ war ture lɩjaayi sɩ tɛrɛ, aa mɩ ɩ bom na tʋↄ da bõ-dɩraa a ba na pↄw fɩ̃ɩ-fɩɩn ba jaa wa.”
43006008	A Jeeju par-tuure Ãdire na ɩ a Sɩmↄ̃ Pɩɛr yɛbɛ yel ʋ na:
43006009	“Dabile be na ka tɛrɛ buru anuu ba na maalʼɩ̃ a ooji-bie nɩ jɩm-bie ayi. Ɩ̃-cɛ bõ a ala na tʋↄ maal a nɩ-yaw na?”
43006010	A Jeeju yel: “Nyɩ́ ɩ a nɩbɛ a ba jɛ.” A mʋ̃ↄ waa na a be a ʋna jie a ba jɛ. A nɩbɛ bala tara na dabsɩ ture anuu.
43006011	A lɛ, a Jeeju de na a buru, ɩ̃ a mɩnɛ ʋ na puor a Naaŋmɩn baar, ʋ po na a nɩbɛ bala na jɛ a be. Ʋ mɩ po ba na a jɩmɛ a mɩnɛ ba na bʋↄrↄ.
43006012	A lɛ a ba jaa na Ꞌwↄb pi baar, a Jeeju yelʼã a ʋ par-tuurbe: “Nyɩ́ woor a bõ-ŋmara na cɛ, a mɩnɛ a bom kↄ̃ wa bↄr wa”,
43006013	a ba woor a bõ-ŋmara ala ba na Ꞌwↄb a buru anuu ɩ̃ cɛ, sɛw pɩɩr pie-nʼayi.
43006014	A lɛ a nɩbɛ na nyɛ a nↄ-kofʋ tʋn ʋlↄ a Jeeju na maal, ba yelʼã: “A daba na sɩrɩ̃ na ɩ a Naaŋmɩn ƴɛr-hiere ʋlↄ na sɛw ʋ wa ka a tẽw pʋↄ!”
43006015	A mɩnɛ a Jeeju na bↄ̃w ka ba na wa na nyↄw ʋ ʋ ɩ a ba jamana, ʋ yi na a ba pʋↄ lɛ cen a tãw juu, ʋlↄ ʋ yẽ.
43006016	A mɩnɛ a jaanʋↄr na ta, a Jeeju par-tuurbe suu na a manɩ̃
43006017	na kpɛ a gbor pʋↄ gãwna a Kapɛɛnam-tẽw. A wɩɛr liw na baar ɩ̃ a Jeeju ma dãa pↄw ba sɛr wa,
43006018	ɩ̃ a sɛsɛb kpɛ̃ɛ fure, a kʋ̃ↄ dama.
43006019	A mɩnɛ ba na duurʼɩ̃ a gbor a jãa ta kilo anuu mɩɩ kilo ayʋↄb, ba nyɛ na a Jeeju ʋ cere nɩ a gbɛɛ a kʋ̃ↄ juu tara a gbor par, a dãbɩ̃ɛ nyↄw ba.
43006020	Ɩ̃-cɛ a Jeeju yel ba na: “Nyɩ taa ɩ a dãbɩ̃ɛ nyↄw nyɩ wa. Maa ʋ.”
43006021	A be jie, ba bʋↄrↄ na ba de ʋ ƴↄ̃w a gbor pʋↄ, ɩ̃ a jie naan, a gbor ta na a jie ʋlↄ ba na cere.
43006022	A lɛ a bio na vɩɛ, a nɩ-yaw bala na dãa cãa ɩraa a ʋna gaan naa pʋↄ nyɛ na bↄ̃w ka gbor bõ-ƴen tɛw ɩ̃ dãa be be, ɩ̃ a Jeeju ma dãa kpɛ a gbor ʋlↄ pʋↄ wa, ɩ̃-cɛ a ʋ par-tuurbe tɛw ɩ̃ kpɛ cen.
43006023	Ɩ̃-cɛ gboro ŋmɛɛ yi na a Tiberiyadi-tẽw ɩ̃ ta pɩɛl a jie ʋlↄ a Nɩ-kpɛ̃ɛ na dãa puor a Naaŋmɩn ɩ̃ a ba Ꞌwↄb a buru.
43006024	Ɩ̃ a mɩnɛ a nɩ-yaw bala na ma nyɛ a Jeeju nɩ a ʋ par-tuurbe a be wa, ba kpɛ na a ana gboro cen a Kapɛɛnam a Jeeju bↄfʋ jie.
43006025	Ba nyɛ na a Jeeju a man gaan ɩ̃ soor ʋ: “Jãjaana, dabor daar fʋ ta a ka?”
43006026	A Jeeju yel ba: “Yel-mɩ̃ɛ ɩ̃ yele nyɩ, nyaa bʋↄrↄ ma a nↄ-kofʋ tʋmↄ ɩnɛ nyɩ na nyɛ wa, ɩ̃-cɛ nyɩ bʋↄrↄ ma na a-na-ɩ nyɩ Ꞌwↄbʼã a buru pi.
43006027	Nyɩ taa tʋnↄ a tʋn a dɩb ala na sãwna ɩnɛ wa, ɩ̃-cɛ nyɩ́ tʋnↄ a dɩb ala na kamɛɛ ɩnɛ, na kʋrↄ nyɩ a baa-kↄ̃-tɛw. A ɩ na a dɩb ala a Nɩbɛ Bie na kʋrↄ nyɩ, a-na-ɩ a ʋlↄ a Sãa Naaŋmɩn kʋ a ʋ tʋↄfʋ a nyɩ na tʋↄ bↄ̃w ʋ.”
43006028	A ba soor ʋ: “Bõ sɩ sɛw na maal ɩ̃ a ɩ sɩ tʋ̃ na a tʋmↄ ala a Naaŋmɩn na bʋↄrↄ?”
43006029	A Jeeju yel ba: “A tʋn ʋlↄ a Naaŋmɩn na bʋↄrↄ a nyɩ jie ɩ na nyɩ sↄw de a ʋlↄ ʋ na tʋ̃.”
43006030	A ba soor ʋ: “Nↄ-kofʋ tʋ̃-buor fʋ na maal a sɩ nyɛ ɩ̃ sↄw de fʋ? Bõ fʋ na maal?
43006031	A sɩ sãa-kʋnbↄ dɩ na a dɩb ala ba na bʋↄlↄ a maan a wɛkar pʋↄ, a mɩnɛ a na yel a Naaŋmɩn Sɛbɛ pʋↄ: ʻƲ kʋ ba na a dɩb ala na yi a saꞋlon a ba dɩ.ʼ ”
43006032	A Jeeju yel ba: “Yel-mɩ̃ɛ ɩ̃ yele nyɩ, aa ɩ a Mowisi ɩ̃ dãa kʋ nyɩ a bõ-dɩraa ala na yi a saꞋlon wa. Ɩ̃-cɛ a ɩ̃ Sãa, ʋlↄ ɩ̃ ma kʋ nyɩ a bõ-dɩ-son ala na yi a saꞋlon.
43006033	A-na-ɩ a Naaŋmɩn bõ-dɩraa ʋlↄ ɩ na a ʋlↄ na yi a saꞋlon ɩ̃ suu wa kʋrↄ a nɩbɛ a baafʋ.”
43006034	A ba yel ʋ: “Nɩ-kpɛ̃ɛ, kʋrↄ sɩ a ʋna bõ-dɩraa a daar a jaa.”
43006035	A Jeeju yel ba: “Maa ɩ̃ ɩ a baafʋ dɩb. A ʋlↄ na wa a ɩ̃ sɛ̃, kↄ mↄↄ lↄↄ nyↄwrↄ ʋ go wa, ɩ̃ a ʋlↄ na sↄw de ma, kʋ̃ↄ-nyuur mↄↄ lↄↄ nyↄwrↄ ʋ go wa.
43006036	Ɩ̃-cɛ ɩ̃ dãa na yel nyɩ, a nyɩmɩ nyɛ ma, ɩ̃-cɛ nyaa sↄw de ma wa.
43006037	A bala ba jaa a ɩ̃ Sãa na kʋrↄ ma na wa na a ɩ̃ sɛ̃, ɩ̃ a ʋlↄ na wa a ɩ̃ sɛ̃, ɩ̃ kↄ̃ be na jaar ʋ bar wa,
43006038	a-na-ɩ ɩ̃ yi na a saꞋlon ɩ̃ suu wa a ʋlↄ na tʋ̃ ma pʋ-tɩɛrʋ̃ maalfʋ ɩnɛ. Maa wa a ɩ̃ mɩ̃ɛ pʋ-tɩɛrʋ̃ maalfʋ wa.
43006039	A ʋlↄ na tʋ̃ ma pʋ-tɩɛrʋ̃ par ɩ na áa bala ʋ na kʋ ma, a ɩ̃ taa bar a bõ-ƴen ʋ wa bↄrↄ wa, ɩ̃-cɛ a ɩ̃ maal ba a ba ir a kũu pʋↄ a bibi-baaraa dayen.
43006040	A-na-ɩ a ɩ̃ Sãa pʋ-tɩɛrʋ̃ par ɩ na áa nɩrɛ lɛ na nyɛ a Bie ɩ̃ sↄw de ʋ, á ʋ na tɛrɛ na a baa-kↄ̃-tɛw, ɩ̃ a maa, ɩ̃ nↄↄ maal ʋ na ʋ ir a kũu pʋↄ a bibi-baaraa dayen.”
43006041	Ala-ɩ̃-sↄ a Jufisɩ hũhune a Jeeju, a-na-ɩ ʋ yelʼã a ʋlↄ ɩ̃ ɩ a dɩb na yi a saꞋlon ɩ̃ suu.
43006042	Ba yele na: “Aa ɩ ʋlↄ ɩ̃ ɩ a Jeeju na ɩ a Jojɛfʋ bie wa? Sɩ bↄ̃w na a ʋ sãa nɩ a ʋ mã. Mɩnɛ ʋ ɩ ɩ̃ yel a ƴɛ̃ƴɛrɩ̃ á ʋ yi na a saꞋlon ɩ̃ suu?”
43006043	A Jeeju yel ba: “Nyɩ́ bar a nyɩ hũhunfʋ.
43006044	Nɩrɛ ma tʋↄrↄ waara a ɩ̃ sɛ̃ ɩ̃ a ala ma ɩ a Sãa na tʋ̃ ma, ʋlↄ ɩ̃ taw ʋ wa nɩ wa. Ɩ̃ a maa, ɩ̃ nↄↄ maal ʋ na ʋ ir a kũu pʋↄ a bibi-baaraa dayen.
43006045	A yelʼã a ƴɛr-hierbe sɛbɛ pʋↄ áa Naaŋmɩn na jaan ba na ba jaa. A bala ba jaa na cɛlɛ a ɩ̃ Sãa ƴɛrɩ̃ pↄw nɩ a ʋ jaanfʋ na wa na a ɩ̃ sɛ̃.
43006046	A lɛ ma yel a nɩrɛ nyɛ na a Sãa wa, ɩ̃ a ʋlↄ na yi a Naaŋmɩn jie, ʋlↄ tɛw ɩ̃ nyɛ a Sãa.
43006047	Yel-mɩ̃ɛ ɩ̃ yele nyɩ, a ʋlↄ na sↄw de ma, ʋ tɛrɛ na a baa-kↄ̃-tɛw.
43006048	Maa ɩ̃ ɩ a baafʋ dɩb.
43006049	A nyɩ sãa-kʋnbↄ dãa na dɩ a dɩb ala a Naaŋmɩn na kʋ ba a wɛkar pʋↄ, ɩ̃ ba cãa na kpi,
43006050	ɩ̃-cɛ a ala ɩ̃ ɩ a nɩrɛ dɩ na a dɩb ʋlↄ na yi a saꞋlon ɩ̃ suu, Ꞌwaa kpiire wa.
43006051	Maa ɩ̃ ɩ a baafʋ dɩb na yi a saꞋlon ɩ̃ suu. A nɩrɛ ɩ̃ dɩ a ʋna dɩb, ʋ na tɛrɛ na a baafʋ daadaa kpoolaa. A dɩb ʋlↄ ɩ̃ nↄↄ kʋrↄ a nɩbɛ ɩ na a ɩ̃ ɩ̃gan. Ɩ̃ kʋrↄ ba na a lɛ a ba na tʋↄ tɛrɛ a baafʋ.”
43006052	A lɛ, a Jufisɩ faara na taa yele: “Mɩnɛ a daba na na tʋↄ kʋ sɩ a ʋ ɩ̃gan a sɩ Ꞌwↄb?”
43006053	A Jeeju yel ba: “Yel-mɩ̃ɛ ɩ̃ yele nyɩ, a nyɩmɩ ma Ꞌwↄb a Nɩbɛ Bie ɩ̃gan, ɩ̃ mɩ nyu a ʋ jɩ̃ɩ wa, nyɩ kↄ̃ tɛrɛ baafʋ wa.
43006054	A ʋlↄ na Ꞌwↄb a ɩ̃ ɩ̃gan ɩ̃ mɩ nyu a ɩ̃ jɩ̃ɩ, ʋ tɛrɛ na a baa-kↄ̃-tɛw, ɩ̃ a maa, ɩ̃ na maal ʋ na ʋ ir a kũu pʋↄ a bibi-baaraa dayen.
43006055	A-na-ɩ a ɩ̃ ɩ̃gan sɩrɩ̃ na ɩ a dɩb, ɩ̃ a ɩ̃ jɩ̃ɩ mɩ sɩrɩ̃ ɩ a bõ-nyuuraa.
43006056	A ʋlↄ na Ꞌwↄb a ɩ̃ ɩ̃gan ɩ̃ mɩ nyu a ɩ̃ jɩ̃ɩ, ʋ be na a ɩ̃ pʋ̃ↄ, ɩ̃ mɩ be a ʋ pʋ̃ↄ.
43006057	A ɩ̃ Sãa tɛrɛ na a baafʋ ɩ̃ tʋ̃ ma. Ɩ̃ a mɩnɛ ɩ̃ na tɛrɛ a baafʋ a yi a ʋ jie, a lɛ ʋ mɩ, a ʋlↄ na Ꞌwↄb ma na tɛrɛ na a baafʋ a yi a ɩ̃ jie.
43006058	A naa ɩ̃ ɩ a dɩb ʋlↄ na yi a saꞋlon ɩ̃ suu, ɩ̃ aa wↄ̃ taa nɩ a dɩb ʋlↄ a nyɩ sãa-kʋnbↄ na kpi, na dãa dɩ wa. A ʋlↄ na dɩrɛ a dɩbʼã, ʋ na tɛrɛ na a baafʋ daadaa kpoolaa.”
43006059	A Jeeju ƴɛrʼã a ƴɛrɩ̃sɩ asɩmɛ a lɛ ʋ na dãa jaana a nɩbɛ a puorfʋ yir a Kapɛɛnam.
43006060	A lɛ a Jeeju par-tuurbe na wõ a ana ƴɛrɩ̃sɩ baar, a yaw jie a ba pʋↄ yele na: “Á ƴɛrɩ̃ na kpɛmɛ na kpɛ! Ala ɩ̃ na tʋↄ sↄw?”
43006061	A Jeeju bↄ̃w nɩ na a ʋ par-tuurbe na hũhune a ala ɩnɛ ɩ̃ yel ba: “A cɛ nyɩ na mɩɩ?
43006062	Ɩ̃ mɩnɛ a na pãa wↄ̃ nyɩ, a nyɩmɩ wa nyɛ a Nɩbɛ Bie ʋ lɛ duoro a jie ʋlↄ ʋ na dãa be?
43006063	A ʋlↄ na kʋrↄ a nɩrɛ a baafʋ ɩ na a Naaŋmɩn Sɩɛ. A nɩrɛ mɩ̃ɛ fãgã ma tʋↄrↄ maala bom wa. A ƴɛrɩ̃sɩ ala ɩ̃ na ƴɛr nyɩ ɩ na a Naaŋmɩn Sɩɛ ƴɛrɩ̃ nɩ a baafʋ ƴɛrɩ̃.
43006064	Ɩ̃-cɛ ŋmɛɛ be na a nyɩ pʋↄ na ma sↄw wa.” A-na-ɩ a Jeeju dãa na bↄ̃w a ʋlↄ nↄↄ diere ʋ a juu.
43006065	Ʋ lɛ yelʼã: “Ala-ɩ̃-sↄ ɩ̃ yel nyɩ, a nɩrɛ ma tʋↄrↄ waara a ɩ̃ sɛ̃ ɩ̃ a ala ma ɩ a ɩ̃ Sãa ɩ̃ kʋ ʋ a sↄr wa.”
43006066	Wa nyↄw nɩ a ʋna daarʼãa, a ʋ par-tuurbe yaw jie ŋma na yi maa lɛ cãa tu ʋ wa.
43006067	A be jie, a Jeeju soorʼã a ʋ par-tuurbe pie-nʼayi: “A nyɩmɩ mɩ, nyɩ mɩ bʋↄrↄ na nyɩ ŋma yi mɩɩ?”
43006068	A Sɩmↄ̃ Pɩɛr yel ʋ: “Nɩ-kpɛ̃ɛ, ala jie sɩ na cen? A-na-ɩ fʋ̃ʋ ɩ̃ tɛrɛ a baa-kↄ̃-tɛw ƴɛrɩ̃sɩ.
43006069	Ɩ̃ a ƴɛ̃ƴɛrɩ̃, sɩ sↄw na ɩ̃ bↄ̃w ka fʋ̃ʋ ɩ̃ ɩ a Naaŋmɩn Nɩ-son ʋ na tʋ̃.”
43006070	Ã Jeeju yel ba: “Aa ɩ maa ɩ̃ dãa vɛl ir a nyɩmɩ pie-nʼayi wa mɩɩ? Ɩ̃-cɛ bõ-ƴen a nyɩ pʋↄ ɩ na a Satã ben.”
43006071	A Sɩmↄ̃ Isikaryↄtɩ bie Judasɩ ʋ yele a lɛ, a-na-ɩ a mɩnɛ ʋ na saarɩ̃ ɩ a par-tuurbe pie-nʼayi ƴen sʋbↄ, ɩ̃ ʋlↄ nↄↄ de a Jeeju a juu.
43007001	A ala na tↄl baar, a Jeeju yʋↄrↄ na a Galile wɩɛr, ɩ̃ golo a Jude wɩɛr bara, a-na-ɩ a Jufisɩ nɩ-bɛrɛ bʋↄrↄ na ba kú ʋ.
43007002	Ɩ̃-cɛ a Jufisɩ Sɛɛr fɛtɩ daar pɩɛlʼã,
43007003	a Jeeju yɛɛr yel ʋ: “Yi a ka ɩ̃ cen a Jude a mɩnɛ a fʋ par-tuurbe na mɩ tʋↄ nyɛ a tʋmↄ ala fʋ na maala.
43007004	A-na-ɩ a nɩrɛ ɩ̃ bʋↄrↄ ba bↄ̃w ʋ a jiir a jaa, ʋ maa sↄↄlↄ tʋnↄ a ʋ tʋmↄ wa. A mɩnɛ fʋ na maala a yele ala, miilʼɩ̃ a fʋ mɩ̃ɛ a nɩbɛ ba jaa nyɛ fʋ.”
43007005	A-na-ɩ a ʋ yɛɛr mɩ̃ɛ ma dãa sↄw a ʋ ben wa.
43007006	Ala-ɩ̃-sↄ a Jeeju yel ba: “A ɩ̃ daar ma ta sɛr wa, ɩ̃ a nyɩmɩ, a daar a jaa sɛw na a nyɩ jie.
43007007	A nɩbɛ ma tʋↄrↄ Ꞌlaara nyɩ wa, ɩ̃-cɛ a maa, ba Ꞌlaar ma na a-na-ɩ ɩ̃ miil ba na áa ba tʋmↄ ɩ na tʋ̃-faar.
43007008	A nyɩmɩ, nyɩ́ cen a fɛtɩ jie. Maa cere a ʋna fɛtɩ jie wa, a-na-ɩ a ɩ̃ daar ma ta sɛr wa.”
43007009	A lɛ ʋ yel ba ɩ̃ cãa jɛ a Galile.
43007010	Ɩ̃-cɛ a mɩnɛ a Jeeju yɛɛr na cen a fɛtɩ jie baar, ʋ mɩ tu na sↄↄlɩ̃ cen, a nɩrɛ ma nyɛ ʋ wa.
43007011	A Jufisɩ nɩ-bɛrɛ bʋↄrↄ ʋ na a fɛtɩ jie sooro nɩ: “Nyɩnɛ ʋ be?”
43007012	A nɩ-yaw búrↄ na taa a ʋ ɩnɛ. A ŋmɛɛ yele na a ʋ ɩ na nɩ-son, a ŋmɛɛ ma sↄw wa ɩ̃ yele a ʋ bɛlɛ na a nɩbɛ.
43007013	Ɩ̃-cɛ nɩrɛ ma dãa Ꞌlara ƴɛrɛ a ʋ ƴɛrɩ̃ a yire cãa pʋↄ wa, a-na-ɩ a ba jaa jↄrↄ na a Jufisɩ nɩ-bɛrɛ dãbɩ̃ɛ.
43007014	A fɛtɩ bibie po na jɛ̃ taa, a Jeeju kpɛ a Naaŋmɩn puor-yir kpɛ̃ɛ pʋↄ nyↄw ɩ̃ jaana a nɩbɛ.
43007015	A nʋↄr ko na a Jufisɩ a ba sooro taa: “Mɩnɛ a daba na ɩ ɩ̃ bↄ̃w a sɛbɛ a lɛ, a ʋlↄ na ma mɩ dãa pↄw a jaanfʋ wa?”
43007016	A Jeeju yel ba: “A ala ɩ̃ na jaana a nɩbɛ ma yi a ɩ̃ jie wa, ɩ̃-cɛ a yi na a ʋlↄ na tʋ̃ ma jie.
43007017	Ã ala ɩ̃ ɩ a nɩrɛ sↄw na maala a Naaŋmɩn pʋ-tɩɛrʋ̃, ʋ na bↄ̃w na a ɩ̃ jaanfʋ yifʋ jie, a ala ɩ̃ ɩ a Naaŋmɩn jie a yi mɩɩ maa ɩ̃ ƴɛrɛ a ɩ̃ mɩ̃ɛ ƴɛrɩ̃sɩ.
43007018	A ʋlↄ na ƴɛrɛ a ʋ mɩ̃ɛ ƴɛrɩ̃sɩ, a ʋ mɩ̃ɛ yuor ʋ bʋↄrↄ, ɩ̃-cɛ a ʋlↄ na bʋↄrↄ a ʋlↄ na tʋ̃ ʋ yuor ʋ yire, ʋlↄ ɩ̃ ɩ a yel-mɩ̃ɛ sʋbↄ; bɛlɩ̃fʋ ma be a ʋ jie wa.
43007019	A Mowisi ma dãa kʋ nyɩ a Naaŋmɩn ƴɛr-kpɛn wa mɩɩ? Ɩ̃-cɛ nɩrɛ kãw a nyɩ pʋↄ ma jↄrↄ a ana ƴɛr-kpɛn wa. Bõ ɩnɛ nyɩ bʋↄrↄ nyɩ kú ma?”
43007020	A nɩbɛ yel ʋ: “Kↄ̃tↄn tɛrɛ fʋ na! Ala ɩ̃ bʋↄrↄ ʋ kú fʋ?”
43007021	A Jeeju yel ba: “Tʋn bõ-ƴen tɛw ɩ̃ maal ɩ̃ a nʋↄr ko nyɩ nyɩ jaa.
43007022	A Mowisi kʋ nyɩ na a yʋↄr ŋmaafʋ jɩbaa (ɩ̃ aa bↄ̃w yi a Mowisi jie wa, a nyɩ sãa-kʋnbↄ jie a yi). Ala-ɩ̃-sↄ nyɩ ma sↄw na ɩ̃ maal, a ala ɩ̃ saarɩ̃ ɩ a bibi-ciiraa dayen ʋ.
43007023	A ala ɩ̃ ɩ nyɩ ma ŋmaa na a bibile a yʋↄr a bibi-ciiraa dayen a mɩnɛ nyɩ kↄ̃ wa sãw a Mowisi ƴɛr-kpɛn wa, bõ ɩnɛ nyɩ nyɛ a suur ƴↄ̃w ma a-na-ɩ ɩ̃ kpɛmɛ na nɩrɛ a daadaa a bibi-ciiraa dayen?
43007024	Nyɩ taa guoro a nɩrɛ ben tuure nɩ a ala a mimir na nyɛ wa, ɩ̃-cɛ nyɩ́ ɩ a nyɩ guorfʋ a tor dẽdẽ.”
43007025	A Jerujalɛm nɩbɛ ŋmɛɛ sooro na taa: “Aa ɩ a daba na ba bʋↄrↄ ba kú wa?
43007026	Ɩ̃ nyɛ, ʋ barʼã nyãa ɩ̃ ƴɛrɛ, ɩ̃ a nɩrɛ ma yel ʋ bom wa. Á ɩ a sɩ ni-dierbe bↄ̃w na bↄ̃w ka ʋlↄ ɩ̃ sɩrɩ̃ ɩ a Kirisi mɩɩ?
43007027	Ɩ̃-cɛ a daba na, sɩ bↄ̃w na a ʋ yifʋ jie, ɩ̃ a Kirisi ɩ̃ wa wa, nɩrɛ kↄ̃ bↄ̃w a jie ʋ na yi wa.”
43007028	A mɩnɛ a Jeeju na jaana a nɩbɛ a Naaŋmɩn puor-yir kpɛ̃ɛ pʋↄ, ʋ ƴɛrʼã nɩ kpɛ̃w yel: “Nyɩ bↄ̃w ma na ɩ̃ mɩ bↄ̃w a jie ɩ̃ na yi, ɩ̃-cɛ maa wa nɩ a ɩ̃ mɩ̃ɛ yuor wa. A ʋlↄ na tʋ̃ ma ɩ na Yel-mɩ̃ɛ Sʋbↄ, ɩ̃ a nyɩmɩ, nyaa bↄ̃w ʋ wa.
43007029	A maa, ɩ̃ bↄ̃w ʋ na, a-na-ɩ a ʋ jie ɩ̃ yi ɩ̃ wa, ɩ̃ a ʋlↄ ɩ̃ tʋ̃ ma.”
43007030	A be jie, ba dãa na bʋↄrↄ ba nyↄw ʋ, ɩ̃-cɛ nɩrɛ ma ir nuu sɩɩrʼɩ̃ ʋ wa, a-na-ɩ a ʋ daar ma dãa ta sɛr wa.
43007031	Ɩ̃-cɛ a nɩbɛ pʋↄ, yaw jie sↄw na de ʋ ɩ̃ yele: “A Kirisi ɩ̃ wa wa, ʋ na maalʼã a nↄ-kofʋ tʋmↄ a gãw a ala a daba na na maal mɩɩ?”
43007032	A Farɩsɩ nɩbɛ wõ na a ala a nɩbɛ na búrↄ taa a Jeeju ɩnɛ, ala-ɩ̃-sↄ a bala nɩ a baar-lo-nɩ-bɛrɛ tʋ̃ a parsãdiele a ba nyↄw a Jeeju.
43007033	A Jeeju yel: “Fɩ̃ɩ tɛw ɩ̃ na cãa be nɩ nyɩ, ɩ̃ naa ɩ̃ lɩɛb cen a ʋlↄ na tʋ̃ ma sɛ̃.
43007034	Nyɩ nↄↄ bʋↄrↄ ma na ɩ̃-cɛ nyɩ kↄ̃ nyɛ ma wa, a-na-ɩ nyaa tʋↄrↄ wɩɛrɛ a jie ʋlↄ ɩ̃ nↄↄ beree wa.”
43007035	Á Jufisɩ sooro taa: “Nyɩnɛ ʋ na cen a sɩ kↄ̃ nyɛ ʋ wa? Ʋ na cenʼã a Gɩrɛkɩ ten ala pʋↄ a Jufisɩ na be na ʋ jaana a Gɩrɛkɩ nɩbɛ a be mɩɩ?
43007036	A ƴɛrɩ̃ na par ɩ na bõ ʋ na yel: Nyɩ nↄↄ bʋↄrↄ ma na, ɩ̃-eɛ nyɩ kↄ̃ nyɛ ma wa, a-na-ɩ nyaa tʋↄrↄ wɩɛrɛ a jie ʋlↄ ɩ̃ nↄↄ beree wa?”
43007037	A fɛtɩ bibi-baaraa dayen na ɩ a bibir kpɛ̃ɛ, a Jeeju irʼã ɩraa ɩ̃ ƴɛrʼɩ̃ kpɛ̃w yel: “A ala ɩ̃ ɩ kʋ̃ↄ-nyuur nyↄw na nɩrɛ, ú wa a ɩ̃ sɛ̃ na nyu.
43007038	A mɩnɛ a Naaŋmɩn Sɛbɛ na yel, a ʋlↄ na sↄw de ma, a baafʋ kʋ̃ↄ wɩlwɩl na jↄrↄ na yire a ʋ pʋ̃ↄ a kʋ̃ↄ bunaa kaarɩ̃.”
43007039	Ʋ yelʼã a lɛ a Naaŋmɩn Sɩɛ ɩnɛ a bala na sↄw de ʋ nↄↄ pↄwrↄ. A ʋna daarʼãa pʋↄ, a Naaŋmɩn Sɩɛ ma dãa wa sɛr wa, a-na-ɩ a Naaŋmɩn ma dãa miilʼɩ̃ a Jeeju yo-yifʋ sɛr wa.
43007040	A lɛ a nɩbɛ na wõ a ana ƴɛrɩ̃sɩ baar, a nɩŋmɛɛ a ba pʋↄ yelʼã: “A daba na sɩrɩ̃ na ɩ a Naaŋmɩn ƴɛr-hiere ʋlↄ ʋ na pʋlɩ̃ nɩ sɩ.”
43007041	A nɩŋmɛɛ yel: “A ʋlↄ ɩ̃ ɩ a Kirisi.” Ɩ̃-cɛ a nɩŋmɛɛ yelʼã: “A Kirisi na tʋↄ na yi a Galile mɩɩ?
43007042	Aa yel a Naaŋmɩn Sɛbɛ pʋↄ áa Kirisi na ɩ na a jamana Davɩtɩ bal par nɩrɛ wa? Á ʋ na yi na a Bɛtɩlɛm, na ɩ a jie ʋlↄ a Davɩtɩ na dãa be wa?”
43007043	A lɛ, a nɩbɛ ŋma na kpee kpee a ʋ ɩnɛ.
43007044	A nɩŋmɛɛ dãa bʋↄrↄ ba nyↄw ʋ, ɩ̃-cɛ nɩrɛ ma ir nuu sɩɩrʼɩ̃ ʋ wa.
43007045	A parsãdiele lɛ lɩɛbʼã cen a baar-lo-nɩ-bɛrɛ nɩ a Farɩsɩ nɩbɛ sɛ̃, a ba soor ba: “Bõ ɩnɛ nyaa nyↄw ʋ wa nɩ wa?”
43007046	A parsãdiele yel: “Nɩrɛ ma dãa ƴɛr ƴɛrɩ̃ a mɩnɛ a daba na na ƴɛrɛ wa.”
43007047	A Farɩsɩ nɩbɛ soor ba: “A nyɩmɩ mɩ, nyɩ mɩ sↄw na ʋ bɛlɩ̃ nyɩ pↄw mɩɩ?
43007048	Nyɩ nyɛ na nɩrɛ kãw a ni-dierbe sↄ̃w mɩɩ a Farɩsɩ nɩbɛ sↄ̃w na sↄw a ʋ ben mɩɩ?
43007049	Ɩ̃-cɛ a nɩbɛ na, baa bↄ̃w a Mowisi ƴɛr-kpɛn wa, ba ɩ na a nɩbɛ bala ba na pↄ ƴↄ̃w.”
43007050	A Farɩsɩ nɩbɛ ƴen sʋbↄ na dɩ a Nikodɛ̃ na dãa cen na nyɛ a Jeeju yel ba na:
43007051	“A sɩ ƴɛr-kpɛn kʋ sɩ na sↄr a sɩ na tʋↄ ƴↄ̃w nɩrɛ ƴɛrɩ̃, ɩ̃ a ala ma ɩ sɩ de na nĩe cɛl wõ a ʋ ƴɛrɩ̃ bↄ̃w nɩ a ala ʋ na maala wa mɩɩ?”
43007052	A ba yel ʋ: “A fʋ̃ʋ mɩ, a Galile nɩrɛ fʋ mɩ ɩ mɩɩ? Bↄ̃w Ꞌlo nyɛ! Fʋ na bↄ̃w ka a Naaŋmɩn ƴɛr-hierbe pʋↄ, bõ-ƴen kãw ma dãa yi a Galile wa.” [
43007053	Ɩ̃ a lɛ, ba jaa wɛlʼã kule a ba yie.
43008001	Ɩ̃-cɛ a Jeeju cen a Olivi-tɩɩr tãw juu.
43008002	A lɛ a bio na vɩɛ, a Jeeju lɛ cenʼã a Naaŋmɩn puor-yir kpɛ̃ɛ pʋↄ a dʋ̃Ꞌwʋlɩ̃ ɓaaraa, a nɩbɛ ba jaa wɩ a ʋ sɛ̃, ʋ jɛ ɩ̃ jaana ba.
43008003	Ɩ̃ a ƴɛr-kpɛn-bↄↄnbↄ nɩ a Farɩsɩ nɩbɛ wɩ nɩ na pↄw ba na nyɛ ʋ gã nɩ daba a ba nyↄw. Ba ƴↄ̃w ʋ na ʋ ɩraa a nɩbɛ ba jaa nii-sↄw,
43008004	ɩ̃ a ba yel a Jeeju: “Jãjaana, sɩ nyↄw na a pↄw naa a gã-ta-burbur pʋↄ.
43008005	A Mowisi yel sɩ na a ʋ ƴɛr-kpɛn pʋↄ á sɩ lↄb a pↄw-lɛ nɩ kʋsɩɛ kú. Ɩ̃ a fʋ̃ʋ, bõ fʋ tɛrɛ yele?”
43008006	Ba yelʼã a lɛ bʋↄrↄ ba bɩɩrʼɩ̃ a Jeeju, a mɩnɛ ba na tʋↄrↄ nyɛrɛ ƴɛr-fãa ƴↄnↄ ʋ. Ɩ̃-cɛ a Jeeju gũu na nyɩrɛ a tene nɩ a ʋ nubir.
43008007	Ɩ̃ a mɩnɛ ba na cãa sooro ʋ, ʋ irʼã ɩ̃ yel ba: “A ala ɩ̃ ɩ nɩrɛ be na ka a nyɩ pʋↄ ɩ̃ ma maal fãa wa, ú de nĩe lↄbʼɩ̃ a pↄw a kʋsɩr”,
43008008	ɩ̃ na ʋ lɛ gũu nyɩrɛ a tene nɩ a nubir.
43008009	Ɩ̃ a lɛ ba na wõ a ʋna ƴɛr-bir, a nɩ-bɛrɛ de na nĩe yire bõ-ƴene-ƴene wa ta nɩ a nɩbɛ ba jaa, ɩ̃ cɛ a Jeeju bar ʋ yẽ, nɩ a pↄw na cãa ɩraa a be.
43008010	A lɛ, a Jeeju irʼã soor a pↄw: “Nyɩnɛ ba be? Nɩrɛ ma ƴↄ̃w fʋ ƴɛrɩ̃ wa mɩɩ?”
43008011	A pↄw yel ʋ: “Nɩ-kpɛ̃ɛ, nɩrɛ ma ƴↄ̃w ma ƴɛrɩ̃ wa.” A Jeeju yel ʋ: “A maa mɩ, maa mɩ ƴↄnↄ fʋ ƴɛrɩ̃ wa. Fʋ na tʋↄ na cen, ɩ̃ taa lↄↄ maala fãa wa.”]
43008012	A Jeeju lɛ ƴɛrʼã a ƴɛrɩ̃ kʋ a nɩbɛ yel: “Maa ɩ̃ ɩ a tẽw pʋↄ cãa. A ʋlↄ na tuure ma kↄ̃ cere a libe pʋↄ fɩ̃ɩ wa, ɩ̃-cɛ ʋ na tɛrɛ na a baafʋ cãa.”
43008013	A Farɩsɩ nɩbɛ yel ʋ: “Fʋ mɩ̃ɛ pʋↄ fʋ ƴɛrɛ ƴↄnↄ, ala-ɩ̃-sↄ a ala fʋ na mana ma tɛrɛ par wa.”
43008014	A Jeeju yel ba: “A ala ɩ̃ saarɩ̃ ɩ a ɩ̃ mɩ̃ɛ pʋↄ ɩ̃ ƴɛrɛ ƴↄnↄ, a ala ɩ̃ na mana tɛrɛ na par, a-na-ɩ ɩ̃ bↄ̃w na a jie ɩ̃ na yi ɩ̃ wa, nɩ a jie ɩ̃ na cere. Ɩ̃-cɛ a nyɩmɩ, nyaa bↄ̃w a jie ɩ̃ na yi ɩ̃ wa, nɩ a jie ɩ̃ na cere wa.
43008015	A nyɩmɩ, nɩbɛ tɩɛrɩ̃sɩ nyɩ guoro nɩ a ƴɛrɩ̃sɩ, ɩ̃ a maa, maa guoro nɩrɛ ƴɛrɩ̃ wa.
43008016	Ɩ̃-cɛ a maa wa guoro nɩrɛ ƴɛrɩ̃, a ɩ̃ guorfʋ na torʼã dẽdẽ, a-na-ɩ maa be ɩ̃ yẽ wa, ɩ̃-cɛ a ɩ̃ Sãa na tʋ̃ ma be nɩ ma na.
43008017	A sɛbʼã a nyɩ ƴɛr-kpɛn pʋↄ áa ala ɩ̃ ɩ nɩbɛ ayi manʼã a ƴɛrɩ̃, áa tɛrɛ na par.
43008018	A maa, ɩ̃ ƴɛrɛ na ƴↄnↄ a ɩ̃ mɩ̃ɛ, ɩ̃ a ɩ̃ Sãa na tʋ̃ ma, mɩ ƴɛrɛ na ƴↄnↄ ma.”
43008019	A ba soor ʋ: “Nyɩnɛ a fʋ Sãa be?” Ʋ yel ba: “Nyaa bↄ̃w a maa nɩ a ɩ̃ Sãa wa. A ala ɩ̃ ɩ nyɩ dãa na bↄ̃w ma, nyɩ naa mɩ bↄ̃w na a ɩ̃ Sãa.”
43008020	A Jeeju ƴɛrʼã a ana ƴɛrɩ̃sɩ a libie ƴↄ̃wfʋ jie par, be a Naaŋmɩn puor-yir kpɛ̃ɛ pʋↄ, ɩ̃-cɛ nɩrɛ ma nyↄw ʋ wa, a-na-ɩ a ʋ daar ma ta sɛr wa.
43008021	A Jeeju lɛ yel ba na: “Ɩ̃ cere na ɩ̃ nyɩ nↄↄ bʋↄrↄ ma na, ɩ̃-cɛ nyɩ na kpi nɩ na a nyɩ maal-faar. A jie ʋlↄ ɩ̃ na cere, nyaa tʋↄrↄ wɩɛrɛ a be wa.”
43008022	A be jie, a Jufisɩ sooro na taa: “Ʋ na kú na a ʋ mɩ̃ɛ mɩɩ? A-na-ɩ ʋ yelʼã á saa tʋↄrↄ cere a jie ʋ na cere wa.”
43008023	A Jeeju yel ba: “A nyɩmɩ, ka tẽw pʋↄ nyɩ yi, ɩ̃-cɛ a maa, saꞋlon ɩ̃ yi. A nyɩmɩ, nyɩ ɩ na a tẽw naa nɩbɛ, ɩ̃-cɛ a maa, maa ɩ a tẽw naa nɩrɛ wa.
43008024	Ala-ɩ̃-sↄ ɩ̃ yel nyɩ a nyɩ na kpi nɩ na a nyɩ maal-faar, a-na-ɩ a ala ɩ̃ ɩ nyaa sↄw á maa ɩ̃ ɩ a ʋlↄ ɩ̃ na ɩ wa, nyɩ na kpi nɩ na a nyɩ maal-faar.”
43008025	A ba soor ʋ: “Ala fʋ ɩ?” A Jeeju yel ba: “Ɩ̃ ɩ na a ʋlↄ ɩ̃ na dãa yel nyɩ a korĩ-cɛ.
43008026	Ɩ̃ tɛrɛ na yele yaw na ƴɛr ɩ̃ guor a nyɩ ɩnɛ. Ɩ̃-cɛ a ʋlↄ na tʋ̃ ma ɩ na Yel-mɩ̃ɛ Sʋbↄ, ɩ̃ a ala ɩ̃ na ƴɛrɛ kʋrↄ a nɩbɛ a ka a tẽw pʋↄ ɩ na a ala tɛw ɩ̃ na wõ a ʋ jie.”
43008027	Ɩ̃ a Jufisɩ ma dãa bↄ̃w ka a Sãa ɩnɛ a Jeeju ƴɛrɛ ba wa.
43008028	Ala-ɩ̃-sↄ a Jeeju yel ba: “A daar ʋlↄ nyɩ nↄↄ jɛwrɛ a Nɩbɛ Bie duoro nɩ, ala nyɩ na bↄ̃w ka a maa ɩ̃ ɩ a ʋlↄ ɩ̃ na ɩ. Nyɩ na mɩ bↄ̃w na á maa maala bom ɩ̃ yẽ wa, ɩ̃-cɛ a ala a Sãa na man ma, ala tɛw ɩ̃ ƴɛrɛ.
43008029	A ʋlↄ na tʋ̃ ma be nɩ ma na. ꞋWaa bar ma ɩ̃ yẽ wa, a-na-ɩ a daar a jaa ɩ̃ maala na a ala na nʋmↄ ʋ.”
43008030	A mɩnɛ a Jeeju na ƴɛrɛ a lɛ, yaw jie sↄw na de ʋ.
43008031	A Jeeju yelʼã a Jufisɩ bala na dãa sↄw de ʋ: “A ala ɩ̃ ɩ nyɩ sɩrɩ̃ na jↄrↄ a ɩ̃ ƴɛrɩ̃sɩ, nyɩ na sɩrɩ̃ na ɩ a ɩ̃ par-tuurbe.
43008032	Nyɩ na bↄ̃w na a yel-mɩ̃ɛ ɩ̃ a ʋna yel-mɩ̃ɛ na Ꞌlor nyɩ na bar a nyɩ sↄ nyɩ mɩ̃ɛ.”
43008033	Ã ba yel: “Sɩ ɩ na a Abʋraham bal par bibiir; saa dãa ɩ nɩrɛ kãw gbãgbaar wa. Ɩ̃ mɩnɛ fʋ ɩ ɩ̃ yel a sɩ na sↄ na sɩ mɩ̃ɛ?”
43008034	A Jeeju yel ba: “Yel-mɩ̃ɛ ɩ̃ yele nyɩ, a nɩrɛ lɛ na maala a fãa, ʋ ɩ na a maal-fãa gbãgbaa.
43008035	Ɩ̃ a gbãgbaa ma tɛrɛ jaajie a yir deme sↄ̃w a daar a jaa wa, ɩ̃ a yir bie, ʋlↄ tɛrɛ na a jaajie a daar a jaa.
43008036	Ala-ɩ̃-sↄ, a ala ɩ̃ ɩ a Bie Ꞌlor nyɩ na bar, nyɩ na sↄ na nyɩ mɩ̃ɛ sɩrɛ jaa.
43008037	Ɩ̃ bↄ̃w na bↄ̃w ka nyɩ ɩ na a Abʋraham bal par bibiir, ɩ̃-cɛ nyɩ bʋↄrↄ na nyɩ kú ma, a-na-ɩ nyaa sↄw a ɩ̃ jaanfʋ wa.
43008038	A maa, ɩ̃ ƴɛrɛ na a ala ɩ̃ na nyɛ a ɩ̃ Sãa sɛ̃, ɩ̃-cɛ a nyɩmɩ, a ala nyɩ na wõ a nyɩ sãa jie, ala nyɩ maala.”
43008039	A ba yel a Jeeju: “Abʋraham ɩ̃ ɩ a sɩ sãa.” Ʋ yel ba: “A ala ɩ̃ ɩ a Abʋraham bibiir nyɩ dãa ɩ, nyɩ naa maala na a tʋ̃-bie ala ʋ na dãa maal.
43008040	Ɩ̃-cɛ nyɩ ɛ̃ɛ na bʋↄrↄ nyɩ kú ma, a maa na yel nyɩ a yel-mɩ̃ɛ ala ɩ̃ na wõ a Naaŋmɩn jie. Á Abʋraham ma dãa maal a lɛ wa.
43008041	A nyɩ sãa tʋ̃-bie nyɩ maala.” A ba yel ʋ: “Saa ɩ sɛ̃sɛ̃-biir wa; sãa bõ-ƴen tɛw sɩ tɛrɛ, a Naaŋmɩn ʋ.”
43008042	A Jeeju yel ba: “A ala ɩ̃ dãa ɩ a Naaŋmɩn ɩ̃ sɩrɩ̃ ɩ a nyɩ Sãa, nyɩ naa nʋ ma na, a-na-ɩ a Naaŋmɩn jie ɩ̃ yi ɩ̃ wa. Maa wa nɩ a ɩ̃ mɩ̃ɛ yuor wa, ʋlↄ ɩ̃ tʋ̃ ma.
43008043	Bõ ɩnɛ nyaa bↄ̃w a ɩ̃ ƴɛrɩ̃sɩ par wa? A-na-ɩ nyaa tʋↄrↄ bↄ̃wnↄ a ɩ̃ tɩɛrʋ̃ gbɛr wa.
43008044	A nyɩ sãa ɩ na a Satã, ɩ̃ nyɩ mɩ bʋↄrↄ na nyɩ maal a nyɩ sãa pʋ-tɩɛrʋ̃. Wa nyↄw nɩ a korĩ-cɛ jaa, nɩ-kúrↄ ʋ ɩ, ɩ̃ Ꞌwaa ɩraa a yel-mɩ̃ɛ pʋↄ wa, a-na-ɩ yel-mɩ̃ɛ ma be a ʋ jie wa. A ʋlↄ ɩ̃ wa ŋmaara a jiri, a ʋ wãa ɩ̃ be a lɛ, a-na-ɩ jir-ŋmara ʋ ɩ, ɩ̃ mɩ ɩ a jiri sãa.
43008045	Ɩ̃-cɛ a maa, a yel-mɩ̃ɛ ɩ̃ na yele nyɩ, ala-ɩ̃-sↄ a nyaa sↄw de ma wa.
43008046	Ala ɩ̃ be a nyɩ pʋↄ na tʋↄ miilʼɩ̃ a ɩ yel-mɩ̃ɛ á ɩ̃ maalʼã a fãa. Ɩ̃-cɛ a ala ɩ̃ ɩ a yel-mɩ̃ɛ ɩ̃ yele, bõ ɩnɛ nyaa sↄw a ɩ̃ ƴɛrɩ̃ wa?
43008047	A nɩrɛ ʋlↄ na ɩ a Naaŋmɩn ben ma cɛlɛ na a Naaŋmɩn ƴɛrɩ̃. Ɩ̃-cɛ a nyɩmɩ, nyaa cɛlɛ wa, a-na-ɩ nyaa ɩ a Naaŋmɩn ben wa.”
43008048	A Jufisɩ yelʼã a Jeeju: “Má yel-mɩ̃ɛ sɩ yel a Samari nɩrɛ fʋ ɩ, ɩ̃ a kↄ̃tↄn mɩ tɛrɛ fʋ na!”
43008049	A Jeeju yel ba: “Kↄ̃tↄn ma tɛrɛ ma wa, ɩ̃-cɛ a ɩ̃ Sãa ɩ̃ ƴↄnↄ, ɩ̃ a nyɩ kpɛrɛ ma.
43008050	A maa, maa bʋↄrↄ a ɩ̃ mɩ̃ɛ yuor ʋ yire wa, ɩ̃ a bõ-ƴen be na be na bʋↄrↄ a ɩ̃ yuor ʋ yire, ɩ̃ ʋlↄ mɩ ɩ a Yɛr-guoro.
43008051	Yel-mɩ̃ɛ ɩ̃ yele nyɩ, a ala ɩ̃ ɩ a nɩrɛ jↄrↄ na a ɩ̃ ƴɛrɩ̃sɩ, Ꞌwaa be na kpi wa.”
43008052	A Jufisɩ yel ʋ: “A ƴɛ̃ƴɛrɩ̃, sɩ pãa na bↄ̃w ka kↄ̃tↄn tɛrɛ fʋ na. A-na-ɩ a Abʋraham kpi na, a Naaŋmɩn ƴɛr-hierbe mɩ kpi, ɩ̃-cɛ a fʋ yel áa ala ɩ̃ ɩ nɩrɛ jↄrↄ na a fʋ ƴɛrɩ̃sɩ, a Ꞌwaa be na kpi wa.
43008053	Fʋ̃ʋ bɛrmɛ gãw a sɩ sãa Abʋraham mɩɩ? Ʋ kpi na, a Naaŋmɩn ƴɛr-hierbe mɩ kpi, ɩ̃ a fʋ̃ʋ, ala fʋ tɩɛr a fʋ ɩ?”
43008054	A Jeeju yel: “A ala ɩ̃ ɩ a maa mɩ̃ɛ ɩ̃ bʋↄrↄ a yuor, a ɩ̃ yo-bↄfʋ na ɩ na pↄrↄ. Ɩ̃ a ʋlↄ na maala a ɩ̃ yuor ʋ yire ɩ na a ɩ̃ Sãa, a ʋlↄ nyɩ na yel áa nyɩ Naaŋmɩn ʋ.
43008055	Ɩ̃-cɛ nyaa bↄ̃w ʋ wa, ɩ̃ a maa, ɩ̃ bↄ̃w ʋ na. A maa ɩ̃ yel á maa bↄ̃w ʋ wa, ɩ̃ na mɩ ɩ na jir-ŋmara a nyɩ kaarɩ̃, ɩ̃-cɛ ɩ̃ bↄ̃w ʋ na ɩ̃ mɩ jↄrↄ a ʋ ƴɛrɩ̃sɩ.
43008056	A nyɩ sãa Abʋraham dãa na cɩlɛ a mɩnɛ ʋ na tɩɛrɛ a ʋ na nyɛ na a ɩ̃ bibir. Ʋ nyɛ ʋ na, a nʋ̃ↄ nyↄw ʋ.”
43008057	A Jufisɩ yel ʋ: “Faa mɩ pↄw yomo lɩjaayi nɩ pie sɛr wa, ɩ̃ yel a fʋ nyɛ na a Abʋraham?”
43008058	A Jeeju yel ba: “Yel-mɩ̃ɛ ɩ̃ yele nyɩ, a lɛ ba na ma dãa dↄw a Abʋraham sɛr wa, a maa, ɩ̃ be na be.”
43008059	A be jie, ba woorʼã kubie bʋↄrↄ ba lↄbʼɩ̃ ʋ, ɩ̃-cɛ a Jeeju sↄↄlɩ̃ na yi a Naaŋmɩn puor-yir kpɛ̃ɛ pʋↄ cen.
43009001	A lɛ a Jeeju na tↄlↄ, ʋ nyɛ na jↄ̃w ba na dↄw nɩ a lɛ.
43009002	A par-tuurbe soor a Jeeju: “Jãjaana, ala ɩ̃ maal a fãa a ba dↄw a daba na ʋ ɩ a jↄ̃w? A ʋ dↄↄrbↄ ʋ, mɩɩ a ʋlↄ mɩ̃ɛ ʋ?”
43009003	A Jeeju yel ba: “Aa ɩ ʋlↄ ɩ̃ maal a fãa wa, aa mɩ yi a ʋ dↄↄrbↄ jie wa, ɩ̃-cɛ ʋ jↄ̃w na a lɛ a mɩnɛ a na saa a nɩbɛ na tʋↄ nyɛ a Naaŋmɩn tʋ̃-bie.
43009004	A lɛ a mↄtↄ̃w na cãa caara, a sɛw na a sɩ na tʋnↄ a ʋlↄ na tʋ̃ ma tʋmↄ. A tɩsↄw tara na a nɩrɛ ma tʋↄrↄ tʋnↄ tʋn wa.
43009005	A lɛ ɩ̃ na cãa a tẽw pʋↄ, maa ɩ̃ ɩ a tẽw pʋↄ cãa.”
43009006	A mɩnɛ ʋ na ƴɛr a lɛ baar, ʋ cɩrʼã natɛɛr ƴↄ̃w a tana pʋↄ, ɩ̃ nyaka a tana ala de bol a jↄ̃w mimie,
43009007	ɩ̃ yel ʋ: “Cen na pɛw a fʋ nii-sↄw a Silowe kʋ̃ↄ puulĩfʋ jie.” (A Silowe yuor par ɩ na “Tʋ̃fʋ.”) A daba cenʼã na pɛw a ʋ nii-sↄw nyɛrɛ lɩɛb waara nɩ.
43009008	A ʋ lãa-pɩɛlbɛ nɩ a bala na ma dãa nyɛ ʋ ʋ jɛ sʋↄrↄ a yele sooro na taa: “Aa ɩ a daba na ɩ̃ ma dãa jɛ sʋↄrↄ a yele wa?”
43009009	A nɩŋmɛɛ ma yelʼã á ʋlↄ ʋ, ɩ̃-cɛ a nɩŋmɛɛ ma yel á aa ɩ ʋlↄ ʋ wa, á nɩ-wↄ̃ tar ʋ. Ɩ̃ a jↄ̃w mɩ̃ɛ yele na: “Maa ʋ.”
43009010	A ba soor ʋ: “Mɩnɛ a fʋ mimie ɩ ɩ̃ yuo?”
43009011	Ʋ yel ba: “A daba ʋlↄ ba na bʋↄlↄ a Jeeju, ʋlↄ ɩ̃ nyaka a tana bol ma a mimie, ɩ̃ yel ma á ɩ̃ cen a Silowe kʋ̃ↄ puulĩfʋ jie na pɛw a nii-sↄw, ɩ̃ cen na pɛw, a ɩ̃ mimie yuo.”
43009012	A ba soor ʋ: “Nyɩnɛ a daba ʋlↄ be?” Ʋ yel ba: “Maa bↄ̃w wa.”
43009013	Ba taw na a daba ʋlↄ na dãa jↄ̃w cenʼɩ̃ a Farɩsɩ nɩbɛ jie,
43009014	a-na-ɩ a bibir ʋlↄ a Jeeju na nyaka a tana yuo nɩ ʋ a mimie ɩ na a bibi-ciiraa dayen.
43009015	A Farɩsɩ nɩbɛ mɩ sooro na a jↄ̃w a mɩnɛ ʋ na ɩ ɩ̃ nyɛrɛ, ʋ yel ba: “Tana ʋ bol ma a mimie ɩ̃ pɛw bar ɩ̃ nyɛrɛ.”
43009016	A lɛ, a Farɩsɩ nɩbɛ ŋmɛɛ yelʼã: “A ʋna sʋbↄ na maal a lɛ, Ꞌwaa yi a Naaŋmɩn jie wa, a-na-ɩ Ꞌwaa sↄmↄ a bibi-ciiraa wa.” Ɩ̃ a nɩŋmɛɛ yele na: “Mɩnɛ a nɩ-fãa na tʋↄ maal a nↄ-kofʋ tʋmↄ a nↄhↄ̃?” Ɩ̃ a baa dãa ɩ nↄ-bõ-ƴen wa.
43009017	Ba lɛ bↄ̃w na soor a jↄ̃w: “A fʋ̃ʋ, ala fʋ tɩɛr a ʋ ɩ? A-na-ɩ a fʋ mimie ʋ yuo.” Ʋ yel ba: “Ʋ ɩ na a Naaŋmɩn ƴɛr-hiere.”
43009018	A Jufisɩ ma sↄw a jↄ̃w ʋ dãa ɩ ɩ̃ wa nyɛrɛ wa, ala-ɩ̃-sↄ a ba bʋↄl a ʋ dↄↄrbↄ soor:
43009019	“A nyɩ bie nɩ a naa mɩɩ? A jↄ̃w nyɩ sɩrɩ̃ dↄw ʋ mɩɩ? Ɩ̃ mɩnɛ ʋ ɩ ɩ̃ nyɛrɛ a ƴɛ̃ƴɛrɩ̃?”
43009020	A ʋ dↄↄrbↄ yel: “Sɩ bↄ̃w ka ʋ ɩ na a sɩ bie sɩrɛ jaa, a sɩ mɩ dↄw ʋ ʋ ɩ a jↄ̃w,
43009021	ɩ̃-cɛ a mɩnɛ ʋ na ɩ ɩ̃ nyɛrɛ a ƴɛ̃ƴɛrɩ̃ na, saa bↄ̃w wa. Saa mɩ bↄ̃w a ʋlↄ na yuo ʋ a mimie wa. Nyɩ́ soor ʋ, Ꞌwaa ɩ bibile wa, a ʋlↄ mɩ̃ɛ na man nyɩ na.”
43009022	A ʋ dↄↄrbↄ yelʼã a lɛ a-na-ɩ ba jↄrↄ na a Jufisɩ dãbɩ̃ɛ. A Jufisɩ dãa na man taa áa nɩrɛ ɩ̃ wa yel áa Jeeju ɩ na a Kirisi, á ba na diw ʋ na bar a ba puorfʋ yir.
43009023	Ala-ɩ̃-sↄ a ʋ dↄↄrbↄ yel á Ꞌwaa ɩ bibile wa, á ba soor a ʋlↄ mɩ̃ɛ.
43009024	A lɛ a na be, a Farɩsɩ nɩbɛ lɛ bʋↄlʼã a daba na dãa ɩ a jↄ̃w gbɛɛ ayi pʋↄ ɩ̃ yel ʋ: “Yel yel-mɩ̃ɛ a Naaŋmɩn nii-sↄw, a-na-ɩ a sɩmɩ, sɩ bↄ̃w ka a ʋna daba ɩ na nɩ-fãa.”
43009025	Ʋ yel ba: “A ala ɩ̃ ɩ nɩ-fãa ʋ ɩ, maa bↄ̃w wa. Bõ-bõ-ƴen tɛw ɩ̃ bↄ̃w: jↄ̃w ɩ̃ dãa ɩ, ɩ̃-cɛ ƴɛ̃ƴɛrɩ̃ na, ɩ̃ nyɛrɛ na.”
43009026	A ba soor ʋ: “Bõ ʋ maal fʋ? Mɩnɛ ʋ ɩ ɩ̃ yuo fʋ a mimie?”
43009027	Ʋ yel ba: “Ɩ̃ dãa na man kʋ nyɩ, ɩ̃ nyaa eɛl ma wa. Bõ nyɩ bʋↄrↄ nyɩ lɛ wõ ɩ nɩ? A nyɩmɩ mɩ, nyɩ mɩ bʋↄrↄ na nyɩ lɩɛb ɩ a ʋ par-tuurbe mɩɩ?”
43009028	A ba tʋrↄ ʋ ɩ̃ yele: “Fʋ̃ʋ ɩ a ʋna daba naa par-tuure, ɩ̃-cɛ a sɩmɩ, Mowisi par-tuurbe sɩ ɩ.
43009029	Sɩ bↄ̃w ka a Naaŋmɩn dãa na ƴɛrʼɩ̃ a Mowisi ɩ̃-cɛ a daba ʋlↄ, saa bↄ̃w a jie ʋ na yi wa.”
43009030	A daba yel ba: “A ko ma na nʋↄr nyɩ na ma bↄ̃w a ʋ yifʋ jie wa, ɩ̃-eɛ ʋ yuo ma na a mimie.
43009031	Sɩ bↄ̃w ka a Naaŋmɩn maa cɛl a nɩ-faar wa, ɩ̃-cɛ a nɩrɛ lɛ na jↄrↄ ʋ ɩ̃ maala a ʋ pʋ-tɩɛrʋ̃, ʋlↄ ʋ ma cɛl.
43009032	Wa nyↄw nɩ a tẽkorĩ, nɩrɛ ma dãa wõ a ba yel a ba yuo na a nɩrɛ ba na dↄw ʋ ɩ a jↄ̃w mimie wa.
43009033	A ala ɩ̃ ɩ a daba ʋlↄ ma dãa yi a Naaŋmɩn jie wa, Ꞌwaa tʋↄrↄ maala bom kãw wa.”
43009034	A Farɩsɩ nɩbɛ yel ʋ: “Wa nyↄw nɩ a fʋ dↄwfʋ daar, maal-fãa pʋↄ fʋ be. Mɩnɛ a ɩ a fʋ bʋↄrↄ fʋ jaan sɩ bom?” Ɩ̃ na ba diw ʋ bar a ba sↄ̃w.
43009035	A Jeeju wõ na a ba diw ʋ na bar a ba sↄ̃w, ɩ̃ bↄ ʋ soor: “Fʋ tɛrɛ na ƴↄ̃w-nyãa a Nɩbɛ Bie jie mɩɩ?”
43009036	A daba yel a Jeeju: “Nɩ-kpɛ̃ɛ, yel ma a sʋbↄ ʋlↄ ʋ na ɩ, ɩ̃ na tʋↄ tɛrɛ nɩ ʋ a ƴↄ̃w-nyãa.”
43009037	Ã Jeeju yel ʋ: “Fʋ nyɛ ʋ na; ʋlↄ ɩ̃ ƴɛrɛ nɩ fʋ a ƴɛ̃ƴɛrɩ̃ na.”
43009038	A daba yel: “Nɩ-kpɛ̃ɛ, ɩ̃ sↄw na,” ɩ̃ gburĩ a dume puor ʋ.
43009039	A Jeeju yel: “Yɛrɩ̃ guorfʋ ɩnɛ ɩ̃ wa a ka a tẽw pʋↄ, a mɩnɛ a bala na jↄ̃w na tʋↄ nyɛrɛ, ɩ̃-cɛ a bala na nyɛrɛ na lɩɛb ɩ a jↄn.”
43009040	A Farɩsɩ nɩbɛ ŋmɛɛ na dãa be nɩ ʋ wõ na a ala ʋ na ƴɛr ɩ̃ soor ʋ: “A sɩmɩ mɩ, jↄn sɩ mɩ ɩ mɩɩ?”
43009041	A Jeeju yel ba: “A ala ɩ̃ ɩ jↄn nyɩ dãa ɩ, nyɩ kↄ̃ↄ tɛrɛ cɛfʋ jie wa, ɩ̃-cɛ a mɩnɛ nyɩ na yel a nyɩ nyɛrɛ na, a nyɩ fãa cãa na be a nyɩ jie.”
43010001	“Yel-mɩ̃ɛ ɩ̃ yele nyɩ, a ʋlↄ na maa kpɛ a piir jaw pʋↄ nɩ a dↄ̃dↄr wa, ɩ̃ ma do nɩ a dacin juu, a ʋna sʋbↄ naa ɩ na nyanyuur nɩ nɩ-bier.
43010002	Ɩ̃ a ʋlↄ na ma kpɛ nɩ a dↄ̃dↄrɩ̃, ʋlↄ ɩ̃ ɩ a piir dↄ-cɩɩnaa.
43010003	A dↄ̃dↄr-gure ma yuo ʋ na a pan, a piir ma wõ a ʋ kↄkɩr, ɩ̃ ʋ bʋↄlↄ a ʋ piir yoe a ba tuure ʋ yire nɩ a yẽw.
43010004	A mɩnɛ ʋ na kpa a ʋ piir ba jaa yi nɩ, ʋ ma de na nĩe a ba tuure ʋ, a-na-ɩ ba bↄ̃w na a ʋ kↄkɩr.
43010005	Ba kↄ̃ tu a saana wa, ɩ̃-cɛ ba na ɛ̃ɛ na jↄ jãa nɩ ʋ, a-na-ɩ baa bↄ̃w a sáanba kↄkɩɛ wa.”
43010006	A Jeeju lↄbʼã a sʋkpa ʋlↄ kʋ ba, ɩ̃ baa bↄ̃w a ala ʋ na ƴɛrɛ ba par wa.
43010007	A Jeeju lɛ yel ba: “Yel-mɩ̃ɛ ɩ̃ yele nyɩ, maa ɩ̃ ɩ a piir dↄ̃dↄr nʋↄr.
43010008	A bala ba jaa na dãa de ma a nĩe wa ɩ na nyanyube nɩ nɩ-bebe, ɩ̃ a piir ma dãa sↄw cɛl ba wa.
43010009	Maa ɩ̃ ɩ a dↄ̃dↄr nʋↄr. A nɩrɛ ʋlↄ na kpɛɛrɛ nɩ a dↄ̃dↄr ʋlↄ, ʋ na nyɛ na a faafʋ. Ʋ na kpɛ na ɩ̃ yi, ɩ̃ ʋ na pↄw na a bõ-dɩraa.
43010010	A nyanyuur ma wa na a jufʋ nɩ a kúfʋ nɩ a sãwfʋ ɩnɛ tɛw. A maa, ɩ̃ wa na a nɩbɛ na tʋↄ pↄw a baafʋ, ɩ̃ a baafʋ ʋlↄ na ƴↄ ba.
43010011	“Maa ɩ̃ ɩ a dↄ-cɩɩn-son. A dↄ-cɩɩn-son sↄw na na kpi a ʋ piir ɩnɛ.
43010012	A ʋlↄ na tʋnↄ a libie tʋn, Ꞌwaa ɩ a dↄ-cɩɩnaa ʋlↄ na sↄ a piir wa. Ala-ɩ̃-sↄ a ʋlↄ ɩ̃ wa nyɛ a nyaanyiir ʋ waara, ʋ ma barʼã a piir ɩ̃ jↄ, a nyaanyiir ma yɛ̃yɛlɩ̃ ba bar ɩ̃ nyↄↄr a ŋmɛɛ.
43010013	Ʋ ma jↄ na a lɛ, a-na-ɩ libie tʋn ʋ tʋnↄ ɩ̃ a piir ben ma ba ʋ wa.
43010014	-
43010015	Maa ɩ̃ ɩ a dↄ-cɩɩn-son. A mɩnɛ ɩ̃ na bↄ̃w a ɩ̃ Sãa ɩ̃ a ɩ̃ Sãa mɩ bↄ̃w ma, a lɛ ɩ̃ mɩ bↄ̃w a ɩ̃ piir a ba mɩ bↄ̃w ma, ɩ̃ ɩ̃ sↄw na na kpi a ba ɩnɛ.
43010016	Ɩ̃ mɩ tɛrɛ na piir ŋmɛɛ na ma be a jaw na pʋↄ wa. A sɛw na ɩ̃ na kpa ba wa nɩ; ba na cɛlɛ na a ɩ̃ kↄkɩr ɩ̃ a ba jaa nↄↄ ɩ na a dʋ̃-bõ-ƴen ɩ̃ mɩ tɛrɛ a dↄ-cɩɩn-bõ-ƴen.
43010017	“A ɩ̃ Sãa nʋ ma na a-na-ɩ ɩ̃ sↄw na na kpi, ɩ̃ na lɛ tʋↄ ir de a ɩ̃ baafʋ.
43010018	Nɩrɛ ma faara ʋ a ɩ̃ jie wa, ɩ̃-cɛ maa mɩ̃ɛ ɩ̃ sↄw na kpi. Ɩ̃ tɛrɛ na a tʋↄfʋ na kpi a ɩ̃ mɩ̃ɛ; ɩ̃ mɩ lɛ tɛrɛ na a tʋↄfʋ na lɛ ir de a ɩ̃ baafʋ. A ala ɩ̃ ɩ a ala a ɩ̃ Sãa na ƴↄ̃w ma a ɩ̃ maal.”
43010019	A ana ƴɛrɩ̃sɩ ɩnɛ, a Jufisɩ lɛ ƴɛrɛ na kpee kpee.
43010020	A yaw jie a ba pʋↄ yele na: “Kↄ̃tↄn tɛrɛ ʋ na. Ʋ yaara na! Bõ ɩ̃ ɩ a nyɩ cɛlɛ ʋ?”
43010021	A ŋmɛɛ yele: “A ƴɛrɩ̃sɩ na ma ɩ kↄ̃tↄn-ire ƴɛrɩ̃sɩ wa. A kↄ̃tↄn na tʋↄ na yuo jↄ̃w mimie mɩɩ?”
43010022	A ɩ na a Ꞌwuon, a ba maala a Naaŋmɩn puor-yir kpɛ̃ɛ pↄlfʋ fɛtɩ a Jerujalɛm.
43010023	A Jeeju yʋↄrↄ na a Salʋmↄ̃ jɛ̃bɛrɩ̃ pʋↄ be a Naaŋmɩn puor-yir kpɛ̃ɛ,
43010024	a Jufisɩ tiw kolĩ ʋ ɩ̃ sooro ʋ: “A baalɩ̃fʋ na fʋ na ƴↄ̃w sɩ, dabor a nↄↄ baar? A ala ɩ̃ ɩ fʋ̃ʋ ɩ̃ ɩ a Kirisi, yel kʋ sɩ cãa pʋↄ.”
43010025	A Jeeju yel ba: “Ɩ̃ yelʼã kʋ nyɩ, ɩ̃ nyaa sↄw wa. A tʋmↄ ala ɩ̃ na maala nɩ a ɩ̃ Sãa yuor, ala ɩ̃ miile a ɩ̃ yel-mɩ̃ɛ,
43010026	ɩ̃-cɛ nyaa sↄw wa, a-na-ɩ nyaa be a ɩ̃ piir pʋↄ wa.
43010027	A ɩ̃ piir ma wõ na a ɩ̃ kↄkɩr, ɩ̃ bↄ̃w ba, a ba tuure ma.
43010028	Ɩ̃ kʋrↄ ba na a baa-kↄ̃-tɛw ɩ̃ baa be na kpi wa, ɩ̃ nɩrɛ ma faara ba a ɩ̃ nuumɩ wa.
43010029	A ala a ɩ̃ Sãa na kʋ ma gãw na a yele a jaa, ɩ̃ nɩrɛ kↄ̃ tʋↄ faa bom a ɩ̃ Sãa nuumɩ wa.
43010030	A maa nɩ a ɩ̃ Sãa ɩ na bõ-ƴen.”
43010031	A Jufisɩ lɛ woorʼã a kubie bʋↄrↄ ba lↄb ʋ,
43010032	a Jeeju yel ba: “Ɩ̃ maalʼã a tʋ̃-sono yaw miilʼɩ̃ nyɩ nɩ a ɩ̃ Sãa fãw. Tʋn buor ɩnɛ nyɩ bʋↄrↄ nyɩ lↄb ma nɩ a kubie kú?”
43010033	A Jufisɩ yel ʋ: “Aa ɩ tʋn son ɩnɛ sɩ lↄbↄ fʋ wa, ɩ̃-cɛ a Naaŋmɩn fʋ na kpɛrɛ ɩnɛ ʋ, a-na-ɩ a fʋ̃ʋ na ɩ a nɩrɛ, fʋ bʋↄrↄ na ba de fʋ a fʋ ɩ Naaŋmɩn.”
43010034	A Jeeju yel ba: “A nyɩ ƴɛr-kpɛn pʋↄ, a Naaŋmɩn ma yel á ʻNyɩ ɩ na a naaŋmɩnsɩʼ wa mɩɩ?
43010035	A bala ʋ na bʋↄlↄ a naaŋmɩnsɩ ɩ na a nɩbɛ bala na pↄw a ʋ ƴɛrɩ̃, ɩ̃ sɩ bↄ̃w ka a Naaŋmɩn Sɛbɛ ƴɛrɩ̃sɩ ma tʋↄrↄ ɩrɛ jiri wa.
43010036	Ɩ̃ a maa a Sãa na vɛl ir tʋ̃ a ka a tẽw pʋↄ, a maa yel áa Naaŋmɩn Bie ɩ̃ ɩ, bõ ɩnɛ nyɩ yel áa Naaŋmɩn ɩ̃ kpɛrɛ?
43010037	A maa ma maala a ɩ̃ Sãa tʋmↄ wa, nyɩ taa sↄw a ɩ̃ ben wa.
43010038	Ɩ̃-cɛ a ala ɩ̃ ɩ ɩ̃ maala na a ɩ̃ Sãa tʋmↄ, a nyɩmɩ ma saarɩ̃ sↄw a maa mɩ̃ɛ wa, ɩ̃ nyɩ́ sↄw a tʋmↄ ala ɩnɛ, a mɩnɛ a nyɩ na tʋↄ bↄ̃w bↄ̃w ka a ɩ̃ Sãa be na a ɩ̃ pʋ̃ↄ, ɩ̃ mɩ be a ɩ̃ Sãa pʋ̃ↄ.”
43010039	A lɛ, a Jufisɩ lɛ bʋↄrↄ na ba nyↄw ʋ, ɩ̃-cɛ ʋ cenʼã ɩ̃ cɛ ba bar.
43010040	A Jeeju lɛ cenʼã a Jʋrdɛ̃ man gaan, ta a jie ʋlↄ a Jã na dãa mʋrↄ a nɩbɛ a kʋ̃ↄ a korĩ-cɛ. Ʋ jɛ na a be,
43010041	a nɩ-yaw wɩ a ʋ sɛ̃ na yele: “A Jã ma dãa maal nↄ-kofʋ tʋn kãw wa, ɩ̃-cɛ a ala a jaa ʋ na yel a daba na ɩnɛ ɩ na yel-mɩ̃ɛ.”
43010042	Ɩ̃ a nɩ-yaw sↄw na de a Jeeju a be.
43011001	Daba dãa na be be na dɩ Lajaar ɩ̃ ɩ wʋlɩ̃. Ʋ be na a Betani-tẽw na mɩ ɩ a Maarɩɩ nɩ a ʋ yɛbɛ Martɩ tẽw.
43011002	A Maarɩɩ ɩ na a ʋlↄ na dãa cir a kã-nyu-vɩlaa ƴↄ̃w a Nɩ-kpɛ̃ɛ Jeeju gbɛɛ pʋↄ, ɩ̃ lɩɛb a ʋ jukↄbↄ fↄfↄ nɩ, ɩ̃ a Lajaar ʋlↄ na ɩ a wʋlɩ̃ ɩ na a ʋ yɛ-daba.
43011003	A Lajaar yɛ-pↄↄbↄ ayi bala tʋ̃ na nɩrɛ ʋ cen na yel a Jeeju: “Nɩ-kpɛ̃ɛ, a fʋ baraa ɩ na wʋlɩ̃.”
43011004	A lɛ a Jeeju na wõ a ʋna ƴɛrɩ̃, ʋ yelʼã: “A wʋlɩ̃ ʋlↄ ma kúrↄ ʋ wa, ɩ̃-cɛ a ɛ̃ɛ na ta ʋ a lɛ, na tʋↄ miilʼɩ̃ a Naaŋmɩn yo-yifʋ, ɩ̃ mɩ maal a maa Naaŋmɩn Bie yuor ʋ yi.”
43011005	A Jeeju nʋ na a Martɩ nɩ a Maarɩɩ nɩ a ba yɛ-daba Lajaar.
43011006	A lɛ ʋ na wõ a Lajaar wʋlɩ̃, ʋ lɛ cãa na maal bibie ayi a jie ʋlↄ ʋ na be,
43011007	ɩ̃ pãa yel a ʋ par-tuurbe: “Nyɩ́ ɩ a sɩ lɩɛb cen a Jude.”
43011008	A ʋ par-tuurbe yel ʋ: “Jãjaana, aa ɩ a dayenɩ̃ yɛ̃yɛ̃ na a Jufisɩ dãa bʋↄrↄ ba lↄbʼɩ̃ fʋ a kʋsɩɛ kú wa? Ɩ̃ a fʋ lɛ bʋↄrↄ fʋ lɩɛb cen a be?”
43011009	A Jeeju yel ba: “A bibir tɛrɛ na a ʋ mↄtↄ̃w caarɩ̃fʋ daar. A nɩrɛ ɩ̃ cere a mↄtↄ̃w, Ꞌwaa ŋmeere gbɛr wa a-na-ɩ a wɩɛr caarɩ̃ ʋ na.
43011010	Ɩ̃-cɛ a ala ɩ̃ ɩ a tɩsↄw a nɩrɛ cere ʋ na ŋme na a gbɛr, a-na-ɩ a cãa ma be a ʋ jie wa.”
43011011	A mɩnɛ ʋ na ƴɛr a lɛ baar, ʋ yel ba na: “A sɩ baraa Lajaar gurʼã ɩ̃-cɛ ɩ̃ na cenʼã na sɩ̃w ʋ.”
43011012	A ʋ par-tuurbe yel ʋ: “Nɩ-kpɛ̃ɛ, a ʋlↄ ɩ̃ gur, ʋ na kpɛmɛ na.”
43011013	A Jeeju bʋↄrↄ na ʋ yel ba áa Lajaar kpi na ɩ̃-cɛ a par-tuurbe tɩɛrʼã beeka gʋ̃ↄ son ʋ yele ba.
43011014	Ala-ɩ̃-sↄ a Jeeju yel ba cãa pʋↄ: “A Lajaar kpi na,
43011015	ɩ̃ a nyɩ ɩnɛ a nʋmↄ ma na ɩ̃ na ma be be wa, a mɩnɛ a nyɩ na tʋↄ tɛrɛ nɩ ma a ƴↄ̃w-nyãa. Ɩ̃-cɛ nyɩ́ ɩ a sɩ cen a ʋ sɛ̃.”
43011016	A lɛ, a ʋ par-tuure ʋlↄ ba na bʋↄlↄ a Tomasɩ (na mɩ dɩ a Yɩb) yelʼã a ʋ tↄ deme: “Nyɩ́ ɩ a sɩ mɩ cen na lãa kpi nɩ a sɩ Nɩ-kpɛ̃ɛ!”
43011017	A lɛ a Jeeju na ta a be, ʋ nyɛ na bↄ̃w ka a maalʼã bibie anaan ba na ũu a Lajaar.
43011018	Ɩ̃ a Betani nɩ a Jerujalɛm ma jãa ta wa, aa mɩ tara kilo ata wa,
43011019	a Jufisɩ yaw wɩ a Martɩ nɩ a Maarɩɩ sɛ̃ na ƴɛwrɛ ba a ba yɛ-daba na kpi ɩnɛ.
43011020	A lɛ a Martɩ na wõ áa Jeeju waara na, ʋ yi na tuoro ʋ, ɩ̃-cɛ a Maarɩɩ cãa jɛ a be a yir.
43011021	A Martɩ yelʼã a Jeeju: “Nɩ-kpɛ̃ɛ, a fʋ̃ʋ dãa be ka, a ɩ̃ yɛ-daba kↄ̃ↄ dãa kpi wa.
43011022	Ɩ̃-cɛ a ƴɛ̃ƴɛrɩ̃ na, ɩ̃ bↄ̃w ka a bom lɛ fʋ na sʋↄrↄ a Naaŋmɩn jie ʋ na kʋ fʋ na.”
43011023	A Jeeju yel ʋ: “A fʋ yɛ-daba na irʼã a kũu pʋↄ.”
43011024	A Martɩ yel a Jeeju: “Ɩ̃ bↄ̃w na bↄ̃w ka ʋ na irʼã a kũusɩ irfʋ daar a bibi-baaraa dayen.”
43011025	A Jeeju yel ʋ: “Maa ɩ̃ ɩ a kũu-pʋↄ-irfʋ nɩ a baafʋ sʋbↄ. A ʋlↄ na ƴↄ̃w ma a nyãa, a ʋlↄ ɩ̃ saarɩ̃ kpi, ʋ na cãa na tɛrɛ a baafʋ.
43011026	Ɩ̃ a ʋlↄ na tɛrɛ a baafʋ ɩ̃ ƴↄ̃w ma a nyãa, kũu ma be na ta ʋ wa. Fʋ sↄw na a ala mɩɩ?”
43011027	A Martɩ yel ʋ: “Nɩ-kpɛ̃ɛ, ɩ̃ sↄw na. Ɩ̃ sↄw na a fʋ̃ʋ ɩ̃ ɩ a Kirisi na ɩ a Naaŋmɩn Bie. Fʋ̃ʋ ɩ̃ ɩ a ʋlↄ na sɛw na wa a ka a tẽw pʋↄ.”
43011028	A lɛ a Martɩ na ƴɛr a lɛ baar, ʋ lɛ kulʼã a yir na bʋↄl a ʋ yɛ-bile Maarɩɩ, na ʋ bʋr yel ʋ: “A Jãjaana wa na ɩ̃ bʋↄlↄ fʋ.”
43011029	A lɛ a Maarɩɩ na wõ a ʋna ƴɛrɩ̃, ʋ irʼã fↄfↄw cen a Jeeju sɛ̃,
43011030	a-na-ɩ a Jeeju ma kpɛ a tẽw pʋↄ sɛr wa; a jie ʋlↄ a Martɩ na tuorʼɩ̃ ʋ ʋ cãa ɩraa.
43011031	A Jufisɩ bala na dãa lãa be nɩ a Maarɩɩ be a yir ƴɛwrɛ ʋ, nyɛ ʋ na ʋ ir a fↄfↄw yire. Ala-ɩ̃-sↄ ba tuure ʋ na, a-na-ɩ ba tɩɛrʼã beeka a yaa par ʋ cere a kõfʋ jie.
43011032	A lɛ a Maarɩɩ na ta a jie ʋlↄ a Jeeju na be, naa ʋ nyɛ ʋ, ʋ lo na a ʋ gbɛɛ pulẽe ɩ̃ yel ʋ: “Nɩ-kpɛ̃ɛ, a fʋ̃ʋ dãa be ka, a ɩ̃ yɛ-daba kↄ̃ↄ dãa kpi wa.”
43011033	A lɛ a Jeeju na nyɛ ʋ ʋ kono, ɩ̃ mɩ nyɛ a Jufisɩ bala na bɩɛl ʋ a ba mɩ kono, ni-sↄbaa kpɛ ʋ na, a tɩɛrɩ̃sɩ dama ʋ,
43011034	ʋ soor ba: “Nyɩnɛ nyɩ ũu ʋ?” a ba yel ʋ: “Nɩ-kpɛ̃ɛ, wa nyɛ a jie,”
43011035	a Jeeju kõ.
43011036	Ala-ɩ̃-sↄ a Jufisɩ yele taa: “Nyɩ́ nyɛ a mɩnɛ ʋ na dãa nʋ ʋ!”
43011037	Ɩ̃-cɛ a nɩŋmɛɛ a ba sↄ̃w yele na: “Aa ɩ ʋlↄ ɩ̃ dãa yuo a jↄ̃w mimie wa? Ʋ kↄ̃ↄ dãa tʋↄ maal a Lajaar ʋ kↄ̃ kpi wa mɩɩ?”
43011038	A ni-sↄbaa lɛ nyɩrɩ̃ na kpɛ a Jeeju, ʋ cen a yaa par. A yaa ɩ na tãw bↄw, ɩ̃ a ba pↄw kubir kpɛ̃ɛ a bↄw nʋↄr.
43011039	A Jeeju yel: “Nyɩ́ bilĩ a kubir bar,” a Martɩ na ɩ a ʋlↄ na kpi yɛ-pↄw yel a Jeeju: “Nɩ-kpɛ̃ɛ, ʋ nyuure na a-na-ɩ bibie anaan nɩ a dɩnaa ʋ na maal a yaa pʋↄ.”
43011040	A Jeeju yel ʋ: “Maa dãa yel fʋ a fʋ̃ʋ tɛrɛ nɩ ma a ƴↄ̃w-nyãa fʋ na nyɛ na a Naaŋmɩn yo-yifʋ wa mɩɩ?”
43011041	A lɛ, ba bilĩ na a kubir, a Jeeju dʋↄ Ꞌwuor a saꞋlon ɩ̃ yel: “Ɩ̃ Sãa, fʋ̃ʋ sↄ puorfʋ a mɩnɛ fʋ na cɛl a ɩ̃ sʋↄrfʋ.
43011042	Ɩ̃ bↄ̃w ka fʋ ma cɛlʼã a ɩ̃ sʋↄrfʋ a daar a jaa, ɩ̃-cɛ a bala na tiw kolĩ ma ɩnɛ ɩ̃ yele, a mɩnɛ a ba na tʋↄ sↄw bↄ̃w ka fʋ̃ʋ ɩ̃ tʋ̃ ma.”
43011043	A mɩnɛ a Jeeju na ƴɛr a lɛ baar, ʋ bʋↄlʼã nɩ kpɛ̃w: “Lajaar, wa yi!”
43011044	A kũu yi, a gbɛɛ nɩ a nur vilĩ pↄw nɩ a cẽcẽ-luursɩ ɩ̃ a ba mɩ dãa lũ a nii-sↄw pↄw nɩ a cẽcen. A Jeeju yel ba: “Nyɩ́ Ꞌlor ʋ bar ʋ cen.”
43011045	A Jufisɩ bala na dãa wɩ a Maarɩɩ sɛ̃ ɩ̃ nyɛ a ala a Jeeju na maal, a yaw jie ƴↄ̃w ʋ na nƴãa,
43011046	ɩ̃-cɛ a nɩŋmɛɛ a ba pʋↄ cenʼã a Farɩsɩ nɩbɛ jie na man ba a ala a Jeeju na maal.
43011047	A lɛ, a Farɩsɩ nɩbɛ nɩ a baar-lo-nɩ-bɛrɛ bʋↄlʼã a ƴɛr-guor-nɩ-bɛrɛ duo ɩ̃ yel ba: “A daba na maala na a nↄ-kofʋ tʋ̃-yaw; bõ sɩ na maal?
43011048	A sɩmɩ bar ʋ ʋ maala a lɛ, a nɩbɛ ba jaa na sↄw na a ʋ ben, ɩ̃ a Orom nɩbɛ na wa na wɛl a sɩ ji-son nɩ a sɩ tẽw bar.”
43011049	A ƴen sʋbↄ a ba pʋↄ na dɩ a Kayifi na ɩ a baar-lo-nɩ-kpɛ̃ɛ a ʋna yuon naa pʋↄ yel ba na: “Nyaa bↄ̃w bom wa!
43011050	Nyaa tɩɛr bↄ̃w ka a ɩ na sIↄn a nyɩ jie a nɩ-bõ-ƴen na kpi a nɩbɛ ba jaa ɩnɛ, a tẽw kↄ̃ wɛl ʋ jaa wa mɩɩ?”
43011051	A ala ʋ na yel ma yi a ʋ mɩ̃ɛ jie wa, ɩ̃-cɛ a-na-ɩ ʋ ɩ na a baar-lo-nɩ-kpɛ̃ɛ a ʋna yuon naa, ala-ɩ̃-sↄ a Naaŋmɩn pʋ-tɩɛrʋ̃ ƴɛrɩ̃ ʋ mana áa Jeeju na kpi na a Jufisɩ bal par ʋ jaa ɩnɛ.
43011052	Ɩ̃ aa ɩ a ʋna bal par ɩnɛ tɛw ʋ wa, ɩ̃-cɛ ʋ na kpi na a mɩnɛ ʋ na mɩ kpaarɩ̃ a Naaŋmɩn bibiir bala na yaarɩ̃, a ba ɓã taa ɩ bõ-ƴen.
43011053	Wa nyↄw nɩ a ʋna bibir, a Jufisɩ goro na taa a Jeeju kúfʋ.
43011054	Ala-ɩ̃-sↄ a Jeeju maa lɛ cãa yↄ yi a Jufisɩ nii-sↄw wa, ɩ̃ ʋ cenʼã a tẽw ʋlↄ pʋↄ na dɩ a Efarɩm na be a wɛkar nʋↄr, lãa jɛ nɩ a ʋ par-tuurbe a be.
43011055	A Jufisɩ Pakɩ fɛtɩ daar tara na, a nɩ-yaw yi a tẽ-bil pʋʋr ɩ̃ cere a Jerujalɛm a ba mɩ̃ɛ pↄlfʋ ɩnɛ.
43011056	Ba bʋↄrↄ na a Jeeju, ɩ̃ sooro taa a Naaŋmɩn puor-yir kpɛ̃ɛ pʋↄ: “Mɩnɛ nyɩ tɩɛr? Ʋ kↄ̃ wa a fɛtɩ jie wa mɩɩ?”
43011057	Ɩ̃-cɛ a baar-lo-nɩ-bɛrɛ nɩ a Farɩsɩ nɩbɛ dãa na yel áa ala ɩ̃ ɩ a nɩrɛ bↄ̃w na a jie a Jeeju na be, á ʋ sɛw na na yel a ba nyↄw ʋ.
43012001	Bibie ayʋↄb ɩ̃ cɛ ɩ̃ a Pakɩ fɛtɩ na ta, a Jeeju cen a Betani, na ɩ a jie a Lajaar ʋlↄ ʋ na dãa ir a kũu pʋↄ na be.
43012002	Ba maalʼã a dɩb kʋ ʋ a be, a Martɩ ɩ a dɩb-poro, ɩ̃ a Lajaar mɩ dãa na be a nɩbɛ bala pʋↄ na lãa jɛ a dɩb par nɩ a Jeeju.
43012003	A Maarɩɩ de na a kã-nyu-vɩlaa ba na bʋↄlↄ a naar na ma kpɛmɛ a dafʋ ɩɛ wa, wa nɩ cir ƴↄ̃w a Jeeju gbɛɛ pʋↄ ɩ̃ fↄfↄ nɩ ʋ a jukↄbↄ, a kãa nyuu de a yir ʋ jaa.
43012004	A Jeeju par-tuure ƴen sʋbↄ na dɩ a Judasɩ Isikaryↄtɩ, na ɩ a ʋlↄ nↄↄ diere ʋ a juu yelʼã:
43012005	“Bõ ɩ̃ ɩ a baa dãa de a kãa na da warbie ture lɩjaata na ba kʋ a nãw deme wa?”
43012006	ꞋWaa yel a lɛ a-na-ɩ a nãw deme ben bá ʋ na wa, ɩ̃-cɛ a-na-ɩ nyanyuur ʋ ɩ, ɩ̃ a mɩnɛ a na ɩ a ʋlↄ ɩ̃ ma tɛrɛ a libie wʋↄ, ʋ ma jure na a ala ba na ƴↄnↄ a be.
43012007	Ɩ̃-cɛ a Jeeju yelʼã: “Bar a pↄw jaa jom! Bar ʋ ʋ tɛɛlɛ a kã-nyu-vɩlaa na a ɩ̃ ũufʋ bibir ɩnɛ.
43012008	Nyɩ na tɛrɛ na a nãw deme a nyɩ sↄ̃w a daar a jaa, ɩ̃-cɛ a maa, nyaa tɛrɛ ma a nyɩ sↄ̃w a daar a jaa wa.”
43012009	A Jufisɩ yaw jie wõ na áa Jeeju be na a Betani, ɩ̃ na ba cen. Ɩ̃ aa ɩ a Jeeju ɩnɛ tɛw ba cen wa, ɩ̃-cɛ ba bʋↄrↄ na ba mɩ nyɛ a Lajaar ʋ na ir a kũu pʋↄ.
43012010	Ala-ɩ̃-sↄ a baar-lo-nɩ-bɛrɛ mɩ goro na taa a ba na mɩ kú na a Lajaar,
43012011	a-na-ɩ a ʋlↄ ɩnɛ a Jufisɩ yaw jie bara a baar-lo-nɩ-bɛrɛ sↄr ɩ̃ ƴↄnↄ a Jeeju nyãa.
43012012	A dɩvɩɛ bio, a nɩ-yaw bala na wɩ a fɛtɩ jie wõ na áa Jeeju tara na be a Jerujalɛm.
43012013	A lɛ, ba ɓɛlʼã a pã-bie tɩɩr vɛɛ na ba yi tuoro nɩ ʋ ɩ̃ wuure nɩ kpɛ̃w yele: “Oojana! A Nɩ-kpɛ̃ɛ Naaŋmɩn ú be nɩ a ʋlↄ na waara nɩ a ʋ yuor! A Naaŋmɩn ú be nɩ a Ɩsɩrayɛl jamana!”
43012014	A Jeeju nyɛ na a bʋ̃ↄ, do jɛ a ʋ juu, a mɩnɛ a na yel a Naaŋmɩn Sɛbɛ pʋↄ:
43012015	“Sɩ̃ↄ-tẽw nɩbɛ, nyɩ taa jↄrↄ dãbɩ̃ɛ wa! Nyɩ́ nyɛ a nyɩ jamana na do a bʋ̃-bile waara nɩ.”
43012016	A ʋna daarʼã pʋↄ, a ʋ par-tuurbe ma dãa bↄ̃w a par sɛr wa, ɩ̃-cɛ a lɛ a Naaŋmɩn na miilʼɩ̃ a Jeeju yo-yifʋ baar, ala ba pãa tɩɛr yuo a ala a Naaŋmɩn Sɛbɛ na dãa yel a ʋ ɩnɛ, ɩ̃ a ɩ na a ala a nɩbɛ na maal a ʋ jie.
43012017	A bala ba jaa na dãa be nɩ a Jeeju ɩ̃ nyɛ a Lajaar ʋ na bʋↄl ʋ yi a yaa pʋↄ lɛ ɩ a nɩ-mimir, ba mɩɩnɛ na kʋrↄ a nɩbɛ.
43012018	Ala-ɩ̃-sↄ nɩ-yaw tuoro na a Jeeju a-na-ɩ ba wõ na a ʋna nↄ-kofʋ tʋn ʋ na dãa maal.
43012019	Ɩ̃ a Farɩsɩ nɩbɛ yele na taa: “Nyɩ nyɛ na, saa tʋↄrↄ maala bom wa; a tẽw nɩbɛ ba jaa tuure ʋ na!”
43012020	A Gɩrɛkɩ nɩbɛ ŋmɛɛ be na a bala pʋↄ na wa a puorfʋ ɩnɛ a fɛtɩ jie be a Jerujalɛm.
43012021	Ba ta na a Fɩlɩpɩ na yi a Bɛsada-tẽw na be a Galile wɩɛr ɩ̃ yel ʋ: “Sɩ bʋↄrↄ na sɩ nyɛ a Jeeju.”
43012022	A Fɩlɩpɩ cenʼã na yel a Ádire, a ba lãa cen na yel a Jeeju.
43012023	A Jeeju yel ba: “A daar ta na a Naaŋmɩn na miile nɩ a Nɩbɛ Bie yo-yifʋ.
43012024	Yel-mɩ̃ɛ ɩ̃ yele nyɩ, a ala ɩ̃ ɩ a ci-bir ma lo a tene kpi wa, ʋ ma jɛ na be ɩ a ci-bir bõ-ƴen, ɩ̃-cɛ a ʋlↄ ɩ̃ kpi, ʋ ma wↄ̃ na a wↄmↄ yayaw.
43012025	A ʋlↄ na nʋ a ʋ baafʋ, ʋ na bↄr ʋ na; ɩ̃-cɛ a ʋlↄ na Ꞌlaar a ʋ baafʋ a tẽw na pʋↄ, ʋ na tɛrɛ ʋ na kpɛ nɩ a baa-kↄ̃-tɛw pʋↄ.
43012026	A ala ɩ̃ ɩ a nɩrɛ tʋnↄ na a ɩ̃ tʋn, ú tuure ma, ɩ̃ a jie ʋlↄ ɩ̃ na be, be a ɩ̃ tʋ̃tʋnↄ ʋlↄ na mɩ be. A ala ɩ̃ ɩ a nɩrɛ tʋnↄ na a ɩ̃ tʋn, a ɩ̃ Sãa na ƴↄnↄ ʋ na.
43012027	“A ƴɛ̃ƴɛrɩ̃ na, a ɩ̃ tɩɛrɩ̃sɩ dama ma na, ɩ̃ bõ ɩ̃ na yel? Ɩ yel a ɩ̃ Sãa ʋ faa ma a daarʼã ɩnɛ mɩɩ? Ɩ̃-cɛ má a ala ɩnɛ ɩ̃ ɛ̃ɛ wa, a na ta ma.
43012028	Sãa, ɩ a fʋ yuor ʋ yi!” A lɛ, a kↄkɩr ƴɛrʼã be a saꞋlon yel: “Ɩ̃ dãa na maal ʋ ʋ yi, ɩ̃ ɩ̃ na lɛ maal ʋ na ʋ yi go.”
43012029	A nɩbɛ bala na ɩraa a be ɩ̃ wonaa yelʼã a saa tanʼã, ɩ̃ a nɩŋmɛɛ yel a Naaŋmɩn sɩ-tʋnaa kãw ɩ̃ ƴɛrɛ nɩ ʋ.
43012030	A Jeeju yel ba: “Aa ɩ a maa ɩnɛ a ʋna kↄkɩr ƴɛrɛ wa, ɩ̃-cɛ a nyɩ ɩnɛ ʋ.
43012031	A ƴɛ̃ƴɛrɩ̃ na, a daar ta na ba na guoro a tẽw na ƴɛrɩ̃. A ƴɛ̃ƴɛrɩ̃ na, ba na irʼã a tẽw na jamana bar.
43012032	Ɩ̃ a maa, a lɛ ba nↄↄ jɛwrɛ ma a ka a tẽw juu duoro nɩ, ɩ̃ na taw na a nɩbɛ ba jaa a ba wa a ɩ̃ sɛ̃.”
43012033	Ʋ ƴɛrʼã a lɛ miilʼɩ̃ a bõ kũu ʋ na kpiire.
43012034	A nɩbɛ bala yel ʋ: “Sɩ wõ na a sɩ ƴɛr-kpɛn pʋↄ áa Kirisi na tɛrɛ na a baafʋ daadaa kpoolaa, ɩ̃ mɩnɛ fʋ ɩ ɩ̃ yel áa sɛw na a ba na jɛw a Nɩbɛ Bie a tẽw juu do nɩ? Ala ɩ̃ ɩ a Nɩbɛ Bie ʋlↄ?”
43012035	A Jeeju yel ba: “Daar fɩ̃ɩ tɛw a cãa na lɛ cãa be a nyɩ sↄ̃w. Nyɩ́ cere a lɛ nyɩ na cãa tɛrɛ a cãa, a mɩnɛ a libe kↄ̃ wa dũunɩ nyɩ wa. A-na-ɩ a ʋlↄ na cere a libe pʋↄ maa bↄ̃w a jie ʋ na cere wa.
43012036	A mɩnɛ nyɩ na cãa tɛrɛ a cãa, nyɩ́ sↄw de ʋ, a mɩnɛ a nyɩ na lɩɛb ɩ a cãa deme.” A mɩnɛ a Jeeju na ƴɛr a lɛ baar, ʋ cenʼã na sↄↄlɩ̃ a ba ɩnɛ.
43012037	Ɩ̃ a mɩnɛ ʋ na dãa saarɩ̃ maal a nↄ-kofʋ tʋ̃-yaw a ba nii-sↄw ɩ̃ baa sↄw de ʋ wa,
43012038	a mɩnɛ a Naaŋmɩn ƴɛr-hiere Ejayi ƴɛrɩ̃ ʋ na dãa yel na tʋↄ maal baar. Ʋ yelʼã: “Nɩ-kpɛ̃ɛ, ala ɩ̃ sↄw a sɩ manfʋ? Ala a Nɩ-kpɛ̃ɛ miilʼɩ̃ a ʋ fãw?”
43012039	Ɩ̃ baa tʋↄrↄ sↄwrↄ wa, a na ɩ a mɩnɛ a Ejayi na lɛ dãa yel:
43012040	“A maa Naaŋmɩn ɩ̃ pↄw ba a mimie, ɩ̃ maal a ba sube a kpɛmɛ, a mɩnɛ a ba mimie kↄ̃ wa nyɛ wa, a ba kↄ̃ mɩ bↄ̃w a par a ba tɩɛrɩ̃sɩ pʋↄ wa, ɩ̃ a ba kↄ̃ mɩ lɩɛb wa a ɩ̃ jie ɩ̃ kpɛmɛ ba wa.”
43012041	A Ejayi yelʼã a lɛ a-na-ɩ ʋ nyɛ na a Jeeju yo-yifʋ ɩ̃ ƴɛrɛ a ʋ ɩnɛ.
43012042	A na saarɩ̃ be a lɛ ɩ̃ a Jufisɩ ni-dierbe yaw jie sↄw na de a Jeeju, ɩ̃-cɛ a Farɩsɩ nɩbɛ ɩnɛ, baa dãa Ꞌlara ƴɛrɛ a nɩbɛ na bↄ̃wnaa wa. Ba jↄrↄ na dãbɩ̃ɛ ba nↄↄ wa diw ba bar a puorfʋ yir pʋↄ,
43012043	a-na-ɩ ba nʋ na a pɛwfʋ ʋlↄ na yi a nɩbɛ jie gãw a Naaŋmɩn na pɛwrɛ ba.
43012044	A Jeeju ƴɛrʼã nɩ kpɛ̃w yel: “A ʋlↄ na sↄw de ma, aa ɩ a maa tɛw ʋ sↄw de wa, ɩ̃-cɛ ʋ mɩ sↄw na de a ʋlↄ na tʋ̃ ma.
43012045	Ɩ̃ a ʋlↄ na nyɛ ma, ʋ mɩ nyɛ na a ʋlↄ na tʋ̃ ma.
43012046	A maa, ɩ̃ wa na a ka a tẽw pʋↄ ɩ a cãa, a mɩnɛ a nɩrɛ lɛ na sↄw de ma kↄ̃ cãa be a libe pʋↄ wa.
43012047	A ala ɩ̃ ɩ nɩrɛ wõ na a ɩ̃ ƴɛrɩ̃sɩ ɩ̃ ma sↄw maal wa, aa ɩ maa ɩ̃ wa ƴↄnↄ ʋ a ƴɛrɩ̃ wa, a-na-ɩ maa wa ka a tẽw pʋↄ a nɩbɛ ƴɛrɩ̃ ƴↄ̃wfʋ ɩnɛ wa, ɩ̃-cɛ ɩ̃ wa na a ba faafʋ ɩnɛ.
43012048	A ʋlↄ na jaar ma bar, ɩ̃ ma de a ɩ̃ ƴɛrɩ̃sɩ wa, ʋ na tɛrɛ na a ʋ ƴɛr-ƴↄnↄ. A ƴɛrɩ̃ ʋlↄ ɩ̃ na mana, ʋlↄ ɩ̃ nↄↄ ƴↄ̃w ʋ a ƴɛrɩ̃ a bibi-baaraa dayen.
43012049	A-na-ɩ maa ƴɛrɛ a ɩ̃ mɩ̃ɛ ƴɛrɩ̃sɩ wa, ɩ̃-cɛ a ɩ̃ Sãa na tʋ̃ ma, ʋlↄ ɩ̃ kʋ ma a ala na sɛw ɩ̃ ƴɛrɛ ɩ̃ mɩ mana.
43012050	Ɩ̃ ɩ̃ bↄ̃w na bↄ̃w ka a ʋ ƴɛrɩ̃ tɩɩrɛ na a baa-kↄ̃-tɛw. Ala-ɩ̃-sↄ, a ala ɩ̃ na ƴɛrɛ, ɩ̃ ƴɛrɛ na a mɩnɛ a ɩ̃ Sãa na man ma.”
43013001	A cɛ na fɩ̃ɩ ɩ̃ a Pakɩ fɛtɩ na ta, a Jeeju bↄ̃w ka a ʋ daar ta na ʋ na yi a ka a tẽw pʋↄ ɩ̃ cen a ʋ Sãa sɛ̃. A Jeeju na nʋ a bala ʋ na sↄ a ka a tẽw pʋↄ lɛ tɩɩ na nyɩrɩ̃ nʋ ba daadaa.
43013002	A ʋlↄ nɩ a ʋ par-tuurbe jɛ na dɩrɛ a dɩb a jaanʋↄr, ɩ̃ a Satã dãa na de nĩe ƴↄ̃w a Sɩmↄ̃ Isikaryↄtɩ bi-daba Judasɩ a ʋ de a Jeeju juu.
43013003	A Jeeju bↄ̃w na a ʋ mɩ̃ɛ áa Naaŋmɩn jie ʋ dãa yi, áa be ʋ lɩɛbɛ cere, ɩ̃ ʋ mɩ bↄ̃w na áa ʋ Sãa de na a yele a jaa ƴↄ̃w a ʋ nuumɩ.
43013004	Ala-ɩ̃-sↄ ʋ barʼã a dɩb ɩ̃ ir yaa a ʋ cẽcen bar ɩ̃ de a bↄↄdʋbaa lũ a sɩɛ pʋↄ,
43013005	ɩ̃ Ꞌwↄ̃w a kʋ̃ↄ ƴↄ̃w a ŋmã-kpoo pʋↄ, ɩ̃ nyↄw ɩ̃ pɛwrɛ a ʋ par-tuurbe gbɛɛ, ɩ̃ fↄfↄrↄ nɩ a bↄↄdʋbaa ʋlↄ ʋ na lũ a sɩɛ pʋↄ.
43013006	Ʋ ta na a Sɩmↄ̃ Pɩɛr, a Sɩmↄ̃ Pɩɛr yel ʋ: “Nɩ-kpɛ̃ɛ, fʋ̃ʋ na pɛw ma a gbɛɛ?”
43013007	A Jeeju yel ʋ: “A ala ɩ̃ na maala, faa bↄ̃wnↄ a par a ƴɛ̃ƴɛrɩ̃ na wa, ɩ̃ a daar kãw fʋ nↄↄ bↄ̃w na a par.”
43013008	A Pɩɛr yel ʋ: “Faa be na pɛw a ɩ̃ gbɛɛ ʋlↄ wa.” A Jeeju yel ʋ: “A maa ma pɛw fʋ a gbɛɛ wa, saa lɛ beree taa wa.”
43013009	A Sɩmↄ̃ Pɩɛr yel ʋ: “A ala ɩ̃ ɩ a lɛ ʋ, taa pɛw ma a gbɛɛ tɛw wa, mɩ pɛw ma a nur lãa nɩ a juu.”
43013010	A Jeeju yel ʋ: “A ʋlↄ na so a kʋ̃ↄ ma lɛ bʋↄrↄ kʋ̃ↄ sofʋ wa, ɩ̃-cɛ a gbɛɛ tɛw ʋ ma pɛw a-na-ɩ ʋ yi na cɛcɛ. A nyɩmɩ, nyɩ ɩ na cɛcɛ, ɩ̃-cɛ aa ɩ nyɩ jaa ʋ wa.”
43013011	A Jeeju bↄ̃w na a ʋlↄ nↄↄ diere ʋ a juu, ala-ɩ̃-sↄ ʋ yel a baa ɩ cɛcɛ ba jaa wa.
43013012	A mɩnɛ a Jeeju na pɛw ba a gbɛɛ baar, ʋ lɛ de na a ʋ cẽcen su jɛ nɩ a dɩb par ɩ̃ soor ba: “A ala ɩ̃ na maal nyɩ, nyɩ bↄ̃w na a par mɩɩ?
43013013	Nyɩ bʋↄlↄ ma na ʻJãjaanaʼ nɩ ʻNɩ-kpɛ̃ɛʼ. Yel-mɩ̃ɛ nyɩ yel, a-na-ɩ a ala ɩ̃ ɩ.
43013014	Ɩ̃ a ala ɩ̃ ɩ a maa na ɩ a Nɩ-kpɛ̃ɛ nɩ a Jãjaana pɛw nyɩ na a gbɛɛ, a nyɩmɩ mɩ, nyɩ mɩ sɛw na na pɛwrɛ taa a gbɛɛ.
43013015	Ɩ̃ maalʼã tʋ̃-tↄↄnaa miilʼɩ̃ nyɩ a nyɩ na mɩ maala a mɩnɛ ɩ̃ na maal a nyɩ jie.
43013016	Yel-mɩ̃ɛ ɩ̃ yele nyɩ, a tʋ̃tʋnↄ ma ɩ kpɛ̃ɛ a ʋ nɩ-kpɛ̃ɛ jie wa, ɩ̃ a ʋlↄ ba na tʋ̃ ma ɩ kpɛ̃ɛ a ʋlↄ na tʋ̃ ʋ jie wa.
43013017	A mɩnɛ nyɩ na bↄ̃w a yele ala, a na ɩ nyɩ na nʋ̃ↄ a ala ɩ̃ ɩ nyɩ maala na a lɛ.
43013018	“Ɩ̃ aa ɩ nyɩ jaa fɛw ɩ̃ yele wa. Ɩ̃ bↄ̃w na a bala ɩ̃ na vɛl ir. Ɩ̃-cɛ a sɛw na a ala na sɛb a Naaŋmɩn Sɛbɛ pʋↄ na maal baar a mɩnɛ a na yel: ʻA ʋlↄ na lãa dɩrɛ nɩ ma a dɩb lɛ lɩɛbʼã maal ma bier.ʼ
43013019	Ɩ̃ de na nĩe yele nyɩ a ƴɛ̃ƴɛrɩ̃, ɩ̃-cɛ a ana yele ma ta sɛr wa, a mɩnɛ a ala ɩ̃ wa ta, nyɩ tɩɛr bↄ̃w ka maa ɩ̃ ɩ a ʋlↄ ɩ̃ na ɩ.
43013020	Yel-mɩ̃ɛ ɩ̃ yele nyɩ, a ʋlↄ na sↄw de a ʋlↄ ɩ̃ na tʋ̃, ʋ mɩ sↄw na de ma. Ɩ̃ a ʋlↄ na sↄw de a maa, ʋ mɩ sↄw na de a ʋlↄ na tʋ̃ ma.”
43013021	A mɩnɛ a Jeeju na ƴɛr a lɛ baar, a suur nyɩrɩ̃ na sãw ʋ ʋ yel: “Yel-mɩ̃ɛ ɩ̃ yele nyɩ, bõ-ƴen a nyɩ sↄ̃w nↄↄ de ma na a juu.”
43013022	A ʋ par-tuurbe Ꞌwuoro taa ma bↄ̃w a buor ʋ na yele wa.
43013023	A par-tuure ʋlↄ a Jeeju na nʋnↄ jɛ na a ʋ lõboorɩ̃,
43013024	a Sɩmↄ̃ Pɩɛr kab ʋ a ʋ soor a Jeeju bↄ̃w a sʋbↄ ʋlↄ ʋ na yele.
43013025	A par-tuure ʋlↄ gã dɩɛl a Jeeju ɩ̃ soor ʋ: “Nɩ-kpɛ̃ɛ, ala fʋ yele?”
43013026	A Jeeju yel: “A ʋlↄ ɩ̃ na ŋmaara a buru ɓɛrɛ nɩ a jɩɛr kʋrↄ, ʋlↄ ʋ,” ɩ̃ ɓɛ nɩ a buru ŋmãa a jɩɛr kʋ a Judasɩ na ɩ a Sɩmↄ̃ Isikaryↄtɩ bie.
43013027	A lɛ a Judasɩ na tↄ̃ↄ Ꞌwↄb a buru baar, a Satã kpɛ ʋ na, a Jeeju yel ʋ: “A ala fʋ na maala, pↄw fↄfↄw maal!”
43013028	A bala na dãa jɛ a be a dɩb par, bõ-ƴen kãw ma dãa bↄ̃w a bom na ɩnɛ ʋ na yel ʋ a ala wa.
43013029	Ɩ̃-cɛ a-na-ɩ a Judasɩ ɩ̃ tɛrɛ a ba libie wʋↄ, a nɩŋmɛɛ tɩɛrʼã áa Jeeju yele ʋ na á ʋ cen na da a yele ala ba na maala nɩ a fɛtɩ, mɩɩ á ʋ ir bom cenʼɩ̃ kʋ a nãw deme.
43013030	A lɛ, a mɩnɛ a Judasɩ na Ꞌwↄb a buru baar, ʋ yi na a jie naan. A ɩ na tɩsↄw.
43013031	A lɛ a Judasɩ na yi baar, a Jeeju yelʼã: “A ƴɛ̃ƴɛrɩ̃ na, a Nɩbɛ Bie yuor yi na, ɩ̃ a Naaŋmɩn yo-yifʋ mɩ nyɩrʼã a ʋ jie.
43013032	A ala ɩ̃ ɩ a Naaŋmɩn yo-yifʋ nyɩrʼã a Nɩbɛ Bie jie, a Naaŋmɩn na mɩ maalʼã a Nɩbɛ Bie yo-yifʋ ʋ nyɩr a ʋlↄ Naaŋmɩn jie, ɩ̃ ʋ na maalʼã a lɛ a jie naan.
43013033	Ɩ̃ bibiir, fɩ̃ɩ tɛw ɩ̃ na lɛ cãa be nɩ nyɩ. Nyɩ nↄↄ bʋↄrↄ ma na ɩ̃-cɛ a mɩnɛ ɩ̃ na dãa yel a Jufisɩ, ɩ̃ mɩ yele nyɩ na a ƴɛ̃ƴɛrɩ̃ na, á nyaa tʋↄrↄ wɩɛrɛ a jie ʋlↄ ɩ̃ na cere wa.
43013034	Yɛr-paalaa ɩ̃ kʋrↄ nyɩ: nyɩ́ nʋnↄ taa. A mɩnɛ ɩ̃ na nʋ nyɩ, a sɛw na a nyɩ na mɩ nʋnↄ taa a lɛ.
43013035	A ala ɩ̃ ɩ nyɩ nʋnↄ na taa, a nɩbɛ ba jaa na sɩrɩ̃ na bↄ̃w ka nyɩ ɩ na a ɩ̃ par-tuurbe.”
43013036	A Sɩmↄ̃ Pɩɛr soor ʋ na: “Nɩ-kpɛ̃ɛ, nyɩnɛ fʋ cere?” A Jeeju yel ʋ: “A jie ʋlↄ ɩ̃ na cere, faa tʋↄrↄ tuure ma cere a ƴɛ̃ƴɛrɩ̃ na wa, ɩ̃-cɛ a daar kãw fʋ nↄↄ tu ma na wɩ.”
43013037	A Pɩɛr lɛ soor ʋ: “Nɩ-kpɛ̃ɛ, bõ ɩ̃ ɩ a maa tʋↄrↄ tuure fʋ a ƴɛ̃ƴɛrɩ̃ wa? Ɩ̃ sↄw na na kpi a fʋ ɩnɛ.”
43013038	A Jeeju yel ʋ: “Fʋ na sɩrɩ̃ na kpi a ɩ̃ ɩnɛ? Yel-mɩ̃ɛ ɩ̃ yele fʋ, a nↄraa kↄ̃ kõ sɛr wa, ɩ̃ fʋ na cɩɩrɩ̃ na gbɛɛ ata a faa bↄ̃w ma wa.”
43014001	A Jeeju yel ba na: “Nyɩ taa ɩ a tɩɛrɩ̃sɩ dama nyɩ wa. Nyɩ́ tɛrɛ ƴↄ̃w-nyãa a Naaŋmɩn jie ɩ̃ mɩ tɛrɛ ƴↄ̃w-nyãa a maa jie.
43014002	Jaaji-yaw be na a ɩ̃ Sãa yir. A ala ma ɩ lɛ ʋ wa, ɩ̃ kↄ̃ↄ dãa yel nyɩ wa. Ɩ̃ cere na a be na gbɛɛrɛ a nyɩ jaajie.
43014003	A maa wa cen na gbɛɛrɩ̃ a nyɩ jaajie baar, ɩ̃ na lɛ lɩɛbʼã wa na de nyɩ, a mɩnɛ a jie ʋlↄ ɩ̃ na be, a nyɩ na mɩ be a be.
43014004	Ɩ̃ a jie ʋlↄ ɩ̃ na cere, nyɩ bↄ̃w na a sↄr.”
43014005	A Tomasɩ yel ʋ: “Nɩ-kpɛ̃ɛ, saa bↄ̃w a jie fʋ na cere wa. Mɩnɛ sɩ na ɩ ɩ̃ bↄ̃w a sↄr?”
43014006	A Jeeju yel ʋ: “Maa ɩ̃ ɩ a sↄr, maa ɩ̃ ɩ a yel-mɩ̃ɛ, maa ɩ̃ ɩ a baafʋ. Nɩrɛ ma tʋↄrↄ wɩɛrɛ a ɩ̃ Sãa jie ɩ̃ a ala ma ɩ a maa jie ʋ tↄlʼɩ̃ wa.
43014007	A ala ɩ̃ ɩ nyɩ dãa na bↄ̃w ma, nyɩ naa mɩ bↄ̃w na a ɩ̃ Sãa. Ɩ̃ wa nyↄw nɩ a ƴɛ̃ƴɛrɩ̃ na, nyɩ bↄ̃w ʋ na ɩ̃ nyɩ mɩ nyɛ ʋ na.”
43014008	A Fɩlɩpɩ yel ʋ: “Nɩ-kpɛ̃ɛ, miil sɩ a Sãa ɩ̃ a na sɛw sɩ na.”
43014009	A Jeeju yel ʋ: “Ɩ̃ kamʼã a nyɩ jie ɩ̃ a faa bↄ̃w ma sɛr wa Fɩlɩpɩ? A ʋlↄ na nyɛ ma, ʋ mɩ nyɛ na a Sãa. Mɩnɛ a ɩ a fʋ yel a ɩ̃ miil nyɩ a Sãa?
43014010	Faa sↄw ka ɩ̃ be na a ɩ̃ Sãa pʋ̃ↄ ɩ̃ a ɩ̃ Sãa mɩ be a ɩ̃ pʋ̃ↄ wa mɩɩ? A ala ɩ̃ na ƴɛrɛ nyɩ, aa ɩ a ɩ̃ mɩ̃ɛ ƴɛrɩ̃sɩ ʋ wa, ɩ̃ a ɩ̃ Sãa na be a ɩ̃ pʋ̃ↄ, ʋlↄ ɩ̃ tʋnↄ a ʋ tʋmↄ.
43014011	Nyɩ́ sↄw a mɩnɛ ɩ̃ na yel nyɩ á ɩ̃ be na a ɩ̃ Sãa pʋ̃ↄ, a ɩ̃ Sãa mɩ be a ɩ̃ pʋ̃ↄ. A ala ma ɩ lɛ ʋ wa, nyɩ́ sↄw a tʋmↄ ala ɩ̃ na maala ɩnɛ.
43014012	Yel-mɩ̃ɛ ɩ̃ yele nyɩ, a ʋlↄ na sↄw de ma, ʋ na tʋnↄ na a tʋmↄ ala ɩ̃ na tʋnↄ, ɩ̃ ʋ na tʋ̃ na a gãw a lɛ, a-na-ɩ ɩ̃ cere na a ɩ̃ Sãa sɛ̃.
43014013	A bom jaa lɛ nyɩ na de a ɩ̃ yuor sʋↄrↄ nɩ, ɩ̃ na maalʼã kʋ nyɩ, a mɩnɛ a Sãa yo-yifʋ na nyɩr a Bie jie.
43014014	A nyɩmɩ de a ɩ̃ yuor sʋↄrʼɩ̃ ma bom lɛ, ɩ̃ na maalʼã kʋ nyɩ.
43014015	“A nyɩmɩ nʋnↄ ma, nyɩ na jↄrↄ na a ɩ̃ ƴɛrɩ̃sɩ,
43014016	ɩ̃ a maa, ɩ̃ na sʋↄrʼã a Sãa ʋ kʋ nyɩ a Sõsũono ƴen sʋbↄ, a ʋlↄ na ɩ a yel-mɩ̃ɛ Sɩɛ, ʋ na be nɩ nyɩ daadaa kpoolaa.
43014017	A tẽw pʋↄ nɩbɛ ma tʋↄrↄ pↄwrↄ a Sɩɛ ʋlↄ wa a-na-ɩ baa tʋↄrↄ nyɛrɛ ʋ wa, baa mɩ tʋↄrↄ bↄ̃wnↄ ʋ wa. Ɩ̃-cɛ a nyɩmɩ, nyɩ bↄ̃w ʋ na, a-na-ɩ ʋ be na a nyɩ sↄ̃w ɩ̃ mɩ be a nyɩ pʋ̃ↄ.
43014018	“Ɩ̃ kↄ̃ bar nyɩ a nyɩ wↄ̃ taa nɩ kpiibsɩ wa; ɩ̃ na lɛ lɩɛbʼã wa a nyɩ jie.
43014019	A ka nɩ a fɩ̃ɩ, a tẽw pʋↄ nɩbɛ ma lɛ nyɛrɛ ma wa; ɩ̃ a mɩnɛ ɩ̃ na tɛrɛ a baafʋ nyɩ na mɩ tɛrɛ na a baafʋ.
43014020	Ɩ̃ a ʋna bibir ɩ̃ wa ta, nyɩ na bↄ̃w na bↄ̃w ka ɩ̃ be na a ɩ̃ Sãa pʋ̃ↄ, ɩ̃ a nyɩ be a ɩ̃ pʋ̃ↄ ɩ̃ mɩ be a nyɩ pʋ̃ↄ.
43014021	“A ʋlↄ na sↄw a ɩ̃ ƴɛrɩ̃sɩ ɩ̃ maala, ʋlↄ ɩ̃ nʋ ma. Ɩ̃ a ʋlↄ na nʋ ma, a ɩ̃ Sãa na mɩ nʋ ʋ na, ɩ̃ a maa mɩ, ɩ̃ na mɩ nʋ ʋ na ɩ̃ miilʼɩ̃ ʋ a ɩ̃ mɩ̃ɛ.”
43014022	A Judasɩ soor ʋ (ɩ̃ aa ɩ a Judasɩ Isikaryↄtɩ ʋ wa): “Nɩ-kpɛ̃ɛ, mɩnɛ a ɩ a fʋ na miilʼɩ̃ a fʋ mɩ̃ɛ a sɩmɩ tɛw ɩ̃ ma miile nɩ a tẽw pʋↄ nɩbɛ wa?”
43014023	A Jeeju yel ʋ: “A nɩrɛ ɩ̃ nʋ ma, ʋ na jↄrↄ na a ɩ̃ ƴɛrɩ̃; a ɩ̃ Sãa na nʋnↄ ʋ na ɩ̃ sɩ na wɩ na de ʋ ʋ ɩ a sɩ jaajie.
43014024	A nɩrɛ ʋlↄ na ma nʋ ma wa, Ꞌwaa jↄrↄ a ɩ̃ ƴɛrɩ̃sɩ wa. A ƴɛrɩ̃ ʋlↄ nyɩ na wõ, aa ɩ a maa mɩ̃ɛ ƴɛrɩ̃ ʋ wa, ɩ̃-cɛ a yi na a ɩ̃ Sãa na tʋ̃ ma jie.
43014025	“Ɩ̃ man nyɩ na a yele ala a lɛ a mɩnɛ ɩ̃ na cãa be nɩ nyɩ.
43014026	Ɩ̃-cɛ a Sõsũono ʋlↄ na ɩ a Naaŋmɩn Sɩɛ a Sãa nↄↄ tʋnↄ nɩ a ɩ̃ yuor, ʋlↄ ɩ̃ na jaana nyɩ a yele a jaa ɩ̃ mɩ jawra nyɩ a ala a jaa ɩ̃ na dãa yel nyɩ.
43014027	“Su-ɓaar pʋↄ ɩ̃ bar nyɩ, a maa mɩ̃ɛ su-ɓaar ɩ̃ bar kʋ nyɩ. A su-ɓaar ʋlↄ ɩ̃ na kʋ nyɩ ma wↄ̃ taa nɩ a tẽw na ben wa. Nyɩ taa ɩ a tɩɛrɩ̃sɩ dama nyɩ wa. Nyɩ taa mɩ ɩ a dãbɩ̃ɛ nyↄw nyɩ wa.
43014028	Nyɩ wõ na a mɩnɛ ɩ̃ na dãa yel nyɩ a ɩ̃ cere na, ɩ̃-cɛ ɩ̃ lɛ lɩɛbɛ na waara a nyɩ sɛ̃. A ala ɩ̃ ɩ nyɩ dãa na nʋ ma, a naa mɩ nʋmↄ nyɩ na ɩ̃ na cere a ɩ̃ Sãa sɛ̃, a-na-ɩ a ɩ̃ Sãa bɛrmɛ na gãw ma.
43014029	Ɩ̃ de na nĩe man nyɩ a yele ala a ƴɛ̃ƴɛrɩ̃ ɩ̃-cɛ a aa ta sɛr wa, a mɩnɛ a ala ɩ̃ wa ta, nyɩ na ƴↄ̃w ma na nyãa.
43014030	Maa lɛ ƴɛrɛ nyɩ ƴɛr-yaw go wa, a-na-ɩ a tẽw na jamana waara na. ꞋWaa tɛrɛ bom a ɩ̃ pʋↄ na kʋrↄ ʋ sↄr a ɩ̃ jie wa,
43014031	ɩ̃-cɛ a sɛw na a tẽw na nɩbɛ na bↄ̃w ka ɩ̃ nʋ na a ɩ̃ Sãa ɩ̃ maala a ala a jaa ʋ na ƴↄ̃w ma. Nyɩ́ ir a sɩ cen.
43015001	“Maa ɩ̃ ɩ a dɩvɛ̃ tɩ-son ɩ̃ a ɩ̃ Sãa ɩ̃ ɩ a tɩ-Ꞌwuoro.
43015002	Ʋ ma ŋma na a wulbie ala bar na be a ɩ̃ pʋↄ ɩ̃ ma wↄnↄ wa, ɩ̃ a ala na wↄnↄ, ʋ ma cↄↄrɩ̃ na ɓɛl bar, a lɛ bↄ̃w nyɩrɩ̃ wↄ̃.
43015003	A ƴɛrɩ̃sɩ ala ɩ̃ na dãa man kʋ nyɩ gↄrʼã cↄↄrɩ̃ nyɩ a nyɩ ɩ cɛcɛ.
43015004	Nyɩ́ mar ɩraa a ɩ̃ pʋↄ a mɩnɛ ɩ̃ na mɩ mar ɩraa a nyɩ pʋↄ. A wulbir ma tʋↄrↄ wↄnↄ wↄmↄ a ʋ mɩ̃ɛ ɩ̃ a ala ma ɩ a tɩɛ pʋↄ ʋ mar ɩraa wa. A lɛ ʋ mɩ a nyɩ jie, nyaa tʋↄrↄ wↄnↄ wↄmↄ ɩ̃ a ala ma ɩ a ɩ̃ pʋↄ nyɩ mar ɩraa wa.
43015005	“Maa ɩ̃ ɩ a dɩvɛ̃ tɩɛ, ɩ̃ nyɩmɩ ɩ̃ ɩ a wulbie. A ʋlↄ na mar ɩraa a ɩ̃ pʋↄ, ɩ̃ mɩ mar ɩraa a ʋ pʋↄ, ʋ ma wↄ̃ na wↄmↄ yaw, a-na-ɩ a maa ma be nɩ nyɩ wa, nyaa tʋↄrↄ bom maala wa.
43015006	A ʋlↄ na ma mar ɩraa a ɩ̃ pʋↄ wa, ʋ wↄ̃ na taa nɩ a wulbir ba na ma lↄb bar ʋ ko; ɩ̃ a wulbi-lɛ nʋmↄ, ba ma woorʼã ƴↄ̃w a vũumɩ a dɩ.
43015007	A ala ɩ̃ ɩ nyɩ be na a ɩ̃ pʋↄ, a ɩ̃ ƴɛrɩ̃sɩ mɩ be a nyɩ pʋↄ, nyɩ́ sʋↄr a bom lɛ nyɩ na bʋↄrↄ ɩ̃ nyɩ na pↄw na.
43015008	A ala ɩ̃ ɩ nyɩ wↄnↄ na a wↄmↄ yayaw, lɛ a ɩ̃ Sãa yuor na yire, ɩ̃ lɛ nyɩ na mɩ ɩ a ɩ̃ par-tuurbe.
43015009	Á mɩnɛ a ɩ̃ Sãa na nʋ ma, a lɛ ɩ̃ mɩ nʋ nyɩ. Nyɩ́ ɩraa a ɩ̃ nʋfʋ pʋↄ.
43015010	A ala ɩ̃ ɩ nyɩ jↄrↄ na a ɩ̃ ƴɛrɩ̃sɩ, nyɩ na ɩraa na a ɩ̃ nʋfʋ pʋↄ, a mɩnɛ ɩ̃ na jↄ a ɩ̃ Sãa ƴɛrɩ̃sɩ ɩ̃ ɩraa a ʋ nʋfʋ pʋↄ.
43015011	“Ɩ̃ yel nyɩ na a lɛ a mɩnɛ a ɩ̃ nʋ̃ↄ na tʋↄ be a nyɩ pʋ̃ↄ, ɩ̃ a nʋ̃ↄ na ƴala nyɩ.
43015012	A ɩ̃ ƴɛrɩ̃ ɩ̃ na kʋrↄ nyɩ ɩ na, nyɩ́ nʋnↄ taa a mɩnɛ ɩ̃ na mɩ nʋ nyɩ.
43015013	A nʋfʋ ʋlↄ na gãw a nʋfʋ a jaa ɩ na a mɩnɛ a nɩrɛ na sↄw kpi a ʋ badɛɛ ɩnɛ.
43015014	A nyɩmɩ jↄrↄ a ɩ̃ ƴɛrɩ̃sɩ, nyɩ ɩ na a ɩ̃ badɛɛ.
43015015	Maa lɛ bʋↄlↄ nyɩ tʋ̃tʋnbↄ wa, a-na-ɩ a tʋ̃tʋnↄ maa bↄ̃w a ala a ʋ nɩ-kpɛ̃ɛ na maala wa. Ɩ̃ ɛ̃ɛ na bʋↄl nyɩ ɩ̃ badɛɛ, a-na-ɩ ɩ̃ man nyɩ na a yele ala a jaa ɩ̃ na dãa wõ a ɩ̃ Sãa sɛ̃.
43015016	Aa ɩ nyɩmɩ ɩ̃ vɛl ma ir wa; maa ɩ̃ vɛl nyɩ ir ɩ̃ ƴↄ̃w nyɩ a nyɩ cen na wↄ̃ a wↄmↄ, ɩ̃ a wↄmↄ ʋlↄ kↄ̃ sãw wa. Ɩ̃ a bom jaa lɛ nyɩ na de a ɩ̃ yuor sʋↄrʼɩ̃ a Sãa sɛ̃, ʋ na kʋ nyɩ na.
43015017	A ala ɩ̃ na kpãkpana nyɩ ɩ na, nyɩ́ nʋnↄ taa.
43015018	“A ala ɩ̃ ɩ a tẽw pʋↄ nɩbɛ Ꞌlaar nyɩ na, nyɩ́ bↄ̃w ka maa ba dãa de nĩe Ꞌlaar.
43015019	A nyɩmɩ dãa ɩ a tẽw pʋↄ nɩbɛ, a tẽw pʋↄ nɩbɛ naa nʋnↄ nyɩ na, a-na-ɩ bala ɩ̃ sↄ nyɩ. Ɩ̃-cɛ a-na-ɩ ɩ̃ ow nyɩ na kpee ir a tẽw pʋↄ a nyaa cãa ɩ a tẽw pʋↄ nɩbɛ wa, ala-ɩ̃-sↄ a ba Ꞌlaar nyɩ.
43015020	Nyɩ́ tɩɛr bↄ̃w nɩ a ʋna ƴɛrɩ̃ ɩ̃ na dãa yel nyɩ, áa tʋ̃tʋnↄ ma ɩ kpɛ̃ɛ a ʋ nɩ-kpɛ̃ɛ jie wa. Á bala ɩ̃ dãa hʋↄl ma, ba nↄↄ mɩ hʋↄl nyɩ na. A bala ɩ̃ dãa jↄ a ɩ̃ ƴɛrɩ̃, ba nↄↄ mɩ jↄ na a nyɩ ƴɛrɩ̃.
43015021	Ɩ̃-cɛ ba na maal nyɩ na a ana yele a jaa a ɩ̃ ɩnɛ a-na-ɩ baa bↄ̃w a ʋlↄ na tʋ̃ ma wa.
43015022	A ala ɩ̃ ɩ maa dãa wa ƴɛrʼɩ̃ ba wa, ba kↄ̃ↄ dãa tɛrɛ maal-fãa wa, ɩ̃-cɛ a ƴɛ̃ƴɛrɩ̃ na, ŋmɩɩlɩ̃fʋ jie ma cãa be be a ba maal-fãa ɩnɛ wa.
43015023	A ʋlↄ na Ꞌlaar ma, ʋ mɩ Ꞌlaarʼã a ɩ̃ Sãa.
43015024	A ala ɩ̃ ɩ maa dãa tʋ̃ tʋ̃-bie a ba sↄ̃w a nɩrɛ kãw na ma dãa tʋ̃ wa, ba kↄ̃ↄ dãa tɛrɛ maal-fãa wa, ɩ̃-cɛ a ƴɛ̃ƴɛrɩ̃ na, ba nyɛ na a ala ɩ̃ na maal, ɩ̃ cãa Ꞌlaar a maa nɩ a ɩ̃ Sãa.
43015025	Ɩ̃-eɛ a ta na a lɛ a mɩnɛ a ƴɛr-bir ʋlↄ na be a ba ƴɛr-kpɛn sɛbɛ pʋↄ na maala baara. A yelʼã: ʻBa Ꞌlaar ma na pↄrↄ.ʼ
43015026	“A Sõsũono ʋlↄ na ɩ a Yel-mɩ̃ɛ Sɩɛ na yi a Sãa jie na wa na. Ɩ̃ na tʋ̃ nɩ ʋ na ʋ yi a Sãa jie ɩ̃ wa a nyɩ sɛ̃ na mana a ɩ̃ yel-mɩ̃ɛ.
43015027	Ɩ̃ a nyɩmɩ, nyɩ na mɩ mana na a ɩ̃ yel-mɩ̃ɛ, a-na-ɩ nyɩ be nɩ ma na a nyↄwfʋ jie.
43016001	“Ɩ̃ yel nyɩ na a lɛ, a mɩnɛ a bom kãw kↄ̃ wa maal nyɩ a nyɩ ŋmaa yi wa.
43016002	A Jufisɩ na diw nyɩ na bar a ba puorfʋ yie pʋↄ, ɩ̃ a daar tara na a nɩrɛ lɛ ɩ̃ wa kú nyɩ, ʋ na tɩɛrʼã beeka a Naaŋmɩn tʋn ʋ tʋ̃ a lɛ.
43016003	Ba na maalʼã a lɛ, a-na-ɩ baa bↄ̃w a maa nɩ a Sãa wa.
43016004	Ɩ̃-cɛ ɩ̃ man nyɩ na a lɛ a mɩnɛ a daar ɩ̃ wa ta a ba maala nyɩ a yele ala, a nyɩ na tɩɛr bↄ̃w ka ɩ̃ dãa na yel nyɩ. “Maa dãa man nyɩ a ana yele a nyↄwfʋ jie wa, a-na-ɩ ɩ̃ dãa na cãa be a nyɩ sↄ̃w,
43016005	ɩ̃-cɛ a ƴɛ̃ƴɛrɩ̃ na, ɩ̃ cere na a ʋlↄ na tʋ̃ ma sɛ̃, ɩ̃ bõ-ƴen kãw a nyɩ pʋↄ ma mɩ soor ma a nyɩnɛ ɩ̃ cere wa.
43016006	Ɩ̃ nãw nyɩrɩ̃ na be a nyɩ jie a mɩnɛ ɩ̃ na yel nyɩ a lɛ,
43016007	ɩ̃-cɛ sɩrɛ jaa ɩ̃ yele nyɩ, a na ɩ na son a nyɩ jie ɩ̃ na cen, a-na-ɩ a maa ma cen wa, a Sõsũono kↄ̃ wa a nyɩ jie wa, ɩ̃-cɛ a maa ɩ̃ cen, ɩ̃ na tʋ̃ ʋ na ʋ wa a nyɩ sɛ̃.
43016008	Ʋ na maalʼã a tẽw pʋↄ nɩbɛ a ba bↄ̃w a ala na ɩ a maal-fãa, nɩ a ala na ɩ a torfʋ, nɩ a mɩnɛ a Naaŋmɩn nↄↄ guoro a ba ƴɛrɩ̃sɩ.
43016009	Ʋ na maal ba na a ba bↄ̃w a ba maal-fãa a-na-ɩ baa sↄw de ma wa.
43016010	Ʋ na mɩ maal ba na a ba bↄ̃w a torfʋ a-na-ɩ ɩ̃ cere na a Sãa sɛ̃ a nyaa lↄↄ nyɛrɛ ma wa.
43016011	Ʋ na mɩ man ba na a ƴɛrɩ̃ guorfʋ ɩnɛ, a-na-ɩ a Naaŋmɩn gↄrʼã ƴↄ̃w a tẽw na jamana a ƴɛrɩ̃ baar.
43016012	“Ɩ̃ cãa na tɛrɛ ƴɛr-yaw na man nyɩ, ɩ̃-cɛ a ƴɛ̃ƴɛrɩ̃ na, a par bↄ̃wfʋ na kpɛmɛ nyɩ na,
43016013	ɩ̃-cɛ a lɛdaar a Yel-mɩ̃ɛ Sɩɛ nↄↄ waara, ʋ na tↄw nyɩ na a nyɩ bↄ̃w a yel-mɩ̃ɛ par ʋ jaa. A-na-ɩ ʋ kↄ̃ ƴɛrɛ a ʋ mɩ̃ɛ ƴɛrɩ̃ wa, ɩ̃-cɛ ʋ na ƴɛrɛ na a ala tɛw ʋ na wõ, mɩ mana nɩ nyɩ a yele ala nↄↄ waara.
43016014	Ʋ na maalʼã a ɩ̃ yuor ʋ yire a-na-ɩ ʋ na de na a ala na ɩ a ɩ̃ ben mana kʋrↄ nyɩ.
43016015	A yele ala a jaa a Sãa na tɛrɛ mɩ ɩ na a ɩ̃ ben, ala-ɩ̃-sↄ ɩ̃ yel áa Naaŋmɩn Sɩɛ na de na a ala na ɩ a ɩ̃ ben mana kʋrↄ nyɩ.
43016016	“A na ɩ na fɩ̃ɩ ɩ̃ nyɩ kↄ̃ lɛ nyɛ ma wa, ɩ̃ a fɩ̃ɩ pʋↄ go, nyɩ na lɛ nyɛ ma na.”
43016017	Ã lɛ, a Jeeju par-tuurbe ŋmɛɛ sooro na taa: “Bõ ɩ̃ dɩ a lɛ ʋ na yel sɩ áa na ɩ na fɩ̃ɩ a sɩ kↄ̃ lɛ nyɛ ʋ wa, ɩ̃ a fɩ̃ɩ pʋↄ go, á sɩ na lɛ nyɛ ʋ na, nɩ a mɩnɛ ʋ na yel á ʋ cere na a Sãa sɛ̃?”
43016018	Ba sooro na taa: “Bõ ɩ̃ dɩ a fɩ̃ɩ ʋ na yel? Saa bↄ̃w a ʋ ƴɛrɩ̃ ʋlↄ par wa.”
43016019	A Jeeju bↄ̃w na a ba bʋↄrↄ na ba soor ʋ ɩ̃ yel ba: “A mɩnɛ ɩ̃ na yel nyɩ áa na ɩ na fɩ̃ɩ ɩ̃ nyɩ kↄ̃ lɛ nyɛ ma wa, ɩ̃ a fɩ̃ɩ pʋↄ go, á nyɩ na lɛ nyɛ ma na, ala ɩnɛ nyɩ sooro taa mɩɩ?
43016020	Yel-mɩ̃ɛ ɩ̃ yele nyɩ, nyɩ na kono na sↄrↄ nɩ a kõ-yel-bie, ɩ̃-cɛ a tẽw pʋↄ nɩbɛ cɩlɛ. Nãw na nyↄw nyɩ na, ɩ̃-cɛ a nʋ̃ↄ na lɩɛrʼã a nyɩ nãw.
43016021	A lɛdaar a pↄw na wala, nãw ma be na a ʋ jie a-na-ɩ a ʋ won daar ta na. Ɩ̃-cɛ a lɛ ʋ na wa dↄw baar, ʋ ma hiinʼã a ʋ won bar, a-na-ɩ nʋ̃ↄ be na a ʋ jie a lɛ a bie na yi baar.
43016022	A lɛ ʋ mɩ, nãw mɩ be na a nyɩ jie a ƴɛ̃ƴɛrɩ̃, ɩ̃-cɛ ɩ̃ nↄↄ lɛ nyɛ nyɩ na, a nʋ̃ↄ be a nyɩ jie, ɩ̃ a ʋna nʋ̃ↄ naa, nɩrɛ kↄ̃ tʋↄ sãw ʋ bar wa.
43016023	“A bibir ʋlↄ ɩ̃ wa ta, nyaa lɛ sooro ma bom wa. Yel-mɩ̃ɛ ɩ̃ yele nyɩ, a bom lɛ nyɩ na diere a ɩ̃ yuor sʋↄrↄ nɩ a Sãa sɛ̃, ʋ na kʋ nyɩ na.
43016024	Wa ta nɩ a ƴɛ̃ƴɛrɩ̃, nyaa dãa de a ɩ̃ yuor sʋↄrʼɩ̃ bom wa. Nyɩ́ sʋↄr ɩ̃ nyɩ na pↄw na, a nʋ̃ↄ na ƴala nyɩ.
43016025	“Sʋkpar ɩ̃ lↄbↄ mana nɩ nyɩ a yele ala, ɩ̃ a daar tara na ɩ̃ kↄ̃ lↄↄ lↄb nyɩ sʋkpar wa, ɩ̃ ɩ̃ na man nyɩ na a Sãa ƴɛrɩ̃ a nyɩr cãa pʋↄ.
43016026	Á ʋna bibirʼãa, nyɩ na de na a ɩ̃ yuor sʋↄrʼɩ̃ a Sãa. Ɩ̃ maa yel nyɩ a ɩ̃ na sʋↄrʼã a Sãa a nyɩ ɩnɛ wa,
43016027	a-na-ɩ a Sãa mɩ̃ɛ nʋ nyɩ na, a mɩnɛ nyɩ na nʋ ma ɩ̃ sↄw bↄ̃w ka ɩ̃ yi na a Naaŋmɩn jie.
43016028	A Sãa jie ɩ̃ yi ɩ̃ wa ka a tẽw pʋↄ, ɩ̃ a ƴɛ̃ƴɛrɩ̃ na, ɩ̃ yire na ka a tẽw pʋↄ ɩ̃ lɩɛbɛ cere a Sãa jie.”
43016029	A ʋ par-tuurbe yel ʋ: “Faa nyɛ a ƴɛ̃ƴɛrɩ̃ na fʋ na ƴɛrɛ gbelẽgbelẽ, ma lɛ cãa lↄbↄ sʋkpar wa.
43016030	A ƴɛ̃ƴɛrɩ̃ na, sɩ pãa na bↄ̃w ka fʋ bↄ̃w na a yele a jaa, ɩ̃ faa bʋↄrↄ nɩrɛ ʋ soor fʋ bom kãw wa, ala-ɩ̃-sↄ a sɩ sↄw bↄ̃w ka a Naaŋmɩn jie fʋ yi.”
43016031	A Jeeju soor ba: “Nyɩ pãa na sↄw ƴɛ̃ƴɛrɩ̃?
43016032	A daar tara na ɩ̃ ʋ gↄrʼã ta baar, a nyɩ na ŋma kpee kpee jↄ kul a nyɩ yie ɩ̃ cɛ ma bar ɩ̃ yẽ, ɩ̃ maa ɩ ɩ̃ yẽ wa a-na-ɩ a Sãa be nɩ ma na.
43016033	Ɩ̃ yel nyɩ na a lɛ a nyɩ na tɛrɛ a su-ɓaar, a-na-ɩ nyɩ be na a ɩ̃ pʋↄ. Nyɩ na tɛrɛ na won a ka a tẽw pʋↄ, ɩ̃-cɛ nyɩ́ var suur, a-na-ɩ ɩ̃ tʋↄ na a tẽw nɩ a ʋ fãw.”
43017001	A mɩnɛ a Jeeju na ƴɛr a lɛ baar, ʋ Ꞌwuorʼã a saꞋlon ɩ̃ yel: “Sãa, a daar ta na. Maal a fʋ Bie yuor ʋ yi, a Bie na mɩ maal a fʋ yuor ʋ yi,
43017002	a mɩnɛ fʋ na kʋ ʋ a tʋↄfʋ a nɩbɛ ba jaa jie, ʋ na kʋ a bala fʋ na kʋ ʋ a baa-kↄ̃-tɛw.
43017003	A baa-kↄ̃-tɛw ɩ na a ba na bↄ̃w a fʋ̃ʋ fʋ yẽ na ɩ a Naaŋmɩn tↄr, ɩ̃ mɩ bↄ̃w a Jeeju-Kirisi ʋlↄ fʋ na tʋ̃.
43017004	Ɩ̃ maalʼã a fʋ yuor ʋ yi ka a tẽw pʋↄ, ɩ̃ mɩ maal a tʋmↄ ala fʋ na kʋ ma baar.
43017005	A ƴɛ̃ƴɛrɩ̃ na, Sãa, maal a ɩ̃ yuor ʋ yi a fʋ nii-sↄw nɩ a ʋna yo-yifʋ ɩ̃ na dãa tɛrɛ a fʋ sɛ̃, ɩ̃ a tẽw na ma dãa be be sɛr wa.
43017006	“A nɩbɛ bala fʋ na ir ka a tẽw pʋↄ kʋ ma, ɩ̃ maal ba na a ba bↄ̃w fʋ. Fʋ̃ʋ ɩ̃ dãa sↄ ba ɩ̃ de kʋ ma, ɩ̃ ba jↄ na a fʋ ƴɛrɩ̃.
43017007	A ƴɛ̃ƴɛrɩ̃ na, ba bↄ̃w ka a bom jaa lɛ fʋ na kʋ ma sɩrɩ̃ na yi a fʋ sɛ̃,
43017008	a-na-ɩ ɩ̃ man ba na a ƴɛrɩ̃sɩ ala fʋ na kʋ ma, a ba sↄw de. Ba sɩrɩ̃ na bↄ̃w ka fʋ sɛ̃ ɩ̃ yi, ɩ̃ ba sↄw na a fʋ̃ʋ ɩ̃ tʋ̃ ma.
43017009	“A bala ɩnɛ ɩ̃ sʋↄrↄ fʋ. Aa ɩ a tẽw pʋↄ nɩbɛ ɩnɛ ɩ̃ sʋↄrↄ fʋ wa, ɩ̃ a bala fʋ na de kʋ ma, bala ɩ̃ sʋↄrↄ ƴↄnↄ, a-na-ɩ fʋ̃ʋ sↄ ba.
43017010	A bom jaa lɛ ɩ̃ na tɛrɛ ɩ na a fʋ bom, ɩ̃ a bom jaa lɛ fʋ na tɛrɛ mɩ ɩ na a ɩ̃ bom, ɩ̃ a ɩ̃ yuor yi na a ba jie.
43017011	Maa cãa be ka a tẽw pʋↄ wa, ɩ̃-cɛ a bala, ba cãa na be ka, ɩ̃ a maa, ɩ̃ wɩɛrɛ na a fʋ sɛ̃. Sãa son, Ꞌwuoro ba nɩ a fʋ fãw na ɩ a fãw ʋlↄ fʋ na kʋ ma, a mɩnɛ a ba na tʋↄ ɩ bõ-ƴen a sɩ kaarɩ̃.
43017012	A lɛ ɩ̃ na dãa cãa be nɩ ba, ɩ̃ Ꞌwuoro ba na, bↄ̃w tɛrɛ nɩ ba a fʋ fãw ʋlↄ fʋ na kʋ ma. Bõ-ƴen ma bↄr wa ɩ̃ a ala ma ɩ a ʋlↄ tɛw na sɛw ʋ bↄr wa, a mɩnɛ a Naaŋmɩn Sɛbɛ ƴɛrɩ̃ na tʋↄ maal baar.
43017013	A ƴɛ̃ƴɛrɩ̃ na, ɩ̃ wɩɛrɛ na a fʋ sɛ̃, ɩ̃ ƴɛrɛ a lɛ a mɩnɛ ɩ̃ na cãa be ka a tẽw pʋↄ, a ba na tʋↄ tɛrɛ a ɩ̃ nʋ̃ↄ, ʋ na nyɩrɩ̃ ƴala ba.
43017014	Ɩ̃ de na a fʋ ƴɛrɩ̃ man ba, a tẽw na nɩbɛ Ꞌlaar ba, a-na-ɩ baa ɩ a tẽw na ben wa, a mɩnɛ a maa mɩ̃ɛ na ma mɩ ɩ a tẽw na ben wa.
43017015	Maa sʋↄrↄ fʋ a fʋ ir ba ka a tẽw pʋↄ wa, ɩ̃-cɛ a fʋ na Ꞌwuoro ba a Fãa Sʋbↄ ɩnɛ.
43017016	A mɩnɛ ɩ̃ na ma ɩ a tẽw na ben wa, a lɛ baa mɩ ɩ a tẽw na ben wa.
43017017	Ow ba kpee nɩ a fʋ yel-mɩ̃ɛ a ba ɩ a fʋ ben; a fʋ ƴɛrɩ̃ ɩ̃ ɩ a yel-mɩ̃ɛ.
43017018	A mɩnɛ fʋ na tʋ̃ ma a ka a tẽw pʋↄ, a lɛ ɩ̃ mɩ tʋ̃ ba a tẽw pʋↄ.
43017019	A bala ɩnɛ ɩ̃ ow a ɩ̃ mɩ̃ɛ kpee kʋ fʋ, a mɩnɛ a ba na mɩ tʋↄ sɩrɩ̃ ow kpee ɩ a fʋ ben.
43017020	“Aa ɩ bala tɛw ɩnɛ ɩ̃ sʋↄrↄ fʋ wa, ɩ̃-cɛ ɩ̃ mɩ sʋↄrↄ na ƴↄnↄ a bala nↄↄ sↄwrↄ diere ma a ba ƴɛrɩ̃ ɩnɛ.
43017021	Ɩ̃ sʋↄrↄ na a fʋ maal a ba jaa a ba ɩ bõ-ƴen, a mɩnɛ a fʋ̃ʋ Sãa na be a ɩ̃ pʋ̃ↄ, ɩ̃ mɩ be a fʋ pʋ̃ↄ. Maal ba a ba na mɩ be a sɩ pʋ̃ↄ, a mɩnɛ a tẽw na nɩbɛ na sↄw bↄ̃w ka fʋ̃ʋ ɩ̃ tʋ̃ ma.
43017022	Ɩ̃ kʋ ba na a yo-yifʋ ʋlↄ fʋ na kʋ ma, a ba na ɩ bõ-ƴen a mɩnɛ a maa nɩ a fʋ̃ʋ na ɩ a bõ-ƴen,
43017023	a maa be a ba pʋ̃ↄ, a fʋ mɩ be a ɩ̃ pʋ̃ↄ, a mɩnɛ a ba na bↄ̃w sɩrɩ̃ nyↄw taa ɩ bõ-ƴen. A nↄhↄ̃ a tẽw na nɩbɛ na bↄ̃w ka fʋ̃ʋ ɩ̃ tʋ̃ ma, ɩ̃ fʋ mɩ nʋ ba na a mɩnɛ fʋ na mɩ nʋ ma.
43017024	“Sãa, ɩ̃ bʋↄrↄ na a bala fʋ na kʋ ma, ba be nɩ ma a jie ʋlↄ ɩ̃ na be, a mɩnɛ a ba na tʋↄ nyɛ a ɩ̃ yo-yifʋ ʋlↄ fʋ na kʋ ma, a-na-ɩ fʋ de na nĩe nʋ ma ɩ̃ a tẽw na ma dãa be be sɛr wa.
43017025	Sãa toraa, a tẽw na nɩbɛ ma bↄ̃w fʋ wa, ɩ̃-cɛ a maa, ɩ̃ bↄ̃w fʋ na ɩ̃ a bala fʋ na kʋ ma mɩ bↄ̃w ka fʋ̃ʋ ɩ̃ tʋ̃ ma.
43017026	Ɩ̃ maal ba na a ba bↄ̃w fʋ, ɩ̃ ɩ̃ na cãa na maala ba a ba bↄ̃wnↄ fʋ, a mɩnɛ a nʋfʋ ʋlↄ fʋ na nʋ ma na mɩ be a ba pʋ̃ↄ, ɩ̃ a maa mɩ̃ɛ mɩ be a ba pʋ̃ↄ.”
43018001	A mɩnɛ a Jeeju na ƴɛr a lɛ baar, ʋ yi nɩ na a ʋ par-tuurbe cen na gãw a Sɛdʋrↄ̃ kʋlaa gaan. Nakʋↄ be na a jie ʋlↄ, a Jeeju lãa kpɛ nɩ a ʋ par-tuurbe a be.
43018002	A Judasɩ ʋlↄ na diere ʋ a juu mɩ bↄ̃w na a ʋna jie, a-na-ɩ a Jeeju nɩ a ʋ par-tuurbe ma dãa na cere a be.
43018003	A lɛ, a Judasɩ taw na a Orom sↄdaalsɩ nɩ a parsãdiele bala a baar-lo-nɩ-bɛrɛ nɩ a Farɩsɩ nɩbɛ na tʋ̃, a ba tɛrɛ a vũusɩ nɩ a lãpar nɩ a jɛb yele cenʼɩ̃ a be.
43018004	A Jeeju bↄ̃w na a ala a jaa nↄↄ tara ʋ ɩ̃ tuor soor ba: “Ala nyɩ bʋↄrↄ?”
43018005	A ba yel ʋ: “A Najarɛtɩ Jeeju sɩ bʋↄrↄ.” A Jeeju yel ba: “A maa ʋ.” Ɩ̃ a Judasɩ ʋlↄ na diere ʋ a juu lãa na ɩraa nɩ ba a be.
43018006	A mɩnɛ a Jeeju na yel ba: “A maa ʋ,” ba tɛwtɛw na lo a tene.
43018007	A Jeeju lɛ soor ba: “Ala nyɩ bʋↄrↄ?” A ba yel ʋ: “A Najarɛtɩ Jeeju sɩ bʋↄrↄ.”
43018008	A Jeeju yel ba: “Ɩ̃ yel nyɩ na a maa ʋ. A ala ɩ̃ ɩ a maa nyɩ bʋↄrↄ, nyɩ́ bar a nɩbɛ na a ba cen.”
43018009	Ʋ yelʼã a lɛ a mɩnɛ a ʋna ƴɛrɩ̃ ʋ na dãa ƴɛr na tʋↄ maal baar. Ʋ dãa na yel: “A bala fʋ na kʋ ma, bõ-ƴen ma bↄr wa.”
43018010	A be jie, a Sɩmↄ̃ Pɩɛr vʋ̃ↄ na a bãjɩnɛ ʋ na dãa tɛrɛ cɛ nɩ a baar-lo-nɩ-kpɛ̃ɛ tʋ̃tʋnↄ dʋrɩ̃ toor ŋmaa. A tʋ̃tʋnↄ ʋlↄ yuor dɩ na Malɩkɩsɩ.
43018011	Ɩ̃-cɛ a Jeeju yelʼã a Pɩɛr: “Su a fʋ bãjɩnɛ a sↄkpa pʋↄ. Mɩnɛ a ɩ ɩ̃ kↄ̃ nyu nɩ a won ŋman ʋlↄ a Sãa na kʋ ma wa?”
43018012	A lɛ, a sↄdaalsɩ nɩ a ba nɩ-kpɛ̃ɛ nɩ a Jufisɩ parsãdiele nyↄw na a Jeeju lũ.
43018013	Ba de na nĩe taw ʋ cenʼɩ̃ a An sɛ̃, a-na-ɩ a An ɩ̃ ɩ a Kayifi dɩ̃ɛmɛ ɩ̃ a Kayifi ɩ̃ dãa ɩ a baar-lo-nɩ-kpɛ̃ɛ a ʋna yuon naa pʋↄ.
43018014	A ʋna Kayifi ɩ̃ dãa yel a Jufisɩ áa na ɩ na son a nɩ-bõ-ƴen na kpi a nɩbɛ ba jaa ɩnɛ.
43018015	A Sɩmↄ̃ Pɩɛr nɩ a par-tuure ƴen sʋbↄ tuure na a Jeeju. A baar-lo-nɩ-kpɛ̃ɛ dãa na bↄ̃w a ʋna par-tuure naa, ala-ɩ̃-sↄ ʋ nyɛ sↄr lãa kpɛ nɩ a Jeeju a baar-lo-nɩ-kpɛ̃ɛ yir a gbalɩ̃ pʋↄ,
43018016	ɩ̃-cɛ a Pɩɛr cãa ɩraa a yẽw a dↄ̃dↄr nʋↄr. A ʋna par-tuure a baar-lo-nɩ-kpɛ̃ɛ na bↄ̃w yi na ƴɛrʼɩ̃ a tʋ̃tʋ̃-poole ʋlↄ na gure a dↄ̃dↄr, ɩ̃ taw a Pɩɛr kpɛ nɩ.
43018017	A tʋ̃tʋ̃-poole ʋlↄ na gure a dↄ̃dↄr soorʼã a Pɩɛr: “A fʋ̃ʋ mɩ, faa ɩ a daba na par-tuure ƴen sʋbↄ wa mɩɩ?” Ʋ yel ʋ: “Maa ɩ a ʋ par-tuure wa.”
43018018	A mɩnɛ a aar na ɩrɛ, a tʋ̃tʋnbↄ nɩ a parsãdiele gbↄw na a vũu Ꞌwuoro, a Pɩɛr mɩ lãa ɩraa nɩ ba Ꞌwuoro.
43018019	A baar-lo-nɩ-kpɛ̃ɛ soorʼã a Jeeju a ʋ par-tuurbe ɩnɛ nɩ a ʋ jaanfʋ ɩnɛ ʋ na jaana a nɩbɛ.
43018020	A Jeeju yel ʋ: “Cãa pʋↄ ɩ̃ ma dãa ƴɛrɛ a ƴɛrɩ̃ kʋrↄ a nɩbɛ, jaana nɩ ba a daar a jaa a puorfʋ yie pʋↄ nɩ a Naaŋmɩn puor-yir kpɛ̃ɛ pʋↄ, na ɩ a jiir ala a Jufisɩ ba jaa na ma duoro taa. Maa sↄↄlɩ̃ yel bom kãw wa.
43018021	Bõ ɩnɛ fʋ sooro a maa? Soor a bala na wõ a ɩ̃ ƴɛrɩ̃; ba bↄ̃w na a ala ɩ̃ na man ba.”
43018022	A mɩnɛ a Jeeju na yel a lɛ, a parsãde ƴen sʋbↄ na ɩraa a ʋ lõboorɩ̃ ɓa ʋ na ɩ̃ yel: “Lɛ ɩ̃ sɛw a fʋ na ƴɛrʼɩ̃ a baar-lo-nɩ-kpɛ̃ɛ mɩɩ?”
43018023	A Jeeju yel ʋ: “A ala ɩ̃ ɩ ƴɛr-fãa ɩ̃ ƴɛr, miil a fãa jie, ɩ̃-cɛ a ala ɩ̃ ɩ ƴɛr-son ɩ̃ ƴɛr, bõ ɩnɛ fʋ ɓa ma?”
43018024	A lɛ, a An ɩ na a ba lũ ʋ cenʼɩ̃ a baar-lo-nɩ-kpɛ̃ɛ Kayifi sɛ̃.
43018025	A mɩnɛ a Sɩmↄ̃ Pɩɛr na cãa ɩraa a be Ꞌwuoro a vũu, ba soor ʋ na: “A fʋ̃ʋ mɩ, faa ɩ a ʋ par-tuure ƴen sʋbↄ wa mɩɩ?” A Pɩɛr cɩɩrɩ̃ ɩ̃ yel: “Maa ɩ a ʋ par-tuure wa.”
43018026	A baar-lo-nɩ-kpɛ̃ɛ tʋ̃tʋnↄ ƴen sʋbↄ na ɩ bal bõ-ƴen nɩ a ʋlↄ a Pɩɛr na dãa cɛ a toor ŋmaa, yelʼã a Pɩɛr: “Maa dãa nyɛ fʋ a fʋ lãa be nɩ ʋ be a nakʋↄ pʋↄ wa?”
43018027	Ɩ̃-cɛ a Pɩɛr lɛ cɩɩrɩ̃ na á aa ɩ yel-mɩ̃ɛ ʋ wa, ɩ̃ a ɩ a nↄraa kõ na a jie naan.
43018028	A ala na yi tↄ, ba yi nɩ na a Jeeju a Kayifi yir ɩ̃ cenʼɩ̃ a jamana Pɩlatɩ yir. A ɩ na a dʋ̃Ꞌwʋlɩ̃ ɓaaraa. Ɩ̃-cɛ a Jufisɩ mɩ̃ɛ ma dãa kpɛ a jamana yir wa, a mɩnɛ ba kↄ̃ wa sãw a ba mɩ̃ɛ, kↄ̃ tʋↄ dɩ a Pakɩ fɛtɩ wa.
43018029	Ala-ɩ̃-sↄ a Pɩlatɩ yi na be a yẽw na soor ba: “Bõ ƴɛrɩ̃ nyɩ ƴↄ̃w a daba na?”
43018030	A ba yel ʋ: “A ʋlↄ ma dãa ɩ nɩ-bier wa, sɩ kↄ̃ↄ dãa nyↄw ʋ wa nɩ a fʋ sɛ̃ wa.”
43018031	A Pɩlatɩ yel ba: “A nyɩmɩ mɩ̃ɛ, nyɩ́ de ʋ guor a ʋ ƴɛrɩ̃ tu nɩ a nyɩ ƴɛr-kpɛn sↄr.” A Jufisɩ yel ʋ: “A sɩmɩ, saa tɛrɛ sↄr na kú nɩrɛ wa.”
43018032	A ta na a lɛ a mɩnɛ a ƴɛrɩ̃ ʋlↄ a Jeeju na dãa ƴɛr miilʼɩ̃ a kũu wↄ̃ mɩnɛ ʋ na kpiire, na maal baar.
43018033	A jamana Pɩlatɩ lɛ kpɛ na a diem ɩ̃ bʋↄl a Jeeju soor: “Fʋ̃ʋ ɩ̃ ɩ a Jufisɩ jamana mɩɩ?”
43018034	A Jeeju yel ʋ: “Fʋ̃ʋ tɩɛr fʋ yẽ ɩ̃ yel a lɛ, mɩɩ nɩbɛ ɩ̃ yel a ala kʋ fʋ a ɩ̃ ɩnɛ?”
43018035	A Pɩlatɩ yel ʋ: “Jufi nɩrɛ ɩ̃ ɩ mɩɩ? Má a fʋ bal nɩbɛ nɩ a baar-lo-nɩ-bɛrɛ ɩ̃ nyↄw fʋ wa nɩ a ɩ̃ sɛ̃. Bõ ʋlↄ fʋ maal?”
43018036	A Jeeju yel ʋ: “A ɩ̃ jamana fãw ma yi ka a tẽw na pʋↄ wa. A ala ɩ̃ dãa ɩ a tẽw na pʋↄ ʋ yi, a ɩ̃ tʋ̃tʋnbↄ naa dãa na jɛbɛ a jɛb ƴↄnↄ ma, a ba kↄ̃ tʋↄ nyↄw ma kʋ a Jufisɩ wa. Ɩ̃-cɛ a ɩ̃ jamana fãw ma yi ka a tẽw na pʋↄ wa.”
43018037	A Pɩlatɩ soor ʋ: “A ala ɩ̃ ɩ a lɛ ʋ, jamana fʋ ɩ mɩɩ?” A Jeeju yel ʋ: “A lɛ fʋ na yel ʋ, jamana ɩ̃ ɩ. Ba dↄw ma na ɩ̃ wa ka a tẽw pʋↄ, na ɩ̃ mana a yel-mɩ̃ɛ kʋrↄ a nɩbɛ. A ʋlↄ na ɩ a yel-mɩ̃ɛ sʋbↄ ma cɛlɛ na a ɩ̃ ƴɛrɩ̃.”
43018038	A Pɩlatɩ soor ʋ: “A yel-mɩ̃ɛ parʼɩ̃ a bõ?” A lɛ a Pɩlatɩ na ƴɛr a lɛ baar, ʋ lɛ yi na na yel a Jufisɩ: “Maa nyɛ a daba na sãwfʋ jie wa.
43018039	Ɩ̃-cɛ a mɩnɛ nyɩ na mɩlɩ̃ nɩ, ɩ̃ ma barʼã kasu nɩ-bõ-ƴen kʋ nyɩ a Pakɩ fɛtɩ daar. A Jufisɩ jamana nyɩ bʋↄrↄ ɩ̃ bar kʋ nyɩ mɩɩ?”
43018040	A lɛ, ba wuure na yele nɩ: “Aa ɩ ʋlↄ sɩ bʋↄrↄ wa! Barabasɩ sɩ bʋↄrↄ!” Ɩ̃ a ʋna Barabasɩ naa ɩ na nɩ-bier.
43019001	A Pɩlatɩ ƴↄ̃w na a ba nyↄw a Jeeju cenʼɩ̃ na fↄb.
43019002	A sↄdaalsɩ de na a gʋʋr wob a sapi kpa a Jeeju, ɩ̃ mɩ su ʋ cẽcen jɩ̃-Ꞌwↄlↄ-Ꞌwↄlↄ,
43019003	ɩ̃ tawra tara ʋ yele: “Sɩ puor fʋ na, Julĩsɩ jamana!” Ɩ̃ ba ɓara ɓara ʋ na.
43019004	A Pɩlatɩ lɛ yi na yel a Jufisɩ: “Ɩ̃ na taw na a daba na yi nɩ ka a nyɩ sɛ̃, a nyɩ na bↄ̃w ka maa nyɛ sãwfʋ a ʋ jie wa.”
43019005	A lɛ, a Jeeju yi na ɩ̃ cãa kpa a gʋʋr sapi, su nɩ a cẽcen jɩ̃-Ꞌwↄlↄ-Ꞌwↄlↄ, a Pɩlatɩ yel ba: “Nyɩ́ nyɛ a daba!”
43019006	A lɛ a baar-lo-nɩ-bɛrɛ nɩ a parsãdiele na nyɛ ʋ, ba wuure na yele: “Kpa ʋ yaal! Kpa ʋ yaal a nɩ-kʋ-daa juu!” A Pɩlatɩ yel ba: “A nyɩmɩ mɩ̃ɛ, nyɩ́ nyↄw ʋ kpa yaal. A ala ɩ̃ ɩ a maa ʋ, maa nyɛ a ʋ sãwfʋ jie wa.”
43019007	A Jufisɩ yel ʋ: “Sɩ tɛrɛ na ƴɛr-kpɛ̃w kãw ɩ̃ a ƴɛr-kpɛ̃w ʋlↄ miilʼã a ʋ sɛw na na kpi, a-na-ɩ ʋ bʋↄrↄ na ba de ʋ ʋ ɩ Naaŋmɩn Bie.”
43019008	A mɩnɛ a Pɩlatɩ na wõ a ʋna ƴɛrɩ̃, dãbɩ̃ɛ lɛ nyɩrɩ̃ na nyↄw ʋ,
43019009	ʋ lɛ lɩɛb kpɛ a diem na soor a Jeeju: “Nyɩnɛ fʋ yi?” Ɩ̃ a Jeeju ma jew ʋ nʋↄr wa.
43019010	A Pɩlatɩ soor ʋ: “Faa jewre ma nʋↄr wa? Faa bↄ̃w ka ɩ̃ tɛrɛ na tʋↄfʋ na bar fʋ ɩ̃ mɩ tɛrɛ a tʋↄfʋ na ƴↄ̃w a ba kpa fʋ yaal a nɩ-kʋ-daa juu wa?”
43019011	A Jeeju yel ʋ: “Faa tɛrɛ tʋↄfʋ kãw a ɩ̃ jie ɩ̃ a ala ma ɩ a ʋlↄ a saꞋlon Naaŋmɩn na tɩɩr kʋ fʋ ʋ wa. Ala-ɩ̃-sↄ a ʋlↄ na nyↄw ma kʋ fʋ nyɩrɩ̃ na maal a fãa gãw fʋ.”
43019012	Wa nyↄw nɩ a daar ʋlↄ, a Pɩlatɩ bʋↄrↄ na a mɩnɛ ʋ na ɩrɛ ɩ̃ bara a Jeeju, ɩ̃-cɛ a Jufisɩ wuure na yele: “A fʋ̃ʋ bar a daba na, faa ɩ a jaman-kpɛ̃ɛ baraa wa. A nɩrɛ lɛ na yel a jamana ʋ ɩ, ʋ ɩ na a jaman-kpɛ̃ɛ san-sʋbↄ.”
43019013	A mɩnɛ a Pɩlatɩ na wõ a ana ƴɛrɩ̃sɩ, ʋ taw na a Jeeju yi nɩ ɩ̃ jɛ a ƴɛr-guoro dakↄw juu na be a jie ʋlↄ ba na bʋↄlↄ a “Kʋsɩpan,” a Jufisɩ na mɩ bʋↄlↄ a “Gabata.”
43019014	A ɩ na a Pakɩ fɛtɩ walfʋ dayen a mↄ̃tↄ̃-tuo daar, a Pɩlatɩ yel a Jufisɩ: “Nyɩ́ nyɛ a nyɩ jamana!”
43019015	A ba wuure yele: “Kú ʋ! Kú ʋ! Kpa ʋ yaal a nɩ-kʋ-daa juu!” A Pɩlatɩ soor ba: “Ɩ̃ kpa a nyɩ jamana yaal mɩɩ?” A baar-lo-nɩ-bɛrɛ yel ʋ: “Saa tɛrɛ jaman-kpee ɩ̃ a ala ma ɩ a jaman-kpɛ̃ɛ ʋ wa.”
43019016	Ala-ɩ̃-sↄ a Pɩlatɩ ƴↄ̃w na a ba nyↄw a Jeeju cenʼɩ̃ na kpa yaal a nɩ-kʋ-daa juu.
43019017	A lɛ, ba nyↄw na a Jeeju ʋ tuo a nɩ-kʋ-daa a ʋ mɩ̃ɛ yi nɩ a tẽw pʋↄ, cere nɩ a jie ʋlↄ ba na bʋↄlↄ a “Ju-ŋman-wɩɛr,” ɩ̃ a Jufisɩ bʋↄlↄ a “Gↄlgↄta.”
43019018	A be a sↄdaalsɩ kpa ʋ yaal a nɩ-kʋ-daa juu. Ɩ̃ ba mɩ kpa na nɩbɛ ayi yaal a nɩ-kʋ-dár jur a ʋ lõbobo pʋʋr, ɩ̃ a Jeeju be a sↄ̃w.
43019019	Á Pɩlatɩ ɩ na a ba sɛb sɛbɛ mar a nɩ-kʋ-daa juu na yel: “A Najarɛtɩ Jeeju ʋ, na ɩ a Jufisɩ jamana.”
43019020	A Jufisɩ yaw Ꞌwuoro na a ala na sɛb a ʋna sɛbɛ naa pʋↄ, a-na-ɩ a jie ʋlↄ ba na kpa a Jeeju yaal pɩɛlʼɩ̃ na a tẽw, ɩ̃ ba dãa na sɛbʼɩ̃ a Jufi ƴɛrɩ̃ nɩ a Orom ƴɛrɩ̃ nɩ a Gɩrɛkɩ ƴɛrɩ̃.
43019021	Ɩ̃ a Jufisɩ baar-lo-nɩ-bɛrɛ yelʼã a Pɩlatɩ: “Taa sɛb á Jufisɩ jamana ʋ ɩwa, ɩ̃-cɛ ɛ̃ɛ sɛb áa dába na yelʼã a Jufisɩ jamana ʋ ɩ.”
43019022	A Pɩlatɩ yel: “A ala ɩ̃ na sɛb, bom ma lɩɛbɛ wa.”
43019023	A mɩnɛ a sↄdaalsɩ na kpá a Jeeju yaáƖ baar, ba dẽ na a ʋ cẽcene po jiir anaan, a ba jaa pↄw bõ-ƴene-ƴene, ɩ̃ cɛ a ʋ kpar-woor ʋlↄ̃ na ma tɛrɛ a sɛfʋ jie wa, a-na-ɩ lɛ ba wob ʋ a juumɩ wa ta nɩ a gbɛɛ pʋↄ.
43019024	A sↄdaalsɩ yele na taa: “Nyɩ taa ɩ a sɩ ɓer a cẽcen na bar wa. Nyɩ́ ɩ a sɩ lↄb a gbabie bↄ̃w a ʋlↄ na diere.” Ba yelʼã a lɛ a mɩnɛ a ƴɛr-bir ʋlↄ na be a Naaŋmɩn Sɛbɛ pʋↄ na tʋↄ maal baar: “Ba po na a ɩ̃ cẽcene, ɩ̃ de a ɩ̃ kparʋ lↄbʼɩ̃ a gbãbie.” Lɛ a sↄdaalsɩ maal.
43019025	A Jeeju mã nɩ a ʋ ma yɛbɛ nɩ a Kilopa pↄw Maarɩɩ, nɩ a Madala Maarɩɩ ɩraa na be a Jeeju nɩ-kʋ-daa par.
43019026	A mɩnɛ a Jẽeju na nyɛ a ʋ mã ɩ̃ mɩ nyɛ a ʋ par-tuure ʋlↄ ʋ na nʋ ʋ ɩraa pɩɛl ʋ, ʋ yelʼã a ʋ mã: “Ɩ̃ mã, nyɛ a fʋ bie.”
43019027	Ɩ̃ mɩ yel a par-tuure ʋlↄ: “Nyɛ a fʋ mã.” Wa nyↄw nɩ a ʋna daarʼã, a par-tuure ʋlↄ de na a Jeeju mã kulʼɩ̃ a ʋ yir.
43019028	A ala na yi tↄ, a Jeeju bↄ̃w ka a ƴele a jaa baarʼã a ƴɛ̃ƴɛrɩ̃. Ala-ɩ̃-sↄ, a mɩnɛ a ƴɛr-bir ʋlↄ na be a Naaŋmɩn Sɛbɛ pʋↄ na tʋↄ maal baar, ʋ yelʼã. “Kʋ̃ↄ-nyuur nyↄw ma na.”
43019029	Yole dãa na be be na sɛw nɩ dã-ɓiirũ, a ba de a tabɩr miir su a ɩsↄb kakɩr pʋↄ, ɩ̃ ɓɩ̃ nɩ a dã-ɓiirũ tur a Jeeju.
43019030	A lɛ ʋ na nyu a dã-ɓiirũ baar, ʋ yelʼã: “A yele a jaa maalʼã baar!” Ɩ̃ surĩ a juu ɩ̃ ŋmaa a vʋʋrʋ̃.
43019031	A ɩ na a bibi-ciiraa walfʋ dayen, ɩ̃ a mɩnɛ a ʋna bibirʼãa na ɩ a bibir kpɛ̃ɛ, a Jufisɩ ma bʋↄrↄ a kũusɩ a cãa be a nɩ-kʋ-dar jur a bibi-ciiraa dayen wa. A ala ɩnɛ ba sʋↄrʼã a Pɩlatɩ a ʋ ɩ a ba kar a bala ba na kpa yaal gbɛɛ ɩ̃ yaw ba suu nɩ.
43019032	Ala-ɩ̃-sↄ a sↄdaalsɩ wɩ na a bala ba na dãa lãa kpa nɩ a Jeeju sɛ̃ na kar a dãdãw sʋbↄ nɩ a tuuraa gbɛɛ,
43019033	ɩ̃-cɛ a mɩnɛ ba na ta a Jeeju, ba nyɛ ʋ na ʋ gↄr kpi a baa kar ʋ a gbɛɛ wa.
43019034	Ɩ̃-cɛ a sↄdaala kãw de na a ʋ kãpĩi cↄrʼɩ̃ a Jeeju a lõboorɩ̃, a jɩ̃ɩ nɩ a kʋ̃ↄ yi a jie naan.
43019035	A ʋlↄ na nyɛ a yele ala, ʋlↄ ɩ̃ man a ala ʋ na nyɛ, ɩ̃ a ʋ ƴɛrɩ̃ ɩ na yel-mɩ̃ɛ. Ʋ bↄ̃w ka yel-mɩ̃ɛ ʋ yele, a mɩnɛ a nyɩ na mɩ tʋↄ tɛrɛ a ƴↄ̃w-nyãa.
43019036	A ana yele ta na a lɛ a mɩnɛ a ƴɛr-bir ʋlↄ na be a Naaŋmɩn Sɛbɛ pʋↄ na tʋↄ maal baar: “Ba kↄ̃ wa ka a ʋ kↄↄr kãw wa.”
43019037	A Naaŋmɩn Sɛbɛ ƴɛr-bir ƴen sʋbↄ lɛ yelʼã: “Ba nↄↄ Ꞌwuoro na a ʋlↄ ba na cↄr.”
43019038	A ala na baar, a Arimate Jojɛfʋ sʋↄrʼã a Pɩlatɩ a ʋ kʋ ʋ a sↄr ʋ de a Jeeju. A Jojɛfʋ ʋlↄ ɩ na a Jeeju par-tuure, ɩ̃-cɛ Ꞌwaa dãa ɩ a yi cãa pʋↄ wa, a-na-ɩ ʋ jↄrↄ na a Jufisɩ dãbɩ̃ɛ. A Pɩlatɩ kʋ ʋ na a sↄr, ʋ cen na de a Jeeju.
43019039	A Nikodɛ̃ ʋlↄ na dãa cen a Jeeju sɛ̃ a tɩsↄw mɩ wɩ na ɩ̃ tɛrɛ tɩ̃ɩ-nyu-vɩlaa ba na bʋↄlↄ a mɩɩr nɩ a alowe ba na nyãkarɩ̃ taa. A na ta na kilo lɩjɛrʼɩ̃-pie tɩ̃ɩ.
43019040	A ba jaa ayi de na a Jeeju vilĩ ʋ a cẽcene, ɩ̃ ƴↄ̃w ʋ a tɩ̃ɩ-nyu-vɩlaa tu nɩ a mɩnɛ a Jufisɩ na ma ũu a ba nɩrɛ.
43019041	A jie ʋlↄ ba na kpa a Jeeju yaal a nɩ-kʋ-daa juu, nakʋↄ be na be, ɩ̃ ya-paalaa mɩ be na be a ʋna nakʋↄ pʋↄ a baa dãa ũu nɩrɛ a be sɛr wa.
43019042	A mɩnɛ a na ɩ a Jufisɩ bibi-ciiraa walfʋ dayen, ɩ̃ a yaa ʋlↄ pɩɛl a be, be ba ũu a Jeeju.
43020001	A jɩmaasɩ dayen dʋ̃Ꞌwʋlɩ̃ ɓaaraa, a mɩnɛ a wɩɛr na cãa liw, a Madala Maarɩɩ wɩ na a yaa par ɩ̃ nyɛ a ba yuo a kubir a yaa nʋↄrɩ̃ bar,
43020002	ʋ jↄ cen na nyɛ a Sɩmↄ̃ Pɩɛr nɩ a par-tuure ƴen sʋbↄ ʋlↄ a Jeeju na nʋ, ɩ̃ yel ba: “Ba irʼã a Nɩ-kpɛ̃ɛ a yaa pʋↄ, ɩ̃ saa bↄ̃w a jie ba na bin ʋ wa.”
43020003	A Pɩɛr nɩ a par-tuure ʋlↄ yi na cen a yaa par.
43020004	A ba jaa ayi lãa na jↄrↄ, ɩ̃-cɛ a par-tuure ƴen sʋbↄ ʋlↄ jↄ na vɩɛ a Pɩɛr bar ɩ̃ de nĩe ta a yaa par,
43020005	muul nyɛ a cẽcene na gã a be, ɩ̃-cɛ Ꞌwaa kpɛ wa.
43020006	A Sɩmↄ̃ Pɩɛr mɩ bɩɛrʼã ta kpɛ a yaa pʋↄ nyɛ a cẽcene na gã a be,
43020007	ɩ̃ mɩ nyɛ a cẽcen ʋlↄ ba na lũ ʋ a juumɩ, ʋ pilĩ gã ji-kpee ʋ tɛw.
43020008	Ã par-tuure ʋlↄ na dãa de nĩe ta a yaa par, mɩ pãa na kpɛ nyɛ a lɛ ɩ̃ sↄw.
43020009	A-na-ɩ baa dãa bↄ̃w a par sɛr a mɩnɛ a Naaŋmɩn Sɛbɛ na yel áa Jeeju sɛw na na ir a kũu pʋↄ wa.
43020010	A ala ɩ̃ baar, a par-tuurbe ayi bala lɩɛbʼã kul a ba yie,
43020011	ɩ̃-cɛ a Maarɩɩ ɩraa a yaa par kono. Ã mɩnɛ ʋ na kono, ʋ muulʼã a yaa pʋↄ
43020012	nyɛ a Naaŋmɩn sɩ-tʋnɩsɩ ayi a ba su cẽcẽ-pɛlɛ jɛ nɩ a jie ʋlↄ ba na dãa gaal a Jeeju. A bõ-ƴen jɛ na a ʋ juu jie ɩ̃ a kãw jɛ a ʋ gbɛɛ jie.
43020013	A sɩ-tʋnɩsɩ soor ʋ: “Pↄw, bõ ɩnɛ fʋ kono?” Ʋ yel ba: “Ba de na a ɩ̃ Nɩ-kpɛ̃ɛ a maa bↄ̃w a jie ba na bin ʋ wa.”
43020014	A mɩnɛ ʋ na ƴɛr a lɛ baar, ʋ ŋmelĩ na nyɛ a Jeeju ʋ ɩraa a be, ɩ̃-cɛ Ꞌwaa bↄ̃w ka ʋlↄ ʋ wa.
43020015	A Jeeju soor ʋ: “Pↄw, bõ ɩnɛ fʋ kono? Ala fʋ bʋↄrↄ?” Ɩ̃ a Maarɩɩ tɩɛrʼã beeka a nakʋↄ sʋbↄ ʋ, ɩ̃ yel ʋ: “A ala ɩ̃ ɩ fʋ̃ʋ ɩ̃ de ʋ, miil ma a jie fʋ na bin ʋ, ɩ̃ cen na ɓↄw ʋ.”
43020016	A Jeeju bʋↄl ʋ: “Maarɩɩ!” Ʋ ŋmelĩ yel a Jeeju nɩ a Jufi ƴɛrɩ̃: “Araboni!” (A lɛ yelʼã, a Jãjaana).
43020017	A Jeeju yel ʋ: “Taa gↄw ma tɛɛ lɛ wa, a-na-ɩ maa do a ɩ̃ Sãa jie sɛr wa. Ɩ̃-cɛ cen na yel a ɩ̃ yɛɛr á ɩ̃ duoro na a ɩ̃ Sãa sɛ̃ na ɩ a ɩ̃ Naaŋmɩn, a ʋlↄ na mɩ ɩ a nyɩ Sãa nɩ a nyɩ Naaŋmɩn.”
43020018	A Madala Maarɩɩ cenʼã na yel a par-tuurbe á ʋ nyɛ na a Nɩ-kpɛ̃ɛ, ɩ̃ mɩ man ba a ala a Jeeju na yel ʋ.
43020019	A ʋna jɩmaasɩ dayen jaanʋↄr, a par-tuurbe kpaarɩ̃ na taa a yir pʋↄ ɩ̃ kpal a pana a-na-ɩ ba jↄrↄ na a Jufisɩ dãbɩ̃ɛ; a Jeeju wɩ ɩraa a ba sↄ̃w ɩ̃ yel ba: “Nyɩ́ tɛrɛ su-ɓaar!”
43020020	A lɛ ʋ yel ɩ̃ miilʼɩ̃ ba a ʋ nur nɩ a ʋ lõboor, a nʋ̃ↄ nyↄw ba a mɩnɛ ba na nyɛ a Nɩ-kpɛ̃ɛ.
43020021	A Jeeju lɛ yel ba na go: “Nyɩ́ tɛrɛ su-ɓaar! A mɩnɛ a Sãa na tʋ̃ ma, a maa mɩ, lɛ ɩ̃ mɩ tʋ̃ nyɩ.”
43020022	A mɩnɛ ʋ na yel a lɛ baar, ʋ pɛɛlʼã a vʋʋrʋ̃ ƴↄ̃w ba ɩ̃ yel ba: “Nyɩ́ pↄw a Naaŋmɩn Sɩɛ.
43020023	A nɩrɛ lɛ maal-faar nyɩ na diere bara kʋrↄ ʋ, a Naaŋmɩn na de na bar kʋ ʋ, ɩ̃ a ʋlↄ maal-faar nyɩ na ma sↄwrↄ diere bara wa, a Naaŋmɩn kↄ̃ de bar kʋ ʋ wa.”
43020024	A Tomasɩ ba na bʋↄlↄ a Yɩb, na ɩ a par-tuure ƴen sʋbↄ, ma dãa be a ʋ tↄ deme sↄ̃w a lɛ a Jeeju na wɩ wa.
43020025	A lɛ a par-tuurbe na yel ʋ a ba nyɛ na a Nɩ-kpɛ̃ɛ, ʋ yel ba na: “A maa ma nyɛ a kure bↄↄr a ʋ nur pʋↄ, ɩ̃ mɩ su a ɩ̃ nubir a bↄↄr ala pʋↄ wa, lãa su nɩ a ɩ̃ nuu a ʋ lõboor bↄw pʋↄ wa, ɩ̃ kↄ̃ tʋↄ sↄw wa.”
43020026	A lɛ a bibie anuu-nʼata na tↄl baar, a par-tuurbe lɛ kpaarɩ̃ na taa a yir pʋↄ, a Tomasɩ mɩ be tↄ. A pana kpalʼã ɩ̃-cɛ a Jeeju wɩ na ɩraa a ba sↄ̃w ɩ̃ yel: “Nyɩ́ tɛrɛ su-ɓaar!”
43020027	A ala ɩ̃ baar, ʋ yelʼã a Tomasɩ: “Tur a fʋ nubir, nyɛ a ɩ̃ nur. Wa su a fʋ nuu a ɩ̃ lõboorɩ̃, ɩ̃ bar a baalɩ̃fʋ ɩ̃ ƴↄ̃w ma a nyãa!”
43020028	A Tomasɩ yel ʋ: “Ɩ̃ Nɩ-kpɛ̃ɛ nɩ ɩ̃ Naaŋmɩn!”
43020029	A Jeeju yel ʋ: “A-na-ɩ fʋ nyɛ ma na, ala-ɩ̃-sↄ a fʋ ƴↄ̃w ma nyãa. Ɩ̃ a na ɩ na nʋ̃ↄ a bala jie na ma nyɛ ma wa ɩ̃ ƴↄ̃w ma a nyãa.”
43020030	A Jeeju lɛ maalʼã nↄ-kofʋ tʋ̃-yaw a ʋ par-tuurbe nii-sↄw ba na ma sɛb ƴↄ̃w a sɛbɛ na pʋↄ wa.
43020031	Ɩ̃-cɛ ba sɛbʼã a yele asɩmɛ a nyɩ na tʋↄ sↄw ka a Jeeju ɩ na a Kirisi na ɩ a Naaŋmɩn Bie, ɩ̃ a nyɩ na pↄw a baafʋ a ʋ jie a nyɩ ƴↄ̃w-nyãa ɩnɛ.
43021001	A ala na tↄl baar, a Jeeju lɛ nyɩrʼã a ʋ par-tuurbe a Tiberiyadi man gbẽgbere nʋↄr. Nyɛ a mɩnɛ ʋ na nyɩr ba.
43021002	A bala na be taa ɩ na a Sɩmↄ̃ Pɩɛr nɩ a Tomasɩ ba na bʋↄlↄ a Yɩb, nɩ a Natanɩɛl na yi a Kana na be a Galile wɩɛr, nɩ a Jebede bi-dabsɩ ayi nɩ a Jeeju par-tuurbe ayi go.
43021003	A Sɩmↄ̃ Pɩɛr yel ba: “Ɩ̃ cere na jɩmɛ nyↄↄrfʋ.” A ba yel ʋ: “Sɩ na mɩ pↄw fʋ na lãa cenʼɩ̃.” A lɛ, ba yi na kpɛ a gbor pʋↄ cen, ɩ̃-cɛ baa nyↄw bom a ʋna tɩsↄw naa wa.
43021004	A mɩnɛ a bio na vɩɛrɛ, a Jeeju ɩraa na be a man gbẽgbere nʋↄr, ɩ̃-cɛ a par-tuurbe ma dãa bↄ̃w ka ʋlↄ ʋ wa.
43021005	A Jeeju soor ba: “Ɩ̃ bibiir, nyaa pↄw a jɩmɛ wa mɩɩ?” A ba yel ʋ: “Kpee!”
43021006	Ʋ yel ba: “Nyɩ́ lↄb a jʋↄ a gbor dʋrɩ̃ loor, ɩ̃ nyɩ na pↄw na.” A lɛ, ba lↄbʼã a jʋↄ ɩ̃ ma lɛ tʋↄrↄ tawra ʋ yire nɩ a kʋ̃ↄ pʋↄ wa, a-na-ɩ ʋ nyɩrɩ̃ na sɛw nɩ a jɩmɛ.
43021007	A par-tuure ʋlↄ a Jeeju na nʋ yelʼã a Pɩɛr: “A Nɩ-kpɛ̃ɛ ʋ!” A lɛ a Sɩmↄ̃ Pɩɛr na wõ áa Nɩ-kpɛ̃ɛ ʋ, ʋ su na a ʋ kparʋ ɩ̃ aw lo a kʋ̃ↄmɩ (a-na-ɩ ɩ̃gan ɓuol ʋ dãa tɛrɛ).
43021008	Ɩ̃ a par-tuurbe bala na cɛ wɩ nɩ na a gbor, tawra nɩ a jʋↄ na sɛw nɩ a jɩmɛ, a-na-ɩ mɛɛtɩr kʋbaa tɛw ba dãa jãa nɩ a tene.
43021009	A mɩnɛ ba na yi a gbẽgbere juu, ba nyɛ na vũu na Ꞌlere, a jɩmɛ be a ʋ juu, ɩ̃ a buru mɩ be be.
43021010	A Jeeju yel ba: “Nyɩ́ ir a jɩmɛ ala nyɩ na nyↄↄr a ƴɛ̃ƴɛrɩ̃ wa nɩ”,
43021011	a Sɩmↄ̃ Pɩɛr kpɛ a gbor pʋↄ ɩ̃ taw a jʋↄ na sɛw nɩ a jɩ̃-bɛrɛ, yi nɩ a gbẽgbere juu. A jɩmɛ ɩ na kʋbaa lɩjaayi nɩ pie-nʼata, ɩ̃ a mɩnɛ a na saarɩ̃ waa a lɛ, a jʋↄ ma ɓer wa.
43021012	A Jeeju yel ba: “Nyɩ́ wa dɩ a dɩb.” Ɩ̃ par-tuure kãw ma Ꞌla soor ʋ a ala ʋ ɩ wa, a-na-ɩ ba bↄ̃w ka a Nɩ-kpɛ̃ɛ ʋ.
43021013	A Jeeju wɩ na de a buru kʋ ba ɩ̃ mɩ kʋ ba a jɩmɛ.
43021014	A ɩ na gbɛɛ ata a lɛ, a mɩnɛ a Jeeju na nyɩr a ʋ par-tuurbe a lɛ ʋ na ir a kũu pʋↄ.
43021015	A lɛ ba na dɩ a dɩb baar, a Jeeju soorʼã a Sɩmↄ̃ Pɩɛr: “Jã bi-daba Sɩmↄ̃, fʋ nʋ ma na gãw a basɩmɛ mɩɩ?” Ʋ yel: “ↄↄ. Nɩ-kpɛ̃ɛ, fʋ bↄ̃w ka ɩ̃ nʋ fʋ na.” A Jeeju yel ʋ: “Bↄ̃w Ꞌwuoro a ɩ̃ peli.”
43021016	Ʋ soor ʋ na gbɛɛ ayi pʋↄ: “Jã bi-daba Sɩmↄ̃, fʋ nʋ ma na mɩɩ?” Ʋ yel ʋ: “ↄↄ. Nɩ-kpɛ̃ɛ, fʋ bↄ̃w ka ɩ̃ nʋ fʋ na.” A Jeeju yel ʋ: “Bↄ̃w Ꞌwuoro a ɩ̃ piir.”
43021017	Ʋ lɛ soor ʋ na gbɛɛ ata pʋↄ: “Jã bi-daba Sɩmↄ̃, fʋ nʋ ma na mɩɩ?” Suur sãw na a Pɩɛr a mɩnɛ a Jeeju na soor ʋ a gbɛɛ ata pʋↄ á ʋ nʋ ʋ na mɩɩ? Ala-ɩ̃-sↄ ʋ yel ʋ: “Nɩ-kpɛ̃ɛ, fʋ bↄ̃w na a yele a jaa; fʋ bↄ̃w ka ɩ̃ nʋ fʋ na.” A Jeeju yel ʋ: “Bↄ̃w Ꞌwuoro a ɩ̃ piir.
43021018	Yel-mɩ̃ɛ ɩ̃ yele fʋ, a lɛ fʋ na dãa cãa ɩ a polbile, fʋ̃ʋ ɩ̃ ma dãa sɛ a sɩɛ gan fʋ yẽ cere nɩ a jie ʋlↄ fʋ na bʋↄrↄ. Ɩ̃-cɛ a fʋ̃ʋ wa kor baar, fʋ na jã na a nur ɩ̃ a nɩ-kpee sɛ fʋ a sɩɛ gan ɩ̃ taw fʋ cenʼɩ̃ a jie ʋlↄ fʋ na ma bʋↄrↄ fʋ cen wa.”
43021019	A Jeeju ƴɛrʼã a lɛ miilʼɩ̃ a kũu wↄ̃ mɩnɛ a Pɩɛr nↄↄ kpiire, a na maal a Naaŋmɩn yuor ʋ yi. A lɛ ʋ na ƴɛr a lɛ baar, ʋ yel ʋ na: “Tuure ma!”
43021020	A Pɩɛr ŋmelĩ na nyɛ a par-tuure ʋlↄ a Jeeju na nʋ ʋ tuure ba. (Ʋ ɩ na a ʋlↄ na dãa gã dɩɛl a Jeeju a lɛ ba na dɩrɛ a dɩb ɩ̃ soor ʋ: “Nɩ-kpɛ̃ɛ, ala ɩ̃ ɩ a ʋlↄ nↄↄ diere fʋ a juu?”)
43021021	A lɛ a Pɩɛr na nyɛ ʋ, ʋ soorʼã a Jeeju: “Nɩ-kpɛ̃ɛ, ɩ̃ a naa, bõ ɩ̃ nↄↄ ta ʋ?”
43021022	A Jeeju yel ʋ: “A maa bʋↄrↄ ʋ cãa be be wa ta nɩ a daar ʋlↄ ɩ̃ na lɩɛbɛ waara, a ɩ na fʋ ƴɛrɩ̃ mɩɩ? A fʋ̃ʋ, tuure ma!”
43021023	A lɛ, a ʋna ƴɛrɩ̃ yɛrʼã pↄw a yɛɛr sↄ̃w áa ʋna par-tuure naa ma kpiire wa. Ɩ̃ a Jeeju ma yel a Pɩɛr áa ʋna par-tuure ma kpiire wa, ɩ̃-cɛ ʋ yel ʋ na: “A maa bʋↄrↄ ʋ cãa be be wa ta nɩ a daar ʋlↄ ɩ̃ na lɩɛbɛ waara, a ɩ na fʋ ƴɛrɩ̃ mɩɩ?”
43021024	A ʋna par-tuure naa ɩ̃ de a yele asɩmɛ mana, ɩ̃ sɛb ƴↄ̃w a sɛbɛ pʋↄ, ɩ̃ sɩ bↄ̃w ka a ala ʋ na mana ɩ na yel-mɩ̃ɛ.
43021025	Tʋ̃-yaw lɛ cãa na be be a Jeeju na maal. A ala ɩ̃ ɩ ba dãa na sɛbɛ a ala a jaa bõ-ƴene-ƴene ƴↄnↄ a sɛbsɩ pʋʋr, maa sↄw ka a tẽw ʋ jaa naa tʋↄ na tɛrɛ a ana sɛbsɩ wa.
44001001	Towfɩl! A ɩ̃ sɛb-dãdãw pʋↄ, ɩ̃ manʼã a ala a jaa a Jeeju na dãa maal, nɩ a ala ʋ na mɩɩn a nɩbɛ a nyↄwfʋ jie
44001002	wa ta nɩ a bibir ʋlↄ a Naaŋmɩn na de ʋ do nɩ a saa juu. A lɛ ʋ na ma do sɛr wa, a Naaŋmɩn Sɩɛ fãw ʋ miile nɩ a bala ʋ na vɛl ir a ba ɩ a ʋ nɩ-tʋnɩsɩ a ala ba na sɛw ba maal.
44001003	A lɛ ʋ na kpi ɩ̃ ir a kũu pʋↄ baar, ʋ miilʼã a ʋ yel-mɩ̃ɛ gbɛɛ yayaw a nɩ-tʋnɩsɩ jie, miile nɩ ba a ʋ lɛ tɛrɛ na a baafʋ, a mɩnɛ ʋ na nyɩr ba a bibie lɩjaayi pʋↄ ɩ̃ ƴɛrɛ ba a Naaŋmɩn fãw ƴɛrɩ̃.
44001004	Bibir kãw, a mɩnɛ ʋ na lãa dɩrɛ nɩ ba a dɩb, ʋ kʋ ba na a ƴɛrɩ̃ na na yele: “Nyɩ taa wa yire a Jerujalɛm wa, ɩ̃ nyɩ́ jɛ gu a Sɩɛ ʋlↄ a Sãa na pʋlɩ̃ nɩ nyɩ, a ʋlↄ ɩ̃ na mɩ dãa yel nyɩ.
44001005	A-na-ɩ a kʋ̃ↄ pʋↄ a Jã-Batii dãa mʋr a nɩbɛ ɩ̃ a ka nɩ a fɩ̃ɩ pʋↄ, Naaŋmɩn Sɩɛ pʋↄ ba na mʋr nyɩ.”
44001006	A bala na duo taa a Jeeju sɛ̃ sooro ʋ na: “Nɩ-kpɛ̃ɛ, fʋ na cↄↄrɩ̃ na a Ɩsɩrayɛl-tẽw a ʋna daarʼãa pʋↄ ʋ lɛ pↄw a ʋ fãw mɩɩ?”
44001007	Ʋ yel ba: “A bibir nɩ a daar ʋlↄ a Sãa na ƴↄ̃w nɩ a ʋ mɩ̃ɛ pʋ-tɩɛrʋ̃, aa ɩ nyɩ ƴɛrɩ̃ ʋ a nyɩ na bↄ̃w wa.
44001008	Ɩ̃ a nyɩmɩ, nyɩ na pↄw na a fãw a Naaŋmɩn Sɩɛ na waara nɩ ƴↄnↄ nyɩ, a nyɩ na ɩ a ɩ̃ yel-mɩ̃ɛ ƴɛr-manba a Jerujalɛm, nɩ a Jude nɩ a Samari wɩɛr ʋ jaa, lɛɛ wa ta nɩ a tẽw bɛwfʋ jiir.”
44001009	A lɛ ʋ na ƴɛr a ʋna ƴɛrɩ̃ baar, ba Ꞌwuoro ʋ na ʋ duoro a saa juu, ɩ̃ a dↄ̃dↄrɩ̃ma wa piw ʋ a baa lɛ nyɛ ʋ go wa.
44001010	Ɩ̃ a mɩnɛ ba na Ꞌwuoro a saꞋlon a lɛ ʋ na duoro, nɩbɛ ayi na su cẽcẽ-pɛlɛ nyɩr ba na
44001011	ɩ̃ yel ba: “A nyɩmɩ Galile nɩbɛ, bõ ɩ a nyɩ ɩraa a ka Ꞌwuoro a saꞋlon a lɛ? A Jeeju ba na de a nyɩ sↄ̃w duoro nɩ a saa juu nↄↄ lɩɛbʼã wa a mɩnɛ nyɩ na nyɛ ʋ ʋ duoro a saa juu.”
44001012	A nɩ-tʋnɩsɩ yi na a Olivi-tɩɩr tãw juu ɩ̃ lɛ lɩɛb cen a Jerujalɛm. A ʋna tãw ma jãa nɩ a Jerujalɛm wa; a ʋ jãafʋ na ta na kilo bõ-ƴen.
44001013	A lɛ ba na lɩɛb wa a tẽw pʋↄ, ba do na kpɛ a bↄↄpɩɛn die pʋↄ, a jie ʋlↄ ba na ma dãa kpaara taa. A bala na be a be ɩ na a Pɩɛr nɩ a Jã, a Jakɩ, a Ãdire, a Fɩlɩpɩ, a Tomasɩ, a Batelemi, a Matie, a Alfe bie Jakɩ, a Sɩmↄ̃ na ma jɛrɛ, nɩ a Jakɩ kãw bi-daba Judi.
44001014	A ba jaa fɛw ma duo na taa a daar a jaa, lãa nɩ a pↄↄbↄ, nɩ a Jeeju mã Maarɩɩ, nɩ a Jeeju yɛɛr, na ba sʋↄrↄ a Naaŋmɩn.
44001015	A bibir kãw, a popuorbo duo na taa ta lɩjaayʋↄb, a Pɩɛr ir a ba sↄ̃w ɩ̃ yel ba:
44001016	“Yɛɛr, a dãa na sɛw a na ta a mɩnɛ a Naaŋmɩn Sɛbɛ na yel a lɛ a Naaŋmɩn Sɩɛ na dãa ƴↄ̃w a Davɩtɩ ʋ ƴɛr a Judasɩ ɩnɛ, ʋlↄ na tↄw a nɩbɛ bala na nyↄw a Jeeju.
44001017	A Judasɩ ʋlↄ dãa na be a sɩ pʋↄ ɩ̃ mɩ dãa lãa tʋnↄ nɩ sɩ a tʋn.
44001018	“A ʋna daba naa de na a libie ba na dãa ya ʋ a ʋ tʋ̃-fãa ɩnɛ, da nɩ puo. Ʋ lo na a be, gbuu nɩ a juu a tene, a puor pur, a nyaba yi a jaa,
44001019	a Jerujalɛm nɩbɛ ba jaa wõ a ʋna ƴɛrɩ̃ naa ɩ̃ bʋↄlↄ a ʋna puo nɩ a ba ƴɛrɩ̃ a Akɛl-dama, a lɛ yelʼã a ʻjɩ̃ɩ puoʼ.
44001020	“A-na-ɩ a sɛbʼã a Pɛwfʋ Sɛbɛ pʋↄ: ʻWↄ̃ taa nɩ a ʋ yir ʋ lɩɛb ɩ dakpolo, a nɩrɛ kↄ̃ lɛ kpɛ be wa,ʼ ɩ̃ a lɛ sɛbʼã go: ʻA nɩ-kpee ú de a ʋ tʋmↄ.ʼ
44001021	-
44001022	“Ala-ɩ̃-sↄ a sɛw na a nɩ-kpee na pↄw sɩ na ʋ ɩ a yel-mɩ̃ɛ ƴɛr-mana a Nɩ-kpɛ̃ɛ Jeeju kũu-pʋↄ-irfʋ ɩnɛ. A sɛw na a daba ʋlↄ ʋ ɩ a nɩrɛ na dãa be a sɩ pʋↄ a daar a jaa a lɛ a Nɩ-kpɛ̃ɛ Jeeju na dãa lãa yʋↄrↄ nɩ sɩ, wa de nɩ a mɩnɛ a Jã na mʋr ʋ a kʋ̃ↄ, wa ta nɩ a bibir ʋlↄ a Naaŋmɩn na de ʋ a sɩ sↄ̃w do nɩ a saa juu.”
44001023	Ba bʋↄlʼã nɩbɛ ayi ƴↄ̃w a ba nii-sↄw, a Jojɛfʋ ba na bʋↄlↄ a Basabasɩ na mɩ dɩ a Jusitisi, nɩ a ƴen sʋbↄ ba na bʋↄlↄ a Matɩyasɩ.
44001024	Ɩ̃ a ba jaa sʋↄrↄ na a Naaŋmɩn yele nɩ: “Nɩ-kpɛ̃ɛ, a fʋ̃ʋ na bↄ̃w a nɩbɛ ba jaa sube, miil sɩ a nɩbɛ ayi na pʋↄ a buor fʋ na vɛl ir,
44001025	ʋ na lɩɛr a Judasɩ a nɩ-tʋnɩsɩ tʋmↄ na pʋↄ ʋ na bar ɩ̃ cen a ʋ mɩ̃ɛ jie.”
44001026	Ba lↄbʼã a gbãbie a ba ɩnɛ ɩ̃ a gbãbie miilʼã a Matɩyasɩ, a ba de ʋ ƴↄ̃w a nɩ-tʋnɩsɩ pie-nɩ-bõ-ƴen pʋↄ.
44002001	A lɛ a Pãtekↄtɩ bibir na ta, a popuorbo ba jaa duo na taa a ji-bõ-ƴen.
44002002	A jie naan, a damfʋ yi na a saꞋlon wↄ̃ taa nɩ sɛsɛb kpɛ̃ɛ na fure, ɩ̃ sɛw a ʋna yir ʋ jaa ba na be.
44002003	Ɩ̃ ba nyɛ na bom na wↄ̃ taa nɩ vũu Ꞌlerisɩ a ŋma kpee kpee mar a ba jaa bõ-ƴene-ƴene,
44002004	a ba jaa sɛw nɩ a Naaŋmɩn Sɩɛ, ɩ̃ nyↄw a ƴɛr-bʋrↄ bʋrↄ ɩ̃ ƴɛrɛ a mɩnɛ a Naaŋmɩn Sɩɛ na ƴↄw ba a ba ƴɛrɛ.
44002005	A Jufisɩ dãa na be be na jↄrↄ a Naaŋmɩn na yi a ten ten a jaa ɩ̃ wa be a Jerujalɛm-tẽw.
44002006	A mɩnɛ ba na wõ a ʋna damfʋ, ba kaalʼã taa duo, a nʋↄr kpaw ba a-na-ɩ ba wõ na a popuorbo a ba ƴɛrɛ a ƴɛrɩ̃ nɩ a nɩbɛ ba jaa bõ-ƴene-ƴene ƴɛrɩ̃.
44002007	A dũunɩ ba na a nↄɛ ko ba a ba yele: “A nɩbɛ basɩmɛ na ƴɛrɛ, aa ɩ Galile a ba jaa yi wa?
44002008	Ɩ̃ mɩnɛ a ɩ a sɩ jaa wõ a ba ƴɛrɛ a ƴɛrɩ̃ ʋlↄ ba na dↄw nɩ sɩ?
44002009	A-na-ɩ a sɩmɩ, sɩ yi na a ten kpee kpee. A ŋmɛɛ yi na a Partɩ, a ŋmɛɛ mɩ yi a Mɛɛdɩ, a ŋmɛɛ lɛ yi a Elam, a ŋmɛɛ go lɛ yi a Mesopotamɩ, a ŋmɛɛ yi a Jude nɩ a Kapadↄsɩ, nɩ a Pↄ̃ nɩ a Ajɩ wɩɛr.
44002010	Ɩ̃ a ŋmɛɛ mɩ yi na a Fɩrɩjɩ, nɩ a Pãfɩlɩ, a Ejibti nɩ a Lɩbɩ wɩɛr ʋlↄ na pɩɛlʼɩ̃ a Sɩɩrɛn, ɩ̃ a ŋmɛɛ yi a Orom.
44002011	Á sɩ pʋↄ, ŋmɛɛ be na be na ɩ a Jufisɩ, ɩ̃ a ŋmɛɛ be na be na kpɛ a Jufisɩ puorfʋ pʋↄ. A ŋmɛɛ mɩ be na be na yi a Kɩrɛtɩ, ɩ̃ a ŋmɛɛ yi a Árabɩ. Ɩ̃ a sɩmɩ sɩ jaa, sɩ wõ na a ba de a sɩ mɩ̃ɛ ƴɛrɩ̃sɩ ƴɛrɛ nɩ a Naaŋmɩn tʋ̃-bɛrɛ ʋ na maal.”
44002012	Ɩ̃ a nʋↄr ko ba na ba jaa, a ba tɩɛrɩ̃sɩ bↄr ba, a ba sooro taa: “A par nɩ bõ?”
44002013	Ɩ̃-cɛ a ŋmɛɛ kpɛrɛ na a popuorbo yele nɩ á dãa ɩ̃ kʋrↄ ba.
44002014	A Pɩɛr nɩ a nɩ-tʋnɩsɩ pie-nɩ-bõ-ƴen lãa na ir ɩraa, ɩ̃ ʋ nyↄw a ƴɛrɩ̃ ɩ̃ ƴɛrɛ nɩ kpɛ̃w kʋrↄ a nɩbɛ: “A nyɩmɩ na ɩ a Jufisɩ nɩ a nyɩmɩ nyɩ jaa na be a Jerujalɛm, nyɩ́ cɛl vɩlaa bↄ̃w a ala ɩ̃ na ƴɛrɛ nyɩ.
44002015	A nɩbɛ na, aa ɩ dãa ɩ̃ kʋrↄ ba a mɩnɛ nyɩ na tɩɛrɛ wa, a-na-ɩ a cãa na ɩ dʋ̃Ꞌwʋlɩ̃ ɓaaraa.
44002016	Ɩ̃-cɛ a ala na maala a ka ɩ na a ala a Naaŋmɩn ƴɛr-hiere Jowɛl na dãa yel:
44002017	ʻA Naaŋmɩn yelʼã: Nyɛ a ala nↄↄ tara a baarfʋ daar. Ɩ̃ na deerʼã a ɩ̃ Sɩɛ pↄw a nɩbɛ ba jaa. A nyɩ bi-dabsɩ nɩ a nyɩ bi-pↄↄbↄ nↄↄ ƴɛrɛ na a ƴɛrɩ̃sɩ ala a Naaŋmɩn nↄↄ kʋrↄ ba. A nyɩ polbil nↄↄ mɩ nyɛrɛ na a sɩɛ yele ɩ̃ a nyɩ dab-nyan nↄↄ mɩ nyɛrɛ na a jãasʋlɩ̃sɩ.
44002018	A lɛ ʋ, ɩ̃ na mɩ deerʼã a ɩ̃ Sɩɛ ƴↄ̃w a ɩ̃ tʋ̃tʋ̃-biir nɩ a ɩ̃ tʋ̃tʋ̃-pooli a ʋna daarʼãa pʋↄ, ɩ̃ ba nↄↄ ƴɛrɛ na a ƴɛrɩ̃sɩ ala a Naaŋmɩn nↄↄ kʋrↄ ba.
44002019	Ɩ̃ nↄↄ maalʼã a nↄ-kofʋ tʋmↄ na miile a ɩ̃ kpɛ̃w a saꞋlon iin nɩ a tẽw pʋↄ. A jɩ̃ɩ nↄↄ be na be nɩ a vũu, ɩ̃ a jʋʋr lũburĩ pↄw a wɩɛr.
44002020	A mↄtↄ̃w na lɩɛbʼã liw a tɩsↄw kaarɩ̃, ɩ̃ a cuu mɩ lɩɛb mʋ̃ↄ a jɩ̃ɩ kaarɩ̃ baar, ɩ̃-cɛ a Nɩ-kpɛ̃ɛ bibir pãa ta, a bibir kpɛ̃ɛ ʋlↄ na kpawra a nɩbɛ nʋↄr.
44002021	A lɛdaar, a nɩrɛ lɛ na bʋↄlↄ a Nɩ-kpɛ̃ɛ yuor, a Naaŋmɩn na faa ʋ na.ʼ
44002022	“Ɩsɩrayɛl nɩbɛ, nyɩ́ cɛlɛ a ƴɛrɩ̃ na: a Najarɛtɩ Jeeju ʋlↄ, a Naaŋmɩn miilʼã a ʋ yel-mɩ̃ɛ a nyɩ sɛ̃. A-na-ɩ a Naaŋmɩn de ʋ na tʋ̃ nɩ a nↄ-kofʋ tʋmↄ nɩ a tʋ̃-bɛrɛ na miile a ʋ kpɛ̃w a nyɩ sↄ̃w a mɩnɛ a nyɩmɩ mɩ̃ɛ na mɩ bↄ̃w.
44002023	Ba nyↄw na a ʋna daba ƴↄ̃w a nyɩ nuumɩ, tu nɩ a Naaŋmɩn pʋ-tɩɛrʋ̃ nɩ a mɩnɛ ʋ na dãa de nĩe bↄ̃w a yele ala nↄↄ tara. Ɩ nyɩ kú ʋ na, a-na-ɩ nyɩ ƴↄ̃w na a nɩ-faar a ba kpa ʋ yaal a nɩ-kʋ-daa juu.
44002024	Ɩ̃-cɛ a Naaŋmɩn faa ʋ na a kũu won pʋↄ ɩ̃ ir ʋ a kũu pʋↄ, a-na-ɩ sↄr ma be be a kũu na tʋↄ nyↄw ʋ tɛɛlɛ wa.
44002025	A-na-ɩ a Davɩtɩ dãa na yel a ʋ ɩnɛ: ʻƖ̃ ma nyɛ na a Nɩ-kpɛ̃ɛ a ɩ̃ nii-sↄw a daar a jaa. Ʋ be nɩ ma na a mɩnɛ a bom kↄ̃ wa dama ma wa.
44002026	A ala ɩnɛ a nʋ̃ↄ be na a ɩ̃ suur pʋↄ ɩ̃ a nʋↄr mɩ nʋmↄ ma ɩ̃ ƴɛrɛ nɩ nyɩ. Ɩ̃ a ala saarɩ̃ ɩ a ɩ̃ ɩ̃gan balʼã, ɩ̃-cɛ ɩ̃ na barʼã nyãa gã nɩ,
44002027	a-na-ɩ faa bara a ɩ̃ sɩɛ a kpɩɩn tẽw wa, ɩ̃ faa mɩ sↄwrↄ a fʋ Nɩ-son ɩ̃gan ʋ sãwna wa.
44002028	Fʋ miil ma na ɩ̃ bↄ̃w a baafʋ sↄɛ, ɩ̃ a mɩnɛ fʋ na be nɩ ma fʋ na maalʼã a nʋ̃ↄ a ƴala ma.ʼ
44002029	“Yɛɛr wee! A sɛw na ɩ̃ na ƴɛr nyɩ cãa pʋↄ a sɩ sãa-kʋmↄ Davɩtɩ ɩnɛ, a-na-ɩ ʋ kpi na a ba ũu ʋ, ɩ̃ a ʋ yaa eãa na ka a sɩ jie wa ta nɩ a dɩnaa.
44002030	Ɩ̃-cɛ ʋ dãa na ɩ a Naaŋmɩn ƴɛr-hiere ɩ̃ ʋ bↄ̃w na bↄ̃w ka a Naaŋmɩn dãa na pʋlɩ̃ nɩ ʋ pↄ yel áa ʋ bal parvʋↄr ƴen sʋbↄ nↄↄ mɩ ɩ na a jamana a ʋ kaarɩ̃.
44002031	A Davɩtɩ de na nĩe nyɛ a ala nↄↄ tara, ala-ɩ̃-sↄ ʋ man a Kirisi kũu-pʋↄ-irfʋ ƴɛrɩ̃, a mɩnɛ ʋ na dãa yel áa Naaŋmɩn ma bar ʋ a kpɩɩn tẽw wa, ɩ̃ a ʋ ɩ̃gan ma mɩ sãw wa.
44002032	A Naaŋmɩn irʼã a Jeeju ʋlↄ a kũu pʋↄ, a sɩ jaa nyɛ a lɛ ɩ̃ mana nyɩ.
44002033	Ɩ̃ a Naaŋmɩn ɓↄw ʋ na do nɩ biin a ʋ dʋrɩ̃ lõboorɩ̃ ɩ̃ kʋ ʋ a ʋ Sɩɛ ʋlↄ ʋ na dãa pʋlɩ̃ nɩ ʋ. A ala ʋ deer a ƴɛ̃ƴɛrɩ̃ a nyɩ nyɛ ɩ̃ mɩ wonaa.
44002034	A-na-ɩ a Davɩtɩ mɩ̃ɛ ma do a saꞋlon wa ɩ̃-cɛ ʋ yelʼã: ʻA Nɩ-kpɛ̃ɛ yelʼã a ɩ̃ Nɩ-kpɛ̃ɛ: Jɛ a ɩ̃ dʋrɩ̃ lõboorɩ̃
44002035	wa ta nɩ a lɛ ɩ̃ nↄↄ ƴↄnↄ a fʋ sama-deme a fʋ gbɛɛ pulẽe a ba ɩrɛɛ a fʋ gbɛɛ dↄↄlfʋ jie.ʼ
44002036	Ala-ɩ̃-sↄ a sɛw na a Ɩsɩrayɛl nɩbɛ ba jaa ba bↄ̃w ka yel-mɩ̃ɛ ʋ, áa Jeeju ʋlↄ nyɩ na dãa kpa a nɩ-kʋ-daa juu, áa ʋlↄ a Naaŋmɩn ƴↄ̃w ʋ ɩ a Nɩ-kpɛ̃ɛ nɩ a Kirisi.”
44002037	A lɛ a nɩbɛ na wõ a ana ƴɛrɩ̃sɩ, a tↄ ba na yaw a ba sooro a Pɩɛr nɩ a nɩ-tʋnɩsɩ na lãa be nɩ ʋ: “Yɛɛr, bõ sɩ na maal?”
44002038	A Pɩɛr yel ba: “Nyɩ́ lɩɛb a nyɩ yɛ̃, ɩ̃ a ba de a Jeeju-Kirisi yuor mʋrʼɩ̃ nyɩ a kʋ̃ↄ bõ-ƴene-ƴene, a mɩnɛ a Naaŋmɩn na de a nyɩ maal-faar bar kʋ nyɩ, ɩ̃ nyɩ na pↄw na a Naaŋmɩn bõ-son na ɩ a ʋ Sɩɛ ʋ na kʋrↄ nyɩ.
44002039	A-na-ɩ a nyɩmɩ nɩ a nyɩ bibiir a Naaŋmɩn pʋlɩ̃ nɩ, nɩ a bala ba jaa na be a nɩdaa mɩ, a bala ba jaa a sɩ Nɩ-kpɛ̃ɛ Naaŋmɩn nↄↄ bʋↄlↄ.”
44002040	A Pɩɛr lɛ ƴɛrʼã ƴɛrɩ̃sɩ yaw kpãkpana nɩ ba, bʋↄrↄ nɩ ʋ lɩɛb a ba tɩɛrɩ̃sɩ. Ʋ yel ba na: “Nyɩ́ faa a nyɩ mɩ̃ɛ yi nɩ a bana nɩ-gõgolĩsɩ pʋↄ!”
44002041	A bala na sↄw a Pɩɛr ƴɛrɩ̃, ba mʋr ba na a kʋ̃ↄ pʋↄ. A lɛ, a bala na dↄↄl a popuorbo pʋↄ a ʋna dayen naa tara na nɩbɛ ture ata.
44002042	Ba tↄ na nyãa ɩ̃ cɛlɛ a ala a nɩ-tʋnɩsɩ na jaana ba, ɩ̃ mɩ nyↄw taa nɩ a nʋfʋ, ɩ̃ mɩ lãw taa a dɩb dɩfʋ jie nɩ a Naaŋmɩn puorfʋ jie.
44002043	Dãbɩ̃ɛ nyↄw na a nɩbɛ ba jaa a mɩnɛ a nɩ-tʋnɩsɩ na maala a nↄ-kofʋ tʋ̃-yaw na miile a Naaŋmɩn kpɛ̃w a ba nii-sↄw.
44002044	A popuorbo ba jaa ɓã na taa ɩ nↄ-bõ-ƴen, na ba sũono taa nɩ a ba yele a jaa ba na tɛrɛ.
44002045	Ba ma de na a ba na-yele da, nɩ a bom lɛ ba na tɛrɛ, na ba ma po a libie ba jaa a mɩnɛ a nɩrɛ lɛ na bʋↄrↄ.
44002046	Ba ma duo na taa a Naaŋmɩn puor-yir kpɛ̃ɛ a bibie a jaa, ɩ̃ mɩ lãa yʋↄrↄ taa a yie dɩrɛ taa a dɩb. Ba ma dɩ na a ba dɩb nɩ nʋ̃ↄ nɩ pʋ-pɩlaa
44002047	ɩ̃ pɛwrɛ a Naaŋmɩn, pↄwrↄ nɩ a yo-vɩlaa a nɩbɛ ba jaa jie. Ɩ̃ a Nɩ-kpɛ̃ɛ ma de na a bala a Naaŋmɩn na faa ƴↄnↄ a ba pʋↄ a bibie a jaa.
44003001	Bibir kãw, a Pɩɛr nɩ a Jã cenʼã a Naaŋmɩn puor-yir kpɛ̃ɛ a mↄtↄ̃w gↄrfʋ daar a puorfʋ.
44003002	Daba dãa na be be ba na dↄw ʋ ɩ gbɛr. A bibie a jaa ba ma ɓↄw ʋ na cenʼɩ̃ na bin a Naaŋmɩn puor-yir kpɛ̃ɛ dↄ̃dↄrɩ̃ ba na bʋↄlↄ a “Dↄ̃dↄr vɩlaa,” ʋ sʋↄrↄ a yele a bala jie na waara a Naaŋmɩn puor-yir kpɛ̃ɛ.
44003003	A ʋna daba nyɛ na a Pɩɛr nɩ a Jã na tↄl kpɛɛrɛ ɩ̃ sʋↄr ba a libie,
44003004	a Pɩɛr nɩ a Jã Ꞌwuor ʋ kir-kir-kir ɩ̃ a Pɩɛr yel ʋ: “ꞋWuoro sɩ!”
44003005	A daba mʋrʼã a mimie cↄw ba cɛlɛ nɩ bↄ̃w ka bom ba kʋrↄ ʋ.
44003006	Ɩ̃ a Pɩɛr yel ʋ na: “Maa tɛrɛ libie mɩɩ sɛlmɛ kʋrↄ fʋ wa, ɩ̃-cɛ a ala ɩ̃ na tɛrɛ, ala ɩ̃ na kʋ fʋ. Ir cere nɩ a Najarɛtɩ Jeeju-Kirisi yuor!”
44003007	Ɩ̃ na ʋ nyↄw ʋ a dʋrɩ̃ nuu jɛw ʋ ir. A jie naan a ʋ gbɛ-cerisɩ nɩ a ʋ nakↄↄtɩɛ kpɛmɛ na
44003008	ʋ aw ir cere, lãa kpɛ nɩ ba a Naaŋmɩn puor-yir kpɛ̃ɛ, cere awra nɩ pɛwrɛ a Naaŋmɩn.
44003009	A nɩbɛ ba jaa na be a be nyɛ ʋ na ʋ cere pɛwrɛ nɩ a Naaŋmɩn,
44003010	a ba bↄ̃w ʋ ʋ ɩ a ʋlↄ na ma dãa jɛ a Naaŋmɩn yir “Dↄ̃dↄr vɩlaa” nʋↄr sʋↄrↄ a libie, a tɩɛrɩ̃sɩ bↄr ba a ba ha nↄɛ a ala ɩnɛ na ta a gbɛr jie.
44003011	Ɩ̃ a mɩnɛ ʋ na cãa pↄw a Pɩɛr nɩ a Jã, a nɩbɛ ba jaa nↄɛ ko ba na a ba jↄrↄ wɩɛrɛ a jɛ̃bɛrɩ̃ ʋlↄ pʋↄ ba na bʋↄlↄ a “Salʋmↄ̃ jɛ̃bɛrɩ̃”.
44003012	A Pɩɛr nyɛ na a lɛ ɩ̃ yel a nɩbɛ: “Ɩ̃ bal nɩbɛ, bõ ɩ a nↄɛ ko nyɩ a ala na ta ɩnɛ? Bõ ɩ a nyɩ Ꞌwuoro sɩ a lɛ, wↄ̃ taa nɩ a sɩ mɩ̃ɛ kpɛ̃w, mɩɩ a sɩ torfʋ sɩ maalʼɩ̃ a daba na ʋ ir cere?
44003013	A Naaŋmɩn ʋlↄ na ɩ a Abʋraham Naaŋmɩn nɩ a Ɩjakɩ nɩ a Jakↄb nɩ a sɩ sãa-kʋnbↄ Naaŋmɩn, a ʋlↄ ɩ̃ maal a ʋ tʋ̃tʋnↄ Jeeju yuor ʋ yire. A nyɩmɩ, nyɩ dãa na nyↄw a Jeeju ʋlↄ tɩɩr a ba na kú, ɩ̃ a lɛ a jamana Pɩlatɩ na dãa bʋↄrↄ ʋ bar ʋ, nyɩ jɛ ʋ na bar.
44003014	A nyɩmɩ, nyɩ jɛ na a ʋlↄ na ɩ a Son Sʋbↄ nɩ a Yel-mɩ̃ɛ Sʋbↄ bar, ɩ̃ sʋↄr a ba bar a nɩ-kúrↄ kʋ nyɩ.
44003015	Nyɩ dãa na ɩ a ba kú a ʋlↄ na ɩ a Baafʋ Sʋbↄ, ɩ̃ a Naaŋmɩn ir ʋ na yi nɩ a kũu pʋↄ. A sɩmɩ, sɩ nyɛ na a lɛ ɩ̃ mana kʋrↄ nyɩ.
44003016	A Jeeju fãw nɩ a ƴↄ̃w-nyãa a ʋ ɩnɛ, ala ɩ̃ maal a daba na nyɩ na nyɛ ɩ̃ mɩ bↄ̃w ʋ pↄw a kpɛ̃w. A Jeeju yuor nɩ a ƴↄ̃w-nyãa a ʋ jie, ala ɩ̃ maal a daba na ʋ kpɛmɛ a cɛcɛ a nyɩ jaa nii-sↄw.
44003017	“Ɩ̃-cɛ, ɩ̃ yɛɛr, ɩ̃ bↄ̃w ka a nyɩmɩ nɩ a nyɩ ni-dierbe dãa na maal a lɛ a Jeeju jie a-na-ɩ nyaa dãa bↄ̃w buon wa.
44003018	A nↄhↄ̃, a Naaŋmɩn maalʼã a ala ʋ na dãa de nĩe ƴↄ̃w a ʋ ƴɛr-hierbe ba jaa a ba hier, áa Kirisi sɛw na na nyɛ hʋʋr.
44003019	Ala-ɩ̃-sↄ nyɩ́ lɩɛb a nyɩ yɛ̃ ɩ̃ lɩɛb wa a Naaŋmɩn jie, ʋ de a nyɩ maal-faar fɛ bar nyɩ.
44003020	A lɛ a Nɩ-kpɛ̃ɛ na bar a ʋ pɩɛnfʋ ʋ wa, ɩ̃ mɩ tɩɩr a Jeeju ʋlↄ na ɩ a Kirisi ʋ na dãa de nĩe biin a nyɩ ɩnɛ.
44003021	A Kirisi ʋlↄ, ʋ sɛw na na be be a saꞋlon wa ta nɩ a lɛdaar a yele jaa na lɩɛbɛ ɩrɛɛ a yel-paala, a mɩnɛ a Naaŋmɩn na dãa ƴↄ̃w a ʋ ƴɛr-hier-sono a ba ƴɛr a korĩ-cɛ,
44003022	a mɩnɛ a Mowisi na dãa yel: ʻA Nɩ-kpɛ̃ɛ na ɩ a nyɩ Naaŋmɩn nↄↄ kʋ nyɩ na a ƴɛr-hiere a ɩ̃ kaarɩ̃ na ɩrɛɛ a nyɩ mɩ̃ɛ nɩrɛ ƴen sʋbↄ, ɩ̃ nyɩ na cɛlɛ na a ala a jaa ʋ na yele nyɩ.
44003023	Ɩ̃-cɛ a nɩrɛ lɛ na mↄↄ cɛlɛ a ʋna ƴɛr-hiere wa, ba na ir ʋ na a nɩbɛ pʋↄ yi nɩ kú bar.ʼ
44003024	Ɩ̃ a Naaŋmɩn ƴɛr-hierbe ba jaa, wa nyↄw nɩ a Samɩɛl, a ba jaa bõ-ƴene-ƴene mɩ manʼã a ala nↄↄ tara a ana daarʼãa.
44003025	A pʋlɩ̃fʋ ʋlↄ a Naaŋmɩn na de a ƴɛr-hierbe pʋlɩ̃ nɩ ɩ na a nyɩ ben, ɩ̃ nyɩ mɩ be na tↄ a pʋlɩ̃-taa ʋlↄ pʋↄ a Naaŋmɩn na pʋlɩ̃ nɩ a sɩ sãa-kʋnbↄ, a mɩnɛ ʋ na yel a Abʋraham: ʻƖ̃ na sũo na a tẽw bal-bʋrↄ bʋrↄ nɩbɛ ba jaa a fʋ bal nɩbɛ ɩnɛ.ʼ
44003026	Ala-ɩ̃-sↄ a Naaŋmɩn irʼã a ʋ tʋ̃tʋnↄ tʋ̃ ʋ de nĩe wa a nyɩ jie, a mɩnɛ ʋ na sũo a nyɩ jaa bõ-ƴene-ƴene a nyɩ lɩɛb ɩ̃ bar a nyɩ tʋ̃-faar.”
44004001	A lɛ a Pɩɛr nɩ a Jã na ƴɛrɛ nɩ a nɩbɛ, a Naaŋmɩn baar-lorbo nɩ a Naaŋmɩn yir-gurbe nɩ-kpɛ̃ɛ nɩ a Saduse nɩbɛ ta na a ba sɛ̃,
44004002	ɩ̃ nyɛ suur a-na-ɩ ba jaana na a nɩbɛ, ɩ̃ de a Jeeju kũu-pʋↄ-irfʋ ƴɛrɩ̃ miile nɩ ba áa nɩbɛ na mɩ irʼã a kũu pʋↄ.
44004003	Ba nyↄↄr ba na ɩ̃ a-na-ɩ a wɩɛr liwre na, ba ƴↄ̃w ba na a kasu pʋↄ a ba jɛ a be vɩɛ nɩ a bio.
44004004	Ɩ̃-cɛ a bala na dãa wõ a Pɩɛr ƴɛrɩ̃ nɩ-yaw sↄw na, ɩ̃ a lɛ, a popuorbo tara na dabsɩ ture anuu.
44004005	A bio vɩɛ na a Jufisɩ ni-dierbe nɩ a ba tẽ-Ꞌwuorbo nɩ a ba ƴɛr-kpɛn-bↄↄnbↄ duo taa a Jerujalɛm.
44004006	A An na ɩ a Naaŋmɩn baar-lo-nɩ-kpɛ̃ɛ dãa na be be, nɩ a Kayifi, nɩ a Jã, nɩ a Alɛsãdɩrɛ, lãa nɩ a baar-lo-nɩ-kpɛ̃ɛ nɩbɛ ba jaa.
44004007	Ba taw na a Pɩɛr nɩ a Jã wɩ nɩ a ba nii-sↄw na sooro: “Nyɩnɛ nyɩ pↄw a fãw maalʼɩ̃ a tʋn na? Mɩɩ ala yuor nyɩ de maalʼɩ̃?”
44004008	Ɩ̃ a Pɩɛr sɛw nɩ na a Naaŋmɩn Sɩɛ ɩ̃ yel ba: “A nyɩmɩ na ɩ a tẽ-Ꞌwuorbo nɩ a nyɩmɩ ni-dierbe,
44004009	nyɩ sooro sɩ na a dɩnaa a maal-vɩlaa ʋlↄ na maal a gbɛr jie, nɩ a mɩnɛ ʋ na pↄw a kpɛ̃w.
44004010	A nyɩmɩ nyɩ jaa nɩ a Ɩsɩrayɛl nɩbɛ ba jaa, a sɛw na nyɩ bↄ̃w ka a Najarɛtɩ Jeeju-Kirisi ʋlↄ nyɩ na dãa kpa a nɩ-kʋ-daa juu, ɩ̃ a Naaŋmɩn maal ʋ ʋ ir a kũu pʋↄ, a ʋ ɩnɛ a daba na ɩraa nɩ a ɩ̃gan kpɛ̃w a nyɩ nii-sↄw a dɩnaa.
44004011	A Jeeju ʋlↄ, ʋlↄ ɩ̃ ɩ ʻa kubir a nyɩmɩ mɛmɩɛrbɛ na dãa jaar bar, ɩ̃ ʋ lɛ lɩɛbʼã ɩ a kubir ʋlↄ ba na de ƴↄ̃w a dacin gbɛr pʋↄ.ʼ
44004012	A-na-ɩ nɩ-kpee ma be be na tʋↄrↄ faara a nɩbɛ wa. A-na-ɩ yo-kpee ma be be a Naaŋmɩn na kʋ a nɩbɛ a ka a tẽw pʋↄ ʋ na tʋↄ faa ba wa.”
44004013	A mɩnɛ a Jufisɩ nɩ-bɛrɛ na nyɛ a Pɩɛr nɩ a Jã Ꞌlafʋ, nʋↄr kpaw ba na, a-na-ɩ ba bↄ̃w ba na a ba ɩ nɩ-pↄrsɩ na ma dãa bↄ̃w a sɛbɛ wa. Ba mɩ bↄ̃w ba na a ba dãa be taa nɩ a Jeeju.
44004014	Ɩ̃ a mɩnɛ ba na nyɛ a daba ʋlↄ na kpɛmɛ ʋ lãa ɩraa nɩ ba, baa lɛ tʋↄ ƴɛr ƴɛrɩ̃ wa,
44004015	ala-ɩ̃-sↄ a ba yel a Pɩɛr nɩ a Jã a ba yi ɩraa be yẽw, ɩ̃ a bala ƴɛr-guor-nɩ-bɛrɛ man taa.
44004016	Ba yele na taa: “Mɩnɛ sɩ na ɩ a nɩbɛ na? A-na-ɩ a Jerujalɛm nɩbɛ ba jaa nyɛ na a mɩnɛ ba na maal a nↄ-kofʋ tʋ̃-kpɛ̃ɛ a saa lɛ tʋↄrↄ cɩɩrɛ wa.
44004017	Ɩ̃-cɛ a mɩnɛ a ƴɛrɩ̃ na kↄ̃ↄ yɛr pↄw a tẽw wa, nyɩ́ ɩ a sɩ per ba a ba kↄ̃ lↄↄ de a ʋna yuor ƴɛrʼɩ̃ a ƴɛrɩ̃ kʋ a nɩrɛ lɛ wa.”
44004018	A mɩnɛ ba na bʋↄl ba a ba kpɛ, ba kpãkpan ba na a ba taa lↄↄ diere a Jeeju yuor ƴɛrɛ nɩ ƴɛrɩ̃ mɩɩ jaana nɩ a nɩbɛ go wa.
44004019	Ɩ̃-cɛ a Pɩɛr nɩ a Jã yel ba na: “Nyɩ́ tɩɛr je kãa a ala ɩ a sɛw na a Naaŋmɩn nii-sↄw a sɩ na jↄrↄ nyɩ gãw a Naaŋmɩn.
44004020	A-na-ɩ a ala sɩ na nyɛ ɩ̃ wõ, sɩ kↄ̃ tʋↄ vã a ƴɛrfʋ wa.”
44004021	A ƴɛr-guor-nɩ-bɛrɛ lɛ perʼã a Pɩɛr nɩ a Jã ɩ̃ bar ba a ba cen, a-na-ɩ a mɩnɛ a nɩbɛ ba jaa na pɛwrɛ a Naaŋmɩn a ala na ta ɩnɛ, baa dãa bↄ̃w a mɩnɛ ba na ɩrɛ ɩ̃ kpãana ba wa.
44004022	A-na-ɩ a daba ʋlↄ ba na maal a tʋ̃-kpɛ̃w ʋ kpɛmɛ, ʋ dãa na tɛrɛ yomo lɩjaayi nɩ dↄↄlaa.
44004023	Ba barʼã a Pɩɛr nɩ a Jã a ba cen a ba nɩbɛ jie na mɩɩn ba a ala a jaa a baar-lo-nɩ-bɛrɛ nɩ a ni-dierbe na yel ba.
44004024	A lɛ a popuorbo na wõ a ʋna ƴɛrɩ̃, ba jaa lãa na puoro a Naaŋmɩn yele nɩ: “Nɩ-kpɛ̃ɛ, fʋ̃ʋ maal a saꞋlon nɩ a tene nɩ a man nɩ a yele a jaa na be a ba pʋↄ.
44004025	Fʋ̃ʋ dãa ƴↄ̃w a fʋ Sɩɛ ʋ de a sɩ sãa-kʋmↄ Davɩtɩ na ɩ a fʋ tʋ̃tʋnↄ nʋↄr ƴɛrʼɩ̃: ʻBõ ɩ a nɩ-bʋlsɩ gbono a dab-lʋ̃ʋ a fʋ nii-sↄw, ɩ̃ bõ ɩ a nɩ-bʋrↄ bʋrↄ mɩ goro taa a pↄrↄ?
44004026	A tẽw pʋↄ jamansɩ gbɛɛrɩ̃ na taa a jɛb ɩnɛ, ɩ̃ a fãgã deme mɩ duo na taa bʋↄrↄ ba jɛbʼɩ̃ a Nɩ-kpɛ̃ɛ Naaŋmɩn nɩ a ʋlↄ ʋ na vɛl ir.ʼ
44004027	A-na-ɩ sɩrɛ jaa ʋ, a Ɛrↄdɩ nɩ a Pↄ̃sɩ Pɩlatɩ duo na taa nɩ a nɩ-bʋlsɩ, nɩ a Ɩsɩrayɛl nɩbɛ a tẽw na pʋↄ a fʋ tʋ̃tʋ̃-son Jeeju fʋ na vɛl ir ɩnɛ,
44004028	áa ba maal a ala a jaa a fʋ fãw nɩ a fʋ pʋ-tɩɛrʋ̃ na dãa de nĩe gbɛɛrɩ̃ a na ta.
44004029	Nɩ-kpɛ̃ɛ, a ƴɛ̃ƴɛrɩ̃ na, Ꞌwuor nyɛ a ba pufʋ ɩ̃ maal a fʋ tʋ̃tʋnbↄ a ba tɛrɛ Ꞌlafʋ ƴɛrɛ nɩ a fʋ ƴɛrɩ̃.
44004030	Tur a fʋ nuu a wʋlɩ̃sɩ deme na kpɛmɛ, ɩ̃ de a fʋ tʋ̃tʋ̃-son Jeeju yuor tʋ̃ nɩ a nↄ-kofʋ tʋmↄ na miile a fʋ kpɛ̃w.”
44004031	A lɛ ba na puor baar, a jie ʋlↄ ba na duo taa damʼã, a ba jaa sɛw nɩ a Naaŋmɩn Sɩɛ ɩ̃ nyↄw a Naaŋmɩn ƴɛrɩ̃ ɩ̃ ƴɛrɛ nɩ Ꞌlafʋ.
44004032	A popuorbo ba jaa tɛrɛ na nↄ-bõ-ƴen nɩ tɩɛrʋ̃ bõ-ƴen. Nɩrɛ ma be be a ba pʋↄ na yele aa ala ʋ na tɛrɛ ɩ na a ʋ mɩ̃ɛ tɛw ben wa, ɩ̃ a bala ɩ̃ tɛrɛ, a ma ɩ na a ba jaa ben.
44004033	A nɩ-tʋnɩsɩ tɛrɛ na fãw yaw mana nɩ a Nɩ-kpɛ̃ɛ Jeeju kũu-pʋↄ-irfʋ ƴɛrɩ̃, ɩ̃ a Naaŋmɩn sũofʋ be na be yaw a ba jaa fɛw jie.
44004034	Bom ma dãa ɓↄr nɩrɛ kãw a ba pʋↄ wa, a-na-ɩ a bala na tɛrɛ a por nɩ a yie, ba ma da na, de a libie
44004035	cenʼɩ̃ na bin a nɩ-tʋnɩsɩ sɛ̃, a ba po nɩ a nɩbɛ tu nɩ a mɩnɛ a ba yele ɓↄrfʋ na be.
44004036	Daba be na be na yi a Sɩpɩr-tẽw ɩ̃ ɩ a Levi bal nɩrɛ. A ʋ yuor dɩ na Jojɛfʋ ɩ̃ a nɩ-tʋnɩsɩ mɩ bʋↄlↄ ʋ Banabasɩ, a lɛ yelʼã a “ɓaɓaala.”
44004037	A daba ʋlↄ de na a ʋ puo da, de a libie cenʼɩ̃ na bin a nɩ-tʋnɩsɩ sɛ̃.
44005001	Daba dãa na be be na dɩ Ananɩya, ɩ̃ a ʋ pↄw dɩ Safɩra. Ba de na a ba puo da
44005002	ɩ̃ gor taa a bala ayi ɩ̃ ŋmaa a libie sↄↄlɩ̃. A Ananɩya de na a libi-ŋmãa na cɛ cenʼɩ̃ na bin a nɩ-tʋnɩsɩ nii-sↄw.
44005003	A Pɩɛr yel ʋ: “Ananɩya, bõ ɩ a Satã kpɛ sɛw a fʋ suur a fʋ bɛlɩ̃ a Naaŋmɩn Sɩɛ ɩ̃ sↄↄlɩ̃ a puo libi-ŋmãa?
44005004	A puo ɩ̃ dãa cãa be be, ʋ kↄ̃ↄ ɩ a fʋ ben wa mɩɩ? Ɩ̃ a lɛ fʋ na da ʋ baar, a libie ma ɩ a fʋ ben wa mɩɩ? Bõ ɩ̃ ƴↄ̃w a maal-bir ʋlↄ tɩɛrʋ̃ a fʋ suur pʋↄ? Aa ɩ nɩrɛ fʋ bɛlɩ̃ wa. Naaŋmɩn fʋ bɛlɩ̃.”
44005005	A mɩnɛ a Ananɩya na wõ a ƴɛrɩ̃ ʋlↄ ʋ lo na kpi, a dãbɩ̃ɛ nyↄw a nɩbɛ bala ba jaa na wonaa.
44005006	A polbil irʼã a ba sↄ̃w ɓↄw a kũu lũ tuo yi nɩ na ũu.
44005007	A ɩ na fɩ̃ɩ a ʋ pↄw wɩ, ɩ̃ Ꞌwaa bↄ̃w a ala na dãa ta wa.
44005008	A Pɩɛr soor ʋ: “Man ma a amɩnɛ nyɩ na da a nyɩ puo. A nↄhↄ̃ nyɩ da mɩɩ?” A pↄw sↄw áa lɛ ba da.
44005009	A Pɩɛr yel ʋ: “Bõ ɩ̃ ɩ a nyɩ man taa ɩ̃ bɩɩrɛ a Nɩ-kpɛ̃ɛ Sɩɛ? Nyɛ, a bala na ũu a fʋ sɩrɛ tara na be a dↄ̃dↄr nʋↄr. Ba na mɩ ɓↄw fʋ na tuo yi nɩ.”
44005010	A jie naan ʋ lo na kpi a Pɩɛr nii-sↄw, a polbil bala kpɛ nyɛ a kũu ɩ̃ ɓↄw yi nɩ na ũu pɩɛlʼɩ̃ a ʋ sɩrɛ,
44005011	a dãbɩ̃ɛ nyɩrɩ̃ nyↄw a duo-puorbo nɩ a bala ba jaa na wõ a ala.
44005012	A nɩ-tʋnɩsɩ maala na a nↄ-kofʋ tʋ̃-yaw na miile a Naaŋmɩn kpɛ̃w a nɩbɛ sↄ̃w. A popuorbo ba jaa ma tiw na taa a Salʋmↄ̃ jɛ̃bɛrɩ̃ pʋↄ,
44005013	ɩ̃ a mɩnɛ a nɩbɛ ba jaa na saarɩ̃ kpiire ba, a nɩ-kpeesɩ maa Ꞌlara tara lãa jɩnɛɛ nɩ ba wa.
44005014	Ɩ̃-cɛ a nɩ-yaw, a dabsɩ nɩ a pↄↄbↄ, ma sↄw na a Nɩ-kpɛ̃ɛ ƴɛrɩ̃ ɩ̃ wɩɛrɛ dↄↄlↄ a popuorbo juu.
44005015	A na wↄ̃ a lɛ, a nɩbɛ ma de na a ba wʋlɩ̃sɩ deme ƴↄ̃w a da-gbarɩ̃sɩ juu nɩ a cẽcene pʋↄ cenʼɩ̃ na bin a sↄɛ nↄɛ, a mɩnɛ a Pɩɛr ɩ̃ wa tↄlↄ a ʋ dãadiile ʋ pↄw a ŋmɛɛ.
44005016	A nɩ-yaw mɩ yi na a Jerujalɛm tẽ-bil pʋↄ ɩ̃ jↄ ta nɩ a baalsɩ nɩ a bala a kↄ̃tↄnsɩ na tɛrɛ, ɩ̃ a ba jaa pↄw na a kpɛ̃w.
44005017	A baar-lo-nɩ-kpɛ̃ɛ nɩ a ʋ tↄ deme ba jaa na ɩ a Saduse nɩbɛ, nyuur kpɛ na sɛw ba,
44005018	a ba ir nyↄↄr a nɩ-tʋnɩsɩ ƴↄ̃w a kasu pʋↄ.
44005019	Ɩ̃ a Nɩ-kpɛ̃ɛ sɩ-tʋnaa wɩ na a tɩsↄw na yuo a kasu pana ɩ̃ taw ba yi nɩ ɩ̃ yel ba:
44005020	“Nyɩ́ cen a Naaŋmɩn puor-yir kpɛ̃ɛ na ɩraa ƴɛrɛ a baa-paalaa na ƴɛrɩ̃ kʋrↄ a nɩbɛ ba jaa.”
44005021	A lɛ a bio na vɩɛ, a nɩ-tʋnɩsɩ cenʼã a Naaŋmɩn puor-yir kpɛ̃ɛ na jaana a nɩbɛ, a mɩnɛ a sɩ-tʋnaa na yel ba. A baar-lo-nɩ-kpɛ̃ɛ nɩ a bala na lãa be nɩ ʋ bʋↄlʼã a Jufisɩ ni-dierbe ba jaa a ba duo taa a ƴɛrɩ̃ guorfʋ ɩnɛ. Ba tʋ̃ na á ba ir a nɩ-tʋnɩsɩ a kasu pʋↄ wa nɩ.
44005022	Ɩ̃-cɛ a mɩnɛ a parsãdiele bala na ta a kasu yir, baa nyɛ ba wa, ɩ̃ lɩɛb wa na yel:
44005023	“Sɩ nyɛ na a kasu pan ʋ kpal vɩlaa, ɩ̃ a dↄ̃dↄr-gurbe mɩ ɩraa a be a dↄ̃dↄrɩ̃ gu, ɩ̃-cɛ a mɩnɛ ba na yuo a pan, saa nyɛ nɩrɛ be a diem wa.”
44005024	A mɩnɛ a Naaŋmɩn yir-gurbe nɩ-kpɛ̃ɛ nɩ a baar-lo-nɩ-bɛrɛ na wõ a ala ba na yel, a ba tɩɛrɩ̃sɩ dama ba na a nɩ-tʋnɩsɩ ɩnɛ, a ba sooro taa a mɩnɛ a ƴɛrɩ̃ ʋlↄ par na be.
44005025	Ɩ̃ a nɩrɛ wɩ na na yel ba: “Nyɩ́ nyɛ, a nɩbɛ bala nyɩ na dãa pↄw a kasu pʋↄ, ba ɩraa na be a Naaŋmɩn puor-yir kpɛ̃ɛ pʋↄ jaana a nɩbɛ.”
44005026	Ala-ɩ̃-sↄ a Naaŋmɩn yir-gurbe nɩ-kpɛ̃ɛ taw na a parsãdiele cenʼɩ̃ na taw nɩ a nɩ-tʋnɩsɩ jom wɩ nɩ. Aa ɩ fãgã ba taw nɩ ba wa, a-na-ɩ ba jↄrↄ na a dãbɩ̃ɛ a mɩnɛ a nɩbɛ nↄↄ lↄbʼɩ̃ ba a kubie.
44005027	A lɛ ba na ta nɩ ba a ƴɛrɩ̃ guorfʋ jie baar, ba ƴↄ̃w ba na a ƴɛr-guor-nɩ-bɛrɛ nii-sↄw, a baar-lo-nɩ-kpɛ̃ɛ yel ba:
44005028	“Sɩ dãa na kpãkpan nyɩ a nyɩ taa lↄↄ ƴɛrɛ bʋↄlↄ nɩ a ʋna daba yuor go wa. Ɩ̃ nyɩ́ nyɛ, nyɩ sɛw na a Jerujalɛm-tẽw nɩ a nyɩ jaanfʋ, ɩ̃ nyɩ bʋↄrↄ na nyɩ de a ʋ kũu ƴɛrɩ̃ dↄↄl a sɩ juu.”
44005029	A Pɩɛr nɩ a nɩ-tʋnɩsɩ yel ba: “A sɛw na a sɩ na jↄrↄ a Naaŋmɩn gãw a nɩbɛ.
44005030	A sɩ sãa-kʋnbↄ Naaŋmɩn maalʼã a Jeeju ʋlↄ nyɩ na dãa kpa yaal a nɩ-kʋ-daa juu ʋ ir a kũu pʋↄ.
44005031	A Naaŋmɩn de ʋ na biin a ʋ dʋrɩ̃ lõboorɩ̃ a saa juu ʋ ɩ a Jamana nɩ a Fafaara, a mɩnɛ a Ɩsɩrayɛl nɩbɛ na tʋↄrↄ lɩɛbɛ a ba yɛ̃, a Naaŋmɩn diere a ba maal-faar bara kʋrↄ ba.
44005032	A sɩmɩ, sɩ nyɛ na a ana yele ɩ̃ mana nyɩ, lãw nɩ a Sɩɛ ʋlↄ a Naaŋmɩn na kʋ a bala na jↄrↄ ʋ.”
44005033	Ɩ̃ a mɩnɛ a Jufisɩ ni-dierbe na wõ a ʋna ƴɛrɩ̃, suur nyɩrɩ̃ na nyↄw ba a ba bʋↄrↄ ba kú ba.
44005034	Ɩ̃-cɛ a ƴɛr-guor-nɩ-kpɛ̃ɛ ƴen sʋbↄ na ɩ a Farɩsɩ nɩrɛ ba na bʋↄlↄ a Gamalɩɛl, na ɩ a Naaŋmɩn ƴɛr-kpɛn-jaana a nɩbɛ ba jaa na jↄrↄ irʼã ɩraa a ba sↄ̃w ɩ̃ yel a ba ɩ a nɩbɛ na a ba yi sɛr.
44005035	A ala ɩ̃ baar, ʋ yel ba na: “Ɩsɩrayɛl nɩbɛ, nyɩ́ tɛrɛ nyɩ mɩ̃ɛ a ala nyɩ na ƴↄ̃w nyãa nyɩ maal a nɩbɛ na.
44005036	Nyɩ bↄ̃w na a daar ʋlↄ a Tedasɩ na dãa ir ƴɛr a dab-ƴɛrɩ̃ yel a nɩ-kpɛ̃ɛ ʋ ɩ, a nɩbɛ kↄↄr anaan dãa tuure ʋ. Ɩ̃ a lɛ ba na kú ʋ, a bala na tuure ʋ jↄ na ba jaa yɛ̃yɛlɩ̃, a ʋ ben baar.
44005037	A ala na yi tↄ, a Judasɩ na ɩ a Galile nɩrɛ mɩ irʼã ir a nɩbɛ a sↄrfʋ yuon a ba tuure ʋ. Ɩ̃ ba mɩ kú ʋ na, a bala ba jaa na dãa sↄw a ʋ ƴɛrɩ̃ jↄ ŋma kpee kpee.
44005038	Ala-ɩ̃-sↄ a ƴɛ̃ƴɛrɩ̃ na, ɩ̃ yele nyɩ na, nyɩ́ ir a nyɩ nur a nɩbɛ na jie ɩ̃ cɛ ba, a-na-ɩ a ala ɩ a nɩrɛ jie a ƴɛrɩ̃ na nɩ a tʋn na yi, a na bũburĩ na.
44005039	Ɩ̃-cɛ a ala ɩ a Naaŋmɩn jie a yi, nyaa tʋↄrↄ bũburaa wa.”
44005040	A ƴɛr-guor-nɩ-bɛrɛ sↄw na a Gamalɩɛl nʋↄr ɩ̃ bʋↄl a nɩ-tʋnɩsɩ fↄb ɩ̃ kpãkpan ba a ba taa lↄↄ ƴɛrɛ ƴɛrɩ̃ bʋↄlↄ nɩ a Jeeju yuor go wa, ɩ̃ bar ba a ba cen.
44005041	Ba yi na a be a ƴɛrɩ̃ guorfʋ jie, a nʋ̃ↄ ƴala ba a mɩnɛ a Naaŋmɩn na nyɛ a ba sɛw nɩ a kpɛfʋ a Jeeju yuor ɩnɛ.
44005042	Ɩ̃ a bibie a jaa, ba ma jaana na a nɩbɛ a Naaŋmɩn puor-yir kpɛ̃ɛ pʋↄ, nɩ a nɩbɛ yie pʋʋr ma gala wa, hiere nɩ áa Jeeju ɩ na a Kirisi.
44006001	A ʋna daarʼãa, a mɩnɛ a par-tuurbe na nyɩrɩ̃ dↄↄlↄ, a Jufisɩ bala na wono a Gɩrɛkɩ ƴɛrɩ̃ hũhune na a Jufisɩ bala na ɩ a tẽw deme. A-na-ɩ a bibie a jaa, ba ma po na a dɩb hiin a kpɩ̃ɩ-pↄↄbↄ bala na wono a Gɩrɛkɩ ƴɛrɩ̃.
44006002	A nɩ-tʋnɩsɩ pie-nʼayi bʋↄlʼã a par-tuurbe tiw taa ɩ̃ yel ba: “Aa sɛw a sɩ na bar a Naaŋmɩn ƴɛrɩ̃ ƴɛrfʋ ɩ̃ poro a dɩb wa.
44006003	Ala-ɩ̃-sↄ sɩ yɛɛr, nyɩ́ vɛl ir nɩbɛ anuu-nʼayi a nyɩ pʋↄ na tɛrɛ yo-vɩlaa a nɩbɛ jie, na mɩ sɛw nɩ a Naaŋmɩn Sɩɛ ɩ̃ tɛrɛ a yɛ̃, a sɩ kʋ ba a tʋn na a ba Ꞌwuoro.
44006004	Ɩ̃-cɛ a sɩmɩ, sɩ na cãa na de a sɩ mɩ̃ɛ bar ƴↄ̃w a Naaŋmɩn sʋↄrfʋ pʋↄ nɩ a ʋ ƴɛrɩ̃ ƴɛrfʋ pʋↄ.”
44006005	A ʋna ƴɛr-bir nʋmↄ na a duo-puorbo ba jaa a ba vɛl ir a Ɩtɩɛn na tɛrɛ a ƴↄ̃w-nyãa ʋ bɛrmɛ a Naaŋmɩn jie, ɩ̃ mɩ sɛw nɩ a Naaŋmɩn Sɩɛ. Ba mɩ vɛlʼã ir a Fɩlɩpɩ nɩ a Porokↄↄr nɩ a Nɩkanↄↄr nɩ a Tɩmↄ̃, nɩ a Parmena, lãa nɩ a Nikola na ɩ a Átɩyↄsɩ-tẽw nɩrɛ na kpɛ a Jufisɩ puorfʋ pʋↄ.
44006006	Ba taw ba na ƴↄ̃w a nɩ-tʋnɩsɩ nii-sↄw, a ba dↄↄl ba a nur ɩ̃ sʋↄr a Naaŋmɩn ƴↄ̃w ba.
44006007	A Naaŋmɩn ƴɛrɩ̃ yɛrɛ na pↄwrↄ a wɩɛr, ɩ̃ a popuorbo nyɩrɩ̃ waa a Jerujalɛm, ɩ̃ a Naaŋmɩn baar-lorbo yaw sↄw a Jeeju puorfʋ ƴɛrɩ̃.
44006008	Fãw nyɩrɩ̃ na be a Ɩtɩɛn jie, a-na-ɩ a Naaŋmɩn sũofʋ be nɩ ʋ na ʋ maala a nↄ-kofʋ tʋ̃-bɛrɛ na miile a Naaŋmɩn kpɛ̃w a nɩbɛ sↄ̃w.
44006009	Ɩ̃-cɛ a nɩbɛ ŋmɛɛ nyↄw na ɩ̃ cɩɩrɛ a Ɩtɩɛn. Ba ɩ na a bala na yi a Sɩɩrɛn nɩ a Alɛsãdiri, ɩ̃ tɛrɛ a ba mɩ̃ɛ puorfʋ yir a nɩbɛ na bʋↄlↄ aa “Gbãgbaar bala na lɛ sↄ a ba mɩ̃ɛ puorfʋ yir”. A ŋmɛɛ mɩ yi na a Sɩlɩsɩ nɩ a Ajɩ ɩ̃ a ba jaa cɩɩrɛ na taa nɩ a Ɩtɩɛn.
44006010	Ɩ̃-cɛ baa tʋↄrↄ ɩrɛɛ nɩ ʋ wa, a-na-ɩ ʋ ƴɛrɛ na nɩ a yɛ̃ ʋlↄ a Naaŋmɩn Sɩɛ na kʋ ʋ,
44006011	ala-ɩ̃-sↄ a ba sↄↄlɩ̃ tↄ a nɩbɛ ƴↄ̃w a ba yel a ba wõ na a Ɩtɩɛn ʋ ƴɛrɛ a ƴɛr-fãa ƴↄnↄ a Mowisi nɩ a Naaŋmɩn.
44006012	Ba damʼã a nɩbɛ a lɛ, lãa nɩ a ni-dierbe nɩ a ƴɛr-kpɛn-bↄↄnbↄ a ba nyɛ suur ƴↄ̃w a Ɩtɩɛn ɩ̃ wɩ nyↄw ʋ cenʼɩ̃ a ƴɛr-guor-nɩ-bɛrɛ nii-sↄw.
44006013	Ba mɩ wɩ nɩ na a nɩbɛ bala na ƴↄnↄ ʋ a jir-ƴɛrɩ̃sɩ a ba yele: “A daba na ma bara a ʋ ƴɛrɩ̃sɩ ʋ na ƴɛrɛ sãwna nɩ a sɩ Naaŋmɩn puor-yir kpɛ̃-son nɩ a Mowisi ƴɛr-kpɛn wa.
44006014	Sɩ wõ na ʋ yel áa Najarɛtɩ Jeeju ʋlↄ na wɛlʼã a Naaŋmɩn puor-yir kpɛ̃ɛ ɩ̃ lɩɛr a tʋmↄ ala a Mowisi na kʋ sɩ.”
44006015	A bala ba jaa na jɛ a ƴɛrɩ̃ guorfʋ diem Ꞌwuoro na a Ɩtɩɛn kir-kir-kir, ɩ̃ nyɛ a ʋ nii-sↄw ʋ wↄ̃ taa nɩ a Naaŋmɩn sɩ-tʋnaa nii-sↄw.
44007001	A baar-lo-nɩ-kpɛ̃ɛ soorʼã a Ɩtɩɛn: “Sɩrɛ ʋ mɩɩ?”
44007002	A Ɩtɩɛn yel ba: “Ɩ̃ yɛɛr nɩ a ɩ̃ sãa nʋmↄ, nyɩ́ cɛlɛ! A Naaŋmɩn ʋlↄ na yi a yuor nyɩrʼã a sɩ sãa-kʋmↄ Abʋraham a lɛ ʋ na cãa be a Mesopotamɩ ɩ̃ ma cen a Saarã sɛr wa,
44007003	ɩ̃ yel ʋ: ʻYi a fʋ tẽw pʋↄ nɩ a fʋ nɩbɛ jie ɩ̃ cen a tẽw ʋlↄ pʋↄ ɩ̃ na miile fʋ.ʼ
44007004	Ala-ɩ̃-sↄ a Abʋraham yi na a Kalide wɩɛr ɩ̃ cen na jɛ a Saarã. Ɩ̃ a lɛ a ʋ sãa na kpi baar, a Naaŋmɩn lɛ ɩ na ʋ yi a be ɩ̃ wa a tẽw na pʋↄ nyɩ na be a ƴɛ̃ƴɛrɩ̃ na.
44007005	Ɩ̃ a Naaŋmɩn ma kʋ ʋ wɩɛr kãw a be wa. ꞋWaa mɩ kʋ ʋ jie fɩ̃ɩ a gbɛr nɛfʋ jie kaarɩ̃ wa, ɩ̃-cɛ ʋ pʋlɩ̃ nɩ ʋ na a ʋ na kʋ ʋ na a tẽw, a ʋlↄ nɩ a ʋ bal par jaa. Ɩ̃ a ʋna daarʼãa, Ꞌwaa dãa tɛrɛ bie sɛr wa.
44007006	Nyɩ́ nyɛ a mɩnɛ a Naaŋmɩn na yel a Abʋraham, áa ʋ bal par nↄↄ ɩ na sáanba tẽ-kpee pʋↄ, á ba na lɩɛb ba na a ba ɩ gbãgbaar, a ba kpow ba yomo kↄↄr anaan pʋↄ.
44007007	A Naaŋmɩn lɛ yelʼã: ʻƖ nↄↄ guorʼã a ʋna tẽw naa ba na ɩrɛɛ a gbãgbaar ƴɛrɩ̃, ɩ̃ ba na yi na a be ɩ̃ wa a wɩɛrʼã pʋↄ na puoro ma.ʼ
44007008	Ɩ̃ a Naaŋmɩn kʋ na a Abʋraham a yʋↄr ŋmaafʋ a ɩ a pʋlɩ̃-taa jɩbaa. Ala-ɩ̃-sↄ a lɛ a Abʋraham na dↄw a Ɩjakɩ, ʋ ŋmaa ʋ na a yʋↄr a bibie anuu nɩ ata pʋↄ. A lɛ a Ɩjakɩ mɩ maal a Jakↄb, ɩ̃ a Jakↄb mɩ maal a lɛ a ʋ bibiir pie-nʼayi jie na ɩ a sɩ sãa-kʋnbↄ.
44007009	“A sɩ sãa-kʋnbↄ bala tɛrɛ na nyuur a ba yɛbɛ Jojɛfʋ jie, ɩ̃ nyↄw ʋ da, a ba cen nɩ ʋ a Ejibti-tẽw ʋ ɩ a gbãgbaa a be, ɩ̃-cɛ a Naaŋmɩn be nɩ ʋ na,
44007010	ɩ̃ faa ʋ a ʋ won a jaa pʋↄ. Ɩ̃ a lɛ ʋ na ɩraa a Ejibti-tẽw jamana Faarↄ̃ nii-sↄw, a Naaŋmɩn kʋ ʋ na a yɛ̃ ʋ maalʼɩ̃ a tʋmↄ a nʋmↄ a jamana. Ɩ̃ a Faarↄ̃ ƴↄ̃w na a Jojɛfʋ ʋ Ꞌwuoro a Ejibti-tẽw ʋ jaa, nɩ a ʋlↄ jamana yir yele a jaa.
44007011	A kↄ̃ kpɛ̃ɛ lo na a Ejibti-tẽw ʋ jaa, nɩ a Kanãa-tẽw, a wono ba yaw, a sɩ sãa nʋmↄ ma nyɛrɛ a dɩb dɩrɛ wa.
44007012	A lɛ a Jakↄb na wõ á ci be na a Ejibti-tẽw, ʋ de na nĩe tʋ̃ a sɩ sãa nʋmↄ a be,
44007013	ɩ̃ a gbɛɛ ayi pʋↄ ba na cen, a Jojɛfʋ maalʼã a ba bↄ̃w ʋ ʋ ɩ a ba yɛbɛ, ɩ̃ a lɛ, a Faarↄ̃ mɩ bↄ̃w na a Jojɛfʋ yifʋ jie.
44007014	A ala na yi tↄ, a Jojɛfʋ tʋ̃ na bʋↄl a ʋ sãa Jakↄb nɩ a ʋ yir deme ba jaa na ta nɩbɛ lɩjaayi ŋmaaʼnuu,
44007015	a ba cen a Ejibti. Be a Jakↄb kpi, nɩ a sɩ sãa-kʋnbↄ mɩ,
44007016	a ba de ba cenʼɩ̃ a Sɩsɛm na ũu a yaa ʋlↄ pʋↄ a Abʋraham na dãa da a Emoor bi-dabsɩ sɛ̃ a be a Sɩsɛm.
44007017	“A lɛ a Naaŋmɩn pʋlɩ̃fʋ ʋlↄ ʋ na dãa pʋlɩ̃ nɩ a Abʋraham maalfʋ daar na tara, a sɩ nɩbɛ lɛ nyɩrɩ̃ na waa dↄↄl a Ejibti-tẽw pʋↄ,
44007018	lɛɛ wa ta nɩ a daar ʋlↄ a jaman-paalaa na de a Ejibti-tẽw Ꞌwuoro, ɩ̃ Ꞌwaa bↄ̃w a Jojɛfʋ ƴɛrɩ̃ wa.
44007019	A jamana ʋlↄ bɛlɩ̃ na a sɩ sãa-kʋnbↄ ɩ̃ kpowro ba fɛrɛ nɩ ba a ba lↄbↄ a ba bi-pɩɩlsɩ bara a ba kpiire.
44007020	A ʋna daarʼãa pʋↄ ba dↄw a Mowisi ʋ ɩ bi-vɩlaa a Naaŋmɩn nii-sↄw, a ba guol ʋ a ʋ sãa yir cur ata.
44007021	Ɩ̃ a lɛ ba na lↄb ʋ bar, a Faarↄ̃ bi-pↄw de ʋ na guol, ʋ lɩɛb ɩ a ʋ bie.
44007022	Ɩ̃ ba jaanʼã a Mowisi ʋ bↄ̃w a Ejibti-tẽw yɛ̃ a jaa, na ʋ ɩ gãdaa a ʋ ƴɛrɩ̃sɩ pʋↄ nɩ a ʋ tʋmↄ pʋↄ.
44007023	“A lɛ ʋ na pↄw a yomo lɩjaayi, tɩɛrʋ̃ wa ʋ na ʋ bʋↄrↄ ʋ cen na nyɛ a Ɩsɩrayɛl nɩbɛ na ɩ a ʋ yɛɛr.
44007024	A mɩnɛ ʋ na ta a be, ʋ nyɛ na a ʋ yɛbɛ ƴen sʋbↄ a Ejibti nɩrɛ na hʋↄlↄ, ɩ̃ cen na sũo ʋ, na ʋ kú a Ejibti nɩrɛ ʋlↄ yaw a san.
44007025	A Mowisi tɩɛrʼã beeka a ʋ yɛɛr na bↄ̃w na bↄ̃w ka a ʋlↄ a Naaŋmɩn na de faa nɩ ba. Ɩ̃-cɛ baa bↄ̃w a lɛ wa.
44007026	A bio vɩɛ na a Mowisi tuorʼɩ̃ a ʋ yɛɛr ayi na jɛbɛ taa, ɩ̃ bʋↄrↄ ʋ ɓaalɩ̃ ba, ɩ̃ yel ba: ʻNyɩ ɩ na yɛɛr, ɩ̃ bõ ɩ̃ ɩ a nyɩ hʋↄlↄ taa?ʼ
44007027	Ɩ̃-cɛ a ʋlↄ na hʋↄlↄ a ʋ tↄ sʋbↄ, daa na a Mowisi bar ɩ̃ yel ʋ: ʻAla ɩ̃ ƴↄ̃w fʋ a fʋ ɩ a sɩ nɩ-kpɛ̃ɛ nɩ a sɩ ƴɛr-guoro?
44007028	Fʋ bʋↄrↄ na fʋ mɩ kú ma a mɩnɛ fʋ na kú a Ejibti nɩrɛ a jamɩ mɩɩ?ʼ
44007029	A lɛ a Mowisi na wõ a ʋna ƴɛrɩ̃, ʋ jↄ na cen a Madɩyã-tẽw na jɛ a be dↄw dabil ayi.
44007030	“Ɩ̃ a lɛ a yomo lɩjaayi na tↄl baar, a Naaŋmɩn sɩ-tʋnaa nyɩrʼã a Mowisi a tɩ-bile pʋↄ na Ꞌlere a vũu a be a wɛkar pʋↄ a Sɩnayɩ-tãw loor.
44007031	A lɛ ʋ na nyɛ a ala, nʋↄr ko ʋ na ɩ̃ a mɩnɛ ʋ na ta pɩɛl ɩ̃ Ꞌwuoro, ʋ wõ na a Nɩ-kpɛ̃ɛ kↄkɩr na yel ʋ:
44007032	ʻƖ̃ ɩ na a fʋ sãa-kʋnbↄ Abʋraham nɩ a Ɩjakɩ nɩ a Jakↄb Naaŋmɩn,ʼ a dãbɩ̃ɛ nyↄw a Mowisi ʋ mine ɩ̃ ma Ꞌlara Ꞌwuoro wa.
44007033	A Nɩ-kpɛ̃ɛ lɛ yel ʋ: ʻYaa a fʋ nafaba bar a-na-ɩ a jie ʋlↄ fʋ na ɩraa ɩ na ji-ciiraa.
44007034	Ɩ̃ nyɛ na a mɩnɛ ba na kpowro a ɩ̃ nɩbɛ a Ejibti-tẽw pʋↄ, ɩ̃ mɩ wõ a mɩnɛ ba na pɛnɛ, ɩ̃ na ɩ̃ suu a ba faafʋ ɩnɛ. Yɛ̃ƴɛrɩ̃ na, wa ɩ̃ tʋ̃ fʋ a Ejibti.ʼ
44007035	“A ʋna Mowisi a Ɩsɩrayɛl nɩbɛ na dãa jaar ɩ̃ yel ʋ á ala ɩ̃ ƴↄ̃w ʋ ʋ ɩ a ba nɩ-kpɛ̃ɛ nɩ a ba ƴɛr-guoro, a ʋlↄ a Naaŋmɩn tʋ̃ ʋ ɩ a nɩ-kpɛ̃ɛ nɩ a fafaara nɩ a sũofʋ ʋlↄ ʋ na pↄw a sɩ-tʋnaa jie na dãa nyɩr ʋ a tɩ-bile pʋↄ.
44007036	A ʋna Mowisi ɩ̃ tↄw a Ɩsɩrayɛl nɩbɛ yi nɩ a Ejibti-tẽw, tʋ̃ nɩ a nↄ-kofʋ tʋmↄ na miile a Naaŋmɩn kpɛ̃w a ʋna tẽw pʋↄ, nɩ a Man Jɩ̃ɛw pʋↄ, nɩ a wɛkar pʋↄ a yomo lɩjaayi.
44007037	A ʋna Mowisi naa yelʼã a Ɩsɩrayɛl nɩbɛ: ʻA Naaŋmɩn nↄↄ kʋ nyɩ na a ƴɛr-hiere a ɩ̃ kaarɩ̃ na ɩrɛɛ a nyɩ mɩ̃ɛ nɩrɛ ƴen sʋbↄ.ʼ
44007038	A ʋna Mowisi mɩ dãa na be nɩ a Ɩsɩrayɛl nɩbɛ na duo taa a wɛkar pʋↄ. Ʋ be nɩ na a sɩ sãa-kʋnbↄ nɩ a Naaŋmɩn sɩ-tʋnaa na dãa ƴɛrɛ nɩ ʋ a Sɩnayɩ-tãw juu, ɩ̃ ʋ pↄw a Naaŋmɩn baafʋ ƴɛrɩ̃sɩ na ʋ kʋ sɩ.
44007039	“Ɩ̃-cɛ a sɩ sãa-kʋnbↄ ma sↄw cɛl ʋ wa. Ba jaar ʋ na bar ɩ̃ bʋↄrↄ ba lɛ lɩɛb cen a Ejibti.
44007040	Ba yelʼã a Aarↄ̃: ʻMaal bʋtɩbɛ kʋ sɩ a ba ɩ a sɩ naaŋmɩnsɩ naa ba de sɩ nĩe, a-na-ɩ saa bↄ̃w a ala na ta a ʋna Mowisi na yi nɩ sɩ a Ejibti wa.ʼ
44007041	Ba mɛ na bʋtɩɩb a ʋna daarʼãa ʋ wↄ̃ taa nɩ nale ɩ̃ kú a yele ƴↄ̃w ʋ, ɩ̃ na ba ɓolo cɩlɛ nɩ a ala ba na maalʼɩ̃ a ba nur ɩnɛ.
44007042	Ɩ̃-cɛ a Naaŋmɩn ŋmelĩ na puo-sↄw ƴↄ̃w ba ɩ̃ bar ba a ba puoro a saꞋlon ŋmarbie a mɩnɛ a na yel a ƴɛr-hierbe sɛbsɩ pʋↄ: ʻƖsɩrayɛl nɩbɛ! A maa Naaŋmɩn nyɩ dãa kú a dʋn ƴↄ̃w a wɛkar pʋↄ a yomo lɩjaayi mɩɩ? Aa ɩ maa ʋ wa.
44007043	Ɩ̃-cɛ a nyɩ naaŋmɩn Mↄlↄkɩ gan yir nyɩ dãa tɛrɛ yʋↄrↄ nɩ, nɩ a nyɩ naaŋmɩn Arafã bʋtɩɩb na wↄ̃ a ŋmarbir kaarɩ̃. A ana bʋtɩbɛ naa, nyɩmɩ dãa maalʼɩ̃ a nyɩ nur na nyɩ puoro. Ala-ɩ̃-sↄ ɩ̃ na diw nyɩ na bar, a nyɩ cen a Babɩlↄ̃-tẽw puo-sↄw.ʼ
44007044	“A be a wɛkar pʋↄ, a sɩ sãa-kʋnbↄ dãa na tɛrɛ a gan yir ba na maal bine a pʋlɩ̃-taa ƴɛr-kpɛn a Mowisi na sɛb ƴↄ̃w a kʋsɩ-pɛrɩsɩ jur. Ba mɛ na a yir ʋlↄ a mɩnɛ a Naaŋmɩn na yel a Mowisi, a-na-ɩ ʋ yel ʋ na á ʋ maal a wↄ̃ a mɩnɛ ʋ na dãa miil ʋ.
44007045	Ba de na a ʋna gan yir naa kʋ a ba bibiir na mɩ ɩ a sɩ sãa-kʋnbↄ, a ba de cere nɩ a daar ʋlↄ a Jojie na tɛrɛ ba kpɛ fa nɩ a nɩ-bʋlsɩ ten, a-na-ɩ a Naaŋmɩn ɩ̃ de ba nĩe diw a nɩ-bʋlsɩ bar. A be a gan yir ʋlↄ be wa ta nɩ a jamana Davɩtɩ daar.
44007046	A ʋ ben nʋmↄ na a Naaŋmɩn, ʋ sʋↄr sↄr a ʋ jie á ʋ mɛ yir-kpɛɛraa kʋ a ʋna Naaŋmɩn na mɩ ɩ a Jakↄb Naaŋmɩn.
44007047	Ɩ̃ a Salʋmↄ̃ ɩ̃ ɛ̃ɛ mɛ a yir kʋ ʋ.
44007048	Ɩ̃-cɛ a saꞋlon iin Naaŋmɩn ma kpɛɛrɛ a yie ala pʋↄ a nɩbɛ na mɛ nɩ a ba nur wa, a mɩnɛ a ƴɛr-hiere na yel áa Naaŋmɩn yelʼã:
44007049	ʻA saꞋlon ɩ na a ɩ̃ naa-dakↄw, ɩ̃ a tẽw ɩ a ɩ̃ gbɛɛ dↄↄlfʋ jie. Yir wↄ̃ mɩnɛ nyɩ na mɛ kʋ ma? Mɩɩ ji-wↄ̃ mɩnɛ pʋↄ ɩ̃ na jɛ pɩɛn?
44007050	Aa ɩ a ɩ̃ nur ɩ̃ maal a ala a jaa wa?ʼ
44007051	“A nyɩna su-kpɛn deme, na ma jaar a Naaŋmɩn bar ɩ̃ maa sↄwrↄ cɛlɛ a ʋ ƴɛrɩ̃ wa, a daar a jaa nyɩ ma vara na a Naaŋmɩn Sɩɛ tʋmↄ! A mɩnɛ a nyɩ sãa-kʋnbↄ na dãa maala, a lɛ nyɩ mɩ maala.
44007052	Yɛr-hier-buor a nyɩ sãa-kʋnbↄ ma dãa hʋↄl wa? Ba kú na a bala na dãa de nĩe ƴɛr a Torfʋ Sʋbↄ wafʋ ƴɛrɩ̃, ɩ̃ a ƴɛ̃ƴɛrɩ̃ na, nyɩmɩ de ʋ a juu na nyɩ kú ʋ.
44007053	A nyɩmɩ na pↄw a Naaŋmɩn ƴɛr-kpɛn a sɩ-tʋnɩsɩ na kʋ nyɩ, nyaa jↄrↄ a ana ƴɛr-kpɛn wa!”
44007054	A mɩnɛ a ƴɛr-guor-nɩ-bɛrɛ na wõ a ʋna ƴɛrɩ̃ naa, suur nyↄw ba na po nɩ a ba nyɩr nyɩmɛ ƴↄ̃w a Ɩtɩɛn.
44007055	Ɩ̃-cɛ a Ɩtɩɛn sɛw nɩ na a Naaŋmɩn Sɩɛ ɩ̃ Ꞌwuor a saꞋlon nyɛ a Naaŋmɩn cãa kpɛ̃ɛ nɩ a Jeeju na ɩraa a Naaŋmɩn dʋrɩ̃ loor,
44007056	ɩ̃ yel: “Nyɩ́ cɛlɛ, ɩ̃ nyɛ na a saꞋlon ʋ yuo nɩ a Nɩbɛ Bie na ɩraa a Naaŋmɩn dʋrɩ̃ loor.”
44007057	A mɩnɛ ba na wõ a ƴɛrɩ̃ ʋlↄ, ba wuurʼã nɩ kpɛ̃w ɩ̃ ɓʋr a ba tobo ɩ̃ sɩlɩ̃ ʋ ba jaa
44007058	nyↄw taw yi nɩ a tẽw cɛ̃cɛ̃w, lↄbↄ nɩ ʋ a kubie bʋↄrↄ ba kú ʋ. A ƴɛr-manba binʼã a ba cẽcene a polbile ʋlↄ ba na bʋↄlↄ a Sol gbɛɛ pulẽe.
44007059	Ba lↄbↄ na a Ɩtɩɛn ɩ̃ ʋ sʋↄrↄ a Naaŋmɩn yele: “Nɩ-kpɛ̃ɛ Jeeju, de a ɩ̃ sɩɛ!”
44007060	Ɩ̃ ʋ lo na gburĩ a dume ɩ̃ wuurʼɩ̃ kpɛ̃w yel: “Nɩ-kpɛ̃ɛ, taa de a fãa na ba na maala ma dↄↄl a ba juu wa!” A lɛ ʋ na ƴɛr a ʋna ƴɛr-bir baar, ʋ ŋmaa na a vʋʋrʋ̃. Ɩ̃ a Ɩtɩɛn kʋfʋ nʋmↄ na a Sol.
44008001	A ʋna bibir bõ-ƴen naa pʋↄ, ba nyↄw na ɩ̃ hʋↄlↄ a Jerujalɛm duo-puorbo, a ba jaa jↄ ŋma kpee kpee cen a Jude nɩ a Samari, ɩ̃ cɛ a nɩ-tʋnɩsɩ tɛw bar a ba jɛ a Jerujalɛm.
44008002	A nɩbɛ ŋmɛɛ na jↄrↄ a Naaŋmɩn de na a Ɩtɩɛn naa ba kõ ʋ yayaw ũu.
44008003	Ɩ̃-cɛ a Sol ʋlↄ ƴↄ̃w na kpɛ̃w bʋↄrↄ ʋ bũburĩ a duo-puorbo. Ʋ yʋↄrↄ na a yie nyↄwrↄ a dabsɩ lãa nɩ a pↄↄbↄ, ƴↄnↄ a kasu pʋↄ.
44008004	A bala na dãa jↄ ŋma a kpee kpee yʋↄrↄ na a ten ten ƴɛrɛ a Naaŋmɩn ƴɛr-son.
44008005	A Fɩlɩpɩ cenʼã a Samari-tẽw na ƴɛr a Kirisi ƴɛrɩ̃ kʋ a nɩbɛ.
44008006	A mɩnɛ a nɩ-yaw na wõ a ʋ ƴɛrɩ̃ ɩ̃ mɩ nyɛ a nↄ-kofʋ tʋmↄ ʋ na maala, ba nyɩrɩ̃ na ƴↄ̃w a toor cɛlɛ a ala ʋ na yele.
44008007	A-na-ɩ a kↄ̃tↄn-kpansɩ yire na a nɩ-yaw jie wuure nɩ kpɛ̃w, ɩ̃ a gbɛɛ nɩ a kpɩkpɩl-sãwsɩ deme yaw kpɛmɛ,
44008008	a ba nyɛ nʋ̃ↄ kpɛ̃ɛ a ʋna tẽw naa pʋↄ.
44008009	A be, daba dãa na be be na dɩ Sɩmↄ̃, na ma maala a tɩsↄↄlʋ̃ʋ a korĩ-cɛ jaa, a nʋↄr ko a Samari nɩbɛ. Ʋ yel ba na á nɩ-kpɛ̃ɛ ʋ ɩ,
44008010	a bibiir wa de nɩ a nɩ-bɛrɛ jaa sↄw na ma ƴↄ̃w a toor cɛlɛ ʋ. Ba yelʼã áa daba na, a Naaŋmɩn fãw ʋ tɛrɛ, a ʋlↄ ba na bʋↄlↄ a Fãgã Kpɛ̃ɛ Sʋbↄ.
44008011	Ɩ̃ ba nyɩrɩ̃ na ƴↄ̃w toor cɛlɛ ʋ a-na-ɩ korĩ-cɛ jaa ʋ dãa maal a tɩsↄↄlʋ̃ʋ a ko ba a nↄɛ.
44008012	Ɩ̃-cɛ a Fɩlɩpɩ mana ba na a Naaŋmɩn fãw ƴɛrɩ̃ miile nɩ ba a Jeeju-Klrisi yuor, ɩ̃ a lɛ ba na sↄw a ʋna ƴɛr-son, a dabsɩ nɩ a pↄↄbↄ ɩ na a ba mʋr ba a kʋ̃ↄ.
44008013	A Sɩmↄ̃ mɩ̃ɛ mɩ sↄw na, a ba mʋr ʋ a kʋ̃ↄ, ʋ ɩraa a Fɩlɩpɩ sɛ̃, a nʋↄr nyɩrɩ̃ kpaw ʋ a mɩnɛ ʋ na nyɛ a nↄ-kofʋ tʋ̃-bɛrɛ na miile a Naaŋmɩn kpɛ̃w a Fɩlɩpɩ na maala.
44008014	A nɩ-tʋnɩsɩ na be a Jerujalɛm wõ na áa Samari nɩbɛ sↄw na a Naaŋmɩn ƴɛrɩ̃ ɩ̃ tʋ̃ a Pɩɛr nɩ a Jã a be.
44008015	Ɩ̃ a lɛ ba na ta a Samari, ba sʋↄrʼã a Naaŋmɩn ƴↄ̃w a popuorbo a ba pↄw a ʋ Sɩɛ,
44008016	a-na-ɩ a Naaŋmɩn Sɩɛ ma dãa suu a bana nɩbɛ jie sɛr wa, a Nɩ-kpɛ̃ɛ Jeeju yuor tɛw ba dãa de mʋrʼɩ̃ ba a kʋ̃ↄ.
44008017	A lɛ, a Pɩɛr nɩ a Jã dↄↄl ba na a nur a ba pↄw a Naaŋmɩn Sɩɛ.
44008018	A lɛ a Sɩmↄ̃ na nyɛ a nɩ-tʋnɩsɩ na dↄↄl a nɩbɛ a nur a ba pↄw a Naaŋmɩn Sɩɛ, ʋ irʼã libie kʋ a Pɩɛr nɩ a Jã
44008019	ɩ̃ yel: “Nyɩ́ mɩ kʋ ma a ʋna fãw, a maa wa dↄↄl nɩrɛ a nuu ʋ mɩ pↄw a Naaŋmɩn Sɩɛ.”
44008020	Ɩ̃-cɛ a Pɩɛr yel ʋ na: “A fʋ̃ʋ nɩ a fʋ libie jaa, nyɩ́ bↄr, a-na-ɩ fʋ tɩɛrɛ na áa Naaŋmɩn bom pↄrↄ ɩ na bom fʋ na tʋↄrↄ daara nɩ a libie!
44008021	Faa tɛrɛ sↄr fɩ̃ɩ na lãa tʋ̃ nɩ sɩ a tʋn na wa, a-na-ɩ a fʋ suur ma tor a Naaŋmɩn nii-sↄw wa.
44008022	Ala-ɩ̃-sↄ lɩɛb a fʋ yɛ̃ a fʋ tɩɛrʋ̃ bier ɩnɛ, ɩ̃ sʋↄr a Nɩ-kpɛ̃ɛ; a nʋmↄ wa sↄw ʋ na de na a ʋna tɩɛrʋ̃ bar fʋ.
44008023	A-na-ɩ ɩ̃ nyɛ na bↄ̃w ka a fʋ pʋↄ ulĩ na ma ɩ wa, ɩ̃ a fʋ mɩ be a maal-fãa kasu pʋↄ.”
44008024	A Sɩmↄ̃ yel a Pɩɛr nɩ a Jã: “A nyɩmɩ nyɩ mɩ̃ɛ, nyɩ́ sʋↄr a Nɩ-kpɛ̃ɛ ƴↄ̃w ma a ana yele nyɩ na yel ma kↄ̃ wa ta ma wa.”
44008025	A lɛ a nɩ-tʋnɩsɩ bala ayi na man a Nɩ-kpɛ̃ɛ ƴɛrɩ̃ baar, ba lɩɛbʼã kule a Jerujalɛm, ƴɛrɛ nɩ a Naaŋmɩn ƴɛr-son a Samari ten yaw ala pʋↄ na be a ba sↄr juu.
44008026	A Nɩ-kpɛ̃ɛ sɩ-tʋnaa kãw yelʼã a Fɩlɩpɩ: “Ir cen a gʋbaa loor a sↄr ʋlↄ pʋↄ na ɩ a wɛkar sↄr, na yi a Jerujalɛm ɩ̃ cere a Gajaa.”
44008027	-
44008028	A Fɩlɩpɩ irʼã cen ɩ̃ a be a sↄr juu, ʋ tuorʼɩ̃ na a Etiyopi daba na dãa cen a Jerujalɛm na puor a Naaŋmɩn ɩ̃ lɩɛb kule. Ʋ ɩ na a Etiyopi pↄw-jamana ba na bʋↄlↄ a Kãdasɩ tʋ̃tʋ̃-nɩ-kpɛ̃ɛ ba na maal ʋ ab na mɩ ɩ a ʋ libi-Ꞌwuoro. Ʋ jɛ na a ʋ kaar pʋↄ a wiir na ma tawra, ɩ̃ Ꞌwuoro a sɛbɛ ʋlↄ a Naaŋmɩn ƴɛr-hiere Ejayi na dãa sɛb.
44008029	A Naaŋmɩn Sɩɛ yelʼã a Fɩlɩpɩ: “Cen na pɩɛlʼɩ̃ a kaar ʋlↄ.”
44008030	A Fɩlɩpɩ jↄ na ta a kaar par, ɩ̃ wõ a daba ʋ Ꞌwuoro a Ejayi sɛbɛ, ʋ soor ʋ: “Fʋ bↄ̃w na a ƴɛrɩ̃ na fʋ na Ꞌwuoro par mɩɩ?”
44008031	A daba yel ʋ. “Mɩnɛ ɩ̃ na ɩ ɩ̃ bↄ̃w a par ɩ̃ a ala ma ɩ nɩrɛ ɩ̃ miil ma wa?” A lɛ, ʋ sʋↄrʼã a Fɩlɩpɩ ʋ do kpɛ a ba lãa jɛ.
44008032	A Naaŋmɩn Sɛbɛ ƴɛrɩ̃ ʋlↄ ʋ na dãa Ꞌwuoro yelʼã: “Ba taw ʋ na cenʼɩ̃ wↄ̃ taa nɩ pɛr ba na cere nɩ a kúfʋ jie. Ʋ mɩ sine na wↄ̃ taa nɩ a pẽle ba na pũono a kↄbↄ. ꞋWaa haa nʋↄr wa.
44008033	Ba sũkpurĩ ʋ na; baa guor a ʋ ƴɛrɩ̃ a tor wa. Nɩrɛ kↄ̃ wa ƴɛr a ʋ bal par ƴɛrɩ̃ wa, a-na-ɩ a ʋ baafʋ ŋmaa na a ka a tẽw pʋↄ.”
44008034	A Etiyopi daba yel a Fɩlɩpɩ: “Ɩ̃ sʋↄr fʋ na, yel ma: ala a ƴɛr-hiere yele a lɛ? Ʋlↄ ɩ̃ yele ƴↄnↄ a ʋ mɩ̃ɛ, mɩɩ nɩ-kpee ʋ yele?”
44008035	A Fɩlɩpɩ nyↄw na a jie ʋlↄ ʋ na dãa Ꞌwuoro a sɛbɛ pʋↄ ɩ̃ man ʋ a Jeeju ƴɛr-son.
44008036	Ɩ̃ a lɛ ba na cere, ba ta na jie kʋ̃ↄ na be, a daba yel a Fɩlɩpɩ: “Nyɛ kʋ̃ↄ; bom be na be vara ma a faa tʋↄrↄ mʋrↄ ma a kʋ̃ↄ wa mɩɩ?” [
44008037	A Fɩlɩpɩ yel ʋ: “A fʋ̃ʋ sↄw nɩ a fʋ pʋↄ ʋ jaa, ɩ̃ na tʋↄ na mʋr fʋ a kʋ̃ↄ.” A daba yel: “Ɩ̃ sↄw na ka a Jeeju-Kirisi ɩ na a Naaŋmɩn Bie.”]
44008038	Ɩ̃ ʋ ƴↄ̃w na a ba ɩraa nɩ a kaar, a ʋlↄ nɩ a Fɩlɩpɩ suu kpɛ a kʋ̃ↄmɩ, a Fɩlɩpɩ mʋr ʋ.
44008039	A lɛ ba na yi a kʋ̃ↄ pʋↄ baar, a Nɩ-kpɛ̃ɛ Sɩɛ jalʼã a Fɩlɩpɩ cenʼɩ̃, a daba ma lɛ nyɛ ʋ wa. Ɩ̃ a nʋ̃ↄ nyↄw ʋ na ʋ de a sↄr cere.
44008040	Ɩ̃ a Fɩlɩpɩ ʋlↄ wa Ꞌwuorʼã nyɛ ʋ be a Ajↄtɩ-tẽw pʋↄ, ɩ̃ de a sↄr cere, ƴɛrɛ a Naaŋmɩn ƴɛrɩ̃ a ten a jaa pʋↄ wa ta nɩ a Sejare.
44009001	Ɩ̃-cɛ a Sol cãa na pure a Nɩ-kpɛ̃ɛ par-tuurbe bʋↄrↄ ʋ kú ba. Ʋ cenʼã a Naaŋmɩn baar-lo-nɩ-kpɛ̃ɛ sɛ̃
44009002	na sʋↄr sɛbsɩ a ʋ cenʼɩ̃ na kʋ a puorfʋ yir ni-dierbe na be a Damasɩ, ɩ̃ a ala ɩ̃ ɩ ʋ nyɛ na a nɩbɛ bala na tuure a Nɩ-kpɛ̃ɛ sↄr, a dabsɩ mɩɩ a pↄↄbↄ, ʋ tʋↄ nyↄↄr ba cenʼɩ̃ a Jerujalɛm.
44009003	A lɛ ʋ na be a sↄr pʋↄ cere na pɩɛlɛ a Damasɩ, a cãa yi na a saꞋlon a jie naan ɩ̃ wa nyɩnyɩl pↄw ʋ,
44009004	ʋ lo a tene ɩ̃ wõ kↄkɩr ʋ yel ʋ: “Sol, Sol, bõ ɩ̃ ɩ a fʋ hʋↄlↄ ma a nↄhↄ̃?”
44009005	A Sol soor: “Nɩ-kpɛ̃ɛ, ala fʋ ɩ?” Ʋ yel ʋ: “Ɩ̃ ɩ na a Jeeju ʋlↄ fʋ na hʋↄlↄ.
44009006	Ɩ̃-cɛ, ir kpɛ a tẽw pʋↄ. A be, ba na yel fʋ na a ala fʋ na sɛw fʋ maal.”
44009007	Ɩ̃ a dabsɩ bala na lãa cere nɩ a Sol, ba ɩraa na lɛ gbul, a mɩnɛ ba na wõ a kↄkɩr ɩ̃ ma nyɛ nɩrɛ wa.
44009008	A Sol lɛ irʼã ɩraa ɩ̃ yuo a mimie ɩ̃ ma nyɛ bom wa, a ba nyↄw ʋ a nuu taw kpɛ nɩ a Damasɩ.
44009009	Ʋ jↄ̃w na maalʼɩ̃ bibie ata, ɩ̃ ma dɩ bom wa, ma mɩ nyu kʋ̃ↄ wa.
44009010	Ɩ̃-cɛ par-tuure ƴen sʋbↄ be na be a Damasɩ-tẽw pʋↄ ba na bʋↄlↄ a Ananɩya. Ʋ nyɛ na a Nɩ-kpɛ̃ɛ a sɩɛ bom kaarɩ̃ ʋ bʋↄl ʋ: “Ananɩya!” Ʋ yel: “Nɩ-kpɛ̃ɛ, ɩ̃ sↄw na.”
44009011	Ɩ̃ a Nɩ-kpɛ̃ɛ yel ʋ: “Ir cen a sↄr ʋlↄ pʋↄ ba na bʋↄlↄ a Sↄr Toraa. A fʋ̃ʋ cen, fʋ ta a Judasɩ yir ɩ̃ soor a Tarsɩ-tẽw daba ʋlↄ ba na bʋↄlↄ a Sol. Ʋ be na be sʋↄrↄ a Naaŋmɩn,
44009012	ɩ̃ ʋ nyɛ na daba ba na bʋↄlↄ a Ananɩya a sɩɛ bom kaarɩ̃, ʋ kpɛ a ʋ sɛ̃ dↄↄl ʋ a ʋ nuu a ʋ mimie na lɛ yuo.”
44009013	A Ananɩya yel: “Nɩ-kpɛ̃ɛ, nɩ-yaw man ma na a daba na ƴɛrɩ̃, nɩ a bier a jaa ʋ na maal a fʋ nɩbɛ na be a Jerujalɛm.
44009014	Ɩ̃ a ka mɩ, a baar-lo-nɩ-bɛrɛ mɩ kʋ ʋ na a sↄr ʋ na nyↄↄrʼɩ̃ a bala ba jaa na bʋↄlↄ a fʋ yuor.”
44009015	Ɩ̃-cɛ a Nɩ-kpɛ̃ɛ yel ʋ na: “Gen, a-na-ɩ ɩ̃ vɛlʼã a ʋna daba ir ʋ na ɩ a ɩ̃ tʋ̃tʋnↄ, miilʼɩ̃ a ɩ̃ yuor kʋ a nɩ-bʋlsɩ nɩ a ba jamansɩ nɩ a Ɩsɩrayɛl nɩbɛ mɩ a ba na bↄ̃w ma.
44009016	A maa mɩ̃ɛ, ɩ̃ na miil ʋ na a won ala ʋ na sɛw ʋ nyɛ a ɩ̃ ɩnɛ.”
44009017	Ala-ɩ̃-sↄ a Ananɩya cenʼã na kpɛ a yir ʋlↄ pʋↄ a Sol na be ɩ̃ dↄↄl ʋ a nuu ɩ̃ yel: “Ɩ̃ yɛbɛ Sol, a Nɩ-kpɛ̃ɛ Jeeju ʋlↄ na nyɩr fʋ a lɛ fʋ na be a sↄr pʋↄ waara ɩ̃ tʋ̃ ma a fʋ sɛ̃, a fʋ mimie na lɛ yuo ɩ̃ a fʋ na sɛw nɩ a Naaŋmɩn Sɩɛ.”
44009018	A jie naan, bom Ꞌlaw na a Sol mimie pʋↄ lo wↄ̃ taa nɩ jɩm pↄbↄ, ɩ̃-cɛ ʋ lɛ nyɛrɛ. A lɛ, ʋ irʼã a ba mʋr ʋ a kʋ̃ↄ,
44009019	ɩ̃ a lɛ ʋ na dɩ a dɩb baar, ʋ lɛ nyɛ na kpɛ̃w. A Sol jɛ na a be a Damasɩ fɩ̃ɩ nɩ a par-tuurbe bala na be a be.
44009020	A jie naan, ʋ cenʼã a puorfʋ yie pʋↄ na nyↄw ɩ̃ hiere kʋrↄ ba áa Jeeju ɩ na a Naaŋmɩn Bie.
44009021	A nↄɛ ko na a bala ba jaa na wõ a ʋ ƴɛrɩ̃, a ba sooro taa: “Aa ɩ a daba na ɩ̃ dãa bũbure a bala na bʋↄlↄ a yuorʼãa a Jerujalɛm wa? Ɩ̃ Ꞌwaa mɩ wa a ka a ʋ nyↄↄr ba lũ cenʼɩ̃ a baar-lo-nɩ-bɛrɛ jie wa?”
44009022	Ɩ̃-cɛ a Sol fãw dↄↄlↄ na a bibie a jaa, ʋ ma ƴɛr a ƴɛrɩ̃ tʋↄ a Jufisɩ bala na be a Damasɩ, a jur bↄr ba, a mɩnɛ ʋ na ma miile ba áa Jeeju ɩ̃ sɩrɩ̃ ɩ a Kirisi.
44009023	A mɩnɛ a bibi-yaw na tↄl baar, a Jufisɩ duo na taa goro a Sol kúfʋ.
44009024	Ɩ̃-cɛ nɩrɛ yel ʋ na á ba goro ʋ na. Ba gure na a tẽw dↄ̃dↄ-nↄɛ a mↄtↄ̃w nɩ a tɩsↄw a mɩnɛ ba na kúrↄ ʋ.
44009025	Ɩ̃-cɛ a Sol par-tuurbe ɩ na ʋ kpɛ kpɛ̃jɛrɩ̃ pʋↄ a tɩsↄw a ba tur ʋ bar ʋ suu a tẽw dacin dapuor.
44009026	A mɩnɛ a Sol na ta a Jerujalɛm, ʋ bʋↄrↄ na ʋ pↄw a par-tuurbe, ɩ̃-cɛ a ba jaa jↄrↄ ʋ na dãbɩ̃ɛ a-na-ɩ baa sↄw a ʋ sɩrɩ̃ na ɩ a par-tuure wa.
44009027	Ɩ̃-cɛ a Banabasɩ tɛrɛ ʋ na eenʼɩ̃ a nɩ-tʋnɩsɩ sɛ̃ ɩ̃ man ba a mɩnɛ a Sol na nyɛ a Nɩ-kpɛ̃ɛ a sↄr pʋↄ, nɩ a mɩnɛ a Nɩ-kpɛ̃ɛ na ƴɛrʼɩ̃ ʋ. Ʋ mɩ yel ba na a mɩnɛ a Sol na de a Jeeju yuor ƴɛrʼɩ̃ a ƴɛrɩ̃ nɩ Ꞌlafʋ a lɛ ʋ na be a Damasɩ.
44009028	Wa nyↄw nɩ a ʋna daarʼãa, a Sol pↄw na a par-tuurbe a ba lãa yʋↄrↄ a Jerujalɛm ɩ̃ de a Jeeju yuor ƴɛrɛ nɩ a ƴɛrɩ̃ nɩ Ꞌlafʋ,
44009029	ɩ̃ mɩ ƴɛrɛ nɩ a Jufisɩ bala na wono a Gɩrɛkɩ ƴɛrɩ̃ ɩ̃ mana taa nɩ ba, ɩ̃ a bala ʋlↄ bʋↄrↄ ba kú ʋ.
44009030	A mɩnɛ a yɛɛr na wonaa, ba tↄw na a Sol cenʼɩ̃ a Sejare na ƴↄ̃w a sↄr ʋ cere a Tarsɩ.
44009031	A lɛ, a duo-puorbo dãa na be a pɩɛnfʋ pʋↄ a Jude nɩ a Galile nɩ a Samari wɛɛ a jaa. Ba pↄwrↄ na a fãw jↄrↄ nɩ a Nɩ-kpɛ̃ɛ, ɩ̃ a mɩnɛ a Naaŋmɩn Sɩɛ na sũono ba, a nɩbɛ wɩɛrɛ na dↄↄlↄ a ba pʋↄ.
44009032	A Pɩɛr yʋↄrↄ na a ten a jaa. Ɩ̃ bibir bõ-ƴen ʋ cenʼã a popuorbo sɛ̃ a Lɩda,
44009033	na nyɛ a daba ba na bʋↄlↄ a Ene a be, na maal yomo anuu-nʼata a sɛn pʋↄ a-na-ɩ ʋ gbɛrʼã.
44009034	A Pɩɛr yel ʋ: “Ene, a Jeeju-Kirisi kpɛmɛ fʋ na. Ir pilĩ a fʋ sɛn”, a Ene ir a jie naan.
44009035	A Lɩda nɩbɛ, nɩ a Saarↄ̃ nɩbɛ ba jaa nyɛ ʋ na ɩ̃ lɩɛb puoro a Nɩ-kpɛ̃ɛ.
44009036	Pↄw be na be a Jope ɩ̃ ɩ a popuoro a ba bʋↄlↄ Tabɩta, a ʋna yuor a Gɩrɛkɩ nɩbɛ lɩɛb bʋↄlↄ a Dↄrkasɩ, a lɛ yelʼã a “Wʋl-pɩɛl.” Tʋ̃-vɛlɛ ʋ dãa tʋnↄ a daar a jaa sũono nɩ a nãw deme.
44009037	Wʋlɩ̃ dãa na nyↄw ʋ a ʋna daarʼãa ʋ kpi a ba so ʋ a kʋ̃ↄ baar ɩ̃ de ʋ do nɩ bin a bↄↄpɩɛn diem.
44009038	A Lɩda pɩɛlʼɩ̃ na a Jope, ala-ɩ̃-sↄ a mɩnɛ a par-tuurbe bala na be a Jope na wõ áa Pɩɛr be na a be, ba tʋ̃ na nɩbɛ ayi a ʋ sɛ̃ nɩ a ƴɛrɩ̃ na: “Sɩ sʋↄr fʋ na a fʋ na wa a sɩ jie fↄfↄw,”
44009039	a Pɩɛr ir a jie naan a ba lãa cen. A mɩnɛ ʋ na ta a be, ba de ʋ na do nɩ a garɩ̃ a bↄↄpɩɛn diem, ɩ̃ a kpɩ̃ɩ-pↄↄbↄ ba jaa taw na ta ʋ ɩ̃ kono miile nɩ ʋ a kparsɩ nɩ a cẽcene a Dↄrkasɩ na dãa maal a lɛdaar ʋ na dãa be nɩ ba.
44009040	A Pɩɛr ɩ na a ba yi ba jaa ɩ̃ ʋ lo gburĩ a dume ɩ̃ sʋↄr a Naaŋmɩn, ɩ̃ lɩɛb a nii-sↄw cↄw a kũu ɩ̃ yel: “Tabɩta, ir!” A kũu yuo a mimie nyɛ a Pɩɛr ɩ̃ ir jɛ.
44009041	A Pɩɛr nyↄw ʋ na a nuu sũo ʋ ʋ ir, ɩ̃ ʋ bʋↄl a popuorbo nɩ a kpɩ̃ɩ-pↄↄbↄ na ʋ miilʼɩ̃ ba ʋ lɛ ɩ a nɩ-mimir.
44009042	A Jope-tẽw nɩbɛ ba jaa bↄ̃wnaa na ɩ̃ a nɩ-yaw sↄw de a Nɩ-kpɛ̃ɛ.
44009043	A Pɩɛr jɛ na be a Jope kam a daba ʋlↄ yir ba na bʋↄlↄ a Sɩmↄ̃, na ɩ a gan-cↄↄrↄ.
44010001	Daba dãa na be be a Sejare a ba bʋↄlↄ Kↄrnɛɛ. Ʋ ɩ na a sↄdaal-nɩ-kpɛ̃ɛ a Orom sↄdaalsɩ bala pʋↄ ba na bʋↄlↄ a Ɩtalɩ sↄdaalsɩ.
44010002	Ʋ puoro na a Naaŋmɩn ɩ̃ mɩ jↄrↄ ʋ, a ʋlↄ nɩ a ʋ yir deme ba jaa. Ʋ ma irʼã libi-yayaw sũono nɩ a Jufisɩ ɩ̃ mɩ sʋↄrↄ a Naaŋmɩn ma gala wa.
44010003	Bibir kãw a mↄtↄ̃w gↄrfʋ daar, ʋ nyɛ na a Naaŋmɩn sɩ-tʋnaa gbelẽgbelẽ ʋ kpɛ a ʋ sɛ̃ sɩɛ bom kaarɩ̃ ɩ̃ yel ʋ: “Kↄrnɛɛ!”
44010004	A Kↄrnɛɛ Ꞌwuor ʋ kir-kir-kir ɩ̃ a dãbɩ̃ɛ nyↄw ʋ ʋ yel: “Boolo ʋ, Nɩ-kpɛ̃ɛ?” A sɩ-tʋnaa yel ʋ: “A Naaŋmɩn sↄw na a fʋ sʋↄrfʋ nɩ a fu sũofʋ fʋ na sũono a nãw deme, ɩ̃ cãa tɛrɛ a fʋ tɩɛrɛ.
44010005	A ƴɛ̃ƴɛrɩ̃ na, tʋ̃ nɩbɛ a ba cen a Jope na bʋↄl a daba ʋlↄ na dɩ a Sɩmↄ̃ ba na mɩ bʋↄlↄ a Pɩɛr.
44010006	Ʋ be na a ʋ yuor Sɩmↄ̃ yir pʋↄ na ɩ a gan-cↄↄrↄ, a ʋ yir na be a man gbẽgbere nʋↄr.”
44010007	A lɛ a sɩ-tʋnaa na ƴɛrʼɩ̃ a Kↄrnɛɛ ɩ̃ cen baar, ʋ bʋↄlʼã a ʋ tʋ̃tʋnbↄ ayi nɩ a sↄdaalaa ƴen sʋbↄ ʋ na barʼɩ̃ a nyãa na mɩ puoro,
44010008	na ʋ miil ba a ala a jaa ʋ na nyɛ, ɩ̃ tʋ̃ ba a Jope.
44010009	A dɩvɩɛ bio, a mɩnɛ a bana nɩbɛ na cãa be a sↄr pʋↄ pɩɛlɛ a Jope, a Pɩɛr do na a garɩ̃ a mↄtↄ̃-tuo a Naaŋmɩn sʋↄrfʋ ɩnɛ,
44010010	a kↄ̃ nyↄw ʋ ʋ bʋↄrↄ a dɩb. Ɩ̃ a lɛ ba na cãa maala a dɩb, ʋ nyɛ na sɩɛ bom.
44010011	Ʋ nyɛ na a saꞋlon ʋ yuo ɩ̃ a bom yi a be ɩ̃ suure wↄ̃ taa nɩ gã-kpɛ̃ɛ ba na nyↄw a jiir anaan ɩ̃ ture ʋ suure pɩɛlɛ a tene.
44010012	A wɛ-yel-bʋrↄ bʋrↄ ba jaa be na a gãw pʋↄ: a gbɛɛ anaan deme, a yel-vurisɩ, nɩ a pɩrɛ deme.
44010013	Ɩ̃ ʋ wõ na kↄkɩr na yel ʋ: “Pɩɛr, ir kú Ꞌwↄb!”
44010014	Ɩ̃-cɛ a Pɩɛr yel ʋ na: “Nɩ-kpɛ̃ɛ, maa tʋↄrↄ wa! A-na-ɩ a yel-ciirsɩ nɩ a yel-kpansɩ maa kpɛ a ɩ̃ nʋↄr pʋↄ wa.”
44010015	Ʋ lɛ wõ na a kↄkɩr na lɛ yel ʋ: “A ala a Naaŋmɩn na yel áa ɩ na yel-sono, taa yele áa ɩ na yel-kpansɩ wa.”
44010016	A ta na gbɛɛ ata a na maal a lɛ, ɩ̃ a jie naan, ba lɛ de na a ana yele do nɩ a saꞋlon.
44010017	A lɛ a Pɩɛr na cãa pɛrɛ a sɩɛ bom ʋlↄ par ʋ na nyɛ, a dabsɩ bala a Kↄrnɛɛ na tʋ̃ sooro na a Sɩmↄ̃ yir wa ta nɩ a dↄ̃dↄrɩ̃.
44010018	Ba bʋↄlʼã soor: “Ka a Sɩmↄ̃ ʋlↄ ba na bʋↄlↄ a Pɩɛr be?”
44010019	Ɩ̃ a lɛ a Pɩɛr na cãa pɛrɛ a sɩɛ bom ʋlↄ par, a Naaŋmɩn Sɩɛ yel ʋ na: “Sɩmↄ̃, nɩbɛ ata be na be bʋↄrↄ fʋ.
44010020	Ir suu pↄw ba a nyɩ lãa cen. Taa baala wa, a-na-ɩ maa ɩ̃ tʋ̃ ba a ba wa.”
44010021	A Pɩɛr suu a bana nɩbɛ sɛ̃ na yel ba: “Maa ɩ̃ ɩ a ʋlↄ nyɩ na bʋↄrↄ. A nʋmↄ na a nyɩ wa ka?”
44010022	A ba yel ʋ: “A sↄdaal-nɩ-kpɛ̃ɛ ʋlↄ ba na bʋↄlↄ a Kↄrnɛɛ ɩ̃ tʋ̃ sɩ. Ʋ ɩ na a nɩ-toraa na jↄrↄ a Naaŋmɩn, ɩ̃ a Jufisɩ ba jaa mɩ ƴↄnↄ ʋ. A Naaŋmɩn sɩ-tʋnaa yel ʋ na a ʋ bʋↄl fʋ a fʋ wɩ a ʋ yir ʋ cɛl a ala fʋ na tɛrɛ mana ʋ.”
44010023	Ala-ɩ̃-sↄ a Pɩɛr ɩ na a ba kpɛ gã a be. A bio vɩɛ, ʋ ir de a sↄr a ba lãa cere, a yɛɛr ŋmɛɛ na be a Jope pↄw ba cenʼɩ̃.
44010024	A dɩvɩɛ bio a Pɩɛr ta na a Sejare nyɛ a Kↄrnɛɛ nɩ a ʋ yir deme nɩ a ʋ badɛɛ ʋ na bʋↄl a ba jɛ gu ʋ.
44010025	A lɛ a Pɩɛr na ta kpɛɛrɛ, a Kↄrnɛɛ irʼã tuor ʋ ɩ̃ gburĩ a dume a ʋ nii-sↄw puoro ʋ.
44010026	Ɩ̃ a Pɩɛr nyↄw ʋ na ʋ ir ʋ yel ʋ: “Ir ɩraa, a-na-ɩ a maa mɩ, nɩrɛ ɩ̃ mɩ ɩ.”
44010027	Ʋ ƴɛrɛ nɩ na a Kↄrnɛɛ a ba kpɛ, ʋ nyɛ a nɩ-yaw na duo
44010028	ʋ yel ba: “Nyɩmɩ mɩ̃ɛ bↄ̃w na a sɩmɩ Jufisɩ puorfʋ ƴɛrɩ̃ pʋↄ, sↄr ma be be a sɩ na lãa gbɛbɛ taa nɩ a nɩ-bʋlsɩ wa, wa yele nɩ a ba yir kpɛfʋ wa. Ɩ̃-cɛ a Naaŋmɩn man ma na a ɩ̃ taa wa Ꞌwuoro nɩrɛ ʋ wↄ̃ taa nɩ nɩ-kpana mɩɩ nɩ-sãwnaa wa.
44010029	Ala-ɩ̃-sↄ a mɩnɛ nyɩ na tʋ̃ bʋↄl ma, maa dãa baalɩ̃ wa. Ɩ̃ wa na. Yɛ̃ƴɛrɩ̃ na, ɩ̃ sʋↄrↄ nyɩ na, nyɩ́ man ma a ala ɩnɛ nyɩ na bʋↄl ma.”
44010030	A Kↄrnɛɛ yel: “Á ɩ na bibie ata a dɩnaa ɩ̃ na be a ɩ̃ yir pʋↄ a nↄhↄ̃-wen, na ɩ̃ puoro a jaanʋↄr puorfʋ. A be a jie naan, ɩ̃ nyɛ na daba na su cẽcẽ-nyɩlaa ʋ ɩraa a ɩ̃ nii-sↄw
44010031	ɩ̃ yel ma: ʻKↄrnɛɛ, a Naaŋmɩn wõ na a fʋ sʋↄrfʋ, ɩ̃ Ꞌwaa hiin a fʋ sũofʋ a nãw deme jie wa.
44010032	Ala-ɩ̃-sↄ tʋ̃ nɩbɛ a ba cen a Jope na bʋↄl a Sɩmↄ̃ ʋlↄ na mɩ dɩ a Pɩɛr ʋ wa. Ʋ be na a ʋ yuor Sɩmↄ̃ ʋlↄ yir na ɩ a gan-cↄↄrↄ na be a man gbẽgbere nʋↄr.ʼ
44010033	Ɩ̃ tʋ̃ na bʋↄl fʋ a jie naan a lɛ, ɩ̃ fʋ pɛlɩ̃ na pʋↄ ɩ̃ wa. Ɩ̃ a ƴɛ̃ƴɛrɩ̃ sɩ be na ka a Naaŋmɩn nii-sↄw sɩ jaa bʋↄrↄ sɩ cɛl a ala a jaa a Nɩ-kpɛ̃ɛ na ƴↄ̃w fʋ a fʋ na ƴɛr sɩ.”
44010034	A Pɩɛr nyↄw na a ƴɛrɩ̃ ɩ̃ ƴɛrɛ yele: “A ƴɛ̃ƴɛrɩ̃ na, ɩ̃ nyɛ na bↄ̃w ka a Naaŋmɩn ma Ꞌwuoro a nɩbɛ kpee kpee wa,
44010035	ɩ̃ a nɩ-bʋrↄ bʋrↄ ba jaa sↄ̃w, a nɩrɛ lɛ na jↄrↄ ʋ ɩ̃ maala a ala na tor, ma nʋmↄ ʋ na.
44010036	A Naaŋmɩn tɩɩrʼã a ƴɛr-son kʋ a Ɩsɩrayɛl nɩbɛ miile ba a pɩɛnfʋ ʋlↄ na yi a Jeeju-Kirisi jie, na ɩ a nɩbɛ ba jaa Nɩ-kpɛ̃ɛ.
44010037	Nyɩ bↄ̃w na a ala na maal a Jude wɩɛr ʋ jaa wa nyↄw nɩ a Galile, a daar ʋlↄ a Jã na dãa ƴɛr a kʋ̃ↄ mʋrfʋ ƴɛrɩ̃ baar.
44010038	Ɩ̃ nyɩ mɩ bↄ̃w na a mɩnɛ a Naaŋmɩn na vɛl ir a Najarɛtɩ Jeeju ɩ̃ de a ʋ Sɩɛ nɩ a ʋ fãw kʋ ʋ, nɩ a mɩnɛ a Jeeju na dãa yʋↄrↄ maala a vɩlaa kpɛmɛɛ nɩ a bala a Satã na hʋↄlↄ, a-na-ɩ a Naaŋmɩn be nɩ ʋ na.
44010039	A sɩmɩ, sɩ nyɛ na a ala a jaa ʋ na maal a Jerujalɛm nɩ a Jufisɩ tẽw ʋ jaa pʋↄ, ɩ̃ mana kʋrↄ a nɩbɛ. Ɩ̃ ba nyↄw ʋ na kpa yaal a daa juu ʋ kpi,
44010040	ɩ̃-cɛ a Naaŋmɩn ir ʋ na a kũu pʋↄ a bibie ata dayen ɩ̃ maal ʋ ʋ nyɩr sɩ.
44010041	Ɩ̃ aa ɩ a nɩbɛ ba jaa ɩ̃ nyɛ ʋ wa, ɩ̃-cɛ ʋ nyɩrʼã a sɩmɩ a Naaŋmɩn na de nĩe vɛl ir a sɩ ɩ a yel-mɩ̃ɛ ƴɛr-manba, a sɩmɩ na dãa lãa dɩ nɩ ʋ mɩ lãa nyu nɩ ʋ a lɛ ʋ na ir a kũu pʋↄ baar.
44010042	Ʋ yel sɩ na a sɩ hiere kʋrↄ a nɩbɛ miile nɩ ba a ʋlↄ a Naaŋmɩn biin ʋ ɩ a nɩ-mimie nɩ a kũusɩ ƴɛr-guoro.
44010043	A Jeeju ʋlↄ a Naaŋmɩn ƴɛr-hierbe ba jaa dãa miile yele nɩ áa nɩrɛ lɛ na sↄw de ʋ, áa Naaŋmɩn na de na a ʋ yuor barʼɩ̃ a sʋbↄ ʋlↄ maal-faar kʋ ʋ.”
44010044	A lɛ a Pɩɛr na cãa ƴɛrɛ, a Naaŋmɩn Sɩɛ suu na pↄw a bala ba jaa na cɛlɛ a ʋ ƴɛrɩ̃.
44010045	Nↄɛ ko na a popuorbo bala na ɩ a Jufisɩ na dãa bɩɛl a Pɩɛr a ba lãa wɩ, a mɩnɛ ba na nyɛ a Naaŋmɩn ʋ mɩ tɩɩr a ʋ Sɩɛ ʋ suu pↄw a nɩ-bʋlsɩ,
44010046	a-na-ɩ ba wõ na a ba ƴɛrɛ a ƴɛr-bↄ̃w-faarsɩ pɛwrɛ nɩ a Naaŋmɩn. A lɛ, a Pɩɛr yelʼã:
44010047	“Sɩ na tʋↄ na mↄ̃w a nɩbɛ na a kʋ̃ↄ mʋrfʋ mɩɩ? A-na-ɩ ba mɩ pↄw na a Naaŋmɩn Sɩɛ a sɩ kaarɩ̃”,
44010048	ɩ̃ na ʋ ƴↄ̃w a ba de a Jeeju-Kirisi yuor mʋrʼɩ̃ ba a kʋ̃ↄ, ɩ̃ a ba sʋↄr ʋ a ʋ jɛ be fɩ̃ɩ a ba sɛ̃.
44011001	A nɩ-tʋnɩsɩ nɩ a yɛɛr na be a Jude wõ na áa nɩ-bʋlsɩ mɩ sↄw na a Naaŋmɩn ƴɛrɩ̃.
44011002	A lɛdaar a Pɩɛr na lɩɛb wa a Jerujalɛm, a bala na ma cɛ̃pɛrɛ a yʋↄr ŋmaafʋ ƴɛrɩ̃ ƴↄnↄ ʋ na a ƴɛrɩ̃
44011003	yele nɩ: “Fʋ kpɛ na a nɩbɛ bala yir na ma Ꞌwuoro a yʋↄr ŋmaafʋ ƴɛrɩ̃ wa, a nyɩ lãa dɩ taa a dɩb!”
44011004	Ɩ̃ a Pɩɛr man ba na a ala na dãa ta a jaa barsɩ, a nyↄwfʋ jie wa ta nɩ a baarfʋ jie. Ʋ yel ba na:
44011005	“Ɩ̃ dãa na be a Jope sʋↄrↄ a Naaŋmɩn ɩ̃ nyɛ a sɩɛ bom. Ɩ̃ nyɛ na a bom ʋ suure wↄ̃ taa nɩ gã-kpɛ̃ɛ ba na nyↄw a jiir anaan ʋ yi a saꞋlon ɩ̃ suure waara na tara a ɩ̃ sɛ̃.
44011006	Ɩ̃ Ꞌwuorʼã kir-kir-kir a pʋ̃ↄ ɩ̃ nyɛ a dʋn bʋrↄ bʋrↄ ba jaa: a gbɛɛ anaan deme, a wɛ-yele, a yel-vurisɩ nɩ a pɩrɛ deme.
44011007	Ɩ̃ mɩ wõ na a kↄkɩr na yel ma: ʻPɩɛr, ir kú Ꞌwↄb!ʼ
44011008	Ɩ̃-cɛ ɩ̃ yel ʋ na: ʻNɩ-kpɛ̃ɛ, maa tʋↄrↄ wa! A-na-ɩ a yel-ciirsɩ nɩ a yel-kpansɩ maa kpɛ a ɩ̃ nʋↄr pʋↄ wa.ʼ
44011009	Ɩ̃ lɛ wõ na a kↄkɩr na yi a saꞋlon ɩ̃ yel: ʻA ala a Naaŋmɩn na yel áa ɩ na yel-sono, taa yele áa ɩ na yel-kpansɩ wa.ʼ
44011010	A ta na gbɛɛ ata a na maal a lɛ, ɩ̃ a ba lɛ taw a yele ala a jaa lɛ do nɩ a saꞋlon.
44011011	A ʋna daarʼãa pʋↄ, nɩbɛ ata ta na a yir ʋlↄ pʋↄ ɩ̃ na be. Sejare ba dãa yi ɩ̃ a ba tʋ̃ ba a ba wɩ a ɩ̃ sɛ̃.
44011012	A Naaŋmɩn Sɩɛ yel ma na a ɩ̃ pↄw ba cenʼɩ̃, a ɩ̃ taa baala wa. A yɛɛr ayʋↄb basɩmɛ mɩ bɩɛl ma na cenʼɩ̃ a Sejare a sɩ lãa kpɛ a Kↄrnɛɛ yir.
44011013	A Kↄrnɛɛ mɩɩn sɩ na a mɩnɛ ʋ na nyɛ a sɩ-tʋnaa ʋ ɩraa a be a ʋ yir ɩ̃ yel ʋ: ʻTʋ̃ nɩbɛ a ba cen a Jope na bʋↄl a Sɩmↄ̃ ʋlↄ na mɩ dɩ a Pɩɛr wa nɩ.
44011014	Ʋlↄ ɩ̃ na mɩɩn fʋ a ƴɛrɩ̃sɩ ala na faara a fʋ̃ʋ nɩ a fʋ yir deme ba jaa.ʼ
44011015	Ɩ̃ a lɛ ɩ̃ na cãa nyↄw a ƴɛrɩ̃ ɩ̃ ƴɛrɛ, a Naaŋmɩn Sɩɛ suu na pↄw ba a mɩnɛ ʋ na mɩ dãa pↄw sɩ a korĩ-cɛ,
44011016	a ɩ̃ tɩɛrɩ̃sɩ jaw ɩ̃ bↄ̃w a ala a Nɩ-kpɛ̃ɛ na dãa yel sɩ: ʻKʋ̃ↄ pʋↄ a Jã dãa mʋr a nɩbɛ, ɩ̃-cɛ a nyɩmɩ, Naaŋmɩn Sɩɛ pʋↄ a Naaŋmɩn nↄↄ mʋr nyɩ.ʼ
44011017	A nↄhↄ̃, a Naaŋmɩn kʋ ba na a ʋna bõ-pↄr-bõ-ƴen ʋlↄ ʋ na mɩ dãa kʋ sɩ a lɛdaar sɩ na sↄw de a Nɩ-kpɛ̃ɛ Jeeju-Kirisi. Ala-ɩ̃-sↄ, a maa, ala ɩ̃ mɩ ɩ na tʋↄ var a Naaŋmɩn tʋmↄ?”
44011018	A lɛ ba na wõ a ʋna ƴɛrɩ̃, ba sine na ɩ̃ pɛwrɛ a Naaŋmɩn yele nɩ: “A ala ɩ̃ ɩ a lɛ ʋ, a Naaŋmɩn mɩ kʋ na a nɩ-bʋlsɩ a sↄr a ba na lɩɛb a ba yɛ̃ ɩ̃ de a baafʋ sↄr.”
44011019	A daar ʋlↄ ba na kú a Ɩtɩɛn, a hʋↄlfʋ ta na a popuorbo a ba jↄ ŋma kpee kpee. A ŋmɛɛ cenʼã a Fenisi, a ŋmɛɛ cen a Sɩpɩr ɩ̃ a ŋmɛɛ cen a Ãtɩyↄsɩ, ɩ̃ a Jufisɩ tɛw ba dãa ƴɛrɛ a Naaŋmɩn ƴɛrɩ̃ kʋrↄ.
44011020	Ɩ̃-cɛ a popuorbo ŋmɛɛ na yi a Sɩpɩr nɩ a Sɩɩrɛn cenʼã a Átɩyↄsɩ na ƴɛrɛ a Nɩ-kpɛ̃ɛ Jeeju ƴɛr-son mɩ kʋrↄ a bala na ma ɩ a Jufisɩ wa.
44011021	A Nɩ-kpɛ̃ɛ fãw dãa na be nɩ ba, a yaw jie sↄw de a ƴɛrɩ̃ ɩ̃ lɩɛb puoro a Nɩ-kpɛ̃ɛ.
44011022	A ʋna ƴɛrɩ̃ ta na a duo-puorbo na be a Jerujalɛm, a ba ir a Banabasɩ bar ʋ cen a Átɩyↄsɩ.
44011023	Ɩ̃ a lɛ ʋ na ta nyɛ a mɩnɛ a Naaŋmɩn na maal ba a vɩlaa, a nʋmↄ ʋ na yaw, ʋ yel ba a ba ɩraa cĩcĩ a Nɩ-kpɛ̃ɛ jie nɩ a ba pʋↄ ʋ jaa.
44011024	A Banabasɩ ʋlↄ ɩ na nɩ-son, ɩ̃ sɛw nɩ a Naaŋmɩn Sɩɛ ɩ̃ mɩ tɛrɛ a ƴↄ̃w-nyãa ʋ bɛrmɛ a Naaŋmɩn jie.
44011025	Á Banabasɩ cenʼã a Tarsɩ na soor a Sol jie yↄ nɩ,
44011026	ɩ̃ a lɛ ʋ na nyɛ ʋ, ʋ tɛrɛ ʋ na wa nɩ a Átɩyↄsɩ, a ba jɛ a be a duo-puorbo sɛ̃ maal yuon, jaana a nɩ-yaw a Naaŋmɩn sↄr. A be a Átɩyↄsɩ ba dãa de nĩe bʋↄl a par-tuurbe a “Kirisi nɩbɛ”.
44011027	A ʋna daarʼãa, a Naaŋmɩn pʋ-tɩɛrʋ̃-bʋʋrbↄ ŋmɛɛ yi na a Jerujalɛm ɩ̃ cen a Átɩyↄsɩ.
44011028	A ƴen sʋbↄ a ba pʋↄ ba na bʋↄlↄ a Agabisi irʼã ɩraa, a Naaŋmɩn Sɩɛ tↄw ʋ ƴↄ̃w ʋ yele áa cɛ na fɩ̃ɩ ɩ̃ a kↄ̃ kpɛ̃ɛ na lo na a ten a jaa pʋↄ. (A ta na a lɛdaar a Kilodi na ɩ a jaman-kpɛ̃ɛ.)
44011029	A par-tuurbe manʼã taa áa ba jaa na sũo na a yɛɛr na be a Jude tu nɩ a mɩnɛ ba na tʋↄrↄ.
44011030	Ba maalʼã a lɛ, ɩ̃ tʋ̃ a Banabasɩ nɩ a Sol a ba de a ala ba na cɩɛr cenʼɩ̃ na kʋ a duo-puor-ni-dierbe na be a Jude.
44012001	A ʋna daarʼãa, a jamana Ɛrↄdɩ nyↄw na ɩ̃ hʋↄlↄ a duo-puorbo ŋmɛɛ.
44012002	Ʋ ɩ na a ba kú a Jakɩ na ɩ a Jã yɛbɛ nɩ a bãjɩnɛ.
44012003	Ɩ̃ a lɛ ʋ na nyɛ bↄ̃w ka a nʋmↄ na a Jufisɩ, ʋ lɛ ƴↄ̃w na a ba nyↄw a Pɩɛr. A ɩ na a Bur-pʋↄr fɛtɩ daar.
44012004	A mɩnɛ ʋ na nyↄw ʋ, kasu pʋↄ ʋ ƴↄ̃w ʋ ɩ̃ ɩ a sↄdaalsɩ anaan jiir anaan a ba Ꞌwuoro ʋ jewre taa, a-na-ɩ a Ɛrↄdɩ dãa na bʋↄrↄ ʋ bar a Pakɩ fɛtɩ tↄl baar, ɩ̃ ʋ yuo a Pɩɛr guor a ʋ ƴɛrɩ̃ a nɩbɛ nii-sↄw.
44012005	Ala-ɩ̃-sↄ ba gu na a Pɩɛr a kasu pʋↄ, ɩ̃-cɛ a duo-puorbo sʋↄrↄ na a Naaŋmɩn nɩ kpɛ̃w ƴↄnↄ ʋ.
44012006	A tɩsↄw ʋlↄ na vɩɛrɛ a bio a Ɛrↄdɩ na guoro a Pɩɛr ƴɛrɩ̃, a Pɩɛr gã na gure a sↄdaalsɩ ayi sↄ̃w a kasu pʋↄ. Bↄ̃jↄrɩ̃sɩ ayi ba lũ nɩ ʋ, ɩ̃ a sↄdaalsɩ ŋmɛɛ mɩ be a kasu dↄ̃dↄrɩ̃ gu.
44012007	A jie naan, a Nɩ-kpɛ̃ɛ sɩ-tʋnaa ɩraa na be a ʋ sɛ̃, ɩ̃ a kasu die caarɩ̃. A sɩ-tʋnaa tↄ na a Pɩɛr lõboorɩ̃ sɩ̃w ʋ ɩ̃ yel ʋ: “Ir fↄfↄw!” A bↄ̃jↄrɩ̃sɩ Ꞌlorʼã a ʋ nurɩ̃ lo,
44012008	ɩ̃ a sɩ-tʋnaa yel ʋ: “Sɛ a fʋ sɩɛ gan, ɩ̃ su a fʋ nafaba,” ʋ maal a lɛ, a sɩ-tʋnaa lɛ yel ʋ: “Va a fʋ gãw ɩ̃ tuure ma.”
44012009	A Pɩɛr irʼã tuure a sɩ-tʋnaa, ɩ̃-cɛ Ꞌwaa tɩɛr bↄ̃w ka a ala a sɩ-tʋnaa na maal ɩ na sɩrɛ wa. Ʋ tɩɛrʼã beeka a sɩɛ bom ʋ nyɛ.
44012010	Ba ta na po a dↄ̃dↄr ʋlↄ a dãdãw sↄdaalsɩ na gu ɩ̃ lɛ tↄl po a nɩŋmɛɛ go, ɩ̃ pãa wɩ a dↄ̃dↄr ʋlↄ na be a yẽw na ɩ a kur pan. A pan ʋlↄ yuo na ʋ yẽ a ba yi, a sɩ-tʋnaa tↄw a Pɩɛr ta nɩ a sↄr cara pʋↄ, ɩ̃ bar ʋ a be ɩ̃ cen a jie naan.
44012011	A Pɩɛr tɩɛrʼã bↄ̃w a ala na ta ʋ ɩ̃ yel: “A ƴɛ̃ƴɛrɩ̃ na, ɩ̃ sɩrɩ̃ na bↄ̃w ka a Nɩ-kpɛ̃ɛ ɩ̃ tʋ̃ a ʋ sɩ-tʋnaa ʋ wa faa ma a Ɛrↄdɩ nuumɩ nɩ a ala a jaa ɩnɛ a Jufisɩ na dãa bʋↄrↄ ba maal ma.”
44012012	A mɩnɛ ʋ na tɩɛr bↄ̃w a par, ʋ cenʼã a Maarɩɩ ʋlↄ na ɩ a Jã Markɩ mã yir. A be, a nɩ-yaw duo na sʋↄrↄ a Naaŋmɩn.
44012013	A Pɩɛr ŋme na a yẽw pan, ɩ̃ a tʋ̃tʋ̃-poole na dɩ a Orodi cen a pan yuofʋ.
44012014	A lɛ ʋ na wõ a Pɩɛr kↄkɩr bↄ̃w, nʋ̃ↄ ƴala ʋ na ʋ bar a pan yuofʋ, ɩ̃ lɩɛb jↄ kpɛ a die pʋↄ na yel áa Pɩɛr ɩraa na be yẽw.
44012015	A ba yel ʋ: “Fʋ yaara na mɩ?” Ɩ̃-cɛ ʋ jaar ɩ̃ cãa yele á sɩrɛ jaa ʋ. A ba yel: “A ala ɩ̃ ɩ lɛ ʋ, a ʋ sɩɛ ʋ.”
44012016	Ɩ̃-cɛ a Pɩɛr cãa na ɩraa ŋmeere a pan. Ɩ̃ a lɛ ba na pãa yuo nyɛ ʋ, nʋↄr ko ba na.
44012017	Ʋ tur ba na a nuu a ba bar a gↄn, ɩ̃ ʋ man ba a mɩnɛ a Nɩ-kpɛ̃ɛ na tↄw ʋ yi nɩ a kasu pʋↄ. Ɩ̃ ʋ mɩ yelʼã: “Nyɩ́ yel kʋ a Jakɩ nɩ a yɛɛr,” ɩ̃ na ʋ bar ba ɩ̃ yi cen ji-kpee.
44012018	A mɩnɛ a bio na vɩɛ, a sↄdaalsɩ tɩɛrɩ̃sɩ nyɩrɩ̃ na dama ba, a ba sooro taa a ala na ta a Pɩɛr.
44012019	A Ɛrↄdɩ ƴↄ̃w na a bá bↄ ʋ faa, ɩ̃ a lɛ ʋ na soor a sↄdaalsɩ faa, ʋ ƴↄ̃w na á bá kú ba. A ala na yi tↄ, a pɩɛr yi na be a Jude ɩ̃ cen a Sejare na jɛ.
44012020	A Ɛrↄdɩ nyɩrɩ̃ na nyɛ suur ƴↄ̃w a Tɩɩr-tẽ-deme nɩ a Sɩdↄ̃-tẽw nɩbɛ, a ba man taa ɩ̃ cen a ʋ sɛ̃. Ba dↄrʼã a Bɩlasɩtɩ na ɩ a Ɛrↄdɩ yir tʋ̃tʋnↄ pↄw ʋ, ɩ̃ cen a jamana ɓaalɩ̃fʋ jie, a-na-ɩ a jamana tẽw a ba dɩb yire.
44012021	A bibir ʋlↄ a Ɛrↄdɩ na ƴↄ̃w ba ta na, ʋ su a ʋ jamana cẽcene jɛ nɩ a ʋ naa-dakↄw juu ɩ̃ ƴɛrɛ a ƴɛrɩ̃,
44012022	a nɩbɛ hele yele: “ꞋWaa ƴɛrɛ wↄ̃ taa nɩ nɩrɛ wa, Naaŋmɩn kaarɩ̃ ʋ ƴɛrɛ!”
44012023	A mɩnɛ a Ɛrↄdɩ na de a Naaŋmɩn pɛwfʋ ƴↄ̃w a ʋ mɩ̃ɛ pʋↄ, a Nɩ-kpɛ̃ɛ sɩ-tʋnaa ŋme ʋ na a jie naan, ɩ̃ a jãajule vʋr ʋ ʋ kpi.
44012024	Ɩ̃-cɛ a Naaŋmɩn ƴɛrɩ̃ yɛrɛ na pↄwrↄ cere.
44012025	A lɛ a Banabasɩ nɩ a Sol na tʋ̃ a ba tʋmↄ baar a Jerujalɛm, ba taw na a Jã ʋlↄ ba na mɩ bʋↄlↄ a Markɩ lãa cenʼɩ̃.
44013001	A Naaŋmɩn pʋ-tɩɛrʋ̃-bʋʋrbↄ nɩ a jãjaanba dãa na be a Átɩyↄsɩ duo-puorbo pʋↄ: a Banabasɩ nɩ a Sɩmẽw ba na mɩ bʋↄlↄ a Nɩsaa-salaa, nɩ a Lusiisi na yi a Sɩɩrɛn-tẽw, nɩ a Manahɛ̃ ba na lãa guolʼɩ̃ a jamana Ɛrↄdɩ, nɩ a Sol.
44013002	A bibir kãw, ba duo na taa a Nɩ-kpɛ̃ɛ puorfʋ ɩ̃ lũ a nʋↄr, a Naaŋmɩn Sɩɛ yel ba: “Nyɩ́ ir a Banabasɩ nɩ a Sol biin ma kpee a tʋn ʋlↄ ɩnɛ ɩ̃ na bʋↄl ba.”
44013003	Ɩ̃ a mɩnɛ ba na lũ a nʋↄr ɩ̃ sʋↄrↄ a Naaŋmɩn, ba dↄↄl ba na a nur, ɩ̃ bar ba a ba cen.
44013004	A mɩnɛ a Naaŋmɩn Sɩɛ na tʋ̃ a Banabasɩ nɩ a Sol, ba cenʼã a Selesi na kpɛ a gbor a be cere a Sɩpɩr.
44013005	Ɩ̃ a lɛ ba na ta a Salamɩn, ba nyↄw na a Naaŋmɩn ƴɛrɩ̃ ɩ̃ ƴɛrɛ a puorfʋ yie pʋↄ. A Jã Markɩ mɩ be na be sũono ba.
44013006	Ba cʋbↄ na a Sɩpɩr-tẽw tↄlↄ na ta a Pafↄsɩ. A be, ba tuorʼɩ̃ na tɩsↄw nɩrɛ ba na bʋↄlↄ a Bar-Jeeju na ɩ a Jufi nɩrɛ na yel á Naaŋmɩn ƴɛr-hiere ʋ ɩ.
44013007	Ʋ be na a Sɩpɩr tẽ-Ꞌwuoro sɛ̃ na dɩ a Sɛrsɩ Polisi na ɩ yɛ̃ sʋbↄ. A tẽ-Ꞌwuoro ʋlↄ bʋↄlʼã a Banabasɩ nɩ a Sol a-na-ɩ ʋ bʋↄrↄ na ʋ wõ a Naaŋmɩn ƴɛrɩ̃,
44013008	ɩ̃-cɛ a tɩsↄw nɩrɛ ʋlↄ a Gɩrɛkɩ nɩbɛ na lɩɛb bʋↄlↄ a Elimasɩ bʋↄrↄ na ʋ var ba a sↄr ɩ̃ mɩ lɩɛb a tẽ-Ꞌwuoro tɩɛrʋ̃ ʋ kↄ̃ sↄw a puorfʋ ƴɛrɩ̃ wa.
44013009	Ɩ̃ a Sol ba na mɩ bʋↄlↄ a Pol sɛw nɩ na a Naaŋmɩn Sɩɛ ɩ̃ Ꞌwuor ʋ kir-kir-kir
44013010	ɩ̃ yel: “Fʋna Satã bie naa! A fʋ pʋↄ sɛw nɩ na a bɛlɩ̃fʋ nɩ a yel-faar, ɩ̃ fʋ Ꞌlaarʼã a yel-sono a jaa. Fʋ maa bar a fʋ jiri fʋ na bʋↄrↄ fʋ sãw nɩ a Nɩ-kpɛ̃ɛ tʋ̃-dẽdẽsɩ wa!
44013011	A ƴɛ̃ƴɛrɩ̃ na, cɛlɛ! A Nɩ-kpɛ̃ɛ na ŋme fʋ na a fʋ jↄ̃w, ma lↄↄ nyɛrɛ a mↄtↄ̃w cãa wa tara nɩ a daar kãw wa.” A jie naan, a Elimasɩ mimie dẽ na, ʋ nyɛ a wɩɛr wↄ̃ taa nɩ tɩsↄw, ʋ bẽbene yʋↄrↄ bʋↄrↄ nɩrɛ ʋ na nyↄw ʋ a nuu tawra cere nɩ.
44013012	A mɩnɛ a tẽ-Ꞌwuoro na nyɛ a lɛ, ʋ sↄw na de a Jeeju, ɩ̃ a nʋↄr ko ʋ a Nɩ-kpɛ̃ɛ ƴɛrɩ̃ ʋ na wõ ɩnɛ.
44013013	A Pol nɩ a ʋ lãa-yʋↄrbↄ kpɛ na a gbor kpɛ̃ɛ pʋↄ be a Pafↄsɩ gãw cen a Pɛrjɩ na be a Pãfɩlɩ wɩɛr, a Jã Markɩ bar ba a be ɩ̃ lɩɛb cen a Jerujalɛm.
44013014	Ɩ̃ a bala, ba yi na a Pɛrjɩ, ɩ̃ een na ta a Ãtɩyↄsɩ na be a Pisidi wɩɛr. A bibi-ciiraa ta na a ba kpɛ na jɛ a puorfʋ yir pʋↄ.
44013015	Ɩ̃ a mɩnɛ ba na Ꞌwuor a Naaŋmɩn ƴɛr-kpɛn sɛbɛ nɩ a ƴɛr-hierbe sɛbɛ baar, a puorfʋ yir ni-dierbe ɩ na a ba yel a Pol nʋmↄ: “Yɛɛr, a nyɩmɩ tɛrɛ a ƴɛrɩ̃ sũono nɩ sɩ, nyɩ́ man sɩ a ƴɛ̃ƴɛrɩ̃ na.”
44013016	A Pol irʼã tur a nuu ɩ̃ yel ba: “Ɩsɩrayɛl nɩbɛ nɩ a nyɩmɩ na mɩ be a ka puoro a Naaŋmɩn, nyɩ cɛlɛ!
44013017	A sɩmɩ Ɩsɩrayɛl nɩbɛ Naaŋmɩn vɛlʼã ir a sɩ sãa-kʋnbↄ, ɩ̃ maal ba a ba paal a lɛdaar ba na cãa ɩ a sáanba a Ejibti-tẽw. Ɩ̃ a ʋ fãw ʋ maalʼɩ̃ ba a ba yi a be,
44013018	ɩ̃ ʋ bↄ̃w na tɛrɛ ba a wɛkar pʋↄ wa tara nɩ yomo lɩjaayi.
44013019	Ʋ wɛlʼã bal-bʋrↄ bʋrↄ anuu-nʼayi bar a Kanãa-tẽw ɩ̃ faa a ba wɩɛr kʋ a Ɩsɩrayɛl nɩbɛ a ba tɛrɛ.
44013020	A na ta na yomo kↄↄr anaan dↄↄl lɩjaayi nɩ pie. “A ala ɩ̃ baar, ʋ kʋ ba na a tↄtↄↄrbↄ wa ta nɩ a Naaŋmɩn ƴɛr-hiere Samɩɛl daar.
44013021	A ala na yi tↄ, ba lɛ sʋↄrʼã a Naaŋmɩn a ʋ kʋ ba jamana, ʋ kʋ ba a Sayul na ɩ a Kɩsɩ bi-daba na ɩ a Bɛ̃jamɛ bal nɩrɛ, ʋ ɩ a jamana maal yomo lɩjaayi.
44013022	Ɩ̃ a mɩnɛ a Naaŋmɩn na ir a Sayul bar, ʋ kʋ ba na a Davɩtɩ ʋ ɩ a ba jamana. A ʋlↄ ɩnɛ a Naaŋmɩn dãa yel: ʻƖ̃ nyɛ na a Jɛsɩ bi-daba Davɩtɩ ʋ ɩ a nɩrɛ ʋlↄ a ʋ ben na nʋmↄ ma. Ʋ na maalʼã a ala a jaa ɩ̃ na bʋↄrↄ ʋ maal.ʼ
44013023	A ʋlↄ Davɩtɩ bal par pʋↄ a Naaŋmɩn ir a Jeeju na ɩ a Ɩsɩrayɛl nɩbɛ Fafaara, tu nɩ a mɩnɛ ʋ na dãa pʋlɩ̃.
44013024	A lɛ a Jeeju na ma wa sɛr wa, a Jã-Batii de na nĩe hiere yele a Ɩsɩrayɛl nɩbɛ ba jaa á bá lɩɛb a ba yɛ̃ ɩ̃ a ba mʋr ba a kʋ̃ↄ.
44013025	A lɛ a Jã na pɩɛlɛ a kũu, ʋ yele na: ʻMaa ɩ a ʋlↄ nyɩ na tɩɛrɛ a ɩ̃ ɩ na wa. Ɩ̃-cɛ a ʋlↄ, ʋ cãa na be a ɩ̃ puo-sↄw waara, ɩ̃ a maa, maa sɛw nɩ a ʋ nafaba sɩɩrfʋ wa.ʼ
44013026	“Ɩ̃ yɛɛr Abʋraham bibiir, nɩ a nyɩmɩ na be a ka puoro a Naaŋmɩn, sɩmɩ ba tʋ̃ nɩ a faafʋ ƴɛrɩ̃ na kʋ.
44013027	A-na-ɩ a Jerujalɛm nɩbɛ nɩ a ba ni-dierbe ma dãa bↄ̃w a ʋlↄ a Jeeju na ɩ wa, ɩ̃ a mɩnɛ ba na ƴↄ̃w ʋ a ƴɛrɩ̃, ba maalʼã a ƴɛr-hierbe ƴɛrɩ̃sɩ ala ba na ma Ꞌwuoro a bibi-ciirsɩ a jaa.
44013028	A mɩnɛ ba na ma saarɩ̃ nyɛ sãwfʋ a ʋ jie na ƴↄnↄ ʋ a kũu pʋↄ wa, ba sʋↄrʼã a Pɩlatɩ ʋ ƴↄ̃w a ba kú ʋ.
44013029	Ɩ̃ a mɩnɛ ba na maal a ala a jaa na sɛb a sɛbɛ pʋↄ a ʋ ɩnɛ baar, ba yaw ʋ na a nɩ-kʋ daa juu suu nɩ na ũu.
44013030	Ɩ̃-cɛ a Naaŋmɩn ir ʋ na a kũu pʋↄ.
44013031	Ɩ̃ a bibi-yaw sↄ̃w ʋ nyɩrʼã a bala na dãa yi nɩ ʋ a Galile ɩ̃ cen a Jerujalɛm, ɩ̃ mɩ ɩ a ʋ yel-mɩ̃ɛ ƴɛr-manba a Ɩsɩrayɛl nɩbɛ jie a ƴɛ̃ƴɛrɩ̃ na.
44013032	A sɩmɩ, sɩ ƴɛrɛ na a ƴɛr-son kʋrↄ nyɩ, áa ƴɛrɩ̃ ʋlↄ a Naaŋmɩn na dãa pʋlɩ̃ nɩ a sɩ sãa-kʋnbↄ,
44013033	á ʋ maalʼã baar a sɩmɩ na ɩ a ba bibiir jie, a lɛ ʋ na ir a Jeeju a kũu pʋↄ. A mɩnɛ a na sɛb a Pɛwfʋ sɛbɛ bõ-kpɛ̃ɛ ayi pʋↄ: ʻFʋ ɩ na a ɩ̃ bi-daba. Wa nyↄw nɩ a dɩnaa ɩ̃ lɩɛbʼã ɩ a fʋ Sãa.ʼ
44013034	A Naaŋmɩn dãa na yel a ʋ na ir ʋ na a kũu pʋↄ, ʋ kↄ̃ↄ lɛ lɩɛb kpɛ a kũu pʋↄ sãw wa. A-na-ɩ ʋ yelʼã: ʻƖ̃ nↄↄ sɩrɩ̃ na kʋ nyɩ a ɩ̃ yel-sono ala ɩ̃ na dãa pʋlɩ̃ nɩ a Davɩtɩ.ʼ
44013035	Ala-ɩ̃-sↄ a Davɩtɩ yel a ji-kpee: ʻFaa bara a fʋ tʋ̃tʋ̃-son ʋ kpɛɛrɛ a sãwfʋ pʋↄ wa.ʼ
44013036	A-na-ɩ a lɛ a Davɩtɩ na cãa be ka a tẽw pʋↄ, ʋ maalʼã a ala a Naaŋmɩn na dãa ƴↄ̃w nyãa ʋ maal ɩ̃ pãa kpi, a ba ũu ʋ a ʋ sãa nʋmↄ jie, a ʋ ɩ̃gan pʋ̃ↄ.
44013037	Ɩ̃-cɛ a ʋlↄ a Naaŋmɩn na ir a kũu pʋↄ, Ꞌwaa kpɛ a sãwfʋ pʋↄ wa.
44013038	-
44013039	“Yɛɛr, a sɛw na nyɩ bↄ̃w ka a Jeeju yuor sɩ de ƴɛrɛ nɩ kʋrↄ nyɩ áa Naaŋmɩn na tʋↄ na de a nyɩ maal-faar bar kʋ nyɩ. A nɩrɛ lɛ na sↄw de a Naaŋmɩn, ʋ na ir ʋ na a ʋ maal-faar a jaa pʋↄ bar, a ala a jaa pʋↄ a Mowisi ƴɛr-kpɛn na ma dãa tʋↄrↄ ire ʋ wa.
44013040	Nyɩ́ tɛrɛ nyɩ mɩ̃ɛ a mɩnɛ a ala a ƴɛr-hierbe na dãa ƴɛr a kↄ̃ wa ta nyɩ wa.
44013041	A-na-ɩ ba yelʼã: ʻA nyɩmɩ na kpɛrɛ a nɩbɛ, nyɩ́ cɛlɛ! Nʋↄr na ko nyɩ na a nyɩ bↄr, a-na-ɩ ɩ̃ na tʋ̃ na tʋmↄ a nyɩ daarʼã pʋↄ, ɩ̃ a ala ɩ̃ saarɩ̃ ɩ a nɩrɛ man nyɩ na, nyɩ kↄ̃ sↄw wa.ʼ ”
44013042	A mɩnɛ a Pol nɩ a Banabasɩ na yire a puorfʋ yir, ba sʋↄr ba na a ba lɛ wa a bibi-ciiraa dayen go na ƴɛr a ʋna ƴɛrɩ̃ kʋ ba.
44013043	A lɛ a nɩbɛ na wɛl baar, a Jufisɩ yaw jie nɩ a bala na kpɛ a Jufisɩ puorfʋ pʋↄ tuure na a Pol nɩ a Banabasɩ, a ba ƴɛrɛ nɩ ba sũono ba a ba bↄ̃w ɩraa cĩcĩ a Naaŋmɩn maal-vɩlaa pʋↄ.
44013044	A bibi-ciiraa ʋlↄ na tu, a tẽw nɩbɛ yaw jie duo na cɛlɛ a Nɩ-kpɛ̃ɛ Jeeju ƴɛrɩ̃.
44013045	A mɩnɛ a Jufisɩ na nyɛ a nɩ-yaw bala, nyuur nyɩrɩ̃ na nyↄw ba a ba cɩɩrɛ a ala a Pol na ƴɛrɛ, tʋrↄ nɩ ʋ.
44013046	A Pol nɩ a Banabasɩ barʼã nyãa ɩ̃ yel ba: “A dãa na sɛw sɩ de nĩe ƴɛr a Naaŋmɩn ƴɛrɩ̃ kʋ a nyɩmɩ Jufisɩ baar, ɩ̃-cɛ a mɩnɛ nyɩ na jaar, a nyɩ mɩ̃ɛ nyɩ ƴↄ̃w a ƴɛrɩ̃ ɩ̃ ma sɛw nɩ a baa-kↄ̃-tɛw wa. A na be a lɛ, sɩ na lɩɛbʼã cen a nɩ-bʋlsɩ jie a ƴɛ̃ƴɛrɩ̃ na.
44013047	A-na-ɩ a Nɩ-kpɛ̃ɛ yel sɩ na: ʻƖ̃ biin fʋ na a fʋ na ɩ cãa a nɩ-bʋlsɩ jie, a fʋ na de a faafʋ ƴɛrɩ̃ cen na ta nɩ a ten nɩbɛ ba jaa jie.ʼ ”
44013048	A mɩnɛ a bala na ma ɩ a Jufisɩ wa na wõ a ʋna ƴɛrɩ̃, ba cɩlɛ na yele nɩ áa Nɩ-kpɛ̃ɛ ƴɛrɩ̃ ɩ na bõ-son. A lɛ, a bala a Naaŋmɩn na vɛl ir a ba na tɛrɛ a baa-kↄ̃-tɛw sↄw na de a Jeeju.
44013049	A Nɩ-kpɛ̃ɛ ƴɛrɩ̃ yɛrʼã pↄw a ʋna wɩɛr ʋ jaa.
44013050	Ɩ̃-cɛ a Jufisɩ damʼã a pↄↄ-naabsɩ bala na puoro, nɩ a tẽw nɩ-bɛrɛ ƴↄ̃w a ba hʋↄl a Pol nɩ a Banabasɩ ɩ̃ diw ba bar a ba yi a ba wɩɛr pʋↄ.
44013051	A lɛ, a nɩbɛ ayi bala tɛbʼã a ba gbɛɛ tãbuulĩ ƴↄ̃w ba, ɩ̃ cen a Ɩkↄnɩyↄ̃.
44013052	A par-tuurbe bala na be a Ãtɩyↄsɩ sɛw nɩ na a nʋ̃ↄ nɩ a Naaŋmɩn Sɩɛ.
44014001	A be a Ɩkↄnɩyↄ̃, a lɛ a Pol nɩ a Banabasɩ mɩ kpɛ a Jufisɩ puorfʋ yir, ɩ̃ ƴɛr a ƴɛrɩ̃ a maal a nɩ-yaw, a Jufisɩ nɩ a nɩ-bʋlsɩ, a ba sↄw de a Jeeju.
44014002	Ɩ̃-cɛ a Jufisɩ bala na jaar tↄrↄ na a nɩ-bʋlsɩ ƴↄnↄ a yɛɛr, maalʼɩ̃ ba a ba tɩɛrɛ a tɩɛrɩ̃-faar ƴↄnↄ ba.
44014003	A Pol nɩ a Banabasɩ jɛ na a be a Ɩkↄnɩyↄ̃ kam, ɩ̃ bar nyãa ƴɛrɛ nɩ a ƴɛrɩ̃sɩ a Nɩ-kpɛ̃ɛ ɩnɛ. A Nɩ-kpɛ̃ɛ miilʼã a ʋ wɩɛfʋ ƴɛrɩ̃ ba na ƴɛrɛ a ɩ sɩrɛ, a mɩnɛ ʋ na kʋ ba a fãw a ba maala nɩ a nↄ-kofʋ tʋmↄ na miile a ʋ kpɛ̃w.
44014004	A tẽw ʋlↄ nɩbɛ ŋma na ayi. A ŋmɛɛ sↄw na a Jufisɩ ƴɛrɩ̃, ɩ̃ a ŋmɛɛ sↄw a nɩ-tʋnɩsɩ ƴɛrɩ̃.
44014005	A Jufisɩ nɩ a nɩ-bʋlsɩ nɩ a ba nɩ-bɛrɛ jaa bʋↄrↄ na ba maal a Pol nɩ a Banabasɩ fãa a ba lↄbʼɩ̃ ba a kubie kú.
44014006	Ɩ̃-cɛ a Pol nɩ a Banabasɩ bↄ̃wnaa na ɩ̃ jↄ cen a Lɩsɩtɩ nɩ a Dɛrbɩ na be a Lɩkawnɩ wɩɛr, wa cen na ta nɩ a ana ten na tiw kolĩ ba.
44014007	Be ba nyↄw ɩ̃ ƴɛrɛ a Naaŋmɩn ƴɛr-son.
44014008	Daba be na be a Lɩsɩtɩ ma jɛ a-na-ɩ ʋ gbɛrʼã. Wa nyↄw nɩ a ʋ bibile daar ʋ maa tʋↄ cen fɩ̃ɩ wa.
44014009	Ʋ cɛlɛ na a ala a Pol na ƴɛrɛ, a Pol Ꞌwuor ʋ kir-kir-kir ɩ̃ nyɛ ʋ ʋ tɛrɛ a ƴↄ̃w-nyãa sɛw na kpɛmɛ.
44014010	Ala-ɩ̃-sↄ ʋ yel a daba nɩ kpɛ̃w: “Ir ɩraa dẽdẽ!” ʋ ka ir cere.
44014011	A lɛ a nɩbɛ na nyɛ a ala a Pol na maal, ba wuure na nɩ a Lɩkawnɩ-tẽw ƴɛrɩ̃ yele nɩ: “A naaŋmɩnsɩ lɩɛbʼã wↄ̃ a nɩbɛ kaarɩ̃ suu a sɩ sɛ̃!”
44014012	Ba de na a Jesi na ɩ a ba naaŋmɩn kãw yuor bʋↄlↄ nɩ a Banabasɩ, ɩ̃ mɩ de a ba naaŋmɩn Ɛrmɛsɩ yuor bʋↄlↄ nɩ a Pol, a-na-ɩ ʋlↄ ɩ̃ ɩ a ƴɛƴɛrɛ.
44014013	A Jesi ʋlↄ puorfʋ yir be na a tẽw nʋↄr, ɩ̃ a ʋ baar-loro de na a nadɛɛ ba na yarɩ̃ a tɩ-pube, wɩ nɩ be a dↄ̃dↄr nʋↄr, bʋↄrↄ a ʋlↄ nɩ a tẽw nɩbɛ ba lo a baar kʋ a Banabasɩ nɩ a Pol.
44014014	Ɩ̃-cɛ a lɛ a Banabasɩ nɩ a Pol na wonaa, ba ɓerʼã a ba cẽcene ɩ̃ jↄ kpɛ a nɩbɛ sↄ̃w ɩ̃ wuure
44014015	yele nɩ: “Sɩ badɛɛ, bõ ɩnɛ nyɩ maala a lɛ? A nɩbɛ sɩ mɩ ɩ a nyɩ kaarɩ̃. Sɩ wa nɩ na a Naaŋmɩn ƴɛr-son kʋrↄ nyɩ yele nɩ nyɩ á nyɩ bar a ana yel-pↄrsɩ ɩ̃ lɩɛb puoro a Naaŋmɩn-mimir ʋlↄ na maal a saꞋlon nɩ a tene nɩ a man kpɛ̃ɛ nɩ a yele a jaa na be a ba pʋↄ.
44014016	A korĩ-cɛ ʋ dãa na bar a nɩbɛ ba jaa a ba tuure a ba mɩ̃ɛ sↄɛ,
44014017	ɩ̃-cɛ a daar a jaa ʋ ma maala na a ʋ tʋ̃-vɛlɛ miile nɩ a nɩbɛ a mɩnɛ ʋ na wↄ̃. Ʋ ma barʼã a saa ʋ yi a saꞋlon ɩ̃ wa a sɩ ɩnɛ, a tẽw ƴↄ a sɩ pↄw a yele. Ʋ ma kʋ sɩ na a bõ-dɩraa nɩ a nʋ̃ↄ a ƴala sɩ.”
44014018	A Pol nɩ a Banabasɩ na saarɩ̃ ƴɛr a lɛ ɩ̃-cɛ a cãa na kpɛmɛ ɩ̃ a ba pãa tʋↄ pɩɛrɩ̃ a nɩbɛ bar a baa lo a baar kʋ ba wa.
44014019	A Jufisɩ yi na a Átɩyↄsɩ na be a Pisidi wɩɛr nɩ a Ɩkↄnɩyↄ̃ ɩ̃ wa na lɩɛb a nɩbɛ tɩɛrɩ̃sɩ a ba lↄbↄ a Pol nɩ a kʋsɩɛ bʋↄrↄ ba kú ʋ. Ɩ̃ ba vu ʋ na yi nɩ a tẽw cɛ̃cɛ̃w na bar, a-na-ɩ ba tɩɛrʼã beeka ʋ kpi na.
44014020	Ɩ̃-cɛ a lɛ a popuorbo na tiw kolĩ ʋ, ʋ irʼã lɛ kpɛ a tẽw pʋↄ ɩ̃ a lɛ a bio na vɩɛ, a ʋlↄ nɩ a Banabasɩ yi na cere a Dɛrbɩ-tẽw.
44014021	A Pol nɩ a Banabasɩ ƴɛrʼã a Naaŋmɩn ƴɛr-son a Dɛrbɩ-tẽw maalʼɩ̃ a nɩ-yaw a ba lɩɛb ɩ a Jeeju par-tuurbe. A ala ɩ̃ baar, ba lɛ lɩɛbʼã cen a Lɩsɩtɩ nɩ a Ɩkↄnɩyↄ̃ nɩ a Átɩyↄsɩ.
44014022	Ba maalʼã a popuorbo a ba nyɩrɛ cere nii-sↄw yele nɩ ba á ba bↄ̃w ɩraa a puorfʋ sↄr pʋↄ. Ba lɛ yel ba na áa sɛw na a sɩ na nyɛ won yaw ɩ̃ pãa kpɛ a Naaŋmɩn fãw pʋↄ.
44014023	A jiir a jaa, ba vɛlʼã ir ni-dierbe a duo-puorbo sↄ̃w biin a ba ɩnɛ, ɩ̃ a lɛ ba na lũ a nʋↄr ɩ̃ sʋↄr a Naaŋmɩn baar, ba de ba na ƴↄ̃w a Nɩ-kpɛ̃ɛ ʋlↄ ba na sↄw de nuumɩ.
44014024	A Pol nɩ a Banabasɩ lɛ tↄlʼã yi a Pisidi wɩɛr ɩ̃ ta a Pãfɩlɩ.
44014025	Ba ƴɛrʼã a Naaŋmɩn ƴɛrɩ̃ a Pɛrjɩ-tẽw ɩ̃ cen a Atalɩ.
44014026	A be, gbor ba kpɛ cen a Átɩyↄsɩ na ɩ a tẽw ʋlↄ a duo-puorbo na dãa de ba ƴↄ̃w a Naaŋmɩn nuumɩ ʋ sũo ba a tʋn ʋlↄ pʋↄ ba na maal baar a ƴɛ̃ƴɛrɩ̃.
44014027	A lɛ ba na ta a Átɩyↄsɩ, ba bʋↄlʼã a duo-puorbo tiw ɩ̃ man ba a ala a jaa a Naaŋmɩn na de ba maalʼɩ̃, nɩ a mɩnɛ ʋ na yuo a sↄr kʋ a nɩ-bʋlsɩ a ba na mɩ tʋↄ sↄw de a Jeeju.
44014028	Ba jɛ na be kam a popuorbo sɛ̃.
44015001	A nɩbɛ ŋmɛɛ yi na a Jude ɩ̃ wɩ a Átɩyↄsɩ na jaana a yɛɛr a ƴɛrɩ̃ na yele nɩ: “A Naaŋmɩn ma faara nyɩ wa, a ala ma ɩ nyɩ ɩ na a ba ŋma a nyɩ yↄɛ a mɩnɛ a Mowisi ƴɛr-kpɛn na yel wa.”
44015002	Ɩ̃ a Pol nɩ a Banabasɩ ma sↄw fɩ̃ɩ wa, a ba faa taa nɩ kpɛ̃w a ʋna ƴɛrɩ̃ ɩnɛ. Ala-ɩ̃-sↄ a yɛɛr mɩɩnʼã taa ɩ̃ yel áa Pol nɩ a Banabasɩ nɩ a Átɩyↄsɩ nɩbɛ ŋmɛɛ ba cen a Jerujalɛm na man taa nɩ a nɩ-tʋnɩsɩ nɩ a duo-pↄuor-ni-dierbe a ʋna ƴɛrɩ̃ je kãa.
44015003	Ɩ̃ a duo-puorbo tↄw ba na ƴↄ̃w a sↄrɩ̃, a ba cen yi a Fenisi nɩ a Samari tẽw pʋↄ, na ba mɩɩnɛ a mɩnɛ a nɩ-bʋlsɩ na lɩɛb ɩ a Naaŋmɩn nɩbɛ. Á ʋna ƴɛrɩ̃ naa kʋ na a yɛɛr ba jaa nʋ̃ↄ kpɛ̃ɛ.
44015004	A lɛ ba na ta a Jerujalɛm, a duo-puorbo nɩ a nɩ-tʋnɩsɩ, nɩ a ni-dierbe de ba na, ɩ̃ a bala na yi a Átɩyↄsɩ man ba na a ala a jaa a Naaŋmɩn na de ba maalʼɩ̃.
44015005	Ɩ̃-cɛ a Farɩsɩ nɩbɛ ŋmɛɛ na ɩ a popuorbo irʼã ɩ̃ yel: “A sɛw na a ba na mɩ ŋma a nɩ-bʋlsɩ a yↄɛ, ɩ̃ ƴↄ̃w ba a ba jↄrↄ a Mowisi ƴɛr-kpɛn.”
44015006	A nɩ-tʋnɩsɩ nɩ a duo-puor-ni-dierbe duo na taa mana taa a ʋna ƴɛrɩ̃.
44015007	A lɛ ba na man taa kam, a Pɩɛr irʼã ɩ̃ yel: “Yɛɛr! Nyɩ bↄ̃w na bↄ̃w ka a Naaŋmɩn ɩ̃ vɛl ma ir a nyɩ sↄ̃w a korĩ-cɛ, ɩ̃ na ƴɛrɛ a ʋ ƴɛr-son kʋrↄ a nɩ-bʋlsɩ, a ba na wonaa ɩ̃ sↄw de.
44015008	A Naaŋmɩn na bↄ̃w a nɩbɛ sube, ʋ miilʼã a mɩnɛ ʋ na sↄw de ba, a-na-ɩ ʋ kʋ ba na a ʋ Sɩɛ a mɩnɛ ʋ na mɩ dãa kʋ sɩ.
44015009	ꞋWaa maal bom kpee a ba jie nɩ a sɩ jie wa, a-na-ɩ ʋ maalʼã a ba sube a ɩ cɛcɛ a ba ƴↄ̃w-nyãa ba na tɛrɛ nɩ ʋ ɩnɛ.
44015010	Ala-ɩ̃-sↄ bõ ɩ̃ ɩ a ƴɛ̃ƴɛrɩ̃ na a nyɩ bɩɩrɛ a Naaŋmɩn bʋↄrↄ nyɩ tuo a popuorbo a tuor ʋlↄ a sɩ sãa-kʋnbↄ nɩ a sɩmɩ mɩ̃ɛ na ma tʋↄ tuo wa?
44015011	Sɩ ɛ̃ɛ na tɩɛr bↄ̃w ka a ɩ na a Nɩ-kpɛ̃ɛ Jeeju-Kirisi wɩɛfʋ ɩnɛ a Naaŋmɩn faa sɩ, a mɩnɛ ʋ na mɩ faa ba.”
44015012	A nɩbɛ ba jaa na duo taa, ba sine na ɩ̃ cɛlɛ a Banabasɩ nɩ a Pol na mana a mɩnɛ a Naaŋmɩn na de ba maalʼɩ̃ a nↄ-kofʋ tʋmↄ na miile a ʋ kpɛ̃w a nɩ-bʋlsɩ sↄ̃w.
44015013	A lɛ ba na ƴɛr baar, a Jakɩ yelʼã: “Yɛɛr! Nyɩ́ cɛlɛ.
44015014	A Sɩmↄ̃ manʼã a mɩnɛ a Naaŋmɩn na tɩɛrʼɩ̃ a nɩ-bʋlsɩ a korĩ-cɛ, bʋↄrↄ ʋ vɛl ir a nɩbɛ a ba pʋↄ, a ba ɩ a ʋ ben.
44015015	A ƴɛr-hierbe ƴɛrɩ̃sɩ mɩ ɩ na bõ-ƴen nɩ a ƴɛrɩ̃ na. A-na-ɩ a yelʼã a Naaŋmɩn Sɛbɛ pʋↄ:
44015016	ʻA Nɩ-kpɛ̃ɛ yelʼã: A ala ɩ̃ baar, ɩ̃ nↄↄ wa na na mɛ a Davɩtɩ yir ʋlↄ na dãa lo. Ɩ̃ na lɛ mɛ na a ʋ dacine ala na wɛl, ɩ̃ lɛ gbɛɛrɩ̃ a ir ɩraa,
44015017	maalʼɩ̃ a nɩ-bʋlsɩ ba jaa a ba na bʋↄrↄ a Nɩ-kpɛ̃ɛ, lãa nɩ a ten nɩbɛ ba jaa ɩ̃ na bʋↄl a ba na ɩ a ɩ̃ ben.
44015018	Lɛ a Nɩ-kpɛ̃ɛ yel, a ʋlↄ na miilʼɩ̃ a nɩbɛ a ana yele a korĩ-cɛ jaa a ba bↄ̃w.ʼ ”
44015019	A Jakɩ lɛ yelʼã: “Ala-ɩ̃-sↄ ɩ̃ tɩɛrʼã bↄ̃w ka aa sɛw a sɩ na ƴↄ̃w a nɩ-bʋlsɩ bala na lɩɛb ɩ a Naaŋmɩn nɩbɛ a ƴɛrɩ̃sɩ ala na kpɛmɛ wa.
44015020	Ɩ̃-cɛ, sɩ́ maal a sɛbɛ tɩɩr kʋ ba, ɩ̃ yel ba, á ba taa wa dɩrɛ a tɩɩb bom wa, ɩ̃ bá tɛrɛ a ba mɩ̃ɛ a pebfʋ ɩnɛ, a ba taa wa mɩ Ꞌwↄbↄ a dʋ̃ↄ ʋlↄ ba na cɩm kú wa, a ba taa wa mɩ Ꞌwↄbↄ jɩ̃ɩ wa.
44015021	A-na-ɩ wa nyↄw nɩ a tẽkorĩ, ba ma ƴɛrɛ na a Mowisi ƴɛr-kpɛn a ten a jaa pʋↄ, ɩ̃ mɩ Ꞌwuoro a ʋ sɛbɛ a puorfʋ yie pʋↄ, a bibi-ciirsɩ a
44015022	A be jie, a nɩ-tʋnɩsɩ nɩ a duo-puor-ni-dierbe nɩ a duo-puorbo ba jaa ɩ na nↄ-bõ-ƴen a ba vɛl ir nɩbɛ a ba pʋↄ, tʋ̃ ba a ba lãa cenʼɩ̃ a Pol nɩ a Banabasɩ a Ãtɩyↄsɩ. Ba vɛlʼã ir a Judi ba na mɩ bʋↄlↄ a Basabasɩ, nɩ a Sɩlasɩ, na ɩ a ni-dierbe a yɛɛr jie.
44015023	Ba ƴↄ̃w ba na a ba de a sɛbɛ na cenʼɩ̃: “A sɩmɩ nɩ-tʋnɩsɩ nɩ a duo-puor-ni-dierbe na ɩ a nyɩ yɛɛr, sɩ puorʼã a nyɩmɩ nɩ-bʋlsɩ na ɩ a sɩ yɛɛr, na be a Ãtɩyↄsɩ nɩ a Sɩrɩ nɩ a Sɩlɩsɩ ten pʋↄ.
44015024	Sɩ wõ na a ba yel a nɩbɛ yi na a sɩ jie ɩ̃ wɩ dama nyɩ nɩ a ba ƴɛrɩ̃sɩ, bʋↄrↄ ba sãw a nyɩ jur, ɩ̃ saa kʋ ba sↄr a be jie wa.
44015025	Ala-ɩ̃-sↄ, sɩ manʼã taa nↄ-bõ-ƴen, ɩ̃ ir a nɩbɛ tʋ̃ a nyɩ jie á ba bɩɛl a sɩ badɛɛ Banabasɩ nɩ a Pol
44015026	na ɩ a nɩbɛ bala na sↄw a kũu a sɩ Nɩ-kpɛ̃ɛ Jeeju-Kirisi ɩnɛ.
44015027	Sɩ tʋ̃ na a Judi nɩ a Sɩlasɩ, a ba ƴɛrʼɩ̃ a ba nↄɛ kʋ nyɩ, a ala sɩ na sɛb a ka.
44015028	A-na-ɩ a Naaŋmɩn Sɩɛ nɩ a sɩmɩ mɩ̃ɛ nyɛ na bↄ̃w ka aa sɛw a sɩ na tuo nyɩ a tuor kãw dↄↄl a yele ala na vɩɛlɛ juu wa.
44015029	A ɩ na: nyɩ taa dɩrɛ a tɩɩb bom wa. Nyɩ taa mɩ Ꞌwↄbↄ a jɩ̃ɩ, mɩɩ a dʋ̃ↄ ʋlↄ ba na cɩm kú wa. Nyɩ taa mɩ pebe taa wa. A nyɩmɩ tɛrɛ a nyɩ mɩ̃ɛ a ala ɩnɛ, a na ɩ na vɩlaa a nyɩ jie. Naaŋmɩn ú be nɩ nyɩ.”
44015030	A duo-puorbo barʼã a nɩbɛ bala ba na ir tʋ̃ a ba cen a Ãtɩyↄsɩ na kpaarɩ̃ a popuorbo ba jaa, ɩ̃ de a sɛbɛ kʋ ba.
44015031	A lɛ ba na Ꞌwuor baar, ba jaa cɩlɛ na, a-na-ɩ ba barʼã tɩɛrʋ̃ a ala ba na wõ ɩnɛ.
44015032	A Judi nɩ a Sɩlasɩ tↄr jaa na mɩ ɩ a Naaŋmɩn pʋ-tɩɛrʋ̃-bʋʋrbↄ, ƴɛrʼã a ƴɛrɩ̃ kamʼɩ̃ kʋrↄ nɩ a yɛɛr a Ꞌlafʋ a ba na nyɩrɛ cere nii-sↄw.
44015033	Ba jɛ na be fɩ̃ɩ ɩ̃ a yɛɛr kʋ ba a sↄr nɩ su-ɓaar a ba lɩɛb kul a bala na tʋ̃ ba jie. [
44015034	Ɩ̃-cɛ a Sɩlasɩ ʋlↄ jɛ na a be.]
44015035	A Pol nɩ a Banabasɩ mɩ jɛ na a be a Ãtɩyↄsɩ, a bala nɩ a nɩ-yaw ɓã taa jaana a nɩbɛ ƴɛrɛ nɩ a Nɩ-kpɛ̃ɛ ƴɛr-son.
44015036	A kamʼã fɩɩ, ɩ̃ a Pol yel a Banabasɩ: “Ɩ a sɩ lɩɛb cen a ten ala a jaa sɩ na dãa ƴɛr a Nɩ-kpɛ̃ɛ ƴɛrɩ̃ naa Ꞌwuor a yɛɛr je kãa, bↄ̃w a mɩnɛ ba na be.”
44015037	A Banabasɩ dãa na bʋↄrↄ ʋ mɩ tɛrɛ a Jã ʋlↄ na dɩ a Markɩ a ba lãa cen.
44015038	Ɩ̃-cɛ a Pol nyɛ na a aa sɛw a ba na tɛrɛ ʋ wa, a-na-ɩ ʋ dãa na ŋmaa yi a ba pʋↄ a Pãfɩlɩ-tẽw ɩ̃ maa lɛ cãa pↄw ba cenʼɩ̃ a ba tʋmↄ jie wa.
44015039	Ba faa na taa ŋma kpee kpee, a Banabasɩ tɛrɛ a Markɩ a ba kpɛ a gbor cere a Sɩpɩr.
44015040	Ɩ̃-cɛ a Pol vɛlʼã ir a Sɩlasɩ, ɩ̃ a yɛɛr de ba ƴↄ̃w a Nɩ-kpɛ̃ɛ nuumɩ a ʋ maal-vɩlaa na be nɩ ba, a ba cen.
44015041	Ã Pol tↄlʼã yi a Sɩrɩ, nɩ a Sɩlɩsɩ sũo a duo-puorbo a ba na nyɩrɛ cere a nii-sↄw.
44016001	A Pol ta na a Dɛrbɩ nɩ a Lɩsɩtɩ. A be popuoro kãw dãa na be be ba na bʋↄlↄ Timote. A ʋ mã ɩ na Jufi ɩ̃ puoro a Jeeju-Kirisi, ɩ̃-cɛ a ʋ sãa ɩ na Gɩrɛkɩ nɩrɛ.
44016002	A yɛɛr na be a Lɩsɩtɩ nɩ a Ɩkↄnɩyↄ̃ bʋↄlↄ ʋ na yo-vɩlaa.
44016003	A Pol bʋↄrↄ na ʋ tɛrɛ ʋ, ʋ ɩ a ʋ lãa-yʋↄrↄ, ɩ̃ de ʋ ŋmaa a yʋↄr a Jufisɩ ɩnɛ na be a be a ana ten naa pʋↄ, a-na-ɩ a nɩbɛ ba jaa bↄ̃w na áa ʋ sãa ɩ na Gɩrɛkɩ nɩrɛ.
44016004	A ten ala ba na tↄlↄ yire, ba miile na a popuorbo a ala a Jerujalɛm nɩ-tʋnɩsɩ nɩ a duo-puor-ni-dierbe na guor taa, yele nɩ ba a ba jↄrↄ a ana ƴɛrɩ̃sɩ.
44016005	A lɛ, a duo-puorbo pↄwrↄ na a fãgã a ba ƴↄ̃w-nyãa pʋↄ, ɩ̃ a nɩbɛ waara dↄↄlↄ a bibie a jaa.
44016006	A Naaŋmɩn Sɩɛ mↄ̃w na a Pol nɩ a Sɩlasɩ nɩ a Timote a Naaŋmɩn ƴɛrɩ̃ ƴɛrfʋ bar a Ajɩ-tẽw pʋↄ, a ba tↄl yi a Fɩrɩjɩ nɩ a Galatɩ wɩɛr.
44016007	Ã lɛ ba na ta pɩɛl a Mɩsɩ ba dãa na bʋↄrↄ ba cen a Bitini, ɩ̃-cɛ a Jeeju Sɩɛ ma kʋ ba sↄr wa.
44016008	Ala-ɩ̃-sↄ a ba tↄl yi a Mɩsɩ, ɩ̃ cen a Torowasɩ na be a man nʋↄr.
44016009	A tɩsↄw, a Pol nyɛ na sɩɛ bom. Ʋ nyɛ na a Masɛdↄn nɩrɛ ʋ ɩraa ɩ̃ sʋↄrↄ ʋ yele nɩ: “Gãw wa ka a Masɛdↄn na sũo sɩ bɩlɛ!”
44016010	A lɛ a Pol na nyɛ a ʋna sɩɛ bom baar, sɩ tↄↄ na bʋↄrↄ a Masɛdↄn cenfʋ, a-na-ɩ sɩ bↄ̃w ka a Naaŋmɩn ɩ̃ bʋↄl sɩ a sɩ na cen na ƴɛr a ʋ ƴɛr-son kʋ a ʋna tẽw naa nɩbɛ.
44016011	A Torowasɩ sɩ kpɛ a gbor naa sɩ cen dẽdẽ na ta a Samotɩrasɩ-tẽw, ɩ̃ a bio na vɩɛ sɩ ta na a Neyapoli.
44016012	A be sɩ yi ɩ̃ kpɛ a Masɛdↄn dãdãw wɩɛr ta a Fɩlɩpɩ-tẽw ʋlↄ a Orom nɩbɛ na sↄ, na sɩ jɛ a be maal bibie fɩ̃ɩ.
44016013	A bibi-ciiraa dayen sɩ yi na a tẽw pʋↄ ɩ̃ cen a kʋlaa nʋↄr, a jie ʋlↄ sɩ na tɩɛr bↄ̃w ka puorfʋ jie be na, na sɩ jɛ ƴɛrɛ nɩ a pↄↄbↄ na tiw taa a be.
44016014	Ɩ̃ a pↄↄbↄ bala ƴen sʋbↄ dɩ na Lɩdɩ na yi a Tɩyatɩɩr, ɩ̃ ƴaba cẽcẽ-ɓↄmↄ, ɩ̃ puoro a Naaŋmɩn. Ʋ cɛlɛ na a sɩ ƴɛrɩ̃, a Nɩ-kpɛ̃ɛ yuo a ʋ tɩɛrɩ̃sɩ, ʋ sↄw de a ala a Pol na yele.
44016015	A lɛ ba na mʋr ʋ a kʋ̃ↄ pʋↄ, lãa nɩ a ʋ yir deme baar, ʋ sʋↄr sɩ na a sɩmɩ nyɛ bↄ̃w ka ʋ ɩ na a Nɩ-kpɛ̃ɛ ben sɩrɛ jaa, a sɩ wa jɛ a ʋ yir. Ɩ̃ na ʋ fɛr sɩ a sɩ sↄw.
44016016	A bibir kãw sɩ cere na a puorfʋ jie, na sɩ tuorʼɩ̃ gbãgba-poole a kↄ̃tↄn na tɛrɛ ma maala ʋ ʋ ƴɛrɛ a ala na be a nii-sↄw waara, pↄwrↄ a libi-yaw kʋrↄ a ʋ nɩ-bɛrɛ,
44016017	ʋ ma tↄↄ tuure sɩ a sɩmɩ nɩ a Pol, ɩ̃ wuure yele: “A nɩbɛ na ɩ na a saa juu Naaŋmɩn tʋ̃tʋnbↄ. A faafʋ sↄr ba miile nyɩ.”
44016018	Á bibie waa na ʋ na maala a lɛ, a wa pãa nyaw a Pol, ʋ lɩɛb yel a kↄ̃tↄn: “Á Jeeju-Kirisi yuor ɩ̃ de ƴɛrɛ nɩ fʋ! Yi ɩ̃ cɛ a poole na!” A kↄ̃tↄn tↄↄ yi ɩ̃ cɛ a poole a jie naan.
44016019	Ɩ̃-cɛ a mɩnɛ a poole nɩ-bɛrɛ na nyɛ bↄ̃w ka baa lɛ tʋↄrↄ pↄwrↄ a libie a ʋ jie wa, ba nyↄw na a Pol nɩ a Sɩlasɩ taw cenʼɩ̃ a jie a tẽw nɩbɛ na ma kpaara taa a fãgã deme nii-sↄw,
44016020	na ba miilʼɩ̃ a ƴɛr-guor-nɩ-bɛrɛ ɩ̃ yel: “A nɩbɛ na, Jufisɩ ba ɩ, ɩ̃ dama sɩ a tẽw.
44016021	Ba jaana na a nɩbɛ a ala a sɩmɩ Orom nɩbɛ na ciire, a ala sɩ na ma tʋↄrↄ sↄwrↄ mɩ maala wa.”
44016022	A nɩbɛ mɩ lɩɛbʼã nyɛ nɩ ba a suur, ɩ̃ a fãgã deme yaa a Pol nɩ a Sɩlasɩ cẽcene ɩ̃ ƴↄ̃w a ba fↄb ba nɩ a kpaarsɩ.
44016023	A mɩnɛ ba na fↄb ba sɛw, ba nyↄw ba na ƴↄ̃w a kasu pʋↄ, ɩ̃ yel a kasu-gure, a ʋ bↄ̃w Ꞌwuoro ba.
44016024	A lɛ a kasu-gure na wõ a ʋna ƴɛrɩ̃, ʋ nyↄw na a Pol nɩ a Sɩlasɩ ƴↄ̃w a kasu di-baaraa pʋↄ, ɩ̃ de a ba gbɛɛ carɩ̃ a daa pʋↄ ɩ̃ lũ.
44016025	A tɩsↄw porɩ̃, a Pol nɩ a Sɩlasɩ sʋↄrↄ na a Naaŋmɩn, cɩɛrɛ nɩ a yele pɛwrɛ nɩ ʋ, a kasu nɩbɛ cɛlɛ.
44016026	A jie naan, a tẽw damʼã nɩ kpɛ̃w, a kasu yir dam de nɩ a dacin-kparaa, ɩ̃ a pana a jaa tↄↄ yuo a jie naan, a kasu deme bↄ̃jↄrɩ̃sɩ Ꞌlor a jaa lo.
44016027	A kasu-gure jaw ir, ɩ̃ a lɛ ʋ na nyɛ a kasu pana a yuo, ʋ vʋ̃ↄ na a ʋ bãjɩnɛ bʋↄrↄ ʋ kú nɩ a ʋ mɩ̃ɛ, a-na-ɩ ʋ beeka a kasu deme jↄ na.
44016028	Ɩ̃-cɛ a Pol wuurʼã nɩ kpɛ̃w yel: “Taa maal a fʋ mɩ̃ɛ bier wa! Sɩ be na ka sɩ jaa.”
44016029	A kasu-gure sʋↄrʼã a lãpa, pↄw kpɛ nɩ a kasu diem, ɩ̃ na ʋ lo gburĩ dume mine nɩ a Pol nɩ a Sɩlasɩ gbɛɛ pulẽe.
44016030	Ʋ taw ba na yi nɩ ɩ̃ soor ba: “Ɩ̃ nɩ-bɛrɛ! Bõ ɩ̃ na maal ɩ̃ nyɛ a faafʋ?”
44016031	A ba yel ʋ: “Sↄw de a Nɩ-kpɛ̃ɛ Jeeju, ɩ̃ a Naaŋmɩn na faa fʋ na, a fʋ̃ʋ nɩ a fʋ yir deme.”
44016032	Ɩ̃ ba ƴɛrʼã a Nɩ-kpɛ̃ɛ ƴɛrɩ̃ kʋ a ʋlↄ nɩ a ʋ yir deme ba jaa.
44016033	A kasu-gure de ba na a ʋna tɩsↄw naa na ʋ pɛw ba a natɩɛ, ɩ̃ ɩ a ba tↄↄ mʋr ʋ a kʋ̃ↄ pʋↄ nɩ a ʋ yir deme ba jaa.
44016034	Ʋ tɛrɛ na a Pol nɩ a Sɩlasɩ kpɛ nɩ a ʋ yir, kʋ ba bõ-dɩraa, ɩ̃ a nʋ̃ↄ ƴala a ʋlↄ nɩ a ʋ yir deme ba jaa, a Naaŋmɩn ba na sↄw de ɩnɛ.
44016035	A lɛ a bio na vɩɛ, a ƴɛr-guor-nɩ-bɛrɛ tʋ̃ na a ba sõsũonbo yel a kasu-gure, a ʋ bar a nɩbɛ bala a ba cen.
44016036	A kasu-gure cen na man a Pol a mɩnɛ ba na tʋ̃ yel ʋ yele nɩ: “A ƴɛr-guor-nɩ-bɛrɛ tʋ̃ na a ɩ̃ bar nyɩ a nyɩ cen. Nyɩ na tʋↄ na yi cenʼɩ̃ su-ɓaar.”
44016037	Ɩ̃-cɛ a Pol yelʼã a sõsũonbo bala: “A sɩmɩ na ɩ a Orom nɩbɛ, ba fↄb sɩ na a pↄrↄ a nɩbɛ nii-sↄw, ɩ̃ baa dãa guor a sɩ ƴɛrɩ̃ nyɛ a fãa ʋlↄ sɩ na maal wa, ɩ̃ na ba lɛ ƴↄ̃w sɩ a kasu pʋↄ. Ã ƴɛ̃ƴɛrɩ̃ na, ba bʋↄrↄ na ba sↄↄlɩ̃ yuo sɩ bar mɩɩ? Saa sↄw a lɛ wa. A sɛw na a bala mɩ̃ɛ ba wa na yuo sɩ bar.”
44016038	A sõsũonbo cenʼã na man a lɛ kʋ a ƴɛr-guor-nɩ-bɛrɛ, a dãbɩ̃ɛ nyↄw ba a mɩnɛ ba na wõ áa Pol nɩ a Sɩlasɩ ɩ na a Orom nɩbɛ.
44016039	Ba cenʼã na ɓaalɩ̃ ba yi nɩ a kasu pʋↄ, ɩ̃ sʋↄrↄ ba a ba yi a tẽw ʋlↄ pʋↄ.
44016040	A lɛ a Pol nɩ a Sɩlasɩ na yi a kasu pʋↄ, ba cenʼã a Lɩdɩ yir, na ba lɛ nyɛ a yɛɛr, ɩ̃ ƴɛr a Ꞌlafʋ ƴɛrɩ̃ kʋ ba, ɩ̃ pãa yi a tẽw ʋlↄ pʋↄ.
44017001	A Pol nɩ a Sɩlasɩ tↄlʼɩ̃ na a Ãfipoli nɩ a Apoloni ten, ɩ̃ cen na ta a Tɛsaloniki, a jie ʋlↄ a Jufisɩ puorfʋ yir na be.
44017002	A Pol cenʼã a puorfʋ yir a mɩnɛ ʋ na mɩlɩ̃ nɩ. Ʋ de na bibi-ciirsɩ ata na ʋ man ba a ƴɛrɩ̃sɩ ala na be a Naaŋmɩn Sɛbɛ pʋↄ.
44017003	Ʋ jaana ba na miile nɩ ba áa sɛw na a Kirisi na nyɛ won ɩ̃ kpi, ɩ̃ ir a kũu pʋↄ. Ʋ lɛ yele ba na go: “A Jeeju ʋlↄ ɩ̃ na miile nyɩ, ʋlↄ ɩ̃ ɩ a Kirisi.”
44017004	A nɩbɛ ŋmɛɛ a ba sↄ̃w sↄw na ɩ̃ pↄw a Pol nɩ a Sɩlasɩ. A Gɩrɛkɩ yaw jie na puoro a Naaŋmɩn mɩ sↄw na lãa nɩ a pↄↄ-nɩ-bɛrɛ yaw jie.
44017005	Ɩ̃-cɛ a nyuur nyↄw na a Jufisɩ, a ba gbɛɛrɩ̃ a bɩcɩɩr deme ba na nyɛ a daa pʋↄ, a ba dama a nɩbɛ a tẽw ɩrɛ wilewile. Ba cenʼã a Jasↄ̃ yir na bʋↄrↄ a Pol nɩ a Sɩlasɩ aa ba nyↄↄr ba cenʼɩ̃ a nɩbɛ nii-sↄw.
44017006	Ɩ̃ a mɩnɛ ba na ma nyɛ ba wa, ba nyↄw na a Jasↄ̃ nɩ a yɛɛr ŋmɛɛ, taw cenʼɩ̃ a tẽw nɩ-bɛrɛ nii-sↄw, ɩ̃ wuure yele: “Á nɩbɛ na damʼã a ten a jaa yↄ nɩ, ɩ̃ a ƴɛ̃ƴɛrɩ̃ na, ba mɩ ta na a sɩ tẽw,
44017007	a Jasↄ̃ de ba kulʼɩ̃ a ʋ yir. Á nɩbɛ bala ba jaa maala na a ala a sɩ jamana ƴɛr-kpɛn na ciire, a-na-ɩ ba yele na a jaman-kpee be na be a ba bʋↄlↄ Jeeju.”
44017008	A ʋna ƴɛrɩ̃ damʼã a nɩbɛ nɩ a tẽw nɩ-bɛrɛ ba jaa,
44017009	a nɩ-bɛrɛ ƴↄ̃w a Jasↄ̃ nɩ a yɛɛr bala a ba ya libie bin, ɩ̃ a ba pãa bar ba a ba cen.
44017010	A lɛ a wɩɛr na liw, a yɛɛr tↄw na a Pol nɩ a Sɩlasɩ bar a jie naan a ba cen a Beere. A mɩnɛ ba na ta a be, ba kpɛ na a Jufisɩ puorfʋ yir pʋↄ.
44017011	A Jufisɩ bala a be tɛrɛ na yɛ̃ vɩlaa gãw a Tɛsaloniki deme. Ba cɛlʼã a Pol ƴɛrɩ̃ nɩ ɓĩɓinfʋ, ɩ̃ ma Ꞌloro a Naaŋmɩn Sɛbɛ a bibie a jaa, bʋↄrↄ ba bↄ̃w a ala ɩ a ala a Pol na yel ɩ na a lɛ.
44017012	Nɩ-yaw a ba sↄ̃w sↄw na, lãa nɩ a Gɩrɛkɩ pↄↄ-naabsɩ nɩ a ba dabsɩ yaw.
44017013	Ɩ̃-cɛ a lɛ a Jufisɩ bala na be a Tɛsaloniki na wõ áa Pol mɩ ƴɛrɛ na a Naaŋmɩn ƴɛrɩ̃ a Beere-tẽw, ba cenʼã a be na ƴɛrɛ a su-ƴɛrɩ̃sɩ dama nɩ a nɩbɛ.
44017014	Ala-ɩ̃-sↄ a yɛɛr ƴↄ̃w a Pol a man sↄr a jie naan ʋ cen, ɩ̃ cɛ a Sɩlasɩ nɩ a Timote bar a ba jɛ a Beere.
44017015	A bala na tↄwrↄ a Pol cenʼɩ̃ ʋ na na ta nɩ a Atɛn, ɩ̃ a mɩnɛ ba na lɩɛb kule, ʋ tʋ̃ ba na a Sɩlasɩ nɩ a Timote sɛ̃, a ba yel ba a ba wɩ a ʋ sɛ̃ fↄfↄw.
44017016	A daar ʋlↄ a Pol na jɛ a Atɛn-tẽw gu a Sɩlasɩ nɩ a Timote, a suur nyɩrɩ̃ na dɩrɛ ʋ, a mɩnɛ ʋ na nyɛ a tɩbɛ a sɛw a ʋna tẽw naa.
44017017	Ala-ɩ̃-sↄ ʋ ma mana na taa a be a puorfʋ yir pʋↄ nɩ a Jufisɩ nɩ a nɩ-bʋlsɩ bala na mɩ puoro a Naaŋmɩn, ɩ̃ ma mɩ mana taa nɩ a nɩbɛ bala ʋ na tuoro nɩ a daa pʋↄ a bibie a jaa.
44017018	A tɩɛrɩ̃-yaw nɩbɛ ba na bʋↄlↄ a Epikiri nɩbɛ nɩ a Sitoyisi-nɩbɛ nyↄw na ɩ̃ cɩɩrɛ taa nɩ a Pol. A ŋmɛɛ soorʼã: “Bõ a ƴɛr-kↄ̃-pi sʋbↄ na mɩ bʋↄrↄ ʋ yel?” A ŋmɛɛ yel: “A wↄ̃ na taa nɩ a naaŋmɩn paala ƴɛrɩ̃ ʋ hiere.” Ba yelʼã a lɛ a-na-ɩ a Pol ƴɛrɛ na a Jeeju ƴɛrɩ̃, nɩ a kũu-pʋↄ-irfʋ ƴɛrɩ̃.
44017019	Ala-ɩ̃-sↄ ba tɛrɛ na a Pol cenʼɩ̃ a ƴɛrɩ̃ ƴɛrfʋ jie ʋlↄ ba na bʋↄlↄ a Aropasɩ, ɩ̃ yel ʋ: “Fʋ na tʋↄ na man sɩ a ƴɛr-paalaa ʋlↄ fʋ na ƴɛrɛ a sɩ na mɩ wonaa mɩɩ?
44017020	A-na-ɩ sɩ wõ na ƴɛrɩ̃sɩ a fʋ jie sɩ na ma dãa wõ wa. Ala-ɩ̃-sↄ a sɩ bʋↄrↄ sɩ bↄ̃w a par.”
44017021	A-na-ɩ a Atɛn-tẽw nɩbɛ ba jaa nɩ a sáanba na be a ba tẽw pʋↄ, a ba ben ɩ na ba ƴɛrɛ a yel-paala cɛlɛ nɩ tɛw.
44017022	A Pol ir ɩraa a nɩbɛ bala na be a Aropasɩ nii-sↄw ɩ̃ yel: “Atɛn nɩbɛ! Ɩ̃ nyɛ na a nyɩ tʋmↄ a jaa bↄ̃w ka nyɩ sɩrɩ̃ na puoro a ŋmɩn-yaw.
44017023	A-na-ɩ a mɩnɛ ɩ̃ na yʋↄrↄ Ꞌwuoro a nyɩ ŋmɩn-puor-yele, ɩ̃ nyɛ na baar lofʋ jie kãw a ba sɛb ƴↄ̃w: ʻA naaŋmɩn ʋlↄ sɩ na ma bↄ̃w wa.ʼ Ala-ɩ̃-sↄ, a ʋlↄ nyɩ na puoro ɩ̃ ma bↄ̃w wa, ʋlↄ ɩ̃ wa miile nyɩ.
44017024	A Naaŋmɩn ʋlↄ na maal a tẽw nɩ a yele a jaa na be a tẽw pʋↄ, ʋlↄ ɩ̃ ɩ a Nɩ-kpɛ̃ɛ a saꞋlon nɩ a tẽw pʋↄ. ꞋWaa gana a yie ala a nɩbɛ na mɛ nɩ a ba nur kʋ ʋ wa.
44017025	ꞋWaa mɩ bʋↄrↄ a nɩbɛ nuu ʋ maal bom kʋ ʋ, wↄ̃ taa nɩ bom ɩ̃ ɓↄr ʋ wa, a-na-ɩ a ʋlↄ mɩ̃ɛ ɩ̃ kʋrↄ a nɩbɛ ba jaa a vʋʋrʋ̃ nɩ a baafʋ, nɩ a yele a jaa.
44017026	A dab-bõ-ƴen jie a Naaŋmɩn nyↄw ɩ̃ mɛ a nɩ-bʋrↄ bʋrↄ ba jaa, ɩ̃ ƴↄ̃w ba a ba jɛ a ten ten a jaa pʋʋr. Ʋ dãa na de nĩe ƴↄ̃w a nɩbɛ a daar ʋlↄ nɩ a jiir ala ba na beree ka a tẽw pʋↄ.
44017027	Ʋ maalʼã a ala, a ba na tʋↄ bẽbene bʋↄrↄ ʋ, ɩ̃ a ba bↄfʋ ɩnɛ, a nʋmↄ wa sↄw ba nyɛ ʋ. Ɩ̃-cɛ, sɩrɛ jaa ʋ, a Naaŋmɩn ma jãa nɩ a sɩ jaa bõ-ƴene-ƴene wa.
44017028	A-na-ɩ ʻa ʋ jie a sɩ baafʋ yi, ʋlↄ ma maal sɩ a sɩ cere, ɩ̃ a ʋlↄ ɩnɛ sɩ be a ka a tẽw pʋↄ.ʼ A ɩ na a mɩnɛ a nyɩ yɛ̃ deme ŋmɛɛ na dãa yel: ʻSɩ mɩ ɩ na a Naaŋmɩn bibiir.ʼ
44017029	“A-na-ɩ sɩ ɩ na a Naaŋmɩn bibiir, aa sɛw a sɩ na tɩɛr beeka a Naaŋmɩn wↄ̃ na taa nɩ tɩɩb ba na maalʼɩ̃ sɛlmɛ mɩɩ kur-pɩlaa mɩɩ kubir ba na maalʼɩ̃ a ba bↄ̃wfʋ nɩ a ba mɩ̃ɛ yɛ̃ wa.
44017030	A Naaŋmɩn ma cãa goro nɩ a daar ʋlↄ a nɩbɛ na ma dãa bↄ̃w a buon wa, ɩ̃-cɛ a ƴɛ̃ƴɛrɩ̃ na ʋ bʋↄlↄ na a nɩbɛ ba jaa a jiir a jaa a ba lɩɛb a ba yɛ̃.
44017031	A-na-ɩ a Naaŋmɩn ƴↄ̃w na a bibir ʋlↄ ʋ na diere a nɩ-bõ-ƴen ʋlↄ ʋ na biin mana nɩ a ten a jaa nɩbɛ ƴɛrɩ̃sɩ tuure nɩ a torfʋ. Ʋ miilʼã a nɩbɛ ba jaa áa ʋna ƴɛrɩ̃ ɩ na yel-mɩ̃ɛ, a mɩnɛ ʋ na jaw a ʋna nɩrɛ naa a kũu pʋↄ yi nɩ.”
44017032	A lɛ ba na wõ a Pol ʋ ƴɛr a kũu-pʋↄ-irfʋ ƴɛrɩ̃, a ŋmɛɛ laara ʋ na, ɩ̃ a ŋmɛɛ yel: “Sɩ bʋↄrↄ na fʋ lɛ bↄ̃w ƴɛr sɩ a ƴɛrɩ̃ naa bibir kãw go.”
44017033	A lɛ, a Pol bar ba na ɩ̃ yi cen.
44017034	A ŋmɛɛ pↄw ʋ na ɩ̃ sↄw de a Kirisi. A ba pʋↄ, a Denisi be na be na ɩ a Aropasɩ nɩbɛ ni-diere, nɩ a pↄw na dɩ a Damari, nɩ a ŋmɛɛ go.
44018001	A ala ɩ̃ baar, a Pol yi na a Atɛn, ɩ̃ cen a Kↄrɛ̃tɩ.
44018002	A be, ʋ tuorʼɩ̃ na a Jufi nɩrɛ na dɩ a Akɩlasɩ na ɩ a Pↄ̃-tẽw nɩrɛ. A Ɩtalɩ ʋ yi ɩ̃ cãa wa ta a jie naan nɩ a ʋ pↄw Pɩrɩsɩl, a-na-ɩ a jamana Kilodi yelʼã a Jufisɩ ba jaa, a ba yi a Orom-tẽw. A Pol cenʼã na nyɛ ba,
44018003	ɩ̃ jɛ be a ba jie a ba lãa tʋnↄ a tʋn, a-na-ɩ tʋ̃-bõ-ƴen ba lãa tɛrɛ na ɩ a gana tʋmↄ.
44018004	A bibi-ciirsɩ a jaa, a Pol ma kpɛ na a puorfʋ yir ƴɛrɛ a ƴɛrɩ̃sɩ bʋↄrↄ ʋ lɩɛbʼɩ̃ a Jufisɩ nɩ a Gɩrɛkɩsɩ tɩɛrɩ̃sɩ.
44018005	Ɩ̃ a lɛ a Sɩlasɩ nɩ a Timote na yi a Masɛdↄn ɩ̃ wɩ ta, a Pol de na a ʋ mɩ̃ɛ tↄr jaa bar ƴↄ̃w a Naaŋmɩn ƴɛrɩ̃ pʋↄ, yele a Jufisɩ áa Jeeju ɩ̃ ɩ a Kirisi.
44018006	Ɩ̃-cɛ a mɩnɛ a Jufisɩ na var a Pol ɩ̃ kpɛrɛ ʋ, ʋ pĩ na a ʋ cẽcen ƴↄ̃w ba ɩ̃ yel ba: “Á nyɩmɩ bↄr, nyɩ jie a yi. Aa lɛ ɩ ɩ̃ ƴɛrɩ̃ ʋ wa. Wa nyↄw nɩ a ƴɛ̃ƴɛrɩ̃, ɩ̃ cere na a nɩ-bʋlsɩ jie.”
44018007	Ʋ yi na a be cen a popuoro kãw sɛ̃ na dɩ a Titiw Jusitisi, a ʋ yir na be a puorfʋ yir lõboorɩ̃.
44018008	A Kirisipi na ɩ a ʋna puorfʋ yir ni-diere nɩ a ʋ yir deme ba jaa sↄw na de a Nɩ-kpɛ̃ɛ. Ɩ̃ a Kↄrɛ̃tɩ nɩbɛ yaw jie na wõ a Pol ƴɛrɩ̃, mɩ sↄw na ɩ̃ ɩ a ba mʋr ba a pʋↄ.
44018009	A tɩsↄw kãw, a Pol nyɛ na sɩɛ bom, ɩ̃ a Nɩ-kpɛ̃ɛ yel ʋ: “Taa jↄrↄ dãbɩ̃ɛ wa. Ɩ̃-cɛ, ƴɛrɛ. Taa wa sine wa.
44018010	A-na-ɩ ɩ̃ be nɩ fʋ na. Nɩrɛ ma tʋↄrↄ nyↄwrↄ fʋ maala fãa wa, a-na-ɩ a bala na ɩ a ɩ̃ nɩbɛ a ka a tẽw na pʋↄ, ba waa na.”
44018011	A Pol jɛ na be a Kↄrɛ̃tɩ maal yõ-bõ-ƴen nɩ bõ-ŋmãa, jaana a nɩbɛ a Naaŋmɩn ƴɛrɩ̃.
44018012	A ʋna daarʼãa a Orom fãgã deme na ƴↄ̃w a Galɩ̃yↄ ʋ Ꞌwuoro a Akayi wɩɛr, a Jufisɩ guorʼã taa ɩ̃ nyↄw a Pol cen nɩ a ƴɛrɩ̃ guorfʋ jie,
44018013	ɩ̃ yel: “A daba na bʋↄrↄ na ʋ lɩɛb a nɩbɛ tɩɛrɩ̃sɩ a ba puoro a Naaŋmɩn a na be kpee nɩ a ala a ʋ ƴɛr-kpɛn na yele.”
44018014	A Pol dãa na bʋↄrↄ ʋ ƴɛr ƴɛrɩ̃, ɩ̃-cɛ a Galɩ̃yↄ yel a Jufisɩ: “A ala ɩ̃ dãa ɩ maal-fãa ɩnɛ ʋ, mɩɩ tʋ̃-bier ɩnɛ ʋ, ɩ̃ naa sↄw na cɛl a nyɩ ƴɛrɩ̃, Jufisɩ.
44018015	Ɩ̃-cɛ a-na-ɩ a ƴɛrɩ̃sɩ, nɩ a yoe nɩ a nyɩ mɩ̃ɛ ƴɛr-kpɛn nyɩ cɩɩrɛ nɩ taa, a nyɩ ƴɛrɩ̃ a ɩ. Maa bʋↄrↄ ɩ̃ ɩ a ana yele ƴɛr-guoro wa.”
44018016	Ɩ̃ ʋ diw ba na bar a be a ƴɛrɩ̃ guorfʋ jie.
44018017	A ba jaa nyↄw na a Sↄsɩten na ɩ a puorfʋ yir ni-diere ɩ̃ fↄb ʋ a be a ƴɛrɩ̃ guorfʋ jie nʋↄr, ɩ̃-cɛ aa dãa ba a Galɩ̃yↄ wa.
44018018	A Pol jɛ na a Kↄrɛ̃tɩ kam, ɩ̃ pãa yi a be a yɛɛr sɛ̃ ɩ̃ kpɛ a gbor cen a Sɩrɩ, ʋlↄ nɩ a Pɩrɩsɩl nɩ a Akɩlasɩ. Á lɛ ba na cãa bʋↄrↄ a cenfʋ, ʋ ɩ na a ba pũo ʋ a juu a Sãkire-tẽw, a-na-ɩ ʋ dãa na ƴɛr nʋↄr a Naaŋmɩn jie.
44018019	Ba ta na a Ɛfɛɛsɩ a Pol bar ba a be. Ʋ cenʼã a puorfʋ yir a ba mana taa nɩ a Jufisɩ.
44018020	Ba sʋↄrↄ ʋ na a ʋ jɛ a ba sɛ̃ ɩ̃-cɛ Ꞌwaa dãa sↄw wa.
44018021	Ɩ̃ a lɛ ʋ na yire a ba sↄ̃w, ʋ yel ba na: “A Naaŋmɩn wa sↄw, ɩ̃ na lɛ lɩɛbʼã wa a nyɩ sɛ̃.” Ɩ̃ na ʋ yi a Ɛfɛɛsɩ-tẽw, ɩ̃ kpɛ a gbor pʋↄ cen.
44018022	A lɛ ʋ na ta a Sejare, ʋ yi na een a Jerujalɛm, na puor a duo-puorbo a be, ɩ̃ pãa cen a Átɩyↄsɩ.
44018023	Ʋ jɛ na a be fɩ̃ɩ, ɩ̃ lɛ lɩɛb cen na cʋbↄ a Galatɩ nɩ a Fɩrɩjɩ ten bõ-ƴene-ƴene sũono a par-tuurbe ba jaa a ba nyɩrɛ cere a nii-sↄw.
44018024	A Jufi nɩrɛ na dɩ a Apolosi na yi a Alɛsãdiri dãa na wɩ a Ɛfɛɛsɩ. A ʋ nʋↄr ƴɛrɩ̃sɩ nʋmↄ na a nɩbɛ, ɩ̃ ʋ mɩ nyɩrɩ̃ bↄ̃w a Naaŋmɩn Sɛbɛ vɩlaa.
44018025	Ʋ dãa na jaan a Nɩ-kpɛ̃ɛ sↄr defʋ. Ʋ ɓĩɓine na ƴɛrɛ nɩ cɛcɛ mana nɩ a ala na tor a Jeeju. Ɩ̃-cɛ a Jã-Batii kʋ̃ↄ mʋrfʋ tɛw ʋ dãa bↄ̃w.
44018026	A daba ʋlↄ nyↄw na a ƴɛrɩ̃sɩ ɩ̃ ƴɛrɛ nɩ Ꞌlafʋ a puorfʋ yir. A lɛ a Pɩrɩsɩl nɩ a Akɩlasɩ na wõ ʋ ƴɛrɛ, ba tɛrɛ ʋ na kulʼɩ̃ na ba bↄ̃w miil ʋ a Naaŋmɩn sↄr.
44018027	A ɩ na fɩ̃ɩ, a Apolosi bʋↄrↄ ʋ cen a Akayi, a yɛɛr ƴↄ̃w ʋ a sↄr vɩlaa, ɩ̃ sɛb sɛbɛ tɩɩr kʋ a popuorbo a ʋna tẽw naa pʋↄ, á ba de ʋ vɩlaa. A mɩnɛ ʋ na ta a be, ʋ nyɩrɩ̃ na sũo a bala a Naaŋmɩn maal-vɩlaa na saa a ba sↄw de a Jeeju.
44018028	A-na-ɩ a ʋ ƴɛrɩ̃sɩ ʋ na mana, a nyɩrɩ̃ na tɛrɛ kpɛ̃w, ala-ɩ̃-sↄ ʋ gãw a Jufisɩ a nɩbɛ nii-sↄw. A Naaŋmɩn Sɛbɛ ƴɛrɩ̃sɩ ʋ de miile nɩ ba áa Jeeju ɩ̃ ɩ a Kirisi.
44019001	A daar ʋlↄ a Apolosi na be a Kↄrɛ̃tɩ, a Pol tↄlʼã yi a ten ala na be a tã-gar juu, ɩ̃ ta a Ɛfɛɛsɩ. Ʋ nyɛ na a par-tuurbe ŋmɛɛ a be,
44019002	ɩ̃ soor ba: “A lɛdaar nyɩ na sↄw de a Jeeju, nyɩ pↄw na a Naaŋmɩn Sɩɛ mɩɩ?” A ba yel ʋ: “Saa mɩ wõ a ba yel a Naaŋmɩn Sɩɛ be na be wa.”
44019003	A Pol soor ba: “Ɩ̃-cɛ, kʋ̃ↄ mʋrfʋ buor ba mʋr nyɩ?” A ba yel ʋ a Jã-Batii kʋ̃ↄ mʋrfʋ ʋ.
44019004	A Pol yel ba: “A Jã mʋrʼã a bala na sↄw ɩ̃ lɩɛb a yɛ̃, ɩ̃ mɩ yel kʋ a Ɩsɩrayɛl nɩbɛ a ba sↄw de a ʋlↄ na waara a ʋ puo-sↄw. A Jeeju ʋ yel a lɛ.”
44019005	A lɛ a par-tuurbe bala na wõ a ʋna ƴɛrɩ̃ baar, ba ɩ na a ba mʋr ba a kʋ̃ↄ nɩ a Nɩ-kpɛ̃ɛ Jeeju yuor.
44019006	A mɩnɛ a Pol na dↄↄl ba a nur, a Naaŋmɩn Sɩɛ wa na pↄw ba, a ba nyↄw ɩ̃ ƴɛrɛ a ƴɛr-bↄ̃w-faarsɩ, ɩ̃ mɩ mana a Naaŋmɩn pʋ-tɩɛrʋ̃ ƴɛrɩ̃ kʋrↄ a nɩbɛ.
44019007	A bana nɩbɛ na ta na dabsɩ pie-nʼayi.
44019008	A Pol cenʼã a puorfʋ yir ɩ̃ ƴɛrɛ a ƴɛrɩ̃ nɩ Ꞌlafʋ wa maalʼɩ̃ cur ata, mana nɩ ba a Naaŋmɩn fãw ƴɛrɩ̃sɩ bʋↄrↄ ʋ lɩɛbʼɩ̃ a bala na cɛlɛ ʋ tɩɛrɩ̃sɩ.
44019009	Ɩ̃ a yaw jie kpɛmɛ na a sube ɩ̃ jaar ɩ̃ kpɛrɛ a Nɩ-kpɛ̃ɛ sↄr a nɩbɛ ba jaa nii-sↄw. Ala-ɩ̃-sↄ a Pol ŋmaa yi a ba jie, ɩ̃ ow a ʋ par-tuurbe kpee na ʋ jaana ba a Naaŋmɩn ƴɛrɩ̃ a bibie a jaa a Tɩranisi nakol yir.
44019010	Yomo ayi a maal a lɛ, a saa a Jufisɩ nɩ a nɩ-bʋlsɩ ba jaa na be a Ajɩ-tẽw wõ a Nɩ-kpɛ̃ɛ ƴɛrɩ̃.
44019011	A Naaŋmɩn de na a Pol tʋnↄ nɩ a nↄ-kpawfʋ tʋmↄ ala na bɛrmɛ.
44019012	A ala ɩ̃ saarɩ̃ ɩ a nɩbɛ de na a nii-sↄw bõ-fɛraa nɩ a cẽcene na sɩɩr a Pol ɩ̃gan cenʼɩ̃ na dↄↄl a wʋlɩ̃sɩ deme, ba ma kpɛmɛ na, ɩ̃ a kↄ̃tↄn-bebe ma mɩ yi ɩ̃ cɛ ba.
44019013	A Jufisɩ bala na ma yʋↄrↄ diwre a kↄ̃tↄn-bebe bara, a ŋmɛɛ a ba sↄ̃w mɩ bʋↄrↄ na ba de a Jeeju yuor diw nɩ a kↄ̃tↄnsɩ bar. Ba ma yelʼã a kↄ̃tↄn-bebe: “A Jeeju ʋlↄ ƴɛrɩ̃ a Pol na hiere, a ʋ yuor sɩ de ƴɛrɛ nɩ nyɩ: nyɩ yi!” (
44019014	A bala na maala a lɛ ɩ na nɩbɛ anuu-nʼayi, ɩ̃ ɩ a Jufisɩ baar-lo-nɩ-kpɛ̃ɛ Seva bi-dabsɩ.)
44019015	Ɩ̃-cɛ a kↄ̃tↄn-bier yel ba na: “Ɩ̃ bↄ̃w na a Jeeju, nɩ a ʋlↄ na ɩ a Pol. Ɩ̃-cɛ a nyɩmɩ mɩ, babõ nyɩ ɩ?”
44019016	A daba ʋlↄ a kↄ̃tↄn-bier na tɛrɛ aw na nyↄↄr ba, ɩ̃ ŋme ba vɩlaa ƴↄ̃w ba wʋlɩ̃sɩ a ba jↄ yi a yene nɩ salĩɓobo.
44019017	A Jufisɩ nɩ a nɩ-bʋlsɩ ba jaa na be a Ɛfɛɛsɩ wõ na a ʋna ƴɛrɩ̃ naa, a dãbɩ̃ɛ nyↄw ba ba jaa ɩ̃ a Nɩ-kpɛ̃ɛ Jeeju yuor yire dↄↄlↄ.
44019018	A nɩbɛ yaw jie na dãa sↄw de a Jeeju wɩ na caala a ba maal-faar ala ba na dãa maal,
44019019	ɩ̃ a nɩ-yaw bala na mɩ dãa ɩ a jɩbʋʋ-kpɩlbɛ de na a ba sɛbsɩ wɩ nɩ su bar a dɩ a nɩbɛ ba jaa nii-sↄw. Ba gorʼã a sɛbsɩ ala libie a ɩ ture ture kↄↄr ayi gbɛɛ anuu.
44019020	A be jie, a Nɩ-kpɛ̃ɛ ƴɛrɩ̃ yire na pↄwrↄ nɩ kpɛ̃w ɩ̃ a ʋ tʋↄfʋ mɩ dↄↄlↄ.
44019021	A ana yele na tↄl baar, a Pol bʋↄrↄ na ʋ tↄl yi a Masɛdↄn nɩ a Akayi cen a Jerujalɛm. Ʋ yele na: “A maa wa ta a be baar, a sɛw na ɩ̃ mɩ nyɛ a Orom-tẽw nɩ mimir.”
44019022	Ʋ tʋ̃ na a ʋ sõsũonbo ayi na ɩ a Timote nɩ a Erasɩtɩ a Masɛdↄn, ɩ̃ na ʋ cãa jɛ be a Ajɩ-tẽw fɩ̃ɩ.
44019023	A ʋna daarʼãa, damfʋ irʼã be a Nɩ-kpɛ̃ɛ sↄr defʋ ɩnɛ, naa a bɛlɩ̃.
44019024	Daba kãw na dɩ Demetiri na ɩ kukure na kure a kur-pɛlɛ, ma maalʼã a yir-bil a ba naaŋmɩn Atemi yir kaarɩ̃, a ɩ bom na na sũono a ʋ tʋ̃tʋnbↄ yaw.
44019025	Ʋ bʋↄlʼã a ʋ tʋ̃tʋnbↄ lãa nɩ a bala na mɩ tʋnↄ a ʋna tʋ̃-bõ-ƴen, na ʋ yel ba: “Ɩ̃ badɛɛ, nyɩ bↄ̃w ka a sɩ vɩlaa jie yi na a sɩ tʋmↄ sɩ na tʋnↄ ɩnɛ.
44019026	Ɩ̃ nyɩ nyɛ na ɩ̃ mɩ wõ a ala a ʋna Pol na maal. Ʋ yele na áa naaŋmɩnsɩ ala a nɩbɛ na maalʼɩ̃ a ba nur ma ɩ naaŋmɩnsɩ wa. Ʋ lɩɛbʼã a nɩ-yaw tɩɛrɩ̃sɩ, ɩ̃ aa ɩ a ka a Ɛfɛɛsɩ-tẽw tɛw ʋ maal a lɛ wa. A lɛ ʋ mɩ maal a Ajɩ ten yayaw pʋↄ.
44019027	Ɩ̃ aa ɩ a sɩ tʋmↄ tɛw ba bʋↄrↄ ba lɩɛb a ɩ tʋ̃-pↄrↄ wa, ɩ̃-cɛ ba mɩ bʋↄrↄ na ba maal a sɩ naaŋmɩn kpɛ̃ɛ Atemi yir ʋ lɩɛb ɩ bõ-pↄrↄ. Ɩ̃ a sɩmɩ bar ba a ba maala a lɛ, a Atemi ʋlↄ a Ajɩ nɩbɛ ba jaa na puoro nɩ a ten nɩbɛ ba jaa, ʋ kↄ̃ lɛ yi a yuor go wa.”
44019028	A lɛ a bala na cɛlɛ na wõ a ana ƴɛrɩ̃sɩ, suur nyↄw ba na po nɩ a ba wuure yele nɩ: “A Ɛfɛɛsɩ Atemi bɛrmɛ na!”
44019029	A damfʋ pↄw a tẽw ʋ jaa, a nɩbɛ dar taa cen na nyↄↄr a Masɛdↄn nɩbɛ ayi, a Gayisi nɩ a Arɩsɩta na ɩ a Pol lãa-yʋↄrbↄ ɩ̃ gbu ba cenʼɩ̃ a ɓolĩ wɩɛr.
44019030	A Pol dãa na bʋↄrↄ ʋ cen a nɩ-yaw bala nii-sↄw, ɩ̃-cɛ a popuorbo mↄ̃w ʋ bar.
44019031	A tʋ̃tʋ̃-nɩ-bɛrɛ ŋmɛɛ na be a Ajɩ-tẽw, ɩ̃ ɩ a ʋ badɛɛ, tʋ̃ na nɩrɛ a ʋ yel ʋ a ʋ taa cen be a ɓolĩ wɩɛr wa.
44019032	Burbur kpɛ na a nɩ-yaw bala na duo taa a be. A ŋmɛɛ ma wuurʼã yel á asɩmɛ ʋ, ɩ̃ a ŋmɛɛ ma wuur yel bõ-kpee, a yaw jie a ba pʋↄ ma mɩ bↄ̃w a bom ɩnɛ ba na tiw taa wa.
44019033	A nɩbɛ ŋmɛɛ a be a nɩbɛ pʋↄ de na a ƴɛrɩ̃ man a Alɛsãdɩrɛ, a Jufisɩ na dara ƴↄnↄ a nii-sↄw. A Alɛsãdɩrɛ ɩ na a nɩbɛ a ba sine a-na-ɩ ʋ bʋↄrↄ na ʋ ƴɛr faa a ʋ mɩ̃ɛ nɩ a ʋ tↄ deme a nɩbɛ nii-sↄw.
44019034	Ɩ̃-cɛ a lɛ ba na nyɛ ʋ ʋ ɩ a Jufi nɩrɛ, ba wuurʼã a wuur-bõ-ƴen, maalʼɩ̃ lɛɛrɛ ayi, yele nɩ: “A Ɛfɛɛsɩ Atemi bɛrmɛ na!”
44019035	A tẽw sɛsɛbɛ pãa na tʋↄ ɩ a nɩbɛ a ba sine, ɩ̃ ʋ yel ba: “Ɛfɛɛsɩ nɩbɛ, a nɩbɛ ba jaa bↄ̃w na áa sɩmɩ Ɛfɛɛsɩ nɩbɛ ɩ̃ gure a naaŋmɩn kpɛ̃ɛ Atemi yir nɩ a ʋ bʋtɩb-kpɛ̃ɛ na yi a saꞋlon ɩ̃ lo.
44019036	Nɩrɛ ma tʋↄrↄ cɩɩrɛ wa. Ala-ɩ̃-sↄ a sɛw na a nyɩ na bar a gↄn ɩ̃ kↄ̃ pↄw maal bom wa.
44019037	A-na-ɩ nyɩ wa nɩ na a nɩbɛ na, na ma ju a bom a sɩ naaŋmɩn yir pʋↄ wa, baa mɩ ƴɛr ƴɛr-fãa ƴↄ̃w a sɩ naaŋmɩn wa.
44019038	Ála-ɩ̃-sↄ a ala ɩ a Demetiri nɩ a ʋ tʋ̃tʋnbↄ tɛrɛ na ƴɛrɩ̃ ƴↄnↄ nɩrɛ, a ƴɛrɩ̃ guorfʋ tɛrɛ na a ʋ bibir ɩ̃ a nɩ-bɛrɛ ma mɩ be na be. Bá cen a be na bʋↄl taa.
44019039	Ɩ̃ a ala ɩ a bom lɛ be na be a nyɩ bʋↄrↄ ba gbɛɛrɩ̃, ba na gbɛɛrɩ̃ na a tẽw nɩbɛ kpaarɩ̃-taa kpɛ̃ɛ pʋↄ.
44019040	A-na-ɩ a ala sɩ na maal a dɩnaa, a na tʋↄ na ɩ sɩ ƴɛrɩ̃. Ba na yelʼã á tẽw sɩ dama, a-na-ɩ ƴɛrɩ̃ ma be be sɩ na duo nɩ taa a nↄhↄ̃ wa, ɩ̃ saa mɩ tʋↄrↄ miile a ƴɛrɩ̃ par vɩlaa wa.”
44019041	A mɩnɛ ʋ na ƴɛr a lɛ baar, ʋ wɛlʼã a nɩbɛ bar.
44020001	A lɛ a gↄ̃-pↄↄr na baar, a Pol bʋↄlʼã a popuorbo tiw ɩ̃ ƴɛr a sũofʋ ƴɛrɩ̃ kʋ ba. Ɩ̃ a lɛ ʋ na puor ba baar, ʋ yi na cen a Masɛdↄn.
44020002	Ʋ tↄlʼã yi a ʋna wɩɛr pʋↄ na ʋ ƴɛr ƴɛrɩ̃ yaw sũo nɩ a popuorbo, ɩ̃ pãa po cen a Gɩrɛkɩ-tẽw
44020003	na jɛ a be maal cur ata. A ala na baar, ʋ dãa na bʋↄrↄ ʋ cen a Sɩrɩ-tẽw, ɩ̃ a mɩnɛ ʋ na wõ a Jufisɩ goro taa a ʋ ɩnɛ, ʋ lɩɛbʼã gol cen na kpɛ a Masɛdↄn-tẽw tↄl.
44020004	A bala na ɩ a ʋ lãa-yʋↄrbↄ ɩ na a Sopatɛɛr, na ɩ a Pirisi bi-daba na yi a Beere, nɩ a Arɩsɩta, nɩ a Sekũdi na yi a Tɛsaloniki, nɩ a Gayisi na yi a Dɛrbɩ, nɩ a Timote, lãa nɩ a Tɩsɩkɩ, nɩ a Torofim na yi a Ajɩ wɩɛr.
44020005	A bala ɩ̃ de sɩ a nĩe cenʼã gu sɩ a Torowasɩ.
44020006	Ɩ̃ a sɩmɩ, a lɛ a bur-pʋↄr fɛtɩ na tↄl baar, sɩ kpɛ na a gbor kpɛ̃ɛ a Fɩlɩpɩ-tẽw na sɩ maal bibie anuu, ɩ̃ pↄw ba a Torowasɩ, na sɩ jɛ a be maal bibie anuu-nʼayi.
44020007	A jɩmaasɩ jaanʋↄr, sɩ duo na taa a Nɩ-kpɛ̃ɛ dɩb dɩfʋ, ɩ̃ a Pol mana a nɩbɛ a Naaŋmɩn ƴɛrɩ̃. A-na-ɩ a dɩvɩɛ bio a Pol bʋↄrↄ na ʋ bar ba ɩ̃ cen, ala-ɩ̃-sↄ ʋ ƴɛr ba na a ƴɛrɩ̃sɩ kam, wa ta nɩ a tɩsↄw porɩ̃.
44020008	A bↄↄpɩɛn die ʋlↄ pʋↄ sɩ na duo, lãpar yayaw be na be,
44020009	ɩ̃ a dabile mɩ be be na dɩ Etikisi ɩ̃ jɛ a fɩnɛɛtɩ nʋↄr, a gʋ̃ↄ nyↄwrↄ ʋ. Ɩ̃ a mɩnɛ a Pol na nyɩrɩ̃ ƴɛr a ƴɛrɩ̃ kam, ʋ gurʼã lɛ kper na ʋ yi a be a saꞋlon ɩ̃ faa lo a tene, a ba suu ɓↄw nyɛ ʋ kpi.
44020010	A Pol suu na gã pↄw ʋ worĩ ʋ ɩ̃ yel a nɩbɛ: “Nyɩ taa tɩɛrɛ wa. A ʋ vʋʋrʋ̃ lɛ wa na.”
44020011	Ɩ̃ ʋ lɛ do na ŋma a buru a ba po Ꞌwↄb, ɩ̃ ʋ lɛ ƴɛr a ƴɛrɩ̃sɩ lɛɛ a bio wa vɩɛ, ʋ pãa yi cen.
44020012	Ɩ̃ a dabile ʋlↄ, ba de ʋ na kpɛ nɩ nɩ-mimir, a sube lɛ ɓãa ba ba jaa fɛw.
44020013	A sɩmɩ, sɩ de na nĩe cen na kpɛ a gbor kpɛ̃ɛ cen a Asↄsɩ, a jie ʋlↄ sɩ na sɛw sɩ de a Pol nɩ a gbor. A-na-ɩ lɛ ʋ dãa yel sɩ, ɩ̃-cɛ a ʋlↄ mɩ̃ɛ, gbɛɛ ʋ na wɩ nɩ.
44020014	A mɩnɛ ʋ na tuorʼɩ̃ sɩ a Asↄsɩ, sɩ de ʋ na nɩ a gbor a sɩ cen a Mɩtɩlɛ̃.
44020015	Ɩ̃ sɩ lɛ yi na a be ɩ̃ a lɛ a bio na vɩɛ na sɩ ta a Kio, ɩ̃ a dayere daar a sɩ ta a Samↄsɩ, ɩ̃ a datɛrɛ daar a sɩ pãa ta a Mile.
44020016	A Pol dãa na yel a ʋ na po na a Ɛfɛɛsɩ bar a mɩnɛ ʋ kↄ̃ wa ɩraa be a Ajɩ wɩɛr a daar wa po ʋ wa. A-na-ɩ ʋ pↄwrↄ na bʋↄrↄ a ʋlↄ tʋↄ ʋ ta a Jerujalɛm a Pãtekↄtɩ fɛtɩ bibir.
44020017	A lɛ a Pol na be a Mile-tẽw, ʋ tʋ̃ na bʋↄl a Ɛfɛɛsɩ duo-puor-ni-dierbe a ba wɩ.
44020018	A mɩnɛ ba na ta a ʋ sɛ̃, ʋ yel ba na: “Nyɩ bↄ̃w na a mɩnɛ ɩ̃ na dãa wↄ̃ a nyɩ sↄ̃w a daar a jaa, wa nyↄw nɩ a bibir dãdãw ʋlↄ ɩ̃ na ta a nyɩ jie a Ajɩ-tẽw.
44020019	Ɩ̃ pabʼã a ɩ̃ mɩ̃ɛ tʋnↄ nɩ a Nɩ-kpɛ̃ɛ tʋn, cire nɩ a mↄtↄ̃-kʋ̃ↄ, nyɛrɛ nɩ a won ala na ta ma a Jufisɩ na goro ma ɩnɛ.
44020020	Nyɩ bↄ̃w ka maa sↄↄlɩ̃ bom kãw bar na ɩrɛɛ bõ-son a nyɩ jie wa. Ɩ̃-cɛ ɩ̃ ɛ̃ɛ na miil nyɩ a yele a jaa jaana nɩ nyɩ a kpaarɩ̃-taa jiir nɩ a nyɩ yie pʋↄ.
44020021	Ɩ̃ kpãkpanʼã a Jufisɩ nɩ a nɩ-bʋlsɩ a ba lɩɛb a ba yɛ̃ ɩ̃ puoro a Naaŋmɩn, ɩ̃ sↄw de a sɩ Nɩ-kpɛ̃ɛ Jeeju.
44020022	Ɩ̃ a ƴɛ̃ƴɛrɩ̃ na, a mɩnɛ a Naaŋmɩn Sɩɛ na fɛrɛ ma, ɩ̃ cere na a Jerujalɛm ɩ̃ maa bↄ̃w a ala nↄↄ tara ma a be wa.
44020023	Ɩ̃-cɛ a tẽw lɛ ɩ̃ na ma ta a Naaŋmɩn Sɩɛ ma yel ma na a kasu nɩ a won be na be gu ma.
44020024	Ɩ̃-eɛ ɩ̃ maa tɩɛrʼɩ̃ a ɩ̃ baafʋ ʋ ɩ bom a ɩ̃ jie wa. A ala ɩ̃ na Ꞌwuoro ɩ na a mɩnɛ ɩ̃ na tʋↄrↄ maala a tʋmↄ ala a Nɩ-kpɛ̃ɛ Jeeju na kʋ ma cere na tara nɩ a baarfʋ jie: a lɛ yelʼã, a ɩ̃ ƴɛrɛ a ƴɛr-son ʋlↄ na miile a Naaŋmɩn maal-vɩlaa.
44020025	“Ɩ̃ bↄ̃w ka a ƴɛ̃ƴɛrɩ̃ na, a nyɩmɩ nyɩ jaa jie ɩ̃ na dãa yↄ ƴɛr a Naaŋmɩn fãw ƴɛrɩ̃, nyaa lↄↄ nyɛrɛ ma go wa.
44020026	Ala-ɩ̃-sↄ, ɩ̃ yele kʋrↄ nyɩ a dɩnaa, a nyɩ sↄ̃w, nɩ-bõ-ƴen wa bↄr, aa ɩrɛ a ɩ̃ ƴɛrɩ̃ wa.
44020027	A-na-ɩ ɩ̃ miil nyɩ na a Naaŋmɩn pʋ-tɩɛrʋ̃ tʋmↄ ʋ jaa. Maa sↄↄlɩ̃ bom kãw a nyɩ jie wa.
44020028	Nyɩ́ tɛrɛ nyɩ mɩ̃ɛ, ɩ̃ mɩ Ꞌwuoro a nɩbɛ bala ba jaa a Naaŋmɩn Sɩɛ na kʋ nyɩ a nyɩ Ꞌwuoro a piir kaarɩ̃. Nyɩ́ bↄ̃w guolo a Naaŋmɩn duo-puorbo ʋ na da nɩ a ʋ mɩ̃ɛ Bie jɩ̃ɩ sↄ.
44020029	Ɩ̃ bↄ̃w ka a maa cen baar, a nɩbɛ na kpɛ na a nyɩ sↄ̃w wↄ̃ taa nɩ wɛ-dʋ̃-bebe, ɩ̃ ma bara a piir wa.
44020030	Ɩ̃ a nyɩmɩ mɩ̃ɛ sↄ̃w, a ŋmɛɛ nↄↄ irʼã ŋmara a jirsɩ bɛlɛ nɩ a popuorbo a ba tuure ba.
44020031	Ala-ɩ̃-sↄ, nyɩ́ jʋʋrↄ, ɩ̃ nyɩ taa hiin a ala ɩ̃ na maal a nyɩ sↄ̃w a yomo ata, a mɩnɛ ɩ̃ na dãa jaw nyɩ a yɛ̃, a tɩsↄw nɩ a mↄtↄ̃w ma galɩ̃ wa, cire nɩ a mↄtↄ̃-kʋ̃ↄ.
44020032	“Ɩ̃ a ƴɛ̃ƴɛrɩ̃ na, ɩ̃ de nyɩ na ƴↄ̃w a Naaŋmɩn nuumɩ, nɩ a ʋ sũofʋ ƴɛrɩ̃ pʋↄ. A ʋlↄ na tʋↄrↄ kʋrↄ nyɩ a fãw, ɩ̃ mɩ kʋrↄ nyɩ a yel-sono ala ʋ na bin a bala ba jaa ɩnɛ na ɩ a ʋ nɩbɛ.
44020033	Maa dãa tɩɛrʼɩ̃ nɩrɛ kãw bom wa: a libie, mɩɩ a sɛlmɛ, mɩɩ a cẽcene wa.
44020034	Nyɩ mɩ̃ɛ bↄ̃w na ka a ɩ̃ mɩ̃ɛ nuu ɩ̃ dãa tʋnↄ nɩ a tʋmↄ pↄwrↄ nɩ a yele ala na sɛw nɩ a maa nɩ a ɩ̃ lãa-yʋↄrbↄ.
44020035	A ɩ̃ tʋmↄ a jaa ɩ̃ na maal, ɩ̃ miil nyɩ na a nyɩ sɛw na na tʋnↄ nɩ kpɛ̃w a nↄhↄ̃, na nyɩ pↄw a yele sũo nɩ a nɩ-nãw nɩbɛ, tɩɛrɛ nɩ a ƴɛrɩ̃sɩ ala a Nɩ-kpɛ̃ɛ Jeeju mɩ̃ɛ na dãa yel: ʻNʋ̃ↄ ma be na a ʋlↄ jie na kʋ a nɩrɛ a bom gãw a ʋlↄ na pↄw.ʼ ”
44020036	A lɛ a Pol na ƴɛr a ana ƴɛrɩ̃sɩ baar, ʋ gburĩ na a dume a ba lãa sʋↄr a Naaŋmɩn.
44020037	A ba jaa fɛw kono woro nɩ a Pol puoro nɩ ʋ,
44020038	a sube sãw ba a mɩnɛ ʋ na yel ba a baa lɛ nyɛrɛ ʋ go wa. A ala ɩ̃ baar, ba tↄw ʋ na cenʼɩ̃ ƴↄ̃w a gbor kpɛ̃ɛ pʋↄ.
44021001	A lɛ sɩ na faa yi a bana nɩbɛ jie, sɩ kpɛ na a gbor kpɛ̃ɛ cen dẽdẽ na ta a Kↄsɩ, ɩ̃ a bio vɩɛ a sɩ ta a Orodi-tẽw, ɩ̃ lɛ yi a be ɩ̃ ta a Patara.
44021002	A be sɩ lɛ nyɛ na a gbor kpɛ̃ɛ ƴen sʋbↄ na cere a Fenisi, na sɩ kpɛ cere.
44021003	Sɩ tↄlↄ na ɩ̃ nyɛ a Sɩpɩr-tẽw a gʋbaa loor, ɩ̃ vɩɛ bar ɩ̃ ta a Sɩrɩ wɩɛr na sɩ suu a Tɩɩr-tẽw, a-na-ɩ a be ba sɛw ba wɛl a gbor kpɛ̃ɛ yele bar.
44021004	A be, sɩ nyɛ na a popuorbo ɩ̃ na sɩ jɛ maal bibie anuu-nʼayi a ba sɛ̃, ɩ̃ a mɩnɛ a Naaŋmɩn Sɩɛ na kʋ ba a ƴɛrɩ̃, ba yelʼã a Pol, a ʋ taa een a Jerujalɛm wa.
44021005	A lɛ a ana bibie na ta baar, sɩ lɛ yi na de a sɩ sↄr, ɩ̃ a ba tↄw sɩ ba jaa, nɩ a ba pↄↄbↄ nɩ a ba bibiir, yi nɩ a tẽw cɛ̃cɛ̃w, a sɩ ta a man gbẽgbere nʋↄr, na sɩ gburĩ a dume ɩ̃ sʋↄr a Naaŋmɩn.
44021006	A lɛ sɩ na puor taa baar, sɩ kpɛ na a gbor kpɛ̃ɛ pʋↄ, ɩ̃ a ba mɩ lɩɛb kule.
44021007	A mɩnɛ sɩ na yi a Tɩɩr ɩ̃ ta a Pitolemayɩ, a sɩ gbor pʋↄ yↄfʋ baarʼã. Sɩ nyɛ na a yɛɛr a be na sɩ puor ba ɩ̃ jɛ maal bibir bõ-ƴen a ba sɛ̃.
44021008	A bio vɩɛ na a sɩ yi a be ɩ̃ cen na ta a Sejare. A be, sɩ kpɛ na na gã a Fɩlɩpɩ yir. Ʋ ɩ na a Naaŋmɩn ƴɛr-son ƴɛƴɛrɛ ɩ̃ mɩ ɩ a nɩbɛ anuu-nʼayi bala ƴen sʋbↄ ba na dãa vɛl ir a Jerujalɛm.
44021009	Ʋ tɛrɛ na bi-pↄↄbↄ anaan na ma tɛrɛ sɩrbɛ sɛr wa, a ba ma ƴɛrɛ a ƴɛrɩ̃sɩ ala ba na pↄw a Naaŋmɩn jie.
44021010	Sɩ jɛ na be kam fɩ̃ɩ ɩ̃ a Naaŋmɩn pʋ-tɩɛrʋ̃-bʋʋrↄ na dɩ a Agabisi yi a Jude ɩ̃ wɩ.
44021011	Ʋ ta na a sɩ sɛ̃ ɩ̃ de a Pol sɩɛ gan lũ nɩ a ʋ mɩ̃ɛ gbɛɛ nɩ a ʋ nur ɩ̃ yel: “Nyɩ́ cɛlɛ a mɩnɛ a Naaŋmɩn Sɩɛ na yel: nↄhↄ̃ a Jerujalɛm Jufisɩ na lũ a daba ʋlↄ na sↄ a sɩɛ gan na ƴↄ̃w a nɩ-bʋlsɩ nuumɩ.”
44021012	A lɛ sɩ na wõ a ʋna ƴɛrɩ̃, a sɩmɩ nɩ a Sejare-tẽw nɩbɛ sʋↄrↄ na a Pol lↄbↄ nɩ a nur a ʋ taa lɛ cere a Jerujalɛm wa.
44021013	Ɩ̃-cɛ ʋ yelʼã: “Bõ ɩ̃ ɩ a nyɩ kono na nyɩ bʋↄrↄ nyɩ sãw ma a suur? Ɩ̃ sↄw na a ba na lũ ma, ɩ̃ aa ɩ a ala tɛw ʋ wa, ɩ̃-cɛ ɩ̃ mɩ sↄw na a ba na kú ma a Jerujalɛm a Nɩ-kpɛ̃ɛ Jeeju ɩnɛ.”
44021014	Ɩ̃ a mɩnɛ sɩ na ma tʋↄrↄ lɩɛbɛ a ʋ tɩɛrɩ̃sɩ wa, sɩ barʼã a sʋↄrfʋ, ɩ̃ yel: “A Nɩ-kpɛ̃ɛ ú maal a ʋ pʋ-tɩɛrʋ̃ tʋmↄ.”
44021015	A mɩnɛ a bibie ala na tↄl baar, sɩ gbɛɛrɩ̃ na cen a Jerujalɛm,
44021016	a Sejare popuorbo ŋmɛɛ bɩɛl sɩ cenʼɩ̃ a daba ʋlↄ yir sɩ na bʋↄrↄ sɩ gã. A ʋ yuor dɩ na a Mɩnasõ ɩ̃ ʋ yi na a Sɩpɩr-tẽw ɩ̃ kam a puorfʋ pʋↄ.
44021017	A mɩnɛ sɩ na ta a Jerujalɛm, a yɛɛr de sɩ na nɩ nʋ̃ↄ.
44021018	A dɩvɩɛ bio sɩ lãa na cenʼɩ̃ a Pol a Jakɩ yir, a jie ʋlↄ a duo-puor-ni-dierbe ba jaa na kpaarɩ̃ taa.
44021019	Ɩ̃ a mɩnɛ a Pol na puor ba baar, ʋ miil ba na a jaa barsɩ, a ala a Naaŋmɩn na maal a ʋ tʋmↄ pʋↄ a nɩ-bʋlsɩ jie.
44021020	Ɩ̃ a lɛ ba na wonaa, ba pɛw na a Naaŋmɩn ɩ̃ yel a Pol: “Yɛbɛ, fʋ nyɛ na a mɩnɛ a Jufisɩ ture ture na sↄw de a Kirisi, ɩ̃ a ba jaa ɓĩɓine na a Mowisi ƴɛr-kpɛn ɩnɛ.
44021021	Ba man ba na a fʋ ƴɛrɩ̃, a fʋ mɩɩnɛ na a Jufisɩ ba jaa na be a nɩ-bʋlsɩ ten a ba lɩɛb ɩ̃ bar a Mowisi ƴɛr-kpɛn, yele nɩ ba a ba taa cãa ŋmara a ba bibiir yↄɛ wa, ɩ̃ ba taa mɩ goro nɩ a Jufisɩ maalfʋ wa.
44021022	Mɩnɛ sɩ na ɩ? Á-na-ɩ ba na wonaa na a fʋ ta na a ka.
44021023	Ala-ɩ̃-sↄ, maal a ala sɩ na yele fʋ. Sɩ tɛrɛ na dabsɩ anaan ka, na ƴɛr nʋↄr a Naaŋmɩn jie.
44021024	De ba a nyɩ lãa cen na pↄl a nyɩ mɩ̃ɛ, a fʋ ya a ba jur pũofʋ. A lɛ, a nɩbɛ ba jaa na bↄ̃w ka a ala ba na ƴɛrɛ ƴↄnↄ fʋ, a pↄrↄ ʋ, a-na-ɩ a fʋ̃ʋ mɩ̃ɛ mɩ jↄrↄ na a Mowisi ƴɛr-kpɛn.
44021025	A ala ɩ a nɩ-bʋlsɩ bala na ɩ a popuorbo ʋ, sɩ tɩɩrʼã sɛbɛ miil ba a ala sɩ na guor taa, á ba taa dɩrɛ tɩɩb bom wa, á ba taa Ꞌwↄbↄ a jɩ̃ɩ mɩɩ dʋ̃ↄ ʋlↄ ba na cɩm kú wa, ɩ̃ ba taa mɩ pebe taa wa.”
44021026	A dɩvɩɛ bio, a Pol taw na a bana dabsɩ anaan a ba lãa maal a ba pↄlfʋ tʋmↄ, ɩ̃ ʋ cen na kpɛ a Naaŋmɩn puor-yir kpɛ̃ɛ pʋↄ yel ba a bibir ʋlↄ a pↄlfʋ tʋmↄ na baara, a lɛ yelʼã a daar ʋlↄ ba na ɩrɛ a ba loro a baar kʋrↄ a Naaŋmɩn.
44021027	A cɛ na fɩ̃ɩ, ɩ̃ a ana bibie anuu-nʼayi na ta baar, ɩ̃ a Jufisɩ bala na yi a Ajɩ wɩɛr nyɛ na a Pol be a Naaŋmɩn puor-yir kpɛ̃ɛ pʋↄ ɩ̃ dam a nɩbɛ ba jaa, ɩ̃ nyↄw ʋ
44021028	wuure nɩ: “Ɩsɩrayɛl nɩbɛ, nyɩ́ wa sũo sɩ! Nyɩ́ nyɛ a daba ʋlↄ na ma hiere a ƴɛrɩ̃sɩ kʋrↄ a nɩbɛ ba jaa a jiir a jaa, sãwna nɩ a Ɩsɩrayɛl nɩbɛ yoe, nɩ a Mowisi ƴɛr-kpɛn, ɩ̃ mɩ kpɛrɛ a Naaŋmɩn yirʼã. Ɩ̃ a ƴɛ̃ƴɛrɩ̃ na, ʋ taw na a nɩ-bʋlsɩ kpɛ nɩ a Naaŋmɩn puor-yir kpɛ̃ɛ pʋↄ, sãw nɩ a ji-son na.”
44021029	(Ba yelʼã a lɛ, a-na-ɩ ba dãa na nyɛ a Pol nɩ a Ɛfɛɛsɩ nɩrɛ na dɩ a Torofim a tẽw pʋↄ, ɩ̃ ba tɩɛrʼã beeka a Pol taw ʋ na kpɛ nɩ a Naaŋmɩn puor-yir kpɛ̃ɛ.)
44021030	A gↄ̃-pↄↄr pↄw na a tẽw ʋ jaa, a nɩbɛ yi a tẽw pʋↄ a jiir a jaa ɩ̃ jↄrↄ wɩɛrɛ. Ba nyↄw na a Pol taw yi nɩ a Naaŋmɩn puor-yir kpɛ̃ɛ cɛ̃cɛ̃w ɩ̃ pↄw a pana a jie naan.
44021031	Ba dãa na bʋↄrↄ ba kú ʋ, ɩ̃ a ba cen na yel a Orom sↄdaalsɩ nɩ-kpɛ̃ɛ, áa Jerujalɛm-tẽw ʋ jaa dama na.
44021032	A jie naan, ʋ de na a sↄdaal-nɩ-bɛrɛ nɩ a sↄdaalsɩ jↄ cenʼɩ̃ a nɩ-yaw pʋↄ. A mɩnɛ ba na nyɛ a nɩ-kpɛ̃ɛ ʋlↄ nɩ a sↄdaalsɩ, ba barʼã a Pol narfʋ.
44021033	A sↄdaalsɩ nɩ-kpɛ̃ɛ ta na a Pol sɛ̃ ƴↄ̃w a ba nyↄw ʋ lũ nɩ a bↄ̃jↄrɩ̃sɩ ayi, ɩ̃ ʋ soor a ala ʋ na ɩ nɩ a bom ʋlↄ ʋ na maal.
44021034	Ɩ̃-cɛ a nɩ-yaw pʋↄ, a ŋmɛɛ ma yelʼã a nↄhↄ̃, ɩ̃ a ŋmɛɛ ma yel bõ-kpee, ɩ̃ a mɩnɛ a nɩ-kpɛ̃ɛ na ma tʋↄrↄ bↄ̃wnↄ a par a gↄn yaw sↄ̃w wa, ʋ yelʼã a ba taw a Pol wɩ nɩ a sↄdaalsɩ yir kpɛ̃ɛ pʋↄ.
44021035	A mɩnɛ ba na ta a yir dofʋ jie, a nɩbɛ nyɩrɩ̃ na dama yaw, ala-ɩ̃-sↄ a sↄdaalsɩ ɓↄw a Pol do nɩ,
44021036	a-na-ɩ a nɩ-yaw tuure na ɩ̃ wuure yele a ba kú ʋ.
44021037	A lɛ ba na kpɛɛrɛ nɩ a Pol a sↄdaalsɩ yir pʋↄ, ʋ yelʼã a sↄdaalsɩ nɩ-kpɛ̃ɛ: “Ɩ̃ na tʋↄ na ƴɛr fʋ ƴɛrɩ̃ mɩɩ?” A nɩ-kpɛ̃ɛ soor ʋ: “Fʋ wono na a Gɩrɛkɩ ƴɛrɩ̃?
44021038	A lɛ ʋ, faa ɩ a ʋna Ejibti nɩrɛ na dãa ir a nɩbɛ a daar kãw a ba jɛbɛ nɩ sɩ wa? A ʋlↄ na dãa taw a nɩ-bebe ture anaan kpɛ nɩ a wɛkar pʋↄ wa?”
44021039	A Pol yel ʋ: “Ɩ̃ ɩ na a Jufi nɩrɛ ba na dↄw a Tarsɩ na be a Sɩlɩsɩ wɩɛr. Ɩ̃ ɩ na a tẽ-kpɛ̃ɛ nɩrɛ. Ɩ̃ sʋↄr fʋ na, kʋ ma sↄr ɩ̃ ƴɛrʼɩ̃ a nɩbɛ.”
44021040	A sↄdaalsɩ nɩ-kpɛ̃ɛ kʋ ʋ a sↄr, a Pol ɩraa a dofʋ jie juu ɩ̃ tur a nɩbɛ a nuu a ba ŋma gʋmↄ, ʋ ƴɛrɛ ba nɩ a Eburo ƴɛrɩ̃.
44022001	“Ɩ̃ yɛɛr nɩ ɩ̃ sãa nʋmↄ! Nyɩ́ cɛlɛ a ɩ̃ yel-mɩ̃ɛ ɩ̃ na miile nyɩ a ƴɛ̃ƴɛrɩ̃ na.”
44022002	Ɩ̃ a mɩnɛ ba na wõ a Pol ʋ ƴɛrɛ nɩ ba a Eburo ƴɛrɩ̃, ba lɛ nyɩrɩ̃ na sine cɩcɩ.
44022003	Ʋ yel ba: “Ɩ̃ ɩ na Jufi nɩrɛ ba na dↄw a Tarsɩ a Sɩlɩsɩ wɩɛr, ɩ̃-cɛ a ka a Jerujalɛm ba dãa guol ma. A Gamalɩɛl ɩ̃ dãa ɩ a ɩ̃ jãjaana na ʋ miil ma a sɩ sãa-kʋnbↄ ƴɛr-kpɛn ɩ̃ bↄ̃w vɩlaa. A mɩnɛ a nyɩ jaa na ɓĩɓine a Naaŋmɩn ɩnɛ a ƴɛ̃ƴɛrɩ̃, a maa mɩ, lɛ ɩ̃ mɩ dãa be.
44022004	Ɩ̃ dãa na nyɩrɩ̃ hʋↄlↄ a bala na de a Nɩ-kpɛ̃ɛ sↄr, kúrↄ nɩ a ŋmɛɛ. Ɩ̃ ma nyↄↄrʼã a dabsɩ nɩ a pↄↄbↄ lũ nɩ a bↄ̃jↄrɩ̃sɩ ƴↄ̃w a kasu pʋↄ.
44022005	A baar-lo-nɩ-kpɛ̃ɛ nɩ a ni-dierbe ba jaa na tʋↄ na yel a yel-mɩ̃ɛ ɩ̃ yel. A ba jie ɩ̃ dãa pↄw a sɛbsɩ bʋↄrↄ ɩ̃ cenʼɩ̃ na kʋ a sɩmɩ Jufisɩ yɛɛr na be a Damasɩ, a mɩnɛ ɩ̃ na tʋↄ nyↄↄr a bala na be a be na de a Nɩ-kpɛ̃ɛ sↄr, lũ nɩ a bↄ̃jↄrɩ̃sɩ wa nɩ a Jerujalɛm a ba kpãa ba.
44022006	“Ɩ̃ be na a sↄr pʋↄ cere na ɩ̃ pɩɛlɛ a Damasɩ, ɩ̃ a mↄtↄ̃-tuo daar, a cãa kpɛ̃ɛ yi na a saꞋlon a jie naan ɩ̃ wa pↄw ma,
44022007	ɩ̃ lo a tene ɩ̃ wõ a kↄkɩr na yele ma: ʻSol, Sol, bõ ɩ̃ ɩ a fʋ hʋↄlↄ ma a lɛ?ʼ
44022008	Ɩ̃ soor ʋ: ʻNɩ-kpɛ̃ɛ, ala fʋ ɩ?ʼ Ʋ yel ma: ʻƖ̃ ɩ na a Najarɛtɩ Jeeju fʋ na hʋↄlↄ.ʼ
44022009	A bala ɩ̃ na lãa be nɩ, ba nyɛ na a cãa ɩ̃-cɛ baa wõ a ʋlↄ na ƴɛrɛ nɩ ma kↄkɩr wa.
44022010	Ɩ̃ lɛ soor ʋ na: ʻNɩ-kpɛ̃ɛ! Bõ ɩ̃ sɛw ɩ̃ maal?ʼ A Nɩ-kpɛ̃ɛ yel ma: ʻIr cen a Damasɩ. A be, ba na miil fʋ na a ala a jaa a Naaŋmɩn na ƴↄ̃w fʋ a fʋ na maal.ʼ
44022011	Ɩ̃ a mɩnɛ a cãa ʋlↄ na caarɩ̃ pↄw ma a maa lɛ nyɛrɛ wa, a bala na lãa be nɩ ma nyↄw ma na a nuu taw cenʼɩ̃ na kpɛ nɩ a Damasɩ.
44022012	“Daba be na be ba na bʋↄlↄ a Ananɩya. Ʋ puoro na a Naaŋmɩn ɩ̃ mɩ jↄrↄ a ʋ ƴɛr-kpɛn, a Jufisɩ ba jaa na be a Damasɩ mɩ ƴↄnↄ ʋ na.
44022013	Ʋ wa na a ɩ̃ sɛ̃ na ɩraa a ɩ̃ lõboorɩ̃ ɩ̃ yel ma: ʻƖ̃ yɛbɛ Sol, a fʋ mimie a lɛ yuo!ʼ A jie naan, a mimie lɛ yuo na ɩ̃ nyɛ ʋ.
44022014	Ʋ yel ma: ʻA sɩ sãa-kʋnbↄ Naaŋmɩn de na nĩe vɛl fʋ ir a fʋ na bↄ̃w a ʋ pʋ-tɩɛrɩ̃sɩ, ɩ̃ nyɛ a ʋlↄ na ɩ a Yel-mɩ̃ɛ Sʋbↄ, ɩ̃ wõ a ʋ kↄkɩr.
44022015	A-na-ɩ fʋ sɛw na na ƴɛrɛ a ʋ ƴɛrɩ̃ kʋrↄ a nɩbɛ ba jaa miile nɩ ba a ala fʋ na nyɛ ɩ̃ wõ.
44022016	Ɩ̃ a ƴɛ̃ƴɛrɩ̃ na, bõ ɩ̃ ɩ a fʋ cãa jɛ? Ir a ba mʋr fʋ a kʋ̃ↄ, a fʋ bʋↄlↄ a Nɩ-kpɛ̃ɛ yuor, ʋ pɛw a fʋ maal-faar bar.ʼ
44022017	-
44022018	“Ɩ̃ lɛ lɩɛbʼã cen a Jerujalɛm, ɩ̃ a mɩnɛ ɩ̃ na be a Naaŋmɩn puor-yir kpɛ̃ɛ pʋↄ puoro, a Nɩ-kpɛ̃ɛ nyɩr ma na ɩ̃ yel ma: ʻIr pↄw yi fↄfↄw a Jerujalɛm a-na-ɩ baa sↄwrↄ a ala fʋ na ƴɛrɛ a ɩ̃ ɩnɛ wa.ʼ
44022019	Ɩ̃ ɩ̃ yelʼã: ʻNɩ-kpɛ̃ɛ, ba bↄ̃w na vɩlaa a mɩnɛ ɩ̃ na dãa yʋↄrↄ a ba puorfʋ yie nyↄwrↄ a bala na sↄw de fʋ ƴↄnↄ a kasu pʋↄ, a ba fↄbↄ ba.
44022020	A daar ʋlↄ ba na dãa kúrↄ a Ɩtɩɛn na mana a nɩbɛ a fʋ yel-mɩ̃ɛ, a maa mɩ̃ɛ mɩ dãa na be be ɩ̃ mɩ sↄw a ba kú ʋ, ɩ̃ gu a bala na kúrↄ ʋ cẽcene.ʼ
44022021	Ɩ̃-cɛ a Nɩ-kpɛ̃ɛ yel ma na: ʻGen, a-na-ɩ ɩ̃ tʋ̃ fʋ na a fʋ na cen a nɩdaa a nɩ-bʋlsɩ jie.ʼ ”
44022022	A nɩbɛ cɛlʼã a Pol wa ta nɩ a ʋna ƴɛr-bir ʋ na ƴɛr. Ɩ̃-cɛ a mɩnɛ ba na wõ a ʋna ƴɛrɩ̃, ba nyɩrɩ̃ na ƴɛrɛ nↄ-kpɛn yele: “Ɩ a daba na ʋ bↄr ka a tẽw pʋↄ! Aa sɛw ʋ na cãa tɛrɛ mimir wa!”
44022023	A mɩnɛ ba na cãa ƴɛrɛ a nↄ-kpɛn, ɓere nɩ a ba cẽcene, Ꞌwↄ̃wnↄ nɩ a tãbuulĩ lↄbↄ bara a saꞋlon,
44022024	a sↄdaalsɩ nɩ-kpɛ̃ɛ ɩ na a ba taw a Pol kpɛ nɩ a sↄdaalsɩ yir. Ʋ ƴↄ̃w na á ba fↄb ʋ ʋ miil ba a ba bↄ̃w a bom na ɩnɛ a nɩ-yaw na nyɩrɩ̃ ƴɛrɛ a nↄ-kpɛn a lɛ ƴↄnↄ ʋ.
44022025	Ɩ̃-cɛ a lɛ ba na lũ a Pol a fↄbfʋ ɩnɛ, ʋ yelʼã a sↄdaal-nɩ-kpɛ̃ɛ na ɩraa a be: “Nyɩ tɛrɛ na sↄr na fↄb a Orom nɩrɛ a pↄrↄ, ɩ̃-cɛ a baa guor a ʋ ƴɛrɩ̃ wa mɩɩ?”
44022026	A mɩnɛ a sↄdaal-nɩ-kpɛ̃ɛ na wõ a ʋna ƴɛrɩ̃, ʋ cenʼã na yel a ʋ nɩ-kpɛ̃ɛ: “Mɩnɛ fʋ na ɩ? A-na-ɩ a daba na ɩ na a Orom nɩrɛ.”
44022027	A sↄdaalsɩ nɩ-kpɛ̃ɛ cen a Pol sɛ̃ na soor ʋ: “A fʋ̃ʋ! A Orom nɩrɛ fʋ ɩ mɩɩ?” A Pol sↄw.
44022028	A sↄdaalsɩ nɩ-kpɛ̃ɛ yel ʋ: “A maa, libi-yaw ɩ̃ ir a ba lɩɛbʼɩ̃ ma ɩ̃ ɩ a Orom nɩrɛ.” Ɩ̃-cɛ a Pol yel ʋ: “A maa ʋlↄ, a lɛ ba dↄw ma.”
44022029	A jie naan, a bala na dãa bʋↄrↄ ba fↄb ʋ bar ʋ na. A sↄdaalsɩ nɩ-kpɛ̃ɛ mɩ, dãbɩ̃ɛ nyↄw ʋ na a mɩnɛ ʋ na nyɛ bↄ̃w ka a Pol ɩ na a Orom nɩrɛ, ɩ̃-cɛ ʋ dãa ɩ a ba lũ ʋ.
44022030	A dɩvɩɛ bio, a mɩnɛ a sↄdaalsɩ nɩ-kpɛ̃ɛ na bʋↄrↄ ʋ bↄ̃w bↄ̃w a bom na ɩnɛ a Jufisɩ na ƴↄnↄ a Pol a ƴɛrɩ̃sɩ, ʋ ɩ na a ba Ꞌlor ʋ bar, ɩ̃ tʋ̃ yel a baar-lo-nɩ-bɛrɛ nɩ a Jufisɩ ƴɛr-guor-nɩ-bɛrɛ ba jaa a ba duo, ɩ̃-cɛ ʋ pãa taw a Pol suu cenʼɩ̃ a ba nii-sↄw.
44023001	A Pol Ꞌwuorʼã a ƴɛr-guor-nɩ-bɛrɛ ɩ̃ yel: “Yɛɛr, Ɩ̃ tɛrɛ na a tɩɛrʋ̃ jom cere nɩ a Naaŋmɩn nii-sↄw wa ta nɩ a dɩnaa bibirʼã.”
44023002	Ɩ̃-cɛ a Ananɩya na ɩ a baar-lo-nɩ-kpɛ̃ɛ yelʼã a bala na pɩɛl a Pol a ba ɓa ʋ nʋↄr pʋↄ.
44023003	A Pol yel ʋ: “Fʋna dacin pɩlaa na! A Naaŋmɩn ɩ̃ na ɓa fʋ. Fʋ jɛ na ka de a Mowisi ƴɛr-kpɛn guoro nɩ a ɩ̃ ƴɛrɩ̃, ɩ̃ na fʋ lɛ sãwna a ana ƴɛr-kpɛn na fʋ yel a ba ɓa ma.”
44023004	A bala na ɩraa a be yelʼã a Pol: “A Naaŋmɩn baar-lo-nɩ-kpɛ̃ɛ fʋ tʋrↄ?”
44023005	A Pol yel ba: “Yɛɛr! Maa dãa bↄ̃w ka ʋ ɩ na Naaŋmɩn baar-lo-nɩ-kpɛ̃ɛ wa. A-na-ɩ a yelʼã a Naaŋmɩn Sɛbɛ pʋↄ: ʻTaa ƴɛrɛ a ƴɛr-fãa ƴↄnↄ a fʋ nɩbɛ nɩ-kpɛ̃ɛ wa.ʼ ”
44023006	A Pol bↄ̃w ka a ƴɛr-guor-nɩ-bɛrɛ ŋmɛɛ ɩ na a Saduse nɩbɛ ɩ̃ a ŋmɛɛ ɩ a Farɩsɩ. Ala-ɩ̃-sↄ ʋ ƴɛrʼɩ̃ kpɛ̃w a ba nii-sↄw: “Yɛɛr, Farɩsɩ nɩrɛ ɩ̃ ɩ, a Farɩsɩ nɩbɛ na dↄw. A tɩɛrʋ̃ son ɩ̃ na tɛrɛ áa nɩbɛ na irʼã a kũu pʋↄ, ala ɩnɛ ba guoro ma.”
44023007	A mɩnɛ ʋ na ƴɛr a lɛ, a Farɩsɩ nɩbɛ nɩ a Saduse nɩbɛ faa na taa ɩ̃ ŋma kpee kpee,
44023008	a-na-ɩ a Saduse nɩbɛ ma yelʼã á kũusɩ ma ire a kũu pʋↄ wa, ɩ̃ ma mɩ yel áa Naaŋmɩn sɩ-tʋnɩsɩ nɩ a sɩɩr ma mɩ be be wa, ɩ̃-cɛ a Farɩsɩ nɩbɛ tɩɛrɛ na áa jaa be na be.
44023009	A gↄ̃-pↄↄr nyɩrɩ̃ na duoro, ɩ̃ a ƴɛr-kpɛn-bↄↄnbↄ ŋmɛɛ na ɓã a Farɩsɩ nɩbɛ irʼã ma sↄw wa, ɩ̃ yel: “Saa nyɛ a daba na sãwfʋ jie wa. A nʋmↄ-wa-sↄw a sɩɛ bom ʋ nyɛ ʋ ƴɛrʼɩ̃ ʋ, mɩɩ a sɩ-tʋnaa ɩ̃ ƴɛrʼɩ̃ ʋ.”
44023010	Ɩ̃ a mɩnɛ a faa-taa na nyɩrɩ̃ kpɛmɛ, dãbɩ̃ɛ nyↄw na a sↄdaalsɩ nɩ-kpɛ̃ɛ ʋ tɩɛr beeka ba na taw na a Pol ɓɛl, ala-ɩ̃-sↄ ʋ yel a sↄdaalsɩ a ba suu cen na faa a Pol a nɩ-yaw sↄ̃w wɩ nɩ a sↄdaalsɩ yir.
44023011	A dɩvɩɛ bio tɩsↄw, a Nɩ-kpɛ̃ɛ nyɩrʼã a Pol ɩ̃ yel ʋ: “Tɛrɛ Ꞌlafʋ! A mɩnɛ fʋ na dãa ƴɛr a yel-mɩ̃ɛ ƴɛrɩ̃ a ɩ̃ ɩnɛ a ka a Jerujalɛm, a sɛw na a fʋ na mɩ ƴɛr a lɛ a OrIↄm-tẽw pʋↄ.”
44023012	A bio vɩɛ na, a Jufisɩ duo goro taa. Ba pↄrↄ na yele nɩ: “Saa dɩrɛ bom wa, saa mɩ nyuure bom wa, wa tara nɩ a lɛ sɩ na kúrↄ a Pol.”
44023013	A bala na goro taa po na nɩbɛ lɩjaayi.
44023014	Ba cenʼã a baar-lo-nɩ-bɛrɛ nɩ a Jufisɩ ni-dierbe jie na yel ba: “Sɩ pↄ na ƴↄ̃w a sɩ mɩ̃ɛ a saa dɩrɛ bom wa, wa tara nɩ a lɛ sɩ na kúrↄ a Pol.
44023015	Ala-ɩ̃-sↄ a nyɩmɩ nɩ a ƴɛr-guor-nɩ-bɛrɛ, nyɩ́ sʋↄr a sↄdaalsɩ nɩ-kpɛ̃ɛ a ʋ taw a Pol wa nɩ a nyɩ jie, maala nɩ wↄ̃ taa nɩ nyɩ bʋↄrↄ na nyɩ Ꞌlo bↄ̃w a ʋ ƴɛrɩ̃ par. Ɩ̃ a sɩmɩ, sɩ na gu ʋ na a sↄr pʋↄ na sɩ kú ʋ, ʋ kↄ̃ ta a nyɩ jie wa.”
44023016	Ɩ̃-cɛ a Pol arbile wõ na a ʋna gorfʋ, ɩ̃ een a sↄdaalsɩ yir na kpɛ man kʋ a Pol.
44023017	A Pol bʋↄlʼã a sↄdaal-nɩ-kpɛ̃ɛ kãw yel ʋ: “Taw a polbile na cenʼɩ̃ a fʋ nɩ-kpɛ̃ɛ jie, a-na-ɩ ʋ tɛrɛ na ƴɛrɩ̃ na ƴɛr ʋ.”
44023018	A sↄdaal-nɩ-kpɛ̃ɛ ʋlↄ taw ʋ a ba lãa cen a sↄdaalsɩ nɩ-kpɛ̃ɛ sɛ̃, ʋ yel ʋ: “A Pol sɩ na tɛrɛ a ka a kasu pʋↄ, ʋlↄ ɩ̃ bʋↄl ma yel á ɩ̃ tɛrɛ a polbile na wa nɩ a fʋ sɛ̃, a ʋ tɛrɛ na ƴɛrɩ̃ na ƴɛr fʋ.”
44023019	A nɩ-kpɛ̃ɛ taw a polbile ʋlↄ yi nɩ ji-kpee ɩ̃ soor ʋ: “Bõ ƴɛrɩ̃ fʋ tɛrɛ ƴɛrɛ ma?”
44023020	Ʋ yel ʋ: “A Jufisɩ guorʼã taa a ba na sʋↄr fʋ na a fʋ taw a Pol wɩ nɩ a bio a ƴɛr-guor-nɩ-bɛrɛ nii-sↄw, bɛlɛ nɩ fʋ a ba bʋↄrↄ na ba lɛ soor ʋ bↄ̃w a ƴɛrɩ̃ par.
44023021	Ɩ̃-cɛ, taa sↄw wa. A-na-ɩ a ba nɩbɛ po na lɩjaayi na sɛw ba var gu ʋ. Ba pↄ na ƴↄ̃w a ba mɩ̃ɛ a baa dɩrɛ bom wa, a baa mɩ nyuure bom wa, wa tara nɩ a lɛ ba na kúrↄ ʋ. Ba gbɛɛrɩ̃ na baar a ƴɛ̃ƴɛrɩ̃ ɩ̃ cɛlɛ a fʋ sↄwfʋ.”
44023022	A sↄdaalsɩ nɩ-kpɛ̃ɛ kpãkpan a polbile a ʋ taa wa ƴɛrɛ a ʋna ƴɛrɩ̃ ʋ na ƴɛr kʋ ʋ kʋrↄ nɩrɛ wa, ɩ̃ bar ʋ ʋ cen.
44023023	A sↄdaalsɩ nɩ-kpɛ̃ɛ bʋↄlʼã a ʋ sↄdaal-nɩ-bɛrɛ ayi ɩ̃ yel ba: “Nyɩ́ gbɛɛrɩ̃ sↄdaalsɩ kↄↄr ayi a Sejare cenfʋ ɩnɛ, nɩ a wibe deme lɩjaata nɩ pie, nɩ a kãpime deme kↄↄr ayi, a nyɩ cen a tɩsↄw.
44023024	Nyɩ́ mɩ de a wibe a Pol ɩnɛ ʋ na do a nyɩ cenʼɩ̃ ʋ vɩlaa a tẽ-Ꞌwuoro Felisi sɛ̃.”
44023025	Ɩ̃ ʋ sɛbʼã a sɛbɛ na tɩɩr:
44023026	“A maa Kilodi Lɩsɩyasɩ ɩ̃ tɩɩr a sɛbɛ na kʋ a fʋ̃ʋ Felisi na ɩ a tẽ-Ꞌwuoro. Ɩ̃ puor fʋ na vɩlaa.
44023027	A Jufisɩ dãa na nyↄw a daba na bʋↄrↄ ba kú ʋ. Ɩ̃-cɛ a lɛ ɩ̃ na wõ ʋ ɩ a Orom nɩrɛ, ɩ̃ de na a ɩ̃ sↄdaalsɩ cenʼɩ̃ faa nɩ ʋ.
44023028	Ɩ̃ a mɩnɛ ɩ̃ na bʋↄrↄ ɩ̃ bↄ̃w a bom na ɩnɛ a Jufisɩ na ƴↄnↄ ʋ a ƴɛrɩ̃sɩ, ɩ̃ taw ʋ na cenʼɩ̃ a ba ƴɛr-guor-nɩ-bɛrɛ nii-sↄw,
44023029	na ɩ̃ nyɛ bↄ̃w ka a ba ƴɛr-kpɛn ɩnɛ ba ƴↄnↄ ʋ a ƴɛrɩ̃; ɩ̃-cɛ saa nyɛ sãwfʋ a ʋ jie na ƴↄnↄ ʋ a kũu pʋↄ mɩɩ a kasu pʋↄ wa.
44023030	Ɩ̃ a lɛ ɩ̃ na wõ a Jufisɩ goro a daba na, ɩ̃ ƴↄ̃w na a ba taw ʋ wɩ nɩ a fʋ sɛ̃ a jie naan. Ɩ̃ mɩ yelʼã a ʋ ƴɛr-ƴↄnbↄ a ba mɩ wɩ na ƴɛr a ba ƴɛrɩ̃ a fʋ mɩ wonaa.”
44023031	A sↄdaalsɩ de na a Pol a tɩsↄw cenʼɩ̃ a Átɩpatɩrɩ, a mɩnɛ ba na yel ba.
44023032	A bio vɩɛ na, a sↄdaalsɩ bala na cere nɩ a gbɛɛ lɩɛb kule ɩ̃ bar a wibe deme a ba cere nɩ a Pol.
44023033	A lɛ ba na ta a Sejare, ba de na a sɛbɛ kʋ a tẽ-Ꞌwuoro ɩ̃ mɩ de a Pol ƴↄ̃w a ʋ nuumɩ.
44023034	A lɛ a tẽ-Ꞌwuoro na Ꞌwuor a sɛbɛ baar, ʋ soorʼã a Pol a tẽ-buor ʋ yi, ʋ yel ʋ a Sɩlɩsɩ wɩɛr ʋ yi.
44023035	A tẽ-Ꞌwuoro yel ʋ: “A fʋ ƴɛr-ƴↄnbↄ ɩ̃ wa ta, ala ɩ̃ na guor a fʋ ƴɛrɩ̃,” ɩ̃ na ʋ ƴↄ̃w a ba gu a Pol a yir kpɛ̃ɛ ʋlↄ pʋↄ a jamana Ɛrↄdɩ na dãa mɛ.
44024001	A lɛ a bibie anuu na tↄl baar, a Ananɩya na ɩ a baar-lo-nɩ-kpɛ̃ɛ ta na a Sejare, nɩ a ni-dierbe ŋmɛɛ, nɩ a ƴɛr-kpɛn-mana ba na bʋↄlↄ a Tɛtiil. Ba cenʼã a tẽ-Ꞌwuoro Felisi nii-sↄw na mana a ba ƴɛrɩ̃sɩ ba na tɛrɛ ƴↄnↄ a Pol.
44024002	Ba bʋↄlʼã a Pol kpɛ nɩ a be, a Tɛtiil nyↄw a ƴɛrɩ̃ ɩ̃ yel a nↄhↄ̃: “Ɩ̃ nɩ-kpɛ̃-vɩlaa, a nʋmↄ sɩ na a mɩnɛ a tẽw na ɓãa ɩ a vɩlaa a fʋ ɩnɛ. A fʋ yɛ̃ vɩlaa fʋ na tɛrɛ Ꞌwuoro nɩ a tẽw, ala ɩnɛ a tẽw cↄↄrɩ̃ lɩɛb ɩ a vɩlaa.
44024003	A nʋmↄ sɩ na a sɩ puoro fʋ vɩlaa a ala a jaa ɩnɛ sɩ na nyɛ a jiir a jaa.
44024004	Ɩ̃-cɛ maa bʋↄrↄ ɩ̃ vↄw fʋ wa. Ala-ɩ̃-sↄ ɩ̃ sʋↄr fʋ na a fʋ na cɛl sɩ fɩ̃ɩ nɩ a fʋ pʋ-pɩlaa fʋ na tɛrɛ.
44024005	Sɩ nyɛ na a daba na ʋ sãwna a nɩbɛ jur yʋↄrↄ nɩ. Ʋ ma nyanyaana na a Jufisɩ a ten a jaa a ba dama taa, ɩ̃ ʋ ɩ na a Najarɛtɩ nɩbɛ ni-diere.
44024006	Ʋ mɩ dãa na bʋↄrↄ ʋ sãw a sɩ Naaŋmɩn puor-yir kpɛ̃ɛ, a sɩ nyↄw ʋ [bʋↄrↄ sɩ guor a ʋ ƴɛrɩ̃ a mɩnɛ a sɩ ƴɛr-kpɛn na yel.
44024007	Ɩ̃-cɛ a sↄdaalsɩ nɩ-kpɛ̃ɛ Lɩsɩyasɩ wa na na jal ʋ a sɩ nuumɩ,
44024008	ɩ̃ na ʋ ƴↄ̃w a sɩmɩ na ɩ a ʋ ƴɛr-ƴↄnbↄ a sɩ wɩ a fʋ sɛ̃.] Fʋ̃ʋ soor ʋ, a fʋ mɩ̃ɛ na tʋↄ na bↄ̃w a ala a jaa sɩ na ƴↄnↄ ʋ par.”
44024009	A Jufisɩ mɩ sↄw na áa ƴɛrɩ̃sɩ ala ba na ƴↄnↄ ʋ ɩ na yel-mɩ̃ɛ.
44024010	A tẽ-Ꞌwuoro kʋ na a Pol sↄr a ʋ ƴɛr, ʋ yel: “Ɩ̃ bↄ̃w ka a yomo waa na fʋ na Ꞌwuoro a tẽw na, ala-ɩ̃-sↄ a nʋmↄ ma na ɩ̃ na miil a ɩ̃ yel-mɩ̃ɛ a fʋ nii-sↄw.
44024011	Ɩ̃ na ta a Jerujalɛm a Naaŋmɩn puorfʋ ɩnɛ, aa po bibie pie-nʼayi wa. Fʋ na tʋↄ na soor bↄ̃w.
44024012	Baa dãa nyɛ ma ɩ̃ cɩɩrɛ taa nɩ nɩrɛ a Naaŋmɩn puor-yir kpɛ̃ɛ pʋↄ wa, mɩɩ ɩ̃ dama a nɩbɛ a ba puorfʋ yie, mɩɩ a tẽw pʋↄ wa.
44024013	A ala a nɩbɛ na ƴↄnↄ ma a ƴɛ̃ƴɛrɩ̃, baa tʋↄrↄ miile a ɩrɛɛ yel-mɩ̃ɛ wa.
44024014	Ɩ̃-cɛ ɩ̃ na tʋↄ na miil fʋ a ala na ɩ a yel-mɩ̃ɛ: a sɩ sãa-kʋnbↄ Naaŋmɩn tʋn ɩ̃ tʋnↄ tuure nɩ a sↄr paalaa ʋlↄ ba na yel a jiri sↄr ʋ. Ɩ̃-cɛ ɩ̃ sↄw na a ala a jaa na sɛb a Naaŋmɩn ƴɛr-kpɛn sɛbɛ pʋↄ, nɩ a ʋ ƴɛr-hierbe sɛbsɩ pʋↄ.
44024015	Ɩ̃ tɛrɛ na a tɩɛrʋ̃ daadaa a Naaŋmɩn jie, a mɩnɛ a bala mɩ̃ɛ na mɩ tɛrɛ: áa nɩbɛ jaa, a nɩ-sono nɩ a nɩ-faar na irʼã a kũu pʋↄ.
44024016	Ala-ɩ̃-sↄ ɩ̃ ma ƴↄ̃w na fãw ɩ̃ tɛrɛ a ɩ̃ suur cĩcĩ a daar a jaa ɩ̃ na ɩ cɛcɛ a Naaŋmɩn nii-sↄw nɩ a nɩbɛ nii-sↄw.
44024017	“A yomo waa na ɩ̃ na yi a Jerujalɛm, ɩ̃-cɛ ɩ̃ lɛ wa nɩ na a libie na sũo nɩ a nãw deme na be a ɩ̃ tẽw pʋↄ, ɩ̃ mɩ lo a baar kʋ a Naaŋmɩn.
44024018	A ala ɩ̃ maala a Naaŋmɩn puor-yir kpɛ̃ɛ pʋↄ a ba nyɛ ma. Ɩ̃ dãa na pↄlɩ̃ a ɩ̃ mɩ̃ɛ baar, ɩ̃ nɩ-yaw ma dãa be be wa, damfʋ ma mɩ dãa be be wa.
44024019	A Jufisɩ ŋmɛɛ na yi a Ajɩ dãa na be be. A ala ɩ ba tɛrɛ na ƴɛrɩ̃ ƴↄnↄ ma, bala ɩ̃ dãa sɛw ba wa a ka a fʋ nii-sↄw na ba ƴɛr.
44024020	Mɩɩ a nɩbɛ basɩmɛ, bá yel a sãwfʋ ʋlↄ ba na nyɛ a ɩ̃ jie a lɛdaar ɩ̃ na be a ba ƴɛr-guor-nɩ-bɛrɛ nii-sↄw,
44024021	ɩ̃ a ala ma ɩ a ƴɛr-bir ʋlↄ ɩ̃ na dãa ɩraa a ba sↄ̃w ɩ̃ ƴɛrʼɩ̃ a kpɛ̃w yel: ʻƖ̃ sↄw na a kũu-pʋↄ-irfʋ ƴɛrɩ̃, ala-ɩ̃-sↄ ɩ̃ be ka a nyɩ nii-sↄw a ƴɛrɩ̃ guorfʋ pʋↄ a dɩnaa!ʼ ”
44024022	A Felisi na bↄ̃w a Kirisi sↄr ƴɛrɩ̃ vɩlaa wɛl ba na bar ɩ̃ yel ba: “A sↄdaalsɩ nɩ-kpɛ̃ɛ Lɩsɩyasɩ ɩ̃ wa wa, ɩ̃ na guorʼã a nyɩ ƴɛrɩ̃,”
44024023	ɩ̃ na ʋ ƴↄ̃w a sↄdaal-nɩ-kpɛ̃ɛ ʋ ɩ a sↄdaalsɩ a ba Ꞌwuoro a Pol, ɩ̃ ma mɩ kʋ ʋ sↄr, ɩ̃ mɩ bar a ʋ badɛɛ a ba ma wɩ sũo ʋ.
44024024	A bibie fɩ̃ɩ tↄlʼã, a Felisi lɛ wa nɩ a ʋ pↄw Dɩrɩsɩl na ɩ a Jufi nɩrɛ. Ʋ ɩ na a ba wa nɩ a Pol ʋ cɛlɛ a Jeeju-Kirisi puorfʋ ƴɛrɩ̃ ʋ na ƴɛrɛ kʋrↄ ba.
44024025	Ɩ̃-cɛ a mɩnɛ a Pol na cãa ƴɛrɛ a ala na ɩ a torfʋ ƴɛrɩ̃, nɩ a mɩnɛ a nɩrɛ na mɩ sɛw ʋ tɛrɛ a ʋ mɩ̃ɛ, nɩ a mɩnɛ a ƴɛrɩ̃ guorfʋ bibir nↄↄ tara, dãbɩ̃ɛ nyↄw na a Felisi, ʋ yel ʋ: “A ƴɛ̃ƴɛrɩ̃ na, fʋ na tʋↄ na cen, ɩ̃ a maa wa nyɛ vuo, ɩ̃ na lɛ bʋↄl fʋ na.”
44024026	Ɩ̃ ʋ mɩ tɩɛrʼã beeka a Pol na kʋ ʋ na libie, ala-ɩ̃-sↄ ʋ ma bʋↄlↄ ʋ tↄ̃tↄ̃tↄ̃ a ba ƴɛrɛ taa.
44024027	A lɛ a yomo ayi na tↄl baar, a jaman-kpee na dɩ a Pↄrsɩ Fɛsɩtɩsɩ wa na jew a Felisi. Ɩ̃-cɛ a-na-ɩ a Felisi bʋↄrↄ na ʋ maal a nʋmↄ a Jufisɩ, ʋ barʼã a Pol a kasu pʋↄ.
44025001	A mɩnɛ a Fɛsɩtɩsɩ na de a ʋ tʋmↄ maal bibie ata, ʋ yi na a Sejare, ɩ̃ cen a Jerujalɛm.
44025002	A be, a Jufisɩ ni-dierbe nɩ a baar-lo-nɩ-bɛrɛ man ʋ na a ƴɛrɩ̃sɩ ala ba na tɛrɛ ƴↄnↄ a Pol.
44025003	Ba sʋↄrʼã a Fɛsɩtɩsɩ a ʋ maal bom kʋ ba: a ʋ ɩ a ba wa nɩ a Pol a Jerujalɛm, a-na-ɩ ba goro ʋ na bʋↄrↄ ba kú ʋ a sↄr pʋↄ.
44025004	Ɩ̃-cɛ a Fɛsɩtɩsɩ yel ba na áa Pol be na a kasu pʋↄ a Sejare, ɩ̃ a ʋlↄ Fɛsɩtɩsɩ mɩ, áa be ʋ lɩɛbɛ cere.
44025005	Ʋ yel ba na: “Nyɩ́ ɩ a nyɩ ni-dierbe a ba pↄw ma a sɩ lãa cen a Sejare, ɩ̃ a ala ɩ a daba ʋlↄ sãw na, bá ƴↄ̃w ʋ a ƴɛrɩ̃.”
44025006	A Fɛsɩtɩsɩ maalʼã bibie anuu-nʼata mɩɩ bibie pie a ba sɛ̃, ɩ̃ lɩɛb cen a Sejare. A dɩvɩɛ bio, ʋ jɛ na a ƴɛrɩ̃ guorfʋ jie, ɩ̃ ɩ a ba taw a Pol wɩ nɩ.
44025007	Ɩ̃ a lɛ a Pol na ta, a Jufisɩ bala na yi a Jerujalɛm tiw na kolĩ ʋ, ɩ̃ ƴↄnↄ ʋ a ƴɛrɩ̃sɩ yaw na bɛlɩ̃, ɩ̃-cɛ baa tʋↄrↄ miile a ɩrɛ yel-mɩ̃ɛ wa.
44025008	Ɩ̃-cɛ a Pol ma sↄw wa, ɩ̃ de a ʋ yel-mɩ̃ɛ miile yele nɩ: “Maa sãw a Jufisɩ ƴɛr-kpɛn, mɩɩ a Naaŋmɩn puor-yir kpɛ̃ɛ, mɩɩ a jaman-kpɛ̃ɛ ƴɛrɩ̃ wa.”
44025009	A Fɛsɩtɩsɩ bʋↄrↄ na ʋ maal a nʋmↄ a Jufisɩ, ala-ɩ̃-sↄ ʋ soor a Pol: “Fʋ bʋↄrↄ na fʋ cen a Jerujalɛm a fʋ ƴɛrɩ̃ na guor a ɩ̃ nii-sↄw a be mɩɩ?”
44025010	A Pol yel: “Ɩ̃ be na ka a jaman-kpɛ̃ɛ ƴɛr-guoro nii-sↄw. A ka ɩ̃ sɛw a ba na guor a ɩ̃ ƴɛrɩ̃. A ala ɩ a Jufisɩ ʋ, maa sãw a ba jie wa, a fʋ mɩ̃ɛ mɩ bↄ̃w na vɩlaa.
44025011	A ala ɩ ɩ̃ sãw na, mɩɩ ɩ̃ maalʼã a bom jaa lɛ na sɛw a ba na kú ma, maa jaara a kũu wa. Ɩ̃-cɛ a ala ɩ a ƴɛrɩ̃sɩ ala ba na ƴↄnↄ ma ɩ na pↄrↄ, nɩrɛ ma tɛrɛ sↄr na ƴↄ̃w ma a ba nuu pʋↄ wa. Ɩ̃ bʋↄrↄ na a ɩ̃ ƴɛrɩ̃ a guor a jaman-kpɛ̃ɛ jie.”
44025012	A lɛ a Fɛsɩtɩsɩ na man taa nɩ a ʋ yɛ̃ deme baar, ʋ yelʼã a Pol: “Fʋ yelʼã a ba cenʼɩ̃ fʋ a jaman-kpɛ̃ɛ jie. A be fʋ na cen.”
44025013	A ɩ na fɩ̃ɩ, a jamana ʋlↄ na dɩ a Agɩrɩpa, lãa na wɩ nɩ a Berenisi a Sejare-tẽw a Fɛsɩtɩsɩ puorfʋ.
44025014	Ɩ̃ a-na-ɩ ba na jɛ na be kam fɩ̃ɩ, a Fɛsɩtɩsɩ de na a Pol ƴɛrɩ̃ man a Agɩrɩpa. Ʋ yel ʋ na: “Kasu sʋbↄ be na ka a Felisi na bar.
44025015	Ɩ̃ a lɛ ɩ̃ na dãa cen a Jerujalɛm, a baar-lo-nɩ-bɛrɛ nɩ a Jufisɩ ni-dierbe ƴↄ̃w ʋ na a ƴɛrɩ̃ ɩ̃ mɩ sʋↄr ma a ɩ̃ ƴↄ̃w ʋ a kũu ƴɛrɩ̃.
44025016	Ɩ̃-cɛ, ɩ̃ yel ba na áa Orom nɩbɛ ma ƴↄnↄ nɩrɛ kũu ƴɛrɩ̃, ɩ̃ a ala ma ɩ ba taw na a nɩrɛ ʋlↄ yi nɩ a ʋ ƴɛr-ƴↄnbↄ nii-sↄw ʋ miilʼɩ̃ a ʋ yel-mɩ̃ɛ wa.
44025017	Ala-ɩ̃-sↄ ba pↄw ma na a sɩ lãa wa a ka. Maa bar a ƴɛrɩ̃ ʋ kam wa, ɩ̃-cɛ a dɩvɩɛ bio ɩ̃ jɛ na a ƴɛrɩ̃ guorfʋ jie, ɩ̃ ɩ a ba taw a daba ʋlↄ wa nɩ.
44025018	Ɩ̃ a lɛ a ʋ ƴɛr-ƴↄnbↄ na ir ɩraa, baa ƴↄ̃w ʋ a ƴɛr-faar ala ɩ̃ na dãa tɩɛrɛ wa.
44025019	Ɩ̃ a ba puorfʋ ƴɛrɩ̃ tɛw ba cɩɩrɛ nɩ taa, nɩ a nɩrɛ kãw na kpi ba na bʋↄlↄ a Jeeju, ɩ̃ a Pol yele a ʋ ɩ na nɩ-mimir.
44025020	Maa bↄ̃w a mɩnɛ ɩ̃ na ɩrɛ ɩ̃ mana a ƴɛr-nↄhↄ̃ wa, ala-ɩ̃-sↄ ɩ̃ soor a Pol a ala ɩ̃ ɩ ʋ bʋↄrↄ na ʋ cen a Jerujalɛm a ba na guor a ʋ ƴɛrɩ̃ a be.
44025021	Ɩ̃-cɛ a Pol yelʼã a ʋ bʋↄrↄ na a ʋ ƴɛrɩ̃ a guor a jaman-kpɛ̃ɛ nii-sↄw. Ala-ɩ̃-sↄ ɩ̃ ƴↄ̃w a ba tɛrɛ ʋ wa ta nɩ a lɛ ɩ̃ na tɩɩrɛ ʋ a ba cere nɩ ʋ a Sejaar jie.”
44025022	A Agɩrɩpa yel a Fɛsɩtɩsɩ: “A maa, ɩ̃ mɩ bʋↄrↄ na ɩ̃ wõ a ʋna daba ƴɛrɩ̃.” A Fɛsɩtɩsɩ yel ʋ: “A bio, fʋ na wõ na a ʋ ƴɛrɩ̃.”
44025023	A dɩvɩɛ bio, a Agɩrɩpa nɩ a Berenisi wɩ na kpɛɛrɛ a ƴɛrɩ̃ ƴɛrfʋ die pʋↄ miile a ba mɩ̃ɛ a ba pɛwrɛ ba. A sↄdaalsɩ nɩ-bɛrɛ nɩ a tẽw nɩ-bɛrɛ mɩ pↄw ba na kpɛ nɩ, ɩ̃ a Fɛsɩtɩsɩ ƴↄ̃w a ba taw a Pol wɩ nɩ.
44025024	A Fɛsɩtɩsɩ yel: “A fʋ̃ʋ jamana Agɩrɩpa nɩ a nyɩmɩ nyɩ jaa sɩ na lãa be nɩ a ka, nyɩ nyɛ na a daba na, a ʋlↄ a Jufisɩ ba jaa ƴↄnↄ a ƴɛrɩ̃, a be a Jerujalɛm nɩ a ka mɩ, wuure nɩ kpɛ̃w yele nɩ a Ꞌwaa sɛw na cãa ɩ nɩ-mimir wa.
44025025	Ɩ̃-cɛ a maa, ɩ̃ nyɛ na bↄ̃w ka Ꞌwaa maal fãa a sɩ na ƴↄ̃w ʋ a kũu pʋↄ wa, ɩ̃ a-na-ɩ ʋ sʋↄrʼã a ba cenʼɩ̃ ʋ a jaman-kpɛ̃ɛ jie, ɩ̃ yelʼã áa be ba na cenʼɩ̃ ʋ.
44025026	Ɩ̃ a mɩnɛ ɩ̃ na ma bↄ̃w vɩlaa a ala na sɛw ɩ̃ na sɛb kʋ a jaman-kpɛ̃ɛ a ʋ ɩnɛ wa, ɩ̃ taw ʋ na wa nɩ a fʋ̃ʋ jamana Agɩrɩpa nii-sↄw, nɩ a nyɩmɩ nyɩ jaa nii-sↄw, a mɩnɛ a nyɩmɩ wa soor ʋ baar, ɩ̃ bↄ̃w a ala na sɛw ɩ̃ sɛb tɩɩr.
44025027	A-na-ɩ ɩ̃ tɩɛrʼã bↄ̃w ka aa vɩɛlɛ a sɩ na tɩɩr a kasu sʋbↄ ɩ̃ ma tɩɩr sɛbɛ miilʼɩ̃ a ƴɛrɩ̃sɩ ala sɩ na ƴↄ̃w ʋ wa.”
44026001	A Agɩrɩpa yelʼã a Pol: “Fʋ tɛrɛ na sↄr na ƴɛr a fʋ ƴɛrɩ̃.” A Pol tur a nuu ɩ̃ man a ʋ yel-mɩ̃ɛ na ʋ yel:
44026002	“Jamana Agɩrɩpa, a nʋmↄ ma na ɩ̃ na miil a ɩ̃ yel-mɩ̃ɛ a fʋ nii-sↄw a dɩnaa, a ana ƴɛrɩ̃sɩ a jaa ɩnɛ a Jufisɩ na ƴↄ̃w ma.
44026003	A-na-ɩ fʋ bↄ̃w na a Jufisɩ sↄɛ a jaa nɩ a ala ba na ma cɩɩrɛ nɩ taa, ala-ɩ̃-sↄ ɩ̃ sʋↄr fʋ na a fʋ na cɛlɛ ma nɩ su-nyↄwraa.
44026004	“A Jufisɩ ba jaa bↄ̃w na a ɩ̃ maalfʋ, a ɩ̃ bibile daar wa ta nɩ a ƴɛ̃ƴɛrɩ̃ na; ba bↄ̃w na a mɩnɛ ɩ̃ na dãa be a korĩ-cɛ a ɩ̃ mɩ̃ɛ nɩbɛ sↄ̃w, nɩ a Jerujalɛm-tẽw pʋↄ.
44026005	A kamʼã ba na bↄ̃w ma, ɩ̃ a bala ɩ̃ bʋↄrↄ, ba na tʋↄ na yel a mɩnɛ ɩ̃ na dãa be a Farɩsɩ ji-gbulĩ ʋlↄ pʋↄ na nyɩrɩ̃ cɛ̃pɛrɛ a sɩ puorfʋ ƴɛr-kpɛn.
44026006	Ɩ̃ a ƴɛ̃ƴɛrɩ̃ na go, ba ƴↄnↄ ma na a ƴɛrɩ̃ a-na-ɩ ɩ̃ tɩɛrɛ na a pʋlɩ̃fʋ ʋlↄ a Naaŋmɩn na dãa pʋlɩ̃ nɩ a sɩ sãa-kʋnbↄ.
44026007	A ʋna pʋlɩ̃fʋ naa a sɩ bal pie-nʼayi bʋↄrↄ ba pↄw, ala-ɩ̃-sↄ a ba nyɩrɩ̃ tʋnↄ a puorfʋ tʋmↄ a tɩsↄw nɩ a mↄtↄ̃w. Ɩ̃ jamana, a ʋna pʋlɩ̃fʋ ɩnɛ a Jufisɩ ƴↄnↄ ma a ƴɛrɩ̃.
44026008	Bõ ɩ a nyɩmɩ na ɩ a Jufisɩ maa sↄw áa Naaŋmɩn ma irʼã a kũusɩ yi nɩ a kũu pʋↄ wa?
44026009	“A maa mɩ̃ɛ, ɩ̃ dãa na tɩɛr bↄ̃w ka a sɛw na ɩ̃ na maal yele yayaw na sãw nɩ a Najarɛtɩ Jeeju yuor.
44026010	A lɛ ɩ̃ dãa maal a Jerujalɛm. A baar-lo-nɩ-bɛrɛ kʋ ma na sↄr ɩ̃ nyↄwrↄ a Naaŋmɩn nɩbɛ yayaw ƴↄnↄ a kasu pʋↄ, ɩ̃ a bala ɩ̃ kʋrↄ ba, ɩ̃ ma mɩ sↄw na.
44026011	Gbɛɛ yayaw ɩ̃ cenʼã a puorfʋ yie na kpãa ba, bʋↄrↄ ɩ̃ fɛr ba a ba sãw a Jeeju-Kirisi yuor. A suur ɩ̃ na nyɩrɩ̃ nyɛ nɩ ba maal ma na ɩ̃ hʋↄl ba wa ta nɩ a nɩ-bʋlsɩ ten pʋↄ.
44026012	“A ala ɩ̃ dãa maala a lɛdaar a baar-lo-nɩ-bɛrɛ na kʋ ma a sↄr, ɩ̃ tʋ̃ ma ɩ̃ cere a Damasɩ.
44026013	Ɩ̃ jamana, a mɩnɛ ɩ̃ na be a sↄr pʋↄ cere a mↄtↄ̃-tuo, a cãa yi na a saꞋlon caarɩ̃ kolĩ ma nɩ a bala ɩ̃ na lãa cere nɩ, ɩ̃ nyɩnyɩlɛ gãw a mↄtↄ̃w.
44026014	A sɩ jaa lo na a tene ɩ̃ ɩ̃ wõ na a kↄkɩr na ƴɛrɛ nɩ ma a Eburo ƴɛrɩ̃: ʻSol, Sol, bõ ɩ̃ ɩ a fʋ hʋↄlↄ ma a lɛ? Fʋ̃ʋ lɩɛb maala a fʋ mɩ̃ɛ bier wↄ̃ taa nɩ a naab na lɩɛb jɛbɛ nɩ a gʋraa ba na kpara nɩ ʋ.ʼ
44026015	Ɩ̃ soor ʋ: ʻNɩ-kpɛ̃ɛ, ala fʋ ɩ?ʼ A Nɩ-kpɛ̃ɛ yel ma: ʻƖ̃ ɩ na a Jeeju fʋ na hʋↄlↄ.
44026016	Ɩ̃-cɛ, ir ɩraa. Ɩ̃ nyɩr fʋ na na ƴↄ̃w fʋ a fʋ na ɩ a ɩ̃ tʋ̃tʋnↄ, naa fʋ mana a ala fʋ na nyɛ a dɩnaa kʋrↄ a nɩbɛ, ɩ̃ mɩ mana ba a ala ɩ̃ na lↄↄ miile fʋ.
44026017	Ɩ̃ na faa fʋ na a Jufisɩ jie nɩ a nɩ-bʋlsɩ bala jie ɩ̃ na tʋnↄ fʋ.
44026018	Ɩ̃ tʋnↄ fʋ na a fʋ na yuo ba a mimie, a ba na yi a libe pʋↄ ɩ̃ kpɛ a cãa pʋↄ, ɩ̃ mɩ yi a Satã fãw pʋↄ ɩ̃ kpɛ a Naaŋmɩn fãw pʋↄ, a ba na sↄw de ma, a Naaŋmɩn na de a ba maal-faar bar kʋ ba, ɩ̃ a ba kpɛ a Naaŋmɩn nɩbɛ pʋↄ nyɛ a jɩnaafʋ jie.ʼ
44026019	“Jamana Agɩrɩpa! A ala ɩnɛ, maa jaar a saꞋlon sɩɛ bom ɩ̃ na nyɛ wa.
44026020	Ɩ̃-cɛ ɩ̃ de na nĩe ƴɛr a ʋna ƴɛrɩ̃ kʋ a Damasɩ-tẽw nɩbɛ, nɩ a Jerujalɛm tẽ-deme, ɩ̃ mɩ ƴɛr kʋ a Jude nɩbɛ ba jaa lãa nɩ a nɩ-bʋlsɩ a ba lɩɛb a ba yɛ̃ ɩ̃ tuure a Naaŋmɩn, maala nɩ a tʋmↄ ala na miile a ba yɛ̃ lɩɛbfʋ.
44026021	A ala ɩnɛ a Jufisɩ nyↄw ma a Naaŋmɩn puor-yir kpɛ̃ɛ pʋↄ bʋↄrↄ ba kú ma.
44026022	Ɩ̃-cɛ a Naaŋmɩn sũo ma na wa ta nɩ a dɩnaa ɩ̃ na cãa ɩraa a ka, mana a ɩ̃ yel-mɩ̃ɛ ƴɛrɩ̃ kʋrↄ a nɩ-kↄmsɩ nɩ a nɩ-bɛrɛ jaa. Maa ƴɛrɛ bom kpee ɩ̃ ma ɩ a ala a ƴɛr-hierbe nɩ a Mowisi na dãa yel áa na ta na wa.
44026023	Ba yelʼã áa Kirisi sɛw na na nyɛ a hʋʋr ɩ̃ ɩ a dãdãw sʋbↄ na ire a kũu pʋↄ, na ʋ miile nɩ a faafʋ ƴɛrɩ̃ ʋ ɩrɛɛ cãa a sɩ nɩbɛ jie nɩ a nɩ-bʋlsɩ jie.”
44026024	A mɩnɛ a Pol na cãa mana a ʋ ƴɛrɩ̃ a lɛ, a Fɛsɩtɩsɩ ƴɛrʼã nɩ kpɛ̃w yel: “Pol, fʋ yaara na! A bↄ̃wfʋ fʋ na nyɩrɩ̃ tɛrɛ maal fʋ na a fʋ bↄr juu!”
44026025	Ɩ̃-cɛ a Pol yel ʋ: “Ɩ̃ nɩ-kpɛ̃ɛ, maa bↄr juu wa. A ala ɩ̃ na ƴɛrɛ ɩ na a yɛ̃ ƴɛrɩ̃ nɩ a yel-mɩ̃ɛ ƴɛrɩ̃.
44026026	A jamana bↄ̃w na a ana tʋmↄ par, ala-ɩ̃-sↄ ɩ̃ bar nyãa ɩ̃ ƴɛrɛ a ʋ nii-sↄw. Ɩ̃ bↄ̃w na bↄ̃w ka bom ma be be ʋ na ma bↄ̃w wa, a-na-ɩ a ana yele ma dãa maal a lõkor pʋↄ wa.
44026027	Jamana Agɩrɩpa, fʋ sↄw na a ala a ƴɛr-hierbe na sɛb mɩɩ? Ɩ̃ bↄ̃w ka fʋ sↄw na.”
44026028	A Agɩrɩpa yel a Pol: “Fʋ bʋↄrↄ na fʋ tↄↄ lɩɛb ma a lɛ a daadaa ɩ̃ ɩ a Kirisi nɩrɛ mɩɩ?”
44026029	A Pol yel: “A ala ɩ a daadaa ʋ, mɩɩ a na kamʼã, Naaŋmɩn ɩ̃ sʋↄrↄ, ɩ̃ aa ɩ a fʋ̃ʋ fʋ yẽ ɩnɛ ʋ wa, ɩ̃-cɛ a nyɩ jaa na cɛlɛ ma a dɩnaa, a nyɩ na tʋↄ lɩɛb wↄ̃ a mɩnɛ ɩ̃ na wↄ̃. Ɩ̃-cɛ a bↄ̃jↄrɩ̃sɩ na tɛw, maa bʋↄrↄ ba ƴↄ̃w nyɩ a ɩ̃ kaarɩ̃ wa.”
44026030	A jamana nɩ a tẽ-Ꞌwuoro nɩ a Berenisi lãa nɩ a bala ba jaa na dãa jɛ a be irʼã
44026031	ɩ̃ a mɩnɛ ba na yi baar ba yele na taa: “A daba na ma maal fãa a ba na ƴↄ̃w ʋ a kũu pʋↄ mɩɩ a kasu pʋↄ wa.”
44026032	A Agɩrɩpa yel a Fɛsɩtɩsɩ: “A daba na ɩ̃ ma dãa sʋↄr a ba cenʼɩ̃ ʋ a jaman-kpɛ̃ɛ jie wa, sɩ naa tʋↄ na bar ʋ.”
44027001	A lɛ ba na ƴↄ̃w sɩ a sɩ kpɛ a gbor kpɛ̃ɛ pʋↄ cere a Ɩtalɩ, ba de na a Pol nɩ a kasu deme ŋmɛɛ kʋ a sↄdaal-nɩ-kpɛ̃ɛ ba na bʋↄlↄ a Juliisi, na ɩ a Orom jaman-kpɛ̃ɛ sↄdaalsɩ ƴen sʋbↄ.
44027002	Sɩ kpɛ na a gbor kpɛ̃ɛ kãw na yi a Adɩramɩtɩ na sɛw ʋ lara a Ajɩ man, na sɩ cere. Ɩ̃ a Arɩsɩta na ɩ a Tɛsaloniki-tẽw nɩrɛ na be a Masɛdↄn wɩɛr pↄw sɩ na lãa cenʼɩ̃.
44027003	A dɩvɩɛ bio sɩ ta na a Sɩdↄ̃, ɩ̃ a Juliisi na maala a Pol a vɩlaa, kʋ ʋ na sↄr ʋ cen a ʋ badɛɛ jie a ba sũo ʋ.
44027004	A lɛ sɩ na yi a be, sɩ lara na a Sɩpɩr-tẽw lõboor a-na-ɩ a sɛsɛb tuoro sɩ na.
44027005	Sɩ kpɛ na a man sↄ̃w tↄl yi a Sɩlɩsɩ nɩ a Pãfɩlɩ ɩ̃ ta a Mɩɩra na be a Lɩsɩ wɩɛr.
44027006	A be, a sↄdaal-nɩ-kpɛ̃ɛ nyɛ na a gbor kpɛ̃ɛ na yi a Alɛsãdiri ɩ̃ cere a Ɩtalɩ, ɩ̃ ɩ a sɩ kpɛ.
44027007	A bibie waa na sɩ na cere a vɛrɛtɛtɛ a wõ sɩ, ɩ̃ a sɩ pãa ta a Sɩnɩdɩ-tẽw. A mɩnɛ a sɛsɛb na ma kʋrↄ sɩ sↄr a sɩ cere a dẽdẽ wa, sɩ tↄlʼã kolĩ a Salmↄne-tẽw naa sɩ nyɛ a pĩfʋ jie a Kɩrɛtɩ-tẽw lõboorɩ̃.
44027008	Sɩ lara na a ʋna tẽw lõboor cere a wõ sɩ, ɩ̃ a sɩ pãa ta a gbor-bɛrɛ ɩraafʋ jie ba na bʋↄlↄ a Gbor ɩraafʋ ji-vɩlaa na pɩɛl a Lase-tẽw.
44027009	Sɩ kamʼã a sↄr pʋↄ, a lɩɛb ɩ sɩ jãjĩ a gbor cenɩfʋ, a-na-ɩ a nʋↄr lũfʋ bibir mɩ tↄlʼã po. Ala-ɩ̃-sↄ a Pol kpãkpan ba,
44027010	yel: “Ɩ̃ badɛɛ, ɩ̃ nyɛ na bↄ̃w ka a sɩ cenfʋ na na ɩ sɩ na bier yayaw. A gbor nɩ a yele na wɛ na, nɩ a sɩmɩ mɩ.”
44027011	Ɩ̃-cɛ a sↄdaal-nɩ-kpɛ̃ɛ cɛlʼã a gbor-vɛlɛ nɩ a gbor sʋbↄ ƴɛrɩ̃sɩ gãw a Pol ƴɛrɩ̃.
44027012	Ɩ̃ a mɩnɛ a gbor ɩraafʋ jie na ma vɩɛlɛ a ba na ɩraa a be a sɩ̃ɛw wa, a nɩbɛ yaw jie a gbor pʋↄ yele na á bá yi a be ɩ̃ dɩ tuo ta a Fenikisi na ba jɛ a be a sɩ̃ɛw. A-na-ɩ a Fenikisi ɩ na a Kɩrɛtɩ-tẽw gbor ɩraafʋ jie na be a mↄtↄ̃w mʋrfʋ jie gʋbaa nɩ a dʋrɩ̃ lõboorɩ̃.
44027013	A mɩnɛ a sɛsɛb bile na yi a tẽw parɩ̃ ɩ̃ fure, ba tɩɛrʼã bↄ̃w ka ba na tʋↄ na maal a ala ba na bʋↄrↄ, ɩ̃ na ba nyↄw a kur ʋlↄ na nyↄw a gbor ɩraa nɩ for bar ɩ̃ na ba lara a Kɩrɛtɩ-tẽw cere.
44027014	Ɩ̃ a ɩ na fɩ̃ɩ, a sɛsɛb kpɛ̃ɛ ba na bʋↄlↄ a Erakɩlↄ̃ yi na a tãw juu ɩ̃ suu
44027015	de a gbor cere nɩ, a Ꞌwaa lɛ tʋↄrↄ toro a sɛsɛb wa, a sɩ bɩl faa ɩ̃ bar a sɛsɛb ʋ de sɩ cere nɩ.
44027016	A mɩnɛ sɩ na ta a tẽ-bile ba na bʋↄlↄ a Kiloda, ʋ pĩ sɩ na fɩ̃ɩ a sɩ ƴↄ̃w fãw ɩ̃ ɓↄw a gbor bile sɩ na dãa tawra
44027017	ƴↄ̃w a gbor kpɛ̃ɛ pʋↄ, ɩ̃ su a mibe kolĩ a gbor kpɛ̃ɛ ɩ̃ lũ. Dãbɩ̃ɛ dãa na nyↄw sɩ a mɩnɛ sɩ na cere na kpara a biire ʋlↄ na be a Lɩbɩ-tẽw lõboorɩ̃. Ala-ɩ̃-sↄ a ba lↄb a cẽcen kpow ƴↄ̃w a kʋ̃ↄ pʋↄ a tawra ba ɩ̃ bar a sɛsɛb ʋ tↄrↄ ba cere nɩ.
44027018	A dɩvɩɛ bio, a mɩnɛ a sɛsɛb na cãa dama sɩ a yaw, ba ire na a gbor yele lↄbↄ bara a kʋ̃ↄ pʋↄ.
44027019	A datɛrɛ daar, a gbor deme mɩ̃ɛ ire na a gbor tʋmↄ yele lↄbↄ ƴↄnↄ a kʋ̃ↄ pʋↄ.
44027020	A bibie waa na sɩ na ma nyɛ a mↄtↄ̃w mɩɩ a ŋmarbie wa, ɩ̃ a sɛsɛb cãa fure nɩ a kpɛ̃w a bibie a jaa, a sɩ pãa bↄ̃w ka cɩ̃ɛfʋ jie ma lɛ be be wa.
44027021	A mɩnɛ ba na be a be kam ɩ̃ ma dɩrɛ bom wa, a Pol irʼã ɩraa a ba sↄ̃w ɩ̃ yel ba: “Ɩ̃ badɛɛ, a sɛw na a nyɩ naa dãa cɛl ma, a sɩ kↄ̃ↄ dãa bar a Kɩrɛtɩ-tẽw wa; a won na kↄ̃ↄ ta wa ɩ̃ a yele asɩmɛ kↄ̃ↄ mɩ wɛ wa.
44027022	Ɩ̃-cɛ a ƴɛ̃ƴɛrɩ̃ na, ɩ̃ yele nyɩ na, nyɩ́ bar nyãa. Nɩ-bõ-ƴen ma bↄrↄ wa, a gbor tɛw ɩ̃ na wɛ.
44027023	A-na-ɩ a jamɩ tɩsↄw, a Naaŋmɩn ʋlↄ na sↄ ma ɩ̃ mɩ tʋnↄ a ʋ tʋn barʼã a ʋ sɩ-tʋnaa ʋ wa
44027024	yel ma: ʻPol, taa jↄrↄ dãbɩ̃ɛ wa! A sɛw na a fʋ na ɩraa a jaman-kpɛ̃ɛ nii-sↄw; ɩ̃ a fʋ ɩnɛ, a Naaŋmɩn na mɩ kʋ na a baafʋ a bala na lãa be nɩ fʋ a gbor pʋↄ.ʼ
44027025	Ala-ɩ̃-sↄ ɩ̃ badɛɛ, nyɩ́ bar nyãa, a-na-ɩ ɩ̃ tɛrɛ na ƴↄ̃w-nyãa a Naaŋmɩn jie áa na maalʼã a mɩnɛ ʋ na yel ma.
44027026	Ɩ̃-cɛ sɩ na kpa na tẽ-bile kãw pʋↄ na be a man sↄ̃w.”
44027027	Sɩ maalʼã bibie pie-nʼanaan, a sɛsɛb cãa diere sɩ cere nɩ, ɩ̃ a tɩsↄw porɩ̃, a gbor deme tɩɛrʼã beeka a sɩ tara na a tẽw kãw gbẽgbere,
44027028	ɩ̃ lↄb a miir a kʋ̃ↄ pʋↄ bʋↄrↄ ba bↄ̃w a mɩnɛ a kʋ̃ↄ na be, a ɩ mɛɛtɩr lɩjaayi. Ba lɛ cenʼã fɩ̃ɩ ɩ̃ lɛ lↄb, a ɩ mɛɛtɩr lɩjɛrʼɩ̃-pie.
44027029	Ba jↄrↄ na dãbɩ̃ɛ a sɩ gbor na wa ŋme kubir ɩ̃ na ba lↄb kure anaan a nyↄw a gbor a parvʋↄrɩ̃ ɩraa nɩ, ɩ̃ a ba bʋↄrↄ a bio ʋ vɩɛ.
44027030	A gbor deme bʋↄrↄ na ba yi a gbor pʋↄ jↄ faa a ba mɩ̃ɛ. Ala-ɩ̃-sↄ ba Ꞌlorʼã a gbor bile bar ʋ suure a kʋ̃ↄ pʋↄ maala nɩ wↄ̃ taa nɩ a gbor kpɛ̃ɛ kur-nyↄↄrsɩ ba lɛ lↄbↄ a nii-sↄw.
44027031	Ɩ̃-cɛ a Pol yelʼã a sↄdaal-nɩ-kpɛ̃ɛ nɩ a sↄdaalsɩ: “A ala ɩ a nɩbɛ na ma ɩraa ka a gbor pʋↄ wa, nyaa tʋↄrↄ cɩ̃ɛnɛ wa.”
44027032	Ala-ɩ̃-sↄ a sↄdaalsɩ ŋmaa a mibe ala na nyↄw a gbor bile bar, ʋ lo.
44027033	A cɛ na fɩ̃ɩ a bio na vɩɛ, ɩ̃ a Pol bʋↄrↄ na ʋ ɩ a nɩbɛ ba jaa a ba dɩ a dɩb. Ʋ yelʼã: “Bibie pie-nʼanaan nɩ a dɩnaa nyɩ na cãa jɛ ɩ̃ ma dɩ a bom wa.
44027034	Ɩ̃ sʋↄr nyɩ na, nyɩ́ dɩ a dɩb a-na-ɩ a be jie nyɩ na tʋↄ cɩ̃ɛ. Nɩrɛ kãw jukↄbir bõ-ƴen ma bↄrↄ wa.”
44027035	A mɩnɛ a Pol na ƴɛr a lɛ baar, ʋ de na a buru puorʼɩ̃ a Naaŋmɩn a nɩbɛ ba jaa nii-sↄw ɩ̃ ŋmaa Ꞌwↄbↄ,
44027036	a ba jaa pãa bar nyãa ɩ̃ mɩ Ꞌwↄb.
44027037	A sɩ jaa na be a gbor pʋↄ ɩ na nɩbɛ kↄↄr ayi dↄↄl lɩjaanaan ŋmaaʼnuu nɩ bõ-ƴen.
44027038	A lɛ ba na dɩ pi baar, ba lↄbʼã a buru bie ƴↄ̃w a kʋ̃ↄ pʋↄ ɩ̃ cɛ a gbor ʋ pe gẽe.
44027039	A lɛ a bio na vɩɛ, a gbor deme ma bↄ̃w a tẽ-buor ba na ta wa, ɩ̃-cɛ ba nyɛ na a man gↄraa a jie a biire na be, ɩ̃ bʋↄrↄ a ala ɩ ba tʋↄ na, ba maal a gbor ʋ do ɩraa a be.
44027040	Ba Ꞌlorʼã a kur-nyↄↄrsɩ lↄb bar a man pʋↄ, ɩ̃ mɩ Ꞌlor a vulsɩ ala na gↄrↄ a gbor, ɩ̃ pãa yɛr a cẽcen bar a gbor nii-sↄw a sɛsɛb tↄrↄ ba cere nɩ a biire par.
44027041	Ɩ̃-cɛ ba ta na a jie na a kʋ̃ↄ na maal a biire a duo, a gbor kpa a be. A gbor nii-sↄw kpɛ na baar ma tʋↄrↄ dama wa, ɩ̃ a kʋ̃ↄ sɛsɛb ŋmeere a gbor parvʋↄr wɛlɛ.
44027042	A sↄdaalsɩ bʋↄrↄ na ba kú a kasu deme, a bõ-ƴen kↄ̃ duur jↄ cɩ̃ɛ wa.
44027043	Ɩ̃-cɛ a-na-ɩ a sↄdaal-nɩ-kpɛ̃ɛ bʋↄrↄ na ʋ faa a Pol, ʋ mↄ̃w na a sↄdaalsɩ bar a ba taa maal a lɛ wa. Ɩ̃ ʋ yelʼã a bala na bↄ̃w a duurfʋ a ba de nĩe aar lo a kʋ̃ↄ pʋↄ duur cen na yi a gbẽgbere juu,
44027044	ɩ̃ ƴↄ̃w a bala na cɛ á bá nyↄↄr a gbor daar mɩɩ a gbor yele na ba pe tuure. A lɛ ba maal, na ba ta a gbẽgbere juu faa a ba mɩ̃ɛ ba jaa.
44028001	A mɩnɛ sɩ na cɩ̃ɛ baar, ba yel sɩ na a Maltɩ a tẽw ʋlↄ dɩ.
44028002	A ʋna tẽw naa nɩbɛ maal sɩ na a vɩlaa a wa po. A mɩnɛ a saa na waara a aar ɩrɛ, ba gbↄw na vũu ƴↄ̃w sɩ a sɩ Ꞌwuoro.
44028003	A Pol vaarʼã a dali wa nɩ ƴↄnↄ a vũu pʋↄ, a dↄ̃pan be a dali pʋↄ, a vũu susuur kpɛ ʋ ʋ vilĩ a Pol nuu mar tɛɛlɛ.
44028004	A lɛ a ʋna tẽw naa nɩbɛ na nyɛ a waab ʋ gbɛ̃ɛgbɛɛlɛ a Pol nuumɩ, ba yele na taa: “A daba na sɩrɩ̃ na ɩ nɩ-kúrↄ. Ʋ saarɩ̃ na cɩ̃ɛ a man pʋↄ ɩ̃-cɛ a Torfʋ Sʋbↄ ma sↄw bar ʋ ʋ na baa wa.”
44028005	Ɩ̃-cɛ a Pol mɩrʼã a waab kpar a vũu pʋↄ ɩ̃ aa ɩ ʋ bier wa.
44028006	A nɩbɛ Ꞌwuoro na cɛlɛ nɩ a Pol nuu mↄrfʋ, mɩɩ a mɩnɛ ʋ na loro kpiire a jie naan. Ɩ̃ a mɩnɛ ba na Ꞌwuor kam ɩ̃ ma nyɛ a ɩ ʋ bier wa, ba lɩɛbʼã a ba tɩɛrɩ̃sɩ ɩ̃ yel á naaŋmɩn kãw ʋ ɩ.
44028007	A ʋna tẽw naa nɩ-kpɛ̃ɛ ba na bʋↄlↄ a Pibiliisi wɩɛr pɩɛlʼã a be. Ʋ de sɩ na vɩlaa a sɩ gã a ʋ yir bibie ata.
44028008	A Pibiliisi sãa ɩ̃gan dãa na kpor ʋ ʋ gã ɩ̃ a kʋnfʋ nyↄw ʋ, ɩ̃ a Pol kpɛ na a ʋ sɛ̃, na dↄↄl ʋ a nur ɩ̃ sʋↄr a Naaŋmɩn ƴↄ̃w ʋ ʋ kpɛmɛ.
44028009	A mɩnɛ a ala na yi tↄ, a wʋlɩ̃sɩ deme bala na be a tẽw ʋlↄ pʋↄ mɩ wa na na nyɛ a kpɛ̃w.
44028010	Ala-ɩ̃-sↄ ba wa nɩ na a yel-bʋrↄ bʋrↄ na puorʼɩ̃ sɩ, ɩ̃ a daar ʋlↄ sɩ na yire diere a sↄr, ba kʋ sɩ na a yele ala na dãa sɛw nɩ sɩ.
44028011	A lɛ a cur ata na tↄl baar, sɩ de na a gbor kpɛ̃ɛ ʋlↄ ba na bʋↄlↄ “A Naaŋmɩ̃-yɩb” na yi a Alɛsãdiri ɩ̃ dãa ɩraa a be a tẽ-bile ʋlↄ pʋↄ a sɩ̃ɛw.
44028012	Sɩ ta na a Sɩrakisi maal bibie ata,
44028013	ɩ̃ yi a be lara a tẽw kolo na ta a Eresio. A dɩvɩɛ bio, a tẽw parɩ̃ sɛsɛb fure na a sɩ maal bibie ayi a sↄr pʋↄ ɩ̃ ta a Pujↄl.
44028014	Sɩ nyɛ na a yɛɛr a be a ʋna tẽw naa pʋↄ a ba sʋↄr sɩ a sɩ jɛ maal bibie anuu-nʼayi a ba sɛ̃. A lɛ sɩ maala wa ta nɩ a Orom.
44028015	Ɩ̃ a yɛɛr na be a Orom wõ na a sɩ ƴɛrɩ̃ ɩ̃ yi tuor sɩ a Apiisi daa pʋↄ, nɩ jie ʋlↄ ba na bʋↄlↄ a Sáanba-yie-ata. A mɩnɛ a Pol na nyɛ ba, ʋ pɛwrɛ na a Naaŋmɩn ɩ̃ a Ꞌlafʋ lɛ wa ʋ.
44028016	A mɩnɛ sɩ na ta a Orom, ba kʋ na a Pol a sↄr ʋ kpɛɛrɛ ʋ yẽ, nɩ a sↄdaala ʋlↄ na gure ʋ.
44028017	A lɛ a bibie ata na tↄl baar, a Pol bʋↄlʼã a Jufisɩ ni-dierbe a ba wɩ. A mɩnɛ ba na duo baar, ʋ yel ba na: “Yɛɛr, maa maal fãa a sɩ nɩbɛ jie wa, maa mɩ sãw a sɩ sãa-kʋnbↄ sↄɛ wa, ɩ̃-cɛ ba nyↄw ma na a Jerujalɛm kʋ a Orom nɩbɛ,
44028018	a ba soor ma, ɩ̃ bʋↄrↄ ba bar ma, a-na-ɩ ba nyɛ na a ɩ maa maal fãa a sɛw a ba na kú ma wa.
44028019	Ɩ̃-cɛ a mɩnɛ a Jufisɩ na ma sↄw wa, ɩ̃ bɩlʼã faa ɩ̃ sʋↄr a ba cenʼɩ̃ ma a jaman-kpɛ̃ɛ jie, ɩ̃-cɛ aa ɩ ƴɛrɩ̃ ɩ̃ tɛrɛ ƴↄnↄ a ɩ̃ nɩbɛ wa.
44028020	A ala ɩnɛ ɩ̃ bʋↄrↄ ɩ̃ nyɛ nyɩ, na ɩ̃ ƴɛrʼɩ̃ nyɩ. A-na-ɩ ba lũ nɩ ma na a bↄ̃jↄrɩ̃sɩ asɩmɛ a ʋlↄ ɩnɛ a Ɩsɩrayɛl nɩbɛ na gure a ʋ waa.”
44028021	A ba yel ʋ: “A Jude-tẽ-deme ma tɩɩr sɛbɛ kãw a sɩ wõ a fʋ ƴɛrɩ̃ wa. A sɩ yɛbɛ kãw ma mɩ yi a be ɩ̃ wa man sɩ a fʋ ƴɛrɩ̃, mɩɩ ƴɛr sɩ a fʋ fãa wa.
44028022	Ɩ̃-cɛ sɩ bʋↄrↄ na fʋ man sɩ fʋ mɩ̃ɛ a ala fʋ na tɩɛrɛ, a-na-ɩ sɩ bↄ̃w na bↄ̃w ka a jiir a jaa ba Ꞌlaarʼã a nɩbɛ bala pʋↄ fʋ na be.”
44028023	Ba ƴↄ̃w na a Pol a bibir ba na lɛ waara, ɩ̃ a ʋna dayen, a nɩbɛ waa na na wɩ pↄw ʋ a jie ʋlↄ ʋ na be. Ʋ de na a Mowisi ƴɛr-kpɛn nɩ a ƴɛr-hierbe ƴɛrɩ̃sɩ mana ba miile nɩ ba a Naaŋmɩn fãw ƴɛrɩ̃, a dʋ̃Ꞌwʋlɩ̃ wa ta nɩ a jaanʋↄr, bʋↄrↄ ʋ lɩɛbʼɩ̃ a ba sube a Jeeju ɩnɛ.
44028024	A ŋmɛɛ lɩɛbʼã sↄw a ala ʋ na ƴɛr ba, ɩ̃-cɛ a ŋmɛɛ ma sↄw wa.
44028025	A lɛ ba na yire ɩ̃ ma tɛrɛ a nↄ-bõ-ƴen wa, a Pol ƴɛr ba na a ƴɛr-birʼã yel: “A ƴɛrɩ̃ ala a Naaŋmɩn Sɩɛ na ƴↄ̃w a ƴɛr-hiere Ejayi ʋ yel a nyɩ sãa-kʋnbↄ ɩ na yel-mɩ̃ɛ:
44028026	ʻCen a nɩbɛ na jie na yel ba: Nyɩ na sɩrɩ̃ na wonaa, ɩ̃ nyaa bↄ̃wnↄ a par wa. Nyɩ na sɩrɩ̃ na Ꞌwuoro, ɩ̃ nyaa nyɛrɛ wa.
44028027	A-na-ɩ a bana nɩbɛ tɩɛrɩ̃sɩ lɩɛbʼã ɩ dãbol tɩɛrɩ̃sɩ. Ba ɓʋrʼã a ba tobo, ɩ̃ mɩ pↄw a ba mimie, a mɩnɛ a ba tobo kↄ̃ wa wõ bom wa, a ba mimie kↄ̃ↄ mɩ nyɛ wa, a ba kↄ̃ mɩ bↄ̃w a par, ɩ̃ lɩɛb wa a ɩ̃ jie ɩ̃ faa ba wa.ʼ
44028028	A Pol lɛ yel ba na: “Nyɩ́ bↄ̃wnaa bↄ̃w ka a Naaŋmɩn de na a ʋ faafʋ ƴɛrɩ̃ na tɩɩr kʋ a nɩ-bʋlsɩ. A bala, ba na cɛlɛ ʋ na!” [
44028029	A lɛ a Pol na ƴɛr a ʋna ƴɛrɩ̃ baar, a Jufisɩ wɛlʼã kule na ba faara taa.]
44028030	A Pol jɛ na a ʋna yir ʋ na dãa yara maalʼɩ̃ yomp ayi. Ʋ ma de na a bala ba jaa na wɩɛrɛ a ʋ sɛ̃,
44028031	ƴɛrɛ ba a Naaŋmɩn fãw ƴɛrɩ̃, jaana nɩ ba a Nɩ-kpɛ̃ɛ Jeeju-Kirisi ƴɛrɩ̃ nɩ Ꞌlafʋ, a mɩnɛ ʋ na ƴↄ̃w nyãa.
45001001	A maa Pol na ɩ a Jeeju-Kirisi tʋ̃tʋnↄ ɩ̃ tɩɩrɛ a sɛbɛ na, a maa a Naaŋmɩn na vɛl ir ɩ̃ ɩ a nɩ-tʋnaa a ʋ ƴɛr-son hierfʋ ɩnɛ.
45001002	A Naaŋmɩn dãa na de nĩe pʋlɩ̃ nɩ sɩ a ƴɛr-son naa a ʋ ƴɛr-hierbe ƴɛrɩ̃sɩ pʋↄ, a mɩnɛ ba na dãa sɛb a Naaŋmɩn Sɛbɛ pʋↄ.
45001003	A ɩ na a ʋ Bie ƴɛrɩ̃, na ɩ a sɩ Nɩ-kpɛ̃ɛ Jeeju-Kirisi ba na dↄw a Davɩtɩ bal pʋↄ, ʋ ɩ a nɩrɛ;
45001004	ɩ̃-cɛ a Naaŋmɩn miilʼɩ̃ na a ʋ fãw á ʋ ɩ na a ʋ Bie, tu nɩ a ʋ Sɩ-cɛcɛ tʋmↄ a mɩnɛ ʋ na maal ʋ ʋ ir a kũusɩ pʋↄ.
45001005	A ʋlↄ ɩnɛ, ɩ̃ pↄw na a Naaŋmɩn sũofʋ wa lɩɛb ɩ a nɩ-tʋnaa, ɩ̃ na bʋↄl a tẽ-bʋrↄ bʋrↄ a jaa nɩbɛ nɩ a ʋ yuor, a ba ƴↄ̃w ʋ a nyãa, mɩ wono nɩ ʋ a toor.
45001006	A nyɩmɩ mɩ, nyɩ be na tↄ a bana nɩbɛ pʋↄ a Naaŋmɩn na bʋↄl a nyɩ na ɩ a Jeeju-Kirisi nɩbɛ.
45001007	Ɩ̃ tɩɩrɛ na a sɛbɛ na kʋrↄ a nyɩmɩ nyɩ jaa na be a Orom-tẽw, a nyɩmɩ a Naaŋmɩn na nʋnↄ, ɩ̃ mɩ ow nyɩ a kpee. A sũofʋ nɩ a pɩɛnfʋ na yi a sɩ Sãa Naaŋmɩn nɩ a Nɩ-kpɛ̃ɛ Jeeju-Kirisi sɛ̃ á be a nyɩ jie.
45001008	Ɩ̃ puoro na a ɩ̃ Naaŋmɩn nɩ a Jeeju-Kirisi yuor a nyɩjaa ɩnɛ, a-na-ɩ a tẽw ʋ jaa pʋↄ ba ƴɛrɛ na a nyɩ ƴↄ̃w-nyãa ƴɛrɩ̃.
45001009	A Naaŋmɩn ʋlↄ tʋn ɩ̃ na tʋnↄ nɩ a ɩ̃ suur ʋ jaa, hiere nɩ a ƴɛr-son ʋlↄ na yi a ʋ Bie jie, bↄ̃w ma na. Ʋ bↄ̃w na ka ɩ̃ ma tɩɛrɛ nɩ nyɩ na a daar a jaa
45001010	a lɛ ɩ̃ na ma puoro, sʋↄrↄ nɩ ʋ ma gala wa. A ala ɩ ʋ sↄw na, ɩ̃ na pãa na sɩrɩ̃ nyɛ a sↄr wɩ a be a nyɩ jie.
45001011	A-na-ɩ ɩ̃ tɩɩ na bʋↄrↄ ɩ̃ nyɛ nyɩ kʋ nyɩ a Naaŋmɩn Sɩɛ tʋↄfʋ kãw a nyɩ na nyɩrɩ̃ tɛrɛ a kpɛ̃w.
45001012	Ɩ̃ bʋↄrↄ na ɩ̃ yel a lɛ, a maa wa be a nyɩ sↄ̃w, sɩ na kʋ na taa a Ꞌlafʋ, a sɩ ƴↄ̃w-nyãa sɩ na tɛrɛ ɩnɛ, a nyɩmɩ nɩ a maa.
45001013	Yɛɛr, maa bʋↄrↄ nyɩ baala wa; ɩ̃ ma tɩɛrʼɩ̃ na gbɛɛ yayaw a nyɩ jie wɩfʋ a mɩnɛ ɩ̃ na tʋↄ pↄw a ɩ̃ tʋmↄ wↄmↄ a nyɩ jie, wↄ̃ taa nɩ a mɩnɛ ɩ̃ na pↄw a wↄmↄ a tẽ-bʋrↄ bʋrↄ ŋmɛɛ pʋʋr; ɩ̃-cɛ maa nyɛ a sↄr wa ta nɩ a dɩnaa wa.
45001014	A-na-ɩ maa ɩ̃ sɛw na cen a yel-bↄↄnbↄ, nɩ a bala na ma bↄ̃w bom wa jie, nɩ a nɩ-kpaarsɩ nɩ a gẽgemsɩ jie.
45001015	Ala-ɩ̃-sↄ ɩ̃ tɩɩ bʋↄrↄ ɩ̃ wɩ nɩ a ƴɛr-son hier kʋ a nyɩmɩ mɩ na be a Orom-tẽw.
45001016	Maa jↄrↄ a vĩ a Naaŋmɩn ƴɛr-son ƴɛrfʋ ɩnɛ wa, a-na-ɩ ʋ ɩ na a fãw ʋlↄ a Naaŋmɩn na faara nɩ a nɩrɛ lɛ na sↄw ʋ: a Jufisɩ jie sɛr, nɩ a nɩ-bʋrↄ bʋrↄ ba jaa jie mɩ.
45001017	A-na-ɩ a ʋna ƴɛr-son jie, a Naaŋmɩn miilʼã a mɩnɛ a nɩrɛ na tʋↄrↄ toro a ʋ nii-sↄw, a mɩnɛ ʋ na nyↄw nɩ a ƴↄ̃w-nyãa wa cenʼɩ̃ ta nɩ a baarfʋ daar, tu nɩ a ƴɛr-bir ʋlↄ na be a Naaŋmɩn Sɛbɛ pʋↄ na yel: “A ʋlↄ na tor a Naaŋmɩn jie a ʋ ƴↄ̃w-nyãa ɩnɛ, na pↄw na a baafʋ.”
45001018	Sɩ nyɛ na a Naaŋmɩn su-tuo ʋ yi a saa juu, ɩ̃ suu pↄw a maal-bi-kpansɩ nɩ a faar ala a jaa a nɩbɛ na maal, a maal-faar ala ba na piw nɩ a yel-mɩ̃ɛ bar.
45001019	A-na-ɩ a ala ba na tʋↄrↄ bↄ̃wnↄ a Naaŋmɩn ɩnɛ a be na cãa pʋↄ a ba nii-sↄw; a Naaŋmɩn mɩ̃ɛ miilʼɩ̃ ba na a ala.
45001020	Wa nyↄw nɩ a tẽw maalfʋ daar, a Naaŋmɩn miilʼã a mɩnɛ ʋ na wↄ̃. A ala sɩ na ma dãa tʋↄrↄ nyɛrɛ wa, yi na a cãa pʋↄ a ala ʋ na maal ɩnɛ. A lɛ bʋↄrↄ na a yel, a ʋ fãgã daadaa, nɩ a ʋ Naaŋmɩn ɩfʋ wãa. A nↄhↄ̃, nɩrɛ ma lɛ tɛrɛ ful-yifʋ jie wa.
45001021	Ba bↄ̃w na a Naaŋmɩn, ɩ̃-cɛ baa kʋrↄ ʋ a ju-kpɛ̃ɛ wa; baa mɩ puoro ʋ a mɩnɛ ʋ na ɩ a Naaŋmɩn wa. A ba juu tɩɛrɩ̃sɩ lɩɛbʼã ɩ bõ-jaalsɩ, ɩ̃ a ba sube liw a baa tʋↄrↄ bↄ̃wnↄ bom wa.
45001022	Ba ma yelʼã a yɛ̃-bↄↄnbↄ ba ɩ, ɩ̃ lɩɛb ɩ dãbolo.
45001023	Ba de na a Naaŋmɩn ʋlↄ na ma tɛrɛ kũu wa yo-yifʋ, na ba lɩɛb kʋrↄ a bʋtɩbɛ ala na wↄ̃ taa nɩ a nɩrɛ na wa kpiire, mɩɩ a lili, a dʋn, nɩ a wɩɩr ba na pɛrɩ̃.
45001024	Ala-ɩ̃-sↄ a Naaŋmɩn de ba bar a ba sube yel-kpansɩ bↄfʋ pʋↄ, a ba sãwna a ba ɩ̃gana maala nɩ a vĩ yele a ba sↄ̃w.
45001025	Ba de na a Naaŋmɩn yel-mɩ̃ɛ tɛw nɩ a jiri, ɩ̃ puoro tʋnↄ nɩ a tʋmↄ kʋrↄ a ala a Naaŋmɩn na maal, ɩ̃ cɛ a Naaŋmɩn na ɩ a yel-maala bar, na ɩ a ʋlↄ na sɛw nɩ a pɛwfʋ a daar a jaa. Amɛn.
45001026	Ala-ɩ̃-sↄ a Naaŋmɩn de ba bar a vĩ yele bↄfʋ pʋↄ. A ba pↄↄbↄ mɩ lɩɛbʼã maala a ala na ma ɩ wa, a-na-ɩ ba ma barʼã a dabsɩ ɩ̃ lɩɛb bʋↄrↄ taa a ba nɩ̃ɛ.
45001027	A lɛ ʋ mɩ a dabsɩ jie. Ba ma barʼã a pↄↄbↄ, ɩ̃ lɩɛb pebe a ba dab-tↄ. A daba nɩ a ʋ dab-tↄ maala na a vĩ yele, pↄwrↄ nɩ a kpãafʋ ala na sɛw nɩ ba a ba burbur ɩnɛ.
45001028	A mɩnɛ ba na ma nyɛ a Naaŋmɩn bↄ̃wfʋ ʋ ɩ ba son wa, a Naaŋmɩn de ba na bar a ba tɩɛrɩ̃-saansɩ pʋʋr, a ba maala a ala na ma vɩɛlɛ wa.
45001029	Ba bↄ̃w na a gõgolĩfʋ tʋmↄ a jaa: a maal-fãa, a nɩbɛ yele jɩɛlfʋ, nɩ a bier maalfʋ. Ba mɩ sɛw nɩ na a nyuur, ɩ nɩ a nɩ-kúrbↄ, faara nɩ taa, bɛlɛ nɩ taa, tɛrɛ nɩ a tɩɛrɩ̃-bebe, mɩ cile nɩ taa.
45001030	Ba ma mɩ koro na taa, Ꞌlaarʼɩ̃ a Naaŋmɩn, mɩ kpɛrɛ nɩ a nɩbɛ, bʋↄrↄ nɩ a ju-kpɛ̃ɛ nɩ a yuor. Ba bↄ̃w na a mɩnɛ ba na fʋ̃fʋlↄ ɩ̃ maala a bier, ɩ̃ mɩ wõw a toor a ba dↄↄrbↄ jiir.
45001031	Baa tɛrɛ bↄ̃wfʋ wa, ɩ nɩ a nɩ-gõgolĩsɩ, mɩ kpɛ nɩ a bɩcɩɩr, ma mɩ tɛrɛ nã-bↄ̃wfʋ wa.
45001032	Ba bↄ̃w na a Naaŋmɩn ƴɛrɩ̃ ʋlↄ na yel áa bala na maala a lɛ sɛw nɩ na a kũu. Ɩ̃-cɛ ba cãa na maala a ala, ɩ̃ mɩ kpɩ́ire a bala na mɩ maala a lɛ.
45002001	Ala-ɩ̃-sↄ a nɩ-bõ lɛ fʋ na ɩ ɩ̃ guoro a nɩrɛ kãw ƴɛrɩ̃, faa tɛrɛ ful-yifʋ jie wa, a-na-ɩ a bom ʋlↄ na saa a fʋ guoro a nɩrɛ ƴɛrɩ̃, fʋ mɩ lɩɛbʼã ƴↄnↄ a fʋ mɩ̃ɛ a ƴɛrɩ̃; a-na-ɩ a fʋ̃ʋ na guoro mɩ maala na a lɛ.
45002002	Sɩ bↄ̃w na ka a Nãaŋmɩn guoro na a bala na maala a yele ala ƴɛrɩ̃, tuure nɩ a yel-mɩ̃ɛ.
45002003	Ala-ɩ̃-sↄ, a fʋna daba na guoro a bala na maala a yele ala ƴɛrɩ̃, ɩ̃ mɩ maala a lɛ, fʋ tɩɛr beeka fʋ na nyɛ na cɩ̃ɛfʋ jie a Naaŋmɩn ƴɛrɩ̃ guorfʋ bibir mɩ?
45002004	Mɩɩ, fʋ mɛbɛ na a Naaŋmɩn yɛ̃ bↄ̃wfʋ na nyɩrɩ̃ ɩ a kpɛ̃ɛ, nɩ a ʋ su-nyↄwraa nɩ a ʋ su-ɓaar mɩɩ? Faa bↄ̃w ka a Naaŋmɩn yɛ̃-bↄ̃wfʋ tↄwrↄ fʋ na a fʋ na lɩɛb a fʋ yɛ̃ wa?
45002005	Ɩ̃-cɛ a mɩnɛ a fʋ suur na kpɛmɛ, nɩ a mɩnɛ fʋ na ma bʋↄrↄ fʋ lɩɛb a fʋ yɛ̃ wa, fʋ dↄↄlↄ na a Naaŋmɩn su-tuo bine a fʋ mɩ̃ɛ ɩnɛ, gure nɩ a ʋ su-tuo bibir ʋlↄ a nɩbɛ na nyɛrɛ a mɩnɛ ʋ na guoro a ba ƴɛrɩ̃sɩ nɩ a ʋ torfʋ.
45002006	A-na-ɩ a Naaŋmɩn na ya na a nɩbɛ ba jaa tu nɩ a ba tʋmↄ.
45002007	A bala na ɩraa a cĩcĩ a tʋ̃-sono pʋↄ, bʋↄrↄ nɩ a yo-yifʋ, a ju-kpɛ̃ɛ nɩ a baafʋ na ma tɛrɛ a sãwfʋ wa, na pↄw na a baa-kↄ̃-tɛw.
45002008	Ɩ̃-cɛ a bala na bʋↄrↄ a ba mɩ̃ɛ bↄb, na ba wõw nɩ a toor a yel-mɩ̃ɛ ɩnɛ, ɩ̃ wono a toor a maal-fãa ƴɛrɩ̃ pʋↄ, na pↄw na a Naaŋmɩn su-tuo nɩ a ʋ kpãafʋ.
45002009	A won nɩ a tuo dɩfʋ na pↄw na a nɩrɛ lɛ na maala a bier; a Jufisɩ sɛr, nɩ a nɩ-bʋrↄ bʋrↄ ba jaa.
45002010	Ɩ̃-cɛ a bala na maala a son na pↄw na a yo-yifʋ, a ju-kpɛ̃ɛ nɩ a pɩɛnfʋ, wa nyↄw nɩ a Jufisɩ, nɩ a nɩ-bʋrↄ bʋrↄ ba jaa jie go.
45002011	A-na-ɩ a Naaŋmɩn ma Ꞌwuoro a nɩbɛ kpee kpee wa.
45002012	A bala ba jaa na ma bↄ̃w a Mowisi ƴɛr-kpɛn wa, ɩ̃ maala a fãa, ba na wɛ na, ɩ̃ aa ɩ a ana ƴɛr-kpɛn na saa wa. Ɩ̃-cɛ a bala na bↄ̃w a ƴɛr-kpɛn, ɩ̃ maal a fãa, a ƴɛr-kpɛn ala ba na de guorʼɩ̃ a ba ƴɛrɩ̃.
45002013	A-na-ɩ aa ɩ a bala na bↄ̃w a ƴɛr-kpɛn ɩ̃ tor a Naaŋmɩn nii-sↄw wa, ɩ̃-cɛ a bala na jↄrↄ a ƴɛr-kpɛn, bala a Naaŋmɩn nↄↄ nyɛ a ba tor.
45002014	A-na-ɩ a lɛdaar a nɩ-bʋrↄ bʋrↄ na ma saarɩ̃ bↄ̃w a Mowisi ƴɛr-kpɛn wa, ɩ̃ a ba maalfʋ wãa tuure a ana ƴɛr-kpɛn, ba miile na á ba tɛrɛ na a ƴɛr-kpɛn a ba pʋↄ.
45002015	A-na-ɩ ba miilʼã a lɛ, áa ala a ƴɛr-kpɛn na bʋↄrↄ sɛbʼã a ba sube pʋʋr, ɩ̃ a ba mɩ̃ɛ bↄ̃wfʋ mɩ miile ba na a ʋna maalfʋ. A daar kãw a ba mɩ̃ɛ tɩɛrɩ̃sɩ ma ƴↄ̃w ba na a ƴɛrɩ̃, mɩɩ a yifʋ jie.
45002016	A lɛ a na ta a ʋna bibirʼãa pʋↄ a Naaŋmɩn nↄↄ ƴↄnↄ a Jeeju-Kirisi ʋ guoro a ƴɛrɩ̃sɩ ala na sↄↄlɩ̃ a nɩbɛ sube pʋʋr, tuure nɩ a ƴɛr-son ʋlↄ ɩ̃ na mana.
45002017	Ɩ̃-eɛ a fʋ̃ʋ, ba bʋↄlↄ fʋ na a Jufi nɩrɛ. Fʋ barʼɩ̃ na a ƴɛr-kpɛn nyãa, mɩ barʼɩ̃ a tɩɛrʋ̃ a Naaŋmɩn ɩnɛ.
45002018	Fʋ bↄ̃w na a ʋ pʋ-tɩɛrʋ̃, a ʋ ƴɛr-kpɛn mɩ jaan fʋ na a fʋ de a ala na vɩɛlɛ.
45002019	Fʋ tɩɛrʼã beeka fʋ̃ʋ ɩ jↄn-taara, mɩ ɩ nɩ a cãa a libe sↄↄlɩ̃sↄw.
45002020	Fʋ lɛ tɩɛrʼã beeka fʋ̃ʋ ɩ a bala na ma bↄ̃w a bom wa mimiile, ɩ nɩ a bibiir jãjaana, a-na-ɩ a ƴɛr-kpɛn pʋↄ fʋ tɩɛrʼã beeka fʋ sɩrɩ̃ na tɛrɛ a bↄ̃wfʋ nɩ a yel-mɩ̃ɛ.
45002021	Ala-ɩ̃-sↄ, a fʋ̃ʋ na jaana a nɩŋmɛɛ, mɩnɛ a ɩ a faa lɩɛb jaan a fʋ mɩ̃ɛ wa? A fʋ̃ʋ na ma hiere kʋrↄ a nɩbɛ a ba taa jure wa, ɩ̃ bõ ɩ a fʋ jure?
45002022	A fʋ̃ʋ na ma yele a nɩrɛ ʋ taa wa gana nɩ pↄw kpee wa, ɩ̃ bõ ɩnɛ fʋ ma lɛ maal? A fʋ̃ʋ na ma kpɛrɛ a tɩbɛ, ɩ̃ bõ ɩ a fʋ ma lɛ kpɛ a tɩɩb diem jure.
45002023	A fʋ̃ʋ na bar a tɩɛrʋ̃ a ƴɛr-kpɛn ɩnɛ, ɩ̃ bõ ɩnɛ fʋ sãw a ƴɛr-kpɛn, sãw nɩ a Naaŋmɩn yuor a lɛ?
45002024	A mɩnɛ a Naaŋmɩn Sɛbɛ na yel: “A nyɩmɩ saa a nɩ-bʋrↄ bʋrↄ kpɛrɛ a Naaŋmɩn.”
45002025	A fʋ̃ʋ jↄrↄ a ƴɛr-kpɛn, a fʋ yʋↄr ŋmaafʋ ɩ na bom. Ɩ̃-cɛ a fʋ̃ʋ ma jↄrↄ a ƴɛr-kpɛn wa, ɩ̃ saarɩ̃ ŋmaa a yʋↄr, a wↄ̃ na taa nɩ faa mɩ ŋmaa wa.
45002026	Ɩ̃ a bala na ma ŋmaa a yʋↄr wa, ɩ̃ jↄrↄ a ƴɛr-kpɛn, a Naaŋmɩn kↄ̃ de ba a ba wↄ̃ taa nɩ a bala na ŋmaa wa?
45002027	A ʋlↄ na ma ŋmaa a yʋↄr a ɩ̃gan buur pʋↄ wa, ɩ̃ jↄrↄ a ƴɛr-kpɛn, ʋ guorʼã a fʋ̃ʋ na ma jↄrↄ a ƴɛr-kpɛn wa ƴɛrɩ̃, a ala saarɩ̃ ɩ fʋ ŋmaa na a yʋↄr ɩ̃ mɩ tɛrɛ a ƴɛr-kpɛn sɛbɛ.
45002028	A ʋlↄ na sɩrɩ̃ ɩ a Jufi nɩrɛ ma ɩ a ʋlↄ ba na nyɛ nɩ a mimie tɛw wa, ɩ̃ a ʋ yʋↄr ŋmaafʋ na ma mɩ ɩ a ʋ ɩ̃gan buur tɛw wa.
45002029	A ʋlↄ na sɩrɩ̃ ɩ a Jufi nɩrɛ ɩ na a ʋlↄ a Naaŋmɩn na nyɛ ʋ mɩ ŋmaa a yʋↄr a ʋ suur pʋↄ. A ʋ yʋↄr ŋmaafʋ yi na a Naaŋmɩn Sɩɛ jie, ɩ̃ a kↄ̃ ɩ a ʋlↄ na yi a ƴɛr-kpɛn sɛbɛ pʋↄ wa. Aa ɩ a nɩbɛ jie a nɩ-lɛ ma pↄw a ʋ pɛwfʋ wa, ɩ̃-cɛ a Naaŋmɩn jie ʋ.
45003001	A ala ɩ lɛ ʋ, bõ a Jufi nɩrɛ tɛrɛ gãw a nɩŋmɛɛ? Bõ a yʋↄr ŋmaafʋ ma maal a nɩrɛ?
45003002	A ba son be na a jiir a jaa. A dãdãw ɩ na, ba ɩ na a bala a Naaŋmɩn na de a ʋ bʋʋr kʋ.
45003003	Ɩ̃ a ala ɩ a Jufisɩ ŋmɛɛ jaarʼã a Naaŋmɩn ƴɛrɩ̃, sɩ́ lɛ yel a bõ? A ba jaarfʋ na tʋↄ na sãw a Naaŋmɩn dẽdẽ ɩfʋ mɩɩ?
45003004	A kↄ̃ tʋↄ ɩ a lɛ wa. A sɛw na a Naaŋmɩn na ɩ a Yel-mɩ̃ɛ Sʋbↄ, a ala saarɩ̃ ɩ a nɩbɛ ba jaa ŋmara na a jiri, wↄ̃ taa nɩ a mɩnɛ a Naaŋmɩn Sɛbɛ na yel: “A nɩbɛ sɛw na ba nyɛ fʋ a fʋ tor a fʋ ƴɛrɩ̃sɩ pʋↄ; a fʋ mɩ pↄw a tʋↄfʋ a ala ɩ ba bʋↄrↄ na ba guor a fʋ ƴɛrɩ̃.”
45003005	A ala ɩ a sɩ gõgolĩfʋ tʋmↄ miile na a Naaŋmɩn torfʋ, mɩnɛ sɩ na yel? Sɩ na yelʼã áa Naaŋmɩn ɩ na Naaŋmɩn gõgolaa a mɩnɛ ʋ na nyɛ a ʋ su-tuo ƴↄ̃w sɩ mɩɩ? (A nɩbɛ tɩɛrɩ̃sɩ ɩ̃ de ƴɛrʼɩ̃.)
45003006	A kↄ̃ tʋↄ ɩ a lɛ wa. A ala ɩ a lɛ a dãa wↄ̃, mɩnɛ a Naaŋmɩn na tʋↄ guor a tẽw ƴɛrɩ̃?
45003007	A nɩrɛ kãw na yelʼã: “A ala ɩ a ɩ̃ jiri ŋmafʋ maala na a Naaŋmɩn yel-mɩ̃ɛ ʋ nyɩrɩ̃ yire, ʋ pↄwrↄ a yo-yifʋ, ɩ̃ bõ ɩnɛ a Naaŋmɩn na lɛ ƴↄ̃w ma a ƴɛrɩ̃ yelʼɩ̃ á maal-fãa sʋbↄ ɩ̃ ɩ?”
45003008	Ɩ̃ bõ ɩ a sɩ kↄ̃ maala a bier, a son wa dↄↄl wa? A lɛ a nɩŋmɛɛ ma kpɛrɛ sɩ, áa lɛ sɩ ma yel. A bana nɩbɛ naa, a ƴɛrɩ̃ ʋlↄ a Naaŋmɩn na ƴↄnↄ ba, torʼã.
45003009	Ɩ̃ mɩnɛ? A sɩmɩ Jufisɩ, sɩ sa na a nɩŋmɛɛ mɩɩ? Saa sa ba wa! A-na-ɩ sɩ gↄrʼã nuile nyɩ a mɩnɛ a Jufisɩ nɩ a nɩ-kpeesɩ ba jaa na ɓã taa be a maal-fãa pʋↄ.
45003010	A nɩɩnɛ a Naaŋmɩn Sɛbɛ na yel: “Nɩrɛ kãw ma be be na tor wa; bõ-ƴen ma mɩ be wa.
45003011	Nɩrɛ kãw ma tɛrɛ a bↄ̃wfʋ wa. Nɩrɛ kãw ma mɩ bʋↄrↄ a Naaŋmɩn wa.
45003012	A ba jaa barʼã a sↄr ɩ̃ vɩɛ ɓã taa lo. Nɩrɛ kãw ma maala a vɩlaa wa; bõ-ƴen tɛw ma mɩ be wa.
45003013	A ba nʋↄr wↄ̃ na taa nɩ a yaa ba na yuo bar. Ba ma de na a ba dɛlɩ̃bir bɛlɛ nɩ a nɩbɛ; a waab lↄw ɩ̃ ma yire a ba nↄgbalĩbie pʋↄ.
45003014	A pↄfʋ nɩ a ƴɛr-tor ɩ̃ ma yire a ba nʋↄr pʋↄ.
45003015	Ba maa yaarɩ̃ kú nɩrɛ wa.
45003016	Ba ma sãwna na a yele, maala nɩ a nabier a jie lɛ ba na tↄlↄ.
45003017	Baa bↄ̃w a sↄr ʋlↄ na ɩ a pɩɛnfʋ sↄr wa.
45003018	Baa jↄrↄ a Naaŋmɩn a ba tɩɛrɩ̃sɩ pʋↄ wa.”
45003019	Sɩ bↄ̃w na ka a ala a jaa a ƴɛr-kpɛn na miile, ʋ ƴɛrɛ na kʋrↄ a bala na be a ƴɛr-kpɛn pʋↄ, a mɩnɛ a nɩbɛ ba jaa nↄɛ na pↄw, ɩ̃ a tẽw nɩbɛ ba jaa na be a Naaŋmɩn nii-sↄw a ʋ ƴɛrɩ̃ guorfʋ dayen.
45003020	A-na-ɩ a Naaŋmɩn nii-sↄw, nɩrɛ kãw torfʋ ma yire a ƴɛr-kpɛn jↄfʋ ɩnɛ wa, a-na-ɩ a ƴɛr-kpɛn ɩ̃ saa a sɩ bↄ̃w a maal-fãa.
45003021	Ɩ̃-cɛ a ƴɛ̃ƴɛrɩ̃ na, a torfʋ ʋlↄ na yi a Naaŋmɩn jie miilʼã cãa pʋↄ, ɩ̃ aa ɩ a ƴɛr-kpɛn jↄfʋ ɩ̃ saa wa. A Mowisi ƴɛr-kpɛn nɩ a Naaŋmɩn ƴɛr-hierbe mɩ dãa na ƴɛr a ala ɩnɛ.
45003022	A ɩ na a torfʋ ʋlↄ a Naaŋmɩn na kʋ a nɩrɛ ʋlↄ na sↄw de a Jeeju-Kirisi, a bala ba jaa na tɛrɛ nɩ ʋ a ƴↄ̃w-nyãa, a-na-ɩ a Naaŋmɩn ma Ꞌwuoro a nɩbɛ kpee kpee wa.
45003023	A nɩbɛ ba jaa maalʼã a fãa, faa nɩ a Naaŋmɩn na-yele.
45003024	Ɩ̃-cɛ a ʋ wɩɛfʋ ɩnɛ ʋ lɩɛbɛ ba a ba toro a ʋ nii-sↄw, a mɩnɛ ʋ na da ba fáa ba a Jeeju-Kirisi tʋmↄ pʋↄ a pↄrↄ.
45003025	A ʋna Kirisi, a Naaŋmɩn ƴↄ̃w ʋ na ʋ ɩ a baar-lo-bom, a mɩnɛ ʋ na deer a ʋ jɩ̃ɩ de nɩ a bala na sↄw de ʋ maal-faar bar kʋ ba. A nↄhↄ̃ a Naaŋmɩn bʋↄrↄ na ʋ miil a ʋ torfʋ. A korĩ-cɛ ʋ nyↄw na a suur, ɩ̃ ma kpãa a bala na maal a fãa wa.
45003026	Ɩ̃-eɛ a ƴɛ̃ƴɛrɩ̃ na, ʋ miile na a mɩnɛ ʋ na lɩɛbɛ a nɩbɛ a ba toro a ʋ nii-sↄw; a-na-ɩ ʋ bʋↄrↄ na a ʋlↄ mɩ̃ɛ ʋ tor, ɩ̃ mɩ bʋↄrↄ ʋ lɩɛb a bala na sↄw de Jeeju a ba na mɩ tor.
45003027	Ala-ɩ̃-sↄ, nyɩnɛ a yo-bↄb lɛ be? ꞋWaa lɛ be be go wa. Bõ ɩnɛ? A-na-ɩ ba jↄrↄ na a ƴɛr-kpɛn mɩɩ? Kpee. Ɩ̃-cɛ, a ba ƴↄ̃w-nyãa ɩnɛ.
45003028	A-na-ɩ sɩ nyɛ na bↄ̃w ka a nɩrɛ ma tor a Naaŋmɩn nii-sↄw a ƴɛr-kpɛn ʋ na jↄrↄ ɩnɛ wa, ɩ̃-cɛ a ʋ ƴↄ̃w-nyãa ʋ na tɛrɛ ɩnɛ ʋ.
45003029	A Naaŋmɩn, a Jufisɩ Naaŋmɩn tɛw ʋ ɩ mɩɩ? ꞋWaa mɩ ɩ a nɩ-bʋrↄ bʋrↄ Naaŋmɩn wa? Ↄↄ, má ʋ mɩ ɩ na a ba Naaŋmɩn.
45003030	A-na-ɩ a Naaŋmɩn bõ-ƴen tɛw ɩ̃ be be, a ʋlↄ na lɩɛbɛ a Jufisɩ nɩbɛ a ba toro a ba ƴↄ̃w-nyãa ɩnɛ, ɩ̃ mɩ lɩɛbɛ a nɩ-bʋlsɩ a ba mɩ toro a ba ƴↄ̃w-nyãa ɩnɛ mɩ.
45003031	A lɛ yelʼã a sɩ sãwna na a ƴɛr-kpɛn nɩ a ƴↄ̃w-nyãa bara mɩɩ? Aa ɩ lɛ ʋ wa. Ɩ̃-cɛ, sɩ ɛ̃ɛ na maala a ƴɛr-kpɛn a ba bↄ̃w tɛrɛ a ba par.
45004001	Bõ sɩ na lɛ yel a sɩ sãa-kʋmↄ Abʋraham ɩnɛ? Bõ ʋ pↄw nɩ a ʋ mɩ̃ɛ fãgã?
45004002	A ala ɩ a Abʋraham dãa na tor a Naaŋmɩn nii-sↄw a ʋ tʋmↄ ɩnɛ, sↄr be na be ʋ na tʋↄ bʋↄrↄ a yuor, ɩ̃-cɛ aa ɩ a Naaŋmɩn nii-sↄw wa.
45004003	A-na-ɩ bõ a yel a Naaŋmɩn Sɛbɛ pʋↄ? A yelʼã: “A Abʋraham ƴↄ̃w na a Naaŋmɩn a nyãa, ala-ɩ̃-sↄ a Naaŋmɩn de ʋ ʋ ɩ a nɩ-toraa.”
45004004	A nɩrɛ na tʋnↄ a tʋn, baa de a ʋ yar ʋ ɩ bõ-pↄrↄ wa, ɩ̃-cɛ san ʋ, a ba na ya ʋ.
45004005	Ɩ̃-cɛ, a ʋlↄ na ma maal a bom wa, ɩ̃ sↄw de a Naaŋmɩn ʋlↄ na lɩɛbɛ a maal-kpana sʋbↄ ʋ toro a ʋ nii-sↄw, a Naaŋmɩn na de ʋ na ʋ tor a ʋ ƴↄ̃w-nyãa ɩnɛ.
45004006	A lɛ ʋ a Davɩtɩ mɩ ƴɛr a mɩnɛ a na nʋmɛɛ a nɩrɛ ʋlↄ a Naaŋmɩn na nyɛ ʋ tor ɩ̃-cɛ Ꞌwaa maal bom wa.
45004007	“Nʋ̃ↄ ma be na a bala jie a Naaŋmɩn na de a ba burbur bar kʋ ba, nɩ a bala ʋ na piw a ba maal-fãa tɛɛlɛ.
45004008	Nʋ̃ↄ ma be na a nɩrɛ ʋlↄ jie a Nɩ-kpɛ̃ɛ na mↄↄ sooro ʋ a ʋ maal-fãa wa.”
45004009	A ʋna nʋ̃ↄ naa, a bala na ŋmaa a yʋↄr jie tɛw ʋ be mɩɩ? Mɩɩ ʋ mɩ be na a bala na ma mɩ ŋmaa wa jie? A-na-ɩ sɩ yelʼã: “A Abʋraham ƴↄ̃w-nyãa ɩnɛ a Naaŋmɩn de ʋ ʋ ɩ a nɩ-toraa.”
45004010	Mɩnɛ a Abʋraham dãa wↄ̃ ɩ̃-cɛ a Naaŋmɩn de ʋ? Ʋ dãa na ŋmaa a yʋↄr mɩɩ Ꞌwaa dãa ŋmaa sɛr wa? ꞋWaa dãa ŋmaa sɛr wa.
45004011	A Naaŋmɩn bɩɛrʼã man ʋ a yʋↄr ŋmaafʋ ʋ ɩ a jɩbaa na miile á Naaŋmɩn de ʋ na ʋ ɩ a nɩ-toraa a ʋ ƴↄ̃w-nyãa ɩnɛ, ɩ̃-cɛ a Ꞌwaa ŋmaa a yʋↄr sɛr wa. A nↄhↄ̃, a bala ba jaa na ma ŋmaa a yʋↄr wa ɩ̃ sↄw de a Naaŋmɩn ʋ na de ba na a ba ɩ a nɩ-torisɩ, a Abʋraham ɩ a ba sãa-kʋmↄ.
45004012	Ʋ mɩ ɩ na a bala na ŋmaa a yʋↄr sãa-kʋmↄ; a lɛ yelʼã, a bala na ŋmaa a yʋↄr ɩ̃ mɩ tuure a sɩ sãa Abʋraham, tɛrɛ nɩ a ƴↄ̃w-nyãa ʋlↄ ʋ na dãa tɛrɛ ɩ̃-cɛ a Ꞌwaa dãa ŋmaa a yʋↄr sɛr wa.
45004013	A Naaŋmɩn pʋlɩ̃fʋ ʋ na pʋlɩ̃ nɩ a Abʋraham nɩ a ʋ bal parvʋↄr áa tẽw nↄↄ ɩ na a ba gãw bom, aa yi a ba ƴɛr-kpɛn jↄfʋ ɩnɛ wa, ɩ̃-cɛ a ɩ na a mɩnɛ ba na tor a ba ƴↄ̃w-nyãa ɩnɛ.
45004014	A ala ɩ a bala na jↄrↄ a ƴɛr-kpɛn, bala tɛw ɩ̃ wa pↄwrↄ a gã-yele, a ƴↄ̃w-nyãa na ɩ na pↄrↄ, ɩ̃ a Naaŋmɩn pʋlɩ̃fʋ ma lɛ tɛrɛ par wa.
45004015	A-na-ɩ a ƴɛr-kpɛn ɩ̃ ma waara nɩ a Naaŋmɩn su-tuo; ɩ̃-cɛ a jie a ƴɛr-kpɛn na ma be wa, a ƴɛr-kpɛn sãwfʋ kↄ̃ mɩ be wa.
45004016	Ála-ɩ̃-sↄ, a pʋlɩ̃fʋ ma yi a ƴɛr-kpɛn jie wa, ɩ̃-cɛ ʋ yi na a ƴↄ̃w-nyãa jie, ʋ na ɩ a Naaŋmɩn wɩɛfʋ bom, na tʋↄrↄ ɩrɛɛ a cĩcĩ a Abʋraham bal parvʋↄr nɩbɛ ba jaa jie. Aa ɩ a bala tɛw na jↄrↄ a ƴɛr-kpɛn ʋ wa, ɩ̃-cɛ a mɩ ɩ na a bala na mɩ tɛrɛ a ƴↄ̃w-nyãa a Abʋraham kaarɩ̃, a ʋlↄ na ɩ a sɩ jaa sãa-kʋmↄ.
45004017	A mɩnɛ a na sɛb a Naaŋmɩn Sɛbɛ pʋↄ: “Ɩ̃ biin fʋ na a fʋ ɩ a tẽ-bʋrↄ bʋrↄ sãa-kʋmↄ.” Ʋ ɩ na a ba sãa a Naaŋmɩn ʋlↄ nii-sↄw ʋ na dãa ƴↄ̃w a nyãa. a Naaŋmɩn ʋlↄ na maala a kũusɩ a ba ire a kũu pʋↄ, ɩ̃ mɩ de a ʋ ƴɛrɩ̃ maalʼɩ̃ a yele ala na ma dãa be wa, a lɛ be.
45004018	A ala saarɩ̃ ɩ a dãa na kpɛmɛ a Abʋraham ʋ na tɛrɛ a tɩɛrʋ̃ son, ɩ̃-cɛ ʋ ƴↄ̃w na a Naaŋmɩn a nyãa, tɛrɛ nɩ ʋ a tɩɛrʋ̃ cɛcɛ. A nↄhↄ̃ ʋ lɩɛbʼã ɩ a tẽ-bʋrↄ bʋrↄ sãa-kʋmↄ, tu nɩ a ƴɛrɩ̃ ʋlↄ a Naaŋmɩn na dãa yel ʋ: “A nↄhↄ̃ a fʋ bibiir nↄↄ ɩ.”
45004019	A ala saarɩ̃ ɩ a ʋ yomo na tara a kʋbaa, ɩ̃ ʋ nyɛ bↄ̃w ka ʋ ta na a kũu, a ʋ pↄw Sara ma mɩ lɛ be na lɛ dↄw bie wa, ɩ̃-cɛ ʋ cãa na ɩraa cĩcĩ a ʋ ƴↄ̃w-nyãa pʋↄ.
45004020	Ɩ̃ a mɩnɛ a Naaŋmɩn na pʋlɩ̃ nɩ ʋ, Ꞌwaa tɛrɛ baalɩ̃fʋ a ʋ tɩɛrɩ̃sɩ pʋↄ wa, ɩ̃-cɛ ʋ ɛ̃ɛ na pↄw kpɛ̃w a ʋ ƴↄ̃w-nyãa pʋↄ kʋrↄ nɩ a Naaŋmɩn a ju-kpɛ̃ɛ.
45004021	Ʋ bↄ̃w na bↄ̃w ka a Naaŋmɩn tɛrɛ na kpɛ̃w na maal a ala ʋ na pʋlɩ̃.
45004022	Ala-ɩ̃-sↄ a yel, áa Naaŋmɩn de ʋ na ʋ ɩ a nɩ-toraa a ʋ jie a ʋ ƴↄ̃w-nyãa ɩnɛ.
45004023	A ʋna ƴɛr-birʼãa na yel, áa Naaŋmɩn de ʋ na, ma sɛb a Abʋraham ɩnɛ tɛw ʋ wa.
45004024	Á mɩ sɛbʼã a sɩ ɩnɛ mɩ. A Naaŋmɩn na mɩ de sɩ na a sɩ Ɩor, a sɩmɩ na ƴↄ̃w a ʋlↄ na maal a sɩ Nɩ-kpɛ̃ɛ Jeeju ʋ ir a kũu pʋↄ a nyãa.
45004025	Ʋ ɩ na a Jeeju ʋlↄ ba na dãa ƴↄ̃w a ba kú a sɩ bɩɛfʋ ɩnɛ a Naaŋmɩn jie, ɩ̃ a Naaŋmɩn lɛ maal ʋ ʋ ir a kũu pʋↄ a sɩ na tor a ʋ nii-sↄw.
45005001	Ala-ɩ̃-sↄ, a mɩnɛ sɩ na lɛ tor a Naaŋmɩn nii-sↄw a sɩ ƴↄ̃w-nyãa ɩnɛ, sɩ tɛrɛ nɩ ʋ na a pɩɛnfʋ a sɩ Nɩ-kpɛ̃ɛ Jeeju-Kirisi ɩnɛ.
45005002	Ɩ̃ a mɩnɛ sɩ na tɛrɛ nɩ a Kirisi a ƴↄ̃w-nyãa, sɩ pↄw na a sↄr be a Naaŋmɩn wɩɛfʋ pʋↄ, a jie sɩ na be ɩraa a ƴɛ̃ƴɛrɩ̃. Ɩ̃ a ala na lɛ maal sɩ a sɩ cɩlɛ ɩ na a tɩɛrʋ̃ son sɩ na tɛrɛ a Naaŋmɩn na-yele pↄwfʋ ɩnɛ.
45005003	Ɩ̃ aa ɩ lɛ tɛw ʋ wa, ɩ̃-cɛ sɩ ma mɩ cɩlɛ na a won pʋↄ sɩ na be, a-na-ɩ a won ɩnɛ sɩ ma pↄw a su-nyↄwraa,
45005004	ɩ̃ a su-nyↄwraa tɩɩrɛ na a su-varkpara, ɩ̃ a su-varkpara mɩ tɩɩrɛ a gufʋ tɩɛrʋ̃ son.
45005005	A ʋna gufʋ tɩɛrʋ̃ son kↄ̃ wa ƴↄ̃w sɩ vĩ wa, a-na-ɩ a Naaŋmɩn barʼã a ʋ nʋfʋ ƴↄ̃w a sɩ suur pʋↄ, a ʋ Sɩɛ ʋ na kʋ sɩ ɩnɛ.
45005006	A lɛdaar sɩ na dãa cãa bal, a lɛ a Kirisi kpi a nɩ-bebe ɩnɛ a daar ʋlↄ ba na dãa ƴↄ̃w.
45005007	A kpɛmɛ na a nɩrɛ na sↄw kpi a nɩ-toraa ɩnɛ. A nʋmↄ-wa-sↄw a nɩrɛ nↄↄ Ꞌla na kpi a nɩ-son ɩnɛ,
45005008	ɩ̃-cɛ a Naaŋmɩn miil sɩ na a mɩnɛ ʋ na tɩɩ nʋnↄ sɩ, a-na-ɩ a lɛdaar sɩ na dãa cãa ɩ a maal-fãa deme, a Kirisi kpi na a sɩ ɩnɛ.
45005009	Ɩ̃ a mɩnɛ ʋ na lɩɛb sɩ a sɩ tor taa nɩ a Naaŋmɩn a ʋ jɩ̃ɩ ɩnɛ a lɛ, a lɛ sɩ mɩ sɩrɩ̃ bↄ̃w ka ʋ nↄↄ mɩ faa sɩ na a Naaŋmɩn su-tuo pʋↄ.
45005010	Naaŋmɩn sama-deme sɩ dãa ɩ. Ɩ̃ a ʋ bie kũu ɓaalɩ̃ sɩ, wa yele nɩ a mɩnɛ ʋ na ɓaalɩ̃ sɩ baar, a Naaŋmɩn kↄ̃ lɛ tʋↄ faa sɩ a ʋ bie baafʋ pʋↄ wa?
45005011	Ɩ̃ aa ɩ a ʋna tɩɛrʋ̃ tɛw sɩ tɛrɛ wa, ɩ̃-cɛ sɩ cɩlɛ na a Naaŋmɩn nii-sↄw a sɩ Nɩ-kpɛ̃ɛ Jeeju-Kirisi ɩnɛ, a-na-ɩ a ʋlↄ ɩ̃ ɓaalɩ̃ sɩ a ƴɛ̃ƴɛrɩ̃ a sɩ tɛrɛ a lãw-taa.
45005012	Dab-bõ-ƴen ɩ̃ saa a maal-fãa kpɛ a tẽw pʋↄ, ɩ̃ a maal-fãa saa a kũu mɩ be. Ala-ɩ̃-sↄ a kũu pↄw na a nɩbɛ ba jaa, a-na-ɩ a ba jaa maalʼã a fãa.
45005013	A lɛ a Mowisi ƴɛr-kpɛn na ma dãa wa sɛr wa, a maal-fãa dãa na de nĩe be ka a tẽw pʋↄ, ɩ̃-cɛ a lɛ a ƴɛr-kpɛn na ma be wa, ba maa de a ʋ ƴɛrɩ̃ ƴↄ̃w nɩrɛ wa.
45005014	Ɩ̃-cɛ wa nyↄw nɩ a Adã wa ta nɩ a Mowisi daar, a kũu tʋↄ na a nɩbɛ ba jaa, a ala saarɩ̃ ɩ baa dãa maal fãa wↄ̃ taa nɩ a Adã na dãa sãw a Naaŋmɩn ƴɛr-kpɛn bar wa. A Adã ɩ̃ dãa ɩ a Jeeju-Kirisi ʋlↄ na dãa waara dãadiile.
45005015	ɩ̃-cɛ a ʋ bɩɛfʋ ma wↄ̃ taa nɩ a Naaŋmɩn wɩɛfʋ bom ʋ na tɩɩr kʋ sɩ wa. A ala ɩ a nɩ-bõ-ƴen bɩɛfʋ ɩ̃ saa a nɩ-yaw kpi, a Naaŋmɩn wɩɛfʋ waa na gãw a lɛ a nɩ-yaw jie, a mɩnɛ ʋ na kʋ sɩ a ʋ wɩɛfʋ bom a nɩ-bõ-ƴen ʋlↄ na ɩ a Jeeju-Kirisi jie.
45005016	Ɩ̃ a ala a Naaŋmɩn na kʋ sɩ ma maal wↄ̃ taa nɩ a nɩ-bõ-ƴen maal-fãa na maal wa. A-na-ɩ a nɩ-bõ-ƴen maal-fãa ɩnɛ a ƴɛrɩ̃ guorfʋ wa nɩ a yel, ɩ̃-cɛ a mɩnɛ sɩ na bɩɛ a Naaŋmɩn jie gbɛɛ yayaw baar, a Naaŋmɩn wɩɛfʋ bom lɩɛb sɩ na a sɩ tor a ʋ nii-sↄw.
45005017	A ala ɩ a nɩ-bõ-ƴen bɩɛfʋ ɩ̃ saa a kũu tɛrɛ a tʋↄfʋ a yi a ʋna nɩ-bõ-ƴen jie, a bala na sɩrɩ̃ pↄw a Naaŋmɩn wɩɛfʋ nɩ a ʋ torfʋ ʋ na nyɩrɩ̃ kʋ sɩ, na mɩ tɛrɛ na a tʋↄfʋ a ba baafʋ pʋↄ, a mɩ yi a nɩ-bõ-ƴen ʋlↄ na ɩ a Jeeju-Kirisi jie.
45005018	A mɩnɛ a nɩ-bõ-ƴen bɩɛfʋ na ƴↄ̃w a nɩbɛ ba jaa a kũu ƴɛrɩ̃, a lɛ ʋ mɩ a nɩ-bõ-ƴen tʋ̃-cɛcɛ na mɩ sↄ-yaa a nɩbɛ ba jaa pↄw a torfʋ ʋlↄ na kʋrↄ ba a baafʋ.
45005019	Ɩ̃ a mɩnɛ a nɩ-bõ-ƴen to-wõwfʋ na ƴↄ̃w a nɩ-yaw a ba ɩ a maal-fãa deme, a lɛ ʋ mɩ a nɩ-bõ-ƴen to-wõfʋ na mɩ lɩɛb a nɩ-yaw a ba tor a Naaŋmɩn nii-sↄw.
45005020	A ƴɛr-kpɛn wa na a mɩnɛ a nɩbɛ bɩɛfʋ na nyɩrɩ̃ waa dↄↄl, ɩ̃ a jie a fãa na waara dↄↄlↄ, a Naaŋmɩn wɩɛfʋ ma dↄↄlʼã gãw a lɛ.
45005021	A-na-ɩ a mɩnɛ a maal-fãa na tɛrɛ a tʋↄfʋ ƴↄ̃w a nɩbɛ a kũu pʋↄ, a lɛ a Naaŋmɩn wɩɛfʋ mɩ tɛrɛ a tʋↄfʋ, lɩɛbʼɩ̃ a nɩbɛ a ba tor a ʋ nii-sↄw, a ba wa pↄw a baa-kↄ̃-tɛw a sɩ Nɩ-kpɛ̃ɛ Jeeju-Kirisi ɩnɛ.
45006001	Ala-ɩ̃-sↄ, mɩnɛ sɩ na pãa yel? Sɩ́ cãa maala a fãa, a mɩnɛ a Naaŋmɩn yɛ̃-bↄ̃wfʋ na dↄↄlↄ taa a sɩ jie mɩɩ?
45006002	Aa ɩ lɛ ʋ wa. A sɩmɩ na kpi a maal-fãa pʋↄ, mɩnɛ sɩ na lɛ ɩ ɩ̃ cãa maala a ala go?
45006003	A sɩmɩ sɩ jaa ba na mʋr a kʋ̃ↄ a sɩ na ɩ bõ-ƴen nɩ a Jeeju-Kirisi, nyaa bↄ̃w ka ba mʋr sɩ na, a sɩ na lãa kpi nɩ ʋ a ʋ kũu pʋↄ wa?
45006004	Ala-ɩ̃-sↄ, a mɩnɛ ba na mʋr sɩ a sɩ lãa kpi nɩ ʋ, ba mɩ lãa na ũu sɩ a lɛ. Ɩ̃ a mɩnɛ a Sãa yo-yifʋ nɩ a ʋ kpɛ̃w na maal a Kirisi ʋ ir a kũu pʋↄ, a sɩmɩ mɩ, sɩ mɩ tɛrɛ na a baafʋ ʋlↄ na ɩ a baa-paalaa.
45006005	A ala ɩ sɩ lɩɛbʼã ɩ nɩ ʋ a bõ-ƴen a kũu pʋↄ a sɩ kʋ̃ↄ mʋrfʋ ɩnɛ, a lɛ sɩ nↄↄ mɩ ɩ nɩ ʋ a bõ-ƴen, mɩ ir a kũu pʋↄ a ʋ kaarɩ̃.
45006006	Nyɩ́ ɩ a sɩ bↄ̃w nɩ a nanɩ: a Kirisi de na a sɩ nɩ-kʋraa a ba kpa nɩ ʋ a nɩ-kʋ-daa juu, a mɩnɛ a sɩ maal-fãa ɩ̃gan kↄ̃ tʋↄ lɛ ɩ a maal-fãa gbãgbaa wa.
45006007	A-na-ɩ a ʋlↄ na kpi pↄw na a faafʋ a maal-fãa ɩnɛ.
45006008	Ɩ̃ a sɩmɩ kpi nɩ a Kirisi, sɩ bↄ̃w na ka sɩ nↄↄ lãa na tɛrɛ nɩ ʋ a baafʋ.
45006009	A-na-ɩ a mɩnɛ a Kirisi na ir a kũu pʋↄ, Ꞌwaa lↄↄ kpiire wa; a kũu ma lɛ tɛrɛ fãgã a ʋ jie wa.
45006010	A mɩnɛ ʋ na kpi, a maal-fãa ŋmaa-yifʋ ɩnɛ ʋ kpi a gbɛ-daa, ɩ̃-cɛ a baafʋ ʋlↄ ʋ na tɛrɛ a ƴɛ̃ƴɛrɩ̃ ɩ na a Naaŋmɩn ben.
45006011	A lɛ ʋ, a nyɩmɩ mɩ, nyɩ́ bↄ̃w ka nyɩ sɩrɩ̃ na kpi a maal-fãa ɩnɛ, ɩ̃ mɩ tɛrɛ a baafʋ ʋlↄ na ɩ a Naaŋmɩn ben, a mɩnɛ nyɩ na be a Jeeju-Kirisi pʋↄ.
45006012	Ala-ɩ̃-sↄ, nyɩ taa ɩ a maal-fãa ʋ lɛ tɛrɛ a tʋↄfʋ a nyɩ ɩ̃gan pʋↄ a nyɩ na sↄw maala a ala a nyɩ ɩ̃gan buur na bʋↄrↄ wa.
45006013	Ɩ̃ nyɩ taa mɩ de a nyɩ ɩ̃gan ɓãbie a lɩɛb ɩ gõgolĩfʋ tʋmↄ yele a nyɩ maala nɩ a fãa wa. Ɩ̃-eɛ, a mɩnɛ nyɩ na ɩ a nɩbɛ bala na kpi ɩ̃ lɛ ir a kũu pʋↄ nyɩ́ de a nyɩ mɩ̃ɛ kʋ a Naaŋmɩn, a nyɩ ɩ̃gan ɓãbie mɩ lɩɛb ɩ a tʋ̃-son yele a Naaŋmɩn tʋmↄ pʋↄ.
45006014	A maal-fãa kↄ̃ lɛ ɩ a nyɩ nɩ-kpɛ̃ɛ wa, a-na-ɩ nyaa be a ƴɛr-kpɛn pʋↄ wa, ɩ̃-cɛ a Naaŋmɩn wɩɛfʋ pʋↄ nyɩ be.
45006015	Mɩnɛ? Sɩ́ maala a fãa a mɩnɛ sɩ na ma be a ƴɛr-kpɛn pʋↄ go wa ɩ̃ be a Naaŋmɩn wɩɛfʋ pʋↄ mɩɩ? Aa ɩ lɛ ʋ wa!
45006016	Nyaa bↄ̃w ka a nyɩmɩ de a nyɩ mɩ̃ɛ ƴↄ̃w a nɩrɛ kãw gbãgba-tʋmↄ pʋↄ, wono nɩ ʋ a toor, nyɩ ɩ na a ʋlↄ nyɩ na wono a toor gbãgbaar wa? A na tʋↄ na ɩ a maal-fãa ʋ, na cere nɩ nyɩ a kũu pʋↄ, mɩɩ a Naaŋmɩn nyɩ na wono a toor, na maala nyɩ a nyɩ toro a ʋ jie.
45006017	Ɩ̃ Naaŋmɩn sↄ puorfʋ, a-na-ɩ a nyɩmɩ na dãa ɩ a maal-fãa gbãgbaãr, nyɩ sↄw na de a nyɩ mɩ̃ɛ nɩ a nyɩ suur ʋ jaa ƴↄ̃w a ana maal-bie ba na dãa jaan nyɩ pʋↄ.
45006018	A mɩnɛ nyɩ na faa a nyɩ mɩ̃ɛ a fãa pʋↄ, nyɩ lɩɛbʼã ɩ a son gbãgbaar.
45006019	A nɩbɛ maal-bie ɩ̃ de miile nɩ nyɩ a ƴɛrɩ̃ na, a-na-ɩ a nyɩ ɩ̃gan buur balʼã. A ala ɩ nyɩ dãa na de a nyɩ ɩ̃gan ɓãbie bar a tʋ̃-kpansɩ pʋↄ, maala nɩ a burbur bʋrↄ bʋrↄ, a lɛ ʋ mɩ a ƴɛ̃ƴɛrɩ̃ na, nyɩ́ de a nyɩ ɩ̃gan ɓãbie ƴↄ̃w a ɩ a torfʋ gbãgba-tʋmↄ yele, a nyɩ na tʋↄ ɩ a cɛcɛ a nyɩ maalfʋ pʋↄ.
45006020	A lɛdaar nyɩ na dãa ɩ a maal-fãa gbãgbaar, nyaa dãa be a torfʋ ƴɛr-kpɛ̃w pʋↄ wa.
45006021	Ɩ̃ bõ nyɩ pↄw a ana yele nyɩ na dãa maal pʋↄ, na lɛ lɩɛb ɩ nyɩ a vĩ a dɩnaa? A ba baarfʋ daar ɩ na kũu.
45006022	Ɩ̃-cɛ a ƴɛ̃ƴɛrɩ̃ na, a mɩnɛ nyɩ na fáa a nyɩ mɩ̃ɛ a maal-fãa jie, ɩ̃ lɩɛb ɩ a Naaŋmɩn gbãgbaar, ʋ maala nyɩ na a nyɩ lɩɛbɛ ɩrɛɛ a cɛcɛ, ɩ̃ a baarfʋ daar nyɩ na mɩ pↄw na a baa-kↄ̃-tɛw.
45006023	A-na-ɩ a maal-fãa yar ɩ na a kũu, ɩ̃-cɛ a Naaŋmɩn wɩɛfʋ bom ɩ na a baa-kↄ̃-tɛw ʋlↄ sɩ na pↄw a sɩ Nɩ-kpɛ̃ɛ Jeeju-Kirisi pʋↄ.
45007001	Yɛɛr, nyɩ gↄrʼã bↄ̃w a ala ɩ̃ na yele nyɩ, a-na-ɩ ɩ̃ ƴɛrɛ nɩ na a bala na bↄ̃w a ƴɛr-kpɛn. A ƴɛr-kpɛn tɛrɛ na tʋↄfʋ a nɩrɛ jie a lɛdaar ʋ na cãa a mimir.
45007002	A pↄw na kul a sɩrɛ, a ƴɛr-kpɛ̃w lũ ʋ na nɩ a ʋ sɩrɛ wa ta nɩ a ʋ kũu daar. Ɩ̃-cɛ a ʋ sɩrɛ wa kpi, ʋ tɛrɛ na sↄr na yi a ƴɛr-kpɛ̃w ʋlↄ pʋↄ na dãa lũ ʋ nɩ a ʋ sɩrɛ.
45007003	Ala-ɩ̃-sↄ, a ala ɩ a ʋ sɩrɛ cãa na be be, ɩ̃-cɛ ʋ cen na ir sɩr-paalaa, ba na yelʼã á ʋ sãw na a ʋ kulfʋ. Ɩ̃-cɛ a ʋ sɩrɛ wa kpi, ʋ tɛrɛ na sↄr a ƴɛr-kpɛn pʋↄ na cen kul a dab-kpee. A nↄhↄ̃, Ꞌwaa sãw a ʋ kulfʋ wa.
45007004	Ɩ̃ yɛɛr, a lɛ ʋ mɩ a nyɩ jie. A mɩnɛ nyɩ na ɓã taa ɩ a bõ-ƴen nɩ a Kirisi ɩ̃gan, ba ƴↄ̃w nyɩ na a kũu pʋↄ a ƴɛr-kpɛn ɩnɛ, a mɩnɛ a nyɩ na tʋↄ ɩ a nɩ-kpee ben, tʋnↄ nɩ a tʋ̃-sono kʋrↄ a Naaŋmɩn.
45007005	A-na-ɩ a lɛdaar sɩ na dãa cere tuure a ala a sɩ ɩ̃gan buur na bʋↄrↄ, a ƴɛr-kpɛn ma dãa na jawra a faa vɩláa a sɩ ɩ̃gan pʋↄ, a sɩ maala a ala na cere nɩ sɩ a kũu pʋↄ.
45007006	Ɩ̃-cɛ a ƴɛ̃ƴɛrɩ̃ na, sɩ nyɛ na sↄr yi a ƴɛr-kpɛn pʋↄ, a-na-ɩ saa cãa a ala na dãa pↄw sɩ a kasu pʋↄ wa, a mɩnɛ sɩ na tʋↄ tuure a sↄr paalaa maala a ala a Naaŋmɩn Sɩɛ na ƴↄ̃w sɩ, ɩ̃ bar a sↄr kʋraa ʋlↄ pʋↄ sɩ na dãa be, tuure a ƴɛr-kpɛn ala ba na dãa sɛb.
45007007	Ala-ɩ̃-sↄ, sɩ́ yel a bõ? A Mowisi ƴɛr-kpɛn ɩ na maal-fãa mɩɩ? Aa ɩ a lɛ ʋ wa. Ɩ̃-cɛ a ƴɛr-kpɛn maal ma na ɩ̃ bↄ̃w a fãa. A-na-ɩ ɩ̃ kↄ̃ↄ dãa bↄ̃w a bõ na dɩ a jɩɛlfʋ, ɩ̃ a ala ɩ̃ ma dãa ɩ a ƴɛr-kpɛ̃w ɩ̃ yel, a ɩ̃ taa jɩɛlɛ nɩrɛ bom wa.
45007008	A ƴɛr-kpɛn ɩnɛ a maal-fãa nyɛ a sↄr kpɛ ma ɩ̃ Ꞌwuoro a yele a jaa a Ꞌwuor-fãa. A-na-ɩ a jie ʋlↄ a ƴɛr-kpɛn na ma be wa, a maal-fãa wↄ̃ na taa nɩ bõ-kũu.
45007009	A korĩ-cɛ, ɩ̃ dãa na be ka ma bↄ̃w a ƴɛr-kpɛn wa, ɩ̃-cɛ a lɛ a ƴɛr-kpɛn na ta ma a maal-fãa de na a ɩ̃ baafʋ ɩ̃ cɛ ma bar.
45007010	A ʋna ƴɛr-kpɛn na dãa sɛw na tↄw ma ƴↄ̃w a baafʋ pʋↄ, lɛ lɩɛbʼã tↄw ma ƴↄ̃w a kũu pʋↄ.
45007011	A-na-ɩ a ƴɛr-kpɛn ɩnɛ a maal-fãa nyɛ a sↄr bɛlɩ̃ ma, wa ƴↄ̃w ma a kũu pʋↄ a lɛ.
45007012	Sɩ nyɛ na a nↄhↄ̃ a mɩnɛ a ƴɛr-kpɛn na ɩ a son, ɩ̃ a Mowisi sɛbɛ ƴɛrɩ̃sɩ na mɩ ɩ a son, mɩ tor ɩ̃ mɩ vɩɛlɛ.
45007013	Ala-ɩ̃-sↄ a bõ-son lɩɛbʼã ɩ ma a kũu bom mɩɩ? Aa ɩ lɛ ʋ wa. Ɩ̃-cɛ a maal-fãa de na a Naaŋmɩn ƴɛr-kpɛn na ɩ a bõ-son, ƴↄ̃w nɩ ma a kũu pʋↄ, a mɩnɛ ɩ̃ na tʋↄ nyɛ bↄ̃w ka a maal-fãa sɩrɩ̃ na ɩ a fãa. Ala-ɩ̃-sↄ a ƴɛr-kpɛn ɩ̃ saa ɩ̃ nyɛ a mɩnɛ a fãa na nyɩrɩ̃ bɛlɩ̃.
45007014	Sɩ bↄ̃w na ka a Mowisi ƴɛr-kpɛn ɩ na a Naaŋmɩn Sɩɛ bom, ɩ̃-cɛ a maa, ɩ̃gan buur nɩrɛ ɩ̃ ɩ, a maal-fãa na da ɩ̃ ɩ a ʋ gbãgbaa.
45007015	Maa bↄ̃w a ala par ɩ̃ na maala wa. A-na-ɩ ɩ̃ maa maal a ala ɩ̃ na ma bʋↄrↄ ɩ̃ maal wa, ɩ̃ a ala ɩ̃ na maa bʋↄrↄ wa, ala ɩ̃ ma lɛ ɛ̃ɛ maal.
45007016	Ɩ̃ a mɩnɛ ɩ̃ na maa bʋↄrↄ a ala ɩ̃ na maala wa, ɩ̃ sↄw na bↄ̃w ka a ƴɛr-kpɛn ɩ na bõ-son.
45007017	Ala-ɩ̃-sↄ, aa ɩ maa bↄ̃w nɩ maala a lɛ wa ɩ̃-cɛ a maal-fãa ʋlↄ na be a ɩ̃ pʋ̃ↄ ʋ.
45007018	A-na-ɩ ɩ̃ bↄ̃w ka a bõ-son ma be a ɩ̃ pʋↄ wa; ɩ̃ bʋↄrↄ na ɩ̃ yel a lɛ, a ɩ̃ mɩ̃ɛ wãa pʋↄ. A ala saarɩ̃ ɩ ɩ̃ bʋↄrↄ na a son maalfʋ, ɩ̃-cɛ a fãgã ma be be wa.
45007019	A-na-ɩ ɩ̃ maa maal a son ʋlↄ ɩ̃ na bʋↄrↄ wa, ɩ̃-cɛ a bier ala ɩ̃ na maa bʋↄrↄ wa, ala ɩ̃ ma maal.
45007020	A ala ɩ ɩ̃ maala na a ala ɩ̃ na ma bʋↄrↄ wa, aa lɛ cãa ɩ maa bↄ̃w nɩ maala wa, ɩ̃-cɛ a maal-fãa ʋlↄ na be a ɩ̃ pʋ̃ↄ ʋ.
45007021	Ɩ̃ nyɛ na a mɩnɛ a na be: maa wa bʋↄrↄ ɩ̃ maal a son, a bier tɛw ma be a ɩ̃ jie.
45007022	A ɩ̃ suur pʋↄ, ɩ̃ sↄw na a Naaŋmɩn ƴɛr-kpɛn vɩlaa,
45007023	ɩ̃-cɛ ɩ̃ nyɛ na a ƴɛr-kpɛ̃w kãw ʋ be a ɩ̃ ɩ̃gan pʋↄ jɛbɛ nɩ a ƴɛr-kpɛn ala na be a ɩ̃ tɩɛrɩ̃sɩ pʋↄ. Ʋ ɩ na a maal-fãa ƴɛr-kpɛ̃w na tʋnↄ a ʋ tʋmↄ a ɩ̃ ɩ̃gan pʋↄ, pↄw nɩ ma a kasu pʋↄ.
45007024	Ɩ̃ ɩ na nãw sʋbↄ a wa po! Ala na wɩɛ ma a ɩ̃ ɩ̃gan naa ɩnɛ na cere nɩ ma a kũu pʋↄ ya?
45007025	Naaŋmɩn sↄ puorfʋ, a sɩ Nɩ-kpɛ̃ɛ Jeeju-Kirisi na ɩ a ɩ̃ Wɩwɩɛrɛ ɩnɛ. Ála-ɩ̃-sↄ a ala ɩ a maa ʋ, a ɩ̃ tɩɛrɩ̃sɩ pʋↄ, ɩ̃ jↄrↄ na a Naaŋmɩn ƴɛr-kpɛn, ɩ̃-cɛ a ɩ̃ tↄr jaa, a maal-fãa ƴɛr-kpɛ̃w ɩ̃ jↄrↄ.
45008001	Ala-ɩ̃-sↄ a ƴɛ̃ƴɛrɩ̃ na, yel ma lɛ pↄwrↄ a bala na be a Jeeju-Kirisi pʋↄ wa.
45008002	A-na-ɩ a Jeeju-Kirisi pʋↄ ɩ̃ na be, a Naaŋmɩn Sɩɛ ƴɛr-kpɛ̃w kʋ ma na a baafʋ, faa nɩ ma a maal-fãa nɩ a kũu ƴɛr-kpɛn pʋↄ.
45008003	A Naaŋmɩn maalʼã a ala a Mowisi ƴɛr-kpɛn na ma dãa tʋↄrↄ wa, a-na-ɩ a nɩrɛ wãa balʼã. Ʋ tʋ̃ na a ʋ mɩ̃ɛ Bie, ʋ tɛrɛ a ɩ̃gan buur a maal-fãa sʋbↄ kaarɩ̃ a maal-fãa ɩnɛ, ɩ̃ ƴↄ̃w ʋ a kũu pʋↄ sãw nɩ a nɩrɛ maal-fãa fãw bar,
45008004	a mɩnɛ sɩ na tʋↄrↄ maala a ala a jaa a Naaŋmɩn ƴɛr-kpɛn na bʋↄrↄ a sɩ jie, a ala ɩ saa cere tuure nɩ a sɩ wãa wa, ɩ̃-cɛ a sɩ na cere tuure nɩ a Naaŋmɩn Sɩɛ.
45008005	A-na-ɩ a bala na cere tuure nɩ a ba wãa ma ƴↄ̃w na a ba tɩɛrɩ̃sɩ a ɩ̃gan buur yele pʋↄ, ɩ̃-cɛ a bala na cere tuure nɩ a Naaŋmɩn Sɩɛ ma ƴↄ̃w na a ba tɩɛrɩ̃sɩ a ala a Naaŋmɩn Sɩɛ na bʋↄrↄ pʋↄ.
45008006	A ɩ̃gan buur yele bↄfʋ cere na a kũu pʋↄ, ɩ̃--cɛ a Naaŋmɩn Sɩɛ yele bↄfʋ tɛrɛ na a baafʋ nɩ a pɩɛnfʋ.
45008007	A ɩ̃gan buur yele bↄfʋ Ꞌlaarʼã a Naaŋmɩn. ꞋWaa jↄrↄ a Naaŋmɩn ƴɛr-kpɛn wa, ɩ̃ Ꞌwaa mɩ tʋↄrↄ jↄrↄ ʋ wa.
45008008	A bala na cere tuure nɩ a ba ɩ̃gan buur tɩɛrɩ̃sɩ ma tʋↄrↄ maala a nʋmↄ a Naaŋmɩn wa.
45008009	Ɩ̃ a nyɩmɩ, nyaa cere tuure nɩ a nyɩ ɩ̃gan buur tɩɛrɩ̃sɩ wa. A Naaŋmɩn Sɩɛ nyɩ tuure, a-na-ɩ a ʋ Sɩɛ be na a nyɩ pʋ̃ↄ. Ɩ̃-cɛ a ʋlↄ na ma tɛrɛ a Kirisi Sɩɛ wa, ma ɩ a ʋ ben wa.
45008010	Ɩ̃ a ala ɩ a Kirisi be na a nyɩ pʋ̃ↄ, a ala saarɩ̃ ɩ a nyɩ ɩ̃gan na kpi na a nyɩ maal-fãa ɩnɛ, ɩ̃-cɛ a nyɩ sɩɛ pↄw na a baafʋ a nyɩ torfʋ ɩnɛ a Naaŋmɩn nii-sↄw.
45008011	Ɩ̃ a ala ɩ a Sɩɛ ʋlↄ na dãa maal a Jeeju ʋ ir a kũu pʋↄ mɩ be na a nyɩ pʋ̃ↄ, a ʋlↄ na maal a Jeeju-Kirisi ʋ ir a kũu pʋↄ nↄↄ mɩ kʋ na a nyɩ ɩ̃gan na ɩ a bõ-kpiiraa a baa-paalaa, a yi a ʋ Sɩɛ na be a nyɩ pʋ̃ↄ jie.
45008012	Ala-ɩ̃-sↄ yɛɛr, sɩ dɩ na san a Naaŋmɩn jie. Aa ɩ ɩ̃gan buur san ʋ a sɩ na cere tuure nɩ a ɩ̃gan buur wa.
45008013	A nyɩmɩ eere tuure nɩ a fãa ala a nyɩ ɩ̃gan buur na bʋↄrↄ, nyɩ na kpi na. Ɩ̃-cɛ a ala ɩ a Naaŋmɩn Sɩɛ nyɩ sãw nɩ a nyɩ ɩ̃gan buur maal-bie bar, nyɩ na tɛrɛ na a baafʋ.
45008014	A bala ba jaa a Naaŋmɩn Sɩɛ na tↄwrↄ, bala ɩ̃ ɩ a Naaŋmɩn bibiir.
45008015	A-na-ɩ a Sɩɛ ʋlↄ sɩ na pↄw ma ƴↄnↄ sɩ a gbãgbaa ɩfʋ pʋↄ a sɩ na lɛ jↄrↄ a dãbɩ̃ɛ wa, ɩ̃-cɛ sɩ pↄw na a Sɩɛ ʋlↄ na lɩɛb sɩ á sɩ́ ɩrɛ a Naaŋmɩn bibiir, a sɩ na tʋↄ bʋↄlↄ ʋ a “Aba,” a lɛ yelʼã “ɩ̃ Sãa.”
45008016	A Naaŋmɩn Sɩɛ mɩ̃ɛ nɩ a sɩ sɩɛ pↄw na taa ɩ̃ man sɩ a sɩ ɩ na a Naaŋmɩn bibiir.
45008017	A ala ɩ sɩ ɩ na a Naaŋmɩn bibiir, sɩ na pↄw na a yel-sono ala a Naaŋmɩn na pʋlɩ̃ nɩ sɩ. Sɩ na lãa na pↄw a ala nɩ a Kirisi, a-na-ɩ sɩ lãa na be taa a ʋ hʋʋr pʋↄ, a mɩnɛ sɩ nↄↄ mɩ lãa beree nɩ ʋ a ʋ yo-yifʋ pʋↄ.
45008018	Ɩ̃ tɩɛrʼã bↄ̃w ka a won na sɩ na nyɛrɛ a ƴɛ̃ƴɛrɩ̃ na, saa tʋↄrↄ diere ʋ mana nɩ a Naaŋmɩn yo-yifʋ yele ala ʋ nↄↄ miile sɩ wa.
45008019	A tẽw ʋ jaa a Naaŋmɩn na maal, ɓĩɓine na cɛlɛ nɩ a daar ʋlↄ a Naaŋmɩn nↄↄ miile a ʋ bi-dabsɩ a ba yire cãa pʋↄ.
45008020	A-na-ɩ a tẽw mɩ yara na a yaan a pↄrↄ, ɩ̃ aa ɩ ʋlↄ bʋↄrↄ wa, ɩ̃-cɛ a-na-ɩ a Naaŋmɩn ɩ̃ ƴↄ̃w ʋ. Ɩ̃ tɩɛrʋ̃ son cãa na be be,
45008021	a-na-ɩ a tẽw mɩ̃ɛ ʋlↄ a Naaŋmɩn na maal na nyɛ na a faafʋ a daar kãw a fãw ʋlↄ pʋↄ ʋ na be ɩ a gbãgbaa sãwna. Ʋ na yi na na pↄw a faafʋ ʋlↄ na be a Naaŋmɩn bibiir na-yele pʋↄ.
45008022	Wa ta nɩ a ƴɛ̃ƴɛrɩ̃ na, sɩ bↄ̃w ka a tẽw yele a jaa ʋʋnↄ na nyɛrɛ nɩ a nãw wↄ̃ taa nɩ a pↄw na dↄwrↄ.
45008023	Ɩ̃ aa ɩ a tẽw yele tɛw ʋ wa. A sɩmɩ na tɛrɛ a Naaŋmɩn Sɩɛ na ɩ a Naaŋmɩn dãdãw bõ-pↄrↄ ʋ na kʋ sɩ, sɩ mɩ ʋʋnↄ na a sɩ suur pʋↄ, cɛlɛ nɩ a daar ʋlↄ a Naaŋmɩn na lɩɛbɛ sɩ a sɩ ɩrɛ a ʋ bibiir, mɩ faara nɩ sɩ a ɩ̃gan ʋ jaa.
45008024	A Naaŋmɩn faa sɩ na ɩ̃ mɩ kʋ sɩ a ʋna gufʋ tɩɛrʋ̃ son naa. A ala ɩ a nɩrɛ nyɛ na a bom ʋlↄ ʋ na dãa gure, a ʋ gufʋ tɩɛrʋ̃ son ma lɛ ɩ bom wa. A bom ʋlↄ a nɩrɛ na nyɛ baar, mɩnɛ ʋ na lɛ ɩ ɩ̃ lɛ tɩɛrɛ nɩ ʋ?
45008025	Ɩ̃-cɛ, a ala ɩ sɩ tɩɛrɛ na a bom ʋlↄ sɩ na ma nyɛ wa, su-nyↄwraa sɩ tɛrɛ cɛlɛ nɩ ʋ.
45008026	A lɛ ʋ mɩ a Naaŋmɩn Sɩɛ ma mɩ wa sũo a sɩmɩ na bal. A-na-ɩ saa bↄ̃w a mɩnɛ na sɛw a sɩ na ma puor a Naaŋmɩn wa, ɩ̃-cɛ a Naaŋmɩn Sɩɛ mɩ̃ɛ ɩ̃ ma sʋↄrↄ a Naaŋmɩn ƴↄnↄ sɩ, ʋʋnↄ nɩ a ʋʋnfʋ ʋlↄ na ma tʋↄrↄ ƴɛrɛ wa.
45008027	A ʋlↄ na jʋʋrↄ a nɩrɛ suur bↄ̃w na a Naaŋmɩn Sɩɛ pʋ-tɩɛrʋ̃, a-na-ɩ ʋ ma sʋↄrↄ na ƴↄnↄ a bala na ɩ a ʋ ben, tuure nɩ a mɩnɛ a Naaŋmɩn na bʋↄrↄ.
45008028	Sɩ bↄ̃w na ka a Naaŋmɩn gbɛɛrɛ na a yele a jaa a mɩnɛ a na ɩ a son a bala na nʋnↄ ʋ jie, nɩ a bala ʋ na bʋↄl tu nɩ a mɩnɛ ʋ na ƴↄ̃w nyãa.
45008029	A korĩ-cɛ jaa a Naaŋmɩn vɛlʼã ir a nɩbɛ bala ʋ na bↄ̃w, ɩ̃ ƴↄ̃w ba a ba na lɩɛb wↄ̃ a ʋ Bi-daba kaarɩ̃, a mɩnɛ a ʋ Bi-daba na tʋↄ ɩ a kpɛ̃ɛ a yɛɛr yaw sↄ̃w.
45008030	A bala a Naaŋmɩn na vɛl ir ƴↄ̃w a lɛ, ʋ mɩ bʋↄl ba na. Ɩ̃ a bala ʋ na bʋↄl, ʋ mɩ lɩɛb ba na a ba tor. Ɩ̃ a bala ʋ na lɩɛb a ba tor, ʋ mɩ maal ba na a ba pↄw a ʋ yo-yifʋ yele.
45008031	Bõ sɩ na lɛ yel go? A ala ɩ a Naaŋmɩn ɓã sɩ na, ala na lɛ tʋↄ jɛbʼɩ̃ sɩ?
45008032	ꞋWaa sↄw mↄ̃w sɩ a ʋ mɩ̃ɛ Bie wa, ɩ̃-cɛ ʋ de ʋ na bar ʋ kpɛ a kũu pʋↄ a sɩ jaa ɩnɛ; ala-ɩ̃-sↄ, mɩnɛ ʋ kↄ̃ lɛ kʋ sɩ a yele a jaa ɓã sɩ wa?
45008033	Ala na tʋↄ ƴↄ̃w a bala a Naaŋmɩn na vɛl ir a ƴɛrɩ̃? Nɩrɛ ma tʋↄrↄ wa, a-na-ɩ a Naaŋmɩn nyɛ ba na a ba tor.
45008034	Ala na tʋↄ ƴↄ̃w ba a yel? Nɩrɛ ma tʋↄrↄ wa, a-na-ɩ a Jeeju-Kirisi ɩ̃ ɩ a ʋlↄ na dãa kpi. Ɩ̃ aa ɩ a lɛ tɛw ʋ wa, ɩ̃-cɛ ʋ mɩ irʼã a kũu pʋↄ ɩ̃ jɛ a Naaŋmɩn dʋrɩ̃ loor, mɩ sʋↄrↄ ʋ ƴↄnↄ sɩ.
45008035	Ala na tʋↄ ŋmaa sɩ bar a Kirisi nʋfʋ pʋↄ? A won, a hʋʋr, a kpowfʋ, a kↄ, a nãw nyɛfʋ, a jãjĩ mɩɩ a sɩ kúfʋ na tʋↄ na mɩɩ?
45008036	A mɩnɛ a na yel a Naaŋmɩn Sɛbɛ pʋↄ: “A fʋ̃ʋ saa a ba ƴↄnↄ sɩ a kũu pʋↄ a bibie a jaa. Ba de sɩ na a sɩ wↄ̃ taa nɩ piir ba na cere nɩ a kúfʋ jie.”
45008037	Ɩ̃ a ala a jaa fɛw pʋↄ, sɩ nyɩrɩ̃ na lɛ tɛrɛ a tʋↄfʋ, a yi a ʋlↄ na nʋ sɩ jie.
45008038	A-na-ɩ ɩ̃ bↄ̃w na bↄ̃w ka bom ma be be na tʋↄrↄ ŋmaara sɩ a Naaŋmɩn nʋfʋ pʋↄ wa. A kↄ̃ ɩ a kũu, mɩɩ a baafʋ, a sɩ-tʋnɩsɩ, a kↄ̃tↄnsɩ, mɩɩ a fãwsɩ nɩŋmɛɛ ʋ wa. A kↄ̃ mɩ ɩ a ƴɛ̃ƴɛrɩ̃ yele mɩɩ a nɩdaar yele wa.
45008039	A kↄ̃ mɩ lɛ ɩ a saꞋlon mɩɩ a kpɩɩn tẽw fãwsɩ mɩɩ a bom kãw lɛ a Naaŋmɩn na maal wa. Bom ma be be na tʋↄrↄ ŋmaara sɩ a Naaŋmɩn nʋfʋ ʋlↄ ʋ na kʋ sɩ a sɩ Nɩ-kpɛ̃ɛ Jeeju-Kirisi jie wa.
45009001	-
45009002	1Yel-mɩ̃ɛ ɩ̃ yele nyɩ, a mɩnɛ ɩ̃ na ɩa Kirisi nɩrɛ, maa ŋmaa jiri wa. A nã-kpɛ̃ɛ be na a ɩ̃ suur pʋↄ a daar a jaa, a suur nyɩrɩ̃ sãw ma. A ɩ̃ mɩ̃ɛ bↄ̃wfʋ a Naaŋmɩn Sɩɛ na tↄwrↄ, mɩ man ma na a lɛ.
45009003	-
45009004	Ɩ̃ na tʋↄ na bʋↄrↄ a Naaŋmɩn ʋ pↄ ƴↄ̃w ma, ŋmaa taa nɩ ma a Kirisi, a Ɩsɩrayɛl nɩbɛ ɩnɛ na ɩ a ɩ̃ yɛɛr nɩ a ɩ̃ bal nɩbɛ. A Naaŋmɩn de ba na a ba ɩ a ʋ bibiir, ɩ̃ sↄw miil ba a ʋ mɩ̃ɛ a cãa kpɛ̃ɛ pʋↄ, mɩ cↄↄrɩ̃ nɩ ba a pʋlɩ̃-tar ƴɛrɩ̃sɩ, mɩ kʋ nɩ ba a ʋ ƴɛr-kpɛn, ɩ̃ lɛ miil ba a mɩnɛ ba na puoro ʋ, lɛ pʋlɩ̃ nɩ ba a yele.
45009005	A korĩ-cɛ saanba na dãa tuure a Naaŋmɩn sↄr ɩ na a ba dↄↄrbↄ, ɩ̃ a Kirisi mɩ ɩ a ba nɩrɛ a ɩ̃gan buur pʋↄ. u tɛrɛ a pɛwfʋ a daar a jaa, a ʋlↄ na ɩ a Naaŋmɩn na gãw a yele a jaa. Amɛn.
45009006	Aa ɩ wↄ̃ taa nɩ a Naaŋmɩn pʋlɩ̃fʋ sãw na wa. A-na-ɩ aa ɩ a Ɩsɩrayɛl bal nɩbɛ ba jaa ɩ̃ ɩ a Ɩsɩrayɛl nɩbɛ tↄr jaa wa.
45009007	Ɩ̃ aa mɩ ɩ a Abʋraham bal parvʋↄr ɩ̃ ɩ a ʋ bibiir tↄr ba jaa wa. A-na-ɩ a Naaŋmɩn dãa na pʋlɩ̃ nɩ ʋ: “A Ɩjakɩ bibiir, bala tɛw ba nↄↄ bʋↄlↄ a fʋ bal nɩbɛ.”
45009008	Á lɛ yelʼã, aa ɩ a bala ba na dↄw a ɩ̃gan buur dↄwfʋ ɩ̃ ɩ a Naaŋmɩn bibiir wa. A bala tɛw ba na dↄw tu nɩ a Naaŋmɩn pʋlɩfʋ ba de a ba ɩ a Abʋraham bal nɩbɛ.
45009009	Nyɛ a mɩnɛ a Naaŋmɩn na dãa pʋlɩ̃: “A daar wa ta, ɩ̃ na lɛ wa na, ɩ̃ a Sara na dↄw na a dabile.”
45009010	Ɩ̃ aa ɩ a nↄhↄ̃ tɛw a Naaŋmɩn na maal wa. A Erebeka bi-dabsɩ ayi tɛrɛ na a sãa bõ-ƴen na ɩ a sɩ sãa-kʋmↄ Ɩjakɩ.
45009011	-
45009012	Ɩ̃-cɛ, a lɛ ba na ma dãa dↄw ba sɛr wa, a baa mɩ maal a fãa mɩɩ a son wa, a Naaŋmɩn yel ʋ na, áa kpɛ̃ɛ nↄↄ tʋnↄ na kʋrↄ a bile. A Naaŋmɩn bʋↄrↄ na ʋ miil a nↄhↄ̃ á ʋ tɛrɛ na a ʋ maalfʋ, vɛlɛ ire nɩ a nɩbɛ. Ʋ maa vɛl ir a ʋ nɩrɛ tu nɩ a ʋ maal-bie wa, ɩ̃-cɛ ʋ ma vɛl ʋ na ir tu nɩ a ʋlↄ Naaŋmɩn bʋↄlfʋ, a mɩnɛ a ʋ pʋ-tɩɛrʋ̃ na tʋↄ maal wa baar.
45009013	A mɩnɛ a na yel a Naaŋmɩn Sɛbɛ pʋↄ: “A Jakↄb ɩ̃ nʋ, ɩ̃ Ꞌlaar a Ejayu.”
45009014	Ala-ɩ̃-sↄ bõ sɩ na yel? Sɩ na yelʼã áa Naaŋmɩn ɩ na Naaŋmɩn gõgolaa? Aa tʋↄrↄ ɩrɛɛ a lɛ wa.
45009015	A-na-ɩ a Naaŋmɩn dãa na yel a Mowisi: “Ɩ̃ na bↄ̃w na a ʋlↄ na sɛw ɩ̃ bↄ̃w a nãw; ɩ̃ na mɩ maalʼã a vɩlaa a ʋlↄ na sɛw ɩ̃ maal a vɩlaa.”
45009016	Ala-ɩ̃-sↄ a ala a jaa ma yi a nɩrɛ kãw pʋ-tɩɛrʋ̃ pʋↄ mɩɩ a ʋ fãgã jie wa, ɩ̃-cɛ a Naaŋmɩn tɛw na tɛrɛ a nã-bↄ̃wfʋ jie a yi.
45009017	A mɩnɛ a na sɛb a Naaŋmɩn Sɛbɛ pʋↄ, a Naaŋmɩn yelʼã a Ejibti-tẽw jamana: “Ɩ̃ biin fʋ na a fʋ ɩ a jamana a mɩnɛ ɩ̃ na tʋↄ de fʋ miilʼɩ̃ a ɩ̃ fãw, nɩ a mɩnɛ a ɩ̃ yuor na tʋↄ yi pↄw a tẽw ʋ jaa.”
45009018	Ala-ɩ̃-sↄ, a Naaŋmɩn ma bↄ̃w na a nãw a ʋlↄ ʋ na bʋↄrↄ jie, ɩ̃ mɩ kpɛmɛ a ʋlↄ ʋ na bʋↄrↄ suur.
45009019	A nʋmↄ-wa-sↄw fʋ na yel ma na: “A ala ɩ lɛ a be, bõ ɩnɛ a Naaŋmɩn na lɛ cãa soor sɩ a fãa ƴɛrɩ̃? Ala na tʋↄ jaar a ʋ pʋ-tɩɛrʋ̃?”
45009020	Ɩ̃-cɛ a fʋ̃ʋ na ɩ a nɩrɛ, ala fʋ ɩ, na mɩ cɩɩlɛ nɩ a Naaŋmɩn? A lakpow na tʋↄ na yel a ʋ mɩɛrɛ, á bõ ɩnɛ ʋ mɛ ʋ a nↄhↄ̃ mɩɩ?
45009021	A lakpo-mɩɛrɛ ma tɛrɛ sↄr na maalʼɩ̃ a ʋ yaaraa a ala ʋ na bʋↄrↄ wa? ꞋWaa tʋↄrↄ diere a ʋna yaaraa mɩɛrɛ nɩ a lakpo-vɩlaa, ɩ̃ lɛ cɩɛrɛ mɩɛrɛ nɩ a lakpow lɛ ʋ na bʋↄrↄ wa mɩɩ?
45009022	Aa ɩ Ɩɛ a Naaŋmɩn mɩ dãa maal a nɩbɛ wa? Ʋ dãa na bʋↄrↄ a nɩbɛ ba bↄ̃w a ʋ su-tuo a ba maal-fãa ɩnɛ, ɩ̃ mɩ nyɛ a ʋ fãgã, ɩ̃-cɛ ʋ dãa na cãa tɛrɛ a su-nyↄwraa a ba jie, a bala a ʋ su-tuo na dãa sɛw na wɛl bar.
45009023	Ʋ maalʼã a lɛ bʋↄrↄ ʋ miilʼɩ̃ a mɩnɛ a ʋ yo-yifʋ na nyɩrɩ̃ bɛrmɛ a bala ʋ na bↄ̃w nɩ a nãw jie, a bala ʋ na mɩ dãa de nĩe gbɛɛrɩ̃ a ʋ na-yele pↄwfʋ ɩnɛ.
45009024	A sɩmɩ mɩ a Naaŋmɩn na vɛl ir, sɩ mɩ be na a ba pʋↄ. Ɩ̃ saa yi a Jufisɩ sↄ̃w tɛw wa, ɩ̃-cɛ sɩ mɩ yi na a nɩ-bʋrↄ bʋrↄ sↄ̃w mɩ.
45009025	A mɩnɛ a Naaŋmɩn na yel a Oje sɛbɛ pʋↄ: “A nɩbɛ bala na ma dãa ɩ a ɩ̃ ben wa, ɩ̃ nↄↄ bʋↄl ba na a ɩ̃ nɩbɛ, ɩ̃ a bala ɩ̃ na ma dãa nʋnↄ wa, ɩ̃ nↄↄ bʋↄl ba na a ɩ̃ nɩ-nʋnɩsɩ.
45009026	Ɩ̃ a jie ʋlↄ ba na dãa yel á baa ɩ a ɩ̃ nɩbɛ wa, a be naan ba nↄↄ lɛ bʋↄl ba a Naaŋmɩn-mimir bibiir.”
45009027	A Ejayi mɩ dãa na hier a Ɩsɩrayɛl nɩbɛ ɩnɛ: “A ala saarɩ̃ ɩ a Ɩsɩrayɛl nɩbɛ waa na jɛ̃ taa nɩ a man biire, ɩ̃-cɛ a fɩ̃ɩ tɛw nↄↄ wa cɩ̃ɛ,
45009028	a-na-ɩ a Nɩ-kpɛ̃ɛ nↄↄ maalʼã a tẽw pʋↄ a ala ʋ na dãa yel fↄfↄw, wa ta nɩ a bɛwfʋ jie.”
45009029	A mɩnɛ a Ejayi na mɩ dãa de nĩe yel: “A ala ma dãa ɩ a fãwsɩ a jaa Nɩ-kpɛ̃ɛ ma dãa bar sɩ a bal bʋrↄ ŋmɛɛr wa, a naa dãa na be sɩ a Sↄdↄm deme kaarɩ̃, ɩ̃ a sɩ mɩ lɩɛb wↄ̃ taa nɩ a Gↄmↄↄr nɩbɛ.”
45009030	Sɩ́ lɛ pãa yel a bõ? Sɩ na yelʼã, áa nɩ-kpeesɩ na ma dãa bʋↄrↄ a torfʋ a Naaŋmɩn nii-sↄw wa, ba pↄw na a ʋna torfʋ a yi a ba ƴↄ̃w-nyãa jie.
45009031	Ɩ̃-cɛ a Ɩsɩrayɛl nɩbɛ na dãa bʋↄrↄ a ƴɛr-kpɛn na tʋↄrↄ maala ba a ba toro a Naaŋmɩn jie ma dãa tʋↄ lɛ pↄw wa.
45009032	Bõ ɩnɛ? A-na-ɩ a ba bↄfʋ pʋↄ baa dãa bʋↄrↄ nɩ a ƴↄ̃w-nyãa wa, ɩ̃-cɛ a ba bↄfʋ yi na a ba tʋmↄ jie tɛw.
45009033	Ba ŋme na a gbɛr a kubir pʋↄ ʋlↄ na ma kpara a nɩbɛ, tu nɩ a mɩnɛ a Naaŋmɩn Sɛbɛ na yel: “Nyɩ́ nyɛ! Ɩ̃ biine na a kubir ʋlↄ na ma kpara a nɩbɛ a Sɩ̃ↄ-tẽw pʋↄ, a kʋsɩpan ʋlↄ nↄↄ maala ba a ba loro, ɩ̃-cɛ a ʋlↄ na ƴↄ̃w ʋ a nyãa, vĩ kↄ̃ wa kpɛ ʋ fɩ̃ɩ wa.”
45010001	Yɛɛr, a ala a ɩ̃ suur na bʋↄrↄ, ɩ̃ ma mɩ sʋↄrↄ nɩ a Naaŋmɩn ɩ na, a Ɩsɩrayɛl nɩbɛ ba pↄw a faafʋ.
45010002	Ɩ̃ na tʋↄ na de a ba ƴɛrɩ̃ man a mɩnɛ ba na ma ɓĩɓine a Naaŋmɩn pʋ-tɩɛrʋ̃ maalfʋ, ɩ̃-cɛ baa tɛrɛ bↄ̃wfʋ a ba ɓĩɓinfʋ pʋↄ wa.
45010003	Ba baala na a mɩnɛ a Naaŋmɩn na ɩrɛ ɩ̃ lɩɛbɛ ba a ba toro a ʋ nii-sↄw. Baa jↄrↄ a Naaŋmɩn torfʋ sↄr wa; a ba mɩ̃ɛ torfʋ sↄr ba lɩɛb bↄ.
45010004	A-na-ɩ a Kirisi cenʼɩ̃ na a Mowisi ƴɛr-kpɛn na ta nɩ a baarfʋ jie, a mɩnɛ a nɩrɛ lɛ na sↄw de ʋ, ʋ na tʋↄ na tor a Naaŋmɩn jie.
45010005	A ala ɩ a torfʋ ʋlↄ na yire a ƴɛr-kpɛn jↄfʋ pʋↄ ʋ, a Mowisi sɛbʼã yel: “A nɩrɛ ʋlↄ na maala a ala a jaa a ƴɛr-kpɛn na bʋↄrↄ na pↄw na a baafʋ a ala ɩnɛ.”
45010006	Ɩ̃-cɛ a ala ɩ a torfʋ ʋlↄ na yire a ƴↄ̃w-nyãa pʋↄ ʋ, nyɛ a mɩnɛ a Mowisi na dãa yel: “Taa wa lɩɛb soor a fʋ mɩ̃ɛ, á ala na do a saa juu?” (a lɛ bʋↄrↄ na a yel á ala na maal a Kirisi ʋ suu.)
45010007	“Taa wa mɩ lɩɛb soor a fʋ mɩ̃ɛ, á ala na suu a kpɩɩn tẽw?” (a lɛ bʋↄrↄ na a yel á ala na yi nɩ a Kirisi a kũusɩ jie.)
45010008	Ɩ̃-cɛ bõ a Mowisi lɛ yel? Ʋ yelʼã: “A ƴɛrɩ̃ ʋlↄ be na a fʋ nʋↄr pʋↄ nɩ a fʋ suur pʋↄ; Ꞌwaa jãa nɩ fʋ wa.” Ʋ ɩ na a ʋna ƴↄ̃w-nyãa ƴɛrɩ̃ sɩ na ma hiere kʋrↄ nyɩ.
45010009	A ala ɩ fʋ cã na yelʼɩ̃ a fʋ nʋↄr áa Jeeju ɩ na a Nɩ-kpɛ̃ɛ, ɩ̃ mɩ sↄw nɩ a fʋ suur, áa Naaŋmɩn maal ʋ na ʋ ir a kũu pʋↄ, fʋ na pↄw na a faafʋ.
45010010	A-na-ɩ a suur a nɩrɛ na sↄw nɩ ɩ̃ lɩɛb tor a Naaŋmɩn nii-sↄw, ɩ̃ a ʋ nʋↄr ʋ na mɩ cã nɩ yel, ɩ̃ pↄw a faafʋ a Naaŋmɩn jie.
45010011	A mɩnɛ a Naaŋmɩn Sɛbɛ na yel, áa nɩrɛ lɛ na sↄw de ʋ, vĩ kↄ̃ wa kpɛ ʋ fɩ̃ɩ wa.
45010012	A Naaŋmɩn nii-sↄw, a Jufisɩ nɩ a nɩ-bʋlsɩ ma be kpee kpee wa, a-na-ɩ a ba jaa tɛrɛ na a Nɩ-kpɛ̃-bõ-ƴen na tɛrɛ a na-yele a bala ba jaa na bʋↄlↄ a ʋ yuor ɩnɛ.
45010013	A mɩnɛ a na sɛb a Naaŋmɩn Sɛbɛ pʋↄ: “A nɩrɛ lɛ na bʋↄlↄ a Nɩ-kpɛ̃ɛ yuor na pↄw na a faafʋ.”
45010014	Ɩ̃ mɩnɛ ba na ɩ ɩ̃ bʋↄl a ʋ yuor a ala ɩ baa sↄw de ʋ wa? Ɩ̃ mɩnɛ ba na mɩ ɩ ɩ̃ sↄw de ʋ a ala ɩ baa wõ a ba ƴɛr a ʋ ƴɛrɩ̃ wa? Ɩ̃ mɩnɛ ba na mɩ lɛ ɩ ɩ̃ wõ a ʋ ƴɛrɩ̃ a ala ɩ a nɩrɛ ma be be hiere wa?
45010015	Ɩ̃ mɩnɛ ba na ɩ ɩ̃ hier a ʋ ƴɛrɩ̃ a ala ɩ nɩbɛ ma be be na tʋ̃ ba wa? A mɩnɛ a na sɛb a Naaŋmɩn Sɛbɛ pʋↄ: “Nyɛ a mɩnɛ a bala na hiere a ƴɛr-son wafʋ na vɩɛlɛ!”
45010016	Ɩ̃-cɛ aa ɩ nɩbɛ ba jaa ɩ̃ jↄ a Naaŋmɩn ƴɛr-son wa. A mɩnɛ a Ejayi na mɩ dãa yel: “Nɩ-kpɛ̃ɛ, ala ɩ̃ sↄw de a sɩ ƴɛrɩ̃?”
45010017	A lɛ, a Naaŋmɩn ƴɛrɩ̃ sↄw-defʋ yi na a cɛlfʋ jie, ɩ̃ a ala sɩ na cɛlɛ ɩ na a Kirisi ƴɛrɩ̃.
45010018	Ɩ̃-cɛ ɩ̃ sooro na: Baa wõ a ʋna ƴɛrɩ̃ wa mɩɩ? Ↄↄ, ba wõ ʋ na, a mɩnɛ a Naaŋmɩn Sɛbɛ na yel: “A ƴɛr-hierbe kↄkɩr yi na pↄw a jiir a jaa, ɩ̃ a ba ƴɛrɩ̃sɩ cen na ta a tẽw bɛwfʋ jie.”
45010019	Ɩ̃ lɛ sooro na go: A Ɩsɩrayɛl nɩbɛ kↄ̃ dãa bↄ̃w a par wa? Ɩ̃ na tʋↄ na de nĩe miil nyɩ a mɩnɛ a Naaŋmɩn na yel a Mowisi. Ʋ yelʼã: “Ɩ̃ na ƴↄ̃w nyɩ na a nyɩ tɛrɛ a nyuur a nɩ-bʋlsɩ jie, ɩ̃ mɩ tɛrɛ a suur a ʋna tẽw naa nɩbɛ na ma tɛrɛ yɛ̃ wa ɩnɛ.”
45010020	A Ejayi mɩ Ꞌla na ƴɛr a ƴɛr-bir ʋlↄ a Naaŋmɩn na yel: “A nɩbɛ bala na ma dãa bʋↄrↄ ba pↄw ma wa, ba nyɛ ma na. Ɩ̃ mɩ nyɩrʼã a bala na ma dãa soor ma wa.”
45010021	Ɩ̃ a ala ɩ a Ɩsɩrayɛl nɩbɛ ʋ, ʋ yel ba na: “A dʋ̃Ꞌwʋlɩ̃ wa ta nɩ a jaanʋↄr, ɩ̃ ma turʼã a nur bʋↄlↄ nɩ a nɩbɛ bala na ɩ a to-woonbo nɩ a cɩcɩɩrbɛ.”
45011001	Ala-ɩ̃-sↄ, ɩ̃ sooro na: a Naaŋmɩn jaarʼã a ʋ nɩbɛ bar mɩɩ? Aa tʋↄrↄ ɩrɛ a lɛ wa. A maa mɩ̃ɛ, Ɩsɩrayɛl nɩrɛ ɩ̃ ɩ. A ɩ̃ sãa-kʋmↄ nɩ a Abʋraham; ɩ̃ ɩ na a Bɛ̃jamɛ bal nɩrɛ.
45011002	A Naaŋmɩn ma jaar a ʋ nɩbɛ bar wa. Ʋ bↄ̃w ba na korĩ-cɛ jaa a ba ɩ a ʋ ben. Má nyɩ bↄ̃w na a ala a Naaŋmɩn Sɛbɛ na yel a Eli ƴɛrɩ̃ pʋↄ, a mɩnɛ ʋ na dãa waala a ala a Ɩsɩrayɛl nɩbɛ na maal a Naaŋmɩn nii-sↄw.
45011003	Ʋ yelʼã: “Nɩ-kpɛ̃ɛ, ba kú na a fʋ ƴɛr-hierbe, wɛlʼɩ̃ a fʋ baar lofʋ jiir bar. Maa ɩ̃ yẽ tɛw ɩ̃ cɛ, a ba mɩ bʋↄrↄ ba kú ma.”
45011004	Ɩ̃ mɩnɛ a Naaŋmɩn dãa kʋ a Eli a sↄwfʋ? Ʋ yel ʋ na: “Ɩ̃ cãa na tɛrɛ nɩbɛ ture anuu-nʼayi na ma gburĩ a dume puor a ba naaŋmɩn na dɩ a Baal wa.”
45011005	A lɛ a mɩ be a ƴɛ̃ƴɛrɩ̃. Nɩbɛ fɩ̃ɩ cãa na be be a Naaŋmɩn na vɛl ir a ʋ su-pɩlaa ɩnɛ.
45011006	Ʋ vɛl ba na ir a yi a ʋ su-pɩlaa jie, ɩ̃ aa yi a ba tʋmↄ ɩnɛ wa. A ala ma ɩ lɛ ʋ wa, a ʋ su-pɩlaa ma tʋↄrↄ ɩrɛ su-pɩlaa wa.
45011007	Ɩ̃ mɩnɛ mↄↄ? A Ɩsɩrayɛl nɩbɛ faa na a ala ba na bʋↄrↄ, ɩ̃-cɛ a bala tɛw a Naaŋmɩn na vɛl ir ɩ̃ pↄw. Ɩ̃ a bala na cɛ, a ba sube kpɛmɛ na.
45011008	A mɩnɛ a na sɛb a Naaŋmɩn Sɛbɛ pʋↄ: “A Naaŋmɩn maal ba na a ba faa a yɛ̃, tɛrɛ a mimie ɩ̃ ma nyɛrɛ wa, ɩ̃ mɩ tɛrɛ a tobo ɩ̃ ma mɩ wono wa, wa ta nɩ a dɩnaa.”
45011009	Ɩ̃ a Davɩtɩ mɩ yelʼã a ʋ sɛbɛ pʋↄ: “Wↄ̃ taa nɩ a ba fɛtɩsɩ a lɩɛb ɩ cakpo mɩɩ bɛraa, nyↄↄr ba a ba lo pↄw a kpãafʋ.
45011010	Wↄ̃ taa nɩ a ba mimie a mɩ lɛ jↄ̃w a baa tʋↄrↄ nyɛrɛ wa. Wↄ̃ taa nɩ ba mɩ tuoro a toe a daar a jaa kↄ̃ pↄw pɩɛnfʋ wa.”
45011011	Ɩ̃ lɛ soorʼã go: a Jufisɩ na ŋme a gbɛr lo, daadaa ba faa lo mɩɩ? Aa tʋↄrↄ ɩrɛ a lɛ wa. Ɩ̃-cɛ a ba bɩɛfʋ ɩ̃ saa a faafʋ ta a nɩ-bʋlsɩ jie a mɩnɛ a Jufisɩ na tɛrɛ nɩ ba a nyuur.
45011012	A ala ɩ a Jufisɩ bɩɛfʋ ɩ̃ saa a nɩbɛ ba jaa pↄw a na-yele, ɩ̃ a ba wurfʋ ɩnɛ a na-yele mɩ ta a nɩ-bʋlsɩ, mɩnɛ a na pãa wↄ̃ a lɛdaar ba na lɩɛbɛ ba jaa pↄwrↄ a faafʋ!
45011013	A ƴɛ̃ƴɛrɩ̃ na, a nyɩmɩ nɩ-bʋlsɩ ɩ̃ bʋrↄ nɩ. A mɩnɛ a Naaŋmɩn na ƴↄ̃w ma ɩ̃ ɩ a nɩ-tʋnaa a nɩ-bʋlsɩ jie, ɩ̃ cɩlɛ na a ʋna tʋn naa pʋↄ,
45011014	ɩ̃ mɩ maala a bom jaa lɛ bʋↄrↄ nɩ a nyuur a nyↄw a ɩ̃ nɩbɛ, ɩ̃ na tʋↄ faa a nɩŋmɛɛ.
45011015	A ala ɩ a Ɩsɩrayɛl nɩbɛ lↄb-barfʋ maalʼã a tẽw nɩbɛ nɩ a Naaŋmɩn a ba ɓaalɩ̃ taa, bõ na ta a lɛdaar a Naaŋmɩn na lↄↄ diere ba? A na ɩ na a bala na kpi kũu-pʋↄ-irfʋ̃!
45011016	A ala ɩ ba de na nĩe ŋmaa a bur-bir ŋmãa kʋ a Naaŋmɩn, a buru ʋ jaa ɩ na a ʋ ben. A ala ɩ a tɩɛ kãw nyɩbɛ ɩ na a Naaŋmɩn ben, a ʋ wulbie mɩ ɩ na a ʋ ben.
45011017	A Ɩsɩrayɛl nɩbɛ wↄ̃ na taa nɩ a olivi tɩɛ ba na sɛl, ɩ̃ cɛ a ʋ wulbie ŋmɛɛr ŋma bar. Ɩ̃ a fʋ̃ʋ na ma ɩ a Jufi nɩrɛ wa, fʋ wↄ̃ na taa nɩ a mↄↄpʋↄ olivi tɩɛ wulbir ba na ŋmaa wa nɩ cow a wulbie ala na cɛ sↄ̃w, a fʋ na mɩ tʋↄ pↄw a sʋmↄ ala na yi a nyɩbɛ pʋↄ ɩ̃ duoro guolo a tɩɛ.
45011018	Ala-ɩ̃-sↄ taa tɩɛr beeka fʋ̃ sa na a wulbie ala ba na ŋma bar wa. A ala ɩ fʋ bʋↄrↄ na fʋ vʋ̃ a fʋ mɩ̃ɛ, a sɛw na fʋ bↄ̃w ka aa ɩ fʋ̃ʋ guolo a nyɩbɛ wa, ɩ̃-cɛ bala ɩ̃ guolo fʋ.
45011019	Fʋ na tʋↄ na yel: “Má a ɩ̃ cowfʋ ɩnɛ ba ŋma a ana wulbie bar!”
45011020	Ↄↄ, a lɛ ʋ. A mɩnɛ ba na ma tɛrɛ a ƴↄ̃w-nyãa wa, a ala ɩnɛ ba ŋma ba bar, ɩ̃-cɛ a-na-ɩ a fʋ̃ʋ, fʋ tɛrɛ na a ƴↄ̃w-nyãa, a ala ɩnɛ fʋ de a ba jie. Ala-ɩ̃-sↄ taa wa bʋↄrↄ a yuor wa, ɩ̃-cɛ bↄ̃w jʋʋrↄ.
45011021	A-na-ɩ a ala ɩ a Naaŋmɩn ma dãa sↄw bar a Jufisɩ na ɩ a tɩɛ mɩ̃ɛ wulbie wa, ʋ kↄ̃ wa mɩ bar fʋ wa.
45011022	Nyɛ a mɩnɛ a Naaŋmɩn na tɛrɛ a yɛ̃-bↄ̃wfʋ nɩ a bierfʋ. Ʋ bierʼã a bala na lo jie, ɩ̃ bↄ̃w a yɛ̃ a fʋ jie, a ala ɩ fʋ cãa na cere a mɩnɛ a ʋ yɛ̃-bↄ̃wfʋ na bʋↄrↄ. A ala ma ɩ lɛ ʋ wa ba na mɩ ŋmaa fʋ na bar,
45011023	ɩ̃ a ala ɩ a Jufisɩ lɩɛbʼã ɩ̃ bar a ba su-kpɛn tɛrɛfʋ, a Naaŋmɩn na lɛ cow ba na ƴↄ̃w a tɩɛ ʋlↄ pʋↄ ba na dãa be. A-na-ɩ a Naaŋmɩn na tʋↄ na lɛ maal a lɛ.
45011024	A fʋ̃ʋ na ma ɩ a Jufi nɩrɛ wa, fʋ ɩ na a mↄↄpʋↄ olivi tɩɛ wulbir, a ba ŋmaa wa nɩ cow ƴↄ̃w a olivi tɩ-sɛlaa pʋↄ fʋ na ma dãa bↄ̃w wa. Ɩ̃-cɛ a Jufisɩ bala, ba ɩ na a tɩ-sɛlaa ʋlↄ mɩ̃ɛ wulbie. Ala-ɩ̃-sↄ a na nyɩrɩ̃ na yↄw a ba na lɛ lɩɛb cow ba ƴↄ̃w a ba mɩ̃ɛ tɩɛ pʋↄ ba na dãa be.
45011025	Yɛɛr, maa bʋↄrↄ nyɩ baala a ƴɛr-sↄↄlaa na ɩ̃ na mana nyɩ ɩnɛ wa, a mɩnɛ a nyɩ kↄ̃ↄ de a nyɩ mɩ̃ɛ tɩɛr beeka nɩ-kpaarsɩ nyɩ ɩ wa. A ɩ na a mɩnɛ a Ɩsɩrayɛl nɩbɛ ŋmɛɛ na lɩɛb kpɛmɛ a sube, ɩ̃-cɛ a ala na cenʼã, wa ta nɩ a lɛdaar a nɩ-bʋrↄ bʋrↄ ba jaa nↄↄ wa kpɛɛrɛ pↄwrↄ a faafʋ.
45011026	Ɩ̃ a nↄhↄ̃ a Ɩsɩrayɛl nɩbɛ ba jaa na pãa pↄw a faafʋ, a mɩnɛ a na sɛb a Naaŋmɩn Sɛbɛ pʋↄ: “A Fafaara nↄↄ yi na a Sɩ̃ↄ-tẽw wa, na ʋ ir a bier maalfʋ a Jakↄb bal nɩbɛ sↄ̃w bar.
45011027	Nyɛ a pʋlɩ̃-taa ƴɛrɩ̃ ɩ̃ nↄↄ cↄↄrɩ̃ nɩ ba, a lɛ ɩ̃ nↄↄ ire a ba maal-faar bara.”
45011028	A sɩmɩ Ꞌwuor a mɩnɛ a Jufisɩ na jaar a Naaŋmɩn ƴɛr-son bar, ba lɩɛbʼã ɩ a Naaŋmɩn sama-deme a mɩnɛ a nyɩ na pↄw a son. Ɩ̃ a sɩmɩ lɛ Ꞌwuor a mɩnɛ a Naaŋmɩn na vɛl ba ir, ba ɩ na a nɩ-nʋnɩsɩ a ba sãa-kʋnbↄ ɩnɛ.
45011029	A-na-ɩ a Naaŋmɩn maa kʋ nɩrɛ bom ɩ̃ lɛ fáa wa. Ʋ maa mɩ lɛ bʋↄl nɩrɛ ɩ̃ lɛ bar ʋ wa.
45011030	A korĩ-cɛ, nyɩ dãa na wõw a toor a Naaŋmɩn jie, ɩ̃-cɛ a ƴɛ̃ƴɛrɩ̃ a Naaŋmɩn nã-bↄ̃wfʋ ta nyɩ na a Jufisɩ to-wõwfʋ ɩnɛ.
45011031	A lɛ ʋ mɩ a Jufisɩ bala, ba wõw na a toor a Naaŋmɩn jie a ƴɛ̃ƴɛrɩ̃ a mɩnɛ a nyɩmɩ na tʋↄ pↄw a Naaŋmɩn nã-bↄ̃wfʋ, ɩ̃-cɛ a na ɩ a mɩnɛ a bala mɩ̃ɛ na mɩ tʋↄ pãa pↄw a ʋna nã-bↄ̃wfʋ naa a ƴɛ̃ƴɛrɩ̃ na.
45011032	A-na-ɩ a Naaŋmɩn pↄw na a nɩbɛ ba jaa a to-wõwfʋ kasu pʋↄ a mɩnɛ ʋ na tʋↄ miil ba ba jaa a ʋ nã-bↄ̃wfʋ.
45011033	Nyɩ́ nyɛ a mɩnɛ a Naaŋmɩn lefʋ na bɛrmɛ! A ʋ kpaarfʋ nɩ a ʋ bↄ̃wfʋ ma tɛrɛ tɛwfʋ wa. Ala na tʋↄ bↄ̃w a ʋ ƴɛrɩ̃ guorfʋ par? Ala na tʋↄ nyɛ a sↄr ʋ na ma de cen?
45011034	A mɩnɛ a Naaŋmɩn Sɛbɛ na yel: “Ala ɩ̃ dãa bↄ̃w a Nɩ-kpɛ̃ɛ tɩɛrʋ̃? Ala mɩ dãa ɩ a ʋ yɛ̃-mana?
45011035	Ala ɩ̃ dãa de nĩe kʋ a Naaŋmɩn bom ʋ na mɩ lɩɛb ya ʋ?”
45011036	A-na-ɩ a ʋ jie a yele a jaa yi, ʋlↄ maal ba jaa, ɩ̃ a ʋlↄ mɩ sↄ ba. Ʋlↄ sↄ a yo-yifʋ a daar a jaa. Amɛn.
45012001	Ala-ɩ̃-sↄ yɛɛr, a mɩnɛ a Naaŋmɩn na bↄ̃w sɩ a nãw, ɩ̃ kpãkpana nyɩ na a nyɩ de a nyɩ mɩ̃ɛ kʋ a Naaŋmɩn, a nyɩ ɩ a baar-lo-bõ-mimir na ɩ a cɛcɛ kpɛ a Naaŋmɩn nyãa; a-na-ɩ lɛ ɩ̃ ɩ a puor-son nyɩ na sɛw nyɩ puoro ʋ.
45012002	Nyɩ taa ɩ a nyɩ maalfʋ a wↄ̃ a tẽw na nɩbɛ maalfʋ kaarɩ̃ wa, ɩ̃-cɛ nyɩ́ bar a Naaŋmɩn ʋ lɩɛb a nyɩ mɩ̃ɛ tↄr jaa, tu nɩ a mɩnɛ a nyɩ yɛ̃ na lɩɛb. A nↄhↄ̃ nyɩ na tʋↄ na bↄ̃w a ala na ɩ a Naaŋmɩn pʋ-tɩɛrʋ̃, a ala na ɩ a son, a ala na nʋmↄ, nɩ a ala na ɩ a cɛcɛ.
45012003	A mɩnɛ a Naaŋmɩn na sũo nɩ ma a ʋ tʋↄfʋ, ɩ̃ yele nyɩ na nyɩ jaa fɛw, a nyɩ taa tɩɛrɛ beeka nyɩ ɩ na nɩrɛ gãw a mɩnɛ a na sɛw wa, ɩ̃-cɛ nyɩ́ ɛ̃ɛ tɛrɛ tɩɛrɩ̃-vɛlɛ, tu nɩ a mɩnɛ a Naaŋmɩn na kʋ nyɩ a ƴↄ̃w-nyãa bõ-ƴene-ƴene.
45012004	A nɩ-bõ-ƴen ɩ̃gan tɛrɛ na jiir yayaw na mɩ tɛrɛ a ba tʋmↄ kpee kpee.
45012005	A lɛ ʋ mɩ, a mɩnɛ sɩ na saarɩ̃ waa, ɩ̃ ɩ̃gan bõ-ƴen sɩ ɩ a Kirisi pʋↄ, a sɩ jaa bõ-ƴene-ƴene mɩ ɓã na taa ɩ a ʋna ɩ̃gan bõ-ƴen ɓãbie.
45012006	Sɩ tɛrɛ na a Naaŋmɩn Sɩɛ tʋmↄ kpee kpee tu nɩ a ʋ sũofʋ a sɩ jie. A ala ɩ a nɩrɛ tʋↄfʋ ɩ na ʋ na bʋʋrↄ a Naaŋmɩn pʋ-tɩɛrʋ̃, ú bʋʋrↄ tuure nɩ a mɩnɛ a ʋ ƴↄ̃w-nyãa na be.
45012007	A ala ɩ a nɩrɛ ben mɩ ɩ na ú tʋnↄ a tʋmↄ kʋrↄ a nɩbɛ, ú tʋnↄ kʋrↄ ba. A ʋlↄ ben na ɩ a nɩbɛ jaanfʋ, ú jaana ba.
45012008	A ʋlↄ ben go na ɩ a nɩŋmɛɛ kpãkpanfʋ, ú kpãkpana ba. A ʋlↄ ben na ɩ ú sũono a nɩbɛ nɩ a ʋ yele, ú tɛrɛ pʋ-pɩlaa sũono nɩ ba. A nɩrɛ kãw ben wa ɩ ú ɩ a ni-diere, ú bↄ̃w cɛlɛ tↄ maala. A ʋlↄ na pↄw a tʋↄfʋ a nãw deme sũofʋ ɩnɛ, ú sũono ba nɩ nʋ̃ↄ.
45012009	Nyɩ taa ɩ a nyɩ nʋfʋ ʋ nyanyaa nɩ a bɛlɩ̃fʋ wa. Nyɩ́ Ꞌlaar a fãa, ɩ̃ mar taa nɩ a son vɩlaa vɩlaa.
45012010	Nyɩ́ bↄ̃w nyↄw taa nɩ a nʋfʋ a yɛɛr kaarɩ̃, mɩ cʋrↄ taa, tɛrɛ nɩ a ƴↄ̃wfʋ a nyɩ sↄ̃w.
45012011	Nyɩ taa ɩ tõtol deme wa, ɩ̃ nyɩ́ ɛ̃ɛ ɩ tʋ̃tʋnbↄ, tʋlↄ nɩ a Nɩ-kpɛ̃ɛ tʋmↄ pʋↄ.
45012012	Nyɩ́ cɩlɛ a nyɩ tɩɛrʋ̃ son ɩnɛ, tɛrɛ nɩ a su-nyↄwraa a kpowfʋ pʋↄ, ɩraa nɩ cĩcĩ a Naaŋmɩn sʋↄrfʋ pʋↄ.
45012013	Nyɩ́ sũono a popuorbo bala na be a nãw pʋↄ, ɩ̃ bↄ̃w diere a saanba bala na wɩɛrɛ a nyɩ jie.
45012014	Nyɩ́ sʋↄrↄ a Naaŋmɩn ʋ maal a bala na hʋↄlↄ nyɩ a vɩlaa. Nyɩ taa sↄnↄ ba wa, ɩ̃ nyɩ́ ɛ̃ɛ sʋↄrↄ a Naaŋmɩn ƴↄnↄ ba.
45012015	Nyɩ́ cɩlɛ nɩ a bala na cɩlɛ, ɩ̃ pↄw a bala na kono, kono nɩ.
45012016	Nyɩ́ pↄwrↄ taa, tɛrɛ nɩ nↄ-bõ-ƴen a nyɩ sↄ̃w. Nyɩ taa ɩ yo-bʋↄrbↄ wa, ɩ̃ nyɩ́ ɛ̃ɛ bal a nãw deme jie. Nyɩ taa de a nyɩ mɩ̃ɛ a nyɩ ɩ nɩ-kpaarsɩ wa.
45012017	Nyɩ taa de a fãa lɩɛb ya a fãa wa. Nyɩ́ ɩ a nyɩ tʋmↄ a ɩ tʋ̃-son a nɩbɛ ba jaa nii-sↄw.
45012018	A ala ɩ a nyɩ jie a yi, nyɩ́ dɩ tuo ɩ̃ tɛrɛ a pɩɛnfʋ nɩ a nɩbɛ ba jaa.
45012019	Ɩ̃ badɛɛ, nyɩ taa yawra a san nyɩ mɩ̃ɛ wa, ɩ̃-cɛ nyɩ́ bar kʋ a Naaŋmɩn su-tuo ʋ yaw, a-na-ɩ a sɛbʼã a Naaŋmɩn Sɛbɛ pʋↄ: “A Nɩ-kpɛ̃ɛ yelʼã, á ʋlↄ sↄ a san yawfʋ, á ʋlↄ na lɩɛb ya ba.”
45012020	A lɛ sɛbʼã yel go: “A kↄ wa nyↄw a fʋ san-sʋbↄ, á fú kʋ ʋ a dɩb ʋ dɩ. A kʋ̃ↄ-nyuur ɩ̃ nyↄw ʋ mɩɩ, á fú kʋ ʋ a kʋ̃ↄ ʋ nyu. A fʋ̃ʋ maala a lɛ, a vĩ na lɩɛbʼã dɩrɛ ʋ wↄ̃ taa nɩ a vũu-sala fʋ na woor dↄↄl a ʋ juumɩ a dɩrɛ ʋ.”
45012021	Taa ɩ a nɩrɛ maal-bier tʋↄ fʋ wa; ɩ̃ a fʋ̃ʋ, fú ɛ̃ɛ de a fʋ maal-vɩlaa tʋↄ nɩ a maal-bier.
45013001	A sɛw na a nɩrɛ lɛ na wur a ʋ mɩ̃ɛ a fãgã deme na Ꞌwuoro a tẽw jie, a-na-ɩ fãgã ma be be ɩ̃ ma yi a Naaŋmɩn jie wa, ɩ̃ a fãgã deme na be a ka, Naaŋmɩn biin ba ba jaa.
45013002	Ala-ɩ̃-sↄ a ʋlↄ na jɛbɛ nɩ a fãgã deme, ʋ jɛbɛ nɩ na a fãgã ʋlↄ a Naaŋmɩn na biin, ɩ̃ a ʋlↄ nↄↄ maala a lɛ na taw na a yel dↄↄl a ʋ juumɩ.
45013003	A bala na maala a vɩlaa, baa sɛw na jↄrↄ a tẽw nɩ-bɛrɛ dãbɩ̃ɛ wa. ɩ̃-cɛ a bala tɛw na maala a fãa ɩ̃ sɛw na jↄrↄ ba. Faa bʋↄrↄ fʋ jↄrↄ a fãgã deme dãbɩ̃ɛ wa mɩɩ? Maala a vɩlaa ɩ̃ ba na kpiire fʋ na.
45013004	A-na-ɩ a Naaŋmɩn tʋmↄ pʋↄ ba be ƴↄnↄ fʋ̃ a vɩla-maalfʋ pʋↄ, ɩ̃-cɛ a fʋ̃ʋ maala a bier, jↄrↄ ba a dãbɩ̃ɛ, a-na-ɩ aa ɩ pↄrↄ ba tɛrɛ a fãgã kpãana nɩ wa. A Naaŋmɩn su-tuo ba miile, waara nɩ a ʋ kpãafʋ a ʋlↄ na maala a bier jie.
45013005	Ala-ɩ̃-sↄ, a ɩna son a fʋ na wur a fʋ̃ mɩ̃ɛ a ba jie, a kↄ̃ ɩ a Naaŋmɩn suur ɩnɛ tɛw ʋ wa, ɩ̃-cɛ a na mɩ yi a fʋ̃ mɩ̃ɛ bↄ̃wfʋ jie.
45013006	A ala ɩnɛ nyɩ ma yara a lãpo, a-na-ɩ a fãgã deme bala na cɛlɛ tↄ a ana tʋmↄ ɩ na a tʋ̃tʋnbↄ a Naaŋmɩn na biin.
45013007	Nyɩ́ ya a nɩrɛ lɛ a bom lɛ nyɩ na tɛrɛ ʋ. A lãpo ʋ mɩɩ, nyɩ́ ya ʋ; a sɛbɛ kãw libie ʋ mɩɩ, nyɩ́ ya ʋ. Nyɩ́ jↄrↄ a ʋlↄ na sɛw nɩ a jↄfʋ, ɩ̃ ƴↄnↄ a ʋlↄ na sɛw nɩ a ƴↄ̃wfʋ.
45013008	Nyɩ taa tɛrɛ nɩrɛ san ɩ̃ a ala ma ɩ a nʋfʋ nyɩ na nʋnↄ taa a nyɩ sↄ̃w wa, a-na-ɩ a ʋlↄ na nʋnↄ a ʋ tↄ deme, ʋ maalʼã a ƴɛr-kpɛn a jaa baar.
45013009	A-na-ɩ a ƴɛr-kpɛn ala yelʼã: “Taa wa gana nɩ pↄw kpee mɩɩ a dab-kpee wa, taa wa kúrↄ nɩrɛ wa, taa wa jure wa, taa Ꞌwuoro nɩrɛ bom a Ꞌwuor-fãa wa”. Ɩ̃-cɛ a ƴɛr-kpɛn ala a jaa, nɩ a ala na cɛ, tiw na a ƴɛr-kpɛ̃w bõ-ƴen pʋↄ na yel: “Nʋnↄ a fʋ tↄ sʋbↄ a fʋ mɩ̃ɛ kaarɩ̃.”
45013010	A fʋ̃ʋ na nʋnↄ a fʋ tↄ sʋbↄ, faa lɛ tʋↄrↄ maala ʋ a fãa wa. Ala-ɩ̃-sↄ, a ʋlↄ na tɛrɛ a nʋfʋ a lɛ maalʼã a ƴɛr-kpɛn a jaa baar.
45013011	Nyɩ́ bↄ̃w maala a lɛ, a-na-ɩ nyɩ bↄ̃w na a daar ʋlↄ pʋↄ sɩ na be. A gʋ̃ↄ pʋↄ irfʋ daar ta na. A faafʋ pɩɛl sɩ na a ƴɛ̃ƴɛrɩ̃ na, gãw a sɩ ƴↄ̃w-nyãa nyↄwfʋ daar.
45013012	A tɩsↄw tↄlↄ na, a wɩɛr kpaarʼã. Ala-ɩ̃-sↄ, sɩ́ bar a tʋmↄ ala na ma maala a tɩsↄw, ɩ̃ lɩɛb de a jɛb-yele ala sɩ na jɛbɛ nɩ a cãa pʋↄ.
45013013	Sɩ́ ɩ a sɩ maalfʋ ʋ vɩɛlɛ a mɩnɛ a na sɛw a cãa pʋↄ. Sɩ́ bↄ̃w tɛrɛ a sɩ mɩ̃ɛ a kpokpo dɩb dɩfʋ, a dãa kʋfʋ, a gã-ta-burbur, a pebfʋ, a gↄm-bↄfʋ nɩ a nyuur tɛrɛfʋ ɩnɛ.
45013014	Nyɩ́ bar a Nɩ-kpɛ̃ɛ Jeeju-Kirisi baa-paalaa ʋ pↄw nyɩ. Nyɩ taa bar a nyɩ mɩ̃ɛ ʋ tɛrɛ a ɩ̃gan buur tɩɛrʋ̃, maala nɩ a ala ʋ na bʋↄrↄ wa.
45014001	Nyɩ́ sↄw de a ʋlↄ na bal a ƴↄ̃w-nyãa pʋↄ, kↄ̃ cɩɩrɛ a ʋ tɩɛrɩ̃sɩ wa.
45014002	Nɩrɛ ƴen sʋbↄ na tʋↄ na tɛrɛ a ƴↄ̃w-nyãa dɩrɛ nɩ a yele a jaa, ɩ̃-cɛ a kãw na bal a ƴↄ̃w-nyãa pʋↄ dɩrɛ na a jɛ-vɛɛ tɛw.
45014003	A ʋlↄ na dɩrɛ a yele a jaa ma sɛw na kpɛrɛ a ʋlↄ na ma dɩrɛ a jaa wa. Ɩ̃-cɛ a ʋlↄ na ma dɩrɛ a yele a jaa wa, ma mɩ sɛw ʋ ƴↄ̃w a ʋlↄ na dɩrɛ a jaa a ƴɛrɩ̃ wa, a-na-ɩ a Naaŋmɩn sↄw na de ʋ.
45014004	Bõ fʋ ɩ ɩ̃ ƴↄnↄ a nɩrɛ kãw tʋ̃tʋnↄ a ƴɛrɩ̃? A ʋlↄ ɩraa a cĩcĩ mɩɩ ʋ faa na Ɩo, a ʋ nɩ-kpɛ̃ɛ a ba. Ɩ̃ ʋ na ɩra na cĩcĩ, a-na-ɩ a Nɩ-kpɛ̃ɛ tɛrɛ na kpɛ̃w na nyↄw ʋ ʋ ɩraa.
45014005	Yen sʋbↄ na tɩɛrʼã a bibir kãw sa na a bibie ŋmɛɛ, ɩ̃ a kãw tɩɛr áa bibie a jaa ma sa taa wa. A sɛw na a ba jaa na sɩrɩ̃ bↄ̃w ka a ba tɩɛrɩ̃sɩ vɩɛlɛ na.
45014006	A ʋlↄ na de a bibir bõ-ƴen ʋ be kpee, a Nɩ-kpɛ̃ɛ ʋ de ƴↄnↄ nɩ. Ɩ̃ a ʋlↄ na dɩrɛ a jaa, a Nɩ-kpɛ̃ɛ ʋ dɩrɛ ƴↄnↄ nɩ, a-na-ɩ ʋ puorʼã a Naaŋmɩn ƴↄ̃w a ala pʋↄ. Ɩ̃ a ʋlↄ na jaara a ala, a Nɩ-kpɛ̃ɛ ʋ mɩ maala ƴↄnↄ nɩ, a-na-ɩ a ʋlↄ mɩ, mɩ puorʼã a Naaŋmɩn ƴↄ̃w a ala pʋↄ.
45014007	Nɩrɛ kãw ma be ka a sɩ sↄ̃w a tẽw pʋↄ a ʋ mɩ̃ɛ ɩnɛ wa, ɩ̃ nɩrɛ kãw ma mɩ be a sɩ sↄ̃w ɩ̃ kpi a ʋ mɩ̃ɛ ɩnɛ wa.
45014008	A sɩmɩ na be ka a tẽw pʋↄ, a Nɩ-kpɛ̃ɛ ɩnɛ sɩ be ka. A sɩmɩ mɩ kpi, a Nɩ-kpɛ̃ɛ ɩnɛ sɩ mɩ kpi. Ala-ɩ̃-sↄ a sɩmɩ be ka a tẽw pʋↄ mɩɩ sɩ kpi na, a Nɩ-kpɛ̃ɛ ɩ̃ sↄ sɩ.
45014009	A Kirisĩ kpi na ɩ̃ ir a kũu pʋↄ na tʋↄ ɩ a nɩ-mimie nɩ a kũusɩ Nɩ-kpɛ̃ɛ.
45014010	Ɩ̃-cɛ a fʋ̃ʋ, bõ ɩnɛ fʋ ƴↄnↄ a fʋ yɛbɛ a ƴɛrɩ̃? Mɩɩ bõ ɩnɛ fʋ mɩ kpɛrɛ ʋ? A-na-ɩ a sɩ jaa nↄↄ ɩraa na a Naaŋmɩn nii-sↄw a ƴɛrɩ̃ guorfʋ ɩnɛ.
45014011	A-na-ɩ a sɛbʼã a Naaŋmɩn Sɛbɛ pʋↄ: “A maa na ɩ a Nɩ-kpɛ̃-mimir ɩ̃ yel, a nɩbɛ ba jaa nↄↄ gburĩ na a dume a ɩ̃ nii-sↄw, ɩ̃ a ba jaa nↄɛ nↄↄ haa na pɛw a Naaŋmɩn.”
45014012	A lɛ ʋ, a sɩ jaa fɛw bõ-ƴene-ƴene na manʼã a sɩ mɩ̃ɛ baafʋ ƴɛrɩ̃ kʋ a Naaŋmɩn.
45014013	Nyɩ́ ɩ a ƴɛr-ƴↄ̃w-taa a na baar a sɩ sↄ̃w, ɩ̃ a nyɩ ɛ̃ɛ de a maal-bie asɩmɛ: a nyɩ taa wa maal bom kãw na cɩɛrɛ a nyɩ yɛbɛ, mɩɩ na wa maala ʋ ʋ loro a fãa pʋↄ wa.
45014014	A mɩnɛ ɩ̃ na be a sɩ Nɩ-kpɛ̃ɛ Jeeju pʋↄ, ɩ̃ bↄ̃w na bↄ̃w ka bõ-dɩraa kãw ma be be na ɩ bõ-saanaa wa. Ɩ-cɛ a ala ɩ nɩrɛ wa de na a bom ʋ ɩa bõ-saanaa, a ʋ jie ʋ ɩ a saanaa.
45014015	A fʋ̃ʋ maal a cɛ a fʋ yɛbɛ a bõ-dɩraa kãw ɩnɛ fʋ na dɩrɛ, nʋfʋ ma lɛ be a fʋ maalfʋ pʋↄ wa. Taa ɩ a fʋ bom dɩfʋ ʋ maal a nɩrɛ ʋlↄ ɩnɛ a Kirisi na kpi, ʋ wa bↄr wa.
45014016	Nyɩ́ tɛrɛ nyɩ mɩ̃ɛ a ala nyɩ na nyɛ a ɩ a bõ-son, a kↄ̃ ɩ bõ-hũhunaa a nɩbɛ jie wa.
45014017	A-na-ɩ a Naaŋmɩn fãw pʋↄ ƴɛrɩ̃ ma ɩ a bõ-dɩraa nɩ a bõ-nyuuraa ƴɛrɩ̃ wa, ɩ̃-cɛ ʋ ɩ na a torfʋ, a pɩɛnfʋ nɩ a nʋ̃ↄ ʋlↄ na yi a Naaŋmɩn Sɩɛ jie ƴɛrɩ̃.
45014018	A ʋlↄ na tʋnↄ a Kirisi tʋmↄ a nↄhↄ̃, ʋ maalfʋ kpɛ na a Naaŋmɩn a nyãa ɩ̃ mɩ vɩɛlɛ a nɩbɛ jie.
45014019	Ala-ɩ̃-sↄ, sɩ́ tuure a tʋmↄ ala na tɛrɛ a pɩɛnfʋ, nɩ a ala na maala sɩ a sɩ karɛɛ a Naaŋmɩn sↄr pʋↄ.
45014020	Taa sãw a Naaŋmɩn tʋmↄ bar a bõ-dɩraa ƴɛrɩ̃ ɩnɛ tɛw wa. Yel-mɩ̃ɛ ʋ, a yele a jaa sɛw na a dɩfʋ, ɩ̃-cɛ a ala ɩ a nɩrɛ bom dɩfʋ maalʼã a ʋ yɛbɛ ʋ lo a fãa pʋↄ, bier ʋ maal.
45014021	A sa na a fʋ na jaara a nɩn Ꞌwↄbfʋ, mɩɩ a dãa nyufʋ, mɩɩ a bõ-lɛ dɩfʋ na wa maala a fʋ yɛbɛ ʋ loro.
45014022	Nʋ̃ↄ ma be na a nɩrɛ ʋlↄ jie a ʋ tɩɛrɩ̃sɩ na ma ƴↄnↄ ʋ a ƴɛrɩ̃ wa a lɛ ʋ na maal a bom ʋlↄ ʋ na vɛl ir.
45014023	Ɩ̃-cɛ a ʋlↄ na baala a dɩb ɩnɛ, ɩ̃ wa dɩ, na pↄw na a ƴɛrɩ̃ a Naaŋmɩn jie, a-na-ɩ Ꞌwaa dɩ nɩ ƴↄ̃w-nyãa wa. Ɩ̃ a ala a jaa na ma yi a ƴↄ̃w-nyãa pʋↄ wa ɩ na a maal-fãa.
45015001	A sɩmɩ na tɛrɛ a kpɛ̃w, a sɛw na a sɩ na sũono a bala na ma kpɛmɛ a ƴↄ̃w-nyãa pʋↄ wa, ɩ̃ saa sɛw na maala a ala tɛw na nʋmↄ sɩ wa.
45015002	A sɩ jaa fɛw bõ-ƴene-ƴene sɛw na sɩ maala a ala na nʋmↄ a sɩ tↄ sʋbↄ, a na tʋↄ sũo ʋ ʋ karɛɛ a Naaŋmɩn sↄr pʋↄ.
45015003	A-na-ɩ a Kirisi mɩ̃ɛ ma dãa tɩɛrɛ a ala na nʋmↄ ʋ tɛw wa. Ɩ̃-cɛ a mɩnɛ a na sɛb a Naaŋmɩn Sɛbɛ pʋↄ: “A tʋ-bie ala na yi a bala na tʋrↄ fʋ jie lɩɛbʼã lo a ɩ̃ juumɩ.”
45015004	A ala a jaa ba na dãa sɛb a Naaŋmɩn Sɛbɛ pʋↄ a korĩ-cɛ, a sɛbʼã a sɩ jaanfʋ ɩnɛ, a mɩnɛ a sɩ na tʋↄ tɛrɛ a gufʋ tɩɛrʋ̃ son a yi a sɩ su-nyↄwraa nɩ a sɩ ɓaalɩ̃fʋ ala jie sɩ na pↄw a Naaŋmɩn Sɛbɛ pʋↄ.
45015005	A Naaŋmɩn ʋlↄ na ɩ a su-nyↄwraa sʋbↄ nɩ a ɓaalɩ̃fʋ sʋbↄ, ú maal nyɩ a nyɩ tɛrɛ tɩɛrʋ̃ bõ-ƴen a nyɩ sↄ̃w, tuure nɩ a Jeeju-Kirisi pʋ-tɩɛrʋ̃,
45015006	a mɩnɛ a nyɩ na lãa tɛrɛ nↄ-bõ-ƴen pɛwrɛ nɩ a Naaŋmɩn ʋlↄ na ɩ a sɩ Nɩ-kpɛ̃ɛ Jeeju-Kirisi Sãa.
45015007	Nyɩ́ bↄ̃w pↄwrↄ taa a nyɩ sↄ̃w wↄ̃ taa nɩ a mɩnɛ a Kirisi na sↄw de nyɩ, a na maal a Naaŋmɩn yuor ʋ yire.
45015008	A-na-ɩ ɩ̃ yele nyɩ na, a Kirisi lɩɛbʼã ɩ a Jufisɩ tʋ̃tʋnↄ a Naaŋmɩn yel-mɩ̃ɛ miilfʋ ɩnɛ, a mɩnɛ ʋ na maal a pʋlɩ̃fʋ ala baar a Naaŋmɩn na dãa pʋlɩ̃ nɩ a ba sãa-kʋnbↄ.
45015009	Ɩ̃ ʋ mɩ wa na a nɩ-bʋlsɩ na tʋↄ pɛwrɛ a Naaŋmɩn a ʋ nã-bↄ̃wfʋ ɩnɛ, a mɩnɛ a na sɛb a Naaŋmɩn Sɛbɛ pʋↄ: “Ala-ɩ̃-sↄ ɩ̃ na pɛwrɛ fʋ na a nɩ-bʋlsɩ sↄ̃w, ɩ̃ mɩ cɩɛrɛ a yele pɛwrɛ nɩ a fʋ yuor.”
45015010	A lɛ yelʼã go: “Nɩ-bʋlsɩ, nyɩ́ cɩlɛ nɩ a bala na ɩ a Naaŋmɩn deme.”
45015011	Ɩ̃ lɛ yel: “A nyɩmɩ nɩ-bʋlsɩ, nyɩ́ pɛwrɛ a Nɩ-kpɛ̃ɛ nyɩ jaa. Áa nɩbɛ ba jaa, ba pɛwrɛ ʋ.”
45015012	A Ejayi mɩ yelʼã a ʋ sɛbɛ pʋↄ: “A Jɛsɩ bal nɩrɛ nↄↄ wa na wa ir de a nɩ-bʋlsɩ ten, ɩ̃ a ba jaa nↄↄ tɛrɛ nɩ ʋ na a tɩɛrʋ̃ son.”
45015013	A Naaŋmɩn ʋlↄ na ɩ a tɩɛrʋ̃ son sʋbↄ, ú sɛw a nyɩ sube nɩ a nʋ̃ↄ nɩ a pɩɛnfʋ a nyɩ ƴↄ̃w-nyãa ɩnɛ. A Naaŋmɩn Sɩɛ fãw ú mɩ maal nyɩ á nyɩ́ tɛrɛ a tɩɛrʋ̃ son a ƴala a nyɩ jie.
45015014	Ɩ̃ yɛɛr, maa mɩ̃ɛ bↄ̃w na bↄ̃w ka nyɩ sɩrɩ̃ na ɩ a nɩ-sono tɛrɛ a bↄ̃wfʋ a jaa, na mɩ tʋↄ kʋ taa a yɛ̃ a nyɩ sↄ̃w.
45015015	Ɩ̃-cɛ ɩ̃ cãa na sɛb nyɩ a sɛbɛ, yel nyɩ a yele ŋmɛɛ cãa pʋↄ a na tʋↄ jaw nyɩ a yele ala ɩnɛ. A-na-ɩ a Naaŋmɩn wɩɛfʋ be na a ɩ̃ jie,
45015016	a mɩnɛ ʋ na ƴↄ̃w ma ɩ̃ ɩ a Jeeju-Kirisi tʋ̃tʋnↄ a nɩ-bʋlsɩ jie. A Naaŋmɩn tʋ̃-cɛcɛ ɩ̃ tʋnↄ hiere nɩ a ʋ ƴɛr-son, a mɩnɛ ɩ̃ na tʋↄ diere a nɩ-bʋlsɩ kʋrↄ a Naaŋmɩn a baar-lo-bom kaarɩ̃ na kpɛ ʋ a nyãa, a ʋ Sɩɛ na mɩ ow kpee, a ba ɩ a ʋ ben.
45015017	Ala-ɩ̃-sↄ, a mɩnɛ ɩ̃ na be a Jeeju-Kirisi pʋↄ, ɩ̃ barʼã tɩɛrʋ̃ a ɩ̃ tʋmↄ ɩ̃ na tʋnↄ kʋrↄ a Naaŋmɩn.
45015018	A ala ɩ ɩ̃ na sↄw na ƴɛr bom kãw, a na ɩ na a ala tɛw a Kirisi na maal a ɩ̃ ɩnɛ, ɩ̃ na wa nɩ a nɩ-bʋlsɩ a ba na wono a Naaŋmɩn a toor a ɩ̃ ƴɛrɩ̃sɩ nɩ a ala ɩ̃ na maal ɩnɛ,
45015019	a fãgã ʋlↄ ɩ̃ na maalʼɩ̃ nↄ-kofʋ tʋmↄ miilʼɩ̃ ba a Naaŋmɩn kpɛ̃w, nɩ a Naaŋmɩn Sɩɛ fãgã ba na mɩ nyɛ. A nↄhↄ̃ ɩ̃ manʼã a Kirisi ƴɛr-son ʋ jaa a jiir a jaa, wa nyↄw nɩ a Jerujalɛm wa ta nɩ a Ɩlɩrɩ wɩɛr.
45015020	A-na-ɩ ɩ̃ tɩɛrʋ̃ dãa na ɩ, ɩ man a ƴɛr-son a jiir ala tɛw ba na ma dãa wõ a Kirisi yuor sɛr wa, a mɩnɛ ɩ̃ kↄ̃ wa mɛ ɩ̃ yir dↄↄl nɩrɛ dacin kparaa juu wa.
45015021	Ɩ̃-cɛ, ɩ̃ maalʼã a mɩnɛ a Naaŋmɩn Sɛbɛ na yel: “A bala ba na ma dãa hier a ʋ ƴɛrɩ̃ kʋ wa nↄↄ nyɛ ʋ na, ɩ̃ a bala na ma dãa wõ a ʋ ƴɛrɩ̃ wa nↄↄ wonaa na.”
45015022	A tʋmↄ ala ɩ̃ dãa var ma a sↄr gbɛɛ yayaw a nyɩ jie wɩfʋ,
45015023	ɩ̃-cɛ a ƴɛ̃ƴɛrɩ̃ na, ɩ̃ baarʼã a ɩ̃ tʋmↄ a be a ana wɛɛ naa. Ɩ̃ a mɩnɛ a yõ-yaw pʋↄ ɩ̃ na dãa bʋↄrↄ ɩ̃ wɩ nyɛ nyɩ,
45015024	a ƴɛ̃ƴɛrɩ̃ na, a maa wa cere a Ɛsɩpan-tẽw ɩ̃ bʋↄrↄ na ɩ̃ Ꞌlaw Ꞌwuor nyɩ je kãa. A na nʋmↄ ma na a mɩnɛ sɩ na nyɛrɛ taa mɩ beree taa a bibie ala pʋↄ, ɩ̃ a ala baar ɩ̃ na mɩ pↄw a sũofʋ a nyɩ jie a ʋna tẽw naa cenfʋ ɩnɛ.
45015025	Ɩ̃-cɛ a ƴɛ̃ƴɛrɩ̃. Jerujalɛm ɩ̃ cere a Naaŋmɩn popuorbo tʋmↄ ɩnɛ na be a be.
45015026	A-na-ɩ a duo-puorbo bala na be a Masɛdↄn nɩ a Akayi ten guorʼã taa a libie cɩɛrfʋ a Naaŋmɩn bibiir bala na ɩ a nãw deme a Jerujalɛm ɩnɛ.
45015027	A bala mɩ̃ɛ ɩ̃ guor taa ba yẽ a ala maalfʋ, ɩ̃-cɛ a dãa na sɩrɩ̃ sɛw a ba na maal a lɛ. A-na-ɩ a ala ɩ a Jerujalɛm popuorbo ɩ na a ba po a Naaŋmɩn Sɩɛ yele nɩ a nɩ-bʋlsɩ, a nɩ-bʋlsɩ mɩ sɛw na na mɩ po a ba ɩ̃gan buur yele a mɩ sũo a Jerujalɛm popuorbo.
45015028	A maa wa maal a ʋna tʋn naa baar, na ɩ ɩ̃ de a libie ala ba na cɩɛr a jaa tɩɩr kʋ a Jerujalɛm deme, ɩ̃ na Ꞌlaw na nyɛ nyɩ, ɩ̃ pãa cere a Ɛsɩpan-tẽw.
45015029	Ɩ̃, ɩ̃ bↄ̃w ka a lɛ ɩ̃ nↄↄ wɩɛrɛ a be a nyɩ jie, ɩ̃ na tɛrɛ na a Kirisi sũofʋ na ƴala, wɩ nɩ.
45015030	Yɛɛr, nyɩ́ nyɛ a ala ɩ̃ na sʋↄrↄ nɩ nyɩ a sɩ Nɩ-kpɛ̃ɛ Jeeju-Kirisi yuor, nɩ a Naaŋmɩn Sɩɛ nʋfʋ ɩnɛ. Nyɩ́ pↄw ma a ɩ̃ jɛb pʋↄ, sʋↄrↄ nɩ a Naaŋmɩn ƴↄnↄ ma,
45015031	a mɩnɛ ɩ̃ na cɩ̃ɛ a Naaŋmɩn to-woonbo jie na be a Jude wɩɛr pʋↄ, ɩ̃ a popuorbo na mɩ sↄw de ma vɩlaa a libie ala ɩ̃ na cere nɩ.
45015032	A nↄhↄ̃, a Naaŋmɩn wa sↄw, ɩ̃ na ta na a be a nyɩ jie nɩ nʋ̃ↄ, mɩ pↄw nɩ a pɩɛnfʋ a nyɩ sↄ̃w.
45015033	A Naaŋmɩn na ɩ a pɩɛnfʋ sʋbↄ, ú be nɩ nyɩ nyɩ jaa. Ámɛn.
45016001	Ɩ̃ sʋↄr nyɩ na a sɩ yɛ-pↄw Febe ɩnɛ, a ʋlↄ na tʋnↄ a Naaŋmɩn tʋn a Sãkire-tẽw duo-puorbo sↄ̃w,
45016002	a nyɩ na bↄ̃w de ʋ a Nɩ-kpɛ̃ɛ yuor pʋↄ, a mɩnɛ a na sɛw na maala a popuorbo sↄ̃w, ɩ̃ mɩ sũo ʋ a bom jaa lɛ pʋↄ ʋ na bʋↄrↄ. A ʋlↄ mɩ̃ɛ mɩ dãa na sũo nɩ-yaw, nɩ a ɩ̃ tↄr jaa.
45016003	Nyɩ́ puor a Pɩrɩsɩl nɩ a Akɩlasɩ kʋ ma. Ba ɩ na a ɩ̃ lãa-tʋnbↄ a Jeeju-Kirisi tʋmↄ pʋↄ,
45016004	ɩ̃ mɩ dãa sↄw a kũu a ɩ̃ baafʋ ɩnɛ. Aa ɩ maa tɛw ɩ̃ bↄ̃w wa, ɩ̃-cɛ a nɩ-bʋlsɩ duo-puorbo ba jaa mɩ bↄ̃w na.
45016005	Nyɩ́ puor a duo-puorbo bala na ma duoro taa a be a ba yir pʋↄ. Nyɩ́ mɩ puor a ɩ̃ baraa Ɛpɛnɛtɩ, na ɩ a Kirisi popuor-dãdãw a Ajɩ-wɩɛr.
45016006	Nyɩ́ lɛ puor a Maarɩɩ na nyɩrɩ̃ tʋ̃ a tʋmↄ kʋ nyɩ.
45016007	Nyɩ́ puor a Ádɩrɛnɩkɩ nɩ a Jʋnyasɩ na ɩ a ɩ̃ bal nɩbɛ na dãa lãa be nɩ ma a kasu pʋↄ ɩ̃ a ba yuor na yi a nɩ-tʋnɩsɩ pʋↄ. Ba de ma na nĩe puoro a Kirisi.
45016008	Nyɩ́ mɩ puor a Ápɩlate na ɩ a ɩ̃ baraa a Nɩ-kpɛ̃ɛ pʋↄ.
45016009	Nyɩ́ lɛ puor a Ʋrbɛ̃ na ɩ a sɩ lãa-tʋnↄ a Kirisi tʋmↄ pʋↄ, nɩ a ɩ̃ baraa Sɩtakɩ.
45016010	Nyɩ́ puor a Apɛlɛ ba na Ꞌwuor nyɛ ʋ sɩrɩ̃ ɩraa a Kirisi sↄr pʋↄ. Nyɩ́ mɩ puor a Aritobul yir deme,
45016011	nɩ a Ɛrↄdɩyↄ̃ na mɩ ɩ a ɩ̃ bal nɩrɛ, ɩ̃ mɩ lɛ puor a Narsɩsɩ yir deme na lɩɛb ɩ a popuorbo.
45016012	Nyɩ́ mɩ lɛ puor a Tɩrɩfɛn nɩ a Tɩrɩfↄsɩ, na ɩ a pↄↄbↄ bala na tʋnↄ a Nɩ-kpɛ̃ɛ tʋmↄ, ɩ̃ mɩ puor a ɩ̃ yɛ-pↄw nʋnaa Pɛrsɩdɩ na tʋ̃ a tʋn yaw kʋ ʋ.
45016013	Nyɩ́ puor a Urufusi na tʋlↄ a Nɩ-kpɛ̃ɛ ɩnɛ, nɩ a ʋ mã na mɩ dãa be a ɩ̃ mã kaarɩ̃.
45016014	Nyɩ́ mɩ puor a Asɛ̃kɩrɩ, nɩ a Filegↄ̃, a Ɛmɛsɩ, a Paturoba, a Ɛmasɩ nɩ a yɛɛr bala ba na be nɩ taa.
45016015	Nyɩ́ mɩ lɛ puor a Filolↄgɩ, nɩ a Juli, a Nere, nɩ a ʋ yɛ-pↄw Olɛ̃pa, lãa nɩ a Naaŋmɩn-puorbo bala na be nɩ ba.
45016016	Nyɩ́ puoro taa woro nɩ taa nɩ a Nɩ-kpɛ̃ɛ yuor. A Kirisi popuorbo ji-gbulĩsɩ ba jaa puor nyɩ na.
45016017	Yɛɛr, ɩ̃ kpãkpana nyɩ na a nyɩ na bↄ̃w piire a bala na ma ŋmara a nɩbɛ a kpee kpee, mɩɩ maala ba a ba loro a fãa pʋↄ, cɩɩrɛ nɩ a jaanfʋ ʋlↄ nyɩ na dãa pↄw. Nyɩ́ taw a nyɩ mɩ̃ɛ yi nɩ a ba jie,
45016018	a-na-ɩ a bana nɩ-bʋrↄ par ma tʋnↄ a sɩ Nɩ-kpɛ̃ɛ Kirisi tʋmↄ wa, ɩ̃-cɛ a ba mɩ̃ɛ ɩ̃gan buur yele ba bʋↄrↄ. A ba ƴɛr-vɛlɛ nɩ a ba nↄ-kãa ƴɛrɩ̃sɩ ba ma de bɛlɩ̃ nɩ a nɩ-ɓaara tɩɛrɩ̃sɩ.
45016019	A nyɩ toor wõfʋ ta na a jiir a jaa, ala-ɩ̃-sↄ ɩ̃ cɩlɛ na a nyɩ maalfʋ ɩnɛ. Ɩ̃-cɛ ɩ̃ bʋↄrↄ na nyɩ ɩ nɩ-kpaarsɩ maala nɩ a vɩlaa, ɩ̃ ɩ cɛcɛ, sↄmↄ nɩ a bier.
45016020	Ɩ̃ ka nɩ fɩ̃ɩ pʋↄ, a Naaŋmɩn ʋlↄ na ɩ a pɩɛnfʋ sʋbↄ na ŋmɩ̃ɛ na a Satã a nyɩ gbɛɛ pʋↄ. A sũofʋ na yi a sɩ Nɩ-kpɛ̃ɛ Jeeju sɛ̃ ú be a nyɩ jie!
45016021	A Timote na ɩ aɩ̃ lãa-tʋnↄ, nɩ a Lusiisi, a Jasↄ̃ nɩ a Sↄsɩpatɛɛr na ɩ a ɩ̃ bal nɩbɛ puor nyɩ na.
45016022	A maa Tɛrtiw mɩ̃ɛ na sɛb a sɛbɛ na, puor nyɩ na a Nɩ-kpɛ̃ɛ pʋↄ.
45016023	A Gayisi na ɩ a ɩ̃ yir daba, lãa nɩ a popuorbo bala ba jaa na kpaara a be, puor nyɩ na. A Ɛrasɩtɩ na ɩ a tẽw libi-gure, nɩ a ɩ̃ yɛbɛ Kartu mɩ puor nyɩ na. [
45016024	A sũofʋ na yi a sɩ Nɩ-kpɛ̃ɛ Jeeju-Kirisi sɛ̃ ú be a nyɩ jie nyɩ jaa! Amɛn.]
45016025	Naaŋmɩn sↄ pɛwfʋ, a ʋlↄ na tʋↄrↄ maala nyɩ a nyɩ na ɩraa cĩcĩ, tu nɩ a ɩ̃ ƴɛr-son na ɩ a Jeeju-Kirisi ƴɛrɩ̃ ɩ̃ na hiere. A ƴɛrɩ̃ ʋlↄ dãa na sↄↄlɩ̃ a sɩ jie a korĩ-cɛ-cɛ jaa,
45016026	ɩ̃-cɛ a ƴɛ̃ƴɛrɩ̃ na, ʋ nyɩrʼã cãa pʋↄ a Naaŋmɩn ƴɛr-hierbe sɛbsɩ pʋʋr, a mɩnɛ a ten bʋrↄ bʋrↄ nɩbɛ ba jaa na tʋↄ wõ a ʋna ƴɛrɩ̃, ɩ̃ sↄw de ʋ, wono nɩ ʋ a toor, tu nɩ a Naaŋmɩn ʋlↄ na ma be a kũu jie wa pʋ-tɩɛrʋ̃.
45016027	A Naaŋmɩn ʋlↄ tɛw na ɩ a kpaarfʋ sʋbↄ yuor ʋ yire a daar a jaa a Jeeju-Klrisi ɩnɛ! Amɛn.
46001001	A maa Pol nɩ a sɩ yɛbɛ Sↄsɩtɛn ɩ̃ lãa tɩɩrɛ a sɛbɛ na. A Naaŋmɩn vɛl ma na ir, ɩ̃ bʋↄl ma ɩ̃ ɩ a Jeeju-Kirisi nɩ-tʋnaa.
46001002	Sɩ tɩɩrɛ na a sɛbɛ na kʋrↄ a nyɩmɩ Naaŋmɩn duo-puorbo na be a Kↄrɛ̃tɩ-tẽw, a nyɩmɩ a Naaŋmɩn na ow a kpee a Jeeju-Kirisi pʋↄ a nyɩ ɩ a ʋ nɩbɛ, ɓã taa nɩ a bala ba jaa na be a jiir a jaa na bʋↄlↄ a sɩ Nɩ-kpɛ̃ɛ Jeeju-Kirisi yuor, na ɩ a ba Nɩ-kpɛ̃ɛ nɩ a sɩ ben.
46001003	A sũofʋ nɩ a pɩɛnfʋ na yi a sɩ Sãa Naaŋmɩn nɩ a Nɩ-kpɛ̃ɛ Jeeju-Kirisi sɛ̃ á be a nyɩ jie.
46001004	Ɩ̃ pɛwrɛ na a Naaŋmɩn a daar a jaa a nyɩ ɩnɛ a mɩnɛ ʋ na kʋ nyɩ a ʋ sũofʋ a Jeeju-Kirisi pʋↄ,
46001005	a-na-ɩ a ʋlↄ pʋↄ nyɩ le a yele a jaa ɩnɛ, a ƴɛrɩ̃sɩ ƴɛrfʋ nɩ a bↄ̃wfʋ pʋↄ a jaa.
46001006	A mɩnɛ nyɩ na sɩrɩ̃ nyↄw a Kirisi yel-mɩ̃ɛ ƴɛrɩ̃ a cĩcĩ ɩraa nɩ,
46001007	a Naaŋmɩn sũofʋ bom kãw ma ɓↄrↄ nyɩ wa, a nyɩmɩ na jɛ cɛlɛ a daar ʋlↄ a sɩ Nɩ-kpɛ̃ɛ Jeeju-Kirisi nↄↄ nyɩrɛ.
46001008	A ʋlↄ mɩ̃ɛ na tɛrɛ nyɩ na ɩraa nɩ cĩcĩ wa ta nɩ a baarfʋ daar, a mɩnɛ a sɩ Nɩ-kpɛ̃ɛ Jeeju-Kirisi waa dayen, a ba kↄ̃ tʋↄ nyɛ cɛfʋ jie a nyɩ jie wa.
46001009	A Naaŋmɩn ɩ na dẽdẽ, a ʋlↄ na bʋↄl nyɩ a nyɩ lãw taa nɩ a ʋ Bie Jeeju-Kirisi na ɩ a sɩ Nɩ-kpɛ̃ɛ.
46001010	Yɛɛr, ɩ̃ sʋↄr nyɩ na nɩ a sɩ Nɩ-kpɛ̃ɛ Jeeju-Kirisi yuor, a nyɩ na mana taa nyɩ jaa. Nyɩ taa ŋmara kpee kpee wa, ɩ̃-cɛ nyɩ́ bↄ̃w nyↄw taa tɛrɛ nɩ tɩɛrɩ̃-bõ-ƴen nɩ nↄ-bõ-ƴen.
46001011	A-na-ɩ yɛɛr, a Kilowe yir deme man ma na á faa-taa be na a nyɩ sↄ̃w.
46001012	A lɛ yelʼã a nyɩ jaa ma ƴɛrɛ na kpee kpee. A bõ-ƴen ma yelʼã: “Maa ɩ na a Pol nɩrɛ.” A kãw yel, á Apolosi nɩrɛ ʋ ɩ, a kãw go, á Pɩɛr nɩrɛ ʋ ɩ, ɩ̃ a ƴen sʋbↄ ma yel á Kirisi ben ʋ ɩ.
46001013	Nyɩ tɩɛr beeka ba dãa na ŋma a Kirisi kpee kpee po mɩɩ? A Pol ba dãa kpa a nɩ-kʋ-daa juu a nyɩ ɩnɛ mɩɩ? Mɩɩ a Pol yuor ba dãa de mʋrʼɩ̃ nyɩ a kʋ̃ↄ mɩɩ?
46001014	Ɩ̃ puoro na a Naaŋmɩn a mɩnɛ ɩ̃ na ma dãa mʋr nɩrɛ kãw a kʋ̃ↄ, ɩ̃-cɛ a ala ma ɩ a Kirisipi nɩ a Gayisi tɛw ʋ wa.
46001015	Ala-ɩ̃-sↄ, nɩrɛ kãw ma tʋↄrↄ yele a ɩ̃ yuor ɩ̃ de mʋrʼɩ̃ nyɩ a kʋ̃ↄ wa.
46001016	(Ↄↄ, yel-mɩ̃ɛ ʋ! Ɩ̃ mɩ dãa na sɩrɩ̃ mʋr a Sitefana yir deme a kʋ̃ↄ. A ala ɩ̃ baar, maa lɛ bↄ̃w ka ɩ̃ mʋrʼã nɩrɛ kʋ̃ↄ go wa.)
46001017	A-na-ɩ a Kirisi ma tʋ̃ ma ɩ̃ wa kʋ̃ↄ mʋrfʋ ɩnɛ wa, ɩ̃-cɛ ʋ tʋ̃ ma na ɩ̃ wa ƴɛrɛ a ʋ ƴɛr-son. Aa ɩ a tẽw na pʋↄ kpaarfʋ ɩ̃ de ƴɛrɛ nɩ wa, a mɩnɛ a Kirisi kũu ʋ na kpi a nɩ-kʋ-daa juu kↄ̃ wa lɩɛb ɩ pↄrↄ wa.
46001018	A-na-ɩ a ƴɛrɩ̃ ʋlↄ na ɩ a Kirisi kũu a nɩ-kʋ-daa juu ɩ na dãbol ƴɛrɩ̃ a bala na wɛrɛ jie, ɩ̃-cɛ ʋ ɩ na a Naaŋmɩn kpɛ̃w a sɩmɩ jie na be a faafʋ sↄr pʋↄ.
46001019	A mɩnɛ a Naaŋmɩn Sɛbɛ na yel: “Ɩ̃ na sãw na a nɩ-kpaarsɩ kpaarfʋ bar, ɩ̃ mɩ ir a yɛ̃-tɛrbɛ yɛ̃ bar.”
46001020	A ala be a lɛ, bõ a ʋlↄ na kpaar na lɛ yel go? Mɩɩ a ƴɛr-kpɛn-bↄ̃wnↄ, bõ ʋ na mɩ yel? A tẽw na cɩcɩɩrɛ, bõ ʋ na mɩ yel? A Naaŋmɩn ma lɩɛb a tẽw na kpaarfʋ ʋ ɩ dãbol yɛ̃ wa mɩɩ?
46001021	A-na-ɩ a mɩnɛ a Naaŋmɩn kpaarfʋ na maal a tẽw nɩbɛ a ba kↄ̃ tʋↄ bↄ̃w a Naaŋmɩn nɩ a ba kpaarfʋ wa, ala-ɩ̃-sↄ a nʋmↄ ʋ ʋ na de a dãbol ƴɛrɩ̃ ʋlↄ sɩ na ƴɛrɛ, faara nɩ a bala na ƴↄ̃w ʋ a nyãa.
46001022	A Jufisɩ bʋↄrↄ na ba nyɛ a Naaŋmɩn tʋ̃-miilsɩ, ɩ̃ a Gɩrɛkɩ nɩbɛ bʋↄrↄ a kpaarfʋ.
46001023	Ɩ̃-cɛ a sɩmɩ ʋlↄ, sɩ hiere na a Kirisi ʋlↄ, ba na dãa kpa a nɩ-kʋ-daa juu ƴɛrɩ̃, na cɛ a Jufisɩ, ɩ̃ ɩ dãbol ƴɛrɩ̃ a nɩ-bʋlsɩ jie.
46001024	Ɩ̃ a ala ɩ a bala a Naaŋmɩn na bʋↄl ʋ, a Jufisɩ mɩɩ a Gɩrɛkɩ nɩbɛ, a Kirisi ɩ na a Naaŋmɩn kpɛ̃w nɩ a Naaŋmɩn kpaarfʋ a ba jie.
46001025	A-na-ɩ a ala a nɩbɛ na nyɛ a ɩ a dãbol ƴɛrɩ̃ a Naaŋmɩn jie, tɛrɛ na kpaarfʋ gãw a nɩbɛ ben, ɩ̃ a ala ba na nyɛ a bal a Naaŋmɩn jie tɛrɛ na kpɛ̃w gãw a ba ben.
46001026	Ɩ̃ yɛɛr, nyɩ́ Ꞌwuor nyɛ a nyɩmɩ a Naaŋmɩn na bʋↄl. A tẽw na nɩ-kpaarsɩ ma waa a nyɩ sↄ̃w wa, a fãgã deme nɩ a naabsɩ bibiir ma mɩ waa wa.
46001027	Ɩ̃-cɛ a bala a tẽw na nɩbɛ na ma nyɛ a baa ɩ bom wa, bala a Naaŋmɩn ma de tʋ̃ nɩ, a vĩ kpɛ a nɩ-kpaarsɩ. Ɩ̃ a bala a tẽw na nɩbɛ na ma nyɛ a ba bal, bala a Naaŋmɩn ma de tʋ̃ nɩ, a vĩ kpɛ a nɩ-kpɛn.
46001028	A bala a tẽw na nɩbɛ na ma nyɛ a ba ɩ a nɩ-kpansɩ ma ɩ bom wa, a ba mɛbɛ, bala a Naaŋmɩn ma vɛl ir wɛlɛ nɩ a ala a nɩbɛ na ma kpiire,
46001029	a mɩnɛ a nɩrɛ lɛ kↄ̃ tʋↄ bↄ yuor a ʋ nii-sↄw wa.
46001030	Ɩ̃-cɛ a Naaŋmɩn ɩnɛ nyɩ ɓa taa nɩ a Jeeju-Kirisi, ɩ̃ ʋ ƴↄ̃w ʋ ʋ lɩɛb ɩ a sɩ kpaarfʋ. A Kirisi ɩnɛ sɩ tor a Naaŋmɩn nii-sↄw, ʋ mɩ ow sɩ kpee a sɩ ɩ a ʋ ben, ʋ faa sɩ yi nɩ a maal-fãa pʋↄ.
46001031	A mɩnɛ a Naaŋmɩn Sɛbɛ na yel: “A ʋlↄ na bʋↄrↄ a yuor, ú bʋↄrↄ a yuor a ala a Nɩ-kpɛ̃ɛ na maal ɩnɛ.”
46002001	Yɛɛr, a lɛ ɩ̃ na dãa wɩ a nyɩ sɛ̃ na ɩ̃ ƴɛrɛ a Naaŋmɩn ƴɛr-sↄↄlaa kʋrↄ nyɩ, maa dãa wɩ nɩ kpaarfʋ mɩɩ bↄ̃bↄ̃wnↄ ƴɛr-bie wa.
46002002	A-na-ɩ a lɛ ɩ̃ na dãa be a nyɩ sↄ̃w, ɩ̃ nyɛ na a ɩ son ɩ̃ kↄ̃ ƴɛr ƴɛr-kpee ɩ̃ a ala ma ɩ a Jeeju-Kirisi ƴɛrɩ̃ tɛw ʋ wa, a ʋlↄ ba na kpa a nɩ-kʋ-daa juu.
46002003	Balfʋ nɩ dãbɩ̃ɛ nɩ mĩfʋ ɩ̃ dãa be nɩ a nyɩ sɛ̃.
46002004	A ɩ̃ ƴɛrɩ̃sɩ ɩ̃ na dãa ƴɛrɛ mɩ hiere nɩ, ma dãa ɩ a tẽw na pʋↄ yɛ̃-ƴɛrɩ̃sɩ wa, ɩ̃-cɛ a miile na a Naaŋmɩn Sɩɛ tʋmↄ nɩ a ʋ kpɛ̃w,
46002005	a mɩnɛ a nyɩ kↄ̃ ƴↄ̃w a nɩbɛ kpaarfʋ a nyãa wa, ɩ̃-cɛ a na ɩ a Naaŋmɩn kpɛ̃w nyɩ ƴↄ̃w a nyãa.
46002006	Ɩ̃-cɛ sɩ ƴɛrɛ na a kpaarfʋ ƴɛrɩ̃ nɩ a bala na bɩ a Naaŋmɩn sↄr pʋↄ, ɩ̃ aa ɩ a tẽw na kpaarfʋ ʋ wa; aa mɩ ɩ a tẽw na nɩ-bɛrɛ kpaarfʋ ʋ wa, a-na-ɩ ba na lo na daar kãw.
46002007	Ɩ̃ sɩ mana na a Naaŋmɩn kpaarfʋ na ɩ a ƴɛr-bↄ̃w-faaraa na sↄↄlɩ̃ a nɩbɛ jie, a ʋlↄ a Naaŋmɩn na dãa gbɛɛrɩ̃ a sɩ yo-yifʋ ɩnɛ ɩ̃ ma dãa maal a tẽw sɛr wa.
46002008	A kpaarfʋ ʋlↄ, a tẽw na nɩ-kpɛ̃ɛ kãw ma bↄ̃w ʋ wa. A ala dãa ɩ ba bↄ̃w ʋ na, ba kãa dãa kpa a Nɩ-kpɛ̃ɛ ʋlↄ na yi a yuor yaal a nɩ-kʋ-daa juu wa.
46002009	Ɩ̃ a ala sɩ na mana ɩ na a mɩnɛ a Naaŋmɩn Sɛbɛ na yel: “A Naaŋmɩn gbɛɛrɩ̃ na a ala a nɩrɛ mimir na ma dãa nyɛ wa, a toor na ma mɩ dãa wõ wa; a bom ʋlↄ a nɩrɛ na ma mɩ dãa tɩɛrʼɩ̃ wa, ala a Naaŋmɩn gbɛɛrɩ̃ a bala na nʋnↄ ʋ ɩnɛ.”
46002010	Ɩ̃ a Naaŋmɩn de na a ʋ Sɩɛ miilʼɩ̃ sɩ a ana yele, a-na-ɩ a Naaŋmɩn Sɩɛ cɛ̃pɛrɛ na a yele a jaa, a ala saarɩ̃ ɩ a ala na sↄↄlɩ̃ a Naaŋmɩn pʋↄ ʋ.
46002011	A nɩrɛ jie, ala na tʋↄ bↄ̃w a ala na be a ʋ pʋ̃ↄ, ɩ̃ a ala ma ɩ a ʋ mɩ̃ɛ sɩɛ ʋ wa? A lɛ ʋ mɩ a Naaŋmɩn jie. Nɩrɛ ma mɩ bↄ̃wnↄ a Naaŋmɩn yele, ɩ̃ a ala ma ɩ a ʋ Sɩɛ tɛw ʋ wa.
46002012	A sɩmɩ, saa pↄw a tẽw na yɛ̃ wa, ɩ̃-cɛ a Sɩɛ ʋlↄ na yi a Naaŋmɩn jie sɩ pↄw, a mɩnɛ a sɩ na tʋↄ bↄ̃w nɩ a yele ala a Naaŋmɩn na kʋ sɩ a ʋ maal-vɩlaa ɩnɛ.
46002013	Sɩ maa de a ƴɛr-bie ala na yi a nɩbɛ kpaarfʋ pʋↄ mana nɩ a ana yele wa, ɩ̃-cɛ a ƴɛr-bie ala a Naaŋmɩn Sɩɛ na kʋ sɩ sɩ ma de mana nɩ. A nↄhↄ̃, sɩ ma de na a Naaŋmɩn Sɩɛ yele mana kʋrↄ a bala na tɛrɛ a ʋna Sɩɛ.
46002014	A nɩrɛ ʋlↄ na ma tɛrɛ a Naaŋmɩn Sɩɛ wa ma tʋↄrↄ pↄwrↄ a yele ala na yire a ʋ jie wa. A ʋna nɩrɛ jie, a ɩ na dãbol yele. ꞋWaa tʋↄrↄ bↄ̃wnↄ a par wa, a-na-ɩ a Naaŋmɩn Sɩɛ tɛw ba na tʋↄ bↄ̃w nɩ a yele ala par.
46002015	A nɩrɛ ɩ̃ tɛrɛ a Naaŋmɩn Sɩɛ, ʋ na tʋↄ na jʋʋr a bom lɛ bↄ̃w a par. Ɩ̃-cɛ nɩrɛ ma tʋↄrↄ bↄ̃wnↄ a ʋlↄ mɩ̃ɛ maalfʋ par wa.
46002016	A mɩnɛ a na yel a Naaŋmɩn Sɛbɛ pʋↄ: “Ala ɩ̃ dãa bↄ̃w a Nɩ-kpɛ̃ɛ tɩɛrʋ̃, na tʋↄ jaan ʋ a yɛ̃?” Ɩ̃-cɛ a sɩmɩ, sɩ tɛrɛ na a Kirisi tɩɛrʋ̃.
46003001	Yɛɛr, a ala ɩ maa ʋ, maa dãa tʋↄ ƴɛrʼɩ̃ nyɩ wↄ̃ taa nɩ a nɩbɛ na tɛrɛ a Naaŋmɩn Sɩɛ wa. Ɩ̃-cɛ ɩ̃ ɛ̃ɛ na ƴɛrʼɩ̃ uyɩ wↄ̃ taa nɩ a tẽw na nɩbɛ, a bala na wↄ̃ taa nɩ a bibiir a Kirisi sↄr pʋↄ.
46003002	Bʋrɩ̃ ɩ̃ kʋ nyɩ; aa ɩ saãb ʋ wa, a-na-ɩ nyaa dãa tʋↄrↄ dɩrɛ saab wa. Ɩ̃ a ƴɛ̃ƴɛrɩ̃ na, nyaa mɩ cãa tʋↄrↄ dɩrɛ wa,
46003003	a-na-ɩ nyɩ cãa na maala a tẽw na nɩbɛ kaarɩ̃. A mɩnɛ a nyuur nɩ a faa-taa na be a nyɩ sↄ̃w, aa ɩ a tẽw na nɩbɛ kaarɩ̃ nyɩ cãa wↄ̃, na nyɩ cãa maala a mɩnɛ ba na mɩ maala wa?
46003004	A mɩnɛ a bõ-ƴen na ma yel á ʋ ɩ na a Pol ben, ɩ̃ a kãw ma yel á Apolosi ben ʋ ɩ, nyaa cãa maala a nɩbɛ ba jaa kaarɩ̃ wa?
46003005	A-na-ɩ bõ a Apolosi ɩ, ɩ̃ bõ a Pol mɩ ɩ? Naaŋmɩn tʋ̃tʋnbↄ sɩ ɩ, na tↄw nyɩ ƴↄ̃w á nyɩ sↄw de a Kirisi ƴɛrɩ̃, tu nɩ a ala a Naaŋmɩn na kʋ sɩ bõ-ƴene-ƴene a sɩ na maal.
46003006	Maa ɩ̃ dãa sɛl, a Apolosi sɛ a kʋ̃ↄ, ɩ̃-cɛ a Naaŋmɩn ɩ̃ maal a karɩ̃.
46003007	A lɛ ʋ, a ʋlↄ na sɛl, nɩ a ʋlↄ na sɛ a kʋ̃ↄ ma ɩ bom wa, ɩ̃-cɛ a Naaŋmɩn na maala a tɩɛ ʋ karɛɛ ɩ̃ ɩ a bom.
46003008	A sɛsɛlɛ nɩ a sɛsɛrɛ jɛ̃ na tar, ɩ̃ a Naaŋmɩn na ya ba na bõ-ƴene-ƴene tu nɩ a mɩnɛ ba na tʋ̃.
46003009	A sɩmɩ, sɩ ɩ na a lãa-tʋnbↄ a Naaŋmɩn tʋmↄ pʋↄ, ɩ̃ a nyɩ ɩ a Naaŋmɩn puo. Nyɩ mɩ ɩ na a yir ʋlↄ a Naaŋmɩn na mɩɛrɛ.
46003010	A mɩnɛ a Naaŋmɩn na sũo ma ɩ̃ ɩ a yi-mɛ-gãdaa, ɩ̃ binʼã a dacin kparaa, ɩ̃ a ƴen sʋbↄ mɩɛrɛ dↄↄlↄ. Ɩ̃-cɛ a nɩrɛ lɛ sɛw na ʋ bↄ̃w mɩɛrɛ dↄↄlↄ.
46003011	A dacin par gↄrʼã be be na ɩ a Jeeju-Kirisi. Nɩrɛ kãw ma be be na lɛ tʋↄrↄ bine bõ-kpee go wa.
46003012	Á ŋmɛɛ na dↄↄlʼɩ̃ na sɛlmɛ, mɩɩ kur pɩlaa, mɩɩ kubi-ɓↄmↄ, ɩ̃ a nɩŋmɛɛ dↄↄlʼɩ̃ daar, a mʋ̃ↄ, mɩɩ kakɩɛ.
46003013	A nɩbɛ ba jaa tʋmↄ na nyɩrʼã cãa pʋↄ, a-na-ɩ a ƴɛrɩ̃ guorfʋ dayen, a vũu na miilʼã a mɩnɛ a na wↄ̃. A ʋna vũu naa na bɩɩrʼã a nɩbɛ ba jaa tʋmↄ bↄ̃w a mɩnɛ a na be.
46003014	A ala ɩ a nɩrɛ tʋn ʋ na tʋ̃ dↄↄl cãa na ɩraa, a vũu ma dɩ wa, ʋ na pↄw na a yar.
46003015	Ɩ̃-cɛ a nɩrɛ tʋmↄ wa dɩ, Ꞌwaa Ꞌlɛmɛ a yar wa, ɩ̃ a ʋlↄ mɩ̃ɛ na pↄw na a faafʋ wↄ̃ taa nɩ nɩrɛ na jↄ yi vũu pʋↄ cɩ̃ɛ.
46003016	Nyaa bↄ̃w ka Naaŋmɩn di-tuo nyɩ ɩ, a Naaŋmɩn Sɩɛ be a nyɩ pʋ̃ↄ wa?
46003017	A nɩrɛ wa wɛl a Naaŋmɩu di-tuo bar, a Naaŋmɩn na mɩ wɛl ʋ na bar. A-na-ɩ a Naaŋmɩn die ʋlↄ ɩ ua bõ-tuo, ɩ̃ a ʋlↄ nyɩ ɩ.
46003018	Nɩrɛ ʋ taa wa bɛlɛ a ʋ mɩ̃ɛ wa. A ala ɩ a nɩrɛ be na a nyɩ sↄ̃w ɩ̃ tɩɛr beeka ʋ tɛrɛ na a tẽw na kpaarfʋ, a sɛw na ʋ lɩɛb ɩ dãbol, a mɩnɛ ʋ na sɩrɩ̃ lɩɛb ɩ a nɩ-kpaaraa.
46003019	A-na-ɩ a tẽw na kpaarfʋ ɩ na dãbol bom a Naaŋmɩn nii-sↄw, a mɩnɛ a na sɛb a Naaŋmɩn Sɛbɛ pʋↄ: “A Naaŋmɩn ma de na a tẽw na nɩ-kpaarsɩ kpɩlfʋ lɩɛb nyↄwrↄ nɩ ba.”
46003020	A lɛ sɛbʼã yel go: “A Nɩ-kpɛ̃ɛ bↄ̃w na a nɩ-kpaarsɩ tɩɛrɩ̃sɩ, bↄ̃w ka aa ɩ bom wa.”
46003021	Ala-ɩ̃-sↄ, nɩrɛ kãw ʋ taa wa bʋↄrↄ yuor nɩrɛ ɩnɛ wa, a-na-ɩ a nyɩmɩ sↄ a yele a jaa.
46003022	A Pol, nɩ a Ápolosi, nɩ a Pɩɛr, nɩ a tẽw na, nɩ a baafʋ, nɩ a kũu, nɩ a daarʼã, nɩ a daar ʋlↄ nↄↄ waara, nyɩmɩ sↄ a jaa.
46003023	Ɩ̃ a nyɩmɩ, Kirisi ɩ̃ sↄ nyɩ, ɩ̃ a Kirisi, Naaŋmɩn ɩ̃ sↄ ʋ.
46004001	Ala-ɩ̃-sↄ, nyɩ sɛw na nyɩ ma de sɩ a sɩ ɩ a Kirisi tʋ̃tʋnbↄ, a bala a Naaŋmɩn na de a ba ɩ a ʋ yel-bↄ̃w-faarsɩ ꞋwoꞋwuorbo.
46004002	Ɩ̃ a ala ba na ma nyɩrɩ̃ bʋↄrↄ a yel-Ꞌwuoro jie ɩ na, ʋ ɩ dẽdẽ.
46004003	A maa jie, a ala ɩ nyɩ guoro na a ɩ̃ ƴɛrɩ̃ mɩɩ a tẽw nɩ-bɛrɛ ɩ̃ guoro, aa ɩ ma bom wa. A maa mɩ̃ɛ, maa mɩ guoro a ɩ̃ ƴɛrɩ̃ wa.
46004004	A ɩ̃ mɩ̃ɛ bↄ̃wfʋ ma miil ma bõ-bier wa; ɩ̃-cɛ maa yel a ɩ̃ torʼã a lɛ wa. A Nɩ-kpɛ̃ɛ ɩ̃ ɩ a ɩ̃ ƴɛr-guoro.
46004005	Ala-ɩ̃-sↄ, nyɩ taa de nĩe guor a ƴɛrɩ̃ ɩ̃-cɛ a ʋ daar ma ta sɛr wa. Ɩ̃-eɛ nyɩ́ bar wa ta nɩ a Nɩ-kpɛ̃ɛ waa. A ʋlↄ na maal a ala na sↄↄlɩ̃ a libe pʋↄ a yi cãa pʋↄ, ɩ̃ mɩ maal a nɩbɛ tɩɛrɩ̃sɩ ala na be a ba pʋʋrɩ̃ a nyɩr cãa pʋↄ. Ɩ̃ a daar ʋlↄ pʋↄ, a nɩbɛ ba jaa bõ-ƴene-ƴene na pↄw na a ba pɛwfʋ a Naaŋmɩn jie.
46004006	Yɛɛr, a nyɩ ɩnɛ ɩ̃ de a ɩ̃ mɩ̃ɛ nɩ a Apolosi miilʼɩ̃ a ana yele a lɛ. Ɩ̃ bʋↄrↄ na nyɩ de sɩ a sɩ ɩ bõ-tↄↄuaa, jaanʼɩ̃ a sʋkpa par ʋlↄ na yel: “Taa gãw a ala ba na sɛb bar wa.” A nyɩ pʋↄ, nɩrɛ kãw ma sɛw na vʋnↄ a ʋ mɩ̃ɛ, ɓã nɩ a ƴen sʋbↄ ɩ̃ kpɛrɛ a kãw wa.
46004007	Ala ɩ̃ ƴↄ̃w fʋ a kpɛ̃ɛ ɩfʋ? Bõ fʋ tɛrɛ ɩ̃ ma ɩ ba kʋ fʋ na wa? Ɩ̃ ala ɩ ba kʋ fʋ na, bõ ɩ a fʋ vʋnↄ a fʋ mɩ̃ɛ wↄ̃ taa nɩ fʋ mɩ̃ɛ bom ʋ?
46004008	Nyɩ gↄrʼã tɛrɛ a yele a jaa ala nyɩ na ƴↄ̃w nyãa! Nyɩ mɩ gↄrʼã le! Nyɩ lɩɛbʼã ɩ jamansɩ nyɩ yẽ, ɩ̃ cɛ sɩ bar! Ɩ̃ tɩɩ na bʋↄrↄ nyɩ sɩrɩ̃ ɩ jamansɩ a sɩ na tʋↄ ɓã taa.
46004009	Ɩ̃ nyɛ na a wↄ̃ taa nɩ a Naaŋmɩn maalʼã a sɩmɩ na ɩ a ʋ nɩ-tʋnɩsɩ a sɩ ɩ a par-pↄↄrbↄ. Sɩ wↄ̃ na taa nɩ a bala ba na ƴↄ̃w a kũu pʋↄ a sɩ ɩ a bõ-miilaa a ten a jaa nɩbɛ nii-sↄw, nɩ a sɩ-tʋnɩsɩ nii-sↄw mɩ.
46004010	Sɩ ɩ na dãbolo a Kirisi ɩnɛ, ɩ̃-cɛ a nyɩ ɩ a yɛ̃-bↄↄnbↄ a Kirisi pʋↄ. Sɩ balʼã, ɩ̃-cɛ a nyɩ kpɛmɛ. A nɩbɛ ƴↄnↄ nyɩ na, ɩ̃ mɛbɛ sɩ.
46004011	Wa ta nɩ a ƴɛ̃ƴɛrɩ̃, a kↄ nɩ a kʋ̃ↄ-nyuur ma nyↄw sɩ na, a yel-suursɩ ma ɓↄr sɩ, a nɩbɛ ma pↄbↄ sɩ, ɩ̃ a saa mɩ tɛrɛ yir kpɛɛrɛ wa.
46004012	Sɩ tʋnↄ nɩ na a sɩ nur, vↄwrↄ nɩ a sɩ mɩ̃ɛ. A bala tʋ sɩ, Naaŋmɩn sɩ ma sʋↄr ƴↄ̃w ba. A bala kpow sɩ, sɩ ma nyↄw na suur.
46004013	A ala ɩ a jir-kar ba ŋmaa ƴↄ̃w sɩ, sɩ ma laara uɩ ba na. Sɩ hɛbʼã wↄ̃ a tẽw saba kaarɩ̃, ɩ̃ mɩ ɩ a nɩbɛ ba jaa tãpuor wa ta uɩ a ƴɛ̃ƴɛrɩ̃ na.
46004014	Maa sɛb nyɩ a asɩmɛ bʋↄrↄ ɩ̃ ƴↄ̃w nyɩ vĩ wa. Ɩ̃-cɛ ɩ̃ bʋↄrↄ na ɩ̃ kpãkpan nyɩ a ɩ̃ bi-nʋnɩsɩ kaarɩ̃.
46004015	A nyɩmɩ saarɩ̃ tɛrɛ tↄtↄↄrbↄ ture pie na tↄwrↄ nyɩ a Kirisi sↄr pʋↄ, ɩ̃ sãa bõ-ƴen tɛw nyɩ tɛrɛ. A Naaŋmɩn ƴɛr-son ɩ̃ na dãa wɩ nɩ ƴɛr kʋ nyɩ ɩnɛ ɩ̃ lɩɛb ɩ a nyɩ sãa a Jeeju-Kirisi pʋↄ.
46004016	Ala-ɩ̃-sↄ ɩ̃ sʋↄr nyɩ na, nyɩ́ lɩɛb tↄↄnↄ ma.
46004017	A ala ɩnɛ ɩ̃ tʋ̃ a Timote be a uyɩ jie. Ʋ ɩ na a ɩ̃ bi-nʋnaa ɩ̃ mɩ ɩ dẽdẽ a Nɩ-kpɛ̃ɛ jie. Ʋ na jaw nyɩ na a mɩnɛ ɩ̃ na eere a Jeeju-Kirisi sↄr pʋↄ, a mɩnɛ ɩ̃ na ma mɩ jaana a duo-puorbo a jiir a jaa.
46004018	A nɩŋmɛɛ be na be vʋnↄ maala nɩ wↄ̃ taa nɩ maa wɩɛrɛ be wa.
46004019	Ɩ̃-cɛ a Nɩ-kpɛ̃ɛ wa sↄw, ka nɩ fɩ̃ɩ ɩ̃ na wɩ na be a nyɩ jie. Maa wɩɛrɛ a bana yo-bʋↄrbↄ ƴɛrɩ̃sɩ tɛw bↄ̃wfʋ ɩnɛ wa, ɩ̃-eɛ ɩ̃ na mɩ bↄ̃w a ba kpɛ̃w ʋlↄ ba na tɛrɛ a Kirisi pʋↄ.
46004020	A-na-ɩ a Naaŋmɩn fãw ma ɩ a nʋↄr ƴɛrɩ̃sɩ tɛw wa, ɩ̃-cɛ tʋↄfʋ ʋ ɩ.
46004021	Bõ nyɩ bʋↄrↄ? Ɩ̃ wɩ nɩ gʋraa, mɩɩ ɩ̃ wɩ nɩ nʋfʋ nɩ su-ɓaar?
46005001	Ba ƴɛrɛ na a jiir a jaa á gã-ta-burbur be na a nyɩ sↄ̃w. A ʋna burburʼãa ma mɩ tʋↄrↄ beree a nɩ-bʋlsɩ mɩ̃ɛ sↄ̃w wa. A-na-ɩ a nyɩ sↄ̃w, kãw ma de na a ʋ sãa pↄw gana nɩ.
46005002	Ɩ̃ a nyɩ cãa vʋnↄ! Nãw ɛ̃ɛ na dãa sɛw ʋ nyↄw nyɩ, a nyɩ diw a ʋlↄ na maal a lɛ bar a nyɩ sↄ̃w.
46005003	A ala ɩ a maa ʋ, a ala saarɩ̃ ɩ a mɩnɛ ɩ̃ na jãa nɩ nyɩ a ɩ̃gan buur pʋↄ, ɩ̃-cɛ ɩ̃ be nɩ nyɩ na a sɩɛ pʋↄ; a nɩrɛ ʋlↄ na maal a lɛ, ɩ̃ gↄrʼã guor a ʋ ƴɛrɩ̃, wↄ̃ taa nɩ ɩ̃ be na a nyɩ sↄ̃w.
46005004	A lɛdaar nyɩ nↄↄ duoro taa nɩ a Nɩ-kpɛ̃ɛ Jeeju-Kirisi yuor, ɩ̃ a maa wa be nɩ nyɩ a sɩɛ pʋↄ, ɩ̃ a sɩ Nɩ-kpɛ̃ɛ Jeeju-Kirisi kpɛ̃w mɩ be nɩ sɩ,
46005005	nyɩ́ de a daba ʋlↄ ƴↄ̃w a Satã nuu pʋↄ, ʋ na wɛl a ʋ ɩ̃gau, ɩ̃ a ʋ sɩɛ na pↄw a faafʋ a bibir ʋlↄ a Nɩ-kpɛ̃ɛ na guoro a ƴɛrɩ̃sɩ.
46005006	A nyɩ yo-bↄb ma vɩɛlɛ wa. Nyaa bↄ̃w ka a tabɩr fɩ̃ɩ ma tʋↄ na maal a buru ʋ jaa ʋ vʋ̃ wa?
46005007	Nyɩ́ ir a tabɩr kʋraa na ɩ a maal-fãa a nyɩ sↄ̃w bar, a mɩnɛ a nyɩ na tʋↄ ɩ a bur-paalaa na ma tɛrɛ tabɩr wa. A lɛ nyɩ sɩrɩ̃ wↄ̃, a-na-ɩ ba de na a Kirisi na ɩ a sɩ Pakɩ fɛtɩ baar-lo-pele lo nɩ a baar.
46005008	Ala-ɩ̃-sↄ, a sɩ Pakɩ fɛtɩ ʋlↄ a Kirisi na cↄↄrɩ̃ kʋ sɩ, sɩ taa dɩrɛ nɩ ʋ a buru ʋlↄ na tɛrɛ a tabɩr kʋraa na ɩ a bier nɩ a fãa maalfʋ wa. Ɩ̃-cɛ nyɩ́ ɩ a sɩ ɛ̃ɛ dɩrɛ nɩ ʋ a bur-pʋↄr na miile a sɩ cɛcɛ ɩfʋ nɩ a sɩ yel-mɩ̃ɛ tɛrɛfʋ.
46005009	A sɛbɛ ʋlↄ ɩ̃ na dãa sɛb nyɩ, ɩ̃ dãa na yel a nyɩ taa wa lãwna taa nɩ a burbur-maalba wa.
46005010	Maa dãa bʋↄrↄ ɩ̃ yel a burbur-maalba ba jaa na be ka a tẽw ua pʋↄ wa; mɩɩ a bala na ma jɩɛlɛ a yele, mɩɩ a nyanyube, mɩɩ a tɩbɛ deme jaa wa. A ala dãa ɩ a lɛ ʋ, a naa dãa na sɛw a nyɩ yi ka a tẽw na pʋↄ.
46005011	Ɩ̃ dãa na bʋↄrↄ ɩ̃ yel a nyɩ taa lãwna taa nɩ a ʋlↄ na yel á sɩ yɛbɛ ʋ ɩ a Kirisi pʋↄ, ɩ̃ cãa maala a burbur, mɩɩ cãa jɩɛlɛ a yele, mɩɩ cãa ɩ a tɩɩb sʋbↄ, cãa kpɛrɛ a nɩbɛ, a dãa cãa kʋrↄ ʋ, mɩɩ cãa ɩ a nyanyuur. Nyɩ taa tɩɩ mɩ dɩ nɩ a nɩ-lɛ bom wa.
46005012	-
46005013	Aa ɩ ɩ̃ tʋn ʋ ɩ̃ na guor a bala ua ma ɩ a sɩ nɩbɛ wa ƴɛrɩ̃sɩ wa. Naaŋmɩn na guor a ba ƴɛrɩ̃. Aa ɩ a bala na ɩ a sɩ nɩbɛ nyɩ sɛw na ma guoro wa? A mɩnɛ a Naaŋmɩn Sɛbɛ na yel: “Nyɩ́ diw a bier sʋbↄ bar a nyɩ sↄ̃w.”
46006001	A lɛdaar a kãw a nyɩ pʋↄ na mↄↄ tɛrɛ nɩ a ʋ tↄ sʋbↄ a ƴɛrɩ̃, mɩnɛ ʋ ma ɩ ɩ̃ cen na bʋↄl a ʋ tↄ sʋbↄ ʋlↄ a ʋlↄ na ma puoro wa jie, ɩ̃ ma lɛ bar a Naaŋmɩn deme jie cenfʋ?
46006002	Nyaa bↄ̃w ka a Naaŋmɩn deme ɩ̃ nↄↄ guoro a tẽw na ƴɛrɩ̃sɩ wa? Ɩ̃ a ala ɩ a nyɩmɩ wa guoro a tẽw na ƴɛrɩ̃sɩ, uyaa sɛw na guor a ƴɛrɩ̃sɩ ala na ma mɩ ɩ bom wa mɩɩ?
46006003	Nyaa bↄ̃w ka a sɩmɩ wa guoro a sɩ-tʋnɩsɩ ƴɛrɩ̃sɩ wa, wa pãa yele nɩ a tẽw na yele?
46006004	Ɩ̃-cɛ a ƴɛrɩ̃ nↄhↄ̃ wa ta nyɩ, a nyɩ ma de cenʼɩ̃ a bala ba na ma sↄr ƴↄ̃w a duo-puorbo pʋↄ wa sɛ̃!
46006005	Ɩ̃ ƴɛrɛ na a lɛ na ƴↄ̃w nyɩ vĩ. Nɩrɛ ma tɩɩ be a nyɩ sↄ̃w na kpaar tʋↄrↄ guoro a ʋ tↄ sʋbↄ ƴɛrɩ̃ wa?
46006006	A vɩɛlɛ na a yɛbɛ na taw a ʋ tↄ sʋbↄ cenʼɩ̃ a ƴɛrɩ̃ guorfʋ a bala na ma puoro wa jie mɩɩ?
46006007	Nyɩ gↄrʼã sãw sɩrɛ jaa a mɩnɛ nyɩ na taw taa cen a bala na ma puoro wa jie. A dãa na sɛw a fʋ na sↄw a ʋna bɩɛfʋ. Bõ ɩ a fʋ kↄ̃ sↄw a ba ju fʋ wa?
46006008	Ɩ̃-cɛ nyɩmɩ ɛ̃ɛ maala a fãa jure nɩ, ɩ̃ a ma lɛ ɩ a nyɩ yɛɛr sↄ̃w nyɩ maala a lɛ!
46006009	Má nyɩ bↄ̃w ka a bala na maala a fãa ma kpɛɛrɛ a Naaŋmɩn fãw pʋↄ wa. Nyɩ taa bɛlɛ nyɩ mɩ̃ɛ wa. A bala na pebe, mɩɩ a tɩbɛ deme, a gã-ta-burbur deme, a dabsɩ bala na maala taa a vĩ tʋmↄ,
46006010	a nyanyube, a bala na ma jɩɛlɛ a yele, a bala a dãa na ma kúrↄ, a bala na ma kpɛrɛ a nɩbɛ, nɩ a bala na ma fara a mbɛ yele, ma kpɛɛrɛ a Naaŋmɩn fãw pʋↄ wa.
46006011	Lɛ a nyɩ ŋmɛɛ dãa wↄ̃, ɩ̃-cɛ a Naaŋmɩn pɛw nyɩ na bar, ɩ̃ ow nyɩ kpee a nyɩ ɩ a ʋ ben, ɩ̃ mɩ hɛb uyɩ a nyɩ tor a ʋ nii-sↄw a Nɩ-kpɛ̃ɛ Jeeju-Kirisi yuor nɩ a sɩ Naaŋmɩn Sɩɛ ɩnɛ.
46006012	A ŋmɛɛ a nyɩ sↄ̃w ma yelʼã: “Maa ciire bom maalfʋ wa.” Sɩrɛ jaa ʋ, ɩ̃-cɛ aa ɩ a yele a jaa ɩ̃ vɩɛlɛ a maalfʋ wa. Ɩ̃ na mɩ tʋↄ na yel á maa ciire bom maalfʋ wa, ɩ̃-cɛ maa diere a ɩ̃ mɩ̃ɛ bara a bom tʋↄrↄ ma wa.
46006013	Nyɩ ma mɩ yelʼã áa dɩb maalʼã a puor ɩnɛ, ɩ̃ a puor mɩ maal a dɩb ɩnɛ. A lɛ ʋ, ɩ̃-cɛ a Naaŋmɩn na wɛlʼã a ba jaa ayi bar. Ɩ̃-cɛ a nɩsaa-salaa ɩ̃gan ma maal a pebfʋ ɩnɛ wa, ɩ̃-cɛ a Nɩ-kpɛ̃ɛ ɩnɛ ba maal ʋ.
46006014	A Naaŋmɩn maalʼã a Nɩ-kpɛ̃ɛ ʋ ir a kũu pʋↄ, ɩ̃ ʋ nↄↄ mɩ maal sɩ na a sɩ ir a kũu pʋↄ nɩ a ʋ kpɛ̃w.
46006015	Nyɩ bↄ̃w na ka a nyɩ ɩ̃gan ɩ na a Kirisi ɩ̃gan ɓãbie. Ɩ̃ na de na a Kirisi ɩ̃gan ɓãbie maal a ɩ pↄw-baa ɩ̃gan ɓãbie? A kↄ̃ ɩ a lɛ wa.
46006016	Mɩɩ nyaa bↄ̃w ka a daba ʋlↄ na gã nɩ a pↄw-baa, ba lɩɛbʼã ɩ ɩ̃gan bõ-ƴen wa? A-na-ɩ a Naaŋmɩn Sɛbɛ yelʼã: “Ba jaa ayi na lɩɛbʼã ɩ ɩ̃gan bõ-ƴen.”
46006017	Ɩ̃-cɛ a ʋlↄ na mara taa nɩ a Nɩ-kpɛ̃ɛ na lɩɛbʼã ɩ nɩ ʋ bõ-ƴen a sɩɛ pʋↄ.
46006018	Nyɩ́ taw yi a gã-ta-burbur pʋↄ! A maal-fãa lɛ a nɩrɛ na maala ma kpɛɛrɛ a ʋ ɩ̃gan pʋↄ wa; ɩ̃-cɛ a nɩrɛ ʋlↄ na de a ʋ mɩ̃ɛ ƴↄ̃w a gã-ta-burbur pʋↄ, a ʋ mɩ̃ɛ ɩ̃gan pʋↄ ʋ maala a fãa ƴↄnↄ.
46006019	A Naaŋmɩn kʋ nyɩ na a ʋ Sɩɛ ʋ be a nyɩ pʋ̃ↄ, ɩ̃ nyaa bↄ̃w ka a nyɩ ɩ̃gan ɩ na a ʋna Sɩɛ di-tuo wa? Nyaa sↄ nyɩ mɩ̃ɛ wa.
46006020	A Naaŋmɩn da nyɩ na. Ala-ɩ̃-sↄ uyɩ́ de a nyɩ ɩ̃gan kʋrↄ nɩ ʋ a ju-kpɛ̃ɛ.
46007001	A ƴɛ̃ƴɛrɩ̃, sɩ ta na a ƴɛrɩ̃sɩ ala nyɩ na dãa soor a nyɩ sɛbɛ pʋↄ. A vɩɛlɛ na a daba kↄ̃ sɩɩr pↄw wa.
46007002	Ɩ̃-cɛ a gã-ta-burbur ɩnɛ, a sa na a daba na tɛrɛ a ʋ mɩ̃ɛ pↄw ɩ̃ a pↄw na mɩ tɛrɛ a ʋ sɩrɛ.
46007003	A sɩrɛ sɛw na ʋ kʋrↄ a ʋ pↄw a ala na sɛw, ɩ̃ a pↄw ʋ mɩ maala a lɛ a ʋ sɩrɛ jie.
46007004	A pↄw ma sↄ a ʋ mɩ̃ɛ ɩ̃gan wa, a ʋ sɩrɛ sↄ. A sɩrɛ ma mɩ sↄ a ʋ mɩ̃ɛ ɩ̃gan wa, ɩ̃ a ʋ pↄw mɩ sↄ.
46007005	Nyɩ taa wa ŋmara a gaajie, ɩ̃ a ala ma ɩ nyɩ mana taa ɩ̃ ŋma daar fɩ̃ɩ pʋↄ a Naaŋmɩn sʋↄrfʋ ɩnɛ wa. A ala ɩ̃ baar, nyɩ́ lɛ kpaarɩ̃, a mɩnɛ a Satã kↄ̃ wa nyɛ sↄr kpɛ nyɩ a lɛdaar nyɩ na ma lɛ tʋↄrↄ tɛrɛɛ a nyɩ mɩ̃ɛ wa.
46007006	A ala ɩ̃ na miile nyɩ ma ɩ ƴɛr-kpɛ̃w wa, ɩ̃-cɛ sↄr ɩ̃ miile nyɩ.
46007007	Ɩ̃ naa bʋↄrↄ na a dabsɩ ba jaa ba jɛ a ɩ̃ kaarɩ̃, ɩ̃-cɛ ba jaa bõ-ƴene-ƴene tɛrɛ na a ba bõ-pↄrↄ ʋlↄ a Naaŋmɩn na kʋ ba.
46007008	Nyɛ a ala ɩ̃ na yele a dakↄbↄ uɩ a kpɩ̃ɩ-pↄↄbↄ: a vɩɛlɛ na a ba na cãa jɛ a ɩ̃ kaarɩ̃.
46007009	Ɩ̃ a bala ma tʋↄrↄ tɛrɛɛ a ba mɩ̃ɛ wa, bá kul a pↄw, mɩɩ a sɩrɛ, a-na-ɩ a kulfʋ sa na a mrɛ na jɛ sↄbↄ a nii-sↄw.
46007010	A ala ɩ̃ na yele a bala na kul ma yi a ɩ̃ jie wa, ɩ̃-cɛ a Nɩ-kpɛ̃ɛ jie a yi: a pↄw ʋ taa wa jaara a ʋ sɩrɛ bara wa.
46007011	Ɩ̃ a ala ɩ̃ ɩ ʋ wa jaar ʋ na, ú jɛ a lɛ, mɩɩ ú ɓaalɩ̃ a ʋ sɩrɛ. Ɩ̃ a daba, ʋ taa wa mɩ diwre a ʋ pↄw bara wa.
46007012	A ala ɩ̃ na yele a bala na cɛ jie ma yi a Nɩ-kpɛ̃ɛ jie wa, ɩ̃ maa ɩ̃ yele: a ala ɩ a popuoro tɛrɛ na a pↄw na ma puoro wa ɩ̃ sↄw jɛ nɩ ʋ, ʋ taa diwre ʋ bara wa.
46007013	Ɩ̃ a pↄw wa mɩ tɛrɛ a sɩrɛ na ma puoro wa, ɩ̃ mɩ sↄw jɛ nɩ ʋ, ʋ taa wa jaara ʋ bara wa.
46007014	A-na-ɩ a daba ʋlↄ na ma puoro wa, a Naaŋmɩn Ꞌwuoro ʋ na a ʋ pↄw na puoro ɩnɛ, ɩ̃ a pↄw ʋlↄ na ma puoro wa, a Naaŋmɩn mɩ Ꞌwuoro ʋ na a ʋ sɩrɛ na mɩ puoro ɩnɛ. A ala ma dãa ɩ lɛ ʋ wa a ba bibiir naa wↄ̃ na taa nɩ tɩbɛ deme bibiir. Ɩ̃-cɛ a Naaŋmɩn sɩrɩ̃ na Ꞌwuoro ba, a ba mã, mɩɩ a ba sãa na puoro ɩnɛ.
46007015	Ɩ̃-cɛ a ʋlↄ na ma puoro wa wa bʋↄrↄ ʋ ŋmaa a kpee, ú ŋmaa. A ʋlↄ ŋmaa a lɛ, a sɩrɛ mɩɩ a pↄw na ɩ a popuoro ma cãa be a ʋna kulfʋ ƴɛrɩ̃ pʋↄ wa. A-na-ɩ a pɩɛufʋ ɩnɛ a Naaŋmɩn bʋↄl sɩ.
46007016	A fʋ̃ʋ pↄw na puoro, mɩnɛ fʋ ɩ ɩ̃ bↄ̃w ka fʋ uↄↄ tʋↄ na faa a fʋ sɩrɛ? Ɩ̃ a fʋ̃ʋ daba na puoro, mɩnɛ fʋ ɩ ɩ̃ bↄ̃w ka fʋ nↄↄ tʋↄ na faa a fʋ pↄw?
46007017	A ala ma ɩ a lɛ a be wa, a nɩbɛ ba jaa sɛw na ba cere tuure nɩ a bõ-pↄrↄ ʋlↄ a Naaŋmɩn na kʋ ba, ɩ̃ mɩ cere tuure nɩ a mɩnɛ ba na dãa wↄ̃ ɩ̃ a Naaŋmɩn wa bʋↄl ba. A ƴɛrɩ̃ ʋlↄ ɩ̃ mana kʋrↄ a duo-puorbo a jiir a jaa.
46007018	A ala ɩ a nɩrɛ dãa na ŋmaa a yʋↄr ɩ̃ a Naaŋmɩn wa bʋↄl ʋ ʋ puoro, ʋ taa bʋↄrↄ ʋ lɛ lɩɛb wa. A ala ɩ a nɩrɛ ma dãa ŋmaa a yʋↄr wa ɩ̃ a Naaŋmɩn wa bʋↄl ʋ, ʋ taa lɛ bʋↄrↄ ʋ ŋmaa wa.
46007019	A fʋ̃ʋ ŋmaa a yʋↄr mɩɩ faa ŋmaa wa, aa ɩ bom wa. A Naaŋmɩn ƴɛr-kpɛn jↄfʋ ɩ̃ ɩ a bom.
46007020	A nɩrɛ lɛ, ú cãa jɛ a mɩnɛ ʋ na dãa wↄ̃ ɩ̃ a Naaŋmɩn wa bʋↄl ʋ.
46007021	Gbãgbaa fʋ dãa ɩ ɩ̃ a Naaŋmɩn wa bʋↄl fʋ? Taa waala wa. Ɩ̃-cɛ a ala ɩ̃ ɩ sↄr be na be fʋ na diere yire, fú de.
46007022	A-na-ɩ a gbãgbaa ʋlↄ a Nɩ-kpɛ̃ɛ na bʋↄl, ʋ ɩ na a Nɩ-kpɛ̃ɛ m-faaraa. A lɛ ʋ mɩ, a nɩrɛ ʋlↄ na sↄ a ʋ mɩ̃ɛ ɩ̃ a Nɩ-kpɛ̃ɛ wa bʋↄl ʋ, ʋ ɩ na a Nɩ-kpɛ̃ɛ gbãgbaa.
46007023	A Naaŋmɩn da nyɩ na. Nyɩ taa lɩɛb ɩ nɩbɛ gbãgbaar wa.
46007024	Yɛɛr, nyɩ jaa bõ-ƴene-ƴene, nyɩ́ jɛ a Naaŋmɩn nii-sↄw a mɩnɛ nyɩ na dãa wↄ̃ ɩ̃ ʋ wa bʋↄl nyɩ.
46007025	A bala na ma kul taa sɛr wa, maa tɛrɛ ƴɛr-kpɛ̃w na yi a Nɩ-kpɛ̃ɛ jie wa, ɩ̃-cɛ ɩ̃ na miil nyɩ na a ala ɩ̃ na tɩɛrɛ, a maa a Naaŋmɩn nã-bↄ̃wfʋ na sũo ɩ̃ ɩ a nɩ-dẽdẽ.
46007026	A mɩnɛ sɩ na be a won pʋↄ a ƴɛ̃ƴɛrɩ̃ na, ala-ɩ̃-sↄ ɩ̃ tɩɛrʼã bↄ̃w ka a vɩɛlɛ na a nɩrɛ na jɛ a lɛ.
46007027	A ala ɩ̃ ɩ fʋ tɛrɛ na pↄw, taa wa diwre ʋ bara wa. A ala ɩ̃ ɩ faa tɛrɛ pↄw wa, taa bʋↄrↄ fʋ kul wa.
46007028	Ɩ̃-cɛ a ala ɩ fʋ wa kulʼã, faa maal fãa wa. Ɩ̃ a ala ɩ a pↄsabile wa mɩ kulʼã, Ꞌwaa mɩ maal fãa wa. Ɩ̃-cɛ a bala na kul taa na pↄw na a tẽw na pʋↄ won, ɩ̃ maa bʋↄrↄ a ana yele a ta nyɩ wa.
46007029	Yɛɛr, nyɛ a ala ɩ̃ na yele: a daar ɩ ua ŋmãa. Wa nyↄw nɩ a ƴɛ̃ƴɛrɩ̃ na, a bala na kul a pↄↄbↄ bá maala wↄ̃ taa uɩ baa kul wa.
46007030	A bala na kono, bá maala wↄ̃ taa nɩ sube ma sãw ba wa. A bala na cɩlɛ, bá wↄ̃ taa nɩ baa tɛrɛ nʋ̃ↄ wa. A bala na daara a yele bine, bá mɩ wↄ̃ taa nɩ baa tɛrɛ bom wa.
46007031	Ɩ̃ a bala na ƴaba, ba taa nyɩrɩ̃ de a ba mɩ̃ɛ ƴↄ̃w a ala pʋↄ wa, a-na-ɩ a tẽw na nɩ a ʋ yele a jaa tↄlↄ na.
46007032	Ɩ̃ bʋↄrↄ na nyɩ taa tɛrɛ dɛn wa. A daba ʋlↄ na ma tɛrɛ pↄw wa ma cɛlɛ na a Nɩ-kpɛ̃ɛ yele, a mɩnɛ ʋ na tʋↄrↄ maala a nʋmɛɛ a Nɩ-kpɛ̃ɛ.
46007033	Ɩ̃-cɛ a ʋlↄ na tɛrɛ a pↄw ma cɛlɛ na a tẽw na pʋↄ yele, a mɩnɛ ʋ na tʋↄrↄ maala a nʋmɛɛ a ʋ pↄw.
46007034	A ʋ tɩɛrɩ̃sɩ ŋma na jiir ayi. A lɛ a mɩ wↄ̃ nɩ a pↄw ʋlↄ na ma tɛrɛ a sɩrɛ wa, mɩɩ a pↄsabile. Ʋ ma eɛlɛ na a Nɩ-kpɛ̃ɛ yele, a-na-ɩ ʋ ma bʋↄrↄ na a ʋ ɩ̃gan nɩ a ʋ sɩɛ a ɩ a Nɩ-kpɛ̃ɛ ben. Ɩ̃ a pↄw ʋlↄ na tɛrɛ a sɩrɛ ma cɛlɛ na a tẽw na pʋↄ yele, a mɩnɛ ʋ na tʋↄrↄ maala a nʋmɛɛ a ʋ sɩrɛ.
46007035	Ɩ̃ ƴɛrɛ na a asɩmɛ a nyɩ son ɩnɛ. Aa ɩ bɛraa ɩ̃ bʋↄrↄ ɩ̃ ƴↄ̃w nyɩ wa, ɩ̃-cɛ a nyɩ na maala a ala na sɛw, de nɩ a nyɩ mɩ̃ɛ ƴↄ̃w a Nɩ-kpɛ̃ɛ tʋmↄ pʋↄ kↄ̃ tɛrɛ tɩɛrʋ̃ kpee wa.
46007036	Á ala ɩ a daba ma lɛ tʋↄrↄ tɛrɛɛ a ʋ mɩ̃ɛ a ʋ baraa nii-sↄw wa a tɩɛrɩ̃sɩ na gãw ʋ ɩnɛ, ɩ̃ tɩɛr bↄ̃w ka a sɛw na ba kul taa, ú maal a mɩnɛ ʋ na bʋↄrↄ a ba kul taa. Aa ɩ fãa wa.
46007037	Ɩ̃-cɛ a daba ʋlↄ na bↄ̃w ɩraa cĩcĩ a ʋ tɩɛrɩ̃sɩ pʋↄ, ma tɛrɛ damfʋ wa, bↄ̃w tɛrɛ nɩ a ʋ mɩ̃ɛ, ɩ̃ wa vɛl ir a ʋ suur pʋↄ a Ꞌwaa kule a ʋ baraa wa, ʋ maalʼã vɩlaa.
46007038	A nↄhↄ̃, a ʋlↄ na kul a ʋ baraa maalʼã vɩlaa, ɩ̃ a ʋlↄ na ma kul wa maalfʋ sa ua.
46007039	A pↄw na tɛrɛ a sɩrɛ na be uɩ ʋ na lɛɛ wa ta nɩ a ʋ sɩrɛ kũu daar. Ɩ̃ a ʋlↄ wa kpi, sↄr be na be ʋ na kul a ʋlↄ ʋ na bʋↄrↄ, ɩ̃-cɛ a sɛw na ʋ kul a ʋlↄ na ɩ a popuoro.
46007040	Ɩ̃ a ala ɩ ʋ jɛ na a lɛ a na nyɩrɩ̃ na nʋmↄ ʋ. Lɛ ɩ̃ nyɛ a ɩ a sↄr, ɩ̃ ɩ̃ mɩ tɩɛrʼã bↄ̃w ka ɩ̃ tɛrɛ na a Naaŋmɩn Sɩɛ.
46008001	A ƴɛ̃ƴɛrɩ̃ na, ɩ̃ bʋↄrↄ na ɩ̃ man nyɩ a yele ala ba na ma lo nɩ a baba ƴɛrɩ̃. Sɩ jaa sɩrɩ̃ na tɛrɛ a bↄ̃wfʋ a mɩnɛ nyɩ na yel, ɩ̃-cɛ a bↄ̃wfʋ ma maalʼã a nɩrɛ ʋ vʋnↄ, ɩ̃-cɛ a nʋfʋ ma maal sɩ na a sɩ karɛɛ a Naaŋmɩn sↄr pʋↄ.
46008002	A ala ɩ̃ ɩ mrɛ tɩɛrʼã bↄ̃w ka ʋ bↄ̃w na bom, Ꞌwaa bↄ̃w bom kãw a mɩnɛ a na sɛw sɛr wa.
46008003	Ɩ̃-cɛ a ala ɩ̃ ɩ a nɩrɛ nʋnↄ na a Naaŋmɩn, a Naaŋmɩn bↄ̃w ʋ na.
46008004	Ala-ɩ̃-sↄ, a ala na ɩ a tɩbɛ yele dɩfʋ, sɩ bↄ̃w ka tɩɩb ma ɩ bom ka a tẽw pʋↄ wa, ɩ̃ a Naaŋmɩn bõ-ƴen tɛw ɩ̃ be be.
46008005	A ala ɩ̃ saarɩ̃ ɩ a bala ba na ma bʋↄlↄ a naaŋmɩnsɩ na be a saꞋlon mɩɩ a tẽw pʋↄ, (ɩ̃ sɩ bↄ̃w ka a naaŋmɩnsɩ nɩ a fãwsɩ waa na),
46008006	ɩ̃-cɛ a sɩ jie, Naaŋmɩn bõ-ƴen tɛw ɩ̃ be be, a ʋlↄ na ɩ a sɩ Sãa, a ʋlↄ jie a yele a jaa na yi, a sɩ mɩ ɩ a ʋ ben. Ɩ̃ Nɩ-kpɛ̃ɛ bõ-ƴen tɛw ɩ̃ mɩ be be na ɩ a Jeeju-Kirisi, a ʋlↄ ɩnɛ a yele a jaa be ka, ɩ̃ a ʋlↄ ɩnɛ sɩ mɩ tɛrɛ a baafʋ.
46008007	Ɩ̃-cɛ aa ɩ a nɩbɛ ba jaa ɩ̃ tɛrɛ a ʋna bↄ̃wfʋ wa. A popuorbo ŋmɛɛ nyɩrɩ̃ na mɩlɩ̃ nɩ a tɩbɛ, ma cãa jↄrↄ dãbɩ̃ɛ áa yele ala ba na dɩrɛ cãa na ɩ a tɩbɛ yele. Ala-ɩ̃-sↄ, a ana yele sↄb ba na bar, a-na-ɩ a ba mɩ̃ɛ bↄ̃wfʋ cãa na pab.
46008008	Aa ɩ dɩb na pɩɛlʼɩ̃ sɩ a Naaŋmɩn wa. A sɩmɩ ma dɩ wa, bom ma yire a sɩ pʋↄ wa. A sɩmɩ mɩ dɩ, bom ma mɩ lɛ dↄↄlↄ sɩ wa.
46008009	Ɩ̃-cɛ nyɩ́ tɛrɛ nyɩ mɩ̃ɛ a ala uyɩ ua tɛrɛ a sↄr maala ɩnɛ, a kↄ̃ wa maal a nyɩ yɛbɛ na bal a ƴↄ̃w-nyãa pʋↄ ʋ wa lo a fãa pʋↄ wa.
46008010	A ala ɩ̃ ɩ a nɩrɛ ʋlↄ mɩ̃ɛ bↄ̃wfʋ na pab wa nyɛ na a fʋ̃ʋ na tɛrɛ a bↄ̃wfʋ a fʋ jɛ dɩrɛ a dɩb a tɩɩb diem, ʋ kↄ̃ tɩɛr bↄ̃w ka a vɩɛlɛ na ʋ na dɩ a tɩbɛ yele wa?
46008011	A lɛ, a fʋ bↄ̃wfʋ na saa na a yɛbɛ ʋlↄ na bal, a Kirisi na kpi a ʋ ɩnɛ, na wɛ.
46008012	Ɩ̃ a lɛ nyɩ na maal a fãa a nↄhↄ̃, a nyɩ yɛɛr bala jie a mɩ̃ɛ bↄ̃wfʋ na cãa pab, a Kirisi mɩ̃ɛ nyɩ maal a ʋna fãa ƴↄ̃w.
46008013	Ala-ɩ̃-sↄ, a ala ɩ̃ ɩ a ɩ̃ bõ-dɩraa dɩfʋ na maalʼã a ɩ̃ yɛbɛ ʋ vɩɛ a Naaŋmɩn sↄr, maa lↄↄ dɩrɛ a ʋna bom fɩ̃ɩ wa, a mɩnɛ ɩ̃ kↄ̃ wa maal a ɩ̃ yɛbɛ ʋ vɩɛ wa.
46009001	A maa, maa tɛrɛ sↄr na maal a bom lɛ ɩ̃ na bʋↄrↄ wa mɩɩ? Maa ɩ nɩ-tʋnaa wa mɩɩ? Maa mɩ nyɛ a sɩ Nɩ-kpɛ̃ɛ Jeeju wa mɩɩ? Ɩ̃ a nyɩmɩ, nyaa ɩ a wↄmↄ ala ɩ̃ na pↄw a Nɩ-kpɛ̃ɛ tʋmↄ pʋↄ wa mɩɩ?
46009002	A ala ɩ maa ɩ nɩ-tʋnaa a nɩŋmɛɛ jie wa, ɩ̃-cɛ a nyɩ jie ɩ̃ ɩ na nɩ-tʋnaa. A mɩnɛ nyɩ na lɩɛb ɩ a Nɩ-kpɛ̃ɛ ben, a miile na á ɩ̃ sɩrɩ̃ na ɩ a nɩ-tʋnaa.
46009003	Nyɛ a ala ɩ̃ na tɛrɛ yele a bala na hũhune ma:
46009004	Saa tɛrɛ sↄr na de a ala sɩ na dɩrɛ, nɩ a ala sɩ na nyuure a sɩ tʋmↄ ɩnɛ wa mɩɩ?
46009005	Saa mɩ tɛrɛ sↄr na tɛrɛ pↄw na ɩ a popuoro yʋↄrↄ nɩ, a mɩnɛ a nɩ-tʋnɩsɩ ŋmɛɛ, a Nɩ-kpɛ̃ɛ yɛɛr, nɩ a Pɩɛr na ma maala wa mɩɩ?
46009006	Mɩɩ a maa nɩ a Banabasɩ tɛw ɩ̃ sɛw na tʋuↄ a tʋmↄ pↄwrↄ a sɩ dɩb?
46009007	Sↄdaal-buor ɩ̃ dãa ya a ʋ mɩ̃ɛ a sↄdaalsɩ tʋmↄ pʋↄ? Ala ɩ̃ dãa sɛl tɩɛ ɩ̃ ma lɛ Ꞌwↄbↄ a ʋ wↄmↄ wa? Mɩɩ ala ɩ̃ dãa cɩɩnɛ dʋn ɩ̃ ma lɛ pɩɛnɛ a bʋrɩ̃ wa?
46009008	Nyɩ taa tɩɛr bↄ̃w ka a ala na tara a nɩbɛ sↄ̃w tɛw ɩ̃ tↄↄ ƴɛrɛ wa. A Naaŋmɩn ƴɛr-kpɛn ma mɩ yel a lɛ wa mɩɩ?
46009009	A-na-ɩ a sɛbʼã a Mowisi ƴɛr-kpɛn pʋↄ: “Taa lũ a naab ʋlↄ nʋↄr pↄw fʋ na ƴↄ̃w ʋ ŋmeere fʋ a ci wa.” A Naaŋmɩn tɩɛrɛ nɩ na nii mɩɩ?
46009010	Aa ɩ a sɩmɩ tɛw ɩnɛ ʋ yele wa? Ↄↄ, a ɩ na a sɩmɩ ɩnɛ ba sɛb. A sɛw na a ʋlↄ na kʋↄrↄ a puo nɩ a ʋlↄ na ŋmeere a ci, ba tʋnↄ tɩɛrɛ nɩ a ala ba na pↄwrↄ.
46009011	A sɩmɩ na dãa bʋr a sɩɛ bom a nyɩ jie, a lɛ ɩ na bõ-kpɛ̃ɛ a ala ɩ̃ ɩ sɩ pↄwrↄ na yele a nyɩ jie mɩɩ?
46009012	A ala ɩ̃ ɩ a ŋmɛɛ tɛrɛ na a sↄr diere a nyɩ yele, saa tɛrɛ sↄr gãw ba wa mɩɩ? Ɩ̃-cɛ sɩ barʼã a ʋna sↄr. Sɩ sↄw na a yele a jaa a mɩnɛ sɩ kↄ̃ wa var a Kirisi ƴɛr-son bar wa.
46009013	Nyɩ bↄ̃w ua bↄ̃w ka a bala na tʋnↄ a Naaŋmɩn puor-yir kpɛ̃ɛ pʋↄ, a be ba ma pↄw a ba dɩb. A bala na mɩ ɩ a Naaŋmɩn baar-lorbo, a baar lofʋ jie ba mɩ dɩrɛ.
46009014	A lɛ ʋ mɩ, a Nɩ-kpɛ̃ɛ mɩ ƴↄ̃w na a bala na hiere a ʋ ƴɛr-son á bá mɩ pↄwrↄ a ba dɩb a ala ɩnɛ.
46009015	Ɩ̃-cɛ a maa, maa de bom kãw wa. Ɩ̃ maa sɛb a sɛbɛ na bʋↄrↄ nyɩ ma kʋ ma wa. A kũu sa ma na gãw a ana yele defʋ. Nɩrɛ ma be na vara ma a ʋna yo-bↄfʋ bara wa.
46009016	A Naaŋmɩn ƴɛr-son ƴɛrfʋ ma ɩ ma yo-bↄfʋ wa, ɩ̃ fɛraa ɩ̃ fɛrɛ ma, a-na-ɩ a maa ma ƴɛr a ƴɛr-son kʋ a nɩbɛ wa, a na ɩ ma na nabier.
46009017	A ala dãa ɩ a maa vɛl ir a ʋna tʋn, ɩ̃ naa ma de na yar. Ɩ̃ aa ɩ maa ɩ̃ vɛl ir wa; yel-Ꞌwuoro ba ƴↄ̃w ma ɩ̃ ɩ.
46009018	Ɩ̃ bõ ɩ̃ ua ɩ a ɩ̃ yar? A ɩ na ɩ̃ ƴɛrɛ a Naaŋmɩn ƴɛr-son a pↄrↄ kʋrↄ a nɩbɛ, kↄ̃ diere nɩ a yele ala na dãa sɛw nɩ ma a ƴɛr-son ƴɛrfʋ ɩnɛ wa.
46009019	Ɩ̃ sↄ na a ɩ̃ mɩ̃ɛ. Maa ɩ nɩrɛ kãw gbãgbaa wa, ɩ̃-cɛ ɩ̃ de na a ɩ̃ mɩ̃ɛ lɩɛb ɩ a nɩbɛ ba jaa gbãgbaa, a mɩnɛ ɩ̃ na tʋↄ nyɩrɩ̃ pↄw a nɩbɛ kʋ a Kirisi.
46009020	A lɛdaar ɩ̃ na ma ta a Jufisɩ sↄ̃w, ɩ̃ ma lɩɛbʼã wↄ̃ taa nɩ a Jufi nɩrɛ, a mɩnɛ ɩ̃ na tʋↄ tↄw ba ƴↄ̃w a Kirisi pʋↄ. A ala saarɩ̃ ɩ maa be a Mowisi ƴɛr-kpɛn pʋↄ wa, ɩ̃-cɛ ɩ̃ ma lɩɛbʼã a ɩ̃ mɩ̃ɛ wↄ̃ taa nɩ ɩ̃ be na a ana ƴɛr-kpɛn pʋↄ, a mɩnɛ ɩ̃ na tʋↄ pↄw a ʋala na jↄrↄ a ana ƴɛr-kpɛn.
46009021	A maa wa mɩ ta a bala na ma bↄ̃w a Mowisi ƴɛr-kpɛn wa sↄ̃w, ɩ̃ ma mɩ lɩɛbʼã wↄ̃ a ba kaarɩ̃, a mɩnɛ ɩ̃ na tʋↄ pↄw ba. A lɛ ma bʋↄrↄ a yel á maa jↄrↄ a Naaŋmɩn ƴɛr-kpɛn wa, a-na-ɩ ɩ̃ be na a Kirisi ƴɛr-kpɛ̃w pʋↄ.
46009022	A maa wa mɩ ta a bala ƴↄ̃w-nyãa na pab jie, ɩ̃ ma mɩ barʼã a ɩ̃ ƴↄ̃w-nyãa ʋ mɩ pab, a mɩnɛ ɩ̃ na tʋↄrↄ pↄwrↄ ba. A nↄhↄ̃ ɩ̃ ma de na a ɩ̃ mɩ̃ɛ bar a yele a jaa pʋↄ, a nɩbɛ ba jaa jie, a mɩnɛ ɩ̃ na tʋↄ nyɛ a sↄr faa a nɩbɛ ŋmɛɛ.
46009023	Ɩ̃ maala na a yele a jaa a nↄhↄ̃ a Naaŋmɩn ƴɛr-son ɩnɛ, a mɩnɛ ɩ̃ na mɩ tʋↄ pↄw a ʋ yel-sono.
46009024	Nyɩ bↄ̃w na bↄ̃w ka a bala na ma dãwna taa, ma jↄrↄ na ba jaa, ɩ̃-cɛ bõ-ƴen tɛw ɩ̃ ma pↄw a bom- Ala-ɩ̃-sↄ, nyɩ́ mɩ jↄrↄ a lɛ na tʋↄ pↄw a bom.
46009025	A bala na cↄↄrↄ a ba mɩ̃ɛ a dãw-taa ɩnɛ ma bↄ̃w na tɛrɛ a ba mɩ̃ɛ a yele a jaa pʋↄ. Ba ma maala na a lɛ na tʋↄ pↄw a dãdãw sʋbↄ sapi na maa yaarɩ̃ sãw wa. Ɩ̃-cɛ a sɩmɩ, a sapi ʋlↄ sɩ na jↄrↄ wa pↄwrↄ na be na be daadaa kpoolaa.
46009026	Ala-ɩ̃-sↄ ɩ̃ mɩ kpo ƴↄ̃w a bom ʋlↄ ɩnɛ ɩ̃ na jↄrↄ, ɩ̃ ma mɩ ŋmeere bara a vuo pʋↄ wa.
46009027	Ɩ̃-cɛ ɩ̃ kpowro ua a ɩ̃ ɩ̃gan tɛrɛ nɩ ʋ cĩeĩ, a mɩnɛ a lɛdaar ɩ̃ na hiere kʋrↄ a nɩbɛ, a Naaŋmɩn kↄ̃ wa jaar ma bar wa.
46010001	Yɛɛr, ɩ̃ bʋↄrↄ na nyɩ cãa bↄ̃w nɩ a ala na dãa ta a sɩ sãa-kʋnbↄ a Mowisi na dãa tɛrɛ a wɛkar pʋↄ. Ba jaa dãa na be a dↄ̃dↄrɩ̃ma pulẽe, ɩ̃ ba jaa mɩ gãw na a Man Jɩ̃ɛw.
46010002	A ba jaa mʋrʼã a kʋ̃ↄ a dↄ̃dↄrɩ̃ma nɩ a man pʋↄ lɩɛb ɩ Mowisi nɩbɛ.
46010003	Ba jaa mɩ dɩ na a dɩb ala a Naaŋmɩn Sɩɛ na kʋ ba,
46010004	ɩ̃ mɩ nyu a Naaŋmɩn Sɩɛ kʋ̃ↄ ba jaa. A-na-ɩ ba nyu na a kʋ̃ↄ ʋlↄ na dãa yi a Naaŋmɩn Sɩɛ kʋsɩpan pʋↄ na dãa tuure ba, ɩ̃ a ʋna kʋsɩpan naa dãa na ɩ a Kirisi.
46010005	Ɩ̃-cɛ a ba pʋↄ, a yaw jie maalfʋ ma dãa nʋmↄ a Naaŋmɩn wa; ala-ɩ̃-sↄ a ba fa lo kpi a wɛkar pʋↄ.
46010006	A ana yele naa ta na a lɛ na tʋↄ ɩ sɩ bõ-miilaa a sɩ taa ɩ a yel-fã-Ꞌlaarba a mɩnɛ ba na dãa wↄ̃ wa.
46010007	Nyɩ taa mɩ ɩ a tɩb-puorbo a mɩnɛ a ba ŋmɛɛ na dãa wↄ̃ wa, a mɩnɛ a Naaŋmɩn Sɛbɛ na yel: “Áa nɩbɛ bala jɛ ua dɩ nyu uɩ, ɩ̃ pãa ir ɓolo sɛbɛ nɩ a bɩnɛ.”
46010008	Sɩ taa mɩ maala a burbur gaua uɩ taa a ba ŋmɛɛ kaarɩ̃ wa. A bala na maal a lɛ, mbɛ ture hjɛrʼɩ̃-ata lo na kpi a bibir bõ-ƴen.
46010009	Sɩ taa mɩ bɩɩrɛ a Nɩ-kpɛ̃ɛ a mɩnɛ a ba ŋmɛɛ na dãa maal, a wɩɩr dʋn ba kú wa.
46010010	Nyɩ taa mɩ hũhune a Naaŋmɩn a mɩnɛ a ba ŋmɛɛ na mɩ dãa maal, a Wɛwɛlɛ wɛl ba bar wa.
46010011	A ala a jaa ta ba na, na ɩ sɩ bõ-miilaa ba na mɩ sɛb kpãkpana nɩ a sɩmɩ na be a tẽw baarfʋ daar.
46010012	Ala-ɩ̃-sↄ, a ʋlↄ na tɩɛr bↄ̃w ka ʋ ɩraa na cĩcĩ, ú bↄ̃w ɩraa kↄ̃ wa lo wa.
46010013	Bɩɩrfʋ kãw ma ta nyɩ ɩ̃ a ala ma ɩ a ala na ma ta a nɩbɛ ba jaa ʋ wa. Naaŋmɩn ɩ na dẽdẽ. ꞋWaa sↄwrↄ a bɩɩrfʋ ʋlↄ na gãw nyɩ ʋ tara nyɩ wa. Ɩ̃-cɛ a bɩɩrfʋ wa ta nyɩ, ʋ na miil nyɩ na a yifʋ jie, kʋ nɩ nyɩ a kpɛ̃w ʋlↄ nyɩ na ɩrɛɛ nɩ.
46010014	Ala-ɩ̃-sↄ ɩ̃ badɛɛ, nyɩ́ taw yi a tɩbɛ pʋↄ.
46010015	Ɩ̃ ƴɛrɛ nɩ nyɩ na a mɩnɛ nyɩ na ɩ a yɛ̃-tɛrbɛ. Nyɩ́ pɛ a ala ɩ̃ na yele je kãa.
46010016	A ŋman ʋlↄ sɩ na mↄↄ nyuure nɩ, pɛwrɛ nɩ a Naaŋmɩn a ʋ maal-vɩlaa ɩnɛ, maa lɩɛb sɩ a sɩ ɓã taa ɩ bõ-ƴen nɩ a Kirisi a ʋ jɩ̃ɩ ɩnɛ wa? Ɩ̃ a buru sɩ na mↄↄ ŋmara poro, maa mɩ lɩɛb sɩ a sɩ ɓã taa ɩ bõ-ƴen nɩ a Kirisi a ʋ ɩ̃gan ɩnɛ wa?
46010017	A mɩnɛ sɩ na saarɩ̃ waa, ɩ̃ tɛrɛ a bur-bõ-ƴen tɛw, a lɩɛb sɩ na a sɩ ɩ ɩ̃gan bõ-ƴen, a-na-ɩ sɩ jaa ma po na a ʋna bur-bõ-ƴen.
46010018	Nyɩ́ tɩɛr a Ɩsɩrayɛl puorfʋ tʋmↄ nyɛ. A bala na dɩrɛ a baar lofʋ yele maa ɓã taa ɩ bõ-ƴen nɩ a Naaŋmɩn na sↄ a baar-lofʋ jie wa?
46010019	Bõ ɩ̃ bʋↄrↄ ɩ̃ yel a lɛ? Áa baar-lo-bom ɩ na bom, mɩɩ áa tɩɩb ɩ na bom mɩɩ?
46010020	Aa ɩ lɛ ɩ̃ yel wa. Ɩ̃ ɩ̃ yelʼã á ana yele a tɩbɛ deme na ma loro nɩ a baar, á aa ɩ Naaŋmɩn ba ma kʋrↄ wa; a kↄ̃tↄnsɩ ba ma kʋ. Ɩ̃ maa bʋↄrↄ nyɩ ɩ bõ-ƴen nɩ a kↄ̃tↄnsɩ wa.
46010021	Nyaa tʋↄrↄ nyuure nɩ a Nɩ-kpɛ̃ɛ ŋman nɩ a kↄ̃tↄnsɩ ŋman wa. Nyaa mɩ tʋↄrↄ tune a Nɩ-kpɛ̃ɛ ŋmau pʋↄ, nɩ kↄ̃tↄnsɩ ŋman pʋↄ wa.
46010022	Mɩɩ sɩ bʋↄrↄ sɩ maal a Nɩ-kpɛ̃ɛ nyuur ʋ ir? Nyɩ tɩɛrʼã beeka sɩ tɛrɛ na kpɛ̃w gãw ʋ mɩɩ?
46010023	A ŋmɛɛ ma yelʼã á baa ciire bom maalfʋ wa. Sɩrɛ jaa ʋ, ɩ̃-cɛ aa ɩ a yele a jaa ɩ̃ vɩɛlɛ a maalfʋ wa. Bom ma ciire maalfʋ ʋlↄ wa, ɩ̃-cɛ aa ɩ a yele a jaa ɩ̃ sũono a nɩbɛ a ba karɛɛ wa.
46010024	Nɩrɛ kãw ʋ taa maala a ala na nʋmↄ a ʋ mɩ̃ɛ wa, ɩ̃-cɛ ú maala a ala na nʋmↄ a ʋ tↄ sʋbↄ.
46010025	Nyɩ tɛrɛ na sↄr na ŋmaa a nɩn lɛ ba na daara a daa pʋↄ, kↄ̃ bʋↄrↄ nyɩ bↄ̃w a nɩn ʋlↄ yifʋ jie a nyɩ tɩɛrɩ̃sɩ damfʋ ɩnɛ wa.
46010026	A-na-ɩ a Naaŋmɩn Sɛbɛ yelʼã: “A Nɩ-kpɛ̃ɛ ɩ̃ sↄ a tẽw, nɩ a yele a jaa na be a ʋ juu.”
46010027	A nɩrɛ ʋlↄ na ma puoro wa wa bʋↄl fʋ dɩb ɩnɛ a fʋ wa sↄw cen, dɩ a bom lɛ ʋ na bine a fʋ nii-sↄw, kↄ̃ soor ʋ bom kãw a fʋ tɩɛrɩ̃sɩ damfʋ ɩnɛ wa.
46010028	Ɩ̃-cɛ a nɩrɛ wa yel fʋ á tɩɩb nɩn ʋ, taa wa Ꞌwↄbↄ wa. A ʋlↄ na yel, uɩ a ʋ tɩɛrʋ̃ damfʋ ɩnɛ, fʋ sɛw na jaar.
46010029	Aa ɩ a fʋ̃ʋ mɩ̃ɛ tɩɛrʋ̃ damfʋ ɩnɛ wa, ɩ̃-cɛ a ʋlↄ na yel fʋ ɩnɛ ʋ. Nyɩ na tʋↄ na soor ma: “A ala ɩ̃ ɩ ɩ̃ tɛrɛ na a sↄr maala a bom a lɛ, bõ ɩnɛ a nɩrɛ na lɛ tʋↄ koro ma a ʋ tɩɛrɩ̃sɩ damfʋ ɩnɛ?
46010030	A ala ɩ̃ ɩ ɩ̃ puorʼã a Naaŋmɩn ɩ̃ dɩrɛ a bom, bõ ɩnɛ a nɩrɛ na lɛ koro ma a ala ɩ̃ na sʋↄr a Naaŋmɩn ƴↄ̃w ɩ̃ dɩrɛ ɩnɛ?”
46010031	Ala-ɩ̃-sↄ, a nyɩmɩ dɩrɛ a dɩb, mɩɩ a bom nyɩ nyuure, mɩɩ a bom jaa lɛ nyɩ na maala, nyɩ́ maala kʋrↄ nɩ a Naaŋmɩn a ju-kpɛ̃ɛ.
46010032	Nyɩ taa wa maala bom a wa cɩɛrɛ a Jufisɩ, mɩɩ a nɩ-bʋlsɩ, mɩɩ a Naaŋmɩn-puorbo wa.
46010033	Nyɩ́ maala a ɩ kaarɩ̃. Ɩ̃ bʋↄrↄ na ɩ̃ maala a yele a jaa a na nʋmↄ a nɩbɛ ba jaa. Maa bʋↄrↄ ɩ̃ mɩ̃ɛ bom wa, ɩ̃ ɩ̃ bʋↄrↄ na a nɩbɛ ba jaa son, a mɩnɛ a ba na tʋↄ pↄw a faafʋ.
46011001	Nyɩ́ tↄↄnↄ ma, a mɩnɛ ɩ̃ na mɩ tↄↄnↄ a Kirisi.
46011002	Ɩ̃ kpiire nyɩ na a mɩnɛ nyɩ na cãa tɛrɛ a ɩ̃ tɩɛrɛ a daar a jaa, nɩ a mɩnɛ nyɩ na mɩ cãa nyↄw a jaanfʋ ala ɩ̃ na dãa jaan nyɩ tɛɛlɛ.
46011003	Ɩ̃-cɛ ɩ̃ bʋↄrↄ na nyɩ bↄ̃w nɩ a nanɩ: a Kirisi ɩ̃ ɩ a dabsɩ ba jaa juu, ɩ̃ a daba mɩ ɩ a pↄw juu, ɩ̃ a Naaŋmɩn mɩ ɩ a Kirisi juu.
46011004	A ala ɩ̃ ɩ a daba wa sʋↄrↄ ua a Naaŋmɩu, mɩɩ bʋʋrↄ a Naaŋmɩn pʋ-tɩɛrʋ̃ kʋrↄ a nɩbɛ, ɩ̃ wa pↄw bom a ʋ juu pʋↄ, a Kirisi na ɩ a ʋ juu ʋ kpɛrɛ.
46011005	Ɩ̃-cɛ a pↄw wa sʋↄrↄ a Naaŋmɩn, mɩɩ a Naaŋmɩn pʋ-tɩɛrʋ̃ ʋ bʋʋrↄ kʋrↄ a nɩbɛ, ɩ̃ ma pↄw bom a ʋ juu wa, a ʋ sɩrɛ na ɩ a ʋ juu ʋ kpɛrɛ. A wↄ̃ na taa nɩ ʋ pũo na a ʋ juu.
46011006	A-na-ɩ a ala ɩ̃ ɩ a pↄw ma pↄw bom a ʋ juu wa, ú ɩ a ba ŋma ʋ a jukↄbↄ bar. Ɩ̃-cɛ a-na-ɩ a ma ɩ na vĩ a pↄw na ŋma a ʋ jukↄbↄ, mɩɩ na pũo a ʋ juu, ala-ɩ̃-sↄ a sɛw na ʋ na lũ bom pↄw.
46011007	A daba ma sɛw na pↄw a ʋ juu wa, a-na-ɩ a daba ɩ̃ miile a mɩnɛ a Naaŋmɩn na be, nɩ a ʋ yo-yifʋ mɩ. Ɩ̃-cɛ a pↄw ɩ̃ miile a daba yo-yifʋ.
46011008	A-na-ɩ a daba ma yi a pↄw jie wa, ɩ̃ pↄw ɩ̃ yi a daba jie.
46011009	Ɩ̃ a Naaŋmɩn ma mɛ a daba a pↄw ɩnɛ wa, ɩ̃ pↄw ʋ mɛ a daba ɩnɛ.
46011010	Ala-ɩ̃-sↄ, a sɩ-tʋnɩsɩ ɩnɛ, a pↄw sɛw na na lũ a bom pↄw a ʋ juu na miile a ʋ mɩ̃ɛ wurfʋ.
46011011	Ɩ̃-cɛ a Nɩ-kpɛ̃ɛ nii-sↄw, a ala ɩ̃ ɩ a daba ma be be wa, a pↄw tɛw ma ɩ bom wa, ɩ̃ a ala ɩ̃ ɩ a pↄw ma mɩ be be wa, a daba tɛw ma mɩ ɩ bom wa.
46011012	A-na-ɩ a mɩnɛ a pↄw na yi a daba jie, a lɛ a pↄw na mɩ dↄw a daba, ɩ̃ a ala a jaa yi na a Naaŋmɩn jie.
46011013	Nyɩ́ pɛ nyɩ mɩ̃ɛ je kãa. A vɩɛiɛ ua a pↄw ua sʋↄrↄ a Naaŋmɩn a nɩbɛ sↄ̃w, ɩ̃ ma lũ bom pↄw a ʋ juu wa?
46011014	A uɩrɛ mɩ̃ɛ tɩɛrʋ̃ miile na áa ɩ na vĩ a daba na tɛrɛ a jukↄb-wobo.
46011015	Ɩ̃-cɛ a ɩ na yo-yifʋ bom a pↄw jie ʋ na tɛrɛ a jukↄb-wobo. A-na-ɩ a Naaŋmɩn kʋ ʋ na a jukↄb-wobo a na tʋↄ ɩ ʋ bõ-pↄwraa.
46011016	Ɩ̃-cɛ a ala ɩ̃ ɩ nɩrɛ cãa na bʋↄrↄ ʋ cɩɩrɛ a asɩmɛ, ʋ sɛw na na bↄ̃w ka a Naaŋmɩn-puorbo a jiir a jaa nɩ a sɩmɩ mɩ̃ɛ ma tɛrɛ maal-kpee wa.
46011017	A ala pʋↄ sɩ na ta a ƴɛ̃ƴɛrɩ̃, maa tʋↄrↄ kpiire nyɩ wa. A-na-ɩ a nyɩ duo-taa ma maal nyɩ na bier gãw a son.
46011018	A dãdãw bom ɩ na: ba yel ma na, á nyɩmɩ wa duo taa, á nyɩ ma faara na taa, ɩ̃ ɩ̃ sↄw na ŋmãa.
46011019	A sɩrɩ̃ na sɛw a faa-taa na be a nyɩ sↄ̃w, a sɩ na tʋↄ bↄ̃w a bala na ɩ a dẽdẽ.
46011020	A lɛdaar nyɩ na ma duo taa, aa ɩ a Nɩ-kpɛ̃ɛ dɩb nyɩ ma dɩrɛ wa.
46011021	A-na-ɩ a lɛ nyɩ na ma lãa jɛ a dɩb par, naa ma dɩ na a ʋ mɩ̃ɛ dɩb ʋ yẽ, ɩ̃ cɛ a ŋmɛɛ bar a ba jɛ nɩ a kↄ̃, ɩ̃ a dãa kúrↄ a nɩŋmɛɛ.
46011022	Nyaa tɛrɛ yir uyɩ na dɩrɛ ɩ̃ mɩ nyuure wa? Mɩɩ nyɩ bʋↄrↄ na nyɩ mɛbɛ a Naaŋmɩn-puorbo, ƴↄnↄ nɩ a bala na ma tɛraa wa a vĩ mɩɩ? Bõ nyɩ bʋↄrↄ ɩ̃ yel nyɩ? Ɩ̃ kpiir nyɩ mɩɩ? Maa fɛr tʋↄrↄ kpiire nyɩ wa.
46011023	A Nɩ-kpɛ̃ɛ jie ɩ̃ dãa pↄw a jaanfʋ ʋlↄ ɩ̃ na dãa jaan nyɩ. A ɩ na a tɩsↄw ʋlↄ ba na dãa nyↄwrↄ a Nɩ-kpɛ̃ɛ Jeeju, ʋ de na a buru,
46011024	ɩ̃ a lɛ ʋ na pɛw a Naaŋmɩn baar, ʋ ŋmaa na a buru ɩ̃ yel: “A nanɩ ɩ na a ɩ̃ ɩ̃gan ɩ̃ na tɩɩr a nyɩ ɩnɛ. Nyɩ́ maala a lɛ bↄ̃wnↄ nɩ ma.”
46011025	Ɩ̃ a lɛ ba na dɩ a dɩb baar, ʋ mɩ de na a ŋman ɩ̃ yel: “A dɩvɛ̃ na be a ŋman na pʋↄ, miile na a pʋlɩ̃-ta-paalaa a ɩ̃ jɩ̃ɩ na gbɛɛrɩ̃. A daar a jaa nyɩ nↄↄ nyuure, nyɩ́ maala bↄ̃wnↄ nɩ ma.”
46011026	A-na-ɩ a daar a jaa nyɩ na Ꞌwↄbↄ a buru na, mɩ nyuure nɩ a dɩvɛ̃, nyɩ miile na a Nɩ-kpɛ̃ɛ kũu lɛɛ wa tara nɩ a ʋ waa daar.
46011027	Ala-ɩ̃-sↄ, a nɩrɛ lɛ wa Ꞌwↄbↄ a buru mɩɩ nyuure a Nɩ-kpɛ̃ɛ dɩvɛ̃, ɩ̃ a ʋ maalfʋ ma vɩɛlɛ wa, ʋ na pↄw na a ƴɛrɩ̃ a Nɩ-kpɛ̃ɛ ɩ̃gan nɩ a ʋ jɩ̃ɩ ɩnɛ.
46011028	Ala-ɩ̃-sↄ a nɩrɛ sɛw na na jʋʋr a ʋ mɩ̃ɛ je kãa ɩ̃ pãa Ꞌwↄb a buru, mɩ nyu nɩ a dɩvɛ̃.
46011029	A ʋlↄ ua Ꞌwↄbↄ mɩ nyuure nɩ ɩ̃ ma bↄ̃wnↄ nɩ a Nɩ-kpɛ̃ɛ ɩ̃gan wa, ƴɛrɩ̃ ʋ bʋↄrↄ ƴↄnↄ a ʋ mɩ̃ɛ a lɛ ʋ na Ꞌwↄbↄ nyuure nɩ.
46011030	A ala ɩnɛ a Ꞌwↄbↄ a yaw jie a nyɩ sↄ̃w, a ŋmɛɛ bal, ɩ̃ a nɩŋmɛɛ kpi.
46011031	Ɩ̃-cɛ a ala ɩ̃ ɩ sɩ de na nĩe jʋʋr a sɩ mɩ̃ɛ, saa lɛ tʋↄrↄ pↄwrↄ a Nɩ-kpɛ̃ɛ kpãafʋ wa.
46011032	Ɩ̃ a Nɩ-kpɛ̃ɛ ma guorʼã a sɩ ƴɛrɩ̃ ɩ̃ kpãa sɩ, a mɩnɛ a sɩ kↄ̃ wa pↄw a yel ala a Naaŋmɩn nↄↄ ƴↄnↄ a tẽw na nɩbɛ wa.
46011033	Ala-ɩ̃-sↄ yɛɛr, a lɛ nyɩ na mↄↄ duo taa a dɩb dɩfʋ ɩnɛ, nyɩ́ ma gu taa.
46011034	Á ala ɩ̃ ɩ a kↄ̃ nyↄw na a kãw, ú dɩ be a ʋ yir, a mɩnɛ a nyɩ duo-tar kↄ̃ wa lɩɛb ƴↄ̃w nyɩ yel wa. Ɩ̃-cɛ ɩ na eↄↄrɩ́ na a yele ala na cɛ a lɛdaar ɩ̃ nↄↄ wɩɛrɛ a be.
46012001	Yɛɛr, a ƴɛ̃ƴɛrɩ̃ na ɩ̃ bʋↄrↄ na ɩ̃ man nyɩ a tʋ̃-bʋrↄ bʋrↄ ala a Naaŋmɩn Sɩɛ na tʋnↄ, a-na-ɩ maa bʋↄrↄ nyɩ tɛrɛ baalɩ̃fʋ a ala ɩnɛ wa.
46012002	Nyɩ bↄ̃w ka a lɛdaar nyɩ na dãa ɩ a tɩbɛ deme, a ma dãa na ir nyɩ a nyɩ ma cen na puoro a tɩbɛ na maa tʋↄ bʋ wa.
46012003	Ala-ɩ̃-sↄ ɩ̃ bʋↄrↄ ɩ̃ yel nyɩ, áa nɩrɛ a Naaŋmɩn Sɩɛ na tↄwrↄ ma tʋↄrↄ yele áa Jeeju ʋ pↄrↄ ƴↄnↄ wa. Ɩ̃ nɩrɛ ma tʋↄrↄ yele áa Jeeju ɩ na a Nɩ-kpɛ̃ɛ ɩ̃ a ala ma ɩ a Naaŋmɩn Sɩɛ ɩ̃ tↄw ʋ wa.
46012004	Tʋ̃-bʋrↄ bʋrↄ be na be a Naaŋmɩn Sɩɛ na tʋnↄ, ɩ̃-cɛ a jaa yi na a Sɩ-bõ-ƴen jie.
46012005	A tʋmↄ tʋ̃fʋ be na kpee kpee, ɩ̃-cɛ a Nɩ-kpɛ̃ɛ bõ-ƴen jie a yire.
46012006	A Naaŋmɩn kpɛ̃w be na a tʋ̃-bʋrↄ bʋrↄ pʋↄ, ɩ̃-cɛ a Naaŋmɩn bõ-ƴen ɩ̃ maala a ala a jaa a nɩbɛ ba jaa jie.
46012007	A Naaŋmɩn Sɩɛ tʋmↄ nyɩrʼã a nɩbɛ ba jaa jie bõ-ƴene-ƴene, a na tʋↄ sũo a nɩbɛ ba jaa.
46012008	A Naaŋmɩn Sɩɛ ma kʋ na a bõ-ƴen a kpaarfʋ ƴɛrɩ̃ ʋ ƴɛrɛ, ɩ̃ a kãw ma mɩ pↄw a bↄ̃wfʋ mɩ ƴɛrɛ, a mɩ yi a ʋna Naaŋmɩn Sɩɛ naa jie.
46012009	A Sɩɛ ʋlↄ ma mɩ kʋ na a ƴen sʋbↄ a ƴↄ̃w-nyãa, ɩ̃ mɩ kʋ a kãw a tʋↄfʋ a baalsɩ kpaarfʋ ɩnɛ.
46012010	A ʋna Naaŋmɩn Sɩɛ naa ma mɩ kʋ ua a nɩrɛ kãw a kpɛ̃w ʋ na maala nɩ a nↄ-kofʋ yele, ɩ̃ mɩ kʋ a ƴen sʋbↄ ʋ na bʋʋrↄ a ʋ pʋ-tɩɛrʋ̃. Ʋ ma lɛ kʋ na a kãw go ʋ na tʋↄ bↄ̃wnↄ nɩ a sɩɛ ʋlↄ na ma ɩ a Naaŋmɩn ben wa, nɩ a ʋlↄ na sɩrɩ̃ ɩ a ʋ ben. Ʋ ma mɩ lɛ kʋ na a ƴen sʋbↄ a tʋↄfʋ ʋ ƴɛrɛ nɩ a ƴɛr-bↄ̃w-faarsɩ, ɩ̃ mɩ lɛ kʋ a ƴen sʋbↄ go ʋ na lɩɛbɛ nɩ a ana ƴɛr-bↄ̃w-faarsɩ naa.
46012011	A ʋna Naaŋmɩn Sɩ-bõ-ƴen naa ɩ̃ maala a ala a jaa fɛw, kʋrↄ a nɩbɛ bõ-ƴene-ƴene a tʋmↄ kpee kpee a mɩnɛ ʋ na bʋↄrↄ.
46012012	A Kirisi wↄ̃ na taa nɩ ɩ̃gan na tɛrɛ a ɓãbi-yaw, a-na-ɩ a ala saarɩ̃ ɩ a ɩ̃gan tɛrɛ na a ɓãbi-yaw, ɩ̃-cɛ ɩ̃gan bõ-ƴen tɛw ʋ ɩ.
46012013	A mɩnɛ ba na mʋr sɩ a kʋ̃ↄ, sɩ kpɛ na a Naaŋmɩn Sɩ-bõ-ƴen pʋↄ lɩɛb ɩ ɩ̃gan bõ-ƴen: a Jufisɩ mɩɩ a nɩ-bʋlsɩ, a gbãgbaar nɩ a bala na sↄ a ba mɩ̃ɛ, a Naaŋmɩn Sɩ-bõ-ƴen ba tuul sɩ sɩ jaa.
46012014	A ɩ̃gan ma tɛrɛ ɓãbir bõ-ƴen tɛw wa, ɩ̃-cɛ ɓãbi-yayaw ʋ tɛrɛ.
46012015	A ala ɩ a gbɛr yelʼã: “A-na-ɩ maa ɩ a nuu wa, ala-ɩ̃-sↄ maa be a ɩ̃gan pʋↄ wa,” a ala ua saa na ʋ kↄ̃ ɩ a ɩ̃gan ɓãbir wa mɩɩ?
46012016	Ɩ̃ a ala ɩ a toor yelʼã: “Maa ɩ a mimir wa, ala-ɩ̃-sↄ maa be a ɩgan pʋↄ wa,” a ala na saa na ʋ kↄ̃ ɩ a ɩ̃gan ɓãbir wa mɩɩ?
46012017	A ala ɩ a ɩ̃gan ʋ jaa dãa na ɩ a mimir, mɩnɛ ʋ na ma ɩ ɩ̃ wõ a ƴɛrɩ̃? Mɩɩ ʋ jaa dãa ɩ a toor, ɩ̃ mɩnɛ ʋ na ma ɩ ɩ̃ wõ a yele nyuu?
46012018	Ɩ̃-cɛ a Naaŋmɩn maalʼã a ɩ̃gan ʋ tɛrɛ a ʋ ɓãbie a jaa a mɩnɛ ʋ na bʋↄrↄ.
46012019	A ala ɩ a jaa dãa na ɩ a ɩ̃gan ɓãbir bõ-ƴen tɛw, ɩ̃gan kↄ̃ↄ be be wa.
46012020	Ɩ̃-cɛ a ɩ̃gan ɓãbie waa na ɩ̃ ɩ ɩ̃gan bõ-ƴen.
46012021	Ala-ɩ̃-sↄ, a mimir ma tʋↄrↄ yele a nuu á Ꞌwaa bʋↄrↄ ʋ wa, ɩ̃ a juu ma mɩ tʋↄrↄ yele a gbɛɛ á Ꞌwaa bʋↄrↄ ba wa.
46012022	Ɩ̃ a ɩ̃gan ɓãbie ala na wↄ̃ taa nɩ ba balʼã, ala sɩ ma ɛ̃ɛ uyɩrɩ̃ bʋↄrↄ.
46012023	A ɓãbie ala sɩ na ma tɩɛr beeka á aa ɩ wa, ala sɩ ma nyɩrɩ̃ cↄↄrↄ, ɩ̃ a sɩ ɓãbie ala na ma vɩɛlɛ wa, ala sɩ ma bↄ̃w piw.
46012024	Ɩ̃-cɛ a ala na vɩɛlɛ ma lɛ bʋↄrↄ cↄↄrɩ̃fʋ wa. A Naaŋmɩn maalʼã a ɩ̃gan a mɩnɛ a ɓãbie ala na ma tɛrɛ a ƴↄ̃wfʋ wa na tʋↄ pↄw a ƴↄ̃wfʋ,
46012025	a mɩnɛ a kpee kpee ŋmafʋ kↄ̃ be a ɩ̃gan pʋↄ wa, ɩ̃-eɛ a ɓãbie a jaa na tʋↄ sũono taa.
46012026	A ala ɩ̃ ɩ a ɓãbir bõ-ƴen nyɛrɛ na a nãw, a ɓãbie a jaa mɩ be na nãw pʋↄ, ɩ̃ a ala ɩ̃ ɩ a ɓãbir bõ-ƴen pↄw na a ju-kpɛ̃ɛ, a ɓãbie a jaa mɩ cɩlɛ na.
46012027	A nyɩmɩ, nyɩ ɩ na a Kirisi ɩ̃gan ɩ̃ mɩ ɩ a ʋ ɩ̃gan ɓãbie bõ-ƴene-ƴene.
46012028	A Naaŋmɩn biinʼã nɩbɛ na tɛrɛ a tʋmↄ kpee kpee a duo-puorbo sↄ̃w. A dãdãw deme ɩ na a nɩ-tʋnɩsɩ, a tuuraa ɩ na a ʋ pʋ-tɩɛrʋ̃-bʋʋrbↄ, ɩ̃ a gbɛɛ ata deme ɩ a jãjaanba. A ala ɩ̃ baar ʋ biinʼã a bala ʋ na kʋ a kpɛ̃w a ba maala nɩ a nↄ-kofʋ yele, nɩ a bala na tɛrɛ a tʋↄfʋ kpaara nɩ a wʋlɩ̃sɩ deme, a bala na sũono a nɩbɛ, a bala na tↄwrↄ a nɩbɛ, nɩ a bala na ƴɛrɛ a ƴɛr-bↄ̃w-faarsɩ.
46012029	A ba jaa ɩ̃ ɩ a nɩ-tʋnɩsɩ mɩɩ? Mɩɩ a ba jaa ɩ̃ ɩ a Naaŋmɩn pʋ-tɩɛrʋ̃-bʋʋrbↄ, nɩ a jãjaanba mɩɩ? A ba jaa ɩ̃ tɛrɛ a kpɛ̃w maala nɩ a nↄ-kofʋ yele mɩɩ?
46012030	Mɩɩ ba jaa ɩ̃ tɛrɛ a tʋↄfʋ kpaara nɩ a wʋlɩ̃sɩ deme mɩɩ? A ba jaa ɩ̃ ma ƴɛrɛ a ƴɛr-bↄ̃w-faarsɩ, mɩɩ ma lɩɛbɛ a ana ƴɛr-bↄ̃w-faarsɩ naa?
46012031	Nyɩ́ tɩɩ bʋↄrↄ a Naaŋmɩn Sɩɛ tʋmↄ ala na bɛrmɛ. Ɩ̃-cɛ a ƴɛ̃ƴɛrɩ̃ na ɩ̃ na miil nyɩ na sↄr kãw na lɛ sa a ala a jaa.
46013001	Ɩ̃ na tʋↄ na ƴɛrɛ a tẽw na ƴɛr-bʋrↄ bʋrↄ nɩ a sɩ-tʋnɩsɩ ƴɛrɩ̃, ɩ̃-cɛ a maa ma tɛrɛ a nʋfʋ wa, a ɩ̃ ƴɛrɩ̃sɩ naa lɩɛbʼã wↄ̃ taa nɩ kur ba na ŋmeere ʋ pↄↄrↄ a gↄmↄ, mɩɩ gbẽlĩbir ba na ŋmeere Ꞌlẽgerem Ꞌlẽgerem.
46013002	Ɩ̃ na tʋↄ na ɩ a Naaŋmɩn pʋ-tɩɛrʋ̃-bʋʋrↄ mɩ bↄ̃wnↄ nɩ a yel-sↄↄlsɩ a jaa, ɩ̃ mɩ tʋↄ tɛrɛ a ƴↄ̃w-nyãa maala nɩ a tan a ba ir cere, ɩ̃-cɛ a maa ma tɛrɛ a nʋfʋ wa, maa ɩ bom wa.
46013003	Ɩ̃ na tʋↄ na de a ɩ̃ yele a jaa po a nɩbɛ, ɩ̃ mɩ de a ɩ̃ mɩ̃ɛ ƴↄ̃w a vũumɩ ʋ dɩ, ɩ̃-cɛ a maa ma tɛrɛ a nʋfʋ wa, aa dↄↄlↄ ma bom wa.
46013004	A nʋfʋ tɛrɛ na su-nyↄwraa, nɩ a pʋ-pɩlaa. ꞋWaa tɛrɛ nyuur wa; Ꞌwaa mɩ bʋↄrↄ yuor wa. A nʋfʋ ma bʋↄrↄ ju-kpɛ̃ɛ wa;
46013005	Ꞌwaa maala vĩ tʋmↄ wa; Ꞌwaa Ꞌwuoro a ʋ mɩ̃ɛ tɛw wa; Ꞌwaa mɩ nyɛrɛ suur fↄfↄw wa, Ꞌwaa ƴↄnↄ nɩrɛ pʋ̃ↄ wa.
46013006	A nʋfʋ ma bʋↄrↄ gõgolĩ-tʋmↄ wa, ɩ̃-cɛ yel-mɩ̃ɛ ma nʋmↄ ʋ.
46013007	A nʋfʋ tɛrɛ na su-balaa a yele a jaa jie. Ʋ ma tɛrɛ na a ƴↄ̃w-nyãa a daar a jaa, mɩ tɛrɛ a tɩɛrʋ̃ son a yele a jaa pʋↄ, ɩ̃ ma mɩ sↄw a won a jaa.
46013008	A nʋfʋ ma tɛrɛ baarfʋ daar wa. A ala ɩ a Naaŋmɩn pʋ-tɩɛrʋ̃ bʋʋfʋ ʋ, ʋ na tↄlʼã, a ƴɛr-bↄ̃w-faarsɩ na mɩ baarʼã, ɩ̃ a bↄ̃wfʋ mɩ na mɩ tↄlʼã.
46013009	A-na-ɩ a sɩ bↄ̃wfʋ ɓↄrʼã, ɩ̃ a sɩ Naaŋmɩn pʋ-tɩɛrʋ̃ bʋʋfʋ mɩ ɓↄr.
46013010	Ɩ̃-cɛ a lɛdaar a ala na ɩ a eɛcɛ na tara, a ala na ɓↄr ma lɛ beree wa.
46013011	A lɛdaar ɩ̃ na dãa cãa ɩ a bibile, a bibi-ƴɛrɩ̃sɩ ɩ̃ ma dãa ƴɛrɛ, tɛrɛ nɩ a bibi-yɛ̃, tɩɛrɛ nɩ a bibi-tɩɛrɩ̃sɩ. Ɩ̃-cɛ a mɩnɛ ɩ̃ na ɩ a nɩ-kpɛ̃ɛ baar, ɩ̃ barʼã a ala na ɩ a bibi-tʋmↄ.
46013012	A ala sɩ na nyɛ a ƴɛ̃ƴɛrɩ̃ wↄ̃ na taa nɩ bom sɩ ua nyɛ caaraa pʋↄ na ma bↄ̃w nyɩr wa, ɩ̃-cɛ a daar wa ta, sɩ na nyɛ ʋ na gbelẽgbelẽ. A ƴɛ̃ƴɛrɩ̃ na, a ɩ̃ bↄ̃wfʋ ɓↄrʼã, ɩ̃-cɛ a ʋna daarʼãa pʋↄ, ɩ̃ na bↄ̃w na a jaa, a mɩnɛ a Naaŋmɩn na mɩ bↄ̃w ma.
46013013	A ƴɛ̃ƴɛrɩ̃ na yele ata ɩ̃ be be: a ƴↄ̃w-nyãa, a tɩɛrʋ̃ son, nɩ a nʋfʋ; ɩ̃-cɛ a ana yele ata pʋↄ, a bõ-kpɛ̃ɛ ɩ na a nʋfʋ.
46014001	Nyɩ́ nyɩrɩ̃ bʋↄrↄ a nʋfʋ, ɩ̃-cɛ nyɩ́ mɩ bʋↄrↄ a Naaŋmɩn Sɩɛ tʋmↄ a nyɩ sↄ̃w. A ala pʋↄ, a kpɛ̃ɛ ɩ na a nyɩ na bʋʋrↄ a Naaŋmɩn pʋ-tɩɛrʋ̃.
46014002	A ʋlↄ na ƴɛrɛ a ƴɛr-bↄ̃w-faarsɩ, aa ɩ nɩrɛ ʋ ƴɛrɛ nɩ wa, ɩ̃-cɛ a Naaŋmɩn ʋ ƴɛrɛ nɩ. A Naaŋmɩn Sɩɛ ʋ tɛrɛ ƴɛrɛ nɩ a ƴɛr-sↄↄlsɩ.
46014003	Ɩ̃-cɛ a ʋlↄ na bʋʋrↄ a Naaŋmɩn pʋ-tɩɛrʋ̃, nɩbɛ ʋ ƴɛrɛ nɩ, sũono nɩ ba a ba karɛɛ, kpãkpana nɩ ba, mɩ ɓaala nɩ ba.
46014004	A ʋlↄ na ƴɛrɛ a ƴɛr-bↄ̃w-faarsɩ, a ʋ yẽ tɛw a sũono ʋ kara, ɩ̃-cɛ a ʋlↄ na bʋʋrↄ a Naaŋmɩn pʋ-tɩɛrʋ̃, a duo-puorbo ʋ sũono a ba kara ba jaa.
46014005	Ɩ̃ bʋↄrↄ na nyɩ jaa nyɩ ƴɛrɛ a ƴɛr-bↄ̃w-faarsɩ. Ɩ̃-cɛ a ala ɩ̃ na nyɩrɩ̃ bʋↄrↄ ɩ na a nyɩ na tʋↄ bʋʋrↄ a Naaŋmɩn pʋ-tɩɛrʋ̃. A ʋlↄ na bʋʋrↄ a Naaŋmɩn pʋ-tɩɛrʋ̃ gãw na a ʋlↄ na ƴɛrɛ a ƴɛr-bↄ̃w-faarsɩ, a ala ma ɩ nɩrɛ be na be ire a par a sũono a duo-puorbo ba jaa wa.
46014006	Yɛɛr, nyɩ́ tɩɛr nyɛ. A ala ɩ ɩ̃ wɩ na a nyɩ jie na ƴɛrɛ nɩ nyɩ a ƴɛr-bↄ̃w-faarsɩ, bõ a na ɩ nyɩ, ɩ̃-cɛ a ala ma ɩ a ƴɛr-miilaa, mɩɩ bↄ̃wfʋ mɩɩ Naaŋmɩn pʋ-tɩɛrʋ̃ bʋʋfʋ, mɩɩ jaanfʋ ɩ̃ wɩ nɩ wa?
46014007	A lɛ a mɩ wↄ̃ nɩ a yele ala ba na ma pɛɛlɛ mɩɩ ba na ma ŋmeere. A ala ɩ a ba kↄkɩɛ ma be kpee kpee wa, mɩnɛ fʋ na ɩ ɩ̃ bↄ̃w a sʋkpa ba na pɛɛlɛ mɩɩ ba na ŋmeere?
46014008	Ɩ̃ a ɩl-pɛɛlɛ mɩ, a ʋlↄ pɛɛl a ɩl a burbur, ala na gbɛɛrɩ̃ a jɛb ɩnɛ?
46014009	A lɛ ʋ mɩ a nyɩ jie. A ala ɩ a nyɩ ƴɛrɩ̃sɩ ma caara wa, mɩnɛ ba na tʋↄ bↄ̃w a par? Vuo pʋↄ nyɩ ƴɛrɛ bara.
46014010	A ƴɛr-yaw be na ka a tẽw pʋↄ ɩ̃ na ma bↄ̃w a nʋↄr wa, ɩ̃-cɛ bõ-ƴen ma be be na ma tɛrɛ a par wa.
46014011	Ɩ̃-cɛ a ala ɩ a nɩrɛ ƴɛrɛ nɩ ma na a ƴɛrɩ̃ ʋlↄ ɩ̃ na ma wono wa, ɩ̃ na ɩ na saana a ʋ jie, ɩ̃ ʋ mɩ ɩ ma saana.
46014012	Ala-ɩ̃-sↄ, a nyɩmɩ mɩ, a mɩnɛ nyɩ na tɩɩ bʋↄrↄ a Naaŋmɩn Sɩɛ tʋmↄ a nyɩ sↄ̃w, nyɩ́ nyɩrɩ̃ bʋↄrↄ a ala na sũono a duo-puorbo a ba karɛɛ.
46014013	A nɩrɛ ʋlↄ na ƴɛrɛ a ƴɛr-bↄ̃w-faarsɩ sɛw na ʋ sʋↄr a Naaŋmɩn a mɩnɛ ʋ na tʋↄrↄ lɩɛbɛ a ana ƴɛrɩ̃sɩ.
46014014	A-na-ɩ a maa puoro a Naaŋmɩn nɩ a ana ƴɛr-bↄ̃w-faarsɩ, a ɩ̃ sɩɛ pnoro na ɩ̃ eɛ a ɩ̃ yɛ̃ bar.
46014015	Ala-ɩ̃-sↄ, bõ ɩ̃ na maal? Ɩ̃ na puoro na a Naaŋmɩn nɩ a ɩ̃ sɩɛ, ɩ̃ mɩ puoro nɩ a ɩ̃ yɛ̃. Ɩ̃ na mɩ cɩɛrɛ na a yele nɩ a ɩ̃ sɩɛ, ɩ̃ mɩ cɩɛrɛ nɩ a ɩ̃ yɛ̃.
46014016	A ala ɩ fʋ pɛwrɛ na a Naaŋmɩn nɩ a fʋ sɩɛ, mɩnɛ a ʋlↄ na ɩ a dakume ɩ̃ be a be na tʋↄ yel a “Amɛn” a fʋ Naaŋmɩn pɛwfʋ ɩnɛ? A-na-ɩ Ꞌwaa bↄ̃w a fʋ ƴɛrɩ̃ par wa.
46014017	A fʋ Naaŋmɩn pɛwfʋ na tʋↄ ua vɩɛlɛ, ɩ̃-cɛ aa sũo a fʋ tↄ sʋbↄ ʋ na karɩ̃ wa.
46014018	Ɩ̃ pɛwrɛ na a Naaŋmɩn a mɩnɛ ɩ̃ na ƴɛrɛ a ƴɛr-bↄ̃w-faarsɩ gãw nyɩ nyɩ jaa.
46014019	Ɩ̃-cɛ a duo-puorbo mi-sↄw, a uʋmↄ ma na ɩ̃ na ƴɛr ƴɛr-bie anuu nɩ a ɩ̃ yɛ̃, na jaauʼɩ̃ a nɩbɛ, gãw a ƴɛr-yaw ɩ̃ na ƴɛrɛ nɩ a ƴɛr-bↄ̃w-faarsɩ.
46014020	Yɛɛr, nyɩ taa wↄ̃ taa nɩ bibiir a yɛ̃ pʋↄ wa, ɩ̃-cɛ a ala ɩ̃ ɩ a bier maalfʋ ʋ, nyɩ́ ɩ bi-pɩɩlsɩ, ɩ̃ bɩ a yɛ̃ pʋↄ.
46014021	A sɛbʼã a Naaŋmɩn Sɛbɛ pʋↄ: “Yɛr-kpeesɩ ɩ̃ na de ƴɛrʼɩ̃ a nɩbɛ basɩmɛ. Sáanba ɩ̃ na de ƴɛrʼɩ̃ ba, ɩ̃-cɛ ba kↄ̃ mɩ cɛl ma wa. Lɛ a Nɩ-kpɛ̃ɛ yel.”
46014022	Ala-ɩ̃-sↄ, a ƴɛr-bↄ̃w-faarsɩ ma ɩ jɩbaa a popuorbo jie wa, ɩ̃-cɛ a bala na ma puoro wa jie ʋ ɩ a jɩbaa. Ɩ a Naaŋmɩn pʋ-tɩɛrʋ̃ bʋʋfʋ ma ɩ jɩbaa a bala na ma puoro jie wa, ɩ̃ a bala na puoro jie ʋ ɛ̃ɛ ɩ a jɩbaa.
46014023	A ala ɩ a duo-puorbo duo na taa, ɩ̃ a ba jaa nyↄw ɩ̃ ƴɛrɛ a ƴɛr-bↄ̃w-faarsɩ, ɩ̃ a dakumsɩ mɩɩ a bala ua ma puoro wa wa kpɛ a be nyɛ nyɩ a lɛ, ba kↄ̃ yel á nyɩ yaara na wa?
46014024	Ɩ̃-cɛ a ala ɩ a ba jaa bʋʋrↄ na a Naaŋmɩn pʋ-tɩɛrʋ̃, ɩ̃ a dakume mɩɩ a ʋlↄ na ma puoro wa wa kpɛ, a ala a jaa ʋ na wouo, a na tↄ ʋ na a suur pʋↄ ʋ nyↄw ɩ̃ pɛrɛ.
46014025	A yele ala na dãa sↄↄlɩ̃ a ʋ suur pʋↄ na yi na cãa pʋↄ, ɩ̃ ʋ na gũu na surĩ a juu pɛwrɛ nɩ a Naaŋmɩn yele nɩ áa Naaŋmɩn sɩrɩ̃ na be a nyɩ sↄ̃w.
46014026	Yɛɛr, mɩnɛ a na be? A lɛdaar nyɩ na ma duo taa, bõ-ƴeu a nyɩ sↄ̃w ma tɛrɛ na yele na cɛ, a ƴen sʋbↄ ma tɛrɛ jaanfʋ na jaan, a kãw ma tɛrɛ a Naaŋmɩn ƴɛr-miilaa na miil, a bõ-ƴen go ma tɛrɛ a ƴɛr-bↄ̃w-faarsɩ na ƴɛr, ɩ̃ a ƴen sʋbↄ go na lɩɛbɛ a ana ƴɛrɩ̃sɩ. A ala a jaa sɛw na na sũo nyɩ a nyɩ karɛɛ.
46014027	A ala ɩ ba wa ƴɛrɛ na a ƴɛr-bↄ̃w-faarsɩ, a sɛw na ba ɩ nɩbɛ ayi mɩɩ ata, ɩ̃-cɛ ba taa wa poro ata wa, ɩ̃ bá ƴɛrɛ ɩ̃ cɩɛrɛ kʋrↄ taa, ɩ̃ nɩrɛ ú mɩ lɩɛb a ala ba na yele.
46014028	Ɩ̃ a ala ɩ nɩrɛ ma be a duo-puorbo sↄ̃w na lɩɛb a ba ƴɛrɩ̃ wa, a ʋlↄ na ƴɛrɛ ú sine, ɩ̃ ƴɛrɛ nɩ a ʋ nɩɩ̃ɛ nɩ a Naaŋmɩn.
46014029	A ala ɩ a Naaŋmɩn pʋ-tɩɛrʋ̃-bʋʋrbↄ ʋ, bá ɩ nɩbɛ ayi mɩɩ ata, ɩ̃-cɛ a bala na eɛ, bá jɛ pɛrɛ a ala ba na yele.
46014030	A ala ɩ a ƴen sʋbↄ na jɛ a be wa pↄw ua a ƴɛr-miilaa a Naaŋmɩn jie, a dãdãw sʋbↄ, ú sine.
46014031	Nyɩ jaa na tʋↄ na bʋʋrↄ a Naaŋmɩn pʋ-tɩɛrʋ̃ bõ-ƴene-ƴene, a mɩnɛ a na tʋↄ jaan a nɩbɛ ba jaa kpãkpana nɩ ba.
46014032	A Naaŋmɩn pʋ-tɩɛrʋ̃-bʋʋrbↄ ma tʋↄ na tɛrɛ a ba mɩ̃ɛ a tʋmↄ ala pʋↄ,
46014033	a-na-ɩ a Naaŋmɩn ma ɩ nyanyaafʋ Naaŋmɩn wa, ɩ̃-cɛ ʋ bʋↄl sɩ na a sɩ na tɛrɛ su-ɓaar. A mɩnɛ a na ma maala a Naaŋmɩn duo-puorbo sↄ̃w a jiir a jaa,
46014034	a pↄↄbↄ sɛw na ba ma sme a duo-taa pʋʋr. Sↄr ma be be a pↄw na ƴɛr ƴɛrɩ̃ wa. A sɛw na ba ma wur a ba mɩ̃ɛ a mɩnɛ a Naaŋmɩn ƴɛr-kpɛn na yel.
46014035	A ala ɩ ba bʋↄrↄ na ba soor bom, bá soor a ba sɩrbɛ be a yir. Aa vɩɛlɛ a pↄw na ƴɛr a ƴɛrɩ̃ a Naaŋmɩn yir pʋↄ wa.
46014036	Nyɩ jie a Naaŋmɩn ƴɛrɩ̃ dãa yi mɩɩ a nyɩ jie tɛw a dãa ta?
46014037	A ala ɩ̃ ɩ nɩrɛ tɩɛr bↄ̃w ka a ʋ ɩ na a Naaŋmɩn pʋ-tɩɛrʋ̃-bʋʋrↄ, mɩɩ a ʋ tɛrɛ na a Naaŋmɩn Sɩɛ bↄ̃wfʋ, a sɛw na ʋ bↄ̃w ka a asɩmɛ ɩ̃ na sɛb ɩ na a Nɩ-kpɛ̃ɛ ƴɛr-kpɛ̃w.
46014038	A ala ɩ a nɩrɛ ma sↄw a ala wa, nyɩ taa mɩ sↄw de ʋ wa.
46014039	Ala-ɩ̃-sↄ ɩ̃ yɛɛr, nyɩ́ nyɩrɩ̃ bʋↄrↄ a Naaŋmɩu pʋ-tɩɛrʋ̃ bʋʋfʋ, ɩ̃-cɛ nyɩ taa mↄ̃wnↄ a ƴɛr-bↄ̃w-faarsɩ ƴɛrfʋ bara wa.
46014040	Nyɩ́ maala a yele a jaa a mɩnɛ a na sɛw, tuure nɩ a mɩnɛ ba na guor.
46015001	Yɛɛr, a ƴɛ̃ƴɛrɩ̃ na, ɩ̃ bʋↄrↄ na ɩ̃ jaw nyɩ a ƴɛr-son ʋlↄ ɩ̃ na dãa ƴɛr kʋ nyɩ ɩ̃ a nyɩ mɩ sↄw de ɩ̃ mɩ ɩraa a be cĩcĩ.
46015002	Nyɩ na pↄw na a faafʋ a ƴɛrɩ̃ ʋlↄ ɩuɛ a ala ɩ̃ ɩ nyɩ bↄ̃w na nyↄw ʋ a mɩnɛ ɩ̃ na dãa ƴɛr kʋ nyɩ. A ala ma ɩ lɛ ʋ wa, a nyɩ sↄwfʋ na ɩ na pↄrↄ.
46015003	Ɩ̃ dãa na man a ala na ɩ a ƴɛrɩ̃ juu ɩ̃ na mɩ dãa pↄw kʋ nyɩ, na yel áa Kirisi kpi na a sɩ maal-faar ɩnɛ tu nɩ a mɩnɛ a Naaŋmɩn Sɛbɛ na dãa yel,
46015004	a ba ũu ʋ, ɩ̃ ʋ lɛ ir a kũu pʋↄ a bibie ata dayen, tu nɩ a mɩnɛ a Naaŋmɩn Sɛbɛ na dãa yel.
46015005	Ɩ̃ mɩ dãa na yel nyɩ a mɩnɛ ʋ na nyɩr a Pɩɛr, ɩ̃ lɛ nyɩr a nɩ-tʋnɩsɩ pie-nʼayi bala.
46015006	A ala ɩ̃ baar, ʋ nyɩrʼã a ʋ par-tuurbe kↄↄr anuu nɩ dↄↄlaa. A ba yaw jie cãa na a ƴɛ̃ƴɛrɩ̃, ɩ̃-cɛ a banʋmↄ kpi.
46015007	Ɩ̃ ʋ lɛ nyɩrʼã a Jakɩ, ɩ̃ lɛ nyɩr a nɩ-tʋnɩsɩ ba jaa.
46015008	Ɩ̃ a mɩnɛ a ala a jaa na tↄl baar, ʋ mɩ nyɩrʼã a maa mɩ̃ɛ wↄ̃ taa nɩ bile ba na ɓↄr dↄw.
46015009	Ɩ̃ ɩ na a nɩ-tʋnɩsɩ par-pↄↄrↄ na ma mɩ sɛw a ba na bʋↄl ma nɩ-tʋnaa wa, a-na-ɩ ɩ̃ dãa na hʋↄl a Naaŋmɩn duo-puorbo.
46015010	Ɩ̃-cɛ a Naaŋmɩn sũofʋ ɩ̃ saa ɩ̃ ɩ a ʋlↄ ɩ̃ na ɩ a dɩnaa, ɩ̃ a ʋ sũofʋ ʋ na sũo ma ma lo wa. Ɩ̃ tʋ̃ na gãw a ɩ̃ tↄ deme ba jaa na ɩ a nɩ-tʋnɩsɩ, ɩ̃-cɛ aa ɩ a ɩ̃ jie a yi wa, ɩ̃ a Naaŋmɩn sũofʋ na be nɩ ma ʋ.
46015011	Ala-ɩ̃-sↄ, a maa ɩ̃ hiere mɩɩ a bala ʋ, a ʋna ƴɛr-bõ-ƴen sɩ ma hiere yʋↄrↄ nɩ, ɩ̃ a nyɩ ma mɩ sↄw de.
46015012	A ala ɩ sɩ ƴɛrɛ na áa Kirisi irʼã a kũu pʋↄ, mɩnɛ a ŋmɛɛ a nyɩ sↄ̃w na tʋↄ yel áa kũusɩ ma tʋↄrↄ ire a kũu pʋↄ wa?
46015013	A ala ɩ yel-mɩ̃ɛ ʋ, a Kirisi ma mɩ ir a kũu pʋↄ wa.
46015014	Ɩ̃ a ala ɩ a Kirisi ma ir a kũu pʋↄ wa, a sɩ ƴɛrɩ̃sɩ ɩ na pↄrↄ ɩ̃ a nyɩ ƴↄ̃w-nyãa mɩ ɩ a pↄrↄ.
46015015	Ɩ̃ jiri sɩ mɩ ŋmara ƴↄnↄ a Naaŋmɩn, a-na-ɩ sɩ ma yelʼã á ʋ ɩ na a Kirisi ʋ ir a kũu pʋↄ. Ɩ̃-cɛ ala ɩ yel-mɩ̃ɛ á kũusɩ maa ir a kũu pʋↄ wa, a Naaŋmɩn ma mɩ maal a Kirisi ʋ ir a kũu pʋↄ wa.
46015016	A-na-ɩ a ala ɩ a kũusɩ ma ire a kũu pʋↄ wa, a Kirisi ma mɩ ir a kũu pʋↄ wa.
46015017	Ɩ̃ a ala ɩ a Kirisi ma ir a kũu pʋↄ wa, a nyɩ ƴↄ̃w-nyãa na ɩ na pↄrↄ, ɩ̃ nyɩ na cãa na a nyɩ maal-faar pʋↄ.
46015018	Ɩ̃ a lɛ mɩ yelʼã áa bala na kpi a Kirisi pʋↄ wɛ na.
46015019	A ala ɩ a tẽw na pʋↄ baafʋ tɛw ɩnɛ sɩ tɩɛrɛ nɩ a Kirisi, sɩ ɩ na a nã-kʋrbↄ gãw a nɩbɛ ba jaa.
46015020	Ɩ̃-cɛ a Kirisi sɩrɩ̃ na ir a kũu pʋↄ, na ʋ miil áa bala na kpi na mɩ irʼã a kũu pʋↄ.
46015021	A mɩnɛ a kũu na yi a nɩ-bõ-ƴen jie, a lɛ ʋ mɩ a kũu-pʋↄ-irfʋ mɩ yi a nɩ-bõ-ƴen jie.
46015022	A-na-ɩ a mɩnɛ a nɩbɛ ba jaa na be a Adã bal pʋↄ kpiire, a lɛ ba na mɩ pↄw a baafʋ a Kirisi pʋↄ.
46015023	Ɩ̃-cɛ ba jaa tɛrɛ na a ba irfʋ daar. A dãdãw sʋbↄ ɩ na a Kirisi, ɩ̃-cɛ a ʋ nɩbɛ irfʋ daar na ɩ na a ʋ lɛwaa daar.
46015024	A ala tↄl, a baarfʋ daar na ta na ɩ̃ a Kirisi na sãw na a fãwsɩ a jaa, a tʋↄfʋ a jaa, nɩ a kpɛn a jaa, ɩ̃ pãa de a yele a jaa ƴↄ̃w a Sãa Naaŋmɩn nuumɩ.
46015025	A-na-ɩ a sɛw na a Kirisi na ɩ a Jamana a tẽw ʋ jaa juu wa tara nɩ a lɛdaar a Naaŋmɩn na tʋↄrↄ a ʋ sama-deme ba jaa ƴↄnↄ a ʋ pulẽe.
46015026	A san-sʋbↄ ʋlↄ ʋ na baara sãwna ɩ na a kũu.
46015027	A mɩnɛ a Naaŋmɩn Sɛbɛ na yel: “A Naaŋmɩn na de na a yele a jaa ƴↄ̃w a ʋ pulẽe.” Ɩ̃-cɛ a mɩnɛ a na yel áa yele a jaa be na a Kirisi pulẽe, aa bʋↄrↄ a yel áa Naaŋmɩn mɩ be na tↄ wa, a-na-ɩ a ʋlↄ mɩ̃ɛ ɩ̃ ƴↄ̃w a yele a Kirisi pulẽe.
46015028	A lɛdaar a Naaŋmɩn na ƴↄnↄ a yele a jaa a beree a Bie pulẽe, a ʋlↄ mɩ̃ɛ na kpɛ na a Naaŋmɩn pulẽe, a mɩnɛ a Naaŋmɩn na tʋↄ ɩ a kpɛ̃ɛ a yele a jaa pʋↄ.
46015029	A ala ɩ a kũu-pʋↄ-irfʋ ma be wa, bõ a na ɩ a nɩbɛ bala na ƴↄ̃w a ba mʋrↄ ba a kʋ̃ↄ a kũusɩ ɩnɛ? A ala ɩ yel-mɩ̃ɛ ʋ, áa kũusɩ ma ire a kũu pʋↄ wa, ɩ̃ bõ ɩnɛ a nɩbɛ bala ƴↄ̃w a ba mʋr ba a kʋ̃ↄ a kũusɩ ɩnɛ?
46015030	Ɩ̃ a sɩmɩ mɩ, bõ ɩnɛ sɩ ma mɩ be a jãjĩ pʋↄ a daar a jaa?
46015031	Yɛɛr, a mɩnɛ uyɩ na bↄ̃w ka a ɩ̃ barʼã tɩɛrʋ̃ a nyɩmɩ na be a sɩ Nɩ-kpɛ̃ɛ Jeeju-Kirisi pʋↄ, a sɛw na nyɩ mɩ bↄ̃w ka a kũu tor ma na a bibie a jaa.
46015032	Á ala ɩ a tẽw na nɩbɛ tɩɛrɩ̃sɩ tɛw ɩ̃ dãa tɛrɛ jɛbɛ nɩ a uɩbɛ bala na wↄ̃ taa nɩ wɛ-dʋn a ka a Ɛfɛɛsɩ-tẽw pʋↄ, bõ a na ɩ ma? A ala ɩ a kũu-pʋↄ-irfʋ ma be wa, sɩ́ maala a mɩnɛ a sʋkpa kãw na yel: “Sɩ́ dɩrɛ ɩ̃ nyuure, a-na-ɩ a bio sɩ kpiire.”
46015033	Nyɩ taa wa ɩ a ba bɛlɛ nyɩ wa: “A lãa-yↄ-burbur ma sãw na a fʋ dẽdẽ ɩfʋ bar.”
46015034	Nyɩ́ lɩɛb de a nyɩ yɛ̃ ɩ̃ bar a fãa maalfʋ a baar, a-na-ɩ ŋmɛɛ be na a nyɩ sↄ̃w ma bↄ̃w a Naaŋmɩn wa. A sɛw na vĩ ʋ nyↄw nyɩ a ala ɩnɛ.
46015035	Nɩrɛ na soorʼã á mɩnɛ a kũusɩ na ɩ ɩ̃ ir a kũu pʋↄ? Ɩ̃gan wↄ̃ mɩnɛ ba ir tɛrɛ?
46015036	A ʋna uɩrɛ naa ɩ na dãbol! A ala fʋ na ma bʋr ma tʋↄrↄ bule ɩ̃ a ala ma ɩ ʋ pʋ̃ↄ ua wa.
46015037	A ala fʋ ua ma bʋr ma ɩ a vaar wa. Ci bir tɛw ʋ ɩ, mɩɩ bir kpee, ɩ̃-cɛ a vaar wa pãa tuure.
46015038	A Naaŋmɩu ma kʋ ua a yel-bulisɩ bie a ɩ̃gan ʋlↄ ʋ na bʋↄrↄ, a mɩnɛ a bie ala a jaa ua tɛrɛ a ba ɩ̃gana a kpee kpee.
46015039	A yel-mimie ba jaa ma tɛrɛ ɩ̃gan bõ-ƴen wa. A nɩbɛ ɩ̃gan be na kpee, a wɛ-yele ɩ̃gan be kpee, a wɛ-lili ɩ̃gau mɩ be kpee, a jɩmɛ ɩ̃gan lɛ be kpee go.
46015040	A saꞋlon yele be na be, a tẽw pʋↄ yele mɩ be be. A saꞋlon yele ɩ̃gana vɩlaafʋ be na kpee nɩ a tẽw pʋↄ yele ɩ̃gana.
46015041	A mↄtↄ̃w caarɩ̃fʋ be na kpee, a cuu ben mɩ be kpee, a ŋmarbie bene mɩ be kpee. Ɩ̃-cɛ a ŋmarbie sↄ̃w, a bõ-ƴen caarɩ̃fʋ ma gãw na a kãw ben.
46015042	Lɛ a na mɩ be nɩ a kũusɩ na ire a kũu pʋↄ. A ʋna ɩ̃gan ba na ũu ɩ na bõ-sãwnaa, ɩ̃-cɛ a ʋlↄ na ire a kũu pʋↄ ma tɛrɛ sãwfʋ wa.
46015043	A lɛdaar ba na ma ũu ʋ, ʋ ma ɩ na bõ-kpana, ma tɛrɛ fãgã wa, ɩ̃-cɛ a ʋlↄ wa ir a kũu pʋↄ ʋ ma yi na yuor, mɩ tɛrɛ nɩ a kpɛ̃w.
46015044	A ũufʋ daar, a tẽw pʋↄ ɩ̃gau buur ʋ ma ɩ, ɩ̃-cɛ a kũu-pʋↄ-irfʋ daar, a sɩɛ ɩ̃gan ʋ ua hɛb ɩ. A ala ɩ̃ ɩ a ɩ̃gan buur be na, a sɩɛ ɩgan na mɩ be na.
46015045	A lɛ a mɩ yel a Naaŋmɩn Sɛbɛ pʋↄ: “A dab-dãdãw na ɩ a Adã, a Naaŋmɩn mɛ ʋ na ʋ ɩ nɩ-mimir.” Ɩ̃-cɛ a par-pↄↄrↄ Adã ɩ na Sɩɛ na tɩɩrɛ a baafʋ.
46015046	Aa ɩ a sɩɛ ɩ̃gan ɩ̃ ma de nĩe wa wa, ɩ̃-eɛ a tẽw pʋↄ ɩ̃gan ɩ̃ ma wa, ɩ̃ a sɩɛ ɩ̃gan pãa tu.
46015047	A dãdãw Adã ɩ na a tẽw pʋↄ nɩrɛ ba na mɛ nɩ a tẽw tãbuulĩ, ɩ̃ a gbɛɛ ayi Adã yi na a saa juu.
46015048	A bala na ɩ a tẽw na nɩbɛ wↄ̃ na taa nɩ a ʋlↄ ba na mɛ nɩ a tãbuulĩ, ɩ̃ a saa juu nɩbɛ mɩ wↄ̃ taa nɩ a ʋlↄ na yi a saa juu.
46015049	A mɩnɛ sɩ na mɩ wↄ̃ taa nɩ a ʋlↄ ba na mɛ nɩ a tãbuulĩ, a lɛ sɩ nↄↄ mɩ wↄ̃ taa nɩ a ʋlↄ na yi a saa juu.
46015050	Yɛɛr, nyɛ a ala ɩ̃ na bʋↄrↄ ɩ̃ yel nyɩ. A ɩ̃gan buur nɩbɛ ma tʋↄrↄ beree nɩ a Naaŋmɩn a ʋ fãw pʋↄ wa, ɩ̃ a ʋlↄ na ɩ a bõ-kpiiraa ma tʋↄrↄ beree nɩ a ala na ma kpiire wa.
46015051	Nyɩ́ cɛlɛ! Ɩ̃ na miil nyɩ na ƴɛr-sↄↄlaa. Aa ɩ sɩ jaa na kpi wa, ɩ̃-cɛ a lɛdaar ba nↄↄ pɛɛlɛ a baarfʋ daar ɩl, sɩ jaa na nalɩ̃ na
46015052	a jie naan, a mɩnɛ a nɩrɛ na ma ŋme a bere. A-na-ɩ ba nↄↄ pɛɛlʼã a ɩl, ɩ̃ a kũusɩ ir a kũu pʋↄ ma lɛ nyɛrɛ a sãwfʋ wa, ɩ̃ a sɩmɩ, sɩ na nalɩ̃ na.
46015053	A-na-ɩ a sɛw na a bõ-sãwnaa ʋlↄ ʋ lɩɛb ɩ a ʋlↄ na ma sãwna wa, ɩ̃ a bõ-kpiiraa ʋlↄ ʋ lɩɛb ɩ a ʋlↄ na ma tʋↄrↄ kpiire wa.
46015054	A lɛdaar a bõ-sãwnaa ʋlↄ na lɩɛbɛ ɩrɛɛ a ʋlↄ na ma sãwna wa, ɩ̃ a bõ-kpiiraa ʋlↄ mɩ lɩɛbɛ ɩrɛɛ a ʋlↄ na ma tʋↄrↄ kpiire wa, a na pãa na ɩ a mɩnɛ a Naaŋmɩn Sɛbɛ na yel: “A tʋↄfʋ diw na a kũu ir bar.”
46015055	“Kũu wee! Nyɩnɛ a fʋ tʋↄfʋ be? Ɩ̃ nyɩnɛ a fʋ kúfʋ lↄw mɩ be?”
46015056	A kũu lↄw ʋ na ma kú nɩ ɩ na a maal-fãa, ɩ̃ a maal-fãa ma pↄw na a ʋ kpɛ̃w a ƴɛr-kpɛn pʋↄ.
46015057	Ɩ̃-cɛ Naaŋmɩn sↄ puorfʋ, a ʋlↄ na kʋ sɩ a tʋↄfʋ a sɩ Nɩ-kpɛ̃ɛ Jeeju-Kirisi ɩnɛ.
46015058	Ala-ɩ̃-sↄ ɩ̃ yɛ-nʋnɩsɩ, nyɩ́ ɩraa cĩcĩ kↄ̃ dama wa. Nyɩ́ nyɩrɛ tʋnↄ a Nɩ-kpɛ̃ɛ tʋmↄ, a mɩnɛ nyɩ na bↄ̃w ka a tʋmↄ ala nyɩ na tʋnↄ a Nɩ-kpɛ̃ɛ ɩnɛ ma ɩ pↄrↄ wa.
46016001	A ƴɛ̃ƴɛrɩ̃ na, ɩ̃ bʋↄrↄ na ɩ̃ man nyɩ a libie cɩɛrfʋ ƴɛrɩ̃ ala nyɩ na cɩɛrɛ a Jerujalɛm popuorbo ɩnɛ. A mɩnɛ ɩ̃ na dãa yel a Galatɩ duo-puorbo a ba maal, a nyɩmɩ mɩ, nyɩ́ mɩ maala a lɛ.
46016002	A jɩmaasɩ a jaa, nyɩ jaa bõ-ƴene-ƴene, nyɩ́ ma ir a libie ala nyɩ na ma pↄw ŋmaa, bin kpee, a mɩnɛ a nyɩ kↄ̃ lɛ cɩɛrɛ libie a ɩ̃ wɩfʋ daar wa.
46016003	Ɩ̃ a lɛdaar ɩ̃ na wɩɛrɛ, ɩ̃ na tʋ̃ na a nɩbɛ bala nyɩ na vɛlɛ ire, nɩ a sɛbsɩ, a ba na cenʼɩ̃ a libie ala tɩɩr a Jerujalɛm.
46016004	A ala sɛw a ɩ̃ mɩ̃ɛ na cen, sɩ na lãa na cen.
46016005	A maa wa cen na yi a Masɛdↄn baar, ɩ̃ na ta na a be a nyɩ sɛ̃, a-na-ɩ ɩ̃ bʋↄrↄ na ɩ̃ yi a ʋna wɩɛr.
46016006	A nʋmↄ-wa-sↄw ɩ̃ na kamʼã be a nyɩ jie, mɩɩ ɩ̃ jɛ a be a Ꞌwuon ʋ jaa, a mɩnɛ a nyɩ na tʋↄ sũo ma ɩ̃ cen a jie ɩ̃ na lɛ cere.
46016007	A-na-ɩ maa bʋↄrↄ ɩ̃ tↄↄ nyɛ nyɩ ɩ̃ po wa, ɩ̃-cɛ a ala ɩ a Nɩ-kpɛ̃ɛ wa kʋ ma na a sↄr, ɩ̃ na bʋↄrↄ na ɩ̃ kam fɩ̃ɩ a be a nyɩ sɛ̃.
46016008	Ɩ̃ na jɛ na a ka a Ɛfɛɛsɩ-tẽw wa ta nɩ a Pãtekↄtɩ fɛtɩ daar,
46016009	a-na-ɩ a sↄr kpɛ̃ɛ yuo ma na ɩ̃ na tɩɩ tʋ̃ tʋmↄ, ɩ̃-cɛ a sama-deme waa na.
46016010	A ala ɩ a Timote wa ta na a be, nyɩ́ bↄ̃w tɛrɛ ʋ vɩlaa a mɩnɛ ʋ kↄ̃ jↄrↄ dãbɩ̃ɛ a nyɩ sↄ̃w wa, a-na-ɩ a Nɩ-kpɛ̃ɛ tʋmↄ ʋ tʋnↄ a ɩ̃ kaarɩ̃.
46016011	Ala-ɩ̃-sↄ, nɩrɛ ʋ taa wa kpɛrɛ ʋ wa. Nyɩ́ sũo ʋ ʋ na lɛ tʋↄ lɩɛb wa a ɩ̃ sɛ̃ nɩ ɩ̃gan ɓaar, a-na-ɩ a maa nɩ a yɛɛr cɛlɛ ʋ na.
46016012	A ala ɩ a sɩ yɛbɛ Apolosi ʋ, ɩ̃ sʋↄr ʋ na gbɛ-yaw ʋ lãa wɩ nɩ a yɛɛr a be a nyɩ sɛ̃, ɩ̃-cɛ Ꞌwaa sↄw a be wɩfʋ a ƴɛ̃ƴɛrɩ̃ wa. Daar kãw, a ʋlↄ wa nyɛ a sↄr, ʋ na wɩ na.
46016013	Nyɩ́ bↄ̃w jʋʋrↄ, ɩraa nɩ cĩcĩ a ƴↄ̃w-nyãa pʋↄ. Nyɩ́ ɩ dab-Ꞌlarɩsɩ, tɛrɛ nɩ a kpɛ̃w.
46016014	Nyɩ́ mɩ maala a yele a jaa nɩ nʋfʋ.
46016015	Nyɩ bↄ̃w na a Sitefana nɩ a ʋ yir deme, áa Akayi wɩɛr, bala ɩ̃ ɩ a dãdãw deme na kpɛ a puorfʋ pʋↄ, ɩ̃ nyɩ mɩ bↄ̃w na a mɩnɛ ba na de a ba mɩ̃ɛ ƴↄ̃w a tʋmↄ pʋↄ, sũono nɩ a Naaŋmɩn deme. Yɛɛr, ɩ̃ sʋↄrↄ nyɩ na
46016016	a nyɩ na wur a uyɩ mɩ̃ɛ a nɩ-lɛ nʋmↄ jie, nɩ a bala ba jaa na pↄw ba tʋnↄ nɩ dɩrɛ nɩ a tuo.
46016017	Nʋ̃ↄ nyↄw ma na a Sitefaua uɩ a Fortunati uɩ a Akayiki waa ɩnɛ. Ba kʋ ma na a ala ua dãa ɓↄr ma a lɛ nyɩ na ma dãa be ka wa.
46016018	Ba maal ma na a suur ʋ ɓãa, a mɩnɛ ba na mɩ dãa maal a nyɩ ben ʋ ɓãa. A sɛw na a nyɩ na bↄ̃w nɩ a nɩ-lɛ nʋmↄ.
46016019	A duo-puorbo bala na be a Ajɩ wɩɛr puor nyɩ na. A Akɩlasɩ nɩ a Pɩrɩsɩl nɩ a duo-puorbo bala na ma duoro taa a ba yir pʋↄ mɩ puor nyɩ na vɩlaa a mɩnɛ nyɩ na ɩ a bõ-ƴen a Kirisi pʋↄ.
46016020	A yɛɛr ba jaa puor nyɩ na. Nyɩ́ puoro taa woro nɩ taa nɩ a Nɩ-kpɛ̃ɛ yuor.
46016021	A maa Pol mɩ̃ɛ nuu ɩ̃ sɛb a nanɩ puorʼɩ̃ nyɩ.
46016022	A nɩrɛ ma nʋnↄ a Nɩ-kpɛ̃ɛ wa, a Naaŋmɩn pↄfʋ ú nyↄw ʋ! “Marana ta” — Sɩ Nɩ-kpɛ̃ɛ, wa!
46016023	A sũofʋ na yi a Nɩ-kpɛ̃ɛ Jeeju sɛ̃ ú be a nyɩ jie.
46016024	A nʋfʋ ɩ̃ na pↄw a Jeeju-Kirisi sɛ̃ ú be a nyɩ jie nyɩ jaa.
47001001	A maa Pol a Naaŋmɩn na vɛl ir ɩ̃ ɩ a Jeeju-Kirisi nɩ-tʋnaa, nɩ a sɩ yɛbɛ Timote, ɩ̃ tɩɩrɛ a sɛbɛ na kʋrↄ a nyɩmɩ Naaŋmɩn deme na be a Kↄrɛ̃tɩ-tẽw, nɩ a popuorbo ba jaa na be a Ákayi wɩɛr ʋ jaa.
47001002	A sũofʋ nɩ a pɩɛnfʋ na yi a sɩ Sãa Naaŋmɩn nɩ a sɩ Nɩ-kpɛ̃ɛ Jeeju-Kirisi sɛ̃ á be a nyɩ jie.
47001003	A Naaŋmɩn sↄ pɛwfʋ, a ʋlↄ na ɩ a sɩ Nɩ-kpɛ̃ɛ Jeeju-Kirisi Sãa, na mɩ ɩ a nã-bↄ̃wfʋ Sãa nɩ a ɓaalɩfʋ Naaŋmɩn a yele a jaa pʋↄ.
47001004	Ʋ ma ɓaalɩ̃ sɩ na a sɩ won a jaa pʋↄ, a mɩnɛ a sɩ na nɩɩ tʋↄ ɓaalɩ̃ a bala na be a won bʋrↄ bʋrↄ pʋↄ, nɩ a ʋna ɓaalɩ̃fʋ sɩ na pↄw a ʋ jie.
47001005	A mɩnɛ a Kirisi won na dↄↄl taa wa ta sɩ, a lɛ ʋ mɩ, a Kirisi ɩnɛ, a ɓaalɩ̃fʋ dↄↄlↄ taa a sɩ jie.
47001006	A ala ɩ sɩ nyɛrɛ na a won, a ɩ na a nyɩ na pↄw a ɓaalɩ̃fʋ nɩ a faafʋ. A ala ɩ sɩ pↄw na a ɓaalɩ̃fʋ a mɩ ɩ na a nyɩ na mɩ pↄw a ɓaalɩ̃fʋ ɩraa nɩ cĩcĩ a lɛdaar nyɩ na beree a won ala pʋↄ sɩ na be.
47001007	Sɩ barʼã tɩɛrʋ̃ a nyɩ ɩnɛ, a-na-ɩ sɩ bↄ̃w na ka a mɩnɛ nyɩ na lãa pↄwrↄ nɩ sɩ a won, a lɛ nyɩ na mɩ lãa pↄw nɩ sɩ a ɓaalɩ̃fʋ.
47001008	Yɛɛr, sɩ bʋↄrↄ na nyɩ bↄ̃w a won wↄ̃ mɩnɛ sɩ na pↄw a Ajɩ wɩɛr: won ʋ, na dãa nyɩrɩ̃ gãw a sɩ fãgã, a saa mɩ dãa bↄ̃w ka sɩ na lɛ baa na wa.
47001009	A dãa na wↄ̃ taa nɩ sɩ sɩrɩ̃ na pↄw a sɩ mɩ̃ɛ kũu ƴɛrɩ̃, ɩ̃ a maalʼã a lɛ a mɩnɛ a sɩ kↄ̃ ma tɩɛrɛ nɩ a sɩ mɩ̃ɛ fãgã wa, ɩ̃-cɛ a sɩ na ma tɩɛrɛ nɩ a Naaŋmɩn ʋlↄ tɛw na ma ire a kũusɩ a kũu pʋↄ tɛw.
47001010	Ʋlↄ ɩ̃ faa sɩ a kũu ƴɛr-kpɛ̃ɛ ʋlↄ pʋↄ, ɩ̃ wa lↄↄ faara sɩ. Ɩ̃ sɩ tɛrɛ nɩ ʋ na a tɩɛrʋ̃ son, bↄ̃w nɩ ka a ʋ na lↄↄ faa sɩ na a nɩdaar go,
47001011	a mɩnɛ nyɩ na sũono sɩ a Naaŋmɩn sʋↄrfʋ pʋↄ. Ɩ̃ a lɛ, a nɩ-yaw na pɛwrɛ na a Naaŋmɩn a sɩ ɩnɛ, a mɩnɛ ʋ na sũo sɩ a ba sʋↄrfʋ ɩnɛ.
47001012	Nyɛ a ala na ɩ a sɩ yo-yifʋ, a sɩ mɩ̃ɛ-bↄ̃wfʋ na mɩ man sɩ: a sɩ maalfʋ be na a cãa pʋↄ, ma tɛrɛ bɛlɩ̃fʋ ka a tẽw pʋↄ, wa yele nɩ a nyɩ jie wa. A ala a jaa yi na a Naaŋmɩn jie. Aa yi a nɩrɛ yɛ̃ jie wa, ɩ̃-cɛ a Naaŋmɩn sũofʋ jie a yi.
47001013	A-na-ɩ bõ-kpee ma be be a sɩ sɛbsɩ pʋʋr, ɩ̃ ma ɩ a ala nyɩ na Ꞌwuoro bↄ̃wnↄ nɩ a par wa.
47001014	Wa ta nɩ a ƴɛ̃ƴɛrɩ̃ na, nyɩ wõ na a sɩ ƴɛrɩ̃sɩ ŋmãa tɛw. Ɩ̃-cɛ ɩ̃ tɩɛrʼã ka a sɩ Nɩ-kpɛ̃ɛ Jeeju waa bibir, nyɩ na bↄ̃w na a par a jaa, ɩ̃ nyɩ na mɩ bↄ̃w na ka a sɩmɩ ɩnɛ nyɩ na tʋↄ cɩlɛ, a mɩnɛ a sɩmɩ na mɩ cɩlɛ a nyɩ ɩnɛ.
47001015	Ala-ɩ̃-sↄ, a mɩnɛ ɩ̃ na dãa bar a nyãa, bↄ̃w ka a na ɩ nyɩ na nʋ̃ↄ a ɩ̃ be wɩfʋ, ɩ̃ dãa na tɩɛr bↄ̃w ka ɩ̃ na de nĩe wɩ a nyɩ sɛ̃. Ɩ̃ dãa na bʋↄrↄ ɩ̃ maal nyɩ a vɩlaa gbɛɛ ayi.
47001016	A ɩ̃ dãdãw wɩfʋ a be a nyɩ sɛ̃ naa dãa na ɩ a ɩ̃ Masɛdↄn-tẽw cenfʋ, ɩ̃ a tuuraa naa dãa na lɛ ɩ a ɩ̃ be lɩɛbfʋ daar. A ala ɩ̃ baar, nyɩ naa dãa na sũo ma a Jude wɩɛr cenfʋ.
47001017	A mɩnɛ ɩ̃ na guoro a ala, ɩ̃ guorʼã ƴↄ̃w bar lɛ mɩɩ? Mɩɩ, nɩrɛ guorfʋ ʋ, a mɩnɛ ɩ̃ na tʋↄ sↄw a “Ↄↄ” nɩ a “Kpee” ƴↄ̃w mɩɩ?
47001018	A mɩnɛ a Naaŋmɩn na ɩ a dẽdẽ, a sɩ ƴɛrɩ̃ sɩ na ƴɛr nyɩ kↄ̃ tʋↄ ɩ “Ↄↄ” nɩ “Kpee” wa.
47001019	A Naaŋmɩn Bie Jeeju-Kirisi ƴɛrɩ̃ a maa, nɩ a Sɩlasɩ, nɩ a Timote na dãa ƴɛr a nyɩ sↄ̃w ma dãa ɩ a “Ↄↄ” nɩ a “Kpee” wa, ɩ̃-cɛ a Jeeju-Kirisi ʋlↄ ɩ̃ ɩ a “Ↄↄ” ʋlↄ a Naaŋmɩn na kʋ sɩ.
47001020	A-na-ɩ a Naaŋmɩn pʋlɩ̃fʋ a jaa tɛrɛ na a ba “Ↄↄ” a Jeeju sɛ̃, ala-ɩ̃-sↄ a ʋlↄ ɩnɛ, sɩ ma yelʼã a “Amɛn,” kʋrↄ nɩ a Naaŋmɩn a ju-kpɛ̃ɛ.
47001021	A ɩ na a ʋna Naaŋmɩn na ow sɩ a kpee, a sɩmɩ nɩ a nyɩmɩ, ɩ̃ maal sɩ a sɩ ɩraa cĩcĩ a Kirisi pʋↄ,
47001022	mɩ ƴↄ̃w sɩ a ʋ yuor jɩbaa, ɩ̃ lɛ kʋ sɩ a ʋ Sɩɛ a sɩ sube pʋʋr na miile a yele ala na cãa cɛ tuure.
47001023	Ɩ̃ de na a Naaŋmɩn ʋ ɩ a ɩ̃ yel-mɩ̃ɛ ƴɛr-mana. u kpãa ma a ala ɩ jiri ɩ̃ na ŋmaa: a nyɩ cɩ̃ɛfʋ ɩnɛ ɩ̃ bar a Kↄrɛ̃tɩ-tẽw gↄr wɩfʋ.
47001024	Saa bʋↄrↄ sɩ fɛr nyɩ a nyɩ ƴↄ̃w-nyãa pʋↄ wa, a-na-ɩ a ala ɩ a nyɩ ƴↄ̃w-nyãa pʋↄ ʋ, nyɩ bↄ̃w na ɩraa cĩcĩ. Ɩ̃-cɛ sɩ bʋↄrↄ na sɩ lãa tʋnↄ taa a nyɩ na pↄw a nʋ̃ↄ.
47002001	Ala-ɩ̃-sↄ, a maa mɩ̃ɛ nyɛ na a sɛw ɩ̃ na bar a be wɩfʋ, a mɩnɛ a sɩ sube kↄ̃ lↄↄ wa sãw wa.
47002002	A-na-ɩ a maa sãw nyɩ a suur, ala lɛ be be na lɛ kʋ ma a nʋ̃ↄ, ɩ̃ ma ɩ a nyɩmɩ ɩ̃ na sãw a suur wa?
47002003	A ala ɩnɛ ɩ̃ dãa sɛb a sɛbɛ a nↄhↄ̃ tɩɩr kʋ nyɩ, a mɩnɛ ɩ̃ kↄ̃ↄ dãa wɩ a nyɩ sɛ̃ lɛ pↄw a su-sãwfʋ a bala jie ɩ̃ na dãa sɛw ɩ̃ pↄw a nʋ̃ↄ wa. A-na-ɩ ɩ bↄ̃w nyɩ na nyɩ jaa bↄ̃w ka a maa wa pↄw a nʋ̃ↄ, a ma mɩ ɩ na a nyɩ jaa nʋ̃ↄ.
47002004	Ɩ̃ sɛbʼã a sɛbɛ na nɩ won, nɩ a nãw na nyɩrɩ̃ be a ɩ̃ suur pʋↄ, nɩ a mↄtↄ̃-kʋ̃ↄ yaw. Aa ɩ ɩ̃ bʋↄrↄ na ɩ̃ sãw nyɩ suur wa, ɩ̃-cɛ ɩ̃ bʋↄrↄ na nyɩ bↄ̃w a mɩnɛ ɩ̃ na tɩɩ nʋnↄ nyɩ.
47002005	A ala ɩ a nɩrɛ sãw na, aa ɩ maa tɛw jie ʋ sãw wa, ɩ̃-cɛ a nyɩ jaa jie ʋ. Ɩ̃ aa ɩ a nyɩ jaa fɛw jie ʋ wa, a mɩnɛ ɩ̃ kↄ̃ wa ƴaba dↄↄlↄ wa.
47002006	A nɩrɛ ʋlↄ kpãafʋ sɛw ʋ na, a-na-ɩ a kpãafʋ ʋlↄ yi na a nɩ-yaw jie a nyɩ sↄ̃w.
47002007	Ɩ̃ a ƴɛ̃ƴɛrɩ̃, nyɩ sɛw na na lɩɛb de bar kʋ ʋ, ɩ̃ ɓaalɩ̃ ʋ, a mɩnɛ a su-sãwfʋ kↄ̃wa nyɩrɩ̃ gãw ʋ wa.
47002008	Ala-ɩ̃-sↄ, ɩ̃ sʋↄrↄ nyɩ na bɩlɛ, a nyɩ lɛ de ʋ, miile nɩ ʋ a nyɩ nʋnↄ ʋ na.
47002009	A ala ɩnɛ mɩ ɩ̃ dãa sɛb a sɛbɛ tɩɩr kʋ nyɩ, bʋↄrↄ ɩ̃ bɩɩr nyɩ je kãa, a ala ɩ nyɩ wono ma na a toor a yele a jaa pʋↄ.
47002010	A ala ɩ nyɩ de na a nɩrɛ fãa kãw ʋ na maal bar kʋ ʋ, a maa mɩ, a lɛ ʋ. A-na-ɩ a ala ɩ a fãa kãw be na be ɩ̃ sɛw na de bar kʋ a nɩrɛ, ɩ̃ na de na bar kʋ ʋ, a ɩ̃ nʋfʋ ɩnɛ a nyɩ jie a Kirisi nii-sↄw,
47002011	a mɩnɛ a sɩ kↄ̃ bar a Satã ʋ kpɛ sɩ wa, a-na-ɩ sɩ bↄ̃w na a ʋ gõgolĩfʋ tʋmↄ vɩlaa.
47002012	A lɛ ɩ̃ na ta a Torowasɩ-tẽw a Kirisi ƴɛr-son ƴɛrfʋ ɩnɛ. a Nɩ-kpɛ̃ɛ sũofʋ saa na a sↄr yuo ma a ʋ tʋmↄ ɩnɛ,
47002013	ɩ̃-cɛ ɩ̃ suur ma dãa ɓãa wa, a-na-ɩ maa dãa nyɛ a ɩ̃ yɛbɛ Tɩtɩ wa, ala-ɩ̃-sↄ ɩ̃ puor ba ɩ̃ de a Masɛdↄn sↄr cere.
47002014	Naaŋmɩn sↄ pɛwfʋ, a ʋlↄ na tↄwrↄ sɩ a daar a jaa, a mɩnɛ sɩ na pↄw a tʋↄfʋ a Kirisi pʋↄ, kpaarɩ̃ taa ŋmeere nɩ a cɛlɩ̃sɩ, cere nɩ. A sɩmɩ a Naaŋmɩn ma de ƴↄ̃w a sɩ na maala a nɩbɛ a ba bↄ̃w a Kirisi yuor a jiir a jaa, wↄ̃ taa nɩ kã-nyuu na nyuure.
47002015	Sɩ ɩ na a kã-nyu-vɩlaa ʋlↄ a Kirisi na tɩɩrɛ kʋrↄ a Naaŋmɩn. A lɛ sɩ be a nɩbɛ bala jie na be a faafʋ sↄr pʋↄ, nɩ a bala mɩ jie na be a wɛfʋ sↄr pʋↄ mɩ.
47002016	Kũu kã-nyuu ʋ ɩ a bala na be a wɛfʋ sↄr pʋↄ, ɩ̃-cɛ baafʋ kã-nyuu ʋ ɩ a bala na be a faafʋ sↄr pʋↄ. Ɩ̃ ala na tʋↄ maal a tʋ̃-lɛ mↄↄ?
47002017	Saa wↄ̃ taa nɩ a yaw jie bala na ma yʋↄrↄ nɩ a Naaŋmɩn ƴɛrɩ̃ bʋↄrↄ nɩ a libie wa, ɩ̃-eɛ, a mɩnɛ a Naaŋmɩn na tʋ̃ sɩ, sɩ ma ƴɛrɛ na a cãa pʋↄ a ʋ nii-sↄw, a mɩnɛ sɩ na ɩ a Kirisi nɩbɛ.
47003001	A sɩ mɩ̃ɛ sɩ lɛ nyↄw ɩ̃ pɛwrɛ mɩɩ? Mɩɩ sɩ sɛw na na tɛrɛ a tʋmↄ sɛbsɩ sɩ na tɩɩrɛ kʋrↄ taa a mɩnɛ a ŋmɛɛ na ma maal mɩɩ?
47003002	A nyɩmɩ mɩ̃ɛ ɩ̃ ɩ a sɩ sɛbɛ na sɛb a sɩ suur pʋↄ, a nɩbɛ ba jaa fɛw na Ꞌwuoro ɩ̃ bↄ̃wnↄ.
47003003	Nɩbɛ jaa tʋↄ na bↄ̃w ka a nyɩmɩ ɩ̃ ɩ a sɛbɛ a Kirisi na sɛb kʋ sɩ a sɩ tɛrɛ yʋↄrↄ nɩ. ꞋWaa ɩ sɛbɛ ba na sɛbʼɩ̃ sɛb-dale wa, ɩ̃-cɛ a Baafʋ Naaŋmɩn ɩ̃ sɛbʼɩ̃ a ʋ Sɩɛ. Aa ɩ kubir juu ba sɛb wa, ɩ̃-cɛ a nɩbɛ sube pʋʋr ʋ.
47003004	Sɩ na tʋↄ na yel a lɛ, a-na-ɩ sɩ barʼã nyãa a Naaŋmɩn jie a Kirisi ɩnɛ.
47003005	Saa tʋↄrↄ yele a sɩ na tʋↄ na maal bom kãw lɛ nɩ a sɩ mɩ̃ɛ wa, ɩ̃-cɛ a sɩ tʋↄfʋ yi na a Naaŋmɩn jie.
47003006	Ʋlↄ ɩ̃ kʋ sɩ a tʋↄfʋ ʋlↄ na sɛw sɩ a sɩ ɩ nɩ a ʋ pʋlɩ̃-ta-paalaa ƴɛrɩ̃ tʋ̃tʋnbↄ. Aa ɩ a ƴɛrɩ̃ ʋlↄ ba na sɛb wa, ɩ̃-cɛ a ƴɛrɩ̃ ʋlↄ na yi a Naaŋmɩn Sɩɛ jie, a-na-ɩ a ʋlↄ ba na sɛb kúrↄ na kũu, ɩ̃-cɛ a Naaŋmɩu Sɩɛ tɩɩrɛ a baafʋ.
47003007	Ba dãa na sɛb a korĩ-cɛ ƴɛr-kpɛn ƴↄ̃w a kubir pʋↄ, ɩ̃ a Naaŋmɩn cãa kpɛ̃ɛ nyɩnyɩlɛ a ʋna daarʼãa, a Mowisi nii-sↄw mɩ nyɩnyɩlɛ, a Ɩsɩrayɛl nɩbɛ ma lɛ tʋↄrↄ Ꞌwuoro ʋ wa, ɩ̃-cɛ a ʋna cãa dãa na sɛw na bũburĩ. A ala ɩ a ƴɛr-kpɛn ala na ƴↄnↄ a nɩbɛ a kũu pʋↄ wa nɩ na a cãa kpɛ̃ɛ a nↄhↄ̃,
47003008	mɩnɛ a Naaŋmɩn Sɩɛ tʋmↄ cãa bɛrmɛfʋ na jɛ̃?
47003009	A ala ɩ a korĩ-cɛ tʋmↄ ala na dãa ƴↄ̃w a nɩbɛ a kũu pʋↄ wa nɩ na a cãa, mɩnɛ a ʋna tʋn na lɩɛbɛ ba a ba toro a Naaŋmɩn nii-sↄw cãa na nyɩrɩ̃ bɛrmɛ!
47003010	Sɩ na tʋↄ na yel, a ala na dãa caara a korĩ-cɛ, ma lɛ caara go wa a ƴɛ̃ƴɛrɩ̃ cãa kpɛ̃ɛ bɛrmɛfʋ ɩnɛ.
47003011	Ɩ̃ a ala ɩ a tʋn ʋlↄ na ma dãa kama wa dãa na tɛrɛ a cãa, a ala na kama cãa na gãw na a lɛ.
47003012	A mɩnɛ sɩ na tɛrɛ a tɩɛrʋ̃ son nↄhↄ̃, ala-ɩ̃-sↄ a sɩ bar a tɩɛrʋ̃ a jaa.
47003013	Saa wↄ̃ taa nɩ a Mowisi na ma dãa de a cẽcen pↄw a ʋ nu-sↄw, a mɩnɛ a Ɩsɩrayɛl nɩbɛ kↄ̃ tʋↄ nyɛ a cãa ʋlↄ bũburĩfʋ baarfʋ daar wa.
47003014	A ba tɩɛrɩ̃sɩ dãa na kpɛmɛ ba a bom par bↄ̃wfʋ. Wa ta nɩ a dɩnaa, a ʋna cẽcen cãa na be pↄw ba a lɛdaar ba na ma Ꞌwuoro a pʋlɩ̃-ta-kʋraa sɛbsɩ. A cẽcen ʋlↄ ma ire, ɩ̃ a ala ma ɩ a Kirisi pʋↄ ba be wa.
47003015	Wa ta nɩ a dɩnaa, a lɛdaar ba na ma Ꞌwuoro a Mowisi sɛbsɩ, a ma wↄ̃ na taa nɩ a cẽcen ɩ̃ pↄw a ba sube.
47003016	Ɩ̃-cɛ, a nɩrɛ wa lɩɛb wɩ a Nɩ-kpɛ̃ɛ sɛ̃, ʋ ma ir ʋ na a cẽcen ʋlↄ bar.
47003017	A Nɩ-kpɛ̃ɛ ʋlↄ ɩ na a Naaŋmɩn Sɩɛ, ɩ̃ a jie a Nɩ-kpɛ̃ɛ Sɩɛ na ma be, a be a sↄr ma yuo.
47003018	Ɩ̃ a sɩmɩ sɩ jaa na tɛrɛ a nii-sↄ-jaalaa, sɩ wↄ̃ na taa nɩ a caaraa na nyɩnyɩlɛ a Nɩ-kpɛ̃ɛ cãa pʋↄ, a sɩ nalɛɛ wↄnɛɛ taa nɩ ʋ, a sɩ cãa bɛrmɛɛ dↄↄlↄ. A ala ɩ̃ ɩ a Nɩ-kpɛ̃ɛ na ɩ a Naaŋmɩn Sɩɛ tʋmↄ.
47004001	A Naaŋmɩn nã-bↄ̃wfʋ ɩ̃ sↄ-yaa ʋ kʋ sɩ a tʋn naa sɩ na tʋnↄ, ala-ɩ̃-sↄ saa bala wa.
47004002	Sɩ jaarʼã a yel-sↄↄlsɩ na mɩ ɩ a vĩ yele bar. Saa tɛrɛ kpɩɩlʋ̃ʋ wa. Saa mɩ nyanyaana a Naaŋmɩn ƴɛrɩ̃ nɩ bom kãw wa. Ɩ-cɛ a Naaŋmɩn nii-sↄw sɩ ma ɛ̃ɛ yi nɩ a yel-mɩ̃ɛ ƴɛrɩ̃ a cãa pʋↄ, miile nɩ a sɩ mɩ̃ɛ a mɩnɛ a nɩbɛ ba jaa na bↄ̃w a ba tɩɛrɩ̃sɩ pʋↄ a sɩ ɩ na yel-mɩ̃ɛ deme.
47004003	Ɩ̃-cɛ a ala ɩ a ƴɛr-son sɩ na ƴɛrɛ sↄↄlɩ̃ na, a bala na wɛrɛ jie ʋ sↄↄlɩ̃.
47004004	A bala na ma sↄw de a sɩ ƴɛrɩ̃ wa, a ka a tẽw na pʋↄ naaŋmɩn jↄ̃w ba na bar a tɩɛrɩ̃sɩ pʋↄ, a mɩnɛ a ba kↄ̃ tʋↄ nyɛ a ƴɛr-son cãa na ɩ a Kirisi cãa kpɛ̃ɛ wa, na ɩ a ʋlↄ na miile a mɩnɛ a Naaŋmɩn na be.
47004005	Saa hiere yele nɩ a mɩnɛ sɩ na wↄ̃ wa, ɩ̃-cɛ a Jeeju-Kirisi ƴɛrɩ̃ sɩ hiere yele nɩ a mɩnɛ ʋ na ɩ a Nɩ-kpɛ̃ɛ, nɩ a mɩnɛ sɩ na mɩ ɩ a nyɩ tʋ̃tʋnbↄ a Jeeju ɩnɛ.
47004006	A-na-ɩ a Naaŋmɩn ʋlↄ ua dãa yel, áa cãa na caara na a libe pʋↄ, a ʋna Naaŋmɩn naa ɩ̃ mɩ caarɩ̃ a ʋ cãa a sɩ sube pʋʋr, a mɩnɛ a sɩ na tʋↄ nyɛ bↄ̃w a Naaŋmɩn cãa kpɛ̃ɛ ʋlↄ sɩ na nyɛ a Kirisi jie.
47004007	A sɩmɩ, sɩ wↄ̃ na taa nɩ a yolo ba na mɛ nɩ a yaaraa, ɩ̃ ƴↄ̃w a Naaŋmɩn na-yele, a na tʋↄ miile áa fãgã kpɛ̃ɛ ʋlↄ na be nɩ sɩ ma ɩ a sɩ ben wa, ɩ̃-cɛ a Naaŋmɩn sↄ.
47004008	A won bʋrↄ bʋrↄ ala kpɛɛrɛ sɩ na, ɩ̃ aa tʋↄ sɩ wa. A tɩɛrɩ̃sɩ mɩ nyanyaa sɩ na, ɩ̃-cɛ aa gãw sɩ wa.
47004009	Ba kpowro sɩ na, ɩ̃-cɛ a Naaŋmɩn ma bar sɩ wa. Ba ŋme sɩ na kpar a tene, ɩ̃-cɛ saa kpi wɛ wa.
47004010	Sɩ tɛrɛ na a Jeeju kũu won a sɩ ɩ̃gan pʋↄ a daar a jaa, a mɩnɛ a nɩbɛ na tʋↄ nyɛ a Jeeju baafʋ ʋ mɩ be a sɩ ɩ̃gan pʋↄ.
47004011	A sɩ baafʋ pʋↄ, sɩ ma pɩɛlʼɩ̃ na a kũu a Jeeju ɩnɛ a daar a jaa, a mɩnɛ a nɩbɛ na tʋↄ nyɛ a Jeeju baafʋ a sɩ ɩ̃gan kpiiraa pʋↄ.
47004012	A nↄhↄ̃, a kũu tʋnↄ na a ʋ tʋn a sɩ pʋↄ, ɩ̃-cɛ a baafʋ mɩ tʋnↄ a ʋ tʋn a nyɩ pʋↄ.
47004013	Ɩ̃-cɛ a mɩnɛ a Naaŋmɩn Sɛbɛ na yel: “A ɩ̃ ƴↄ̃w-nyãa tɛrɛfʋ ɩnɛ ɩ̃ ƴɛrɛ,” a sɩmɩ mɩ, sɩ mɩ tɛrɛ na a ʋna Sɩɛ na tɩɩrɛ a ƴↄ̃w-nyãa, ala-ɩ̃-sↄ a sɩ mɩ ƴɛrɛ.
47004014	A-na-ɩ sɩ bↄ̃w ka a ʋlↄ na dãa maal a Nɩ-kpɛ̃ɛ Jeeju ʋ ir a kũu pʋↄ, ʋ nↄↄ mɩ maal sɩ na a sɩ mɩ ir a kũu pʋↄ nɩ a Jeeju, cenʼɩ̃ sɩ, lãa nɩ a nyɩmɩ a Naaŋmɩn nii-sↄw.
47004015	A ala a jaa maala na a nyɩ ɩnɛ, a mɩnɛ a Naaŋmɩn sũofʋ na cere tara a nɩ-yaw dↄↄlↄ taa, a ba pɛwfʋ na mɩ nyɩrɩ̃ yire kʋrↄ nɩ ʋ a ju-kpɛ̃ɛ.
47004016	Ala-ɩ̃-sↄ saa bala fɩ̃ɩ wa. A ala saarɩ̃ ɩ a sɩ ɩ̃gan bnnr sãwna na fɩ̃ɩ fɩ̃ɩ., ɩ̃-cɛ a sɩɛ pʋↄ sɩ ma lɩɛbɛ na ɩrɛ bõ-paalaa a bibie a jaa.
47004017	A-na-ɩ a won gẽe naa sɩ na pↄwrↄ a ƴɛ̃ƴɛrɩ̃, tʋnↄ na a tʋn a sɩ ɩnɛ, a sɩ na pↄw a na-yel-tɩmɛsɩ daadaa na gãw a sɩ bↄ̃wfʋ a jaa.
47004018	A-na-ɩ saa Ꞌwuoro a ala sɩ na nyɛrɛ nɩ a mimie wa, ɩ̃-cɛ sɩ Ꞌwuoro na a ala sɩ na ma tʋↄrↄ nyɛrɛ wa. A yele ala sɩ na nyɛrɛ nɩ a sɩ mimie ma ɩ yel-kamɩsɩ wa; ɩ̃ a ala sɩ na ma nyɛrɛ wa be na be a daar a jaa.
47005001	A-na-ɩ sɩ bↄ̃w ka a sɩ ɩ̃gan na ɩ a tẽw na pʋↄ sɛw, wa wɛl, sɩ tɛrɛ na yir ʋlↄ a Naaŋmɩn na kʋ sɩ, ʋ be a saa juu a daar a jaa, a yir ʋlↄ a nɩrɛ nuu na ma mɛ wa.
47005002	Ɩ̃-cɛ a ƴɛ̃ƴɛrɩ̃ na sɩ na cãa be a ka, sɩ ʋʋnↄ na nyɩrɩ̃ bʋↄrↄ nɩ a sɩ saa juu yir pʋↄ kpɛfʋ,
47005003	a mɩnɛ a sɩ na tɛrɛ a ɩ̃gan bõ-pↄwraa, ɩ̃ a ba kↄ̃ nyɛ sɩ a sɩ ɩ bõ-jaalaa wa.
47005004	A-na-ɩ a lɛ sɩ na cãa be a sɩ ɩ̃gan pʋↄ na wↄ̃ a sɛw kaarɩ̃, sɩ ʋʋnↄ na wↄ̃ taa nɩ tuor sɩ na tuo. Aa ɩ wↄ̃ taa nɩ sɩ bʋↄrↄ na sɩ tↄ a ʋna sɛw naa bar wa, ɩ̃-cɛ yir sɩ bʋↄrↄ, a mɩnɛ a baafʋ na tʋↄ tɛw a bom ʋlↄ na kpiire bar.
47005005	A Naaŋmɩn mɩ̃ɛ ɩ̃ gbɛɛrɩ̃ sɩ a lɩɛbfʋ ʋlↄ ɩnɛ, ɩ̃ de nĩe kʋ sɩ a ʋ Sɩɛ na miile a yele ala na cãa cɛ tuure.
47005006	Ala-ɩ̃-sↄ sɩ barʼã nyãa a daar a jaa, a-na-ɩ sɩ bↄ̃w ka a lɛ sɩ na be a sɩ ɩ̃gan pʋↄ, sɩ jãa na taa nɩ a Nɩ-kpɛ̃ɛ.
47005007	A-na-ɩ a baafʋ sɩ na tɛrɛ a ƴɛ̃ƴɛrɩ̃ na, saa cere Ꞌwuoro nɩ a ala sɩ na nyɛrɛ nɩ a sɩ mimie wa, ɩ̃ a ƴↄ̃w-nyãa pʋↄ sɩ cere.
47005008	Sɩ barʼã a nyãa a lɛ, ɩ̃ a na nʋmↄ sɩ na gãw, a sɩ na bar a ɩ̃gan na, ɩ̃ cen na jɛ nɩ a Nɩ-kpɛ̃ɛ.
47005009	Ɩ̃-cɛ sɩ tɩɩ na bʋↄrↄ sɩ maala a nʋmↄ ʋ, a sɩ na be a ɩ̃gan na pʋↄ, mɩɩ a sɩ na bar ʋ ɩ̃ cen.
47005010	A-na-ɩ a sɛw na a sɩ jaa fɛw na ɩraa a Kirisi nii-sↄw a ƴɛrɩ̃ guorfʋ ɩnɛ, a mɩnɛ a sɩ jaa bõ-ƴene-ƴene na pↄw a yar tu nɩ a ala sɩ na wa maala, a vɩlaa mɩɩ a bier, a lɛdaar sɩ na cãa a ɩ̃gan na pʋↄ.
47005011	A-na-ɩ sɩ bↄ̃w na a bom na dɩ a Nɩ-kpɛ̃ɛ jↄfʋ, ala-ɩ̃-sↄ sɩ bʋↄrↄ na sɩ lɩɛb a nɩbɛ tɩɛrɩ̃sɩ. A Naaŋmɩn bↄ̃w na a sɩ sube vɩlaa; ɩ̃ mɩ tɩɛrʼã ka a nyɩmɩ mɩ, nyɩ mɩ bↄ̃w sɩ na vɩlaa a nyɩ tɩɛrɩ̃sɩ pʋↄ.
47005012	Aa ɩ sɩ pɛwrɛ na a sɩ mɩ̃ɛ a nyɩ jie go wa, ɩ̃-cɛ sɩ bʋↄrↄ na sɩ kʋ nyɩ sↄr a nyɩ na bar tɩɛrʋ̃ a sɩ ɩnɛ, a mɩnɛ nyɩ na tʋↄrↄ yele a bala na bar a suur pʋↄ yele, ɩ̃ bʋↄrↄ a yuor a ɩ̃gan pʋↄ.
47005013	A ala ɩ saa bↄ̃w yɛ̃ wa, a Naaŋmɩn ɩnɛ ʋ, ɩ̃ a ala ɩ sɩ bↄ̃w na a yɛ̃, a nyɩmɩ ɩnɛ ʋ.
47005014	A-na-ɩ a Kirisi nʋfʋ fɛrɛ sɩ na, a-na-ɩ sɩ bↄ̃w na bↄ̃w ka a nɩ-bõ-ƴen kpi na a nɩbɛ ba jaa ɩnɛ, a lɛ yelʼã, áa nɩbɛ ba jaa kpi na.
47005015	Ʋ kpi na a nɩbɛ ba jaa ɩnɛ a mɩnɛ a bala na cãa a mimie kↄ̃ sↄ a ba nnɛ baafʋ wa, ɩ̃-cɛ ʋ na ɩ a ʋlↄ na kpi ɩ̃ ir a kũu pʋↄ a ba ɩnɛ ben.
47005016	Ala-ɩ̃-sↄ, wa nyↄw nɩ a dɩnaa, saa lɛ Ꞌwuoro a nɩrɛ tuure nɩ a nɩrɛ tɩɛrʋ̃ wa. A ala saarɩ̃ ɩ sɩ dãa na Ꞌwuor a Kirisi nɩ a nɩrɛ tɩɛrʋ̃, ƴɛ̃ƴɛrɩ̃ na, saa lɛ maala a lɛ go wa.
47005017	A ala ɩ a nɩrɛ be na a Kirisi pʋↄ ʋ ɩ na a nɩ-paalaa; a yel-koro tↄlʼã, ɩ̃ a yel-paala lɛ wa.
47005018	A ala a jaa yi na a Naaŋmɩn jie, a ʋlↄ na de a Kirisi ɓaalɩ̃ sɩ a sɩ lɛ ɓã taa nɩ ʋ, ɩ̃ mɩ kʋ sɩ a ʋna ɓaalɩ̃fʋ tʋn a nɩbɛ jie.
47005019	A-na-ɩ a Naaŋmɩn ma lɛ sooro a nɩbɛ a ba cɛfʋ jiir wa, ɩ̃-cɛ ʋ dãa na be a Kirisi pʋↄ ɓaalɩ̃ a nɩbɛ ba jaa, a ba lɛ lɩɛb ɓã taa nɩ ʋ, ɩ̃ mɩ kʋ sɩ a ʋna ɓaalɩ̃fʋ ƴɛrɩ̃ a sɩ ƴɛrɛ.
47005020	Ala-ɩ̃-sↄ sɩ ɩ na a Kirisi fãw demẽ ʋ na biin, a sɩ wↄ̃ taa nɩ a ʋlↄ mɩ̃ɛ ɩ̃ ƴɛrɛ nɩ nyɩ. Sɩ sʋↄrↄ nyɩ na nɩ a Kirisi yuor bɩlɛ, nyɩ́ lɩɛb ɓã taa nɩ a Naaŋmɩn.
47005021	A Kirisi ma dãa maal fãa fɩ̃ɩ wa, ɩ̃-cɛ a Naaŋmɩn lɩɛb ʋ ʋ ɩ a maal-fãa a sɩ ɩnɛ, a mɩnɛ sɩ na tʋↄ pↄw a Naaŋmɩn torfʋ a ʋ jie.
47006001	A mɩnɛ sɩ na ɩ a Naaŋmɩn lãa-tʋnbↄ, sɩ kpãkpana nyɩ na a nyɩ taa wa bar a Naaŋmɩn wɩɛfʋ ʋlↄ nyɩ na pↄw, ʋ lo wa.
47006002	A-na-ɩ a yelʼã a Naaŋmɩn Sɛbɛ pʋↄ: “A daar ʋlↄ na dãa sɛw, ɩ̃ cɛl fʋ na; a faafʋ bibir, ɩ̃ wa na sũo fʋ.” Nyɩ́ nyɛ a ƴɛ̃ƴɛrɩ̃ na a daar ʋlↄ na sɛw. A faafʋ bibir nɩ a dɩnaa.
47006003	Saa maala bom na cɩɛrɛ nɩrɛ wa, a mɩnɛ a nɩrɛ kↄ̃ wa hũhune a sɩ tʋmↄ wa.
47006004	Ɩ̃-cɛ a yele a jaa pʋↄ sɩ ɛ̃ɛ na maal miile nɩ a nɩbɛ a mɩnɛ sɩ na ɩ a Naaŋmɩn tʋ̃tʋnbↄ. Sɩ tɛrɛ na su-varkpara yaw a won pʋↄ, a kpowfʋ pʋↄ, nɩ a nãw pʋↄ.
47006005	Ba ŋme sɩ na, ɩ̃ ƴↄ̃w sɩ a kasu pʋↄ. A nɩbɛ dam sɩ na. Sɩ tʋ̃ na a tʋ̃-kpɛn, ɩ̃ a ba mɩ mↄ̃w sɩ a gʋ̃ↄ nɩ a dɩb.
47006006	A ala na miile a sɩ ɩ na a Naaŋmɩn tʋ̃tʋnbↄ ɩ na a sɩ cɛcɛ ɩfʋ, a sɩ bↄ̃wfʋ, a sɩ su-nyↄwraa uɩ a sɩ son ɩfʋ. Ba na mɩ bↄ̃w sɩ na a Naaŋmɩn Sɩɛ ɩnɛ, nɩ a sɩ nʋfʋ na ma tɛrɛ a bɛlɩ̃fʋ wa,
47006007	nɩ a sɩ yel-mɩ̃ɛ ƴɛrɩ̃, nɩ a Naaŋmɩn fãgã sɩ na tɛrɛ. A torfʋ ɩ na a sɩ jɛb yele na be a sɩ dʋrɩ̃ nnn nɩ a sɩ gʋbaa nuu pʋↄ.
47006008	Sɩ pↄw na a ju-kpɛ̃ɛ nɩ a kpɛfʋ, mɩ pↄw nɩ a korfʋ nɩ a pɛwfʋ. Ba de sɩ na a sɩ ɩ bɛbɛlbɛ, ɩ̃-cɛ a sɩ ɩ a yel-mɩ̃ɛ deme.
47006009	Ba maal sɩ na wↄ̃ taa nɩ baa bↄ̃w sɩ wa, ɩ̃-cɛ sɩ ɩ na nɩ-bↄ̃wsɩ, a sɩ wↄ̃ taa nɩ nɩbɛ na pɩɛl kũu, ɩ̃ nyɛ, sɩ cãa na! Sɩ pↄw na a kpãafʋ, ɩ̃-cɛ saa kpi wa.
47006010	Ba ma sãw sɩ na a sube, ɩ̃-cɛ sɩ tɛrɛ na a nʋ̃ↄ a daar a jaa. Nãw deme sɩ ɩ, ɩ̃ lere nɩ-yaw. Saa tɛrɛ bom wa, ɩ̃-cɛ sɩ ɩ na a yele a jaa deme.
47006011	Kↄrɛ̃tɩ deme, sɩ ƴɛr nyɩ na eãa pʋↄ, nɩ a sɩ suur ʋ jaa.
47006012	Saa kpɛmɛ a sɩ sube a nyɩ jie wa, ɩ̃-eɛ nyɩmɩ ɛ̃ɛ kpɛmɛ a nyɩ sube a sɩ jie.
47006013	Ɩ̃ ƴɛrɛ nɩ nyɩ na a ɩ̃ bibiir kaarɩ̃. Nyɩ́ barʼɩ̃ sɩ nyãa a mɩnɛ sɩ na barʼɩ̃ nyɩ a nyãa. Nyɩ́ ɩ a sɩ kpɛ nyɩ a nyãa.
47006014	Nyɩ taa wa mara taa nɩ a bala na ma puoro wa. Bõ a torfʋ nɩ a burbur maalfʋ be taa? Mɩnɛ a cãa nɩ a libe na tʋↄ ɓã taa?
47006015	Mɩnɛ a Kirisi nɩ a Beliya na tʋↄ ɩ ɩ̃ tɛrɛ nↄ-bõ-ƴen? Mɩɩ, bõ a popuoro nɩ a ʋlↄ na ma puoro wa ua tʋↄ lãa tɛrɛ?
47006016	Mɩnɛ a Naaŋmɩn yir nɩ a tɩbɛ na tʋↄ wõ taa? A-na-ɩ a sɩmɩ ɩ̃ ɩ a Naaŋmɩn-mimir yir, a mɩnɛ a Naaŋmɩn na yel: “Ɩ̃ na wa be nɩ ba na, ɩ̃ yʋↄrↄ a ba sↄ̃w. Ɩ̃ na ɩ na a ba Naaŋmɩn, ɩ̃ a ba ɩ a ɩ̃ nɩbɛ.”
47006017	Ala-ɩ̃-sↄ a Nɩ-kpɛ̃ɛ yel: “Nyɩ́ yi a ba sↄ̃w ɩ̃ cɛ ba bar. Nyɩ taa wa sɩɩrɛ bõ-sↄbaa wa, ɩ̃ ɩ̃ na de nyɩ na.
47006018	Ɩ̃ na ɩ na a nyɩ Sãa, ɩ̃-cɛ a nyɩ ɩ a ɩ̃ bi-dabsɩ nɩ a ɩ̃ bi-pↄↄbↄ. Lɛ a Nɩ-kpɛ̃ɛ na ɩ a kpɛ̃w a jaa Sʋbↄ yel.”
47007001	Ɩ̃ yɛɛr nʋnɩsɩ, a-na-ɩ sɩ tɛrɛ na a ana pʋlɩ̃fʋ ƴɛrɩ̃sɩ a nↄhↄ̃, nyɩ́ ɩ a sɩ pↄl a yele ala bar, na sↄbↄ a sɩ ɩ̃gan nɩ a sɩ sɩɛ, dɩ nɩ a tuo ɩ̃ ɩ cɛcɛ, jↄrↄ nɩ a Naaŋmɩn.
47007002	Nyɩ́ ɩ a sɩ kpɛ nyɩ nyãa. Saa maal nɩrɛ bier wa. Saa mɩ sãw nɩrɛ bar wa, ɩ̃ ma mɩ ŋmam nɩrɛ kãw wa.
47007003	Maa ƴɛrɛ a lɛ na ƴↄ̃w nyɩ ƴɛrɩ̃ wa, ɩ̃-cɛ a mɩnɛ ɩ̃ na dãa de nĩe yel nyɩ, sɩ tɩɩ na nʋnↄ nyɩ bʋↄrↄ sɩ be taa a baafʋ pʋↄ, mɩɩ a kũu pʋↄ.
47007004	Ɩ̃ barʼá tɩɛrʋ̃ a jaa a nyɩ ɩnɛ; a nyɩ maalfʋ ɩ ma na nʋ̃ↄ. A sɩ won pʋↄ a jaa ɩ̃ tɛrɛ na Ꞌlafʋ, a nʋ̃ↄ mɩ ƴala ma.
47007005	Yel-mɩ̃ɛ ʋ, a lɛ sɩ na dãa ta a Masɛdↄn-tẽw, saa dãa pↄw pɩɛnfʋ wa. Sɩ tuorʼɩ̃ na a won a jiir a jaa. Sɩ pↄw na a jɛb, ɩ̃ a dãbɩ̃ɛ mɩ dãa nyↄw sɩ.
47007006	Ɩ̃-cɛ a Naaŋmɩn ʋlↄ na ma kʋrↄ a Ꞌlafʋ a bala sube na sãw, ʋ mɩ dãa na kʋ sɩ a ʋna Ꞌlafʋ a mɩnɛ a Tɩtɩ na wa.
47007007	Ɩ̃ aa ɩ a ʋ waa ɩnɛ tɛw ʋ wa, ɩ̃-cɛ a mɩnɛ a ʋlↄ mɩ̃ɛ na mɩ dãa pↄw a Ꞌlafʋ a nyɩ jie. Ʋ mɩ man sɩ na a mɩnɛ nyɩ na tɩɩ bʋↄrↄ nyɩ lɛ nyɛ ma, nɩ a mɩnɛ a nyɩ sube na sãw, nɩ a mɩnɛ nyɩ na ɓã ma. Ala-ɩ̃-sↄ ɩ̃ lɛ pↄw na a nʋ̃ↄ kpɛ̃ɛ go.
47007008	A ala saarɩ̃ ɩ a ɩ̃ sɛbɛ ɩ̃ na dãa sɛb sãw nyɩ na a sube, maa waala a ƴɛ̃ƴɛrɩ̃ wa. Ɩ̃ dãa na waala, a-na-ɩ ɩ̃ nyɛ na bↄ̃w ka a ɩ̃ sɛbɛ sãw nyɩ na sube fɩ̃ɩ,
47007009	ɩ̃-cɛ ɩ̃ cɩlɛ na a ƴɛ̃ƴɛrɩ̃ na. Aa ɩ a nyɩ sube sãwfʋ ɩnɛ ɩ̃ cɩlɛ wa, ɩ̃-cɛ a mɩnɛ a nyɩ su-sãwfʋ na ƴↄ̃w nyɩ a yɛ̃-lɩɛbfʋ pʋↄ. A nyɩ su-sãwfʋ maal nyɩ na a mɩnɛ a Naaŋmɩn na dãa bʋↄrↄ, ala-ɩ̃-sↄ saa maal nyɩ bier wa.
47007010	A-na-ɩ a su-sãwfʋ ʋlↄ a Naaŋmɩn na ma de lɩɛbʼɩ̃ a sɩ yɛ̃ na cere nɩ sɩ a faafʋ pʋↄ, ma tɛrɛ waalʋ̃ʋ wa. Ɩ̃-cɛ a su-sãwfʋ ʋlↄ na yi ka a tẽw na pʋↄ, ʋlↄ ma ƴↄ̃w a nɩrɛ a kũu pʋↄ.
47007011	A mɩnɛ a nyɩ sube na sãw tu nɩ a mɩnɛ a Naaŋmɩn na bʋↄrↄ, nyɩ́ nyɛ a ala a na maal nyɩ! Nyɩ sɩrɩ̃ na tʋlↄ, ɩ̃ mɩ bↄ̃w miilʼɩ̃ a nyɩ son ɩfʋ. A ʋna fãa maalfʋ cɛ nyɩ na, a nyɩ mɩ jↄrↄ a Naaŋmɩn. Nyɩ́ nyɛ a mɩnɛ nyɩ na sɩrɩ̃ wono a toor vɩlaa, tɛrɛ nɩ a ɓĩɓinfʋ, mɩ sɩrɩ̃ bʋↄrↄ nɩ a fãa sʋbↄ kpãafʋ. Nyɩ nuilʼã a lõbobo a jaa á nyɩ ɩ na cɛcɛ a ʋna ƴɛrɩ̃ naa pʋↄ.
47007012	Ala-ɩ̃-sↄ, a sɛbɛ ʋlↄ ɩ̃ na tɩɩr kʋ nyɩ, maa sɛb a ʋlↄ na maal a fãa ɩnɛ wa. Aa mɩ ɩ a ʋlↄ ba na maal a fãa ƴↄ̃w ɩnɛ ʋ wa, ɩ̃-cɛ a nyɩmɩ ɩnɛ ʋ, a na miil nyɩ a Naaŋmɩn nii-sↄw a mɩnɛ nyɩ na tʋlↄ a sɩ nʋfʋ ɩnɛ.
47007013	Ala-ɩ̃-sↄ sɩ lɛ pↄw na a Ꞌlafʋ. Ɩ̃ aa ɩ a Ꞌlafʋ tɛw sɩ pↄw wa, ɩ̃-cɛ a gãw na a lɛ. Sɩ mɩ cɩlɛ na a mɩnɛ sɩ na nyɛ a nʋ̃ↄ ʋlↄ a Tɩtɩ na tɛrɛ, a-na-ɩ a ʋ suur ɓãa na a nyɩ jaa fɛw ɩnɛ.
47007014	Ɩ̃ dãa na sʋ̃ↄ nyɩ fɩ̃ɩ a Tɩtɩ sɛ̃, ɩ̃ nyaa ƴↄ̃w ma vĩ wa. A-na-ɩ a mɩnɛ a daar a jaa sɩ na ma ƴɛrɛ nɩ nyɩ a yel-mɩ̃ɛ tɛw, a lɛ ʋ mɩ, a mɩnɛ sɩ na sʋ̃ↄ nyɩ a Tɩtɩ sɛ̃, a mɩ tↄↄ na ɩ a yel-mɩ̃ɛ a lɛ.
47007015	A ʋlↄ wa tɩɛr yuo, nyɩ ma nyɩrɩ̃ na kpɛ ʋ a nyãa, a mɩnɛ nyɩ na sↄw de ʋ nɩ a ƴↄ̃wfʋ nɩ a ɓĩifʋ pʋↄ, mɩ wono nɩ ʋ a toor a nyɩ jaa fɛw.
47007016	Nʋ̃ↄ kpɛ̃ɛ nyↄw ma na a mɩnɛ ɩ̃ na barʼɩ̃ nyɩ a nyãa a yele a jaa fɛw ɩnɛ.
47008001	Yɛɛr, sɩ bʋↄrↄ na nyɩ bↄ̃w a mɩnɛ a Naaŋmɩn sũofʋ na dãa maal a Masɛdↄn duo-puorbo sↄ̃w.
47008002	A mɩnɛ ba na lo a won kpɛ̃ɛ pʋↄ a dãa na kpɛmɛ ba, ɩ̃-cɛ ba cãa na sɛw nɩ a nʋ̃ↄ na ƴala, ɩ̃ a mɩnɛ ba na mɩ saarɩ be a nã-kpɛ̃ɛ pʋↄ, ɩ̃ ba cãa na pɛlɩ̃ a pʋↄ sũono nɩ a gãw a lɛ.
47008003	Ɩ̃ na tʋↄ na yel nyɩ á ba maalʼã a ala ba na tʋↄ, ɩ̃ lɛ dↄↄl.
47008004	A bala mɩ̃ɛ ɩ̃ sʋↄr sɩ lↄbↄ nɩ a nur, á sɩ kʋ ba sↄr a ba kpaarɩ̃ taa ɩ̃ tɩɩr bom kʋ a Jude wɩɛr popuorbo.
47008005	A ba maalfʋ dãa na gãw a ala sɩ na tɩɛrɛ. Ba de na a ba mɩ̃ɛ kʋ a Nɩ-kpɛ̃ɛ sɛr, ɩ̃ pãa mɩ de a ba mɩ̃ɛ kʋ sɩ, tu nɩ a Naaŋmɩn pʋ-tɩɛrʋ̃.
47008006	Ala-ɩ̃-sↄ a sɩ sʋↄr a Tɩtɩ á ú wɩ na baar a ʋna tʋ̃-vɩlaa a nyɩ sↄ̃w, a-na-ɩ a ʋlↄ ɩ̃ dãa nyↄw.
47008007	A Naaŋmɩn yele a jaa nyɩ na tɛrɛ waa na a nyɩ jie: a ƴↄ̃w-nyãa ʋ mɩɩ, a Naaŋmɩn ƴɛrɩ̃ ƴɛrfʋ ʋ, a bↄ̃wfʋ, a ɓĩɓinfʋ a yele a jaa pʋↄ, nɩ a nyɩ nʋfʋ nyɩ na nʋ sɩ. A lɛ ʋ mɩ, nyɩ́ ɩ a ana yɛ̃-bↄ̃wfʋ tʋmↄ a mɩ waa a nyɩ jie.
47008008	Aa ɩ ƴɛr-kpɛ̃w ɩ̃ kʋrↄ nyɩ wa, ɩ̃-cɛ ɩ̃ miile nyɩ na a mɩnɛ a nɩŋmɛɛ na ɓĩɓin a Jude deme sũofʋ ɩnɛ, ɩ̃ na mɩ tʋↄ jʋʋr a nyɩ nʋfʋ a ala ɩ yel-mɩ̃ɛ be na tↄ.
47008009	Nyɩ bↄ̃w na a sɩ Nɩ-kpɛ̃ɛ Jeeju-Kirisi wɩɛfʋ. Ʋ dãa na ɩ a naaba, ɩ̃ lɩɛb ɩ a nãw sʋbↄ a nyɩ ɩnɛ, a mɩnɛ a nyɩ na tʋↄ le a ʋ nãw ɩnɛ.
47008010	A ƴɛrɩ̃ nanɩ pʋↄ, nyɩ́ nyɛ a ala ɩ̃ na tɩɛrɛ: a vɩɛlɛ na a nyɩ na cãa cere nɩ a ala nyɩ na nyↄw a dɩ̃ɛw. A-na-ɩ nyɩmɩ ɩ̃ dãa de nĩe be a ana tʋmↄ pʋↄ, ɩ̃ nyɩmɩ mɩ dãa de nĩe guor a ala maalfʋ.
47008011	Ala-ɩ̃-sↄ, nyɩ́ cãa cere nɩ a maalfʋ wa ta nɩ a baarfʋ daar. A mɩnɛ nyɩ na dãa ɓĩɓine a bↄfʋ daar, nyɩ́ lɛ cãa wↄ̃ a lɛ a maalfʋ pʋↄ, tu nɩ a ala nyɩ na tɛrɛ.
47008012	A ala ɩ a nɩrɛ ɓĩɓine na a tɩɩrfʋ ɩnɛ, a Naaŋmɩn ma sↄw na de a ala ʋ na tɛrɛ, ɩ̃ Ꞌwaa sooro ʋ a ala ʋ na ma tɛrɛ wa.
47008013	Maa bʋↄrↄ nyɩmɩ nyɩ lo, ɩ̃ a bala pↄw wa, ɩ̃-cɛ a jɛ̃-tar ʋ be be.
47008014	A ƴɛ̃ƴɛrɩ̃ na nyɩ tɛraa na ma ɩ wa, na tʋↄrↄ sũono a bala na ma tɛrɛ wa. A bibirɩ̃ kãw nyɩ na mɩ tʋↄ na be a nãw pʋↄ a ba mɩ sũo nyɩ, a mɩnɛ a jɛ̃-taafʋ na be a nyɩ sↄ̃w,
47008015	tu nɩ a ala a Naaŋmɩn Sɛbɛ na yel: “A ʋlↄ na dãa wob a yaw ma lɛ nyɩrɩ̃ tɛrɛ wa, ɩ̃-cɛ a ʋlↄ na wob a fɩ̃ɩ ma lɛ faa bom wa.”
47008016	Naaŋmɩn sↄ pɛwfʋ a mɩnɛ a Tɩtɩ na tɛrɛ a ɓĩɓinfʋ a nyɩ sũofʋ ɩnɛ a sɩ kaarɩ̃.
47008017	Sɩ sʋↄr ʋ na á ú wɩ a be a nyɩ sɛ̃, ʋ sↄw, ɩ̃-cɛ a ʋlↄ mɩ̃ɛ mɩ dãa na ɓĩɓine a be wɩfʋ.
47008018	Sɩ lãa na tʋnↄ nɩ ʋ a yɛbɛ ʋlↄ a duo-puorbo a jiir a jaa na kpiire a Naaŋmɩn ƴɛr-son hierfʋ ɩnɛ.
47008019	Ba mɩ dãa na vɛl ʋ ir ʋ na bɩɛl sɩ a sɩ lãa cen na tʋ̃ a ʋna sũofʋ tʋn, a mɩnɛ a Nɩ-kpɛ̃ɛ yuor na yire, ɩ̃ a sɩ na mɩ miil ba a sɩ ɓĩɓinfʋ.
47008020	Sɩ maalʼã a lɛ a-na-ɩ saa bʋↄrↄ nɩrɛ ʋ wa hũhune sɩ a ana libi-yaw cenɩfʋ ɩnɛ wa.
47008021	Saa bʋↄrↄ sɩ maal a ala na nʋmↄ a Nɩ-kpɛ̃ɛ tɛw wa, ɩ-cɛ sɩ maal a na mɩ nʋmↄ a nɩbɛ.
47008022	Sɩ lãa na tʋnↄ nɩ ba a sɩ yɛbɛ ƴen sʋbↄ sɩ na jʋʋr gbɛɛ yayaw a yele yaw pʋↄ nyɛ ʋ cãa ɓĩɓine. Ɩ̃ a ƴɛ̃ƴɛrɩ̃, a ʋ ɓĩɓinfʋ lɛ dↄↄlʼã, a mɩnɛ ʋ na nyɩrɩ̃ barʼɩ̃ nyɩ a nyãa.
47008023	A ala ɩ a Tɩtɩ ʋ, ʋ ɩ na a ɩ̃ lãa-yʋↄrↄ nɩ a ɩ̃ lãa-tʋnↄ a nyɩ ɩnɛ. Ɩ̃-cɛ a sɩ yɛɛr bala, ba ɩ na a duo-puorbo nɩ-tʋnɩsɩa Kirisi yuor na mɩ yire a ba ɩnɛ.
47008024	Ala-ɩ̃-sↄ, nyɩ́ miil ba a nyɩ yel-mɩ̃ɛ nʋfʋ, a mɩnɛ a duo-puorbo bala na tʋ̃ ba, na sɩrɩ̃ bↄ̃w ka a sɩ tɛrɛ na yel-mɩ̃ɛ na barʼɩ̃ nyɩ tɩɛrʋ̃.
47009001	A na ɩ na pↄrↄ a ala ɩ ɩ̃ sɛb nyɩ na a tʋn ʋlↄ ba na tũ sũo nɩ a Jude wɩɛr popuorbo ɩnɛ.
47009002	A-na-ɩ ɩ̃ bↄ̃w na a mɩnɛ nyɩ na sↄw a ba sũofʋ. Ɩ̃, ɩ̃ mɩ dãa na sʋ̃ↄ nyɩ a Masɛdↄn duo-puorbo jie, na ɩ̃ yel: “A yɛɛr bala na be a Ákayi wɩɛr gbɛɛrɩ̃ na dɩ̃ɛw jaa a ba sũofʋ ɩnɛ.” Ala-ɩ̃-sↄ a nyɩmɩ Kↄrɛ̃tɩ deme ɓĩɓinfʋ jaw na a yaw jie a ba sↄ̃w.
47009003	Ɩ̃-cɛ sɩ tʋnↄ na a yɛɛr basɩmɛ be a nyɩ jie, a mɩnɛ a ƴɛrɩ̃ ʋlↄ ɩnɛ ɩ̃ na dãa sʋ̃ↄ nyɩ kↄ̃ ɩ pↄrↄ wa. Ɩ̃ ɩ̃ bʋↄrↄ na nyɩ sɩrɩ̃ gbɛɛrɩ̃ baar a mɩnɛ ɩ̃ na dãa yel.
47009004	A-na-ɩ a ala ɩ a Masɛdↄn nɩbɛ dãa na pↄw ma wɩɛrɛ nɩ a be, ɩ̃ ma nyɛ a nyɩ sɩrɩ̃ gbɛɛrɩ̃ baar wa, a naa dãa ɩ sɩ vĩ, ɩ̃ wa pãa yele nɩ a nyɩmɩ, a mɩnɛ sɩ na nyɩrɩ̃ barʼɩ̃ nyɩ a nyãa a lɛ.
47009005	Ala-ɩ̃-sↄ, ɩ̃ nyɛ na a ɩ son ɩ̃ sʋↄr ɩ̃ yɛɛr a ba na de ma nĩe cen, na gbɛɛrɩ̃ a bõ-son ʋlↄ nyɩ na dãa pʋlɩ̃ nɩ. A nↄhↄ̃, a maa wa wɩɛrɛ, a na miil sɩ na a nyɩ tɩɩrʼã nɩ pʋ-pɩlaa, ɩ̃ fɛrfʋ ma be tↄ wa.
47009006	Nyɩ́ Ɩɩɛrʼɩ̃ a ƴɛr-birʼãa na yel: a ʋlↄ na kↄ a fɩ̃ɩ, a fɩ̃ɩ ʋ na ŋma, ɩ̃ a ʋlↄ na kↄ a yaw, a yaw ʋ na mɩ ŋma.
47009007	Ala-ɩ̃-sↄ, a nɩrɛ ú bↄ̃w tɩɛr ɩ̃ pãa tɩɩr, a mɩnɛ ʋ kↄ̃ wa waala, mɩɩ ba fɛr ʋ na wa. A-na-ɩ a Naaŋmɩn nʋnↄ na a ʋlↄ na tɩɩrʼɩ̃ a nʋ̃ↄ.
47009008	A Naaŋmɩn na tʋↄ na kʋ nyɩ a yel-vɛlɛ bʋrↄ bʋrↄ a jaa, ɩ̃ lɛ cãa dↄↄl nyɩ, a mɩnɛ a nyɩ na tʋↄ tɛrɛ a ala na sɛw nyɩ a daar a jaa, ɩ̃ lɛ cãa tɛrɛ sũono nɩ a tʋ̃-vɛlɛ a jaa.
47009009	A mɩnɛ a Naaŋmɩn Sɛbɛ na yel: “Ʋ ma yara na bara kʋrↄ a nãw deme. A ʋ yɛ̃-bↄ̃wfʋ ma tɛrɛ bɛwfʋ daar wa.”
47009010	A Naaŋmɩn ʋlↄ na ma kʋ a kʋↄraa a ci-bʋrↄ, nɩ a nɩrɛ a dɩb, ʋ na mɩ kʋ nyɩ na a yel-bʋrↄ ala na sɛw nyɩ, ɩ̃ lɛ maal a dↄↄl, a mɩnɛ a nyɩ yɛ̃-bↄ̃wfʋ na tɛrɛ a wↄmↄ yaw.
47009011	Ʋ na maal nyɩ na a nyɩ nyɩrɩ̃ le, a mɩnɛ nyɩ na tʋↄ miil a nyɩ yɛ̃-bↄ̃wfʋ a jiir a jaa, ɩ̃ a Naaŋmɩn na mɩ pↄw na a pɛwfʋ a nɩ-yaw jie a sɩ tʋmↄ ɩnɛ.
47009012	A-na-ɩ a ʋna tʋ̃-son nyɩ na maala, aa ɩ a Naaŋmɩn-puorbo won tɛw a sũo wa, ɩ̃-cɛ a mɩ maalʼã a nɩ-yaw a ba nyɩrɩ̃ pɛwrɛ a Naaŋmɩn.
47009013	A ʋna tʋn naa na miil ba na a mɩnɛ nyɩ na wↄ̃, a ba pɛwrɛ a Naaŋmɩn. A-na-ɩ aa ɩ a nʋↄr pʋↄ tɛw nyɩ sↄw de a Kirisi ƴɛr-son wa, ɩ̃-cɛ nyɩ wono ʋ na a toor, a mɩnɛ nyɩ na bↄ̃w a yɛ̃ ɩ̃ sũo ba, lãa nɩ a nɩbɛ jaa.
47009014	Ba na sʋↄrↄ na a Naaŋmɩn ƴↄnↄ nyɩ, a mɩnɛ nyɩ na kpɛ ba a nyãa, a-na-ɩ ba na nyɛ na a Naaŋmɩn sũofʋ na nyɩrɩ̃ be nɩ nyɩ.
47009015	Naaŋmɩn sↄ pɛwfʋ a ʋ Bie ʋ na kʋ sɩ ɩnɛ na gãw a yele a jaa.
47010001	A maa Pol mɩ̃ɛ ɩ̃ sʋↄrↄ nyɩ a asɩmɛ ɩnɛ — a maa ba na ma de ɩ̃ ɩ a dↄ̃ↄpↄr sʋbↄ a lɛ ɩ̃ na ma be a nyɩ sↄ̃w, ɩ̃ ma lɛ ɩ a ꞋlaꞋlara sʋbↄ a lɛ ɩ̃ na ma jãa taa nɩ nyɩ. Ɩ̃ sʋↄrↄ nyɩ na nɩ a Kirisi yuor, a ʋlↄ ua ɩ a hɛlɛlɛ nɩ a su-ɓaar sʋbↄ,
47010002	uyɩ taa maal ma ɩ̃ ɩ a ꞋlaꞋlara sʋbↄ a lɛ ɩ̃ nↄↄ beree nɩ nyɩ wa, a-na-ɩ ɩ̃ tɩɛrʼã bↄ̃w ka ɩ̃ na tʋↄ na tɛrɛ a Ꞌlafʋ miile a ŋmɛɛ na tɩɛr beeka a sɩ maalfʋ tuure na a sɩ mɩ̃ɛ bↄb.
47010003	Yel-mɩ̃ɛ, ɩ̃gan buur nɩbɛ sɩ ɩ, ɩ̃-cɛ a sɩ jɛb ma ɩ a ɩ̃gan buur jɛb wa.
47010004	A jɛb yele ala sɩ na tɛrɛ ma wↄ̃ taa nɩ a tẽw na nɩbɛ jɛb yele wa, ɩ̃-cɛ a sɩ jɛb yele ala sɩ na tɛrɛ, tɛrɛ na a Naaŋmɩn fãgã na tʋↄrↄ wɛlɛ a yi-kpɛn bara. Sɩ ma sãwna na a nɩbɛ cɩɩrɩ̃fʋ,
47010005	nɩ a ba yo-bↄb tʋ̃-bɛrɛ ba na ma vara nɩ a Naaŋmɩn bↄ̃wfʋ bara, ɩ̃ mɩ nyↄw a nɩbɛ tɩɛrɩ̃sɩ tɛɛlɛ a mɩnɛ a ba na lɩɛb ɩ a Kirisi to-wownbo.
47010006	A nyɩmɩ wa sɩrɩ̃ tɛrɛ a to-wõfʋ vɩlaa, sɩ na tʋↄ na pãa kpãa a to-woonbo ba jaa.
47010007	Nyɩ Ꞌwuoro na a ala na be a nyɩ nii-sↄw tɛw. A ala ɩ a nɩrɛ tɩɛrʼã beeka a ʋ ɩ na a Kirisi ben, ú lɛ bↄ̃w tɩɛr a asɩmɛ: áa mɩnɛ ʋ na ɩ a Kirisi ben, a sɩmɩ mɩ, a lɛ ʋ.
47010008	A ala saarɩ̃ ɩ ɩ̃ dↄↄlʼã fɩ̃ɩ a tʋↄfʋ ʋlↄ a Nɩ-kpɛ̃ɛ na kʋ sɩ juu, ɩ̃-cɛ vĩ ma uyↄw ma wa, a-ua-ɩ a Nɩ-kpɛ̃ɛ ma kʋ sɩ a ʋna tʋↄfʋ a sɩ na wɛl nyɩ bar wa, ɩ̃-cɛ a nyɩ na tʋↄ karɩ̃ dↄↄl.
47010009	Nyɩ taa tɩɛr beeka ɩ̃ bʋↄrↄ na ɩ̃ per nyɩ nɩ a ɩ̃ sɛbsɩ wa.
47010010	A-na-ɩ a nɩrɛ kãw ma yelʼã: “A Pol sɛbsɩ kpɛmɛ na, ɩ̃ mɩ bier, ɩ̃-cɛ a ʋlↄ wa be a sɩ sↄ̃w ʋ ma bal, ɩ̃ a ʋ ƴɛrɩ̃sɩ maa mɩ ɩ bom wa.”
47010011	A sʋbↄ ʋlↄ na ma yel a lɛ, ú bↄ̃w ka a ana ƴɛrɩ̃sɩ sɩ na ma ƴↄ̃w a sɛbsɩ pʋↄ tɩɩr kʋ nyɩ a lɛdaar sɩ na ma jãa taa nɩ nyɩ, a lɛ a sɩ tʋmↄ ma mɩ be a lɛ sɩ na ma be a nyɩ sↄ̃w.
47010012	A-na-ɩ saa Ꞌlara beree a bala na yele á nɩ-sono ba ɩ pʋↄ wa, mɩɩ diere a sɩ mɩ̃ɛ mana nɩ ba wa. Ba ma lɛ de na a ba mɩ̃ɛ lɛ mɩɩnɛ nɩ a ba mɩ̃ɛ, ɩ̃ ma lɛ de a ba mɩ̃ɛ ƴɛrɩ̃sɩ lɛ mana nɩ a ba mɩ̃ɛ. A mɩnɛ ba na maala a nↄhↄ̃, baa bↄ̃w bom wa.
47010013	A ala ɩ a sɩmɩ ʋ, saa sʋ̃ↄnↄ a gãw na a sɩ mɩ̃ɛ tʋmↄ bɛwfʋ jiir wa. A Naaŋmɩn ɩ̃ biin sɩ a jiir ala, tuure nɩ a ʋ bõ-mɩɩnaa ʋlↄ na mɩ ta a nyɩ jie.
47010014	Saa gãw a sɩ tʋraa ʋlↄ a Naaŋmɩn na miil sɩ bar wa. A ala ɩ saa dãa ta a be a nyɩ jie wa, ala sɩ naa gãw bar, ɩ̃-cɛ sɩ ta na a be a nyɩ sɛ̃ nɩ a Kirisi ƴɛr-son.
47010015	Aa ɩ wↄnaa sɩ gãw na a sɩ tʋraa bar ɩ̃ cen na sʋ̃ↄnↄ a ŋmɛɛ tʋmↄ wa. Ɩ̃-cɛ a mɩnɛ sɩ na cãa ɩraa a sɩ tʋraa pʋↄ, sɩ tɛrɛ na tɩɛrʋ̃ son bↄ̃w ka a nyɩ ƴↄ̃w-nyãa na karɩ̃ na dↄↄl, ɩ̃ a sɩ tʋmↄ a nyɩ jie na mɩ tʋↄ dↄↄl yaw.
47010016	Ɩ̃ sɩ na pãa na lɛ tʋↄ cenʼɩ̃ a Naaŋmɩn ƴɛr-son a ten ala na be a nyɩ nii-sↄw. A nↄhↄ̃, sɩ kↄ̃ tɛrɛ sʋ̃ↄfʋ a tʋmↄ ala a nɩŋmɛɛ na gↄr maal a ba jie wa.
47010017	A mɩnɛ a na yel a Naaŋmɩn Sɛbɛ pʋↄ: “A ʋlↄ na tɛrɛ a sʋ̃ↄfʋ, ʋ sʋ̃ↄnↄ a Nɩ-kpɛ̃ɛ.”
47010018	Aa ɩ a nɩrɛ ʋlↄ na yel á nɩ-son ʋ ɩ, na sɩrɩ̃ ɩ a nɩ-son wa, ɩ̃-cɛ a nɩ-son ɩ na a ʋlↄ a Naaŋmɩn na pɛwrɛ.
47011001	Ɩ̃ bʋↄrↄ na nyɩ bar ma ɩ̃ ƴɛr nyɩ yayaar ƴɛrɩ̃ fɩ̃ɩ. Ɩ̃-cɛ ɩ̃ bↄ̃w ka nyɩ na kʋ ma na a sↄr.
47011002	Ɩ̃ tɛrɛ nɩ nyɩ na nyuur, a nyuur ʋlↄ na yi a Naaŋmɩn jie. Nyɩ wↄ̃ na taa uɩ a pↄsabil-cɛcɛ ɩ̃ na de kʋ a ʋ baraa bõ-ƴen tɛw, na ɩ a Kirisi.
47011003	Ɩ̃ jↄrↄ na dãbɩ̃ɛ a mɩnɛ a waab ʋlↄ na dãa de a ʋ kpɩlfʋ bɛlɛ nɩ a Awa, a nʋmↄ-wa-sↄw ʋ na mɩ tʋↄ na lɛ de a ʋ kpɩlfʋ cʋrʼɩ̃ a nyɩ tɩɛrɩ̃sɩ, a nyɩ na bar a nyɩ yel-mɩ̃ɛ nɩ a nyɩ su-cɛcɛ a Kirisi tunɩfʋ pʋↄ.
47011004	A ala ɩ nɩrɛ wa na hiere a Jeeju kpee kʋrↄ nyɩ, mɩɩ a nyɩ pↄw a Sɩɛ na be kpee nɩ a ʋlↄ nyɩ na dãa pↄw, mɩɩ ú ƴɛrɛ nyɩ a ƴɛr-son na be kpee nɩ a ʋlↄ nyɩ na dãa pↄw, má nyɩ na sↄw na de ʋ vɩlaa.
47011005	Ɩ̃-cɛ ɩ̃ tɩɛrʼã bↄ̃w ka maa pab bom kãw ɩnɛ a nyɩ nɩ-tʋ̃-vɛlɛ jie wa.
47011006	Ɩ̃ na tʋↄ na bal a ƴɛrɩ̃ ƴɛrfʋ pʋↄ, ɩ̃-cɛ a ala ɩ a bↄ̃wfʋ pʋↄ, maa bal wa, ɩ̃ sɩ ɛ̃ɛ na miil nyɩ a ala a jiir a jaa, nɩ a yele a jaa pʋↄ.
47011007	A mɩnɛ ɩ̃ na dãa ƴɛr nyɩ a Naaŋmɩn ƴɛr-son, pↄrↄ ɩ̃ ƴɛr kʋ nyɩ, wurʼɩ̃ a ɩ̃ mɩ̃ɛ a mɩnɛ ɩ̃ na tʋↄ jɛw nyɩ. Fãa ɩ̃ maal a lɛ mɩɩ?
47011008	Ɩ̃ pↄw na sũofʋ a Naaŋmɩn duo-puorbo jiir ŋmɛɛ jie, a mɩnɛ ɩ̃ na tʋↄ tʋ̃ a tʋn a nyɩ sↄ̃w.
47011009	Ɩ̃ a lɛ ɩ̃ na dãa be a nyɩ sↄ̃w, ɩ̃ ma tɛrɛ a bom wa, maa dãa ɩ nɩrɛ kãw tuor wa. A-na-ɩ a yɛɛr bala na be a Masɛdↄn dãa na wa nɩ a ala a jaa na sɛw ma, kʋ ma. Ɩ̃ nyↄw na ɩ̃ mɩ̃ɛ a mɩnɛ ɩ̃ kↄ̃ ɩ nɩrɛ tuor wa, ɩ̃ a lɛ, ɩ̃ na lɛ cãa nyↄw a ɩ̃ mɩ̃ɛ.
47011010	Ɩ̃ na tʋↄ na yel nɩ a Kirisi yel-mɩ̃ɛ ʋlↄ na be nɩ ma, nɩrɛ ma be na tʋↄ mↄ̃w ma a ʋna pↄl-maalfʋ a Akayi wɩɛr pʋↄ ʋ jaa wa.
47011011	Bõ ɩnɛ? A-na-ɩ maa nʋnↄ nyɩ wa mɩɩ? A Naaŋmɩn bↄ̃w na.
47011012	Ɩ̃ na cãa na maala a ala ɩ̃ na maala a ƴɛ̃ƴɛrɩ̃, ɩ̃ na tʋↄ var a sↄr a bala jie na bʋↄrↄ a yo-yifʋ, yele nɩ a tʋ̃-bõ-ƴen sɩ tʋnↄ.
47011013	A nɩbɛ bala ɩ na a nɩ-tʋnɩsɩ burbur, ŋmara nɩ a jiri a ba tʋmↄ pʋↄ, ɩ̃ ma lɩɛb a ba mɩ̃ɛ wↄ̃ taa nɩ a Kirisi nɩ-tʋnɩsɩ.
47011014	Bom ma be be na ɩ nↄ-kofʋ bom wa, a-na-ɩ a Satã mɩ̃ɛ ma lɩɛbʼã wↄ̃ taa nɩ a Naaŋmɩn cãa sɩ-tʋnaa kaarɩ̃.
47011015	Ala-ɩ̃-sↄ, aa tʋↄrↄ dũune nɩ sɩ a ala ɩ a ʋ tʋ̃tʋnbↄ ma mɩ lɩɛbʼã a ba mɩ̃ɛ wↄ̃ taa nɩ a tʋ̃tʋ̃-torisɩ. A ba baarfʋ daar ba na pↄw na a yar tu nɩ a ba tʋmↄ ba na tʋ̃.
47011016	Ɩ̃ lɛ yelʼã go. nɩrɛ kãw ʋ taa wa de ma ɩ̃ ɩ dãbol wa. Mɩɩ nyɩ̃ de ma ɩ̃ ɩ a dãbol, ɩ̃ na mɩ tʋↄ bↄ yuor fɩ̃ɩ.
47011017	Sɩrɛ jaa, a ala ɩ̃ na ƴɛrɛ a ƴɛ̃ƴɛrɩ̃ ma yi a Nɩ-kpɛ̃ɛ jie wa, ɩ̃-eɛ a yl na dãbol ƴɛrɩ̃sɩ pʋↄ, a mɩnɛ ɩ̃ na bar a ɩ̃ mɩ̃ɛ ɩ̃ ɩ a yo-bʋↄrↄ.
47011018	A-na-ɩ a yaw jie ma bʋↄrↄ na a yuor a ɩ̃gan buur pʋↄ, a maa mɩ, ɩ̃ na bʋↄrↄ na a yuor.
47011019	A nyɩmɩ na ɩ a nɩ-kpaarsɩ, nyɩ ma sↄw na de a dãbolo vɩlaa!
47011020	A ala ɩ a nɩrɛ de nyɩ na a nyɩ ɩ a gbãgbaar, mɩɩ ʋ ŋmama nyɩ, bɛlɛ nɩ nyɩ, mɩɩ de nɩ a ʋ mɩ̃ɛ ʋ ɩ a nɩ-kpɛ̃ɛ, nara nɩ nyɩ a pↄrↄ, a ʋlↄ nyɩ ma de vɩlaa.
47011021	Ɩ̃-cɛ ɩ̃ yele na a ɩ̃ vĩ ɩnɛ, saa tɛrɛ kpɛ̃w na maal a lɛ wa. Ɩ̃-cɛ a ala ɩ̃ ɩ a nɩrɛ Ꞌla na bʋↄrↄ a yuor a bom kãw ɩnɛ, (ɩ̃ ƴɛrɛ na a dãbol kaarɩ̃) a maa mɩ, ɩ̃ na mɩ Ꞌla na maal a lɛ.
47011022	Á ala ɩ Eburo nɩbɛ ba ɩ, a ala ɩ̃ mɩ ɩ, mɩɩ Ɩsɩrayɛl nɩbɛ ba ɩ, a maa mɩ, a lɛ ʋ. A ala ɩ a Abʋraham bal nɩbɛ ba ɩ, a ala ɩ̃ mɩ ɩ.
47011023	Ɩ̃ ƴɛrɛ na wↄ̃ taa nɩ nɩrɛ na bↄr juu! A Kirisi tʋ̃tʋubↄ ba ɩ mɩɩ? A maa ɩ̃ ɩ a ala gãw ba. Ɩ̃ tʋ̃ na tʋ̃-kpɛn gãw ba, ɩ̃ kpɛ a kasu pʋↄ mɩ gãw ba. Ɩ̃ mɩ nyɩrɩ̃ na pↄw a fↄbfʋ, ɩ̃ mɩ fɩɛlɩ̃ a kũu gbɛɛ yayaw.
47011024	Gbɛɛ anuu a Jufisɩ fↄb ma nɩ a kpaara gbɛɛ lɩjaayi for bir.
47011025	Gbɛɛ ata a Orom nɩbɛ pↄb ma nɩ a dãɓɩlsɩ. Gbɛ-daa a nɩ-bʋlsɩ mɩ lↄb ma nɩ a kʋsɩɛ bʋↄrↄ ba kú. Gbɛɛ ata a gbor mɩ bↄrʼɩ̃ ma a kʋ̃ↄ pʋↄ; a gbɛ-daa ɩ̃ be na a kʋ̃ↄ pʋↄ maal bibir bõ-ƴen.
47011026	A ɩ̃ yↄfʋ pʋↄ, a daar a jaa ɩ̃ nyɛ na a jãjĩ bʋrↄ bʋrↄ: a jãjɩ̃ ala na yi a man paalfʋ, a nyanyube á sↄr pʋↄ, a ɩ̃ mɩ̃ɛ bal nɩbɛ, a tẽ-bʋrↄ bʋrↄ nɩbɛ, a ten pʋↄ, a wɛkar pʋↄ, a man pʋↄ, lãa nɩ a jãjɩ̃ ʋlↄ na yi a ɩ̃ yɛɛr burbur jie.
47011027	Ɩ̃ tʋ̃ na a tʋ̃-kpɛn nyɛ nɩ a won; daar yayaw ɩ̃ galɩ̃ na a gʋ̃ↄ; a kↄ̃ nɩ a kʋ̃ↄ-nyuur mɩ nyↄw ma; ɩ̃ mɩ lũ a nʋↄr gbɛɛ yayaw; a aar mɩ ŋme ma; a cẽcen mɩ ɓↄr ma.
47011028	A ala a jaa pʋↄ, a bibie a jaa ɩ̃ cãa na tuo a tuor ʋlↄ na ɩ a duo-puorbo na be a jiir a jaa tɩɛrɩ̃sɩ.
47011029	A nɩrɛ wa bal, ɩ̃ ma mɩ balʼã a ʋ ɩnɛ. A nɩrɛ wa faa lo a fãa pʋↄ, a ma mɩ wʋlↄ ma na.
47011030	A ala ɩ a sɛw na ɩ̃ na bↄ a yuor, ɩ̃ na bↄ na a ala ɩnɛ ɩ̃ na bal.
47011031	A Naaŋmɩn na ɩ a Nɩ-kpɛ̃ɛ Jeeju-Kirisi Sãa, ú pↄw a pɛwfʋ a daar a jaa. Ʋlↄ ɩ̃ bↄ̃w á maa ŋmara jiri wa.
47011032	A lɛ ɩ̃ na dãa be a Damasɩ-tẽw pʋↄ, a tẽw ʋlↄ jamana na tuure a jamana Arɛtasɩ ƴↄ̃w na a sↄdaalsɩ a ba gure a tẽw dↄ̃dↄɛ a ɩ̃ nyↄwfʋ ɩnɛ.
47011033	Ɩ̃-cɛ ba ƴↄ̃w ma na a kpɛ̃jɛrɩ̃ pʋↄ, tur bar a bↄw na be a tẽw dacin ju-sↄ̃w, ɩ̃ suu nɩ a miir, na ɩ̃ cɩ̃ɛ a jamana nuumɩ.
47012001	A ala saarɩ̃ ɩ aa vɩɛlɛ wa, a sɛw na ɩ̃ bↄ a yuor. Ala-ɩ̃-sↄ, ɩ̃ na nyↄw na a sɩɛ yele nɩ a yel-miilsɩ ala na yi a Nɩ-kpɛ̃ɛ jie, ɩ̃ mana a ƴɛ̃ƴɛrɩ̃ na.
47012002	A ɩ na yomo pie-nʼanuu for bir a dɩnaa, ɩ̃ na bↄ̃w a Kirisi nɩrɛ kãw ba na dãa ɓↄw do nɩ a saꞋlon nɩdaa jaa. A ɩ̃gan ba dãa ɓↄw nɩ ʋ do nɩ mɩɩ a sɩɛ pʋↄ ba ɓↄw ʋ mɩɩ, maa bↄ̃w wa. Naaŋmɩn ɩ̃ bↄ̃w.
47012003	Ɩ̃ bↄ̃w na bↄ̃w ka a daba ʋlↄ, ba jal ʋ na do nɩ a Naaŋmɩn ji-vɩlaa pʋↄ. A ala ɩ a ɩ̃gan ba jal do nɩ mɩɩ a ʋ sɩɛ ʋ, maa bↄ̃w wa. Naaŋmɩn ɩ̃ bↄ̃w.
47012004	Ɩ̃ a be, ʋ wõ na a ƴɛrɩ̃sɩ ala ba na ma tʋↄrↄ miile nɩrɛ wa, ɩ̃ a nɩrɛ na ma mɩ tɛrɛ sↄr na ƴɛrɛ wa.
47012005	A ʋna nɩrɛ ɩnɛ ɩ̃ na bʋↄrↄ a yuor. Ɩ̃ a maa mɩ̃ɛ, maa tʋↄrↄ bʋↄrↄ yuor, ɩ̃ a ala ma ɩ a ɩ̃ balfʋ ɩnɛ tɛw ʋ wa.
47012006	A ala ɩ ɩ̃ dãa na bʋↄrↄ ɩ̃ bↄ yuor, ɩ̃ kↄ̃ ɩ dãbol wa, a-na-ɩ a yel-mɩ̃ɛ ɩ̃ na ƴɛrɛ. Ɩ̃-cɛ, ɩ̃ barʼã, a-na-ɩ ɩ̃ jↄrↄ na dãbɩ̃ɛ a mɩnɛ ba kↄ̃ↄ de ma ɩ̃ ɩ kpɛ̃ɛ gãw a ala ba na nyɛ ma ɩ̃ maala mɩɩ mɩ wono a ɩ̃ jie wa.
47012007	Ɩ̃ a mɩnɛ ɩ̃ kↄ̃ wa vʋnↄ a ɩ̃ mɩ̃ɛ a Naaŋmɩn yel-miilsɩ ɩ̃ na nyɛ a nyɩrɩ̃ vɩɛlɛ a nↄhↄ̃, ɩ̃ pↄw na a won kpɛ̃ɛ a ɩ̃ ɩ̃gan pʋↄ, na wↄ̃ taa nɩ a Satã sɩ-tʋnaa ʋ na tʋ̃, ʋ na pↄb ma a mɩnɛ ɩ̃ kↄ̃ wa vʋnↄ wa.
47012008	A ala ɩnɛ ɩ̃ sʋↄrʼã a Nɩ-kpɛ̃ɛ gbɛɛ ata, ʋ ir a ʋna won bar a ɩ̃ jie.
47012009	Ɩ̃-cɛ ʋ yel ma: “A ɩ̃ sũofʋ sɛw nɩ fʋ na, a-na-ɩ a balfʋ pʋↄ a ɩ̃ kpɛ̃w ma pↄw a ʋ fãgã.” Ala-ɩ̃-sↄ a ɩ ma na nʋ̃ↄ ɩ̃ na bↄ a yuor a ɩ̃ balfʋ pʋↄ, a mɩnɛ a Kirisi kpɛ̃w na tʋↄ piw ma tɛɛlɛ.
47012010	A ala ɩnɛ a ma nʋmↄ ma a ɩ̃ balfʋ pʋↄ, a tʋ-bie pʋↄ, a won pʋↄ, a hʋↄlfʋ nɩ a nãw pʋↄ a Kirisi ɩnɛ, a-na-ɩ a lɛdaar ɩ̃ na ma bal, be ɩ̃ ma ɛ̃ɛ kpɛmɛ.
47012011	Ɩ̃ Ɩɩɛbʼã ɩ a dãbol, ɩ̃ a nyɩ maalfʋ ɩ̃ fɛr ma ƴↄ̃w, a nyɩmɩ na dãa sɛw nyɩ ɓã ma. A ala saarɩ̃ ɩ maa ɩ bom wa, ɩ̃-cɛ maa pab bom kãw ɩnɛ a nyɩ nɩ-tʋ̃-vɛlɛ jie wa.
47012012	A tʋmↄ ala na miile ɩ̃ ɩ na a nɩ-tʋnaa maalʼã a nyɩ nii-sↄw. Nyɩ nyɛ na a mɩnɛ ɩ̃ na ɩraa a cĩcĩ a daar a jaa, tʋnↄ nɩ a nↄ-kofʋ tʋmↄ nɩ a tʋ̃-bɛrɛ, miilĩ nɩ a Naaŋmɩn kpɛ̃w.
47012013	Bõ ɩ̃ maal a duo-puorbo ŋmɛɛ na be a jie kãw gãw nyɩ, ɩ̃-cɛ a ala ma ɩ a nyɩmɩ tɛw ɩ̃ na ma sↄw a nyɩ han ma wa . . . ? Nyɩ́ de a ɩ̃ bɩɛfʋ bar kʋ ma!
47012014	Nyɩ́ nyɛ ma na gbɛɛrɩ̃ baar a ɩ̃ gbɛɛ ata wɩfʋ a be, ɩ̃, ɩ̃ kↄ̃ ɩ a nyɩ han ma wa. A-na-ɩ aa ɩ a nyɩ yele ɩ̃ bʋↄrↄ wa, ɩ̃-cɛ a nyɩ mɩ̃ɛ ɩ̃ bʋↄrↄ. Aa ɩ a bibiir ɩ̃ sɛw na tɛrɛ a yele guolo nɩ a ba dↄↄrbↄ wa, ɩ̃-cɛ a dↄↄrbↄ sɛw na tɛrɛ guolo nɩ a bibiir.
47012015	A ala ɩ a maa ʋ, a nʋmↄ ma na ɩ̃ na sãw a ala a jaa ɩ̃ na tɛrɛ, nɩ a rnaa mɩ̃ɛ, a nyɩ sũofʋ ɩnɛ. Nyɩ kↄ̃ bↄ̃w nʋnↄ ma a ala ɩ ɩ̃ tɩɩ na nʋ nyɩ a nↄhↄ̃ wa . . . ?
47012016	Nyɩ na sɩrɩ̃ na yel á maa ɩ nyɩ tuor wa, ɩ̃-cɛ nyɩ na tɩɛrʼã beeka ɩ̃ kpɩlʼã nyↄwrↄ nɩ nyɩ jiri a cakpo pʋↄ.
47012017	A nɩbɛ bala ɩ̃ na tʋ̃ a be, ɩ̃ ƴↄ̃w na kãw ʋ ŋmam nyɩ mɩɩ?
47012018	A mɩnɛ ɩ̃ na sʋↄr a Tɩtɩ nɩ a sɩ yɛbɛ a ba wɩ a be a nyɩ sɛ̃, a Tɩtɩ ŋmam nyɩ na mɩɩ? Aa ɩ a maal-bõ-ƴen sɩ tɛrɛ, ĩnɩ cere nɩ a cen-bõ-ƴen wa . . . ?
47012019	Yɛ-nʋnɩsɩ, nyɩ ma tɩɛrʼã a korĩ-cɛ á sɩ ma bʋↄrↄ na sɩ miil a sɩ torfʋ a nyɩ nii-sↄw, ɩ̃-cɛ aa ɩ lɛ ʋ wa. Sɩ ma ƴɛrɛ na a ala a jaa a Naaŋmɩn nii-sↄw a Kirisi pʋↄ, a mɩnɛ nyɩ na tʋↄrↄ karɛɛ dↄↄlↄ a nyɩ ƴↄ̃w-nyãa pʋↄ.
47012020	Ɩ̃ jↄrↄ na dãbɩ̃ɛ a mɩnɛ ɩ̃ nↄↄ wɩɛrɛ a be a nyɩ jie, a nyɩ kↄ̃ wa wↄ̃ a mɩnɛ ɩ̃ na ma bʋↄrↄ wa, mɩɩ ɩ̃ wↄ̃ a mɩnɛ nyɩ na ma bʋↄrↄ wa. Ɩ̃ jↄrↄ na dãbɩ̃ɛ a mɩnɛ ɩ̃ kↄ̃ wa nyɛ a jɛb, a nyuur, a suur nyɛfʋ, a yo-bↄb tʋmↄ, a korfʋ, a cilĩ-taa, a nyɩ mɩ̃ɛ vʋ̃fʋ, nɩ a nyanyaafʋ a be a nyɩ sↄ̃w wa.
47012021	Ɩ̃ mɩ jↄrↄ na dãbɩ̃ɛ a mɩnɛ ɩ̃ nↄↄ wɩɛrɛ a Naaŋmɩn kↄ̃ wa ƴↄ̃w ma vĩ a nyɩ nii-sↄw wa, ɩ̃ na kono a bala ɩnɛ na dãa maal a fãa ɩ̃ ma lɩɛb a yɛ̃ a ba maal-bi-kpansɩ ɩnɛ, a gã-ta-burbur, nɩ a pebfʋ ala na dãa be a ba jie wa.
47013001	A gbɛɛ ata nɩ a nanɩ ɩ̃ be wɩɛrɛ a nyɩ jie. A mɩnɛ a Naaŋmɩn Sɛbɛ na yel: “Nɩbɛ ayi, mɩɩ ata yel-mɩ̃ɛ ƴɛrɩ̃ pʋↄ fʋ sɛw na guor a nɩrɛ ƴɛrɩ̃.”
47013002	A lɛdaar ɩ̃ na dãa be nɩ nyɩ a gbɛɛ ayi pʋↄ, ɩ̃ de na nĩe kpãkpan a bala ba jaa na dãa maal a fãa, nɩ a nɩbɛ ba jaa. A ƴɛ̃ƴɛrɩ̃ na ɩ̃ na jãa nɩ nyɩ, ɩ̃ lɛ bʋↄrↄ na ɩ̃ jaw nyɩ go; a maa wa gↄrↄ wɩɛrɛ, nã-bↄ̃wfʋ ma lɛ beree be wa,
47013003	a-na-ɩ nyɩ bʋↄrↄ na a bom ʋlↄ na miile áa Kirisi ɩ̃ ƴɛrɛ a ɩ̃ pʋ̃ↄ. A Kirisi ʋlↄ ma bal a nyɩ jie wa, ɩ̃-cɛ ʋ tɛrɛ na kpɛ̃w a nyɩ sↄ̃w.
47013004	Sɩrɛ jaa ʋ, ʋ dãa na bal a lɛdaar ba na kpa ʋ a nɩ-kʋ-daa juu, ɩ̃-cɛ a Naaŋmɩn kpɛ̃w lɛ kʋ ʋ na a baafʋ. A sɩmɩ mɩ na ɩ a Kirisi nɩbɛ, sɩ balʼã, ɩ̃ a Naaŋmɩn kpɛ̃w na mɩ kʋ sɩ na a baafʋ, a mɩnɛ sɩ na tʋↄrↄ tʋnↄ a tʋmↄ a nyɩ sↄ̃w.
47013005	Nyɩ́ jʋʋr bɩɩrʼɩ̃ a nyɩ mɩ̃ɛ je kãa, a ala ɩ nyɩ ire nɩ na a ƴↄ̃w-nyãa. Nyaa bↄ̃w bↄ̃w ka a Jeeju-Kirisi be na a nyɩ pʋↄ wa . . . ? Ɩ̃ a ala ma ɩ a Naaŋmɩn bibi-kpansɩ nyɩ ɩ wa.
47013006	Ɩ̃-cɛ ɩ̃ bↄ̃w na á nyɩ na nyɛ na bↄ̃w ka a saa ɩ Naaŋmɩn bibi-kpansɩ wa.
47013007	Sɩ sʋↄrↄ na a Naaŋmɩn a nyɩ kↄ̃ wa maal bom bier kãw wa. Aa ɩ sɩ bʋↄrↄ na a nɩbɛ ba jʋʋr sɩ bↄ̃w ka nɩbɛ sɩ ɩ wa, ɩ̃-cɛ a nyɩ ɛ̃ɛ maala a vɩlaa, a ala saarɩ̃ ɩ ba de sɩ na a sɩ ɩ a nɩ-kpansɩ.
47013008	A-na-ɩ saa tʋↄrↄ jɛbɛ nɩ a yel-mɩ̃ɛ wa. A ɓãfʋ tɛw sɩ na tʋↄ ɓã ʋ.
47013009	Nʋ̃ↄ ma nyↄw sɩ na a lɛdaar sɩ na ma bal, ɩ̃-cɛ a nyɩ kpɛmɛ. A ala ɩnɛ sɩ na ma sʋↄrↄ a Naaŋmɩn ɩ na a nyɩ na lɩɛb ɩ cɛcɛ.
47013010	A bom na ɩnɛ ɩ̃ na tɩɩr a sɛbɛ na kʋ nyɩ a lɛdaar ɩ̃ na cãa jãa nyɩ ɩ na, a maa wa wɩ ɩ̃ taa wa de a ɩ̃ tʋↄfʋ tana nɩ nyɩ wa. A-na-ɩ a Nɩ-kpɛ̃ɛ ma kʋ ma a tʋↄfʋ na a nyɩ sãwfʋ ɩnɛ wa, ɩ̃-cɛ a nyɩ cↄↄrɩ̃fʋ ɩnɛ ʋ kʋ ma.
47013011	Yɛɛr, a ƴɛ̃ƴɛrɩ̃ na, sɩ puor uyɩ na. Nyɩ́ lɩɛb ɩ cɛcɛ, kpãkpana nɩ taa, tɛrɛ nɩ nↄ-bõ-ƴen, mɩ tɛrɛ nɩ a su-ɓaar, ɩ̃ a uʋfʋ nɩ a pɩɛnfʋ Naaŋmɩn na be nɩ nyɩ na.
47013012	Nyɩ́ puoro taa woro uɩ taa uɩ a Nɩ-kpɛ̃ɛ yuor. A Naaŋmɩu-puorbo ba jaa puor nyɩ na.
47013013	A Nɩ-kpɛ̃ɛ Jeeju-Kirisi sũofʋ, uɩ a Naaŋmɩu uʋfʋ, uɩ a ʋ Sɩɛ kpaarɩ̃fʋ á be a uyɩ jie uyɩ jaa.
48001001	A maa Pol na ɩ a nɩ-tʋnaa ɩ̃ tɩɩrɛ a Naaŋmɩn Sɛbɛ na kʋrↄ nyɩ. Aa ɩ nɩbɛ ɩ̃ vɛl ma ir mɩɩ nɩrɛ jie a yi ɩ̃ ɩ a nɩ-tʋnaa wa. Ɩ̃-cɛ a yi na a Jeeju-Kirisi jie nɩ a Sãa Naaŋmɩn jie na maal ʋ ʋ ir a kũu pʋↄ.
48001002	Sɩ ɓã na taa nɩ a yɛɛr bala ba jaa na be nɩ ma na sɩ puor a nyɩmɩ duo-puorbo na be a Galatɩ-tẽw pʋↄ.
48001003	A sũofʋ nɩ a pɩɛnfʋ na yi a sɩ Sãa Naaŋmɩn nɩ a Nɩ-kpɛ̃ɛ Jeeju-Kirisi jie á be a nyɩ jie.
48001004	A Kirisi ʋlↄ de na a ʋ mɩ̃ɛ ƴↄ̃w a kũu pʋↄ na ʋ faa sɩ a sɩ maal-faar pʋↄ a mɩnɛ ʋ na tʋↄ wɩɛ sɩ a daarʼãa yel-kpansɩ pʋↄ, tu nɩ a sɩ Sãa Naaŋmɩn pʋ-tɩɛrʋ̃.
48001005	A ʋlↄ sↄ a pɛwfʋ a daar a jaa. Amɛn.
48001006	Nʋↄr tɩɩ na kpaa ma a mɩnɛ nyɩ na bara a Naaŋmɩn a lɛ a pʋpʋr na ɩ a ʋlↄ na bʋↄl nyɩ nɩ a ʋ sũofʋ a Kirisi pʋↄ, ɩ̃ na nyɩ lɛ sↄwrↄ a ƴɛr-kpee ba na hiere.
48001007	Ɩ̃ ƴɛr-son ma lɛ be be kpee go wa, ɩ̃-cɛ nɩbɛ ŋmɛɛ be na a nyɩ sↄ̃w nyanyaana a nyɩ tɩɛrɩ̃sɩ bʋↄrↄ ba lɩɛb a Kirisi ƴɛrɩ̃.
48001008	A ala ɩ̃ ɩ nɩrɛ wa wa na a nyɩ sↄ̃w, a ala ɩ̃ saarɩ̃ ɩ a sɩmɩ mɩ̃ɛ ʋ mɩɩ sɩ-tʋnaa na yi a saa juu, ɩ̃ wa ƴɛr nyɩ ƴɛr-kpee ɩ̃ma ɩ a ala sɩ na ma ƴɛrɛ nyɩ ʋ wa, a Naaŋmɩn pↄfʋ ú nyↄw ʋ!
48001009	Ɩ̃ dãa na de nĩe yel nyɩ, ɩ̃ lɛ bↄ̃w yele nyɩ a ƴɛ̃ƴɛrɩ̃ go: a nɩrɛ wa ƴɛr nyɩ ƴɛr-kpee nyɩ na ma dãa wõ sɛr wa, a Naaŋmɩn pↄfʋ ú nyↄw ʋ!
48001010	A lɛ bʋↄrↄ na a yel áa nɩbɛ ɩ̃ bʋↄrↄ ba kpiire ma mɩɩ? Kpee! A Naaŋmɩn ɩ̃ bʋↄrↄ ʋ kpiire ma. Ɩ̃ cãa na bʋↄrↄ a nɩbɛ ba pɛwrɛ ma mɩɩ? A maa dãa cãa bʋↄrↄ a nɩbɛ ba pɛwrɛ ma, ɩ̃ kↄ̃ↄ dãa ɩ a Kirisi tʋ̃tʋnↄ wa.
48001011	Yɛɛr, ɩ̃ yel nyɩ na, a ƴɛr-son ɩ̃ na ma hiere ma yi nɩrɛ sɛ̃ wa.
48001012	Maa pↄw ʋ nɩrɛ jie wa, ɩ̃ aa mɩ ɩ nɩrɛ ɩ̃ jaan ma wa, ɩ̃-cɛ a Jeeju-Kirisi mɩ̃ɛ ɩ̃ miil ma.
48001013	Nyɩ wõ na a ba ƴɛr a mɩnɛ a ɩ̃ maalfʋ na dãa be a lɛdaar ɩ̃ na dãa puoro a Jufisɩ puorfʋ, a mɩnɛ ɩ̃ na mɩ dãa nyɩrɩ̃ kpowro a Naaŋmɩn duo-puorbo, bʋↄrↄ ɩ̃ wɛl ba bar.
48001014	Ɩ̃ vɩɛ na a ɩ̃ tↄ deme bala sɩ na ɩ nɩ a bõ-ƴen a Jufisɩ puorfʋ pʋↄ bar, a mɩnɛ ɩ̃ na daa tʋlↄ gãw ba a ɩ̃ sãa-kʋnbↄ maal-bie pʋↄ.
48001015	Ɩ̃-cɛ a Naaŋmɩn de na nĩe vɛl ma ir ɩ̃ a ba wa bɩɛr dↄw ma. A ʋ pʋ-pɩlaa ɩnɛ ʋ bʋↄl ma ƴↄ̃w a ʋ tʋmↄ pʋↄ,
48001016	ɩ̃ a lɛdaar ʋ na nyɛ a vɩɛlɛ ʋ na miil ma a ʋ Bie a mɩnɛ ɩ̃ na tʋↄ mana a ʋ ƴɛrɩ̃ kʋrↄ a nɩ-bʋlsɩ, maa cen nɩrɛ jie na soor ʋ bom wa.
48001017	Maa mɩ cen a Jerujalɛm na nyɛ a bala na de nĩe ɩ ma a nɩ-tʋnɩsɩ wa, ɩ̃-cɛ ɩ̃ irʼã cen a Arabɩ wɩɛr ɩ̃ pãa lɩɛb wa a Damasɩ-tẽw.
48001018	Yomo ata a maal ɩ̃-cɛ ɩ̃ cen a Jerujalɛm na bↄ̃w a Pɩɛr, ɩ̃ jɛ a be maal bibie pie-nʼanuu a ʋ sɛ̃.
48001019	Maa nyɛ nɩ-tʋnaa kpee ɩ̃ a ala ma ɩ a Jakɩ na ɩ a Nɩ-kpɛ̃ɛ yɛbɛ ʋ wa.
48001020	A ala ɩ̃ na yel nyɩ, a Naaŋmɩn bↄ̃w na ka a maa ŋmaa jiri wa.
48001021	A ala ɩ̃ baar ɩ̃ cenʼã a Sɩrɩ nɩ a Sɩlɩsɩ wɛɛ.
48001022	A ʋna daarʼãa pʋↄ, a Kirisi duo-puorbo na be a Jude wɩɛr pʋↄ ma dãa bↄ̃w ma wa.
48001023	Ba dãa na wõ a ala a nɩbɛ na ƴɛrɛ a ɩ̃ ɩnɛ tɛw, áa ʋlↄ na dãa kpowro ba a korĩ-cɛ lɛ lɩɛbʼã ƴɛrɛ a Naaŋmɩn ƴɛrɩ̃ ʋlↄ ʋ na dãa bʋↄrↄ ʋ sãw bar,
48001024	ɩ̃ na ba pɛwrɛ a Naaŋmɩn a ɩ̃ ɩnɛ.
48002001	A mɩnɛ a yomo pie-nʼanuu for bir na tↄl baar, a maa nɩ a Banabasɩ lɛ cenʼã a Jerujalɛm. Ɩ̃ mɩ tɛrɛ na a Tɩtɩ cenʼɩ̃.
48002002	Ɩ̃ cenʼã a-na-ɩ a Naaŋmɩn ɩ̃ dãa miil ma áa sɛw na ɩ̃ cen. A mɩnɛ sɩ na kpaarɩ̃ taa nɩ a bala ɩ̃ na bↄ̃w ka a ni-dierbe ba ɩ, ɩ̃ man ba na a ƴɛr-son ʋlↄ ɩ̃ na ƴɛrɛ kʋrↄ a nɩ-bʋlsɩ, a mɩnɛ a ɩ̃ korĩ-cɛ tʋmↄ nɩ a ɩ̃ ƴɛ̃ƴɛrɩ̃ tʋmↄ kↄ̃ wa lo wa.
48002003	Ɩ̃-cɛ a mɩnɛ a ɩ̃ lãa-yʋↄrↄ Tɩtɩ na saarɩ̃ ɩ a Gɩrɛkɩ nɩrɛ, ɩ̃ aa dãa fɛr ʋ, ʋ na ŋmaa a yʋↄr
48002004	tuure nɩ a mɩnɛ a yɛ-kpansɩ bala na dãa sↄↄlɩ̃ kpɛ a sɩ pʋↄ na bʋↄrↄ wa. A bana nɩbɛ sↄↄlɩ̃ na kpɛ bʋↄrↄ ba jʋʋr a faafʋ ʋlↄ sɩ na pↄw a Jeeju-Kirĩsi pʋↄ, a mɩnɛ a ba na tʋↄ lɩɛb sɩ a sɩ lɛ ɩ a gbãgbaar.
48002005	Saa dãa sↄw a ba ƴɛrɩ̃ fɩ̃ɩ wa, a mɩnɛ a sɩ na tɛrɛ a Kirisi yel-mɩ̃ɛ ƴɛrɩ̃ cĩcĩ a nyɩ ɩnɛ.
48002006	A ala ɩ̃ ɩ a bala ɩ̃ na dãa tɩɛr bↄ̃w ka a ni-dierbe ba ɩ — a ala ba na dãa ɩ, ma ɩ ma bom wa, a-na-ɩ a Naaŋmɩn ma Ꞌwuoro a nɩrɛ ɩ̃gan wa — a bana nɩbɛ naa ma dãa tɛrɛ jaan-kpee na dↄↄl ma wa.
48002007	Ɩ̃ ba ɛ̃ɛ na nyɛ a mɩnɛ a Naaŋmɩn na ƴↄ̃w ma a tʋn ɩ̃ na hier a ʋ ƴɛr-son kʋ a nɩ-bʋlsɩ, a mɩnɛ ʋ na mɩ ƴↄ̃w a Pɩɛr ʋ na mɩ hier kʋ a Jufisɩ.
48002008	A-na-ɩ a Naaŋmɩn ir ma ɩ̃ ɩ a nɩ-tʋnaa a nɩ-bʋlsɩ jie, a mɩnɛ ʋ na mɩ ir a Pɩɛr ʋ ɩ a nɩ-tʋnaa a Jufisɩ jie.
48002009	A Jakɩ, a Pɩɛr nɩ a Jã a popuorbo na de a ba ɩ a ba nɩ-bɛrɛ bↄ̃w na a nason tʋn ʋlↄ a Naaŋmɩn na ƴↄ̃w ma, ɩ̃ nyↄↄr sɩ a nur puor na miile a sɩ bõ-ƴen ɩfʋ a Kirisi pʋↄ, ɩ̃ a sɩ man taa áa sɩmɩ na cen na tʋnↄ a nɩ-bʋlsɩ sↄ̃w, ɩ̃-cɛ a bala cen a Jufisɩ sↄ̃w.
48002010	A ala tɛw ba na yel sɩ ɩ na á sɩ bↄ̃w nɩ a nɩ-kↄmsɩ bala na be a ba sↄ̃w a Jerujalɛm: bom ʋ, na dãa be a ɩ̃ suur pʋↄ ɩ̃ na maal.
48002011	Ɩ̃-cɛ a mɩnɛ a Pɩɛr na wɩ a Ãtɩyↄsɩ, ɩ̃ gal ʋ na a nɩbɛ jaa nii-sↄ̃w a-na-ɩ ʋ bɩɛ na.
48002012	A mɩnɛ a Jakɩ nɩbɛ na ma dãa wɩ sɛr wa, ʋ ma dãa na lãa dɩrɛ nɩ a nɩ-bʋlsɩ a dɩb, ɩ̃-cɛ a mɩnɛ a Jakɩ nɩbɛ na wɩ baar, ʋ ŋmaa na dɩrɛ kpee, a-na-ɩ dãbɩ̃ɛ dãa na nyↄw ʋ a bala na ma cɛ̃pɛrɛ a yʋↄr ŋmaafʋ ƴɛrɩ̃ ɩnɛ.
48002013	A yɛɛr ŋmɛɛ na ɩ a Jufisɩ mɩ tɛrɛ na a poe ayi a Pɩɛr kaarɩ̃, cere nɩ a Banabasɩ mɩ̃ɛ wa mɩ kpɛ a ana tʋmↄ pʋↄ.
48002014	Ɩ̃-cɛ a mɩnɛ ɩ̃ na nyɛ a ba maalfʋ a aa cere taa nɩ a Kirisi yel-mɩ̃ɛ ƴɛrɩ̃ wa, ɩ̃ yelʼã a Pɩɛr a nɩbɛ ba jaa mi-sↄw: “A fʋ̃ʋ na ɩ a Jufi ɩ̃ maala a nɩ-bʋlsɩ maal-bie ɩ̃ bar a Jufisɩ maalfʋ, mɩnɛ fʋ na tʋↄ fɛr a nɩ-bʋlsɩ a ba na maala a Jufisɩ kaarɩ̃?”
48002015	A sɩmɩ a Jufisɩ na dↄw, saa ɩ a nɩ-bʋlsɩ bala a Jufisɩ na bʋↄlↄ a maal-faar deme wa.
48002016	Ɩ̃-cɛ sɩ bↄ̃w na ka a nɩrɛ ma toro a Naaŋmɩn nii-sↄw a Mowisi ƴɛr-kpɛn jↄfʋ ɩnɛ wa, ɩ̃ a nɩrɛ ma torʼã a Naaŋmɩn nii-sↄw a Jeeju-Kirisi ʋ na ƴↄ̃w a nyãa ɩnɛ. Ala-ɩ̃-sↄ, a sɩmɩ mɩ̃ɛ sↄw na de a Jeeju-Kirisi, a mɩnɛ a sɩ na tʋↄ tor a Naaŋmɩn nii-sↄw a sɩ ƴↄ̃w-nyãa sɩ na tɛrɛ a Kirisi ɩnɛ, ɩ̃ a kↄ̃ ɩ a Mowisi ƴɛr-kpɛn jↄfʋ ɩnɛ ʋ wa. A-na-ɩ nɩrɛ kↄ̃ tor a Naaŋmɩn nii-sↄw a ƴɛr-kpɛn ʋ na jↄrↄ ɩnɛ wa.
48002017	Ɩ̃-cɛ a ala ɩ̃ ɩ a Kirisi ɩnɛ sɩ bʋↄrↄ sɩ tor a Naaŋmɩn nii-sↄw, ɩ̃ wa nyɛ bↄ̃w ka maal-fãa deme sɩ ɩ a nɩ-bʋlsɩ kaarɩ̃, a lɛ yelʼã áa ʋna maal-fãa naa yi na a Kirisi jie mɩɩ? A kↄ̃ ɩ a lɛ wa.
48002018	A ala ɩ̃ ɩ ɩ̃ lɛ nyↄw na ɩ̃ cↄↄrↄ a ƴɛr-kpɛn jↄfʋ ʋlↄ ɩ̃ na dãa sãw bar, ɩ̃ na ɩ na nɩrɛ ʋlↄ na mab a Naaŋmɩn jie.
48002019	A-na-ɩ a ala ɩ̃ ɩ a ƴɛr-kpɛn ʋ, ɩ̃ kpi na a kũu ʋlↄ na yi a ƴɛr-kpɛn jie, a mɩnɛ ɩ̃ na tʋↄ tɛrɛ a baafʋ ɩ nɩ a Naaŋmɩn nɩrɛ. Ba kú ma na nɩ a Kirisi a nɩ-kʋ-daa juu,
48002020	a mɩnɛ a kↄ̃ cãa ɩ a maa sↄ a baafʋ ʋlↄ na be a ɩ̃ pʋↄ wa, ɩ̃-cɛ a Kirisi sↄ. A ɩ̃gan buur baafʋ ʋlↄ ɩ̃ na tɛrɛ a ƴɛ̃ƴɛrɩ̃ na, ɩ̃ tɛrɛ ʋ na a Naaŋmɩn Bie ɩ̃ na ƴↄ̃w a nyãa ɩnɛ, a ʋlↄ na nʋ ma ɩ̃ de tↄ a ɩ̃ ɩnɛ kpi.
48002021	Maa jaara a Naaŋmɩn wɩɛfʋ bara wa, a-na-ɩ a ala ɩ a ƴɛr-kpɛn ɩnɛ a nɩrɛ na tor a Naaŋmɩn nii-sↄw, a Kirisi kũu na ɩ na pↄrↄ.
48003001	A nyɩna Galatɩ nɩ-dãbolo naa, ala ɩ̃ ƴↄ̃w nyɩ a tɩsↄↄlʋ̃ʋ ʋlↄ? Mɩnɛ a wa ta a lɛ? A-na-ɩ nyɩ wõ na a Jeeju-Kirisi ƴɛrɩ̃ cɛcɛ wↄ̃ taa nɩ a nyɩ nii-sↄw ba dãa kpa ʋ a nɩ-kʋ-daa juu.
48003002	Ɩ̃ bʋↄrↄ na ɩ̃ soor nyɩ bom kãw a nyɩ kʋ ma a sↄwfʋ. Nyɩ pↄw na a Naaŋmɩn Sɩɛ a ƴɛr-kpɛn jↄfʋ ɩnɛ, mɩɩ a-na-ɩ nyɩ wõ na a Naaŋmɩn ƴɛr-son ɩ̃ sↄw?
48003003	Mɩnɛ nyɩ na tʋↄ ɩ a dãbolo a lɛ? A Naaŋmɩn Sɩɛ pʋↄ nyɩ nyↄw a nyɩ Naaŋmɩn sↄr tufʋ, ɩ̃ lɛ bʋↄrↄ nyɩ baarʼɩ̃ nyɩ mɩ̃ɛ fãgã?
48003004	Pↄrↄ nyɩ pↄw a ana yele a jaa na ta nyɩ mɩɩ? A kↄ̃ tʋↄ ɩ pↄrↄ wa.
48003005	A lɛdaar a Naaŋmɩn na ma kʋ nyɩ a ʋ Sɩɛ ɩ̃ mɩ maala a nↄ-kofʋ tʋmↄ a nyɩ sↄ̃w, ʋ ma maalʼã a-na-ɩ nyɩ jↄrↄ na a ƴɛr-kpɛn, mɩɩ a-na-ɩ nyɩ wõ na a ʋ ƴɛrɩ̃ ɩ̃ sↄw?
48003006	Nyɩ́ tɩɛrʼɩ̃ a mɩnɛ a Naaŋmɩn Sɛbɛ na yel a Abʋraham ɩnɛ. A yelʼã á ʋ ƴↄ̃w na a Naaŋmɩn a nyãa ɩ̃ a Naaŋmɩn de ʋ ʋ ɩ nɩ-toraa a ʋ nii-sↄw.
48003007	Nyɩ sɛw na nyɩ bↄ̃w áa bala na ƴↄ̃w a Naaŋmɩn a nyãa, bala ɩ̃ sɩrɩ̃ ɩ a Abʋraham bal nɩbɛ.
48003008	A Naaŋmɩn Sɛbɛ de na nĩe yel áa Naaŋmɩn nↄↄ de na a nɩ-bʋlsɩ a ba tor a ʋ nii-sↄw a ba ƴↄ̃w-nyãa ɩnɛ. Ala-ɩ̃-sↄ ʋ de nĩe man a ƴɛr-son naa kʋ a Abʋraham: “A nɩ-bʋlsɩ ba jaa na pↄw na a nason a fʋ ɩnɛ.”
48003009	A nↄhↄ̃, a bala na tɛrɛ a ƴↄ̃w-nyãa na mɩ pↄw na a nason lãa nɩ a Abʋraham na dãa sↄw de a Naaŋmɩn ƴɛrɩ̃.
48003010	Ɩ̃-cɛ nabier na nyↄw na a nɩrɛ lɛ na bʋↄrↄ a torfʋ a ƴɛr-kpɛn jↄfʋ pʋↄ, a-na-ɩ a sɛbʼã a Naaŋmɩn Sɛbɛ pʋↄ áa nɩrɛ lɛ na ma jↄrↄ a ala a jaa na sɛb a Naaŋmɩn ƴɛr-kpɛn Sɛbɛ pʋↄ wa, á ʋ na pↄw na nabier.
48003011	Sɩ nyɛ na bↄ̃w ka nɩrɛ ma tʋↄrↄ toro a Naaŋmɩn nii-sↄw a ƴɛr-kpɛn ɩnɛ wa, a-na-ɩ a sɛbʼã a Naaŋmɩn Sɛbɛ pʋↄ áa ʋlↄ na tor a ʋ nii-sↄw a ʋ ƴↄ̃w-nyãa ʋ na tɛrɛ ɩnɛ na baa na.
48003012	Ɩ̃ a ƴɛr-kpɛn ma ɩrɛ bõ-ƴen nɩ a ƴↄ̃w-nyãa wa. A-na-ɩ a yelʼã a Naaŋmɩn Sɛbɛ pʋↄ áa ʋlↄ na ɛ̃ɛ maala a ƴɛr-kpɛn tʋmↄ a jaa na pↄw na a baafʋ a ala ɩnɛ.
48003013	Amɩ yelʼã: “A nabier na mɩ ta na a ʋlↄ ba nↄↄ kpara yaala a daa juu.” Ɩ̃ a mɩnɛ a Kirisi na de a ʋna nabier a sɩ ɩnɛ, ʋ da sɩ na faa a ƴɛr-kpɛn nabier pʋↄ.
48003014	A ala a jaa maalʼã a lɛ a mɩnɛ a nason ʋlↄ a Naaŋmɩn na dãa pʋlɩ̃ nɩ a Abʋraham na mɩ tʋↄ ta a nɩ-bʋlsɩ a Jeeju-Kirisi ɩnɛ, nɩ a mɩnɛ a sɩ na mɩ tʋↄ pↄw a Naaŋmɩn Sɩɛ ʋlↄ ʋ na dãa pʋlɩ̃ nɩ sɩ a sɩ ƴↄ̃w-nyãa pʋↄ.
48003015	Yɛɛr, ɩ̃ na de na a nɩbɛ maalfʋ miilʼɩ̃ nyɩ bom. A ala ɩ̃ ɩ nɩrɛ biinʼã nʋↄr a mɩnɛ a na sɛw, nɩrɛ kãw ma tɛrɛ sↄr na sãw a ʋna nʋↄr bar mɩɩ ʋ dↄↄl bom kãw wa.
48003016	Ɩ̃ sɩ bↄ̃w ka a Naaŋmɩn dãa na pʋlɩ̃ nɩ a Abʋraham nɩ a ʋ bal parvʋↄr nɩrɛ kãw. A Naaŋmɩn Sɛbɛ ma yel á ʋ pʋlɩ̃ nɩ na a ʋ bal parvʋↄr nɩbɛ wↄ̃ taa nɩ nɩ-yaw ba ɩ wa, ɩ̃-cɛ a yelʼã á ʋ bal parvʋↄr nɩrɛ kãw, na miile a nɩ-bõ-ƴen tɛw, na ɩ a Kirisi.
48003017	Nyɛ a ala ɩ̃ na bʋↄrↄ ɩ̃ yel. A ƴɛr-kpɛn ala na bɩɛr wa a lɛ a yomo kↄↄr anaan dↄↄl lɩjɛrʼɩ̃ pie na tↄl baar ma tʋↄrↄ sãwna a nʋↄr ʋlↄ a Naaŋmɩn na de nĩe biin wa. A ala ɩ̃ dãa ɩ a lɛ ʋ, a ʋna nʋↄr biinfʋ kↄ̃ tʋↄ cãa ɩ bom wa.
48003018	A ala ɩ̃ ɩ a yel-sono ala a Naaŋmɩn na gbɛɛrɩ̃ bin sɩ yi na a ƴɛr-kpɛn jↄfʋ pʋↄ, aa lɛ tʋↄrↄ yire a pʋlɩ̃fʋ pʋↄ wa. Ɩ̃-cɛ a Abʋraham pↄw na a ana yele a Naaŋmɩn pʋlɩ̃fʋ pʋↄ.
48003019	A ala ɩ̃ ɩ a lɛ ʋ, bõ ɩnɛ ba ƴↄ̃w a ƴɛr-kpɛn? A Naaŋmɩn bɩɛrʼã ƴↄ̃w a ƴɛr-kpɛn a sɩ na tʋↄ bↄ̃w a ala na ɩ a mabfʋ a ʋ nii-sↄw. A dãa na sɛw a kam wa ta nɩ a lɛdaar a Abʋraham bal nɩrɛ ʋlↄ ɩnɛ ba na pʋlɩ̃ nɩ nↄↄ waara. A sɩ-tʋnɩsɩ dãa na de a ana ƴɛr-kpɛn wa nɩ man kʋ a Mowisi na dãa ɩ a lↄlʋↄrↄ.
48003020	Ɩ̃-cɛ a ala ɩ̃ ɩ nɩ-bõ-ƴen tɛw ɩ̃ maala a bom, lↄlʋↄrↄ ma beree be wa. Ɩ̃ a Naaŋmɩn ɩ na a ʋlↄ tɛw na wa nɩ a ʋna pʋlɩ̃fʋ naa.
48003021	A lɛ bʋↄrↄ na a yel a ƴɛr-kpɛn lɛ lɩɛbɛ na a Naaŋmɩn pʋlɩ̃fʋ mɩɩ? Aa ɩ lɛ ʋ wa. A ala ɩ̃ dãa ɩ a ƴɛr-kpɛn be na be na tʋↄrↄ kʋrↄ a nɩbɛ a baafʋ, sɩ naa dãa na sɩrɩ̃ tor a Naaŋmɩn nii-sↄw a ana ƴɛr-kpɛn jↄfʋ ɩnɛ.
48003022	Ɩ̃-cɛ a Naaŋmɩn Sɛbɛ miilʼã áa maal-fãa kpalʼã a nɩbɛ ba jaa a kasu pʋↄ a mɩnɛ a bala na sↄw de a Jeeju-Kirisi na tʋↄ pↄw a bom ʋlↄ a Naaŋmɩn na pʋlɩ̃ nɩ a ƴↄ̃w-nyãa deme.
48003023	A mɩnɛ a ƴↄ̃w-nyãa daar na ma dãa ta sɛr wa, a ƴɛr-kpɛn dãa na pↄw sɩ kasu pʋↄ lɛɛ wa ta nɩ a lɛdaar a ƴↄ̃w-nyãá ƴɛrɩ̃ na yi a cãa pʋↄ.
48003024	Ála-ɩ̃-sↄ a ƴɛr-kpɛn dãa na wↄ̃ taa nɩ a sɩ tↄtↄwrↄ wa ta nɩ a lɛdaar a Kirisi na wa, a mɩnɛ sɩ na tʋↄ tor a Naaŋmɩn nii-sↄw a ƴↄ̃w-nyãa ɩnɛ.
48003025	Ɩ̃ a ƴɛ̃ƴɛrɩ̃ nã a ƴↄ̃w-nyãa daar na ta, a tↄtↄwrↄ ʋlↄ ma lɛ cãa tɛrɛ fãgã a sɩ jie wa.
48003026	A-na-ɩ a nyɩ ƴↄ̃w-nyãa nyɩ na tɛrɛ be nɩ a Jeeju-Kirisi pʋↄ, nyɩ ɩ nɩ a Naáŋmɩn bibiir nyɩ jaa.
48003027	A nyɩ́mɩ jaa ba na dãa mʋr a kʋ̃ↄ a nyɩ ɩ nɩ a Kirisi a bõ-ƴen, a Kirisi nyɩ de su a lɛ a cẽcen kaãrɩ.
48003028	Ala-ɩ̃-sↄ a Jufi nɩrɛ ma be kpee nɩ a nɩ-bʋlↄ wa; a gbãgbaa ma mɩ be kpee nɩ a ʋlↄ na sↄ a ʋ mɩ̃ɛ wa; a daba ma mɩ lɛ be kpee nɩ a pↄw wa. Nyɩ jaa ɩ na bõ-ƴen a mɩnɛ nyɩ na be a Jeejũ-Kirisi pʋↄ.
48003029	Ɩ̃ a ala ɩ a Kirisi ben nyɩ ɩ, nyɩ ɩ na a Abʋraham bal nɩbɛ, na pↄwrↄ a ala a Naaŋmɩn na pʋlɩ̃ nɩ a bana nɩbɛ naa.
48004001	Nyɩ́ nyɛ a ala ɩ̃ na bʋↄrↄ ɩ̃ yel. A bie na ɩ a gã-diere, ɩ̃ wa cãa pab, ʋ sɩrɩ̃ na wↄ̃ taa nɩ a gbãgbaa a mɩnɛ ʋ na saarɩ̃ ɩ a ʋ saa gã-diere.
48004002	A lɛdaar ʋ na cãa pab, ʋ be na a ꞋwoꞋwuorbo nuu pʋↄ ɩ̃ a ŋmɛɛ mɩ Ꞌwuoro a ʋ gã-yele, wa tara nɩ a daar ʋlↄ a sãa na ƴↄ̃w.
48004003	A sɩmɩ mɩ, a lɛ a mɩ daa be sɩ. A lɛdaar sɩ na dãa cãa pab, a tẽw na pʋↄ sɩ-bʋrↄ bʋrↄ gbãgbaar sɩ dãa ɩ.
48004004	Ɩ̃-cɛ a daar ʋlↄ a Naaŋmɩn na ƴↄ̃w, ʋ ta na ʋ bar a ʋ Bie ʋ wa, a pↄw dↄw ʋ, ʋ be a Jufisɩ ƴɛr-kpɛn pʋↄ,
48004005	a mɩnɛ ʋ na faa a bala na be a ƴɛr-kpɛn pʋↄ, ɩ̃ a sɩ na tʋↄ lɩɛb ɩ a Naaŋmɩn bibiir.
48004006	Ɩ̃ a mɩnɛ nyɩ na tʋↄrↄ bↄ̃wnↄ a nyɩ sɩrɩ̃ na ɩ a Naaŋmɩn bibiir, ʋ ƴↄ̃w na a ʋ Bie Sɩɛ a nyɩ sube pʋↄ ʋ wuure yele, “Aba, ɩ̃ Sãa yaa!”
48004007	A nↄhↄ̃, faa lɛ ɩ gbãgbaa go wa, ɩ̃-eɛ bi-tↄr fʋ ɩ. Ɩ̃ a mɩnɛ fʋ na ɩ a bi-tↄr, a Naaŋmɩn nↄↄ mɩ kʋ fʋ na a ala ʋ na bin a ʋ bibiir ɩnɛ.
48004008	A korĩ-cɛ, nyaa dãa bↄ̃w a Naaŋmɩn wa, ɩ̃ dãa ɩ a gbãgbaar, tʋnↄ kʋrↄ a yele ala na ma sɩrɩ̃ ɩ a Naaŋmɩn wa.
48004009	Ɩ̃-cɛ a ƴɛ̃ƴɛrɩ̃ na nyɩ bↄ̃w na a Naaŋmɩn, ɩ̃ a ala na ɩ a kpɛ̃ɛ ɩ na a Naaŋmɩn bↄ̃w nyɩ na. Ɩ̃ mɩnɛ a na lɛ ɩ a nyɩ na tʋↄ lɩɛb cen a ana yele jie na ma ɩ bom wa, na ma mɩ tɛrɛ fãgã wa? Nyɩ lɛ bʋↄrↄ na nyɩ lɛ lɩɛb ɩ a ba gbãgbaar mɩɩ?
48004010	Nyɩ ma de na a bibie a ba be kpee kpee, ɩ̃ ma mɩ de a cur, a daar, nɩ a yomo a ba mɩ be kpee kpee.
48004011	Ɩ̃ jↄrↄ na dãbɩ̃ɛ a nyɩ maalfʋ ɩnɛ a mɩnɛ a ɩ̃ tʋn ɩ̃ na tʋ̃ a nyɩ sↄ̃w kↄ̃ wa lo wa.
48004012	Yɛɛr, ɩ̃ sʋↄr nyɩ na bɩlɛ, nyɩ́ lɩɛb wↄ̃ a ɩ̃ kaarɩ̃ a-na-ɩ ɩ̃ mɩ lɩɛbʼã wↄ̃ a nyɩ kaarɩ̃. Nyaa dãa maal ma bier fɩ̃ɩ wa.
48004013	Nyɩ cãa na bↄ̃w áa wʋlɩ̃ ɩ̃ saa ɩ̃ wa ƴɛr a Kirisi ƴɛr-son kʋ nyɩ a dãdãw.
48004014	A mɩnɛ a ɩ̃ wʋlɩ̃ na dãa ɩ nyɩ a won, ɩ̃-cɛ nyaa mel ma mɩɩ lↄb ma bar wa, ɩ̃ nyɩ ɛ̃ɛ na de ma a Naaŋmɩn sɩ-tʋnaa kaarɩ̃, mɩɩ a Jeeju-Kirisi kaarɩ̃.
48004015	Nʋ̃ↄ dãa na nyↄw nyɩ, ɩ̃ nyɩnɛ a ʋna nʋ̃ↄ lɛ cen? Ɩ̃ na tʋↄ na yel a asɩmɛ a nyɩ ɩnɛ. A ala dãa ɩ sↄr be na be, nyɩ naa Ꞌloorʼã a nyɩ mimie ƴↄ̃w ma.
48004016	A ƴɛ̃ƴɛrɩ̃ na, ɩ̃ lɩɛbʼã ɩ a nyɩ san-sʋbↄ a mɩnɛ ɩ̃ na yel nyɩ a yel-mɩ̃ɛ mɩɩ?
48004017	A bana nɩbɛ naa, a ɓĩɓinfʋ ba na tɛrɛ a nyɩjie ma ɩ bõ-son wa, ɩ̃-cɛ ba bʋↄrↄ na ba ŋmaa nyɩ a ɩ̃ jie a nyɩ na ɓĩɓine a ba jie.
48004018	A ɓĩɓinfʋ vɩɛlɛ na a ala ɩ̃ ɩ bõ-son ɩnɛ ʋ. Ɩ̃ aa ɩ a lɛdaar tɛw ɩ̃ na ma be a nyɩ jie wa, ɩ̃-cɛ a na mɩ ɩ a daar a jaa.
48004019	Ɩ̃ bibiir, a mɩnɛ a na ma nyɩrɩ̃ wono a pↄw na dↄwrↄ, lɛ a mɩ wono ma wa tara nɩ a lɛdaar ba na nyɛrɛ a Kirisi a nyɩ baafʋ pʋↄ.
48004020	Ɩ̃ tɩɩ na bʋↄrↄ ɩ̃ lɛ be a nyɩ sↄ̃w a daarʼã pʋↄ na lɛ tʋↄ ƴɛrʼɩ̃ nyɩ kↄkɩr kpee a-na-ɩ a tɩɩ na dama ma a nyɩ ɩnɛ.
48004021	Ɩ̃ bʋↄrↄ na ɩ̃ soor a nyɩmɩ na bʋↄrↄ nyɩ de a nyɩ mɩ̃ɛ ƴↄ̃w a ƴɛr-kpɛn pʋↄ, nyaa wo a ala a ƴɛr-kpɛn na yel wa?
48004022	A-na-ɩ a yelʼã áa Abʋraham dãa na tɛrɛ bi-dabsɩ ayi. Gbãgba-pↄw na dɩ a Agaar ɩ̃ dↄw a bõ-ƴen, ɩ̃ a pↄw na sↄ a ʋ mɩ̃ɛ na dɩ a Sara ɩ̃ mɩ dↄw a bõ-ƴen.
48004023	A gbãgba-pↄw ʋlↄ dↄw na a ʋ bie a mɩnɛ ba na ma dↄw a nɩrɛ, ɩ̃-cɛ a pↄw ʋlↄ na sↄ a ʋ mɩ̃ɛ dↄw na a ʋ bie tu nɩ a Naaŋmɩn pʋlɩ̃fʋ.
48004024	A ƴɛrɩ̃ na wↄ̃ na taa nɩ sʋkpa. A pↄↄbↄ ayi miile na a pʋlɩ̃-tar ayi a Naaŋmɩn nɩ a nɩbɛ na dãa pʋlɩ̃. A Agaar na dↄwrↄ a gbãgba-bibiir miile na a pʋlɩ̃-tar ayi kãw na ɩ a Sɩnayɩ tãw pʋlɩ̃fʋ ƴɛrɩ̃.
48004025	A Agaar ʋlↄ miile na a Sɩnayɩ tãw na be a Arabɩ wɛkar pʋↄ, ɩ̃ mɩ wↄ̃ taa nɩ a ƴɛ̃ƴɛrɩ̃ Jerujalɛm, a-na-ɩ a ʋna tẽw nɩ a ʋ nɩbɛ ba jaa be na a gbãgba-tʋmↄ pʋↄ.
48004026	Ɩ̃-cɛ a pↄw ʋlↄ na sↄ a ʋ mɩ̃ɛ miile na a Jerujalɛm ʋlↄ na be a saa juu, ɩ̃ a ʋlↄ ɩ̃ ɩ a sɩ mã.
48004027	A-na-ɩ a Naaŋmɩn Sɛbɛ yelʼã: “A fʋ̃ʋ pↄw ab, a fʋ̃ʋ na ma bↄ̃w a dↄwfʋ tuo wa, cɩlɛ awra nɩ, cɩɛrɛ nɩ a yele! A-na-ɩ a pↄw ʋlↄ ba na jaar bar na dↄw na bibiir gãw a pↄw ʋlↄ na cãa tɛrɛ a sɩrɛ.”
48004028	Yɛɛr, a ala ɩ̃ ɩ a nyɩmɩ ʋ, ba dↄw nyɩ na tu nɩ a Naaŋmɩn pʋlɩ̃fʋ a Ɩjakɩ kaarɩ̃.
48004029	Ɩ̃-cɛ a korĩ-cɛ, a ʋlↄ ba na dↄw a nɩrɛ dↄwfʋ ma hʋↄlↄ na a ʋlↄ ba na dↄw nɩ a Naaŋmɩn Sɩɛ kpɛ̃w, ɩ̃ a lɛ a mɩ be a ƴɛ̃ƴɛrɩ̃ na.
48004030	Ɩ̃ bõ a Naaŋmɩn Sɛbɛ yel? Ʋ yelʼã: “Diw a gbãgba-pↄw nɩ a ʋ bie bar, a-na-ɩ a gbãgba-pↄw bie nɩ a pↄw ʋlↄ na sↄ a ʋ mɩ̃ɛ bie ma sɛw na lãa pↄw a ba sãa gã-yele wa.”
48004031	Ala-ɩ̃-sↄ yɛɛr, saa ɩ a gbãgba-pↄw bibiir wa, ɩ̃-cɛ a ʋlↄ na sↄ a ʋ mɩ̃ɛ bibiir sɩ ɩ.
48005001	A Kirisi faa sɩ na bar, a sɩ na sɩrɩ̃ sↄ a sɩ mɩ̃ɛ. Ala-ɩ̃-sↄ nyɩ́ ɩraa cĩcĩ a be, kↄ̃ lɛ lɩɛb kpɛ a gbãgba-tʋmↄ pʋↄ wa.
48005002	Nyɩ́ cɛlɛ! Maa Pol ɩ̃ yele nyɩ, nyɩmɩ ɩ a ba ŋmaa nyɩ a yʋↄr, a Kirisi ma lɛ ɩrɛ bom a nyɩ nii-sↄw wa.
48005003	Ɩ̃ lɛ yele na, a nɩrɛ lɛ na ɩ a ba ŋmaa ʋ a yʋↄr áa fɛrʼã ʋ na jↄ a ala a jaa a ƴɛr-kpɛn na yel.
48005004	A nyɩmɩ na bʋↄrↄ a torfʋ a ƴɛr-kpɛn jↄfʋ pʋↄ, nyɩ ŋmaa na taa nɩ a Kirisi, faa a Naaŋmɩn sũofʋ.
48005005	Ɩ̃-cɛ a sɩmɩ, a Naaŋmɩn Sɩɛ ɩ̃ maal sɩ a sɩ tɛrɛ a ƴↄ̃w-nyãa gure nɩ a mɩnɛ ʋ nↄↄ maala sɩ a sɩ toro a ʋ nii-sↄw.
48005006	A sɩmɩ na be a Jeeju-Kirisi pʋↄ, fʋ ŋmaa na a yʋↄr mɩɩ faa ŋmaa wa, aa ɩ bom wa. A ala na ɩ a bom ɩ na a ƴↄ̃w-nyãa na be a nʋfʋ pʋↄ.
48005007	Nyɩ dãa na cere vɩlaa. Ala ɩ̃ var nyɩ a sↄr a nyɩ bar a yel-mɩ̃ɛ cʋfʋ?
48005008	A ala ba na maal tʋↄ nɩ nyɩ a lɛ, ma yi a Naaŋmɩn ʋlↄ na bʋↄlↄ nyɩ jie wa.
48005009	A mɩnɛ ba na ma yel: “Tabɩr fɩ̃ɩ ma tʋↄ na maal a bur-jↄ̃ ʋ vʋ̃ ʋ jaa.”
48005010	Ɩ̃ a mɩnɛ sɩ na ɩ a bõ-ƴen a Nɩ-kpɛ̃ɛ pʋↄ ɩ̃ barʼã nyãa a nyɩ ɩnɛ, a nyɩ kↄ̃ lɩɛb a nyɩ tɩɛrɩ̃sɩ wa. Ɩ̃-cɛ a mɩnɛ a nɩrɛ lɛ na wↄ̃ ɩ̃ nyanyaana a nyɩ tɩɛrɩ̃sɩ ʋ na pↄw na a Naaŋmɩn kpãafʋ.
48005011	Yɛɛr, a ala ɩ̃ ɩ a maa ʋ, a maa cãa ƴɛrɛ a yʋↄr ŋmaafʋ ƴɛrɩ̃, bõ ɩnɛ ba lɛ cãa hʋↄlↄ ma? Ɩ̃ a ala dãa be a lɛ, a Kirisi kũu ʋ na kpi a nɩ-kʋ-daa juu ƴɛrɩ̃ kↄ̃ lɛ cɛ nɩrɛ wa.
48005012	A vɩɛlɛ na a bala na nyanyaana a nyɩ tɩɛrɩ̃sɩ na nyɩrɛ cere, a ba wa ir a ba lama bar!
48005013	Yɛɛr, a ala ɩ̃ ɩ a nyɩmɩ ʋ, a Naaŋmɩn bʋↄl nyɩ na a nyɩ na sↄ a nyɩ mɩ̃ɛ, ɩ̃-cɛ nyɩ taa tↄↄ cow nɩ ɩ̃ maala a bom lɛ a nyɩ ɩ̃gan buur na bʋↄrↄ wa, ɩ̃ nyɩ́ ɛ̃ɛ tɛrɛ a nʋfʋ sũono nɩ taa.
48005014	A-na-ɩ a ƴɛr-kpɛn a jaa juu ɩ na: “Nʋnↄ a fʋ tↄ sʋbↄ a fʋ mɩ̃ɛ kaarɩ̃.”
48005015	Ɩ̃-cɛ a nyɩmɩ nyala taa, Ꞌwↄbↄ nɩ taa a wɛ-dʋn kaarɩ̃, nyɩ́ tɛrɛ nyɩ mɩ̃ɛ kↄ̃ sãwna taa wa.
48005016	A ala ɩ̃ na yel nyɩ ɩ na, nyɩ́ bar a nyɩ mɩ̃ɛ kʋ a Naaŋmɩn Sɩɛ ʋ tↄwrↄ nyɩ, a mɩnɛ a nyɩ kↄ̃ wa sↄw a nyɩ ɩ̃gan buur tɩɛrɩ̃sɩ wa.
48005017	A-na-ɩ a sɩ ɩ̃gan buur tɛrɛ na a tɩɛrɩ̃sɩ na lɩɛbɛ a Naaŋmɩn Sɩɛ ben, ɩ̃ a Naaŋmɩn Sɩɛ mɩ tɛrɛ a ʋ tɩɛrɩ̃sɩ na lɩɛbɛ a ɩ̃gan buur ben. A ana yele ayi ɩ na taa sama-deme, a saa tʋↄrↄ maala a ala sɩ na bʋↄrↄ wa.
48005018	A ala ɩ̃ ɩ a Naaŋmɩn Sɩɛ ɩ̃ tↄwrↄ nyɩ, a ƴɛr-kpɛn ma lɛ tɛrɛ fãgã a nyɩ jie wa.
48005019	A nɩbɛ jaa bↄ̃w na a ala na ɩ a ɩ̃gan buur tʋmↄ. A ɩ na a gã-ta-burbur, a tʋ̃-kpansɩ, nɩ a pebfʋ.
48005020	A mɩ ɩ na a tɩbɛ-lofʋ, a tɩsↄↄlʋ̃ʋ, a Ꞌlaar-taa, a faa-taa, a nyuur, a suur nyɛfʋ nɩ a yo-bↄb tʋmↄ. A mɩ lɛ ɩ na a kpee kpee ŋmafʋ, a jir-ƴɛrɩ̃sɩ,
48005021	a nɩrɛ bom jɩɛlfʋ, a dãa kʋfʋ, a kpokpo dɩb dɩfʋ nɩ a yele ŋmɛɛ na wↄ̃ a lɛ. Ɩ̃ kpãkpana nyɩ na a mɩnɛ ɩ̃ na dãa de nĩe yel nyɩ, a nɩ-lɛ nʋmↄ ma nyɛrɛ sↄr kpɛɛrɛ a Naaŋmɩn fãw pʋↄ wa.
48005022	Ɩ̃-cɛ a ala a Naaŋmɩn Sɩɛ na wↄnↄ a sɩ baafʋ pʋↄ ɩ na a nʋfʋ, a nʋ̃ↄ, a pɩɛnfʋ, a su-nyↄwraa, a pʋ-pɩlaa, a son ɩfʋ, a dẽdẽ ɩfʋ,
48005023	A hɛlɛlɛ ɩfʋ nɩ a mɩ̃ɛ-tɛrɛfʋ. Yɛr-kpɛ̃w ma be be na ma cere nɩ a yel-nↄhↄ̃ wa.
48005024	A bala na ɩ a Jeeju-Kirisi ben, de na a ba nɩrɛ wãa nɩ a ʋ yele vɩláa nɩ a ʋ mɩ̃ɛ bↄb a ba lãa kpa nɩ ba a Kirisi.
48005025	A ala ɩ̃ ɩ a Naaŋmɩn Sɩɛ kʋ sɩ na a baafʋ, a sɛw na sɩ bar a sɩ mɩ̃ɛ kʋ ʋ ʋ naa tↄwrↄ sɩ.
48005026	Sɩ taa ɩ yo-bʋↄrbↄ wa. Sɩ taa mɩ bʋↄrↄ taa a gↄmↄ mɩɩ jɩɛlɛ taa a yele wa.
48006001	Yɛɛr, a ala ɩ̃ ɩ kãw wa nyↄw na nɩrɛ ʋ maala bom kãw na ma vɩɛlɛ wa, a nyɩmɩ na tɛrɛ a Naaŋmɩn Sɩɛ, nyɩ́ sũo ʋ ʋ lɛ lɩɛb a ʋ maalfʋ, ɩ̃-cɛ nyɩ́ maalʼɩ̃ ʋ hɛlɛlɛ yɛ̃, mɩ bↄ̃w tɛrɛ a fʋ mɩ̃ɛ a mɩnɛ a bɩɩrfʋ kↄ̃ wa mɩ ta fʋ wa.
48006002	Nyɩ́ jewre taa a toe, ɩ̃ nyɩ na maalʼã a ƴɛr-kpɛ̃w ʋlↄ a Kirisi na kʋ sɩ.
48006003	A ala ɩ̃ ɩ a nɩrɛ tɩɛr beeka a ʋ ɩ na bom, ɩ̃ ma sɩrɩ̃ ɩ wa, ʋ bɛlɛ na a ʋ mɩ̃ɛ.
48006004	A nɩrɛ lɛ sɛw na ʋ jʋʋr a ʋ mɩ̃ɛ tʋmↄ je kãa. A ala ɩ̃ ɩ a vɩɛlɛ na ʋ na tʋↄ na bar nyãa, ɩ̃ a kↄ̃ ɩ yo-bↄb a nɩŋmɛɛ tʋmↄ jie wa.
48006005	A-na-ɩ a nɩbɛ ba jaa bõ-ƴene-ƴene toe tuofʋ be na a ba jie.
48006006	A ʋlↄ ba na jaana a Naaŋmɩn ƴɛrɩ̃ sɛw na ʋ mɩ bↄ̃w nɩ a ʋ jãjaana nɩ a ʋ yele a jaa.
48006007	Nyɩ taa bɛlɛ nyɩ mɩ̃ɛ wa. Ba maa ɓolĩ Naaŋmɩn wa. A ala a nɩrɛ na bʋr, ala ʋ ma ŋma.
48006008	A ʋlↄ na bʋr a ala a ʋ ɩ̃gan buur na bʋↄrↄ, a ala ʋ na ŋmara na ɩ na a kũu a ɩ̃gan buur ɩnɛ. Ɩ̃ a ʋlↄ na bʋr a ala a Naaŋmɩn Sɩɛ na bʋↄrↄ, a ala ʋ na ŋmara na ɩ na a baa-kↄ̃-tɛw a Naaŋmɩn Sɩɛ ɩnɛ.
48006009	Sɩ taa wa vↄwrↄ a vɩlaa maalfʋ pʋↄ wa, a-na-ɩ a ala ɩ̃ ɩ a suur mↄↄ sãw sɩ a sɩ bar wa, sɩ na ŋma na a ala sɩ na bʋrↄ a lɛ a daar nↄↄ tara.
48006010	Ala-ɩ̃-sↄ, a mɩnɛ sɩ na cãa tɛrɛ a daar, sɩ́ sũono a nɩbɛ ba jaa, ɩ̃ sɩ́ nyɩrɩ̃ sũono a yɛɛr bala na tɛrɛ a ƴↄ̃w-nyãa a Kirisi pʋↄ.
48006011	Maa mɩ̃ɛ ɩ̃ sɛbɛ a ƴɛ̃ƴɛrɩ̃, a mɩnɛ nyɩ na nyɛ a sɛb-bi-bɛrɛ asɩmɛ.
48006012	A bala na bʋↄrↄ ba fɛr nyɩ a nyɩ ŋmaa a yʋↄr ɩ na a bala na bʋↄrↄ a nɩbɛ ba kpiire ba a ɩ̃gan buur pʋↄ. Ba maala na a lɛ, a ba kↄ̃ hʋↄlↄ ba a Kirisi kũu a nɩ-kʋ-daa juu ƴɛrɩ̃ ɩnɛ wa.
48006013	A nɩbɛ bala mɩ̃ɛ na cɛ̃pɛrɛ a yʋↄr ŋmaafʋ ƴɛrɩ̃ ma mɩ jↄrↄ a ƴɛr-kpɛn wa, ɩ̃-cɛ ba bʋↄrↄ na nyɩ ŋmaa a yʋↄr a mɩnɛ a ba na tʋↄ bʋↄrↄ a yuor a ʋna jɩbaa a nyɩ ɩ̃gan pʋↄ ɩnɛ.
48006014	A ala ɩ̃ ɩ a maa ʋ, maa bʋↄrↄ yuor ɩ̃ a ala ma ɩ a sɩ Nɩ-kpɛ̃ɛ Jeeju-Kirisi kũu a nɩ-kʋ-daa juu ɩnɛ wa. A ʋ kũu lɩɛbʼã a tẽw pʋↄ yele a ɩ yel-kũusɩ a ɩ̃ jie, ɩ̃ mɩ lɩɛb ma ɩ̃ ɩ nɩ-kũu a yele ala jie.
48006015	A ala ɩ̃ ɩ nɩrɛ ŋmaa na a yʋↄr mɩɩ Ꞌwaa ŋmaa wa, aa ɩ bom wa. A ala na ɩ a bom ɩ na fʋ ɩ nɩ-paalaa.
48006016	A pɩɛnfʋ nɩ a nã-bↄ̃wfʋ á be a bala ba jaa jie na tuure a ʋna sↄrʼãa, nɩ a Naaŋmɩn deme ba jaa.
48006017	A daarʼã pʋↄ, nɩrɛ ʋ taa lↄↄ vↄwrↄ ma go wa, a-na-ɩ a fala asɩmɛ ɩ̃ na tɛrɛ miile na a ɩ̃ ɩ na a Jeeju gbãgbaa.
48006018	Yɛɛr, a sɩ Nɩ-kpɛ̃ɛ Jeeju-Kirisi sũofʋ ú be nɩ nyɩ a sɩɛ pʋↄ. Amɛn.
49001001	A maa Pol a Naaŋmɩn na vɛl ir ɩ̃ ɩ a Jeeju-Kirisi nɩ-tʋnaa ɩ̃ tɩɩrɛ a sɛbɛ na kʋrↄ a nyɩmɩ na ɩ a Naaŋmɩn nɩbɛ na be a Ɛfɛɛsɩ-tẽw na mɩ ɩ a nɩ-dẽdẽsɩ a Jeeju-Kirisi jie.
49001002	A sũofʋ nɩ a pɩɛnfʋ na yi a sɩ Sãa Naaŋmɩn nɩ a sɩ Nɩ-kpɛ̃ɛ Jeeju-Kirisi sɛ̃, á be a nyɩ jie.
49001003	A Naaŋmɩn ʋlↄ na ɩ a sɩ Nɩ-kpɛ̃ɛ Jeeju-Kirisi Sãa ɩ̃ sↄ pɛwfʋl A-na-ɩ a mɩnɛ sɩ na be a Kirisi jie sɩ pↄw na a maal-vɩlaa bʋrↄ bʋrↄ a jaa na ɩ a sɩɛ ben a Naaŋmɩn sɛ̃ a saa juu.
49001004	A Ɩɛdaar ʋ na ma dãa maal a tẽw sɛr wa, ʋ vɛl sɩ na ir ƴↄ̃w a Kirisi pʋↄ a mɩnɛ a sɩ na tʋↄ ɩ a eɛeɛ, kↄ̃ tɛrɛ sãwfʋ jie a ʋ nii-sↄw wa. A mɩnɛ ʋ na nʋ sɩ,
49001005	ʋ dãa na de nɩ̃e ow sɩ kpee a sɩ na lɩɛb ɩ a ʋ bibiir a Jeeju-Kirisi ɩnɛ, a-na-ɩ lɛ ʋ nyɛ a nʋmↄ ʋ ɩ̃ mɩ ɩ a ʋ pʋ-tɩɛrʋ̃.
49001006	Ala-ɩ̃-sↄ, nyɩ́ ɩ a sɩ pɛwrɛ a Naaŋmɩn na yi a yuor a ʋ maal-vɩlaa pʋↄ a mɩnɛ ʋ na nyɩrɩ̃ sũo sɩ nɩ a ʋ Bi-nʋnaa.
49001007	A ʋ jie sɩ pↄw a faafʋ a ʋ jɩ̃ɩ na cir ɩnɛ, ɩ̃ ʋ mɩ de na a sɩ bɩɛfʋ bar kʋ sɩ. Nyɩ́ nyɛ a mɩnɛ ʋ na nyɩrɩ̃ sũo sɩ
49001008	ɩ̃aʋ maal-vɩlaa mɩ dↄↄlↄ taa a sɩ jie! Ʋ kʋ sɩ na a kpaarfʋ nɩ a yɛ̃ a jaa
49001009	a sɩ na bↄ̃w nɩ a yel-sↄↄlsɩ ala na be a ʋ pʋ-tɩɛrʋ̃ pʋↄ, a-na-ɩ lɛ ʋ mɩ dãa bʋↄrↄ ʋ maal a ʋ tʋmↄ a Kirisi pʋↄ.
49001010	A ʋ tʋmↄ ala ʋ na maala a lɛdaar a baarfʋ daar na tara ɩ na, ú kpaarɩ̃ a yele a jaa na be a saꞋlon, nɩ a ala a jaa na be ka a tene a be a Nɩ-kpɛ̃ɛ bõ-ƴen pulẽe na ɩ a Kirisi.
49001011	A Kirisi jie sɩ na mɩ be, a Naaŋmɩn ow sɩ na biin kpee, a mɩnɛ ʋ na de nĩe vɛl sɩ ir tu nɩ a ʋ pʋ-tɩɛrʋ̃ tʋmↄ. A Naaŋmɩn ɩ̃ ɩ a ʋlↄ na maala a yele a jaa tuure nɩ a mɩnɛ ʋ na ƴↄ̃w nyãa.
49001012	Ʋ mɩ vɛlʼã a sɩmɩ ir na dãa de nĩe tɛrɛ nɩ a Kirisi a tɩɛrɩ̃-son a sɩ na tʋↄ pɛwrɛ ʋ, a ʋ yuor na yire.
49001013	A nyɩmɩ mɩ, a mɩnɛ nyɩ na wõ a Naaŋmɩn yel-mɩ̃ɛ ƴɛr-son ʋlↄ na miil nyɩ a cɩ̃ɛfʋ sↄr, nyɩ sↄw na de a Kirisi, ɩ̃ mɩ pↄw a Naaŋmɩn Sɩɛ ʋ na dãa pʋlɩ̃ nɩ, na miile á ʋlↄ ɩ̃ sↄ nyɩ.
49001014	A Sɩɛ ʋlↄ mɩ miile sɩ na a yele ala a Naaŋmɩn na gbɛɛrɩ̃ bin a ʋ nɩbɛ ɩnɛ, a yele ala sɩ na pↄwrↄ a lɛdaar a Naaŋmɩn na faara a ʋ mɩ̃ɛ nɩbɛ ba jaa baara, a ba pɛwrɛ ʋ, a ʋ yuor na yire.
49001015	Ala-ɩ̃-sↄ a maa mɩ, a mɩnɛ ɩ̃ na wõ a ba ƴɛrɛ a nyɩ ƴↄ̃w-nyãa nyɩ na tɛrɛ nɩ a sɩ Nɩ-kpɛ̃ɛ Jeeju-Kirisi, nɩ a nʋfʋ nyɩ na tɛrɛ nɩ a Naaŋmɩn deme ba jaa jie,
49001016	ɩ̃ maa galɩ̃ a Naaŋmɩn pɛwfʋ a nyɩ ɩnɛ wa, ɩ̃-cɛ ɩ̃ ma sʋↄrↄ ʋ na ƴↄnↄ nyɩ a ɩ̃ Naaŋmɩn sʋↄrfʋ pʋↄ.
49001017	Ɩ̃ ma sʋↄrʼã a sɩ Nɩ-kpɛ̃ɛ Jeeju-Kirisi Naaŋmɩn na ɩ a Saa ʋlↄ na yi a yuor, á ʋ kʋ nyɩ a ʋ kpaarfʋ Sɩɛ na mɩ miile a ala na sↄↄlɩ̃, a nyɩ na tʋↄ bↄ̃w ʋ cɛcɛ.
49001018	Ɩ̃ mɩ sʋↄrↄ ʋ na á ʋ yuo a nyɩ tɩɛrʋ̃ a nyɩ na tʋↄ bↄ̃w a yele ala ɩnɛ a Naaŋmɩn na bʋↄl nyɩ, nyɩ nↄↄ mɩ pↄwrↄ a ʋ jie a nɩdaar kãw, nɩ a na-yel-ɓↄmↄ ala ʋ na gbɛɛrɩ̃ bin a ʋ nɩbɛ ɩnɛ,
49001019	nɩ a mɩnɛ a ʋ kpɛ̃w na nyɩrɩ̃ bɛrmɛ gãw a sɩmɩ na sↄw de ʋ jie, a kpɛ̃w ʋlↄ ʋ dãa de tʋ̃ nɩ a ʋ fãgã tʋmↄ
49001020	a lɛdaar ʋ na ir a Kirisi a kũu pʋↄ, ɩ̃ maal ʋ ʋ jɛ a ʋ dʋrɩ̃ loor be a saa juu.
49001021	Ɩ̃ a mɩnɛ ʋ na jɛ a be, ʋlↄ ɩ̃ gãw a tʋↄfʋ a jaa, nɩ a fãgãsɩ a jaa, nɩ a kpɛn a jaa, nɩ a nɩ-bɛrɛ ba jaa, nɩ a nɩrɛ lɛ na yi a yuor na wa beree a ƴɛ̃ƴɛrɩ̃ daar nɩ a daar ʋlↄ na waara pʋↄ.
49001022	A Naaŋmɩn de na a yele a jaa ƴↄ̃w a ʋ pulẽe, ɩ̃ mɩ ƴↄ̃w ʋ ʋ ɩ a kpɛ̃ɛ a yele a jaa ɩnɛ a duo-puorbo pʋↄ
49001023	na ɩ a ʋ ɩ̃gan. Ʋlↄ ɩ̃ sɛw ba ba jaa, a mɩnɛ a Naaŋmɩn na mɩ sɛw ʋ ʋ jaa.
49002001	A nyɩmɩ, nyɩ dãa na kpi a sɩɛ pʋↄ a nyɩ bɩɛfʋ nɩ a nyɩ maal-faar ɩnɛ.
49002002	A ala pʋↄ nyɩ dãa be, maala a tẽw na nɩbɛ kaarɩ̃, jↄrↄ nɩ a nɩ-kpɛ̃ɛ ʋlↄ na be a sɛsɛb pʋↄ, a sɩɛ ʋlↄ na tↄwrↄ a nɩbɛ bala na wõw a toor a Naaŋmɩn jie.
49002003	A lɛ a sɩ jaa mɩ dãa be, mɩ maala a ala a sɩ ɩ̃gan buur na bʋↄrↄ, a ba kaarɩ̃. Sɩ dãa na de a sɩ mɩ̃ɛ ƴↄ̃w a ala a sɩ ɩ̃gan buur nɩ a sɩ pʋ-tɩɛrʋ̃ na bʋↄrↄ. Ɩ̃ a mɩnɛ sɩ na dãa wↄ̃ a lɛ, su-tuo ɩ̃ dãa gu sɩ a mɩnɛ ʋ na gu a nɩbɛ bala na mɩ wↄ̃ a lɛ.
49002004	Ɩ̃-cɛ a Naaŋmɩn nã-bↄ̃wfʋ nyɩrɩ̃ na bɛrmɛ, ɩ̃ ʋ mɩ nyɩrɩ̃ nʋ sɩ,
49002005	ala-ɩ̃-sↄ, a lɛdaar sɩ na dãa kpi a sɩ bɩɛfʋ ɩnɛ ʋ lɛ maal sɩ na a sɩ lãa irʼɩ̃ a Kirisi a kũu pʋↄ. (A Naaŋmɩn wɩɛfʋ ɩ̃ saa a nyɩ pↄw a faafʋ.)
49002006	A mɩnɛ sɩ na be a Jeeju-Kirisi jie, a Naaŋmɩn lãa na ir sɩ a kũu pʋↄ ɩ̃ ƴↄ̃w sɩ a sɩ lãa jɛ nɩ ʋ a saa juu.
49002007	A Naaŋmɩn maalʼã a lɛ bʋↄrↄ ʋ tʋↄ miil a daar ala na tuure pʋↄ a mɩnɛ a ʋ sũofʋ na nyɩrɩ̃ bɛrmɛ a ʋ yɛ̃ ʋlↄ ʋ na bↄ̃w nɩ sɩ a Jeeju-Kirisi jie.
49002008	A-na-ɩ a Naaŋmɩn wɩɛfʋ ɩ̃ saa a nyɩ pↄw a faafʋ a nyɩ ƴↄ̃w-nyãa ɩnɛ. Aa yi a nyɩ jie wa; Naaŋmɩn bom ʋ, ʋ kʋ nyɩ pↄrↄ.
49002009	Aa ɩ tʋmↄ nyɩ tʋ̃ pↄw ʋ wa, a mɩnɛ a nɩrɛ nↄↄ bʋↄrↄ yuor wa.
49002010	A-na-ɩ a Naaŋmɩn ɩ̃ maal sɩ, ɩ̃ ir sɩ a sɩ be a Jeeju-Kirisi jie, a sɩ na tʋↄ maala a tʋ̃-vɛlɛ ala ʋ na dãa de nĩe cↄↄrɩ̃ bar sɩ.
49002011	Ala-ɩ̃-sↄ nyɩ́ cãa bↄ̃w nɩ a mɩnɛ ba na dↄw nyɩ a nyɩ ɩ a nɩ-bʋlsɩ, a nyɩmɩ a Jufisɩ na ma bʋↄlↄ a nɩ-pↄrsɩ. A-na-ɩ a bala, ba ma ɩ na a ba ŋmaa ba a yʋↄr, ɩ̃-cɛ a nyɩmɩ, nyaa tɛrɛ a jɩbaa ʋlↄ a nyɩ ɩ̃gan pʋↄ wa. Nyɩ́ tɩɛrʼɩ̃ a ala nyɩ na dãa ɩ a korĩ-cɛ.
49002012	A ʋna daarʼãa nyaa dãa bↄ̃w Kirisi wa. Sáanba nyɩ dãa ɩ, ma be tↄ a Ɩsɩrayɛl nɩbɛ pʋↄ wa. Nyaa mɩ dãa be tↄ a pʋlɩ̃-tar ala pʋↄ a Naaŋmɩn na pʋlɩ̃ nɩ a ʋ nɩbɛ wa. Nyaa mɩ dãa tɛrɛ tɩɛrɩ̃-son, ɩ̃ ma mɩ dãa tɛrɛ Naaŋmɩn ka a tẽw pʋↄ wa.
49002013	Ɩ̃-cɛ a ƴɛ̃ƴɛrɩ̃ na nyɩ na be a Jeeju-Kirisi pʋↄ, a nyɩmɩ na dãa jãa taa nɩ a Naaŋmɩn lɛ pɩɛlʼɩ̃ ʋ na a Kirisi kũu ɩnɛ.
49002014	A-na-ɩ a ʋlↄ mɩ̃ɛ na maal a Jufisɩ nɩ a nɩ-bʋlsɩ a ba lɩɛb ɩ bõƴen ɩ̃ ɩ a sɩ pɩɛnfʋ. A mɩnɛ ʋ na Ɩɩɩr a ʋ mɩ̃ɛ, ʋ wɛlʼã a dacin ʋlↄ bar na dãa var ba a kpee kpee a ba ɩ a sama-deme,
49002015	ɩ̃ mɩ sãw a ƴɛr-kpɛn nɩ a ƴɛr-ciirsɩ a jaa bar na be a Mowisi sɛbɛ pʋↄ, a mɩnɛ ʋ na maal a nɩ-kpee kpee bala a ba lɩɛb ɩ bõ-ƴen a ʋ jie, a pɩɛnfʋ na pãa be.
49002016	A ʋ kũu ʋ na kpi a nɩ-kʋ-daa juu ɩnɛ ʋ sãw na a ba Ꞌlaarfʋ bar, ɩ̃ ɓaalɩ̃ ba a ba ɩ bõ-ƴen nɩ a Naaŋmɩn.
49002017	Ʋ wa nɩ na a pɩɛnfʋ ƴɛr-son hier kʋ a nyɩmɩ nɩ-bʋlsɩ na dãa jãa nɩ a Naaŋmɩn, nɩ a Jufisɩ bala na dãa pɩɛlʼɩ̃ ʋ.
49002018	A ala ɩ Jufisɩ mɩɩ nɩ-bʋlsɩ sɩ ɩ, sɩ tɛrɛ na sↄr a Kirisi ɩnɛ na kpɛ a Naaŋmɩn nii-sↄw nɩ a ʋna Sɩ-bõ-ƴen ʋ na kʋ sɩ.
49002019	Ala-ɩ̃-sↄ nyaa lɛ cãa ɩ sáanba mɩɩ tẽ-kpee nɩbɛ wa, ɩ̃-eɛ nyɩ be na tↄ a Naaŋmɩn nɩbɛ pʋↄ, ɩ a ʋ yir deme.
49002020	Ba mɩ mɛ nyɩ na dↄↄl a yir ʋlↄ a Naaŋmɩn na kparʼɩ̃ a nɩ-tʋnɩsɩ nɩ a ʋ pʋ-tɩɛrʋ̃-bʋʋrbↄ. Ɩ̃ a Jeeju-Kirisi mɩ̃ɛ ɩ̃ ɩ a kubir ʋlↄ ba na de ƴↄ̃w a dacin gbɛr pʋↄ.
49002021	Á ʋlↄ ɩ̃ sↄ a yir ʋ jaa fãgã, ʋlↄ ɩ̃ mɩ maala ʋ ʋ dↄↄlↄ taa ɩrɛ a ʋ yir cɛcɛ ʋ na kpɛɛrɛ.
49002022	A nyɩmɩ mɩ, a mɩnɛ nyɩ na be a Kirisi jie, ʋ mɩ de nyɩ na ƴↄ̃w a ʋna yir pʋↄ, a sɩ na lãa ɩ a jie ʋlↄ a Naaŋmɩn na kpɛɛrɛ nɩ a ʋ Sɩɛ.
49003001	Ala-ɩ̃-sↄ, a maa Pol na ɩ a Jeeju-Knisi kasu sʋbↄ ma sʋↄrↄ na a Naaŋmɩn ƴↄnↄ a nyɩmɩ nɩ-bʋlsɩ.
49003002	Ɩ̃ bↄ̃w na bↄ̃w ka nyɩ wõ na a ba ƴɛr a tʋↄfʋ ʋlↄ a Naaŋmɩn na kʋ ma a ʋ maal-vɩlaa ɩnɛ ɩ̃ tʋnↄ nɩ a nyɩ jie.
49003003	A Naaŋmɩn dãa na miil ma bom ɩ̃ na bↄ̃w a ʋ tʋ̃-sↄↄlaa, a mɩnɛ ɩ̃ na de nĩe sɛb a ŋmãa yel nyɩ.
49003004	A nyɩmɩ wa Ꞌwuor a be, nyɩ na nyɛ na bↄ̃w ka ɩ̃ bↄ̃w na bõ-sↄↄlaa a Kirisi ɩnɛ.
49003005	A Naaŋmɩn ma dãa miil a ʋna bõ-sↄↄlaa a korĩ-cɛ nɩbɛ wa, ɩ̃-cɛ a ƴɛ̃ƴɛrɩ̃ na, ʋ de na a ʋ Sɩɛ miilʼɩ̃ a ʋna bom a ʋ nɩ-tʋnɩsɩ nɩ a ʋ pʋ-tɩɛrʋ̃-bʋʋrbↄ sono.
49003006	A ɩ na a mɩnɛ a nɩ-bʋlsɩ na pↄw a Jufisɩ a ba be tↄ a yele ala pʋↄ a Naaŋmɩn na gbɛɛrɩ̃ a ʋ nɩbɛ ɩnɛ, ɩ̃ mɩ ɓã taa ɩ a ɩ̃gan bõ-ƴen, mɩ lãa pↄwrↄ a pʋlɩ̃fʋ bom ʋlↄ a Naaŋmɩn na pʋlɩ nɩ ba a Jeeju-Kirisi pʋↄ.
49003007	Ɩ̃ lɩɛbʼã ɩ a Naaŋmɩn tʋ̃tʋnↄ mana a ʋna ƴɛr-son, tu nɩ a tʋↄfʋ ʋlↄ ʋ na kʋ ma a ʋ maal-vɩlaa ɩnɛ, nɩ a ʋ kpɛ̃w na tʋnↄ a ɩ̃ pʋ̃ↄ.
49003008	A Naaŋmɩn nɩbɛ pʋↄ, maa ɩ̃ ɩ a par-pↄwrↄ a ba jaa jie, ɩ̃-cɛ a Naaŋmɩn kʋ ma na a tʋↄfʋ ʋlↄ ɩ̃ mana nɩ a ʋ ƴɛr-son na ɩ a Kirisi yel-vɛlɛ na ma tɛrɛ baarfʋ wa, kʋrↄ a nɩ-bʋlsɩ,
49003009	ɩ̃ na mɩ tↄw a nɩbɛ ba jaa a ba na tʋↄ bↄ̃w a mɩnɛ a Naaŋmɩn pʋ-tɩɛrʋ̃ na sɛw a maal. A ʋna tɩɛrʋ̃ naa sↄↄlɩ̃ na a korĩ-cɛ jaa a Naaŋmɩn ʋlↄ na maal a yele a jaa pʋ̃ↄ,
49003010	a mɩnɛ a ƴɛ̃ƴɛrɩ̃ na ʋ na tʋↄ maal a tʋↄfʋ nɩ a fãgãsɩ a jaa na be a saa juu a ba nyɛ a ʋ kpaarfʋ bʋrↄ bʋrↄ a duo-puorbo jie.
49003011	A ala a jaa maalʼã tu nɩ a Naaŋmɩn pʋ-tɩɛrʋ̃ ʋ na dãa tɛrɛ a korĩ-cɛ jaa ɩ̃ pãa de a sɩ Nɩ-kpɛ̃ɛ Jeeju-Kirisi maalʼɩ̃.
49003012	A ʋna Kirisi jie sɩ na be, tɛrɛ nɩ ʋ a ƴↄ̃w-nyãa, sɩ tɛrɛ na sↄr na bar nyãa ɩraa nɩ a Naaŋmɩn nii-sↄw.
49003013	Ala-ɩ̃-sↄ ɩ̃ sʋↄr nyɩ na, nyɩ taa ɩ a sube sãw nyɩ a won ala ɩ̃ na nyɛrɛ a nyɩ ɩnɛ wa. A ɩ na a nyɩ yo-yifʋ bom.
49003014	Ala-ɩ̃-sↄ, ɩ̃ ma gburĩ na a dume ɩ̃ puoro a Sãa Naaŋmɩn
49003015	ʋlↄ na Ꞌwuoro a yir bʋrↄ bʋrↄ nɩbɛ ba jaa na be a saa juu nɩ a tẽw pʋↄ,
49003016	sʋↄrↄ nɩ ʋ a ʋ de a ʋ Sɩɛ fãgã kʋ nɩ nyɩ a suur pʋↄ kpɛ̃w, a yi a ʋ na-yele na be a yo-yifʋ pʋↄ.
49003017	Ɩ̃ mɩ sʋↄrↄ ʋ na a mɩnɛ a Krrisi na Ɩʋↄrↄ beree a nyɩ suur pʋↄ a nyɩ ƴↄ̃w-nyãa ɩnɛ, a nyɩ na ba ɩraa cĩcĩ a ʋ nʋfʋ pʋↄ,
49003018	ɩ̃ mɩ tʋↄ lãa bↄ̃w nɩ a Naaŋmɩn nɩbɛ ba jaa a mɩnɛ a Kirisi nʋfʋ na yalɩ̃, ɩ̃ womo ɩ̃ mɩ do, ɩ̃ mɩ kpɛ a pʋ̃ↄ.
49003019	Ɩ̃ sʋↄrfʋ ɩ na a nyɩ na Ɩʋↄ bↄ̃w a ʋ nʋfu ʋlↄ na gãw a bↄ̃wfʋ a Jaa, a mɩnɛ nyɩ na tʋↄ sɛw nɩ a Naaŋmɩn ʋlↄ a bom kaw na ma ɓↄr wa.
49003020	Naaŋmɩn sↄ pɛwfʋ, ʋlↄ na tbↄrↄ maala a yele a jaa a gãwna a ala a jaa sɩ na sʋↄrↄ ʋ mɩɩ sɩ na tɩɛrɛ nɩ, tuure nɩ a mɩnɛ a ʋ kpɛ̃w na tʋnↄ a sɩ pʋ̃ↄ.
49003021	Ʋlↄ ɩ̃ sↄ a yo-yifʋ a duõ-puorbo sↄ̃w nɩ a Jeeju-Kirisi jie, a daarʼãa pʋↄ nɩ a daar a jaa Amɛn.
49004001	Ala-ɩ̃-sↄ, a maa na ɩ a kasu sʋbↄ a Nɩ-kpɛ̃ɛ ɩnɛ ɩ̃ kpakpana nyɩ, nyɩ́ ɩ a nyɩ maalfʋ a cere tuure nɩ a ala ɩnɛ a Naaŋmɩn na bʋ̃ↄl nyɩ.
49004002	Nyɩ́ ɩ nɩbɛ bala na wur a ba mɩ̃ɛ, ɩ nɩ nɩ-hɛlɛlɛ, tɛrɛ nɩ a su-nyↄwraa a daar a jaa, mɩ diere nɩ a bɩɛfʋ jiir bara kʋrↄ taa nɩ nʋfʋ.
49004003	A Naaŋmɩn Sɩɛ maal nyɩ na a nyɩ ɩ bõ-ƴen, ala-ɩ̃-sↄ nyɩ́ bↄ̃w ɩraa a ʋna bõ-ƴen ɩfʋ pʋↄ tɛrɛ nɩ taa a su-ɓaar.
49004004	Sɩ jaa kpaarɩ̃ na ɩ ɩ̃gan bõ-ƴen, ɩ̃ a Naaŋmɩn Sɩɛ mɩ ɩ bõ-ƴen, a mɩnɛ a Naaŋmɩn na mɩ bʋↄl nyɩ a nyɩ na lãa tɛrɛ tɩɛrɩ̃-son bõ-ƴen tɛw.
49004005	Nɩ-kpɛɛ bõ-ƴen tɛw ɩ̃ be be. Ã sɩ ƴↄ̃w-nyãa nɩ a kʋ̃ↄ mʋrfʋ mɩ ɩ bõ-ƴen tɛw.
49004006	Naaŋmɩn bõ-ƴen tɛw ɩ̃ be be, ʋlↄ na ɩ a nɩbɛ ba jaa Sãa. A ba jaa pʋↄ, ʋlↄ ɩ̃ ɩ a kpɛ̃ɛ, rnɩ tʋnↄ a tʋmↄ a ba jie, ɩ̃ mɩ be a ba pʋ̃ↄ.
49004007	Ɩ̃-cɛ a sɩ jaa bõ-ƴene-ƴene pↄw na a tʋↄfʋ kpee kpee tu nɩ a ala sɩ na pↄw a Kirisi maal-vɩlaa jie.
49004008	A mɩnɛ a Naaŋmɩn Sɛbɛ na yel. “A lɛdaar ʋ na dãa do, ʋ nyↄↄrʼã a ʋ sama-deme do nɩ, ɩ̃ mɩ de a yele po a ʋ nɩbɛ.”
49004009	Bõ ɩ̃ ɩ a ƴɛr-birʼã par, na yel á ʋ do na? A miile na á ʋ dãa na de nɩ̃e suu ka a tẽw pulẽe.
49004010	A ʋlↄ na suu a lɛ, a ʋlↄ naa ɩ̃ do a saꞋlon iin, a mɩnɛ ʋ na tʋↄ paal a jiir a jaa.
49004011	A ʋlↄ ɩ̃ mɩ po a nɩbɛ a ba tʋmↄ kpee kpee. Ʋ ƴↄ̃w na a ŋmɛɛ a ba ɩ nɩ-tʋnɩsɩ, a ŋmɛɛ ɩ a Naaŋmɩn pʋ-tɩɛrʋ̃-bʋʋrbↄ, a ŋmɛɛ go lɛ ɩ a ƴɛr-son-hierbe, ɩ̃ a ŋmɛɛ mɩ lɛ ɩ a tↄtↄↄrbↄ, jaana nɩ a nɩbɛ.
49004012	Ʋ po ba na a tʋmↄ a lɛ a mɩnɛ a ba na gbɛɛrɩ̃ nɩ a Naaŋmɩn nɩbɛ a ba na tʋↄ tʋnↄ a ʋ tʋmↄ, maala nɩ a Kirisi ɩ̃gan ʋ karɛɛ a ƴↄ̃w-nyãa pʋↄ,
49004013	wa tara nɩ a lɛdaar a sɩ jaa na lãwna taa ɩrɛ bõ-ƴen a sɩ ƴↄ̃w-nyãa pʋↄ, bↄ̃wnↄ nɩ a Naaŋmɩn Bie ɩ̃ mɩ lɩɛbɛ ɩrɛ a nɩ-bɛrɛ na bɩ, wↄ̃ taa nɩ a Kirisi na ɩ a cɛcɛ.
49004014	A nↄhↄ̃, saa lɛ ɩrɛ bibiir a jaan-kpeesɩ na ma de vavire yʋↄrↄ nɩ a kʋ̃ↄ sɛsɛb kaarɩ̃ wa. A jaanfʋ ala ma yi na a bɛbɛlbɛ bala na kpɩl jie, bɛlɛ nɩ a nɩbɛ a ba bↄrↄ.
49004015	Ɩ̃-cɛ a sɩmɩ, a mɩnɛ sɩ na ƴɛrɛ a yel-mɩ̃ɛ ƴɛrɩ̃ nɩ a nʋfʋ, sɩ na karɩ̃ na a yele a jaa pʋↄ a Kirisi jie na ɩ a juu.
49004016	A ʋlↄ ɩnɛ a ɩ̃gan ɓãbie cow taa, ɩ̃ a ɩ̃gan ʋ jaa fɛw lũ na taa nɩ a ʋ cowfʋ jiir ala a jaa ʋ na tɛrɛ. A nↄhↄ̃, a lɛdaar a ɩ̃gan ɓãbie a jaa na tʋnↄ a ba tʋmↄ a mɩnɛ a na sɛw, a ɩ̃gan ʋ jaa ma karɩ̃ na dↄↄlↄ a nʋfʋ pʋↄ.
49004017	Ala-ɩ̃-sↄ, nyɩ́ nyɛ a ala ɩ̃ na yele nyɩ nɩ a Nɩ-kpɛ̃ɛ yuor. Nyɩ taa cãa maala a mɩnɛ a nɩ-bʋlsɩ na maala, tuure nɩ a ba tɩɛrɩ̃-pↄrsɩ wa.
49004018	A ba tɩɛrɩ̃sɩ be na a libe pʋↄ. Baa pↄw a Naaŋmɩn baafʋ fɩ̃ɩ wa. A ba sube nyɩrɩ̃ na kpɛmɛ a baa bↄ̃w bom wa.
49004019	Bom maa cãa ba ba wa, a ba de a ba mɩ̃ɛ ƴↄ̃w a pebfʋ pʋↄ, tʋnↄ nɩ a tʋ̃-kpansɩ bʋrↄ bʋrↄ a jaa, maa mɩ tɩɛrʼɩ̃ bom wa.
49004020	Ɩ̃-cɛ a nyɩmɩ, aa ɩ ala nyɩ jaan a Kirisi ɩnɛ wa.
49004021	A mɩnɛ nyɩ na ɩ a Kirisi nɩbɛ, ɩ̃ bↄ̃w ka nyɩ wõ na a ba ƴɛr a Jeeju ƴɛrɩ̃, ɩ̃ jaan nyɩ a yel-mɩ̃ɛ ʋlↄ na be a ʋ pʋↄ.
49004022	Ala-ɩ̃-sↄ, a sɛw na a nyɩ korĩ-cɛ maal-bie a bↄr, a ana korĩ-cɛ maalfʋ na dãa tɛrɛ a jɩɛlfʋ bɛlɛ nɩ nyɩ cere nɩ a wɛfʋ jie.
49004023	A sɛw na a nyɩ sɩɛ nɩ a nyɩ tɩɛrɩ̃sɩ a jaa a lɩɛb ɩ yel-paala.
49004024	Nyɩ́ lɩɛb maala a maal-bi-paala ala na tuure a Naaŋmɩn ben na mɩ yi a ʋ jie, tɛrɛ a torfʋ nɩ a cɛcɛ ɩfʋ ala na ɩ a yel-mɩ̃ɛ.
49004025	Ala-ɩ̃-sↄ nyɩ́ ɩ a jirsɩ a bↄr. Nyɩ jaa bõ-ƴene-ƴene nyɩ́ yele taa a yel-mɩ̃ɛ, a-na-ɩ sɩ jaa ɩ na ɩ̃gan bõ-ƴen ɓãbie.
49004026	A ala ɩ nyɩ wa nyɛ na suur, nyɩ́ tɛrɛ nyɩ mɩ̃ɛ kↄ̃ wa maal fãa wa. Nyɩ taa ɩ a mↄtↄ̃w ʋ wa mʋr pↄw a nyɩ suur wa,
49004027	ɩ̃ nyɩ taa wa kʋrↄ a Satã sↄr ʋ kpɛɛrɛ nyɩ wa.
49004028	A ʋlↄ na dãa jure, ú ɩ a baar, ɩ̃-cɛ ú nyↄw a tʋmↄ na ɩ a son, tʋnↄ nɩ kpɛ̃w, a mɩnɛ ʋ na tʋↄ pↄw a yele sũo nɩ a nãw deme.
49004029	Nyɩ taa wa ɩrɛ ƴɛr-kpana ʋ wa yire a nyɩ nʋↄr pʋↄ fɩ̃ɩ wa, ɩ̃-cɛ nyɩ́ ƴɛrɛ ƴɛr-vɛlɛ, a daar ʋlↄ na sɛw, a na maala a nɩbɛ a ba karɛɛ a ba ƴↄ̃w-nyãa pʋↄ, ɩ̃ sũono a bala na pɩɛlʼɩ̃ nyɩ.
49004030	Nyɩ taa wa sãwna a Naaŋmɩn Sɩ-cɛcɛ suur wa. Ʋlↄ ɩ̃ ɩ a jɩbaa a Naaŋmɩn na ƴↄ̃w nyɩ, na miile a ʋ na faa nyɩ na a bibi-baaraa dayen.
49004031	Nyɩ́ bar a nɩrɛ pʋ̃ↄ ƴↄ̃wfʋ, nɩ a su-damfʋ, nɩ a suur nyɛfʋ a jaa. Nyɩ́ mɩ bar a gↄ̃-pↄↄr, a kpɛfʋ, nɩ a pʋ-to-tʋmↄ a jaa, a bↄr a nyɩ sↄ̃w.
49004032	Ɩ̃ nyɩ́ ɛ̃ɛ ɩ nɩ-sono, tɛrɛ nɩ taa a nã-bↄ̃wfʋ, bara nɩ a bɩɛfʋ jiir kʋrↄ taa, a mɩnɛ a Naaŋmɩn na mɩ bar a nyɩ bɩɛfʋ jiir kʋ nyɩ a Kirisi ɩnɛ.
49005001	A-na-ɩ nyɩ ɩ na bibiir a Naaŋmɩn na nʋnↄ, ala-ɩ̃-sↄ nyɩ́ tↄↄnↄ ʋ.
49005002	Nyɩ́ tɛrɛ nʋfʋ a nyɩ baafʋ pʋↄ, wↄ̃ taa nɩ a Kirisi na nʋ sɩ ɩ̃ de a ʋ mɩ̃ɛ kʋ sɩ. A-na-ɩ ʋ de na a ʋ mɩ̃ɛ kʋ a Naaŋmɩn, na ʋ lɩɛb ɩ a baar-lo-bom, nyuure vɩlaa kpɛɛrɛ ʋ.
49005003	Nyɩ ɩ na a Naaŋmɩn deme, ala-ɩ̃-sↄ a gã-ta-burbur mɩɩ a maal-bi-kpansɩ mɩɩ a folʋ̃ʋ ƴɛrɩ̃sɩ a jaa ma sɛw a ma yi a nyɩ nↄɛ pʋʋr wa.
49005004	Aa vɩɛlɛ a nyɩ na ƴɛrɛ a vĩ ƴɛrɩ̃sɩ mɩɩ a ƴɛr-folo-folo mɩɩ a ƴɛr-kpansɩ wa, ɩ̃ nyɩ́ ma ɛ̃ɛ pɛwrɛ a Naaŋmɩn.
49005005	Nyɩ́ bↄ̃wnaa, a bala na gana taa a burbur ba jaa, nɩ a bala na maala a maal-bi-kpansɩ, nɩ a bala na kpɛ a mimir (a-na-ɩ a ʋlↄ na kpɛ a mimir wↄ̃ na taa nɩ a tɩɩb sʋbↄ) ma tʋↄrↄ kpɛɛrɛ pↄwrↄ a yel-sono ala na be a Naaŋmɩn fãw pʋↄ wa.
49005006	Nyɩ taa ɩ a nɩrɛ wa bɛlɩ̃ nɩ nyɩ a ƴɛr-pↄrsɩ wa. A yel-nↄhↄ̃ ɩnɛ a Naaŋmɩn su-tuo mↄↄ pↄw a bala na wõw ʋ a toor.
49005007	Ala-ɩ̃-sↄ nyɩ taa lãwna taa nɩ a nɩ-lɛ nʋmↄ wa.
49005008	A korĩ-cɛ, a libe pʋↄ nyɩ dãa be, ɩ̃-cɛ a ƴɛ̃ƴɛrɩ̃ na nyɩ na be a Kirisi pʋↄ, cãa pʋↄ nyɩ be. Ala-ɩ̃-sↄ, nyɩ́ maala a cãa pʋↄ nɩbɛ maalfʋ,
49005009	a-na-ɩ a cãa tɛrɛ na a son ɩfʋ, a torfʋ nɩ a yel-mɩ̃ɛ tʋ̃-bʋrↄ bʋrↄ a jaa.
49005010	Nyɩ́ ƴↄ̃w fãw ɩ̃ bↄ̃w barsɩ a maal-bie ala na nʋmↄ a Nɩ-kpɛ̃ɛ.
49005011	Nyɩ taa wa beree tↄ a tʋ̃-pↄrsɩ pʋↄ a bala na be a libe pʋↄ na tʋnↄ wa, ɩ̃ nyɩ́ ɛ̃ɛ maal a yi cãa pʋↄ.
49005012	A ma ɩ na vĩ a ala ɩ fʋ mana na a ala ba na ma sↄↄlɩ̃ maal.
49005013	Ɩ̃-cɛ a lɛdaar a tʋmↄ ala na yi a cãa pʋↄ, ba na nyɛ na a mɩnɛ a na wↄ̃,
49005014	a-na-ɩ a yele a jaa na ma yi a cãa pʋↄ ma caarɩ̃ na. Ala-ɩ̃-sↄ a yel: “A fʋ̃ʋ na gur, jaw! Jaw ir a kũusɩ pʋↄ, ɩ̃ a Kirisi na caarɩ̃ fʋ na a ʋ cãa.”
49005015	Ala-ɩ̃-sↄ nyɩ́ bↄ̃w tɛrɛ nyɩ mɩ̃ɛ a nyɩ maalfʋ pʋↄ, kↄ̃ maala wↄ̃ taa nɩ a bala na ma bↄ̃w bom wa, ɩ̃-cɛ nyɩ́ maala nɩ-kpaarsɩ maalfʋ.
49005016	Nyɩ́ nyɩrɛ tʋnↄ a tʋ̃-vɛlɛ ala nyɩ na tʋↄrↄ a daarʼã pʋↄ, a-na-ɩ a bibie asɩmɛ ɩ na bibi-tor.
49005017	Nyɩ taa ɩ dãbolo wa, ɩ̃-cɛ nyɩ lã bↄ̃w a ala a Naaŋmɩn na bʋↄrↄ a nyɩ jie.
49005018	Nyɩ taa cãa ɩ dã-Ꞌlaarba wa; a sãwfʋ pʋↄ a na eenʼɩ̃ nyɩ. Ɩ̃-cɛ nyɩ́ sɛw nɩ a Naaŋmɩn Sɩɛ.
49005019	Nyɩ́ cɩɛrɛ a Naaŋmɩn Sɛbɛ yele, nɩ a yele ala nyɩ na ƴↄ̃w, nɩ a ala a Naaŋmɩn Sɩɛ na kʋ nyɩ, ŋmeere nɩ a bɩnɛ pɛwrɛ nɩ ʋ nɩ a nyɩ suur ʋ jaa.
49005020	A daar a jaa, nyɩ́ puoro a Sãa Naaŋmɩn nɩ a sɩ Nɩ-kpɛ̃ɛ Jeeju-Kirisi yuor a yele a jaa pʋↄ.
49005021	A mɩnɛ nyɩ na ƴↄnↄ á Kirisi, nyɩ́ mɩ eʋrↄ taa.
49005022	Pↄↄbↄ, nyɩ́ cʋrↄ a nyɩ sɩrbɛ a mɩnɛ nyɩ na mɩ cʋrↄ a Nɩ-kpɛ̃ɛ,
49005023	a-na-ɩ a sɩrɛ ɩ̃ ɩ a ʋ pↄw juu, a mɩnɛ a Kirisi na ɩ a juu a dno-puorbo na ɩ a ʋ ɩ̃gan jiẽ, mɩ ɩ nɩ a ba Fafaara.
49005024	Ala-ɩ̃-sↄ a pↄↄbↄ sɛw na na cʋrↄ a ba sɩrbɛ a yele a jaa pʋↄ, wↄ̃ taa nɩ a duo-puorbo na cʋrↄ a Kirisi.
49005025	Sɩrbɛ, nyɩ́ nʋnↄ a nyɩ pↄↄbↄ wↄ̃ taa nɩ a mɩnɛ a Kirisi na mɩ nʋ a duo-puorbo, ɩ̃ de a ʋ mɩ̃ɛ kʋ ba.
49005026	Ʋ maalʼã a lɛ na ow ba kpee a ba ɩ a Naaŋmɩn ben, a mɩnɛ ʋ na pɛw ba nɩ a kʋ̃ↄ nɩ a ƴɛrɩ̃ cↄↄrɩ̃.
49005027	A-na-ɩ ʋ bʋↄrↄ na ʋ maal a duo-puorbo a ba ɩraa a ʋ nii-sↄw tɩɩ vɩɛlɛ ɩ nɩ a cɛcɛ, kↄ̃ tɛrɛ sãwfʋ jie, nɩ mabfʋ jie, nɩ lↄ̃lↄrɩ̃fʋ jie, nɩ bom kãw na wↄ̃ a lɛ wa.
49005028	A lɛ ʋ mɩ, a sɩrbɛ sɛw na na nʋnↄ a ba pↄↄbↄ, a mɩnɛ ba na nʋ a ba mɩ̃ɛ. A ʋlↄ na nʋnↄ a ʋ pↄw, a ʋ mɩ̃ɛ ʋ nʋnↄ.
49005029	A-na-ɩ nɩrɛ ma be na Ꞌlaar a ʋ ɩ̃gan wa. Ʋ ma ɛ̃ɛ na cↄↄrↄ ʋ ɩ̃ bↄ̃w cɛlɛ ʋ, a mɩnɛ a Kirisi na maala a duo-puorbo jie,
49005030	a-na-ɩ sɩ ɩ na a ʋ ɩ̃gan ɓãbie.
49005031	A mɩnɛ a Naaŋmɩn Sɛbɛ na yel: “A ala ɩnɛ a daba na bar a ʋ sãa nɩ a ʋ mã, ɩ̃ mar taa nɩ a ʋ pↄw a ba lɩɛb ɩ ɩ̃gan bõ-ƴen.”
49005032	A ƴɛr-sↄↄlaa na ɩ na bo-kpɛ̃ɛ a ka. A ɩ̃ jie, a ƴɛrɛ na a Kirisi nɩ a duo-puorbo ƴɛrL
49005033	Ɩ̃-cɛ a mɩ ƴɛrɛ nɩ na a nyɩmɩ mɩ. A sɛw na a sɩrɛ ʋ nʋnↄ a ʋ pↄw a ʋ mɩ̃ɛ kaarɩ̃, ɩ̃ a pↄw na mɩ ƴↄnↄ a ʋ sɩrɛ.
49006001	Bibiir, a nyɩ tʋn a Nɩ-kpɛ̃ɛ pʋↄ ɩ na a nyɩ na wono a nyɩ dↄↄrbↄ a toor, a-na-ɩ a lɛ ɩ̃ tor.
49006002	-
49006003	A mɩnɛ a Naaŋmɩn Sɛbɛ na yel: “Yↄnↄ a fʋ sãa nɩ a fʋ mã”. A naa ɩ̃ ɩ a dãdãw ƴɛr-kpɛ̃w na tɛrɛ a pʋlɩ̃fʋ: “A mɩnɛ a fʋ na tɛrɛ nʋ̃ↄ, mɩ kam ka a tẽw pʋↄ”.
49006004	Saanba, nyɩ taa wa maala a nyɩ bibiir a ba nyɛrɛ suur wa, ɩ̃-cɛ nyɩ́ guolo ba, jaana nɩ ba, mana ba a yɛ̃ ala na yi a Nɩ-kpɛ̃ɛ jie.
49006005	Gbãgbaar, nyɩ́ jↄrↄ a nyɩ nɩ-bɛrɛ a ka a tẽw na pʋↄ, wono nɩ ba a toor nɩ su-vɩlaa, a mɩnɛ nyɩ na maal a Kirisi jie.
49006006	Nyɩ taa ma maala a lɛdaar tɛw ba na ma jʋʋrↄ nyɩ a na nʋmↄ ba wa, ɩ̃-cɛ nyɩ́ tʋnↄ a mɩnɛ nyɩ na ɩ a Kirisi gbãgbaar, maala nɩ a Naaŋmɩn pʋ-tɩɛrʋ̃ nɩ a nyɩ suur ʋ jaa.
49006007	Nyɩ́ sↄw nɩ pʋↄ ɩ̃ tʋnↄ a nyɩ gbãgba-tʋmↄ wↄ̃ taa nɩ a Nɩ-kpɛ̃ɛ nyɩ tʋnↄ kʋrↄ, ɩ̃ a kↄ̃ ɩ nɩbɛ tɛw ʋ wa.
49006008	A-na-ɩ nyɩ bↄ̃w ka a bala na ɩ a gbãgbaar mɩɩ a bala na sↄ a ba mɩ̃ɛ, sɩ jaa bõ-ƴene-ƴene na pↄw na a yar a Nɩ-kpɛ̃ɛ jie tu nɩ a vɩlaa lɛ sɩ na maala.
49006009	A nyɩmɩ nɩ-bɛrɛ, nyɩ́ mɩ maala a lɛ a nyɩ gbãgbaar jie. Nyɩ́ bar ba a pirfʋ, a-na-ɩ nyɩ bↄ̃w ka Nɩ-kpɛ̃-bõ-ƴen nyɩ tɛrɛ nɩ a bala, a ʋlↄ na be a saa juu na ma Ꞌwuoro a nɩbɛ kpee kpee wa.
49006010	A ala na cɛ ɩ na, nyɩ́ bʋↄrↄ a nyɩ fãgã a Nɩ-kpɛ̃ɛ pʋↄ, a-na-ɩ a ʋ kpɛ̃w nyɩrɩ̃ na waa.
49006011	Nyɩ́ de a Naaŋmɩn jɛb yele a jaa ʋ na kʋ nyɩ tɛrɛ, a mɩnɛ a nyɩ na tʋↄ ɩraa gu a Satã a ʋ kpɩɩlʋ̃ʋ tʋmↄ pʋↄ.
49006012	A-na-ɩ aa ɩ nɩsaa-salba sɩ jɛbɛ nɩ wa, ɩ̃-cɛ a sɩ-kpansɩ na be a saꞋlon, a tʋↄfʋ nɩ a fãgãsɩ, nɩ a bala na tɛrɛ a tẽw naa na be a libe pʋↄ sɩ jɛbɛ nɩ.
49006013	Ala-ɩ̃-sↄ nyɩ́ de a Naaŋmɩn jɛb yele a jaa, a mɩnɛ a nyɩ na tʋↄ bↄ̃w ɩraa gu a san-sʋbↄ a bibi-tuo dayen, ɩ̃ a lɛdaar nyɩ na jɛb a jɛb, ta a baarfʋ daar, a nyɩ na cãa ɩraa cĩcĩ.
49006014	Ala-ɩ̃-sↄ nyɩ́ bↄ̃w ɩraa cĩcĩ. Nyɩ́ de a yel-mɩ̃ɛ ʋ ɩ sɩɛ gan a nyɩ sɛ a sɩɛ pʋↄ, ɩ̃ mɩ de a torfʋ ʋ ɩ a nyã-piwraa,
49006015	ɩ̃ mɩ ɓĩɓine a su-ɓaar ƴɛr-son ƴɛrfʋ ɩnɛ, a wↄ̃ taa nɩ nafaba nyɩ na su.
49006016	A daar a jaa nyɩ́ bↄ̃w nyↄw a nyɩ bõ-piwraa na ɩ a nyɩ ƴↄ̃w-nyãa nyɩ na tʋↄrↄ kpiine nɩ a Fãa Sʋbↄ vũu pime bara.
49006017	Nyɩ́ sↄw de a faafʋ na ɩ a nyɩ kur sapi, nɩ a Naaŋmɩn ƴɛrɩ̃ na ɩ a ʋ Sɩɛ bãjɩnɛ.
49006018	Nyɩ́ maala a ala a jaa puoro nɩ a Naaŋmɩn, sʋↄrↄ nɩ ʋ. A daar a jaa nyɩ́ puoro ʋ a mɩnɛ a ʋ Sɩɛ na tↄwrↄ nyɩ, na nyɩ bↄ̃w jʋʋrↄ kↄ̃ gala wa, ɩ̃ mɩ sʋↄrↄ ƴↄnↄ a Naaŋmɩn deme ba jaa.
49006019	Nyɩ́ mɩ sʋↄrↄ ƴↄnↄ ma, ʋ na kʋ ma a ƴɛr-bie ala na sɛw a lɛdaar ɩ̃ na ƴɛrɛ, ɩ̃ na ƴɛrʼɩ̃ Ꞌlafʋ, miilʼɩ̃ a bõ-sↄↄlaa ʋlↄ na ɩ a ƴɛr-son.
49006020	A ʋlↄ ɩnɛ a Naaŋmɩn ƴↄ̃w ma ɩ̃ ɩ a ʋ tʋ̃tʋnↄ, a mɩnɛ ɩ̃ na saarɩ̃ be a kasu pʋↄ. Ala-ɩ̃-sↄ nyɩ́ sʋↄrↄ a Naaŋmɩn ƴↄnↄ ma ɩ̃ na ma ƴɛrʼɩ̃ Ꞌlafʋ a mɩnɛ a na sɛw.
49006021	A Tɩsɩkɩ na ɩ a sɩ yɛb-nʋnaa nɩ a sɩ sõsũo-dẽdẽ a Nɩ-kpɛ̃ɛ tʋmↄ pʋↄ, na man nyɩ na a yele a jaa, a mɩnɛ nyɩ na tʋↄ wõ a ɩ̃ ƴɛrɩ̃, nɩ a ala ɩ̃ na maala.
49006022	Ʋlↄ ɩ̃ tʋnↄ a nyɩ sɛ̃ a nyɩ na tʋↄ bↄ̃w a mɩnɛ a sɩ yele na be, ɩ̃ mɩ tʋↄ kʋ nyɩ a Ꞌlafʋ.
49006023	A su-ɓaar, a nʋfʋ nɩ a ƴↄ̃w-nyãa ala na yi a Sãa Naaŋmɩn nɩ a Nɩ-kpɛ̃ɛ Jeeju-Kirisi sɛ̃, á be a yɛɛr ba jaa jie.
49006024	A Naaŋmɩn sũofʋ ú be a bala ba jaa jie na tɛrɛ a nʋfʋ nɩ a sɩ Nɩ-kpɛ̃ɛ Jeeju-Kirisi, na ɩ a nʋfʋ ʋlↄ na ma baara wa.
50001001	A maa Pol nɩ a Timote na ɩ a Jeeju-Kirisi tʋ̃tʋnbↄ ɩ̃ tɩɩrɛ a sɛbɛ na kʋrↄ a nyɩmɩ Naaŋmɩn nɩbɛ na be a Jeeju-Kirisi pʋↄ a be a Fɩlɩpɩ-tẽw, nɩ a bala na ɩ a ni-dierbe, nɩ a bala na mɩ ɩ a yel-Ꞌwuorbo.
50001002	A sũofʋ nɩ a pɩɛnfʋ ala na yi a sɩ Sãa Naaŋmɩn nɩ a Nɩ-kpɛ̃ɛ Jeeju-Kirisi sɛ̃, á be a nyɩ jie.
50001003	A lɛ ɩ̃ na mↄↄ tɩɛr yuo nyɩ, ɩ̃ ma pɛwrɛ na a ɩ̃ Naaŋmɩn a nyɩ ɩnɛ.
50001004	A daar a jaa ɩ̃ na ma sʋↄrↄ ƴↄnↄ nyɩ, ɩ̃ ma sʋↄrʼã nɩ nʋ̃ↄ,
50001005	a mɩnɛ nyɩ na sũo ma a Naaŋmɩn ƴɛr-son tʋmↄ pʋↄ a nyↄwfʋ bibir wa ta nɩ a ƴɛ̃ƴɛrɩ̃.
50001006	Ɩ̃ barʼã nyãa áa Naaŋmɩn ʋlↄ na nyↄw a tʋ̃-vɩlaa a nyɩ sↄ̃w na cenʼɩ̃ na wa baar a Jeeju-Kirisi lɛwaa bibir.
50001007	A vɩɛlɛ na ɩ̃ na tɛrɛ a tɩɛrɩ̃-lɛ a nyɩ jaa ɩnɛ, a-na-ɩ nyɩ kpɛ ma na nyãa. A ala ɩ a kasu pʋↄ ɩ̃ na be, mɩɩ a mɩnɛ ɩ̃ na cɩɩrɛ taa nɩ a nɩbɛ a Naaŋmɩn ƴɛr-son ɩnɛ miile nɩ a ʋ ɩ na yel-mɩ̃ɛ, a nyɩ jaa fɛw ɓã ma na, a sɩ lãa pↄw a Naaŋmɩn sũofʋ.
50001008	A Naaŋmɩn bↄ̃w na ka maa ŋmaa jiri wa a mɩnɛ ɩ̃ na yel nyɩ á ɩ̃ tɩɩ na nʋ nyɩ nɩ a Jeeju-Kirisi nʋfʋ.
50001009	A ɩ̃ Naaŋmɩn sʋↄrfʋ a nyɩ ɩnɛ ɩ na áa nyɩ nʋfʋ na dↄↄlↄ a daar a jaa, a mɩnɛ nyɩ na sɩrɩ̃ tɛrɛ a bↄ̃wfʋ nɩ a yɛ̃ a jaa,
50001010	bↄ̃wnↄ nɩ a ala na vɩɛlɛ. A nↄhↄ̃, nyɩ na ɩ na cɛcɛ kↄ̃ tɛrɛ mabfʋ jie a Kirisi waa bibir wa,
50001011	ɩ̃ mɩ paalʼɩ̃ a maal-bi-torisɩ ala na yi a Jeeju-Kirisi jie, a mɩnɛ a Naaŋmɩn pɛwfʋ nɩ a ʋ yuor na yire.
50001012	Yɛɛr, ɩ̃ bʋↄrↄ na nyɩ bↄ̃w ka a ala na ta ma, ɛ̃ɛ na maal a Naaŋmɩn ƴɛr-son ʋ tↄ cen nn-sↄw.
50001013	A maalʼã a sↄdaalsɩ bala ba jaa na gure ma, nɩ a nɩbɛ ba jaa, a ba bↄ̃w bↄ̃w ka ɩ̃ be na a kasu pʋↄ a Kirisi ɩnɛ.
50001014	Ɩ̃ a mɩnɛ ba na nyɛ ma a lɛ, a yɛɛr yaw jie pↄw na a Ꞌlafʋ a Nɩ-kpɛ̃ɛ pʋↄ, ma Ꞌla man a Naaŋmɩn ƴɛrɩ̃ maa jↄ dãbɩ̃ɛ wa.
50001015	Sɩrɛ jaa ʋ, a ŋmɛɛ a ba sↄ̃w ƴɛrɛ na a Kirisi ƴɛrɩ̃ tɛrɛ nɩ ma a nyuur nɩ a cɩɩrʋ̃, ɩ̃-cɛ a ŋmɛɛ ƴɛrɛ nɩ na su-son.
50001016	A bala, nʋfʋ ba tɛrɛ ƴɛrɛ nɩ, a-na-ɩ ba bↄ̃w ka a Naaŋmɩn biin ma na a ka ɩ̃ na var a bala na cɩɩrɛ a ʋ ƴɛr-son bar.
50001017	Ɩ̃-cɛ a ŋmɛɛ ƴɛrɛ na a Kirisi ƴɛrɩ̃ bʋↄrↄ nɩ a ba mɩ̃ɛ yuor. A ba pʋↄ ma vɩɛlɛ wa. Ba tɩɛrʼã beeka ba na dↄↄlʼã a ɩ̃ won a kasu pʋↄ.
50001018	Bõ a na ɩ? A yel-mɩ̃ɛ ba ƴɛrɛ nɩ, mɩɩ a bɛlɩ̃fʋ ba ƴɛrɛ nɩ, a Kirisi ƴɛrɩ̃ yire na a ala a jaa pʋↄ. Ala-ɩ̃-sↄ ɩ̃ cɩlɛ na, ɩ̃ ɩ̃ na cãa na cɩlɛ.
50001019	A-na-ɩ ɩ̃ bↄ̃w ka a ala a jaa na lɩɛbʼã ɩ a ɩ̃ faafʋ, a yi a nyɩ Naaŋmɩn sʋↄrfʋ nɩ a sũofʋ ala a Jeeju-Kirisi Sɩɛ na sũo nɩ ma.
50001020	Ɩ̃ tɛrɛ na tɩɛrɩ̃-son bↄ̃w cɛlɛ nɩ, á ala wa saarɩ̃ wↄ̃ mɩnɛ ɩ̃ a kↄ̃ ɩ ma vĩ wa. Ɩ̃-cɛ, a mɩnɛ ɩ̃ na dãa tɛrɛ a Ꞌlafʋ a daar a jaa, lɛ ɩ̃ na mɩ cãa tɛrɛ ʋ, a mɩnɛ a maa wa kpi, mɩɩ ɩ̃ cãa na, a Kirisi na pↄw aju-kpɛ̃ɛ a ɩ̃jie.
50001021	A ala ɩ a maa ʋ, a Kirisi ɩ̃ ɩ a ɩ̃ baafʋ, ɩ̃ a kũu sa ma na.
50001022	Ɩ̃-cɛ a ala ɩ a maa cãa, ɩ̃ na tʋↄ na cãa maal tʋ̃-son. Maa bↄ̃w a buor ɩ̃ na vɛlɛ ire wa.
50001023	Yele ayi sↄↄlɩ̃sↄw ɩ̃ be. Ɩ̃ nyɛ na a tɩɩ vɩɛlɛ ɩ̃ na yi a ka ɩ̃ cen na be nɩ a Kirisi,
50001024	ɩ̃-cɛ a ɛ̃ɛ na sɛw ɩ̃ na cãa be a ka a nyɩ ɩnɛ.
50001025	Ɩ̃ a mɩnɛ ɩ̃ na nyɛ a lɛ, ɩ̃ bↄ̃w ka ɩ̃ na jɛ na, be nɩ nyɩ nyɩ jaa, naa maal nyɩ a nyɩ karɩ̃ ɩ̃ mɩ pↄw a nʋ̃ↄ a ƴↄ̃w-nyãa pʋↄ.
50001026	A nↄhↄ̃, a maa wa lɩɛb be a nyɩ sↄ̃w, nyɩ na barʼɩ̃ na a Jeeju-Kirisi tɩɛrʋ̃ vʋ̃ʋ a ɩ̃ ɩnɛ.
50001027	A ala saarɩ̃ wↄ̃ mɩnɛ, nyɩ́ ɩ a nyɩ maalfʋ á tuure a Kirisi ƴɛr-son, a mɩnɛ a maa wa tʋↄ wɩ Ꞌwuor nyɩ je kãa, mɩɩ maa wɩ wa, ɩ̃ ɩ̃ na tʋↄ wõ á nyɩ tɛrɛ na tɩɛrʋ̃ bõ-ƴen ɩraa nɩ cĩcĩ, mɩ tɛrɛ nɩ nↄ-bõ-ƴen jɛbɛ nɩ a ƴɛr-son ƴↄ̃w-nyãa jɛb.
50001028	Nyɩ taa wa sↄwrↄ a nyɩ sama-deme a ba wa pere nyɩ wa. A na miil ba áa wɛfʋ jie ba cere, ɩ̃mɩ miil nyɩ a nyɩ na pↄw na a faafʋ. Ɩ̃ a ala a jaa yi na a Naaŋmɩn jie.
50001029	A Naaŋmɩn maal-vɩlaa pʋↄ nyɩ pↄw na a sↄr na ƴↄ̃w a Kirisi a nyãa. Ɩ̃-cɛ aa ɩ a ala tɛw ʋ wa,ɩ̃ nyɩ mɩ pↄw na a sↄr na nyɛrɛ a won a ʋ ɩnɛ,
50001030	a mɩnɛ nyɩ na pↄw ma a won ala pʋↄ ɩ̃ na mʋↄrↄ nɩ. A ɩ na a won ala nyɩ na dãa nyɛ nɩ ma, ɩ̃ lɛ wõ, a cãa be a ɩ̃ jie a ƴɛ̃ƴɛrɩ̃ na.
50002001	A mɩnɛ nyɩ na be a Kirisi pʋↄ nyɩ pↄw na a kpɛ̃w mɩɩ? A ʋ nʋfʋ kʋ nyɩ na a Ꞌlafʋ mɩɩ? Nyɩ lãw na taa nɩ a Naaŋmɩn Sɩɛ mɩɩ? A nʋfʋ nɩ a nã-bↄ̃wfʋ be na a nyɩ sↄ̃w mɩɩ?
50002002	A ala ɩ lɛ ʋ, ɩ̃ sʋↄr nyɩ na nyɩ́ tɛrɛ tɩɛrʋ̃ bõ-ƴen, maalʼɩ̃ ma a nʋ̃ↄ ƴala ma, mɩ bↄ̃w nʋnↄ nɩ taa, tɛrɛ nɩ su-bõ-ƴen, nɩ nↄ bõ-ƴen.
50002003	Nyɩ taa wa maala bom kãw bʋↄrↄ nɩ a yuor, mɩɩ bʋↄrↄ nɩ a ju-kpɛ̃ɛ wa, ɩ̃ nyɩ́ ɛ̃ɛ wur a nyɩ mɩ̃ɛ a nɩbɛ jie de nɩ ba a ba ɩ bom gãw nyɩ.
50002004	Nyɩ taa mɩ bʋↄrↄ a nyɩ mɩ̃ɛ son tɛw wa, ɩ̃-cɛ nyɩ́ mɩ tɩɛrɛ nɩ a nɩŋmɛɛ ben.
50002005	Nyɩ́ tɛrɛ a maal-bie ala a Jeeju-Kirisi na dãa tɛrɛ:
50002006	“A ʋlↄ na wↄ̃ a mɩnɛ a Naaŋmɩn na wↄ̃ a korĩ-cɛ jaa, Ꞌwaa dãa de a ʋ bõ-ƴen ɩfʋ nɩ a Naaŋmɩn ʋ ɩ ʋ bom na sɛw ʋ cɩm tɛɛlɛ wa,
50002007	ɩ̃ ʋ ɛ̃ɛ na lↄb a ʋ mɩ̃ɛ bar, ɩ̃ lɩɛb wↄ̃ a mɩnɛ a tʋ̃tʋnↄ na wↄ̃. Ʋ lɩɛbʼã wↄ̃ a nɩrɛ kaarɩ̃. Ba nyɛ ʋ na ʋ ɩ a nɩrɛ,
50002008	naa ʋ wur a ʋ mɩ̃ɛ tɛrɛ nɩ a toor wõfʋ wa ta nɩ a ʋ kũu daar, a ʋ kũu a nɩ-kʋ-daa juu ʋ na kpi.
50002009	Ala-ɩ̃-sↄ a Naaŋmɩn jɛw ʋ ʋ do gãw a yele a jaa, ɩ̃ mɩ kʋ ʋ a yuor na gãw a yoe a jaa,
50002010	a mɩnɛ a bala ba jaa na be a saa juu, nɩ a bala na mɩ be a tẽw pʋↄ, nɩ a bala na mɩ lɛ be a tẽw pulẽe wa wõ a ba bʋↄl a Jeeju yuor, ba jaa fɛw na gburɩ̃ na a dume a ʋ nii-sↄw,
50002011	ɩ̃ a ba jaã na sↄw na ɩ̃ yel áa Jeeju-Kirisi ɩ̃ ɩ a Nɩ-kpɛ̃ɛ, maalã nɩ Sãa Naaŋmɩn yuor ʋ yire.”
50002012	Nyɩ́ tɛrɛ a ƴↄ̃wfʋ ɓĩɓine nɩ a tʋmↄ pʋↄ a mɩnɛ a nyɩ faafʋ na ta baar,
50002013	a-na-ɩ a Naaŋmɩn ɩ̃ ɩ a ʋlↄ na tʋnↄ a ʋ tʋmↄ a nyɩ sↄ̃w, a nyɩ na tʋↄ tɛrɛ a bↄfʋ na maalʼɩ a ala ʋ na bʋↄrↄ.
50002014	Nyɩ́ maala a yele a jaa kↄ̃ hũhune nɩ taa mɩɩ cɩɩrɛ nɩ taa wa,
50002015	a nyɩ na tʋↄ ɩ nɩbɛ bala na ma tɛrɛ cɛfʋ jie nɩ sãwfʋ jie wa, ɩ̃ nyɩ́ ɛ̃ɛ ɩ a Naaŋmɩn bibi-cɛcɛ a tẽw na nɩbɛ sↄ̃w na ɩ a nɩ-gõgolĩsɩ nɩ a burbur nɩbɛ, nyɩlɛ nɩ a ba sↄ̃w a saꞋlon ŋmarbie kaarɩ̃
50002016	a mɩnɛ nyɩ na miile ba a baafʋ ƴɛrɩ̃. A nyɩmɩ maal a lɛ, ɩ̃ na barʼã a tɩɛrʋ̃ a nyɩ ɩnɛ a Kirisi waa bibir áa ɩ̃ jɛb nɩ a ɩ̃ tʋmↄ ma lo wa.
50002017	A nyɩ ƴↄ̃w-nyãa ɩ na a baar-lo-bom a Naaŋmɩn jie, ɩ̃ a ala ɩ a ɩ̃ jɩ̃ɩ wa deerʼã ƴↄ̃w a ʋna bom juu, a na ɩ ma na nʋ̃ↄ, ɩ̃ nyɩ na pↄw ma na cɩlɛ nɩ.
50002018	A nyɩmɩ mɩ, nyɩ mɩ sɛw na na cɩlɛ, a sɩ lãa tɛrɛ a nʋ̃ↄ.
50002019	A Nɩ-kpɛ̃ɛ Jeeju wa sↄw, ɩ̃ bʋↄrↄ na ɩ̃ tʋ̃ a Timote be a nyɩ sɛ̃, ʋ na wõ a nyɩ ƴɛrɩ̃ lɩɛb wa nɩ man ma, ɩ̃ na tɛrɛ nʋ̃ↄ.
50002020	Ʋlↄ tɛw ɩ̃ be ka na tɛrɛ nɩ ma a tɩɛrʋ̃ bõ-ƴen ɩ̃ mɩ sɩrɩ̃ cɛlɛ a nyɩ jie.
50002021	Ɩ̃ a bala ba jaa na cɛ, a ba mɩ̃ɛ yele tɛw ba Ꞌwuoro, ɩ̃ bar a Jeeju-Kirisi ben.
50002022	Nyɩmɩ mɩ̃ɛ bↄ̃w na a mɩnɛ ɩ̃ na jʋʋr a Timote nyɛ ʋ ɩ a dẽdẽ, nɩ a mɩnɛ sɩ na lãa tʋ̃ taa a Naaŋmɩn ƴɛr-son tʋmↄ a sãa nɩ a bie kaarɩ̃.
50002023	Ala-ɩ̃-sↄ, a ʋlↄ ɩ̃ bʋↄrↄ ɩ̃ tʋ̃ a nyɩ sɛ̃, a lɛdaar ɩ̃ nↄↄ bↄ̃wnↄ a ala na tara ma baara.
50002024	Ɩ̃ mɩ bↄ̃w na bↄ̃w ka a Nɩ-kpɛ̃ɛ wa sↄw, ka nɩ fɩ̃ɩ pʋↄ, a maa mɩ̃ɛ na mɩ wɩ na Ꞌwuor nyɩ je kãa.
50002025	Ɩ̃ nyɛ na á vɩɛlɛ ɩ̃ na mɩ ƴↄ̃w a sɩ yɛbɛ Epafurodi ʋlↄ nyɩ na dãa ir bar ʋ wɩ sũo ma a ɩ̃ won pʋↄ, ʋ lɛ lɩɛb wɩ a nyɩ sɛ̃. Ʋ dãa na lɩɛb ɩ a ɩ̃ lãa-tʋnↄ mɩ pↄw nɩ ma a jɛb jɛbfʋ pʋↄ,
50002026	ɩ̃ a ƴɛ̃ƴɛrɩ̃, ʋ tɩɩ na bʋↄrↄ ʋ lɛ nyɛ nyɩ nyɩ jaa, a-na-ɩ a dama ʋ na a mɩnɛ nyɩ na wõ áa Ꞌwↄbↄ ʋ na.
50002027	A dãa na sɩrɩ̃ Ꞌwↄbↄ ʋ ʋ ta a kũu, ɩ̃-cɛ a Naaŋmɩn bↄ̃w ʋ na nãw. Ɩ̃ aa ɩ a ʋlↄ tɛw ʋ bↄ̃w a nãw wa. Ʋ mɩ bↄ̃w na a maa mɩ a nãw, a mɩnɛ a tɩɛrɩ̃sɩ kↄ̃ lɛ dↄↄl ma wa.
50002028	Ala-ɩ̃-sↄ ɩ̃ bʋↄrↄ na ɩ̃ tɩɩr ʋ pʋpʋr kʋ nyɩ, a mɩnɛ a nyɩmɩ wa nyɛ ʋ, nyɩ lɛ tɛrɛ nʋ̃ↄ ɩ̃a ɩ̃ suur na mɩ ɓãa.
50002029	Nyɩ́ sↄw de ʋ nɩ nʋ̃ↄ kpɛ̃ɛ a Nɩ-kpɛ̃ɛ ɩnɛ. Nyɩ́ sɛw na nyɩ ƴↄnↄ a nɩ-nↄhↄ̃ nʋmↄ,
50002030	a-na-ɩ fɩ̃ɩ cɛ ʋ naa kpi na a Kirisi tʋmↄ ɩnɛ. Ʋ sↄw na a kũu ɩ̃ sũo ma a sũofʋ ʋlↄ a nyɩ mɩ̃ɛ na ma dãa be be maala wa.
50003001	Ɩ̃ yɛɛr, a ƴɛ̃ƴɛrɩ̃ na, nyɩ́ cɩlɛ a mɩnɛ nyɩ na be a Nɩ-kpɛ̃ɛ pʋↄ. Aa kpɛmɛ ma ɩ̃ na lɛ yeƖ nyɩ a ala ɩ̃ na dãa de nĩe yel nyɩ wa, ɩ̃ a na tɩɛ nyɩ na tɛɛlɛ.
50003002	Nyɩ́ tɛrɛ nyɩ mɩ̃ɛ a bana baar ɩnɛ, a bana bier-maalba na ma cɛ̃pɛrɛ a yʋↄr ŋmaafʋ.
50003003	Sɩmɩ sɩrɩ̃ ɩ a bala na ŋmaa a yʋↄr, a-na-ɩ a Naaŋmɩn Sɩɛ sɩ tɛrɛ puoro nɩ ʋ, ɩ̃ saa bar a nyãa ƴↄ̃w a ɩ̃gan buur yele pʋↄ wa, ɩ̃ Jeeju-Kirisi pʋↄ sɩ bar a sɩ tɩɛrɩ̃sɩ ƴↄ̃w.
50003004	A maa mɩ, ɩ̃ naa mɩ dãa na tʋↄ bar nyãa ƴↄ̃w a ana ɩ̃gan buur yele pʋↄ. A ala ɩ nɩrɛ bↄ̃w ka ʋ na tʋↄ na sↄr a ʋ mɩ̃ɛ yele barʼɩ̃ a nyãa, ɩ̃ na tʋↄ na sↄr a gãw a lɛ.
50003005	Bibie anuu-nʼata ba dↄw ma ɩ̃ pↄw, ɩ̃ a ba ŋmaa ma a yʋↄr. Ɩsɩrayɛl nɩrɛ ɩ̃ ɩ, be a Bɛ̃jamɛ bal pʋↄ. Eburo nɩrɛ dↄw ma ɩ̃ ɩ a Eburo nɩrɛ. A ala ɩ a Jufisɩ ƴɛr-kpɛn ƴɛrɩ̃ ʋ, Farɩsɩ nɩrɛ ɩ̃ ɩ,
50003006	tɛrɛ a ɓĩɓinfʋ hʋↄlↄ nɩ a duo-puorbo. A ala ɩ a ɩ̃ torfʋ ɩ̃ na tɛrɛ a ƴɛr-kpɛn jↄfʋ ɩnɛ ʋ, bom ma dãa cɛ ma wa.
50003007	Ɩ̃-cɛ a ana yele ɩ̃ na dãa nyɛ a ɩ ma yel-dↄↄlsɩ, ɩ̃ de ba na a ƴɛ̃ƴɛrɩ̃ na a ɩ ma yel-pↄrsɩ a Kirisi ɩnɛ.
50003008	Ɩ̃ aa ɩ a ana yele tɛw ʋ wa, ɩ̃-cɛ ɩ̃ de na a yele a jaa a ɩ ma yel-pↄrsɩ a ɩ̃ Nɩ-kpɛ̃ɛ Jeeju-Kirisi bↄ̃wfʋ ɩnɛ na nyɩrɩ̃ sa gãw a yele a jaa. A ʋlↄ ɩnɛ ɩ̃ barʼã a yele a jaa a lo, ɩ̃ mɩ de ba a ba ɩ ma saba, a mɩnɛ a ɩ̃ bõ-dↄↄlaa na tʋↄ ɩ a Kirisi,
50003009	ɩ̃ mɩ wa ɓã taa nɩ ʋ a sɩ ɩ bõ-ƴen. Maa bʋↄrↄ a ɩ̃ mɩ̃ɛ torfʋ ʋlↄ na yi a ƴɛr-kpɛn jↄfʋ pʋↄ wa, ɩ̃-cɛ ɩ̃ bʋↄrↄ na a torfʋ ʋlↄ na yi a ɩ̃ ƴↄ̃w-nyãa pʋↄ ɩ̃ na tɛrɛ nɩ a Kirisi. A ʋna torfʋ naa yi na a Naaŋmɩn jie, ɩ̃ be a ʋlↄ na tɛrɛ nɩ ʋ a ƴↄ̃w-nyãa jie.
50003010	A bom tɛw ʋlↄ ɩ̃ na bʋↄrↄ ɩ na, ɩ̃ bↄ̃w a Kirisi nɩ a kpɛ̃w ʋlↄ na yi a ʋ kũu-pʋↄ-irfʋ, nɩ a mɩnɛ ɩ̃ na mɩ kpɛ a ʋ won pʋↄ, ɩ̃ mɩ kpi a kũu ʋlↄ na wↄ̃ taa nɩ a ʋ ben,
50003011	cɛlɛ nɩ a ala ɩ ɩ̃ nↄↄ mɩ tʋↄ na ir a kũusɩ pʋↄ.
50003012	Maa yel á ɩ̃ gↄrʼã pↄw a ɩ̃ dãw-taa yar baar wa mɩɩ á ɩ̃ ɩ na cɛcɛ wa, ɩ̃-cɛ ɩ̃ ƴↄ̃w na kpɛ̃w ɩ̃ nyɩrɛ a mɩnɛ ɩ̃ na tʋↄ pↄw, a-na-ɩ a ala ɩnɛ a Jeeju-Kirisi nyↄw ma.
50003013	Yɛɛr, aa ɩ wↄ̃ taa nɩ ɩ̃ pↄw na a ʋna bom sɛr wa, ɩ̃-cɛ a bom bõ-ƴen ʋlↄ ɩ̃ na maala ɩ na, ɩ̃ ma hiinʼã a ala na tↄl baar ɩ̃ nyɩrɛ wɩɛrɛ a ala na cãa waara jie.
50003014	Ala-ɩ̃-sↄ ɩ̃ nyɩrɛ cere a tʋraa par a mɩnɛ ɩ̃ na tʋↄ pↄw a saa juu bom ʋlↄ a Naaŋmɩn na bʋↄlʼɩ̃ ma a Jeeju-Kirisi pʋↄ.
50003015	A sɩmɩ sɩ jaa na karɩ̃ a sɩɛ pʋↄ sɛw na na tɛrɛ a ʋna tɩɛrʋ̃ naa. Ɩ̃-cɛ a ala ɩ a ŋmɛɛ be na be tɛrɛ tɩɛrʋ̃ kpee, a Naaŋmɩn na miil ba na a ala mɩ.
50003016	A ala saarɩ̃ wↄ̃ mɩnɛ, nyɩ́ ɩ a sɩ cãa cere a sↄr ʋlↄ pʋↄ sɩ na de wa ta nɩ a ƴɛ̃ƴɛrɩ̃.
50003017	Yɛɛr, nyɩ́ tↄↄnↄ ma nyɩ jaa, ɩ̃ mɩ Ꞌwuoro a bala na cere tuure nɩ a mɩnɛ sɩ na dãa maal.
50003018	A-na-ɩ ɩ̃ dãa na yel nyɩ gbɛ-yaw ɩ̃ lɛ yele nyɩ nɩ mↄtↄ̃-kʋ̃ↄ, a yaw jie maalfʋ miile na a ba ɩ na a Kirisi sama-deme mɩ jaarʼɩ̃ a ʋ nɩ-kʋ-daa ƴɛrĩ.
50003019	A ba baarfʋ daar na ɩ na a wɛfʋ. A ba pifʋ ɩ̃ ɩ a ba naaŋmɩn. A vĩ yele lɩɛbʼã ɩ a ba yo-yifʋ, ɩ̃ a tẽw pʋↄ yele tɛw pʋↄ a ba tɩɛrɩ̃sɩ ma be.
50003020	A ala ɩ a sɩmɩ ʋ, saa juu nɩbɛ sɩ ɩ, na sɩ piire a mɩnɛ a sɩ Fafaara na ɩ a Nɩ-kpɛ̃ɛ Jeeju-Kirisi na yire a be waara.
50003021	Ʋ na wa na lɩɛb a sɩ ɩ̃gan nãw ʋ lɩɛb wↄ̃ taa nɩ a ʋ ɩ̃gan nyɩnyɩlaa, tu nɩ a ʋ kpɛ̃w ʋlↄ ʋ na tʋↄ nɩ a yele a Jaa a be a ʋ pulẽe.
50004001	Ala-ɩ̃-sↄ, ɩ̃ badɛɛ nɩ a ɩ̃ yɛɛr ɩ̃ na nʋ, ɩ̃ na lɛ bʋↄrↄ ɩ̃ lɛ nyɛ, na ma mɩ maal ma a nʋ̃ↄ nyↄw ma, na mɩ lɛ ɩ a ɩ̃ tɩɛrʋ̃ barfʋ bom, nyɩ́ bↄ̃w ɩraa cĩcĩ a Nɩ-kpɛ̃ɛ pʋↄ.
50004002	Ɩ̃ sʋↄrↄ na a Evodi nɩ a Sɩ̃tɩsɩ a ba ɓaalɩ̃ taa bɩlɛ a mɩnɛ ba na ɩ a yɛɛr a Nɩ-kpɛ̃ɛ pʋↄ.
50004003	Ɩ̃ mɩ sʋↄrʼã a fʋ̃ʋ na ɩ a ɩ̃ lãa-tʋ̃-dẽdẽ, a fʋ na sũo a pↄↄbↄ bala, a-na-ɩ ba dãa na pↄw ma a sɩ lãa jɛb a Naaŋmɩn ƴɛr-son jɛb lãa nɩ a Kilema nɩ a ɩ̃ lãa-tʋnbↄ bala a yoe na sɛb a baafʋ sɛbɛ pʋↄ.
50004004	A mɩnɛ nyɩ na be a Nɩ-kpɛ̃ɛ pʋↄ, nyɩ́ cɩlɛ a daar a jaa. Ɩ̃ lɛ yele nyɩ na, nyɩ́ ma cɩlɛ!
50004005	Nyɩ́ ɩ a nɩbɛ ba jaa a ba bↄ̃w nyɩ a nyɩ ɩ nɩ-hɛlɛlɛ. A Nɩ-kpɛ̃ɛ lɛwaa pɩɛlʼã.
50004006	Nyɩ taa wa waala bom kãw ɩnɛ wa, ɩ̃-cɛ nyɩ́ puoro sʋↄrↄ nɩ a Naaŋmɩn a ala a jaa nyɩ na bʋↄrↄ ɩnɛ, sʋↄrↄ pɛwrɛ nɩ ʋ a ala ʋ na maala nyɩ ɩnɛ.
50004007	Ɩ̃ a Naaŋmɩn pɩɛnfʋ na gãw a bↄ̃wfʋ a jaa na gu na a nyɩ suur nɩ a nyɩ tɩɛrɩ̃sɩ a dↄ̃dↄr-gure kaarɩ̃, a mɩnɛ nyɩ na be a Jeeju-Kirisi pʋↄ.
50004008	Yɛɛr, a ala na cɛ ɩ na a nyɩ́ bↄ̃w cɛlɛ a bom lɛ na tor mɩ sɛw nɩ a pɛwfʋ, a bom lɛ na ɩ a bõ-son sɛw nɩ a cʋfʋ, mɩ ɩ nɩ a dẽdẽ nɩ a eɛcɛ, a bom lɛ na vɩɛlɛ, na mɩ sɛw nɩ a ƴↄ̃wfʋ.
50004009	Nyɩ́ nyↄw ɩ̃ maala a ala nyɩ na jaan ɩ̃ mɩ pↄw a ɩ̃ jie, a ala nyɩ na wõ nɩ a ala nyɩ na mɩ nyɛ ma ɩ̃ maal. Ɩ̃ a Naaŋmɩn ʋlↄ na ma kʋrↄ sɩ a pɩɛnfʋ na be nɩ nyɩ na.
50004010	Nʋ̃ↄ kpɛ̃ɛ nyↄw ma na a Nɩ-kpɛ̃ɛ pʋↄ a mɩnɛ nyɩ na pãa lɛ tɩɛrɛ nɩ ma a ƴɛ̃ƴɛrɩ̃. Maa bʋↄrↄ ɩ̃ yel á nyaa dãa bↄ̃w nɩ ma wa, ɩ̃-cɛ a sↄr ɩ̃ ma dãa be wa.
50004011	Ɩ̃ maa mɩ ƴɛrɛ a lɛ bʋↄrↄ nɩ bom wa, a-na-ɩ ɩ̃ jaanʼã a mɩnɛ ɩ̃ na ɩrɛ ɩ̃ a bom lɛ ɩ̃ na tɛrɛ na tʋↄ sɛw nɩ ma.
50004012	Ɩ̃ bↄ̃w na a mɩnɛ ɩ̃ na ɩrɛ a nãw pʋↄ nɩ a tɛrɛfʋ pʋↄ. A ala saarɩ̃ wↄ̃ mɩnɛ, ɩ̃ jaanʼã a mɩnɛ ɩ̃ na bara a tɩɛrʋ̃ a yele a jaa pʋↄ: ɩ pi na mɩɩ a kↄ̃ nyↄw ma na; ɩ̃ nyɩrɩ̃ na tɛraa mɩɩ a ɓↄr ma na.
50004013	Ɩ̃ na tʋↄ na a yele a jaa a yl a ʋlↄ na kʋrↄ ma a kpɛ̃w jie.
50004014	Ɩ̃-cɛ nyɩ maalʼã vɩlaa a mɩnɛ nyɩ na sũo ma a ɩ̃ won pʋↄ.
50004015	A nyɩmɩ Fɩlɩpɩ deme mɩ bↄ̃w na, a lɛdaar ɩ̃ na dãa yi a Masɛdↄn a korĩ-cɛ̃ ɩ̃ nyↄw á Naaŋmɩn ƴɛr-son ƴɛrfʋ, a duo-puorbo ma dãa sũo ma wa. Nyɩmɩ tɛw ɩ̃ dãa sũo ma, ɩ̃ mɩ pↄw a ɩ̃ sũofʋ.
50004016	A mɩnɛ ɩ̃ na dãa de nĩe be a Tɛsaloniki-tẽw nyɩ dãa na sũo ma, gbɛɛ yayaw a lɛdaar ɩ̃ na dãa be a nãw pʋↄ.
50004017	Aa ɩ wↄ̃ taa nɩ yele ɩ̃ bʋↄrↄ wa, ɩ̃ ɩ̃ bʋↄrↄ na nyɩ mɩ pↄw a bõ-dↄↄlaa ʋlↄ a Naaŋmɩn na kʋrↄ nyɩ.
50004018	Ɩ̃ pↄw na a yele a jaa nyɩ na tɩɩr, lɛ ɩ tɛraa sʋbↄ. A-na-ɩ a mɩnɛ a Epafurodi na wa nɩ a yele ala nyɩ na tɩɩr kʋ ma, a sɛw ma na. A ana yele wↄ̃ na taa nɩ a baar-lo-yele na nyuure vɩlaa kpɛɛrɛ a Naaŋmɩn, ʋ na nyɛ a mɩ vɩɛlɛ ʋ.
50004019	Ɩ̃ a ɩ̃ Naaŋmɩn na kʋ nyɩ na a alã a jaa na ɓↄr nƴɩ tu nɩ a ʋ na-yel-vɛlɛ na be a Jeeju-Kirisi pʋↄ.
50004020	A sɩ Sãa Naaŋmɩtɩ, ú tɛrɛ a yo-yifʋ a daar a jaa. Amɛn.
50004021	Nyɩ́ puor a Naaŋmɩn nɩbɛ ba jaa a Jeeju-Kirisi pʋↄ. A yɛɛr bala na be nɩ ma puor nyɩ na.
50004022	A Naaŋmɩn nɩbɛ ba jaa mɩ puor nyɩ na. A bala na de nĩe puor nyɩ ɩ na a jaman-kpɛ̃ɛ yir deme.
50004023	A Nɩ-kpɛ̃ɛ Jeeju-Kirisi sũofʋ ú be nɩ nyɩ a sɩɛ pʋↄ.
51001001	A maa Pol a Naaŋmɩn na vɛl ir ɩ̃ ɩ a Jeeju-Kirisi nɩ-tʋnaa nɩ a sɩ yɛbɛ Timote ɩ̃ tɩɩrɛ a sɛbɛ na
51001002	kʋrↄ a nyɩmɩ Naaŋmɩn nɩbɛ na be a Kↄlↄsɩ-tẽw na ɩ a sɩ yɛɛr dẽden a Kirisi pʋↄ. A sũofʋ nɩ a pɩɛnfʋ na yi a sɩ Sãa Naaŋmɩn sɛ̃, á be a nyɩ jie.
51001003	Sɩ ma pɛwrɛ na a Naaŋmɩn na ɩ a sɩ Nɩ-kpɛ̃ɛ Jeeju-Kirisi Sãa a daar a jaa sɩ na ma sʋↄrↄ ʋ ƴↄnↄ nyɩ.
51001004	A-na-ɩ sɩ wõ na a ba ƴɛr a nyɩ ƴↄ̃w-nyãa nyɩ na tɛrɛ nɩ a Jeeju-Kirisi, nɩ a nʋfʋ nyɩ na mɩ tɛrɛ nɩ a Naaŋmɩn nɩbɛ ba jaa.
51001005	A ala yi na a nyɩ tɩɛrɩ̃-son nyɩ na tɛrɛ a yele ala ɩnɛ a Naaŋmɩn na gbɛɛrɩ̃ bin nyɩ a saa juu, nyɩ na dãa de nĩe wõ a lɛdaar a Jeeju-Kirisi ƴɛr-son, na ɩa yel-mɩ̃ɛ ƴɛrɩ̃, na ta a nyɩ sɛ̃.
51001006	A ƴɛr-son ʋlↄ wↄnↄ na a wↄmↄ yɛrɛ pↄwrↄ a tẽw ʋ jaa juu, a mɩnɛ ʋ na mɩ maal a nyɩ jie wa nyↄw nɩ a bibir ʋlↄ nyɩ na wõ a Naaŋmɩn wɩɛfʋ ƴɛrɩ̃ mɩ bↄ̃w nɩ a ala ʋ na sɩrɩ̃ ɩ.
51001007	A Epafɩrasɩ na ɩ a sɩ lãa-tʋnↄ sɩ na nʋ ɩ̃ dãa jaan nyɩ a ala. Ʋ ɩ na a Kirisi tʋ̃tʋ̃-dẽdẽ na tʋnↄ a sɩ ɩnɛ.
51001008	A ʋlↄ ɩ̃ yel sɩ a nʋfʋ ʋlↄ a Naaŋmɩn Sɩɛ na kʋ nyɩ.
51001009	Ala-ɩ̃-sↄ, wa nyↄw nɩ a ʋna bibir sɩ na wõ a nyɩ ƴɛrɩ̃, sɩ maa galɩ̃ nyɩ a Naaŋmɩn sʋↄr-ƴↄ̃wfʋ wa. Sɩ ma sʋↄrↄ ʋ na a ʋ kʋ nyɩ a kpaarfʋ nɩ a yɛ̃ a jaa na yi a ʋ Sɩɛ jie, a nyɩ na tʋↄ bↄ̃w bↄ̃w nɩ a ʋ pʋ-tɩɛrʋ̃,
51001010	a nyɩ maalfʋ na cere tuure nɩ a mɩnɛ a Nɩ-kpɛ̃ɛ na bʋↄrↄ, a na mɩ nʋmↄ ʋ a daar a jaa. A nↄhↄ̃, nyɩ na maala na a tʋ̃-vɛlɛ bʋrↄ bʋrↄ, ɩ̃ a nyɩ bↄ̃wfʋ mɩ karɛɛ a Naaŋmɩn pʋↄ.
51001011	Sɩ mɩ sʋↄrↄ ʋ na a nyɩ na tʋↄ pↄw a fãgã a yele a jaa pʋↄ, a yi a kpɛ̃w ʋlↄ ʋ na yi nɩ a yuor, a mɩnɛ a nyɩ na tʋↄ ɩraa nɩ cĩcĩ, tɛrɛ nɩ a su-nyↄwraa a daar a jaa.
51001012	Nyɩ́ pɛwrɛ a Sãa Naaŋmɩn nɩ nʋ̃ↄ, na kʋ nyɩ a sↄr a nyɩ na tʋↄ pↄw a yele ala ʋ na gbɛɛrɩ̃ bin, nɩ a bala ʋ na sↄ, a tẽ-cãa pʋↄ.
51001013	A-na-ɩ ʋ faa sɩ na yi nɩ a libe kpɛ̃w pʋↄ, ɩ̃ maal sɩ a sɩ kpɛ a ʋ Bi-nʋnaa fãw pʋↄ.
51001014	A ʋlↄ pʋↄ sɩ na be ɩnɛ, sɩ pↄw a faafʋ, ɩ̃ a Naaŋmɩn mɩ de a sɩ maal-faar bar kʋ sɩ.
51001015	A Kirisi ɩ̃ miile a mɩnɛ a Naaŋmɩn ʋlↄ ba na ma nyɛ wa na be. Ʋ ɩ na a Naaŋmɩn Bie na be a yele a jaa ʋ na maal juu.
51001016	A-na-ɩ a ʋlↄ a Naaŋmɩn de maalʼɩ̃ a yele a jaa na be a saꞋlon nɩ a tẽw pʋↄ, a ala ba na nyɛrɛ nɩ a ala ba na ma nyɛrɛ wa, a jamansɩ, a nɩ-bɛrɛ, a tʋↄfʋ, mɩɩ a fãgãsɩ, a Naaŋmɩn de na a Kirisi maalʼɩ̃ a ana yele a jaa, ɩ̃ a yele a jaa mɩ maalʼã a Kirisi ɩnɛ.
51001017	Ʋ de na nĩe be, ɩ̃ a yele a jaa pãa tuure. Ʋlↄ ɩ̃ tɩɛ a yele a jaa tɛɛlɛ.
51001018	Ʋlↄ ɩ a juu a duo-puorbo jie na ɩ a ʋ ɩ̃gan. Ʋ mɩ ɩ na a ba nyↄwfʋ jie na de nĩe ir a kũu pʋↄ ɩ a Bi-dãdãw, a mɩnɛ ʋ na tʋↄ ɩ a dãdãw sʋbↄ a yele a jaa pʋↄ.
51001019	A-na-ɩ a Naaŋmɩn mɩ̃ɛ ɩ̃ nʋ ɩ̃ be ʋ jaa a ʋ Bie pʋↄ,
51001020	ɩ̃ mɩ nʋ ɩ̃ de a ʋ Bie ɓaalɩ̃ nɩ a yele a jaa. A Kirisi kũu ʋ na kpi a nɩ-kʋ-daa juu a Naaŋmɩn de ƴↄ̃w nɩ a pɩɛnfʋ a nɩbɛ jie nɩ a ʋlↄ jie, a mɩnɛ ʋ na tʋↄ ɓaalɩ̃ a yele a jaa na be a tẽw pʋↄ nɩ a ala na be a saꞋlon.
51001021	A nyɩmɩ mɩ, nyɩ mɩ dãa na ŋma taa nɩ a Naaŋmɩn na nyɩ ɩ a ʋ sama-deme a nyɩ maal-bebe nyɩ na maala ɩnɛ, sↄnↄ nɩ ʋ.
51001022	Ɩ̃-cɛ a ƴɛ̃ƴɛrɩ̃ na ʋ ɓaalɩ̃ nyɩ na nɩ a ʋ Bie ɩ̃gan buur kũu ʋ na kpi, a mɩnɛ ʋ na tʋↄ maal nyɩ a nyɩ ɩraa a ʋ nii-sↄw ɩ nɩ cɛcɛ, kↄ̃ tɛrɛ sãwfʋ jie nɩ cɛfʋ jie wa.
51001023	Ɩ̃-cɛ a sɛw na a nyɩ na cãa ba ɩraa a nyɩ ƴↄ̃w-nyãa pʋↄ kↄ̃ sↄw bar a tɩɛrɩ̃-son nyɩ na pↄw a lɛdaar nyɩ na dãa wõ a Jeeju-Kirisi ƴɛr-son wa. A ɩ na a ƴɛr-son ʋlↄ ba na hier kʋ a tẽw nɩbɛ ba jaa, ɩ̃ a ala ɩnɛ a maa Pol lɩɛb ɩ a tʋ̃tʋnↄ.
51001024	A ƴɛ̃ƴɛrɩ̃ na ɩ̃ cɩlɛ na a won ala ɩnɛ ɩ̃ na nyɛrɛ a nyɩ ɩnɛ. A-na-ɩ a ɩ̃ won pʋↄ ɩ̃ cowro na a ala na ɓↄr a Kirisi won ʋ na dãa nyɛ a ʋ duo-puorbo na ɩ a ʋ ɩ̃gan ɩnɛ.
51001025	Ɩ̃ mɩ lɩɛbʼã ɩ a ba tʋ̃tʋnↄ, tuure nɩ a mɩnɛ a Naaŋmɩn na ƴↄ̃w ma a tʋmↄ ala ɩ̃ na tʋnↄ a nyɩ ɩnɛ. Ʋ ƴↄ̃w ma na ɩ̃ na man a ʋ ƴɛrɩ̃ a nyɩ na tʋↄ bↄ̃w a par,
51001026	a ƴɛrɩ̃ ʋlↄ ʋ na dãa sↄↄlɩ̃ a nɩbɛ ba jaa jie a korĩ-cɛ jaa, ɩ̃ a ƴɛ̃ƴɛrɩ̃ ʋ de man kʋ a bala ʋ na sↄ.
51001027	A-na-ɩ a Naaŋmɩn bʋↄrↄ na ʋ maal ba a ba bↄ̃w a mɩnɛ a ʋna bõ-sↄↄlaa na nyɩrɩ̃ vɩɛlɛ gãw a yele a jaa a nɩ-bʋlsɩ jie. A ƴɛrɩ̃ ʋlↄ ɩ na, a Kirisi na be a nyɩ pʋ̃ↄ, maal nyɩ a nyɩ tɛrɛ a tɩɛrɩ̃-son cɛlɛ nɩ a Naaŋmɩn yo-yifʋ yele.
51001028	A ʋ ƴɛrɩ̃ sɩ mana kʋrↄ a nɩbɛ ba jaa, kpãkpana nɩ ba, ɩ̃ mɩ jaana ba bõ-ƴene-ƴene nɩ a kpaarfʋ ala a jaa a Naaŋmɩn na kʋ sɩ, a mɩnɛ a sɩ na tʋↄ maal a nɩbɛ ba jaa a ba bɩ a Kirisi pʋↄ ɩraa nɩ a Naaŋmɩn nii-sↄw.
51001029	A ala ɩnɛ ɩ̃ mɩ ƴↄ̃w a fãgã tʋnↄ jɛbɛ nɩ, tuure nɩ a mɩnɛ a Kirisi kpɛ̃w na mɩ tʋnↄ a ɩ̃ pʋ̃ↄ.
51002001	Ɩ̃ bʋↄrↄ na nyɩ bↄ̃w a mɩnɛ a jɛb ʋlↄ ɩ̃ na jɛbɛ a nyɩmɩ nɩ Lawdise nɩbɛ nɩ a bala na ma mɩ nyɛ ma sɛr wa ɩnɛ na kpɛmɛ.
51002002	A ɩ̃jɛb par ɩ na a ba na tɛrɛ Ꞌlafʋ, mɩ tɛrɛ nɩ nↄ-bõ-ƴen nʋnↄ nɩ taa, a mɩnɛ ba na bↄ̃wnↄ a Naaŋmɩn ƴɛrɩ̃ ma tɛrɛɛ baalɩ̃fʋ wa, na ba mɩ nyɩrɩ̃ tɛrɛɛ a yɛ̃ wa bↄ̃wnↄ nɩ a Naaŋmɩn bõ-sↄↄlaa na ɩ a Kiris mɩ̃ɛ.
51002003	A ʋ pʋↄ a Naaŋmɩn na-yele na ɩ a kpaarfʋ nɩ a bↄ̃wfʋ a jaa sↄↄlɩ̃.
51002004	Ɩ̃ ƴɛrɛ nɩ nyɩ na a lɛ a mɩnɛ a nyɩ kↄ̃ wa bar nɩrɛ ʋ wa bɛlɛ nyɩ nɩ a ʋ nↄ-kãa ƴɛrɩ̃sɩ wa.
51002005	A mɩnɛ ɩ̃ na saarɩ̃ jãa taa nɩ nyɩ a ɩ̃gan buur pʋↄ ɩ̃-cɛ ɩ caa na be nɩ nyɩ a sɩɛ pʋↄ, ɩ̃ a nʋmↄ ma na ɩ̃ na wõ a mɩnɛ nyɩ na ɩraa cĩcĩ bↄ̃w nyↄw nɩ taa a ƴↄ̃w-nyãa pʋↄ nyɩ na tɛrɛ nɩ a Kirisi.
51002006	Ala-ɩ̃-sↄ, a mɩnɛ nyɩ na sↄw de a Jeeju-Kirisi ʋ ɩ a Nɩ-kpɛ̃ɛ, nyɩ́ tuure a ʋ gbɛ-pɛlɛ.
51002007	Nyɩ́ bↄ̃w bá ɩraa a ʋ pʋↄ, mɩ de nɩ a nyɩ mɩ̃ɛ dↄↄl a ʋ juu, nʋ̃ↄnↄ nɩ a daar a jaa a ƴↄ̃w-nyãa pʋↄ tuure nɩ a ala ba na dãa jaan nyɩ, mɩ pɛwrɛ nɩ a Naaŋmɩn a daar a jaa.
51002008	Nyɩ́ tɛrɛ nyɩ mɩ̃ɛ a nɩrɛ kↄ̃ wa bɛlɩ̃ nyɩ pↄw nɩ a nɩbɛ yɛ̃ ƴɛrɩ̃sɩ nɩ a bɛlɩ̃fʋ ƴɛrɩ̃sɩ na ma tɛrɛ par wa. Á ƴɛrɩ̃sɩ ala ma yi a Kirisi jie wa, ɩ̃ a yi na a nyɩ sãa-kʋnbↄ jaanfʋ, nɩ a tẽw na pʋↄ sɩ-bʋrↄ bʋrↄ pʋↄ.
51002009	A-na-ɩ a Naaŋmɩn mɩ̃ɛ ʋ jaa be na a Kirisi ɩ̃gan pʋↄ,
51002010	ɩ̃ a nyɩmɩ, nyɩ pↄw na a yele a jaa a sɛw nyɩ, a mɩnɛ nyɩ na be a Kirisi pʋↄ na ɩ a kpɛ̃ɛ gãw a sɩ-bʋrↄ bʋrↄ Ɩʋↄfʋ nɩ a ba fãgã ʋ jaa.
51002011	A ʋ jie mɩ, nyɩ mɩ pↄw na a yʋↄr ŋmaafʋ ʋlↄ na ma yi nɩrɛ jie wa, ɩ̃ a yi na a Kirisi jie, na ɩ a ʋ faafʋ ʋ na faa nyɩ a nyɩ nɩrɛ wãa ɩfʋ pʋↄ.
51002012	A mɩnɛ ba na mʋr nyɩ a kʋ̃ↄ, ba lãa na ũu nɩ nyɩ a Kirisi, ɩ̃ a nyɩ mɩ lãa irʼɩ̃ ʋ a kũu pʋↄ a-na-ɩ nyɩ sↄw na áa Naaŋmɩn tɛrɛ na fãgã maalʼɩ̃ ʋ ʋ ir a kũu pʋↄ.
51002013	Nyɩ dãa na ɩ a kũusɩ a nyɩ maal-bebe ɩnɛ, nɩ a mɩnɛ nyɩ na ɩ a nɩ-bʋlsɩ bala ba na ma dãa ŋmaa a yʋↄr wa, ɩ̃ a Naaŋmɩn maal nyɩ na a nyɩ lãa irʼɩ̃ a Kirisi a kúu pʋↄ, ɩ̃ ʋ mɩ de a sɩ maal-bebe a jaa bar kʋ sɩ.
51002014	Ʋ de na a sɛbɛ ʋlↄ na miile a sɩ bɩɛfʋ jie na dãa ƴↄnↄ sɩ a ƴɛrɩ̃sɩ nɩ a ƴɛr-kpɛn kpa a nɩ-kʋ-daa juu.
51002015	A nↄhↄ̃ ʋ sãw a sɩ-bʋrↄ bʋrↄ tʋↄfʋ nɩ a ba fãgã bar. Ʋ yi nɩ ba na cãa pʋↄ, a nɩbɛ nyɛ ba a ba ɩ a gbãgbaar bala a Kirisi na tʋↄ.
51002016	Ala-ɩ̃-sↄ, nyɩ taa ɩ nɩrɛ ʋ wa ƴↄnↄ nyɩ ƴɛrɩ̃ a ala nyɩ na dɩrɛ nɩ a ala nyɩ na nyuure wa, mɩɩ a ala nyɩ na sɛw nyɩ maala a fɛtɩ bibir nɩ a cuu paalaa yifʋ dayen, mɩɩ a bibi-ciirsɩ bibie jↄfʋ wa.
51002017	A ala a jaa ɩ na a yele ala na dãa sɛw a ɩ dãadiile, ɩ̃ a tↄr jaa ɩ a Kirisi.
51002018	Nɩŋmɛɛ be na be na nʋ a ba mɩ̃ɛ lↄb-barfʋ. A ŋmɛɛ mɩ ma puoro a sɩ-tʋnɩsɩ, ma mɩ cɛ̃pɛrɛ a sɩɛ yele ala ba na ma nyɛ. A maal-bi-lɛ ɩ na yo-bↄb na yi a ɩ̃gan buur tɩɛrɩ̃sɩ pʋↄ na ma tɛrɛ par wa. Nyɩ taa wa sↄwrↄ a nɩ-lɛ nʋmↄ ƴɛrɩ̃sɩ ba na ƴɛrɛ ƴↄnↄ nyɩ wa.
51002019	A nɩbɛ bala ŋmaa na kpee nɩ a Kirisi na ɩ a juu. Ã ʋ pʋↄ, a ɩ̃gan ʋ jaa pↄwrↄ a fãgã, tɛrɛ nɩ a jile nɩ a cow-taa jiir bↄ̃w cow nɩ taa, mɩ karɛɛ nɩ a mɩnɛ a Naaŋmɩn na bʋↄrↄ.
51002020	Nyɩ lãa na kpi nɩ Kirisi ŋmaa yi a tẽw na pʋↄ sɩ-bʋrↄ bʋrↄ pʋↄ. Ɩ̃ bõ ɩnɛ nyɩ ma maala wↄ̃ taa nɩ a tẽw na nɩbɛ nyɩ cãa ɩ? A-na-ɩ nyɩ ma cãa na sↄw a ba ƴↄnↄ nyɩ a ba ƴɛr-kpɛn nↄhↄ̃:
51002021	“A fʋ taa wa diere a nanɩ wa,” “A fʋ taa wa Ꞌlɛmɛ kãana wa,” “A fʋ taa wa sɩɩrɛ wa.”
51002022	A ana yele a jaa ma baarʼã a lɛdaar ba na ma dɩ ba baar. A ɩ na a nɩbɛ ƴɛr-kpɛn nɩ a ba jaanfʋ.
51002023	A wↄ̃ na taa nɩ a kpaarfʋ sɩrɩ̃ na be tↄ a ana yele jↄfʋ pʋↄ a mɩnɛ ba na tɛrɛ a puorfʋ na yi a ba mɩ̃ɛ jie ɩ̃ mɩ tɛrɛ a ba mɩ̃ɛ lↄb-barfʋ nɩ a ba mɩ̃ɛ kpowfʋ, ɩ̃-cɛ aa ɩ bom, na tʋↄ sũo ba a ba mɩ̃ɛ tɛrɛfʋ pʋↄ fɩ̃ɩ wa.
51003001	A Naaŋmɩn maal nyɩ na a nyɩ lãa irʼɩ̃ a Kirisi a kũu pʋↄ, ala-ɩ̃-sↄ nyɩ́ lana bʋↄrↄ a yele ala na be a saa juu, a jie a Kirisi na jɛ a Naaŋmɩn dʋrɩ̃ lõboorɩ̃.
51003002	Nyɩ taa tɩɛrɛ a ala na be ka a tẽw juu wa, ɩ̃-cɛ nyɩ́ tɩɛrɛ a ala na be a saa juu.
51003003	A-na-ɩ nyɩ kpi na, ɩ̃ a nyɩ baafʋ sↄↄlɩ̃ na nɩ a Kirisi a Naaŋmɩn jie.
51003004	A lɛdaar a Kirisi na ɩ a nyɩ baafʋ tↄr jaa nↄↄ nyɩrɛ, a nyɩmɩ mɩ, nyɩ na lãa na nyɩrʼɩ̃ ʋ mɩ pↄw a ʋ yo-yifʋ.
51003005	Ala-ɩ̃-sↄ nyɩ́ kú a nyɩ tẽw pʋↄ bↄb na ɩ a gã-ta-burbur, a maal-bi-kpansɩ, a vĩ yele bↄfʋ, a tɩɛrɩ̃-kpansɩ, nɩ a mimir kpɛfʋ na wↄ̃ taa nɩ a tɩɩb puorfʋ.
51003006	A yel-nↄhↄ̃ nʋmↄ ɩnɛ a Naaŋmɩn su-tuo na suu pↄw a bala na wõw ʋ a toor.
51003007	A korĩ-cɛ nyɩ na dãa cãa ɩ a maal-fãa nɩbɛ, a lɛ nyɩ ma dãa maala.
51003008	Ɩ̃-cɛ a ƴɛ̃ƴɛrɩ̃ na, nyɩ́ bar a yele ala a jaa na wↄ̃ taa nɩ a suur, a nʋↄr vʋ̃fʋ, nɩ a bɩcɩɩr. Nyɩ taa wa ɩrɛ a korfʋ nɩ a ƴɛr-kpansɩ a lↄↄ yire a nyɩ nʋↄr pʋↄ wa.
51003009	Nyɩ taa ŋmara a jiri ƴↄnↄ taa wa, a-na-ɩ nyɩ barʼã a nyɩ korĩ-cɛ wãa nɩ a ʋ maal-bie
51003010	ɩ̃ lɩɛb ɩ a nɩ-paala a Naaŋmɩn na lɩɛbɛ cↄↄrↄ a daar a jaa, a nyɩ na lɩɛb be a ʋlↄ Naaŋmɩn na mɛ nyɩ kaarɩ̃, a nyɩ na tʋↄ bↄ̃w ʋ cɛcɛ.
51003011	A nↄhↄ̃, a Jufisɩ nɩ a nɩ-bʋlsɩ ma be kpee wa. A bala na ŋmaa a yʋↄr ma lɛ be kpee nɩ a bala na ma ŋmaa wa. A ƴɛr-kpee-ƴɛrbɛ nɩ a vapↄrↄ nɩbɛ, a gbãgbaar nɩ a bala na sↄ a ba mɩ̃ɛ ma mɩ lɛ be kpee wa. A-na-ɩ a Kirisi ɩ na a ala a jaa na sɛw a nɩbɛ, mɩ be a ba jaa jie.
51003012	A mɩnɛ nyɩ na ɩ a Naaŋmɩn nɩbɛ ʋ na nʋ, ɩ̃ vɛl ir a nyɩ na ɩ a ʋ ben, ala-ɩ̃-sↄ nyɩ́ tɛrɛ a nã-bↄ̃wfʋ nʋnↄ nɩ taa, bↄ̃w nɩ taa a yɛ̃, tɛrɛ nɩ a mɩ̃ɛ wurfʋ nɩ a su-nyↄwraa, ɩ nɩ nɩ-hɛlɛlɛ.
51003013	Nyɩ́ tɛrɛ taa su-nyↄwraa, ɩ̃ a ala ɩ a nyɩ tↄ sʋbↄ tɛrɛ nɩ nyɩ na ƴɛrɩ̃, nyɩ́ de bar kʋ taa. Nyɩ sɛw na nyɩ ma de bar kʋ taa a mɩnɛ a Nɩ-kpɛ̃ɛ na mɩ maal a nyɩ jie.
51003014	A ala a jaa pʋↄ, a kpɛ̃ɛ ɩ na a nyɩ na tɛrɛ a nʋfʋ na maala nyɩ a nyɩ na bↄ̃w lãw taa ɩ bõ-ƴen.
51003015	Nyɩ́ bar a Kirisi pɩɛnfʋ ʋ be a nyɩ sube pʋʋr tↄwrↄ nyɩ, a-na-ɩ a ʋna pɩɛnfʋ pʋↄ a Naaŋmɩn kpaarɩ̃ nyɩ a nyɩ ɩ a ɩ̃gan bõ-ƴen. Ɩ̃ nyɩ́ pɛwrɛ ʋ a ala ʋ na maal nyɩ ɩnɛ.
51003016	Nyɩ́ sↄw de a Kirisi ƴɛrɩ̃ ʋ nyɩrɩ̃ sɛw a nyɩ suur, a mɩnɛ nyɩ na jaana taa mɩ kpãkpana nɩ taa nɩ a kpaarfʋ ala a jaa a Naaŋmɩn na kʋ nyɩ. Nyɩ́ mɩ pɛwrɛ a Naaŋmɩn nɩ a nyɩ suur ʋ jaa, cɩɛrɛ nɩ a Naaŋmɩn Sɛbɛ yelsɩ, nɩ a yelsɩ ala nyɩ na ƴↄ̃w, nɩ a ala a Naaŋmɩn Sɩɛ na kʋ nyɩ.
51003017	A yele a jaa nyɩ na maala mɩɩ a ƴɛrɩ̃sɩ a jaa nyɩ na ƴɛrɛ, nyɩ́ maala a Nɩ-kpɛ̃ɛ Jeeju yuor pʋↄ, pɛwrɛ nɩ a Sãa Naaŋmɩn nɩ a Kirisi yuor.
51003018	Pↄↄbↄ, nyɩ́ cʋrↄ a nyɩ sɩrbɛ a mɩnɛ a na sɛw a bala na be a Nɩ-kpɛ̃ɛ jie na maala.
51003019	Sɩrbɛ, nyɩ́ nʋnↄ a nyɩ pↄↄbↄ. Nyɩ taa maala ba bier wa.
51003020	Bibiir, nyɩ́ wono a nyɩ dↄↄrbↄ toor a yele a jaa pʋↄ, a-na-ɩ lɛ a Nɩ-kpɛ̃ɛ bʋↄrↄ a nyɩ jie.
51003021	Saanba, nyɩ taa wa hʋↄlↄ a nyɩ bibiir, a ba sube wa sãw wa.
51003022	Gbãgbaar, nyɩ́ wono a nyɩ nɩ-bɛrɛ toor a ka a tẽw na pʋↄ a yele a jaa pʋↄ. Nyɩ taa ma maala a lɛdaar tɛw ba na ma jʋʋrↄ nyɩ a na nʋmↄ ba wa, ɩ̃ nyɩ́ tʋnↄ kʋrↄ ba nɩ su-son, a Nɩ-kpɛ̃ɛ nyɩ na jↄrↄ ɩnɛ.
51003023	A bom jaa lɛ nyɩ na maala, nyɩ́ maalʼɩ̃ a nyɩ suur ʋ jaa wↄ̃ taa nɩ a Nɩ-kpɛ̃ɛ nyɩ maala kʋrↄ, ɩ̃ a kↄ̃ ɩ nɩbɛ tɛw ʋ wa,
51003024	bↄ̃w nɩ ka a Nɩ-kpɛ̃ɛ na ya nyɩ na. A ʋ jie nyɩ na pↄw a yele ala ʋ na gbɛɛrɩ̃ bin a ʋ nɩbɛ. A Nɩ-kpɛ̃ɛ ʋlↄ nyɩ na tʋnↄ kʋrↄ ɩ na a Kirisi.
51003025	Ɩ̃-cɛ a ʋlↄ na maal a bier na pↄw na a bier yar, a-na-ɩ a Naaŋmɩn ma Ꞌwuoro a nɩbɛ kpee kpee wa.
51004001	Nɩ-bɛrɛ, nyɩ́ maala a nyɩ gbãgbaar a mɩnɛ a na tor, kↄ̃ ŋmama ba wa, ɩ̃ mɩ bↄ̃w ka a nyɩmɩ mɩ̃ɛ mɩ tɛrɛ na Nɩ-kpɛ̃ɛ na be a saa juu.
51004002	Nyɩ́ sʋↄrↄ a Naaŋmɩn kↄ̃ gala wa, bↄ̃w jʋʋrↄ nɩ, pɛwrɛ nɩ ʋ a ala ʋ na maal ɩnɛ.
51004003	Nyɩ́ mɩ sʋↄrↄ ʋ ƴↄnↄ sɩ, ʋ na kʋ sɩ sↄr a ʋ ƴɛrɩ̃ ƴɛrfʋ ɩnɛ, a sɩ na man a Kirisi ƴɛr-sↄↄlaa, a ƴɛr-sↄↄlaa ʋlↄ ɩnɛ ɩ̃ be a kasu pʋↄ.
51004004	Nyɩ́ sʋↄrↄ ƴↄnↄ ma a mɩnɛ ɩ̃ na tʋↄ miil a ʋ ƴɛrɩ̃ cãa pʋↄ a mɩnɛ na sɛw ɩ̃ ƴɛr.
51004005	Nyɩ́ tɛrɛ a kpaarfʋ a nyɩ maalfʋ pʋↄ a bala na ma puoro wa jie, nyɩrɛ tʋnↄ a daarʼã pʋↄ nyɩ na be.
51004006	Nyɩ́ ɩ a nyɩ ƴɛrɩ̃sɩ a vɩɛlɛ ɩ̃ mɩ nʋmↄ a daar a jaa. Nyɩ́ bↄ̃w nɩ a mɩnɛ nyɩ na ƴɛrɛ cↄwrↄ a nɩrɛ lɛ.
51004007	A Tɩsɩkɩ na ɩ a sɩ yɛb-nʋnaa na mɩ ɩ a tʋ̃tʋ̃-dẽdẽ nɩ a ɩ̃ lãa-tʋnↄ a Nɩ-kpɛ̃ɛ tʋmↄ pʋↄ na man nyɩ na a ɩ̃ ƴɛrɩ̃ a jaa.
51004008	Ɩ̃ tʋnↄ ʋ na ʋ na wɩ man nyɩ a mɩnɛ sɩ na jɛ, ɩ̃ na mɩ kʋ nyɩ a Ꞌlafʋ.
51004009	A Onejim na ɩ a yɛb-dẽdẽ nɩ a yɛb-nʋnaa na mɩ ɩ a nyɩ nɩrɛ na bɩɛl ʋ wɩ nɩ. Ba na man nyɩ na a ala a jaa na maala a ka.
51004010	A Arɩsɩta na lãa be nɩ ma a kasu pʋↄ nɩ a Markɩ na ɩ a Banabasɩ sãa yɛbɛ puor nyɩ na. (Nyɩ gↄrʼã wõ a Markɩ ʋlↄ ƴɛrɩ̃. A ʋlↄ wa wɩ, nyɩ́ de ʋ vɩlaa.)
51004011	A Jeeju na lɛ dɩ a Jusitisi mɩ puor nyɩ na. Basɩmɛ tɛw ɩ̃ be be ɩ̃ ɩ a Jufisɩ na lãa tʋnↄ nɩ ma a Naaŋmɩn fãw tʋmↄ. Ba dãa na lɩɛb ɩ ma ɓaɓaalba.
51004012	A Epafɩrasɩ na ɩ a nyɩ nɩrɛ ɩ̃ mɩ ɩ a Jeeju-Kirisi tʋ̃tʋnↄ puor nyɩ na. Ʋ ma nyɩrɛ na sʋↄrↄ a Naaŋmɩn ƴↄnↄ nyɩ a mɩnɛ a nyɩ na ɩraa cĩcĩ, bɩ a sɩɛ pʋↄ, ɩ̃ mɩ nʋ a Naaŋmɩn pʋ-tɩɛrʋ̃ maalfʋ nɩ a nyɩ suur ʋ jaa.
51004013	Ɩ̃ na tʋↄ na yel a nↄhↄ̃ a ʋ ɩnɛ, á ʋ ma tɩɩ na vↄwrↄ a nyɩ ɩnɛ nɩ a Lawdise nɩbɛ ɩnɛ nɩ a Heerapoli nɩbɛ ɩnɛ mɩ.
51004014	A Luki na ɩ a sɩ baraa na mɩ ɩ a dↄↄtʋrↄ nɩ a Demasɩ puor nyɩ na.
51004015	Nyɩ́ puor a yɛɛr bala na be a Lawdise nɩ a Nɩmfa, lãa nɩ a duo-puorbo bala na ma kpaara taa be a ʋ yir.
51004016	A nyɩmɩ wa Ꞌwuor a sɛbɛ na kʋ taa baar, nyɩ́ mɩ ɩ a ba mɩ Ꞌwuor ʋ kʋ a duo-puorbo bala na be a Lawdise-tẽw. Ɩ̃ a nyɩmɩ, nyɩ́ mɩ Ꞌwuor a sɛbɛ ʋlↄ sɩ na dãa tɩɩr kʋ a Lawdise tẽ-deme.
51004017	Nyɩ́ yel a Arasɩb á ʋ bↄ̃w Ꞌwuoro a tʋn ʋlↄ ba na ƴↄ̃w ʋ a ʋ maal a Nɩ-kpɛ̃ɛ ɩnɛ, a mɩnɛ ʋ na tʋↄ maal wa baar.
51004018	A ɩ̃ mɩ̃ɛ nuu ɩ̃ sɛb a ƴɛrɩ̃sɩ asɩmɛ: A maa Pol, ɩ̃ puoro nyɩ na. Nyɩ́ bↄ̃wnaa, a kasu pʋↄ ɩ̃ cãa be. A Naaŋmɩn sũofʋ, ú be a nyɩ jie.
52001001	A maa Pol nɩ a Sɩlasɩ nɩ a Timote ɩ̃ sɛbɛ a sɛbɛ na tɩɩrɛ kʋrↄ a nyɩmɩ Tɛsaloniki duo-puorbo na be a sɩ Sãa Naaŋmɩn nɩ a sɩ Nɩ-kpɛ̃ɛ Jeeju-Kirisi pʋↄ. A Naaŋmɩn sũofʋ nɩ a ʋ pɩɛnfʋ á be a nyɩ jie.
52001002	Sɩ puoro na a Naaŋmɩn a nyɩ jaa ɩnɛ a daar a jaa, ɩ̃ sʋↄrↄ ʋ ƴↄnↄ nyɩ ma gala wa.
52001003	A lɛdaar sɩ na ma puoro a sɩ Sãa nɩ a sɩ Naaŋmɩn, sɩ maa hiin a nyɩ ƴↄ̃w-nyãa tʋmↄ wa, nɩ a mɩnɛ nyɩ na dɩ a tuo ɩ̃ tʋ̃ a tʋmↄ a yi a nyɩ nʋfʋ pʋↄ, nɩ a mɩnɛ nyɩ na mɩ ɩraa a cĩcĩ a nyɩ tɩɛrʋ̃ son pʋↄ, a jaa yi a sɩ Nɩ-kpɛ̃ɛ Jeeju-Kirisi jie.
52001004	Yɛɛr, sɩ bↄ̃w na ka a Naaŋmɩn nʋ nyɩ na, ɩ̃ vɛl nyɩ ir sↄ.
52001005	A-na-ɩ a lɛdaar sɩ na wɩ nɩ a Naaŋmɩn ƴɛr-son a nyɩ sɛ̃, saa ƴɛr nyɩ a ƴɛrɩ̃sɩ tɛw wa, ɩ̃ sɩ wɩ nɩ na a fãw ʋlↄ a Naaŋmɩn Sɩɛ na kʋ sɩ, a sɩ bↄ̃w nɩ áa ƴɛrɩ̃ ʋlↄ sɩrɩ̃ na ɩ yel-mɩ̃ɛ. Nyɩ bↄ̃w na a nɩ-wↄ̃ mɩnɛ sɩ na dãa ɩ a nyɩ sↄ̃w, a na sũo nyɩ.
52001006	Ɩ̃ a nyɩmɩ, nyɩ lɩɛbʼã ɩ a sɩ tↄ̃tↄↄnbↄ, ɩ̃ mɩ tↄↄnↄ a sɩ Nɩ-kpɛ̃ɛ, a mɩnɛ nyɩ na sↄw de a Naaŋmɩn ƴɛrɩ̃ sɩ na ƴɛr nyɩ a kpowfʋ pʋↄ, mɩ tɛrɛ nɩ a nʋ̃ↄʋlↄa Naaŋmɩn Sɩɛ na kʋ nyɩ.
52001007	Ala-ɩ̃-sↄ nyɩ lɩɛbʼã ɩ nɩ-tↄↄnsɩ a Masɛdↄn nɩ a Akayi ten pʋʋr a Naaŋmɩn-puorbo ba jaa jie.
52001008	A-na-ɩ a Nɩ-kpɛ̃ɛ ƴɛrɩ̃ nyɩ na ƴɛr cʋbʼã cen na vɩɛ a Masɛdↄn nɩ a Akayi ten bar, a nɩbɛ wõ a jiir a jaa a nyɩ ƴↄ̃w-nyãa nyɩ na tɛrɛ a Naaŋmɩn jie. Ala-ɩ̃-sↄ saa lɛ bʋↄrↄ sɩmɩ mɩ̃ɛ sɩ lɛ man go wa.
52001009	A-na-ɩ a bala mɩ̃ɛ mana na a mɩnɛ nyɩ na sↄw de sɩ a lɛ sɩ na dãa wɩ a nyɩ sɛ̃, nɩ a mɩnɛ nyɩ na jaar a nyɩ tɩbɛ sↄr bar, ɩ̃ lɩɛb de a ʋlↄ na ɩ a yel-mɩ̃ɛ Naaŋmɩn nɩ a Naaŋmɩn-mimir, mɩ tʋnↄ kʋrↄ ʋ.
52001010	Ba mɩ mana na a mɩnɛ nyɩ na eɛlɛ a Naaŋmɩn Bie nↄↄ yire a saa juu waara, a Jeeju ʋlↄ a Naaŋmɩn na ir a kũu pʋↄ, nↄↄ wɩ́ɛrɛ sɩ a Naaŋmɩn su-tuo na waara ɩnɛ.
52002001	Yɛɛr, nyɩ mɩ̃ɛ bↄ̃w ka a sɩ wɩfʋ a nyɩ sɛ̃ ma ɩ pↄrↄ wa.
52002002	Nyɩ mɩ bↄ̃w ka a mɩnɛ sɩ na ma dãa ta a nyɩ sɛ̃ sɛr wa, a Fɩlɩpɩ tẽ-deme dãa na hʋↄl sɩ mɩ tʋ tʋ nɩ sɩ, ɩ̃-cɛ a mɩnɛ sɩ na ta a nyɩ tẽw, a ala saarɩ̃ ɩ a nɩ-yaw na mɩ dãa jɛbɛ nɩ sɩ ʋ, a Naaŋmɩn kʋ sɩ na a Ꞌlafʋ a sɩ ƴɛrʼɩ̃ a ʋ ƴɛr-son kʋ nyɩ.
52002003	A sɩ ƴɛrɩ̃ miilfʋ sɩ na wɩ, saa wɩ nɩ jiri ƴɛrɩ̃sɩ, mɩɩ a bõ-kpee bↄfʋ nɩ a bɛlɩ̃fʋ wa.
52002004	Ɩ̃ a Naaŋmɩn ɛ̃ɛ jʋʋr sɩ bↄ̃w, ɩ̃ pãa de a ʋ ƴɛrɩ̃ kʋ sɩ, ɩ̃ a lɛ sɩ ƴɛrɛ. Saa ƴɛrɛ bʋↄrↄ a nɩbɛ ba pɛwrɛ sɩ wa, ɩ̃-cɛ á nʋmↄ a Naaŋmɩn ʋlↄ na ma Ꞌwuor bↄ̃w a ala na be a sɩ sube pʋʋr.
52002005	Nyɩ bↄ̃w ka saa dãa wɩ a nyɩ jie nɩ yɛ̃ ƴɛrɩ̃sɩ wa, ɩ̃ saa mɩ lɛ wɩ nɩ a nↄ-kãa bʋↄrↄ sɩ pↄw bom kãw wa. A Naaŋmɩn mɩ̃ɛ bↄ̃w na a sɩ tɛw.
52002006	Saa mɩ dãa bʋↄrↄ a yo-yifʋ a nɩbɛ jie wa; nɩ a nyɩ jie, mɩɩ a nɩrɛ lɛ jie wa.
52002007	A-na-ɩ a Kirisi nɩ-tʋnɩsɩ sɩ ɩ, sɩ dãa na tɛrɛ a sↄr na fɛr nyɩ, ɩ̃-eɛ sɩ ɛ̃ɛ na bal a nyɩ sↄ̃w, wↄ̃ taa nɩ a pↄw na guolo a ʋ bibiir cↄↄrↄ nɩ ba.
52002008	A mɩnɛ sɩ na tɩɩ nʋ nyɩ, ala-ɩ̃-sↄ a saa bʋↄrↄ sɩ tɩɩr a Naaŋmɩn ƴɛr-son tɛw kʋ nyɩ wa, ɩ̃-cɛ a sɩ de a sɩ mɩ̃ɛ ʋ jaa kʋ nyɩ, a-na-ɩ nyɩ lɩɛbʼã ɩ a sɩ nɩ-nʋnɩsɩ.
52002009	Yɛɛr, nyɩ cãa na bↄ̃w a mɩnɛ sɩ na dãa dɩ a tuo, ɩ̃ tʋnↄ nɩ kpɛ̃w a tɩsↄw nɩ a mↄtↄ̃w, a mɩnɛ sɩ kↄ̃ wa ƴↄ̃w nɩrɛ kãw won wa a lɛdaar sɩ na hiere a Naaŋmɩn ƴɛr-son kʋrↄ nyɩ.
52002010	Nyɩ mɩ̃ɛ bↄ̃w sɩ na a Naaŋmɩn kaarɩ̃, a mɩnɛ sɩ na dãa wↄ̃ a nyɩmɩ popuorbo sↄ̃w. A sɩ maalfʋ dãa na ɩ cɛcɛ, ɩ̃ mɩ tor; burbur ma dãa be be fɩ̃ɩ wa.
52002011	-
52002012	A-na-ɩ nyɩ bↄ̃w na a mɩnɛ sɩ na maal a nyɩ jaa bõ-ƴene-ƴene jie, a mɩnɛ a daba na ma maal a ʋ bibiir jie. Sɩ miil nyɩ na a Naaŋmɩn sↄr, mɩ ɓaalɩ̃ nyɩ ɩ̃ mɩ kpãkpan nyɩ a mɩnɛ a nyɩ maalfʋ kↄ̃ wa sãw a Naaŋmɩn your wa, a ʋlↄ na bʋↄl nyɩ a nyɩ na kpɛ a ʋ mɩ̃ɛ fãw nɩ a ʋ yo-yifʋ pʋↄ.
52002013	A sɩmɩ mɩ, sɩ puoro na a Naaŋmɩn ma gala wa, a-na-ɩ a mɩnɛ nyɩ na wõ a Naaŋmɩn ƴɛrɩ̃ a sɩ jie, nyaa de ʋ ʋ ɩ a nɩbɛ ƴɛrɩ̃ wa, ɩ̃-cɛ nyɩ de ʋ na a mɩnɛ ʋ na sɩrɩ̃ ɩ a Naaŋmɩn ƴɛrɩ̃, na be a nyɩ pʋ̃ↄ lɩɛbɛ a nyɩmɩ na sↄw de ʋ.
52002014	Yɛɛr, nyɩ lɩɛbʼã wↄ̃ taa nɩ a Naaŋmɩn duo-puorbo a Jude wɩɛr pʋↄ na be a Jeeju-Kirisi pʋↄ, a-na-ɩ nyɩ nyɛ na hʋʋr a nyɩ mɩ̃ɛ tẽ-deme jie, wↄ̃ taa nɩ a bala na mɩ dãa nyɛ a hʋʋr a Jufisɩ jie.
52002015	A Jufisɩ bala, ba kú na a Nɩ-kpɛ̃ɛ Jeeju nɩ a Naaŋmɩn ƴɛr-hierbe, ɩ̃ mɩ diw sɩ bar a Jeeju yuor ɩnɛ. Á ba maalfʋ ma vɩɛlɛ a Naaŋmɩn jie wa, a-na-ɩ ba Ꞌlaarʼã a nɩbɛ ba jaa.
52002016	Ba mɩ bʋↄrↄ na ba var sɩ a sↄr a mɩnɛ a sɩ kↄ̃ wa ƴɛrɛ a Naaŋmɩn ƴɛrɩ̃ kʋrↄ a nɩ-kpeesɩ a ba pↄw a faafʋ wa. A nↄhↄ̃ ba dↄↄl taa a ba maal-faar a daar a jaa, ɩ̃ a Naaŋmɩn su-tuo pãa na ta ba.
52002017	Yɛɛr, sɩ ŋma na taa a daar fɩ̃ɩ pʋↄ (a ɩ̃gan buur tɛw pʋↄ, ɩ̃-cɛ a sɩɩr cãa be taa), ala-ɩ̃-sↄ a sɩ tɩɩ bʋↄrↄ sɩ lɛ nyɛ nyɩ ɩ̃ dãa ƴↄ̃w a fãgã
52002018	bʋↄrↄ sɩ wɩ a nyɩ sɛ̃. A maa Pol mɩ̃ɛ bↄ na a sↄr gbɛɛ amɩnɛ jaa faa, a-na-ɩ a Satã dãa na var sɩ a sↄr.
52002019	Bõ na ɩ a sɩ tɩɛrʋ̃ son nɩ a sɩ nʋ̃ↄ a sɩ Nɩ-kpɛ̃ɛ Jeeju nii-sↄw? Bõ na ɩ a tʋↄfʋ bom sɩ nↄↄ Ꞌlara miile a sɩ mɩ̃ɛ a ʋ waa daar ɩ̃ a ala ma ɩ a nyɩmɩ ʋ wa?
52002020	A-na-ɩ a sɩ yo-yifʋ nɩ a sɩ nʋ̃ↄ yi na a nyɩ jie.
52003001	Ala-ɩ̃-sↄ a nyɩ tɩɛrʋ̃ nyɩrɩ̃ na gãw sɩ, a sɩ guor taa ɩ̃ jɛ a Atɛn-tẽw pʋↄ a sɩ yẽ,
52003002	ɩ̃ tʋ̃ a sɩ yɛbɛ Timote na ɩ a Naaŋmɩn tʋ̃tʋnↄ a Kirisi ƴɛr-son pʋↄ, ʋ wɩ a nyɩ sɛ̃ na sũo nyɩ, a nyɩ na tɛrɛ a fãgã nɩ a Ꞌlafʋ a nyɩ ƴↄ̃w-nyãa pʋↄ.
52003003	Saa bʋↄrↄ nɩrɛ kãw ʋ wa ɩ a dama ʋ a ana hʋʋr nyɩ na nyɛrɛ ɩnɛ wa. A-na-ɩ nyɩ mɩ̃ɛ bↄ̃w ka a sɛw na a ta sɩ a lɛ.
52003004	A mɩnɛ sɩ na dãa cãa be a nyɩ sɛ̃, sɩ dãa na de nĩe yel nyɩ a sɩ na nyɛ na a ana nãw, ɩ̃ nyɩ bↄ̃w na a ala ɩ̃ ta sɩ.
52003005	Ala-ɩ̃-sↄ, a nyɩ tɩɛrʋ̃ dãa na gãw ma, ɩ̃ jɛ faa ɩ̃ tʋ̃ a ɩ̃ bↄ̃w a mɩnɛ a nyɩ ƴↄ̃w-nyãa na be. Ɩ̃ dãa na jↄrↄ dãbɩ̃ɛ a mɩnɛ a bɩbɩɩrɛ nↄↄ nyɛ sↄr bɩɩr nyɩ, ɩ̃ cɛ a sɩ tʋmↄ bar a lo.
52003006	Ɩ̃-cɛ a ƴɛ̃ƴɛrɩ̃ na, a Timote yi na a nyɩ sɛ̃ ɩ̃ wa ta man sɩ a nyɩ ƴɛr-vɛlɛ, na ɩ a nyɩ ƴↄ̃w-nyãa nɩ a mɩnɛ a nʋfʋ na be a nyɩ sↄ̃w, nɩ a mɩnɛ nyɩ na mɩ cãa tɛrɛ a sɩ tɩɛrʋ̃ bʋↄrↄ nyɩ lɛ nyɛ sɩ a sɩ kaarɩ̃.
52003007	Ala-ɩ̃-sↄ yɛɛr, sɩ lɛ tɛrɛ na Ꞌlafʋ a nyɩ ƴↄ̃w-nyãa ɩnɛ, a sɩ na lɛ tʋↄ a won nɩ a hʋʋr nyɛfʋ ala pʋↄ sɩ na be.
52003008	A wↄ̃ na taa nɩ baa-paalaa sɩ ma pↄw, a ala ɩ nyɩ ɩraa na eĩeĩ a Nɩ-kpɛ̃ɛ sↄr pʋↄ.
52003009	Mɩnɛ sɩ na tʋↄ puor a Naaŋmɩn a na sɛw, a ʋna nʋ̃ↄ kpɛ̃ɛ jaa sɩ na tɛrɛ a nyɩ ɩnɛ a Naaŋmɩn nii-sↄw?
52003010	A daar a jaa sɩ ma sʋↄrↄ na a Naaŋmɩn ú kʋ sɩ a sↄr bɩlɛ, a sɩ lɛ tʋↄ lɛ nyɛ taa gbelẽgbelẽ, na sɩ tʋↄ ɓã nyɩ a ala na ɓↄr a nyɩ ƴↄ̃w-nyãa pʋↄ.
52003011	Sɩ sʋↄrʼã a Naaŋmɩn na ɩ a sɩ Sãa mɩ̃ɛ, nɩ a sɩ Nɩ-kpɛ̃ɛ Jeeju, ʋ gbɛɛrɩ̃ a sↄr a sɩ be wɩfʋ ɩnɛ.
52003012	A Nɩ-kpɛ̃ɛ ú dↄↄl a nyɩ nʋfʋ a paal, maalʼɩ̃ nyɩ a nyɩ nʋnↄ taa, mɩ nʋnↄ a nɩbɛ jaa, a mɩnɛ sɩ na mɩ nʋnↄ nyɩ.
52003013	A sɩ Sãa Naaŋmɩn ú sũo nyɩ a nyɩ ɩraa cĩcĩ kↄ̃ dama wa, ɩ̃ mɩ ow nyɩ kpee a nyɩ kↄ̃ tɛrɛ cɛfʋ jie a ʋ nii-sↄw a lɛdaar a sɩ Nɩ-kpɛ̃ɛ Jeeju nↄↄ waara nɩ a ʋ sɩ-tʋnɩsɩ wa.
52004001	Yɛɛr, nyɩ́ nyɛ a ala na cɛ. Sɩ dãa na man nyɩ a mɩnɛ na sɛw a nyɩ na maala a nʋmↄ a Naaŋmɩn, ɩ̃ a ala nyɩ gↄr maala. A ƴɛ̃ƴɛrɩ̃ na sɩ sʋↄrↄ nyɩ na, kpãkpana nɩ nyɩ nɩ a Nɩ-kpɛ̃ɛ Jeeju yuor a nyɩ na nyɩrɛ maala a lɛ.
52004002	Nyɩ bↄ̃w na a ƴɛrɩ̃sɩ ala sɩ na dãa man nyɩ, na yi a Nɩ-kpɛ̃ɛ Jeeju jie.
52004003	A-na-ɩ a Naaŋmɩn pʋ-tɩɛrʋ̃ ɩ na a nyɩ ow kpee, taw nɩ a nyɩ mɩ̃ɛ jãa nɩ a gã-ta-burbur pʋↄ,
52004004	ɩ̃ a nyɩ jaa bõ-ƴene-ƴene, nyɩ mɩ bↄ̃w tɛrɛ a nyɩ ɩ̃gan cɛcɛ, gbɛɛrɛ nɩ ʋ.
52004005	ꞋWaa bʋↄrↄ nyɩ de a nyɩ mɩ̃ɛ lↄb bar a pebfʋ pʋↄ wa, wↄ̃ taa nɩ a nɩ-kpeesɩ na ma bↄ̃w a Naaŋmɩn wa.
52004006	A yele asɩmɛ pʋↄ, nɩrɛ lɛ ma sɛw na maala a fãa ŋmama nɩ a ʋ yɛbɛ wa, a-na-ɩ a Nɩ-kpɛ̃ɛ na kpãa na a nɩbɛ a ana yele a jaa ɩnɛ, a mɩnɛ sɩ na dãa yel nyɩ ɩ̃ lɛ kpãkpana nyɩ.
52004007	A Naaŋmɩn ma bʋↄl sɩ a maal-bi-kpansɩ maalfʋ ɩnɛ wa, ɩ̃-cɛ ʋ bʋↄl sɩ na a sɩ na ɩ cɛcɛ.
52004008	Ala-ɩ̃-sↄ, a nɩrɛ lɛ wa jaar a ƴɛrɩ̃ naa, aa ɩ nɩrɛ ʋ jaar wa, ɩ̃-cɛ a Naaŋmɩn mɩ̃ɛ na ma tɩɩr a ʋ Sɩ-cɛcɛ kʋ nyɩ, ʋ jaar.
52004009	Ɩ̃-cɛ a ƴɛ̃ƴɛrɩ̃, a ala ɩ a nʋ-taa ƴɛrɩ̃ ʋ, aa lɛ sɛw ɩ̃ lɛ sɛb nyɩ sɛbɛ a ala ɩnɛ go wa, a-na-ɩ nyɩmɩ mɩ̃ɛ jaana a Naaŋmɩn jie a nyɩ nʋ-taa ƴɛrɩ̃,
52004010	ɩ̃ a lɛ nyɩ sɩrɩ̃ nʋnↄ a nyɩ yɛɛr a Masɛdↄn wɩɛr ʋ jaa. Ɩ̃ yɛɛr, sɩ lɛ kpãkpana nyɩ na a nyɩ na nyɩrɛ a nʋ-taa pʋↄ,
52004011	ɩ̃ mɩ ƴↄ̃w fãgã ɩ̃ ɩ nɩ-jomsɩ, Ꞌwuoro a yele ala tɛw na ba nyɩ, ɩ̃ sɩrɩ̃ tʋnↄ Ꞌwuoro nɩ a nyɩ mɩ̃ɛ a mɩnɛ sɩ na dãa yel nyɩ.
52004012	A nyɩmɩ maala a nↄhↄ̃, a bala na ma puoro wa na ƴↄnↄ nyɩ na, ɩ̃-cɛ nyɩ kↄ̃ lɛ bʋↄrↄ a nɩrɛ bom wa.
52004013	Yɛɛr, saa bʋↄrↄ nyɩ tɛrɛ baalɩ̃fʋ a bala na kpi ɩnɛ wa, a mɩnɛ a kↄ wa nyɩrɩ̃ dama nyɩ wↄ̃ taa nɩ a bala na ma bↄ̃w a ala nↄↄ tara a nɩdaar wa.
52004014	A mɩnɛ sɩ na bↄ̃w ka a Jeejn kpi na ɩ̃ ir a kũu pʋↄ, a lɛ ʋ mɩ, sɩ bↄ̃w ka a Naaŋmɩn na maalʼã a bala na dãa ƴↄ̃w a Jeeju nyãa ɩ̃ kpi, a ba lãa lɩɛb wa nɩ ʋ. nɩ ʋ.
52004015	Nyɛ a ala sɩ na tɛrɛ yele nyɩ, na ɩ a Nɩ-kpɛ̃ɛ ƴɛrɩ̃. Aa ɩ a sɩmɩ nↄↄ cãanɛɛ a Nɩ-kpɛ̃ɛ waa daar ɩ̃ diere nĩe tuoro ʋ a bala na kpi ɩnɛ wa.
52004016	A-na-ɩ a Nɩ-kpɛ̃ɛ mɩ̃ɛ nↄↄ yi na a saa juu ɩ̃ suu nɩ a cɛlɩ̃nyɛ nɩ a sɩ-tʋnɩsɩ nɩ-kpɛ̃ɛ kↄkɩr nɩ a ɩl kpɛ̃ɛ gↄn, ɩ̃ a bala na dãa kpi a Kirisi pʋↄ na de na nɩ̃e ir a kũu pʋↄ.
52004017	A ala ɩ̃ baar, a sɩmɩ nↄↄ cãanɛɛ a lɛdaar, a Naaŋmɩn na jal sɩ na a sɩ lãa do nɩ ba a dↄ̃dↄrɩ̃sɩ pʋʋr, tuoro a Nɩ-kpɛ̃ɛ a saꞋlon. A nↄhↄ̃ sɩ na lãa na be taa nɩ a Nɩ-kpɛ̃ɛ a daar a jaa.
52004018	Ala-ɩ̃-sↄ nyɩ́ ɓaala taa nɩ a ƴɛrɩ̃sɩ asɩmɛ.
52005001	Ɩ̃-cɛ yɛɛr, a ala ɩ a bibir nɩ a daar a ana yele nↄↄ tara ʋ, nyaa lɛ bʋↄrↄ sɩ lɛ sɛb yel nyɩ bom kãw wa,
52005002	a-na-ɩ nyɩmɩ mɩ̃ɛ bↄ̃w na vɩlaa áa Nɩ-kpɛ̃ɛ wafʋ bibir na wↄ̃ na taa nɩ a mɩnɛ a nyanyuur na ma wa a tɩsↄw.
52005003	A daar ʋlↄ a nɩbɛ nↄↄ yele: “Damfʋ ma be be wa; pɩɛnfʋ tɛw ɩ̃ be be,” ɩ̃ a jie naan, a sãwfʋ nↄↄ ta na a ba jie wↄ̃ taa nɩ a mɩnɛ a walfʋ na ma ta a pↄw, ɩ̃ cɩ̃ɛfʋ jie kↄ̃ be be fɩ̃ɩ wa.
52005004	Ɩ̃-cɛ yɛɛr, a ala ɩ a nyɩmɩ ʋ, nyaa be a libe pʋↄ a mɩnɛ a ʋna bibir nↄↄ dũunɩ nyɩ wa.
52005005	A nyɩmɩ, nyaa ɩ a libe pʋↄ nɩbɛ wa. Saa mɩ wↄ̃ taa nɩ a bala na ma tʋnↄ a ba tʋmↄ a tɩsↄw wa. A-na-ɩ cãa pʋↄ nɩbɛ sɩ ɩ, mɩ tʋnↄ a sɩ tʋmↄ a mↄtↄ̃w.
52005006	Ala-ɩ̃-sↄ sɩ taa wↄ̃ a nɩŋmɛɛ kaarɩ̃ na gure wa, ɩ̃-cɛ sɩ́ cɛl tↄ jʋʋrↄ ɩ̃ mɩ bↄ̃w tɛrɛ a sɩ mɩ̃ɛ.
52005007	A bala na ma gure, tɩsↄw ba ma gur; a bala a dãa na kʋrↄ, tɩsↄw a ma kʋ ba.
52005008	Ɩ̃-cɛ a sɩmɩ na ɩ a cãa nɩbɛ, sɩ́ tɛrɛ a sɩ mɩ̃ɛ, mɩ de a sɩ nyãa-piwraa na ɩ a sɩ ƴↄ̃w-nyãa nɩ a sɩ nʋfʋ, ɩ̃ mɩ de a sɩ ju-piwraa na ɩ a faafʋ tɩɛrʋ̃ daadaa.
52005009	A-na-ɩ a Naaŋmɩn ma vɛl sɩ ir biin a ʋ su-tuo ɩnɛ wa, ɩ̃-cɛ ʋ vɛl sɩ na ir a sɩ na pↄw a faafʋ a sɩ Nɩ-kpɛ̃ɛ Jeeju-Kirisi ɩnɛ,
52005010	a ʋlↄ na dãa kpi a sɩ ɩnɛ, a mɩnɛ a sɩmɩ wa saarɩ̃ kpi, mɩɩ sɩ cãana, a sɩ na tʋↄ lãa tɛrɛ nɩ ʋ a baafʋ.
52005011	Ala-ɩ̃-sↄ nyɩ́ ɓaala taa ɩ̃ mɩ sũono taa a mɩnɛ nyɩ na gↄr maala.
52005012	Yɛɛr, sɩ sʋↄrↄ nyɩ na a nyɩ na bↄ̃wnↄ nɩ a bala na dɩrɛ a tuo tʋnↄ a nyɩ sↄ̃w, na mɩ ɩ a nyɩ ni-dierbe mana nyɩ a yɛ̃ a Nɩ-kpɛ̃ɛ pʋↄ.
52005013	Nyɩ́ bↄ̃w ƴↄnↄ ba nɩ nʋfʋ a ba tʋmↄ ɩnɛ, ɩ̃ mɩ tɛrɛ nↄ-bõ-ƴen a nyɩ sↄ̃w.
52005014	Yɛɛr, sɩ lɛ kpãkpana nyɩ na, nyɩ́ mana a tõtol deme a yɛ̃, mɩ ɓaala nɩ a bala na ma tɛrɛ a Ꞌlafʋ wa. Nyɩ́ mɩ tɩɛ a bala na bal, tɛrɛ nɩ a su-nyↄwraa a nɩbɛ ba jaa jie.
52005015	Nyɩ́ tɛrɛ nyɩ mɩ̃ɛ a nɩrɛ kãw kↄ̃ wa de a bier ya a bier wa, ɩ̃-cɛ a daar a jaa nyɩ́ bʋↄrↄ a son maalfʋ, a nyɩ sↄ̃w nɩ a nɩbɛ ba jaa jie mɩ.
52005016	Nyɩ́ cɩlɛ a daar a jaa,
52005017	mɩ puoro nɩ a Naaŋmɩn kↄ̃ gala wa.
52005018	A bom lɛ na tara, nyɩ́ puoro a Naaŋmɩn, a-na-ɩ a lɛ ɩ̃ ɩ a ʋ pʋ-tɩɛrʋ̃ a Jeeju-Kirisi pʋↄ a nyɩ ɩnɛ.
52005019	Nyɩ taa vara a Naaŋmɩn Sɩɛ tʋmↄ wa.
52005020	Nyɩ taa mele a ʋ pʋ-tɩɛrʋ̃-bʋʋrbↄ wa.
52005021	Nyɩ́ ma bↄ̃w jʋʋr a yele a jaa, ɩ̃ sↄw de a ala na vɩɛlɛ.
52005022	Nyɩ́ taw jãa nɩ a maal-fãa bʋrↄ bʋrↄ a jaa fɛw.
52005023	A pɩɛnfʋ Naaŋmɩn mɩ̃ɛ, ú ow nyɩ kpee cɛcɛ, gu nyɩ a nyɩ mɩ̃ɛ ʋ jaa, a sɩɛ pʋↄ, a suur, nɩ a ɩ̃gan pʋↄ, a nyɩ kↄ̃ wa tɛrɛ cɛfʋ jie a sɩ Nɩ-kpɛ̃ɛ Jeeju-Kirisi lɛwaa bibir wa.
52005024	A ʋlↄ na bʋↄl nyɩ ɩ na dẽdẽ; ʋ na maalʼã a ala a jaa.
52005025	Yɛɛr, nyɩ́ mɩ sʋↄrↄ a Naaŋmɩn ƴↄnↄ sɩ.
52005026	Nyɩ́ puoro a sɩ yɛɛr ba jaa woro nɩ ba nɩ a Nɩ-kpɛ̃ɛ yuor.
52005027	Ɩ̃ yele nyɩ na nɩ a Nɩ-kpɛ̃ɛ yuor á nyɩ́ Ꞌwuor a sɛbɛ naa a yɛɛr ba jaa nii-sↄw.
52005028	A sũofʋ na yi a sɩ Nɩ-kpɛ̃ɛ Jeeju-Kirisi sɛ̃ ú be a nyɩ jie.
53001001	A maa Pol nɩ a Sɩlasɩ nɩ a Timote ɩ̃ sɛbɛ a sɛbɛ na tɩɩrɛ kʋrↄ a nyɩmɩ Tɛsaloniki-tẽw duo-puorbo na be a sɩ Sãa Naaŋmɩn nɩ a sɩ Nɩ-kpɛ̃ɛ Jeeju-Kirisi pʋↄ.
53001002	A sũofʋ nɩ a pɩɛnfʋ na yi a sɩ Sãa Naaŋmɩn nɩ a sɩ Nɩ-kpɛ̃ɛ Jeeju-Kirisi sɛ̃, á be a nyɩ jie.
53001003	Yɛɛr, a ɩ na son a sɩ jie a sɩ na puor a Naaŋmɩn a nyɩ ɩnɛ a daar a jaa. A sɛw na a sɩ na maal a lɛ, a-na-ɩ a nyɩ ƴↄ̃w-nyãa sɩrɩ̃ na kara dↄↄlↄ; ɩ̃ a nyɩ nʋfʋ nyɩ na tɛrɛ nyɩ jaa fɛw a nyɩ sↄ̃w mɩ nʋ̃ↄnↄ na dↄↄlↄ.
53001004	Ala-ɩ̃-sↄ a nʋmↄ sɩ na a sɩ na mana a nyɩ ƴɛrɩ̃ a Naaŋmɩn duo-puorbo sↄ̃w a jiir a jaa, a mɩnɛ nyɩ na cãa tɛrɛ a su-nyↄwraa nɩ a ƴↄ̃w-nyãa, a ala saarɩ̃ ɩ a hʋↄlfʋ nɩ a won pʋↄ nyɩ na be.
53001005	Á ala a jaa miile na a mɩnɛ a Naaŋmɩn ƴɛrɩ̃ guorfʋ na tor, a-na-ɩ a Naaŋmɩn lɩɛbɛ nyɩ na a nyɩ na sɛw nɩ a ʋ fãw pʋↄ kpɛfʋ, a ala ɩnɛ nyɩ na be a won pʋↄ a ƴɛ̃ƴɛrɩ̃.
53001006	A Naaŋmɩn na maalʼã a ala na tor. A bala na saa a nyɩ be a won pʋↄ, ʋ na mɩ ƴↄ̃w ba na a won pʋↄ,
53001007	ɩ̃ a nyɩmɩ na be a won pʋↄ a ƴɛ̃ƴɛrɩ̃, ʋ nↄↄ kʋ nyɩ na a pɩɛnfʋ, lãa nɩ a sɩmɩ mɩ, a lɛdaar a sɩ Nɩ-kpɛ̃ɛ Jeeju na yire a saa juu ɩ̃ waara nɩ a ʋ fãw sɩ-tʋnɩsɩ.
53001008	A vũ-Ꞌleraa pʋↄ ʋ na wa, na kpãa a bala na ma sↄw a Naaŋmɩn wa, nɩ a bala na jaara a sɩ Nɩ-kpɛ̃ɛ Jeeju ƴɛr-son.
53001009	A ba kpãafʋ pʋↄ ba na wɛ na daadaa, jãa taa nɩ a Nɩ-kpɛ̃ɛ nɩ a ʋ yo-yifʋ fãgã.
53001010	A ʋna bibirʼãa mɩ, ʋ na pↄw na a yo-yifʋ a ʋ nɩ-owrsɩ jie, ɩ̃ a bala na dãa sↄw de ʋ, na cɩlɛ na Ꞌwuoro nɩ ʋ, nɩ nↄ-kofʋ mɩ. A nyɩmɩ mɩ, nyɩ na mɩ be na tↄ a ba pʋↄ a lɛdaar, a-na-ɩ nyɩ sↄw na a sɩ ƴɛrɩ̃ sɩ na dãa ƴɛr kʋ nyɩ.
53001011	Ala-ɩ̃-sↄ a sɩ ma sʋↄrↄ a Naaŋmɩn ƴↄnↄ nyɩ a daar a jaa, a mɩnɛ a Naaŋmɩn na nyɛ nyɩ a nyɩ sɛw nɩ a baafʋ ʋlↄ ɩnɛ ʋ na bʋↄl nyɩ, na mɩ sũo nyɩ a nyɩ maalʼɩ̃ a ʋ fãw a yel-sono ala a jaa nyɩ na bʋↄrↄ, ɩ̃ a bom kↄ̃ ɓↄr a nyɩ ƴↄ̃w-nyãa tʋmↄ pʋↄ wa.
53001012	A nↄhↄ̃, a sɩ Nɩ-kpɛ̃ɛ Jeeju yuor na yire na a nyɩ jie, ɩ̃ nyɩ na mɩ pↄw na a yo-yifʋ a ʋ jie, tu nɩ a sɩ Naaŋmɩn nɩ a sɩ Nɩ-kpɛ̃ɛ Jeeju-Kirisi su-pɩlaa tʋmↄ.
53002001	-
53002002	Yɛɛr, a ala na ɩ a sɩ Nɩ-kpɛ̃ɛ Jeeju-Kirisi waa bibir, nɩ a mɩnɛ sɩ na duoro taa a ʋ nii-sↄw, sɩ sʋↄrↄ nyɩ na nyɩ taa ɩ a nyɩ tɩɛrɩ̃sɩ a vavire mɩɩ dama nyɩ a nyɩ tɩɛr beeka á Nɩ-kpɛ̃ɛ bibir gↄrʼã ta wa. A na tʋↄ na ɩ nɩrɛ kãw ɩ̃ dãa yel nyɩ a lɛ, yele nɩ á Naaŋmɩn pʋ-tɩɛrʋ̃ ʋ, mɩɩ Naaŋmɩn ƴɛrɩ̃ ʋ ƴɛrʼɩ̃, mɩɩ a sɩmɩ ɩ̃ dãa sɛb nyɩ a lɛ.
53002003	Nyɩ taa wa bar nɩrɛ ʋ wa bɛlɩ̃ nyɩ fɩ̃ɩ wa. A-na-ɩ a ʋna bibir kↄ̃ↄ ta sɛr wa, ɩ̃ a nɩ-yaw nↄↄ wa jaara na a Naaŋmɩn puorfʋ bara, ɩ̃-cɛ a Burbur Sʋbↄ wa nyɩr a ba nyɛ ʋ, a ʋlↄ na ɩ a nɩ-wɛraa.
53002004	Ʋ na ɩ na a Naaŋmɩn san-sʋbↄ, ɩ̃ ʋ na jɛw na a ʋ mɩ̃ɛ gãw a ala a jaa ba na bʋↄlↄ a Naaŋmɩn, mɩɩ ba na puoro, wa ta nɩ a mɩnɛ ʋ na kpɛɛrɛ jɩnɛɛ a Naaŋmɩn puor-yir kpɛ̃ɛ pʋↄ, ɩ̃ yel á ʋlↄ mɩ̃ɛ ɩ̃ ɩ a Naaŋmɩn.
53002005	Nyaa cãa bↄ̃wnaa a mɩnɛ ɩ̃ na ma dãa yele nyɩ a ala, a lɛdaar ɩ̃ na dãa cãa be nɩ nyɩ wa mɩɩ?
53002006	Nyɩ bↄ̃w na a bom ʋlↄ na vara a Burbur Sʋbↄ ʋlↄ a sↄr a ƴɛ̃ƴɛrɩ̃ na, ɩ̃-cɛ ba na nyɛ ʋ na a lɛ a ʋ daar nↄↄ tara.
53002007	A-na-ɩ a Burbur Sʋbↄ fãgã sↄↄlɩ̃ na gↄr tʋnↄ a ʋ tʋmↄ, ɩ̃-cɛ a ʋlↄ na vara ʋ a sↄr na cãa na maala a lɛ wa ta nɩ a lɛ ba na ire ʋ bara.
53002008	A daar ʋlↄ pʋↄ, a Burbur Sʋbↄ na nyɩrʼã cãa pʋↄ a ba nyɛ ʋ, ɩ̃ a Nɩ-kpɛ̃ɛ na pɛɛl ʋ na kú, ɩ̃ mɩ wɛl ʋ nɩ a ʋ nyɩnyɩlfʋ ʋ na waara nɩ.
53002009	A ʋna Burbur Sʋbↄ naa na wa nɩ na a Satã fãw maala nɩ a nↄ-kofʋ tʋmↄ nɩ a nↄ-kpaar tʋ̃-bʋrↄ bʋrↄ, ŋmara nɩ a jiri,
53002010	tʋnↄ nɩ a ʋ gõgolĩfʋ tʋmↄ a jaa, bɛlɛ nɩ a bala na wɛrɛ. Ba na wɛ na a-na-ɩ baa sↄw nʋ a yel-mɩ̃ɛ ʋlↄ na dãa tʋↄrↄ faara ba wa.
53002011	Ala-ɩ̃-sↄ a Naaŋmɩn ƴↄ̃w a bɛlɩ̃fʋ a na tʋↄ ba a ba na sↄw a jir-ƴɛrɩ̃sɩ.
53002012	A nↄhↄ̃, a bala ba jaa na mↄↄ sↄwrↄ a yel-mɩ̃ɛ wa, ɩ̃ wa nʋnↄ a maal-fãa, a Naaŋmɩn na guorʼã a ba ƴɛrɩ̃ ɩ̃ ƴↄ̃w ba yel.
53002013	Yɛɛr, sɩ sɛw na sɩ puor a Naaŋmɩn a daar a jaa a nyɩ ɩnɛ, a nyɩmɩ a Nɩ-kpɛ̃ɛ na nʋ. A-na-ɩ ʋ vɛl nyɩ na ir a nyɩ na de nĩe pↄw a faafʋ, a mɩnɛ a ʋ Sɩɛ na ow nyɩ a kpee, nɩ a mɩnɛ nyɩ na ƴↄ̃w a yel-mɩ̃ɛ ƴɛrɩ̃ a nyãa.
53002014	A ƴɛr-son sɩ na wa ƴɛr kʋ nyɩ ɩnɛ a Naaŋmɩn bʋↄl nyɩ a nyɩ na pↄw a ala a jaa, ɩ̃ mɩ bʋↄl nyɩ a nyɩ na tʋↄ mɩ pↄw a sɩ Nɩ-kpɛ̃ɛ Jeeju-Kirisi yo-yifʋ.
53002015	Ala-ɩ̃-sↄ yɛɛr, nyɩ́ bↄ̃w ɩraa cĩcĩ, bↄ̃w tɛrɛ nɩ a jaanfʋ ala sɩ na jaan nyɩ a sɩ ƴɛrɩ̃sɩ pʋↄ, mɩɩ a sɩ sɛbɛ pʋↄ.
53002016	-
53002017	Ɩ̃ sʋↄrↄ na a sɩ Nɩ-kpɛ̃ɛ Jeeju-Kirisi mɩ̃ɛ, nɩ a sɩ Sãa Naaŋmɩn á ú kʋ nyɩ a Ꞌlafʋ a nyɩ sube pʋʋr mɩ sũo nyɩ a nyɩ tɛrɛ a fãgã a tʋ̃-sono nɩ a ƴɛr-sono a jaa pʋↄ. A-na-ɩ ʋ nʋ sɩ na ɩ̃ kʋ sɩ a Ꞌlafʋ a daar a jaa, a sɩ na mɩ tɛrɛ nɩ ʋ a tɩɛrʋ̃ son, a yi a ʋ su-pɩlaa jie.
53003001	Yɛɛr, a ƴɛ̃ƴɛrɩ̃ na, nyɩ́ sʋↄrↄ a Naaŋmɩn ƴↄnↄ sɩ, a mɩnɛ a Naaŋmɩn ƴɛrɩ̃ na tʋↄrↄ yɛrɛ pↄwrↄ a jiir a jaa fↄfↄw, ɩ̃ a nɩbɛ na ƴↄnↄ a ƴɛrɩ̃ ʋlↄ, wↄ̃ taa nɩ a mɩnɛ a na dãa maal a nyɩ jie.
53003002	Nyɩ́ lɛ sʋↄrↄ a Naaŋmɩn ʋ faa sɩ a nɩ-burbur nɩ a nɩ-faar jie, a-na-ɩ aa ɩ a nɩbɛ ba jaa ɩ̃ ma tɛrɛ a ƴↄ̃w-nyãa wa.
53003003	Ɩ̃-cɛ a Nɩ-kpɛ̃ɛ ɩ na dẽdẽ. Ʋ na kʋ nyɩ na a fãgã, ɩ̃ mɩ gu nyɩ tɛɛlɛ a Fãa Sʋbↄ jie.
53003004	Sɩ barʼã nyãa a Nɩ-kpɛ̃ɛ pʋↄ, bↄ̃w ka nyɩ ma maala na a ala sɩ na dãa yel nyɩ, ɩ̃ nyɩ na cãa na maala a lɛ.
53003005	A Nɩ-kpɛ̃ɛ ú tↄw a nyɩ sube kpɛ nɩ a Naaŋmɩn nʋfʋ pʋↄ, nɩ a Kirisi su-nyↄwraa pʋↄ.
53003006	Yɛɛr, a ƴɛ̃ƴɛrɩ̃ na sɩ yel nyɩ na nɩ a sɩ Nɩ-kpɛ̃ɛ Jeeju-Kirisi yuor, nyɩ́ taw yi a yɛɛr bala ba jaa na kpɛ a tõtol jie, na ma mɩ cere tuure nɩ a jaanfʋ ʋlↄ sɩ na dãa jaan nyɩ wa.
53003007	Nyɩmɩ mɩ̃ɛ bↄ̃w na a mɩnɛ nyɩ na sɛw na tↄↄnↄ sɩ, a-na-ɩ saa dãa ɩ tõtol deme a nyɩ sↄ̃w wa.
53003008	Saa dãa sↄw dɩ nɩrɛ bom a pↄrↄ wa, ɩ̃ sɩ ɛ̃ɛ na dãa dɩ a tuo ɩ̃ tʋnↄ nɩ kpɛ̃w a mↄtↄ̃w nɩ a tɩsↄw, a mɩnɛ a sɩ kↄ̃ wa ƴↄ̃w nɩrɛ kãw won wa.
53003009	Aa ɩ saa dãa tɛrɛ sↄr na de a nyɩ bom wa, ɩ̃-cɛ sɩ dãa na bʋↄrↄ sɩ maala a lɛ ɩ nyɩ bõ-tↄↄnaa.
53003010	A-na-ɩ a lɛdaar sɩ na dãa cãa be a nyɩ sɛ̃, sɩ dãa na yel nyɩ áa nɩrɛ ma bʋↄrↄ a tʋmↄ wa, ʋ taa mɩ dɩrɛ a bom wa.
53003011	A-na-ɩ sɩ wõ na a ba yel áa ŋmɛɛ be na a nyɩ sↄ̃w na kpɛ a tõtol, á baa maala bom, ɩ̃ a ala ma ɩ a nɩbɛ jʋʋrfʋ tɛw ʋ wa.
53003012	A bana nɩbɛ naa, sɩ yele ba na kpãkpana nɩ ba, nɩ a sɩ Nɩ-kpɛ̃ɛ Jeeju-Kirisi yuor, á bá tɛrɛ a ba mɩ̃ɛ tʋmↄ tʋnↄ guolo nɩ a ba mɩ̃ɛ.
53003013	Yɛɛr, a ala ɩ a nyɩmɩ ʋ, nyɩ taa wa bala a vɩlaa maalfʋ ɩnɛ wa.
53003014	A ala ɩ a nɩrɛ mↄↄ sↄw a jaanfʋ asɩmɛ sɩ na kʋ nyɩ a sɛbɛ na pʋↄ wa, nyɩ́ bↄ̃w nɩ a nɩrɛ ʋlↄ, ɩ̃ nyɩ taa wa beree taa nɩ ʋ bom wa, a mɩnɛ a vĩ na nyↄw ʋ.
53003015	Nyɩ́ taa wa de ʋ ʋ ɩ nyɩ san-sʋbↄ wa, ɩ̃-cɛ nyɩ́ mana ʋ a yɛ̃, a-na-ɩ nyɩ yɛbɛ ʋ ɩ.
53003016	A Nɩ-kpɛ̃ɛ ʋlↄ na tɩɩrɛ a pɩɛnfʋ, a ala saarɩ̃ wↄ̃ mɩnɛ, a ʋlↄ mɩ̃ɛ, ú kʋ nyɩ a pɩɛnfʋ. A Nɩ-kpɛ̃ɛ ú be nɩ nyɩ nyɩ jaa.
53003017	A maa mɩ̃ɛ Pol nuu ɩ̃ sɛb puor nyɩ. Nyɩ́ nyɛ a mɩnɛ ɩ̃ na ma sɛb. A ʋlↄ ɩ̃ ɩ a jɩbaa a ɩ̃ sɛbsɩ a jaa pʋↄ.
53003018	A sɩ Nɩ-kpɛ̃ɛ Jeeju-Kirisi sũofʋ ú be a nyɩ jie nyɩ jaa fɛw.
54001001	-
54001002	A maa Pol ɩ̃ tɩɩrɛ a sɛbɛ na kʋrↄ a Timote na ɩ a ɩ̃ bi-tↄr a ƴↄ̃w-nyãa pʋↄ, a maa na ɩ a Jeeju-Kirisi nɩ-tʋnaa a sɩ Fafaara Naaŋmɩn, nɩ a Jeeju-Kirisi ʋlↄ juu sɩ na dↄↄl a sɩ tɩɛrɩ̃sɩ na tʋ̃. A sũofʋ nɩ a nã-bↄ̃wfʋ nɩ a pɩɛnfʋ na yi a sɩ Sãa Naaŋmɩn nɩ a sɩ Nɩ-kpɛ̃ɛ Jeeju-Knisi sɛ̃, á be a fʋ jie.
54001003	A mɩnɛ ɩ na dãa yel fʋ a lɛdaar ɩ̃ na dãa cere a Masɛdↄn-tẽw, ɩ̃ cãa na bʋↄrↄ fʋ jɛ a be a Ɛfɛɛsɩ-tẽw pʋↄ, a mɩnɛ a fʋ na tʋↄ mↄ̃w a bala na tɛrɛ a jaan-kpeesɩ bar,
54001004	a mɩnɛ a ba kↄ̃ cɛlɩ̃ a kpurĩsɩ pʋↄ, nɩ a ba sãa-kʋnbↄ yoe sↄrfʋ pʋↄ na ma tɛrɛ tɛw wa. A ala waara nɩ a cɩɩrɩ̃fʋ tɛw, ɩ̃ ma sũono a ala a Naaŋmɩn na gbɛɛrɩ̃ a cere nii-sↄw wa. A nɩbɛ ƴↄ̃w-nyãa pʋↄ ba na bↄ̃w a ala.
54001005	A kpãkpanfʋ ʋlↄ par ɩ na a ba na tɛrɛ a nʋfʋ na yire a su-cɛcɛ pʋↄ, mɩ tɛrɛ nɩ a mɩ̃ɛ-bↄ̃wfʋ na vɩɛlɛ, nɩ a yel-mɩ̃ɛ ƴↄ̃w-nyãa.
54001006	A nɩŋmɛɛ ma bↄ̃w cɛl a ala wa, ɩ̃ vɩɛ kpɛ a ƴɛr-pↄrsɩ pʋↄ,
54001007	bʋↄrↄ ba ɩ a ƴɛr-kpɛn-manba, ɩ̃-cɛ baa mɩ bↄ̃w a ba mɩ̃ɛ ƴɛrɩ̃sɩ par wa, nɩ a ala ba na ma kpãkpana a nɩbɛ wa.
54001008	Sɩ bↄ̃w na ka a ƴɛr-kpɛn ɩ na bõ-son a ala sɩ nyↄw ʋ na a mɩnɛ a na sɛw.
54001009	A-na-ɩ sɩ bↄ̃w ka aa ɩ nɩ-toraa ɩnɛ ba ƴↄ̃w a ƴɛr-kpɛn wa, ɩ̃-cɛ ba ƴↄ̃w na a ƴɛr-kpɛn a nɩ-burbur, a to-wownbo, a nɩ-kpansɩ, a nɩ-faar, a bala na ma jↄrↄ a Naaŋmɩn, mɩɩ a puorfʋ yele wa, a bala na kʋrↄ a ba sãa, mɩɩ a ba mã, nɩ a nɩ-kʋrbↄ ba jaa ɩnɛ.
54001010	Ba mɩ ƴↄ̃w na a ƴɛr-kpɛn a bala na ɩ a pepebe, a dabsɩ bala na maala taa a vĩ tʋmↄ, a bala na ƴaba a nɩbɛ, a jir-ŋmarba, a bala na pↄrↄ ŋmara nɩ a jiri, nɩ a maal-bie a jaa na vara a jaan-son ƴɛrɩ̃.
54001011	A lɛ a ƴɛr-son na be a maal-vɩlaa Naaŋmɩn na kʋ ma, miile nɩ a ʋ yo-yifʋ.
54001012	Ɩ̃ pɛwrɛ na a sɩ Nɩ-kpɛ̃ɛ Jeeju-Kirisi na kʋ ma a fãgã, a-na-ɩ ʋ nyɛ ma na ɩ̃ ɩ nɩ-dẽdẽ, ʋ vɛl ma ir ƴↄ̃w a ʋ tʋmↄ pʋↄ.
54001013	A mɩnɛ ɩ̃ na dãa saarɩ̃ kpɛrɛ a Naaŋmɩn, ɩ nɩ a nɩ-bier hʋↄlↄ nɩ a nɩbɛ a korĩ-cɛ, ɩ̃-cɛ ʋ nyɛ ma na ɩ̃ ɩ ʋ a nãw, a-na-ɩ maa dãa bↄ̃w a ala ɩ̃ na maala wa. Maa mɩ dãa tɛrɛ a ƴↄ̃w-nyãa wa,
54001014	ɩ̃ a sɩ Nɩ-kpɛ̃ɛ nyɩrɩ̃ na sũo ma, mɩ kʋ ma a ƴↄ̃w-nyãa nɩ a nʋfʋ ala sɩ na tɛrɛ a Jeeju-Kirisi pʋↄ.
54001015	Nyɛ a yel-mɩ̃ɛ ƴɛrɩ̃ na sɛw sɩ sↄw de nɩ a sɩ suur ʋ jaa: a Jeeju-Kirisi wa na ka a tẽw pʋↄ a nɩ-faar faafʋ ɩnɛ. A ba pʋↄ, a maa mɩ̃ɛ ɩ̃ nyɩrɩ̃ ŋme a juu.
54001016	A ala ɩnɛ a Naaŋmɩn nyɛ ma na ɩ̃ ɩ ʋ a nãw, ʋ bʋↄrↄ ʋ de nĩe miil a Jeeju-Kirisi su-nyↄwraa ʋ jaa a ɩ̃ jie, ɩ̃ ɩ bõ-tↄↄnaa a bala na bɩɛrɛ waara jie, a bala nↄↄ mɩ tɛrɛ nɩ ʋ a ƴↄ̃w-nyãa, ɩ̃ pↄw a baa-kↄ̃-tɛw.
54001017	A Jaman-daadaa, na ma tɛrɛ kũu daar wa, ba na ma mɩ tʋↄrↄ nyɛrɛ wa, na ɩ a Naaŋmɩn bõ-ƴen tɛw, ú pↄw a ju-kpɛ̃ɛ, ɩ̃ a ʋ yuor u mɩ yire a daar a jaa. Ámɛn.
54001018	Ɩ̃ bie Timote, a ƴɛrɩ̃ nɩ a naa ɩ̃ na kʋrↄ fʋ, tuure nɩ a ƴɛrɩ̃sɩ ala a Naaŋmɩn Sɩɛ na dãa kʋ a nɩbɛ a ba de nĩe ƴɛrɛ a fʋ ɩnɛ. Bↄ̃w tɛrɛ a ana ƴɛrɩ̃sɩ a be a fʋ jie, a fʋ jɛbɛ nɩ a jɛb-son,
54001019	mɩ tɛrɛ nɩ a ƴↄ̃w-nyãa, nɩ a fʋ mɩ̃ɛ-bↄ̃wfʋ na ma dama wa. A nɩŋmɛɛ ma dãa cɛl a ba mɩ̃ɛ-bↄ̃wfʋ wa, a ba ƴↄ̃w-nyãa sãw.
54001020	A ba pʋↄ, Imene nɩ Alɛsãdɩrɛ be na tↄ, bala ɩ̃ taw kʋ a Satã ʋ na kpãa ba, a ba kↄ̃ lɛ kpɛrɛ a Naaŋmɩn go wa.
54002001	A dãdãw bom ɩ̃ na bʋↄrↄ ɩ na a nyɩ na puoro a Naaŋmɩn, sʋↄrↄ nɩ ʋ, ɩ̃ mɩ sʋↄrↄ ƴↄnↄ a nɩbɛ, puoro nɩ ʋ a nɩbɛ ba jaa ɩnɛ.
54002002	Nyɩ́ sʋↄrↄ ƴↄnↄ a jamansɩ nɩ a fãgã deme ba jaa, a mɩnɛ sɩ na tʋↄrↄ tɛrɛɛ a pɩɛnfʋ jɩnɛɛ nɩ jom, ƴↄnↄ nɩ a Naaŋmɩn mɩ cere nɩ dẽdẽ a sɩ maalfʋ pʋↄ.
54002003	A ala ɩ na bõ-son, ɩ̃ mɩ vɩɛlɛ a sɩ Fafaara Naaŋmɩn jie,
54002004	na bʋↄrↄ a nɩbɛ ba jaa ba pↄw a faafʋ, ɩ̃ mɩ wa bↄ̃w a yel-mɩ̃ɛ sↄr.
54002005	A-na-ɩ a Naaŋmɩn bõ-ƴen tẽtẽ ɩ̃ be be, ɩ̃ lↄlʋↄrↄ bõ-ƴen tɛw mɩ be be a Naaŋmɩn nɩ a nɩbɛ sↄↄlɩ̃sↄw. Ʋ ɩ na a nɩrɛ ʋlↄ na ɩ a Jeeju-Kirisi,
54002006	na tɩɩr a ʋ mɩ̃ɛ a kũu pʋↄ naa ʋ da nɩ a nɩbɛ ba jaa ɩ̃ faa ba. A nↄhↄ̃ a Jeeju miilʼɩ̃ a Naaŋmɩn pʋ-tɩɛrʋ̃ a daar ʋlↄ na sɛw.
54002007	Yel-mɩ̃ɛ ɩ̃ yele, maa ŋmaa jiri wa, a Naaŋmɩn ƴↄ̃w ma na ɩ̃ ɩ a ƴɛƴɛrɛ nɩ a nɩ-tʋnaa a ala ɩnɛ, mɩ mana nɩ a nɩ-bʋrↄ bʋrↄ a ƴↄ̃w-nyãa nɩ yel-mɩ̃ɛ.
54002008	Ala-ɩ̃-sↄ ɩ̃ bʋↄrↄ na, a jiir a jaa, a dabsɩ bá jã a nur puoro nɩ a Naaŋmɩn nɩ su-cɛcɛ, kↄ̃ nyɛ suur cɩɩrɛ nɩ taa wa.
54002009	Ɩ̃ mɩ bʋↄrↄ na a pↄↄbↄ ba ma su a yele ala na sɛw, a mɩnɛ ba kↄ̃ wa cʋrↄ a dabsɩ fere nɩ, ma wobʼɩ̃ a juu nyɩrɩ̃ kãka, ƴↄnↄ nɩ a sɛlmɛ yele, mɩɩ a lɛr-nyɩlɩsɩ, mɩ suure nɩ a cẽcene ala na nyɩrɩ̃ kpɛmɛ a dafʋ wa.
54002010	Ɩ̃-cɛ a ala na sɛw nɩ a pↄↄbↄ bala na puoro a Naaŋmɩn ɩ na ba maala tʋ̃-vɛlɛ.
54002011	A sɛw na a pↄw ʋ wur a ʋ mɩ̃ɛ, ɩ̃ ma sine cɛlɛ nɩ a Naaŋmɩn ƴɛrɩ̃.
54002012	Maa kʋ a pↄw a sↄr ʋ na mana a ƴɛrɩ̃, mɩɩ ʋ tɛrɛ a kpɛ̃w a daba jie wa, ɩ̃-cɛ ú sine.
54002013	A-na-ɩ a Adã ba dãa de nĩe mɛ, ɩ̃ pãa bɩɛr mɛ a Awa.
54002014	Ɩ̃ aa mɩ dãa ɩ a Adã ba bɛlɩ̃ wa, ɩ̃-cɛ a pↄw ba bɛlɩ̃, ʋ kpɛ a maal-fãa pʋↄ.
54002015	Ɩ̃-cɛ ʋ na pↄw na a faafʋ a mɩnɛ ʋ na ɩa bi-dↄↄrↄ, a ala ɩ ba wurʼã a ba mɩ̃ɛ, bↄ̃w tɛrɛ nɩ a ƴↄ̃w-nyãa nɩ a nʋfʋ, mɩ ɩ nɩ cɛcɛ.
54003001	Ba ma yelʼã, áa nɩrɛ ɩ̃ bʋↄrↄ ʋ ɩ a ni-diere, á tʋ̃-son ʋ bʋↄrↄ. Sɩrɛ jaa ʋ.
54003002	Ɩ̃-cɛ a ni-diere ʋlↄ sɛw na ʋ ɩ nɩrɛ na ma tɛrɛ mabfʋ jie wa, na mɩ tɛrɛ pↄw bõ-ƴen, tɛrɛ nɩ a yɛ̃, ɩ̃ mɩ ɩ a cɛcɛlɛ. A sɛw na ʋ bↄ̃w a yele cↄↄrɩ̃fʋ, ɩ̃ ɩ nɩrɛ na diere a sáanba, ɩ̃ mɩ tʋↄrↄ jaana a nɩbɛ.
54003003	Ʋ taa Ꞌlaar a dãa wa, ʋ taa mɩ ɩ suur sʋbↄ wa, ɩ̃ ú ɩ su-ɓaar sʋbↄ. Ʋ taa ɩ cɩcɩɩrɛ wa, mɩɩ nyɩrɩ̃ Ꞌlaar a libie wa.
54003004	Ʋ bↄ̃w Ꞌwuoro a ʋ mɩ̃ɛ yir, maal a ʋ bibiir a ba wur a ba mɩ̃ɛ, ƴↄnↄ nɩ ʋ.
54003005	A-na-ɩ a ala ɩ a nɩrɛ ma bↄ̃w cɛlɛ a ʋ mɩ̃ɛ yir deme wa, mɩnɛ ʋ na ɩ ɩ̃ tʋↄ Ꞌwuoro a Naaŋmɩn duo-puorbo?
54003006	Ʋ taa ɩ nɩrɛ na kpɛ a paalʋ̃ wa, a mɩnɛ ʋ kↄ̃ wa bʋↄrↄ a yuor ɩ̃ lo a kpãafʋ ʋlↄ pʋↄ ba na ƴↄ̃w a Satã wa.
54003007	A sɛw na ʋ ɩ nɩrɛ a bala na ma puoro wa na ƴↄnↄ, a mɩnɛ a ba kↄ̃ wa kpɛrɛ ʋ, ɩ̃ ʋ wa lo a Satã cakpo pʋↄ wa.
54003008	A lɛ ʋ mɩ, a bala na ɩ a yel-Ꞌwuorbo a nyɩ sↄ̃w sɛw na ba ɩ nɩ-hɛlɛlɛ, kↄ̃ ŋmɩlɛ wa. Ba taa ɩ dã-Ꞌlaarba wa. Ba taa mɩ ɩ bɛbɛlbɛ bʋↄrↄ nɩ a libi-yaw wa.
54003009	Bá bↄ̃w tɛrɛ a ba mɩ̃ɛ-bↄ̃wfʋ vɩlaa, ɩraa nɩ a puorfʋ ƴɛrɩ̃ ʋlↄ pʋↄ a Naaŋmɩn na miil sɩ.
54003010	A sɛw na a ba na de nĩe jʋʋr ba je kãa, ɩ̃ a bala mↄↄ nyɛ bom a ba jie wa, bá pãa bar ba a ba tʋ̃ a Naaŋmɩn tʋmↄ.
54003011	A ala ɩ a pↄↄbↄ ʋ mɩ, a sɛw na a ba mɩ ɩ nɩ-hɛlɛlɛ, kↄ̃ ɩ nɩ-korbo wa. Bá tɛrɛ a yɛ̃, ɩ nɩ nɩ-dẽdẽsɩ a yele a jaa pʋↄ.
54003012	A sɛw na a yel-Ꞌwuorbo a nyɩ sↄ̃w na tɛrɛ pↄw bõ-ƴen tɛw, ɩ̃ bↄ̃w cɛlɛ tↄ a ba bibiir nɩ a ba yir deme vɩlaa.
54003013	A-na-ɩ a bala tʋ̃ a Naaŋmɩn tʋmↄ a vɩlaa, ba na pↄw na a yo-vɩlaa, mɩ pↄw nɩ a Ꞌlafʋ a ba ƴↄ̃w-nyãa ba na tɛrɛ a Jeeju-Kirisi pʋↄ.
54003014	Ɩ̃ sɛbʼã a yele asɩmɛ tɩɩr kʋ fʋ, bʋↄrↄ ɩ̃ wɩ a fʋ sɛ̃ fↄfↄw.
54003015	Ɩ̃-cɛ a maa wa kama, a sɛw na a fʋ na bↄ̃w a mɩnɛ na sɛw a nɩbɛ bala na ɩ a Naaŋmɩn yir deme na maala a ba sↄ̃w. A bala, ba ɩ na a baafʋ Naaŋmɩn duo-puorbo na tɩɛ a yel-mɩ̃ɛ a luur kaarɩ̃.
54003016	A nɩbɛ ba jaa bↄ̃w na bↄ̃w ka a puorfʋ ƴɛrɩ̃ ʋlↄ a Naaŋmɩn na miil sɩ ɩ na bõ-kpɛ̃ɛ: A Kirisi, ba nyɛ ʋ na ʋ nyɩr ɩ a nɩsaa salaa. A Naaŋmɩn Sɩɛ miilʼã a ʋ torfʋ. A Naaŋmɩn sɩ-tʋnɩsɩ nyɛ ʋ na. A nɩbɛ hierʼã a ʋ ƴɛrɩ̃ a ten bʋrↄ bʋrↄ yↄ nɩ. Ba sↄw na a ʋ ƴɛrɩ̃ a tẽw ʋ jaa pʋↄ. A Naaŋmɩn de ʋ na do nɩ a saa juu.
54004001	A Naaŋmɩn Sɩɛ yel sɩ na cãa pʋↄ, áa baarfʋ daar wa tara, a nɩŋmɛɛ na ŋmaa na yi a puorfʋ pʋↄ, ɩ̃ cɛlɛ a sɩ-kpansɩ na bɛlɛ ba, ɩ̃ mɩ sↄwrↄ a ƴɛrɩ̃sɩ ala a kↄ̃tↄnsɩ na jaana ba.
54004002	A asɩmɛ yi na a poe ayi deme jie na mana a jir-ƴɛrɩ̃sɩ, a nɩbɛ bala a mɩ̃ɛ-bↄ̃wfʋ na sãw wↄ̃ taa nɩ vũu fal a Satã na ƴↄ̃w ba a ɩ a jɩbaa.
54004003	A nɩbɛ bala yelʼã áa kul-taa ciire na, ɩ̃ mɩ jaana a nɩbɛ a ba taa dɩrɛ a yele ŋmɛɛ wa. Ɩ̃-cɛ a Naaŋmɩn maalʼã a yele a jaa, a mɩnɛ a popuorbo bala na bↄ̃w a yel-mɩ̃ɛ na tʋↄ puor ƴↄ̃w, ɩ̃ dɩ.
54004004	A-na-ɩ a yele a jaa a Naaŋmɩn na maal ɩ na bõ-son. Bom ma be be na ɩ bõ-jaaraa wa, ɩ̃-cɛ sɩ ma dɩrɛ puoro nɩ ʋ.
54004005	A Naaŋmɩn ƴɛrɩ̃ nɩ a Naaŋmɩn sʋↄrfʋ lɩɛb ʋ na ʋ ɩ bõ-son.
54004006	A fʋ̃ʋ wa de a yele asɩmɛ man kʋ a yɛɛr, fʋ na ɩ na a Jeeju-Kirisi tʋ̃tʋ̃-vɩlaa, ɩ nɩ a nɩrɛ ʋlↄ na guolo a ʋ mɩ̃ɛ nɩ a Naaŋmɩn ƴɛrɩ̃sɩ nɩ a jaan-vɩlaa fʋ na tu.
54004007	Lcɛ, jaar a ana kpurĩ-pↄrsɩ a pↄↄ-nyan na ma kpure, ɩ̃ ƴↄ̃w kpɛ̃w a Naaŋmɩn sↄr pʋↄ.
54004008	A-na-ɩ a ɩ̃gan kpɛ̃w pↄwfʋ vɩɛlɛ na a daar fɩ̃ɩ pʋↄ tɛw, ɩ̃-cɛ a Naaŋmɩn sↄr tufʋ vɩɛlɛ na a yele a jaa pʋↄ, a-na-ɩ ʋ pʋlɩ̃ nɩ sɩ na a baafʋ ʋlↄ sɩ na tɛrɛ a ƴɛ̃ƴɛrɩ̃ na nɩ a ʋlↄ sɩ nↄↄ tɛrɛɛ a nɩdaar.
54004009	A yel-mɩ̃ɛ ƴɛrɩ̃ nɩ a naa, na sɛw sɩ sↄw de nɩ a sɩ suur ʋ jaa.
54004010	A ala ɩnɛ sɩ tʋnↄ dɩrɛ nɩ a tuo, a-na-ɩ sɩ barʼã a sɩ tɩɛrɩ̃sɩ ƴↄ̃w a baafʋ Naaŋmɩn nuumɩ na ɩ a nɩbɛ ba jaa Fafaara; ɩ̃ a bala na tɩɛrɛ ʋ, bala ʋ sɩrɩ̃ faa.
54004011	Kpãkpana nɩ ba, ɩ̃ mɩ jaana ba a yele asɩmɛ a jaa.
54004012	Taa ɩ nɩrɛ ʋ kpɛrɛ fʋ a-na-ɩ polbile fʋ ɩ wa, ɩ̃-cɛ fʋ̃ ɩ bõ-tↄↄnaa a popuorbo jie, a fʋ ƴɛrɩ̃sɩ pʋↄ, nɩ a fʋ maalfʋ pʋↄ, nɩ a fʋ nʋfʋ pʋↄ, nɩ a fʋ ƴↄ̃w-nyãa pʋↄ, nɩ a mɩnɛ fʋ na ɩrɛɛ nɩ a cɛcɛ.
54004013	A lɛ fʋ na cãa gure ma, bↄ̃w cɛlɛ tↄ Ꞌwuoro a Naaŋmɩn Sɛbɛ jawra nɩ a nɩbɛ, mɩ jaana nɩ ba.
54004014	Taa mele a tʋↄfʋ ʋlↄ a Naaŋmɩn Sɩɛ na kʋ fʋ wa, a ʋlↄ fʋ na dãa pↄw a lɛdaar a ni-dierbe na dãa dↄↄl fʋ a ba nur, ɩ̃ mɩ bʋʋ a Naaŋmɩn pʋ-tɩɛrʋ̃ a fʋ ɩnɛ.
54004015	Bↄ̃w cɛl tↄ ƴↄ̃w a fʋ mɩ̃ɛ a ana tʋmↄ naa pʋↄ, maala nɩ a mɩnɛ a nɩbɛ ba jaa na nyɛ bↄ̃w ka a fʋ tʋmↄ vɩɛlɛ na.
54004016	Bↄ̃w Ꞌwuoro a fʋ mɩ̃ɛ, nɩ a fʋ jaanfʋ, ɩraa nɩ a ala pʋↄ cĩcĩ, a-na-ɩ a fʋ̃ʋ maala a lɛ, fʋ na faa na a fʋ mɩ̃ɛ nɩ a bala na eɛlɛ fʋ.
54005001	Taa wa tana a daba ʋlↄ na kor wa, ɩ̃-cɛ ƴɛrɛ nɩ ʋ a fʋ sãa kaarɩ̃, mɩ ƴɛrɛ nɩ a polbil a fʋ yɛɛr kaarɩ̃.
54005002	A ala ɩa pↄↄ-koro ʋ, mɩ ƴɛrɛ nɩ ba a fʋ mã nʋmↄ kaarɩ̃, nɩ a pↄↄbↄ a fʋ yɛ-pↄↄbↄ kaarɩ̃, tɛrɛ nɩ a fʋ mɩ̃ɛ cĩcĩ.
54005003	Bↄ̃w cɛlɛ tↄ a bala na sɩrɩ̃ ɩ a kpɩ̃ɩ-pↄↄbↄ.
54005004	Ɩ̃-cɛ a ala ɩ a kpɩ̃ɩ-pↄw tɛrɛ na bibiir mɩɩ a yan, ba sɛw na na de nĩe maal a ba yir deme jie a ala na sɛw a puorfʋ sↄr pʋↄ, mɩ lɩɛb guolo a ba dↄↄrbↄ, a-na-ɩ lɛ a Naaŋmɩn bʋↄrↄ.
54005005	Ɩ̃ a ʋlↄ na sɩrɩ̃ ɩ a kpɩ̃ɩ-pↄw, na ma tɛrɛ nɩrɛ ʋ Ꞌwuoro ʋ wa, ʋ de na a ʋ mɩ̃ɛ bar kʋ a Naaŋmɩn, ɩ̃ be a Naaŋmɩn sʋↄrfʋ pʋↄ, mɩ lↄbↄ nɩ ʋ a nur a daar a jaa.
54005006	Ɩ̃ a kpɩ̃ɩ-pↄw ʋlↄ na de a ʋ mɩ̃ɛ ƴↄ̃w a ala na nʋmↄ ʋ maalfʋ pʋↄ, ʋ kpi na ɩ̃ cãa a mimir.
54005007	Kpãkpana ba a ana yele, a mɩnɛ a ba kↄ̃ tɛrɛ mabfʋ jie wa.
54005008	A ala ɩ a nɩrɛ ma cɛlɛ tↄ a ʋ nɩbɛ jie, wa yele nɩ a ʋ yir deme wa, ʋ barʼã a ʋ ƴↄ̃w-nyãa a Naaŋmɩn sↄr pʋↄ, ɩ̃ ʋ bierʼã gãw a ʋlↄ na ma puoro wa.
54005009	A kpɩ̃ɩ-pↄw ʋlↄ yomo na ma ta a lɩjaata sɛr wa, taa wa diere ʋ ƴↄnↄ a kpɩ̃ɩ-pↄↄbↄ pʋↄ wa. Ɩ̃-cɛ a sɛw na a dãa ɩ dab-bõ-ƴen ʋ kul,
54005010	a nɩbɛ bá mɩ bↄ̃w ʋ a ʋ tʋ̃-vɛlɛ ɩnɛ: a ʋ bibiir ʋ na dãa guolo, a sáanba ʋ na dãa bↄ̃w a defʋ, mɩ dãa pɛwrɛ nɩ a popuorbo gbɛɛ, sũono nɩ a bala na dãa be a won pʋↄ, maala nɩ a tʋ̃-vɛlɛ bʋrↄ bʋrↄ a jaa.
54005011	Taa wa diere a kpɩ̃ɩ-pↄↄbↄ bala na ma kor sɛr wa, ƴↄnↄ a kpɩ̃ɩ-pↄↄbↄ pʋↄ wa, a-na-ɩ a lɛ a kulfʋ vɩláa nↄↄ nyↄwrↄ ba gãwna a Kirisi tufʋ, ba na bʋↄrↄ na a sɩrɛ kulfʋ.
54005012	A lɛ, ba lɩɛbʼã ɩ̃ bar a ba korĩ-cɛ pʋlɩ̃fʋ, kpɛ nɩ a ƴɛrɩ̃ guorfʋ pʋↄ.
54005013	Ba ma mɩ lɩɛbʼã ɩ tõtol deme, yʋↄrↄ nɩ a yie. Ɩ̃ aa ɩ a tõtol tɛw ʋ wa. Ba ma mɩ ƴɛrɛ na folõ-folõ yʋↄrↄ nɩ, kpɛɛrɛ nɩ a yele ala pʋↄ na ma mɩ ba ba wa, mɩ ƴɛrɛ nɩ a ala na ma vɩɛlɛ wa.
54005014	Ala-ɩ̃-sↄ ɩ̃ bʋↄrↄ na a kpɩ̃ɩ-pↄↄbↄ bala na ma kor sɛr wa, bá lɛ kul sɩrbɛ ɩ̃ dↄↄr a bibiir, Ꞌwuoro nɩ a ba yir, a mɩnɛ a sɩ sama-deme kↄ̃ wa nyɛ sↄr ƴɛr ƴɛr-fãa ƴↄ̃w ba wa.
54005015	A-na-ɩ a ŋmɛɛ gↄrʼã lɩɛb ɩ̃ bar a sↄr son, ɩ̃ tuure a Satã.
54005016	A ala ɩ a pↄw na ɩ a popuoro tɛrɛ na a kpɩ̃ɩ-pↄↄbↄ a ʋ yir pʋↄ, ʋ sɛw na na sũono ba, a mɩnɛ ba kↄ̃ wa ɩ a duo-puorbo tuor wa, ɩ̃-cɛ a duo-puorbo nyɛ sↄ̃r na tʋↄ̃ sũono a bala na sɩrɩ̃ ɩ a kpɩ̃ɩ-pↄↄbↄ.
54005017	A duo-puor-ni-dierbe bala na tʋnↄ a ba tʋmↄ vɩlaa, sɛw na na pↄw a yar dↄↄlaa. A bala a na nyɩrɩ̃ tor ɩ na a bala na dɩrɛ a tuo ƴɛrɛ a Naaŋmɩn ƴɛrɩ̃, mɩ jaana nɩ a nɩbɛ.
54005018	A-na-ɩ a Naaŋmɩn Sɛbɛ ƴelʼã: “Taa lũ a naab ʋlↄ nʋↄr pↄw fʋ na ƴↄ̃w ʋ ŋmeere fʋ á ci wa.” ɩ̃ a lɛ yelʼã. “A tʋ̃tʋnↄ sɛw nɩ na a ʋ yar.”
54005019	Taa sↄw a ƴɛ̃rɩ̃ ba na ƴↄ̃w a ni-diere, ɩ̃ a ala ma ɩ a yel-mɩ̃ɛ ƴɛr-manba ɩ na ayi mɩɩ ata wa.
54005020	Gala a bala na lo a fãa pʋↄ a nɩbɛ jaa nii-sↄw, a mɩnɛ a nɩŋmɛɛ na jↄrↄ dãbɩ̃ɛ.
54005021	Ɩ̃ kpãkpana fʋ na a Naaŋmɩn nɩ a Jeeju-Kirisi nɩ a sɩ-tʋnɩsɩ sono nii-sↄw, jↄrↄ a ana ƴɛrɩ̃sɩ kↄ̃ Ꞌwuoro a nɩbɛ kpee kpee wa. Taa wa maala bom nɩ gõgolĩfʋ wa.
54005022	Taa wa pↄↄrↄ sʋↄrↄ a Naaŋmɩn dↄↄlↄ nɩ a nɩrɛ lɛ a nuu ƴↄnↄ nɩ ʋ a Naaŋɩnɩn tʋmↄ pʋↄ wa. Taa wa kpɛɛrɛ tↄ a nɩŋmɛɛ maal-fãa pʋↄ wa. Tɛrɛ fʋ mɩ̃ɛ cĩcĩ.
54005023	Taa cãa nyuure a kʋ̃ↄ nɛrɛ wa, ɩ̃-cɛ ma nyu a dɩvɛ̃ fɩ̃ɩ, a na tʋↄ sũo a fʋ pʋↄ na ma Ꞌwↄbↄ, nɩ a mɩnɛ fʋ na maa yaarɩ̃ ɩ a wʋlɩ̃ wa.
54005024	A nɩbɛ ŋmɛɛ maal-fãa gↄrʼã be cãa pʋↄ ɩ̃-cɛ a baa mɩ guor a ba ƴɛrɩ sɛr wa, ɩ a nɩŋmɛɛ ben na yi na nɩdaar kãw.
54005025	A lɛ ʋ mɩ, a tʋ̃-vɛlɛ mɩ be na a cãa pʋↄ, ɩ̃ a ala saarɩ̃ ɩ a ŋmɛɛ ma nyɩr sɛr wa, aa tʋↄrↄ sↄↄlↄ wa.
54006001	A bala ba jaa na be a gbãgbaar tʋmↄ pʋↄ, a sɛw na ba bↄ̃w ka a ba nɩ-bɛrɛ sɛw nɩ na a ƴↄ̃wfʋ a jaa, a mɩnɛ a nɩrɛ kↄ̃ wa kpɛrɛ a Naaŋmɩn yuor, nɩ a sɩ jaanfʋ wa.
54006002	A bala na tɛrɛ a nɩ-bɛrɛ a ba ɩ a popuorbo ma sɛw na wõw toor a ba jie a-na-ɩ yɛɛr ba ɩ wa. Ɩ̃-cɛ a sɛw na a ba ɛ̃ɛ ƴↄ̃w fãgã ɩ̃ tʋnↄ a ba tʋmↄ, a-na-ɩ a bala ba na tʋnↄ kʋrↄ ɩ na a popuorbo ba na mɩ nʋnↄ. Nyɛ a ala na sɛw fʋ jaana mɩ kpãkpana nɩ ba.
54006003	A ala ɩ a nɩrɛ wa jaana na a jaan-kpee, ɩ̃ ma sↄw de a sɩ Nɩ-kpɛ̃ɛ Jeeju-Kirisi ƴɛr-sono nɩ a Naaŋmɩn sↄr jaanfʋ wa,
54006004	ju-kpɛ̃ɛ ʋ bʋↄrↄ. ꞋWaa bↄ̃w bom wa, ɩ̃-cɛ a ƴɛr-soorsɩ nɩ a ƴɛrɩ̃ cɩɩrɩ̃fʋ sãw ʋ na bar. A be jie a nyuur ma yi, nɩ a faa-taa, a kpɛfʋ, nɩ a tɩɛrʋ̃-fãa ba na tɩɛrɛ ƴↄnↄ taa.
54006005	Ba ɩ na nɩ-giemsɩ na ma cɩɩrɛ taa a daar a jaa, ɩ̃ ma lɛ cãa bↄ̃w a yel-mɩ̃ɛ wa. Ba tɩɛrʼã bↄ̃w ka a Naaŋmɩn sↄr tufʋ na le ba na.
54006006	A Naaŋmɩn sↄr tufʋ sɩrɩ̃ na ɩ a lefʋ bom a ʋlↄ jie na bↄ̃w ka a ala ʋ na tɛrɛ sɛw nɩ ʋ na.
54006007	A-na-ɩ saa dãa tɛrɛ bom wa nɩ ka a tẽw pʋↄ wa, ɩ̃ saa mɩ lɛ tʋↄrↄ diere bom cere nɩ wa.
54006008	Ɩ̃ a sɩmɩ tɛrɛ a bõ-dɩraa nɩ a cẽcene, a na sɛw sɩ na.
54006009	A bala na bʋↄrↄ a lefʋ, ba ma lo na a bɩɩrfʋ pʋↄ kpɛ a cakpo pʋↄ, a-na-ɩ a yel-yaw vɩláa na nyↄw ba na, a yele na ɩ a dãbol yele nↄↄ ƴↄnↄ ba a fãa pʋↄ. A yele ala ma gãw na a nɩbɛ, taw ba kpɛ nɩ a sãwfʋ nɩ a wɛfʋ pʋↄ.
54006010	A-na-ɩ a libie nʋfʋ ɩ na a fãa bʋrↄ bʋrↄ juu. A nɩŋmɛɛ dãa na nyɩrɩ̃ bʋↄrↄ ʋ, ɩ̃ bↄr jãa taa nɩ a Naaŋmɩn ƴɛrɩ̃, ɩ̃ woor a won a sɛw a ba sube.
54006011	Ɩ̃-cɛ a fʋ̃ʋ na ɩ a Naaŋmɩn tʋ̃tʋnↄ, ŋmaa yi a ala a jaa pʋↄ, ɩ̃ bↄ̃w tuure a torfʋ ƴↄnↄ nɩ a Naaŋmɩn, bʋↄrↄ nɩ a ƴↄ̃w-nyãa nɩ a nʋfʋ, mɩ ɩ nɩ a nɩ-hɛlɛlɛ.
54006012	Jɛbɛ a ƴↄ̃w-nyãa jɛb na ɩ a jɛb-son. Bↄ̃w tɛrɛ a baa-kↄ̃-tɛw, a-na-ɩ a ʋlↄ ɩnɛ a Naaŋmɩn dãa bʋↄl fʋ a lɛdaar fʋ na dãa man a fʋ yel-mɩ̃ɛ ƴɛrɩ̃ a nɩ-yaw nii-sↄw.
54006013	Ɩ̃ kpãkpana fʋ na nɩ a Naaŋmɩn ʋlↄ na kʋrↄ a yele a jaa a baafʋ, nɩ a Jeeju-Kirisi ʋlↄ na dãa man a ʋ yel-mɩ̃ɛ ƴɛrɩ̃ a Pↄ̃sɩ Pɩlatɩ nii-sↄw,
54006014	bↄ̃w gu a Naaŋmɩn ƴɛrɩ̃sɩ ala fʋ na dãa pↄw, a kↄ̃ tɛrɛ cɛfʋ jie, wa ta nɩ a lɛdaar a sɩ Nɩ-kpɛ̃ɛ Jeeju Kirisi na nyɩrɛ.
54006015	A Naaŋmɩn na miilɩ̃ ʋ na a daar ʋlↄ pʋↄ ʋ na ƴↄ̃w, a Naaŋmɩn ʋlↄ na ɩ a fãw nɩ a maal-vɩlaa Sʋbↄ yẽ tẽtẽ, na mɩ ɩ a jamansɩ Jamana, nɩ a nɩ-bɛrɛ Nɩ-kpɛ̃ɛ.
54006016	Ʋlↄ tɛw ma tɛrɛ a kũu daar wa, ɩ̃ mɩ be a cãa ʋlↄ pʋↄ a nɩrɛ na ma tʋↄrↄ pɩɛlɛ wa. Nɩrɛ kãw ma dãa nyɛ ʋ sɛr wa, ɩ̃ nɩrɛ ma mɩ tʋↄrↄ nyɛrɛ ʋ wa. Ʋlↄ ɩ̃ sɛw nɩ a ju-kpɛ̃ɛ nɩ a fãw na ma tɛrɛ a bɛwfʋ daar wa. Amɛn.
54006017	Yel a bala na ɩ a ka a tẽw na pʋↄ naabsɩ a ba taa bʋↄrↄ yuor wa, a ba taa mɩ ƴↄ̃w a ba tɩɛrɩ̃sɩ a na-yele pʋↄ wa, a-na-ɩ saa bↄ̃w a ana yele baarfʋ daar wa. Ɩ̃-cɛ a ba ƴↄ̃w a ba tɩɛrɩ̃sɩ a Naaŋmɩn jie, a ʋlↄ na kʋrↄ sɩ a yel-bʋrↄ bʋrↄ a jaa a na ƴↄ sɩ a sɩ na tʋↄ tɛrɛ a nʋ̃ↄ.
54006018	Yel ba á bá maala a ala na vɩɛlɛ, tʋnↄ nɩ a tʋ̃-vɛlɛ bʋrↄ bʋrↄ, ɩ nɩ a yɛ̃-bↄↄnbↄ, kↄ̃ bɛlɩ̃ puor wa.
54006019	A lɛ, ba na kaala na a na-yele yaw biine a daar ʋlↄ nↄↄ waara ɩnɛ, a mɩnɛ a ba na tʋↄ bↄ̃w tɛrɛ a yel-mɩ̃ɛ baafʋ.
54006020	Ɩ̃ Timote, bↄ̃w gu a ala ba na kʋ fʋ, ɩ̃ ŋmaa yi a ana ƴɛr-pↄrsɩ pʋↄ na ma tɛrɛ par wa, nɩ a bala jie na tɛrɛ a jiri-bↄ̃wfʋ cɩɩrɛ nɩ,
54006021	a bↄ̃wfʋ ala a nɩŋmɛɛ na dãa de yↄ nɩ wa faa, ɩ̃ ŋmaa yi a sɩ puorfʋ pʋↄ. A Naaŋmɩn sũofʋ ú be a nyɩ jie.
55001001	-
55001002	A maa Pol ɩ̃ tɩɩrɛ a sɛbɛ na kʋrↄ a Timote na ɩ a ɩ̃ bi-nʋnaa, a maa na ɩ a Jeeju-Kirisi nɩ-tʋnaa, tuure nɩ a Naaŋmɩn pʋ-tɩɛrʋ̃, a mɩnɛ ɩ̃ na mana a baafʋ ƴɛrɩ̃ ʋlↄ a Naaŋmɩn na pʋlɩ̃ nɩ sɩ a Jeeju-Kirisi pʋↄ. A sũofʋ nɩ a nã-bↄ̃wfʋ nɩ a pɩɛnfʋ na yi a sɩ Sãa Naaŋmɩn nɩ a sɩ Nɩ-kpɛ̃ɛ Jeeju-Kirisi sɛ̃, á be a fʋ jie.
55001003	Ɩ̃ puoro na a Naaŋmɩn ʋlↄ tʋmↄ ɩ̃ na tʋnↄ nɩ a ɩ̃ suur ʋ jaa, a mɩnɛ a ɩ̃ sãa-kʋnbↄ na mɩ dãa maal, a-na-ɩ ɩ̃ ma tɩɛrɛ nɩ fʋ na, sʋↄrↄ nɩ a Naaŋmɩn ƴↄnↄ fʋ a daar a jaa ma gala wa.
55001004	Ɩ̃ cãa na bↄ̃w nɩ a fʋ kuon, ɩ̃ tɩɩ bʋↄrↄ ɩ̃ lɛ nyɛ fʋ, a nʋ̃ↄ na ƴala ma.
55001005	Ɩ̃ lɛ tɩɛrʼɩ̃ na a fʋ ƴↄ̃w-nyãa son ʋlↄ a fʋ mã-kpɛ̃ɛ Lowisi, nɩ a fʋ mã Enisi na dãa de nĩe tɛrɛ. Ɩ̃ a fʋ̃ʋ mɩ, ɩ̃ bↄ̃w na bↄ̃w ka fʋ mɩ tɛrɛ ʋ na.
55001006	Ala-ɩ̃-sↄ ɩ̃ jawra fʋ, a mɩnɛ ɩ̃ na dãa dↄↄl fʋ a nuu a fʋ pↄw a tʋↄfʋ ʋlↄ a Naaŋmɩn jie, pine ʋ a vũu kaarɩ̃, ʋ Ꞌlere.
55001007	A-na-ɩ a Sɩɛ na a Naaŋmɩn na kʋ sɩ, Ꞌwaa ɩ dãbɩ̃-sɩɛ wa, ɩ̃ a fãgã, a nʋfʋ, nɩ a mɩ̃ɛ-tɛrɛfʋ Sɩɛ ʋ kʋ sɩ.
55001008	Ala-ɩ̃-sↄ, taa jↄrↄ vĩ a sɩ Nɩ-kpɛ̃ɛ ƴɛrɩ̃ ƴɛrfʋ ɩnɛ wa, nɩ a maa ɩnɛ na be a kasu pʋↄ a ʋ ɩnɛ wa, ɩ̃ ɛ̃ɛ sↄw de a Naaŋmɩn fãgã a sɩ lãa dɩrɛ taa a tuo a ʋ ƴɛr-son ɩnɛ.
55001009	A-na-ɩ a Naaŋmɩn faa sɩ na, ɩ̃ mɩ bʋↄl sɩ a sɩ ɩ nɩ-eɛeɛ. Ɩ̃ aa ɩ tʋmↄ sɩ tʋ̃ kʋ ʋ wa, ɩ̃-cɛ a ʋna bʋↄlfʋ yi na a ʋ mɩ̃ɛ pʋ-tɩɛrʋ̃ pʋↄ nɩ a ʋ sũofʋ ʋ na dãa kʋ sɩ a Jeeju-Kirisi pʋↄ a korĩ-cɛ jaa.
55001010	Ɩ̃ a ƴɛ̃ƴɛrɩ̃ na sɩ nyɛ ʋ na a cãa pʋↄ, a mɩnɛ a sɩ Fafaara Jeeju-Kirisi na nyɩr, sãw a kũu lↄw bar, ɩ̃ caarɩ̃ nɩ a ʋ ƴɛr-son a baafʋ na ma tɛrɛ a sãwfʋ wa.
55001011	A Naaŋmɩn biin ma na ɩ̃ ɩ ƴɛƴɛrɛ, nɩ nɩ-tʋnaa, nɩ a jãjaana a ʋna ƴɛr-son ɩnɛ.
55001012	A ala ɩnɛ ɩ̃ mɩ dɩrɛ a tuo a lɛ, ɩ̃-cɛ aa ɩ ma vĩ wa, a-na-ɩ ɩ̃ bↄ̃w na a sʋbↄ ʋlↄ ɩ̃ na barʼɩ̃ a nyãa. Ɩ̃ mɩ sɩrɩ̃ na bↄ̃w ka a ʋ na tʋↄ na gu a ala ʋ na kʋ ma ɩ̃ tɛɛlɛ, wa ta nɩ a ʋ lɛwaa bibir.
55001013	A ana ƴɛr-sono fʋ na dãa wõ a ɩ̃ jie, bↄ̃w nyↄw tɛɛlɛ, tɛrɛ nɩ a ƴↄ̃w-nyãa nɩ a nʋfʋ ala na be a Jeeju-Kirisi pʋↄ.
55001014	Bↄ̃w gu a ʋna jaan-scm a Naaŋmɩn na kʋ fʋ, nɩ a ʋ Sɩɛ fãgã na be a sɩ pʋ̃ↄ.
55001015	Fʋ bↄ̃w na ka a Ajɩ wɩɛr nɩbɛ ba jaa jaar ma na bar. A Fɩjɛl nɩ a Ɛmↄjɛn mɩ be na tↄ.
55001016	A Nɩ-kpɛ̃ɛ, ú bↄ̃w a Onɩsɩfↄↄr yir deme nãw, a-na-ɩ ʋ dãa na wa ɓaalɩ̃ ma gbɛɛ yayaw. A mɩnɛ ɩ̃ na dãa be a kasu pʋↄ a bↄ̃jↄrɩ̃sɩ pʋↄ, ɩ̃-cɛ vĩ ma nyↄw ʋ wa,
55001017	ɩ̃ a mɩnɛ ʋ na wa a Orom-tẽw pʋↄ ʋ ɛ̃ɛ na dɩ tuo bↄ ma nyɛ.
55001018	Ɩ̃ fʋ mɩ bↄ̃w na vɩlaa a mɩnɛ ʋ na dãa nyɩrɩ̃ sũo ma a Ɛfɛɛsɩ-tẽw pʋↄ. A Nɩ-kpɛ̃ɛ ú sũo ʋ, ú pↄw a Naaŋmɩn nã-bↄ̃wfʋ a ƴɛrɩ̃ guorfʋ dayen.
55002001	Ala-ɩ̃-sↄ ɩ̃ bie, pↄw a fãgã ʋlↄ na yi a Jeeju-Kirisi sũofʋ pʋↄ.
55002002	A ala fʋ na jaan a ɩ̃ jie a nɩ-yaw nii-sↄw, de mɩɩn kʋ nɩ-dẽdẽsɩ na mɩ tʋↄrↄ mana kʋrↄ a nɩ-kpeesɩ.
55002003	A fʋ̃ʋ mɩ, dɩrɛ a tuo a mɩnɛ fʋ na ɩ a Jeeju-Kirisi sↄdaal-dẽdẽ.
55002004	A sↄdaala ʋlↄ na be a tʋmↄ pʋↄ, ɩ̃ bʋↄrↄ a ʋ maalfʋ a nʋmↄ a ʋlↄ na de ʋ a sↄdaalsɩ, maa lɛ tʋↄrↄ beree tↄ a bibie a jaa yel-bʋↄrsɩ pʋↄ wa.
55002005	A nɩrɛ ʋlↄ na mɩ kpɛ a dãw-taa pʋↄ, a ala ɩ ʋ bʋↄrↄ na ʋ pↄw a yar, a sɛw na ʋ na jↄrↄ tuure nɩ a mɩnɛ ba na mana ʋ.
55002006	A kʋↄraa ʋlↄ na tʋnↄ a tʋ̃-kpɛ̃w sɛw na na de me pↄw a puo wↄmↄ.
55002007	Tɩɛrɛ nɩ a ala ɩ̃ na yel fʋ, ɩ̃ a Nɩ-kpɛ̃ɛ na maal fʋ na a fʋ bↄ̃w a yele a jaa par.
55002008	Cãa bↄ̃w nɩ a Jeeju-Kirisi a Naaŋmɩn na maal ʋ ir a kũu pʋↄ, na ɩ a Davɩtɩ bal nɩrɛ, tu nɩ a ƴɛr-son ʋlↄ ɩ̃ na mana,
55002009	a ʋlↄ ɩnɛ ɩ̃ mɩ pↄw a won, a ba wa lũ nɩ ma a bↄ̃jↄrɩ̃sɩ a fãa sʋbↄ kaarɩ̃. Ɩ̃-cɛ a Naaŋmɩn ƴɛrɩ̃ ma lũ wa.
55002010	Ala-ɩ̃-sↄ ɩ̃ sↄw nyↄw a ɩ̃ mɩ̃ɛ a yele a jaa pʋↄ, a bala a Naaŋmɩn na vɛl ir ɩnɛ, a mɩnɛ a ba na mɩ tʋↄ pↄw a faafʋ ʋlↄ na be a Jeeju-Kirisi pʋↄ, lãa nɩ a yo-yifʋ na ma tɛrɛ a baarfʋ wa.
55002011	A ƴɛrɩ̃ na ɩ na yel-mɩ̃ɛ: “A ala ɩ sɩ lãa na kpi nɩ ʋ, sɩ na mɩ lãa na tɛrɛ nɩ ʋ a baafʋ.
55002012	A sɩmɩ ɩraa cĩcĩ, sɩ nↄↄ mɩ lãa de nɩ ʋ a fãw. A sɩmɩ jaar ʋ bar, ʋ nↄↄ mɩ jaar sɩ na bar.
55002013	A sɩmɩ ma ɩ yel-mɩ̃ɛ deme wa, ɩ̃ ʋlↄ ʋlↄ cãa na ɩ a yel-mɩ̃ɛ sʋbↄ, a-na-ɩ Ꞌwaa tʋↄrↄ lɩɛbɛ cɩɩrɛ a ʋ mɩ̃ɛ wa.”
55002014	Jawra ba a ana yele a jaa ɩnɛ, kpãkpana nɩ ba a Naaŋmɩn nii-sↄw, a ba taa faara taa nɩ a ƴɛr-bie ala na waara nɩ a jɛb wa, a-na-ɩ aa maala bõ-son wa, ɩ̃ a ma ɛ̃ɛ na cere nɩ a bala na cɛlɛ a sãwfʋ jie.
55002015	Ƴↄ̃w fãw ɩ̃ miile a fʋ mɩ̃ɛ nɩ-toraa a Naaŋmɩn nii-sↄw, wↄ̃ taa nɩ a tʋ̃tʋnↄ na ma jↄrↄ a vĩ a ʋ tʋmↄ ɩnɛ wa, mɩ bↄ̃w mana nɩ a yel-mɩ̃ɛ ƴɛrɩ̃ a mɩnɛ a na sɛw.
55002016	Ŋmaa yi a ƴɛr-pↄrsɩ ala na ma tɛrɛ a par wa pʋↄ, a-na-ɩ a bala na be tↄ, a ma tawra ba na jãana nɩ a Naaŋmɩn.
55002017	A ba ƴɛrɩ̃sɩ ba na ma jaana a nɩbɛ wↄ̃ na taa nɩ a natɩ-yaraa na yara nɩrɛ. A Imene nɩ a Fɩlɛtɩ mɩ be na a ba pʋↄ.
55002018	Ba faa na a yel-mɩ̃ɛ, ɩ̃ lɩɛb a popuorbo ŋmɛɛ tɩɛrɩ̃sɩ yele nɩ áa sɩ kũu irfʋ gↄrʼã tↄl.
55002019	Ɩ̃-cɛ a dacin kparaa a Naaŋmɩn na kpar tɛrɛ na kpɛ̃w, a ba sɛb a jɩbaa ƴↄ̃w a nↄhↄ̃: “A Nɩ-kpɛ̃ɛ bↄ̃w na a bala na ɩ a ʋ ben,” ɩ̃, “A nɩrɛ lɛ na yel áa Nɩ-kpɛ̃ɛ ben ʋ ɩ, sɛw na na taw a ʋ mɩ̃ɛ jãa nɩ a burbur.”
55002020	A yir kpɛ̃ɛ pʋↄ, a yel-bʋrↄ bʋrↄ ma be na be. Ba maalʼɩ̃ na a ŋmɛɛ a sɛlmɛ, mɩɩ a kur, ɩ̃ mɩ maalʼɩ̃ a ŋmɛɛ a tɩɛ, mɩɩ a yaara. A dãdãw yele sɛw nɩ na a tʋ̃-vɛlɛ, ɩ̃-cɛ a tuuraa ɩ a bibie a jaa tʋ̃-pↄrsɩ yele.
55002021	Ala-ɩ̃-sↄ, a ala ɩ a nɩrɛ taw na a ʋ mɩ̃ɛ vɩrɩ̃ nɩ a yel-burbur ala pʋↄ, ba na de ʋ na ƴↄ̃w a tʋ̃-vɛlɛ pʋↄ, ow ʋ kpee, ʋ sɛw nɩ a Nɩ-kpɛ̃ɛ tʋmↄ, na tʋↄrↄ maala a tʋ̃-vɛlɛ bʋrↄ bʋrↄ a jaa.
55002022	Ŋmaa yi a yele ala pʋↄ na ɩ a pↄlↄ a vɩláa, ɩ̃ tuure a torfʋ, a ƴↄ̃w-nyãa, a nʋfʋ, nɩ a su-ɓaar, pↄw nɩ a bala ba jaa na puoro a Nɩ-kpɛ̃ɛ nɩ a su-cɛcɛ.
55002023	Taw yi a dãbol ƴɛrɩ̃sɩ ba na mana taa a pↄrↄ, a-na-ɩ fʋ bↄ̃w ka a maa yaarɩ̃ wa nɩ gↄ̃-bↄfʋ wa.
55002024	Ɩ̃ aa vɩɛlɛ a Naaŋmɩn tʋ̃tʋnↄ na ɩ gↄ̃-bʋↄrↄ wa, ɩ̃-cɛ ʋ sɛw na ʋ ɩ nɩ-hɛlɛlɛ a nɩbɛ ba jaa jie, mɩ tʋↄrↄ jaana ba ɩ̃ mɩ ɩ a su-nyↄwraa sʋbↄ a nɩŋmɛɛ bier maalfʋ pʋↄ.
55002025	A sɛw na ʋ tɛrɛ su-ɓaar jaana nɩ a bala na tɛrɛ nɩ ʋ a cɩɩrʋ̃, bↄ̃w nɩ ka, a nʋmↄ-wa-sↄw, a Naaŋmɩn na maal ba na a ba lɩɛb a yɛ̃, ɩ̃ wa bↄ̃w a yel-mɩ̃ɛ,
55002026	lɛ tʋↄ pↄw a ba tɩɛrɩ̃-sono, yi nɩ a Satã cakpor pʋʋr, a ʋlↄ na nyↄↄr ba tɛɛlɛ a ba maala a ʋ pʋ-tɩɛrʋ̃.
55003001	A sɛw na a fʋ na bↄ̃w ka áa tẽw baarfʋ daar, a won kpɛ̃ɛ na ta na.
55003002	A-na-ɩ a nɩbɛ na Ꞌwuoro na a ba mɩ̃ɛ tɛw, nyɩrɩ̃ nʋ a libie, bʋↄrↄ nɩ a yuor nɩ a ju-kpɛ̃ɛ, kpɛrɛ a Naaŋmɩn, wõw nɩ a toor a ba dↄↄrbↄ jie. Ba na bɛlɩ̃ na a puor, ɩ̃ ma ƴↄnↄ a Naaŋmɩn wa.
55003003	Ba mɩ kpɛ na a bɩcɩɩr, ɩ nɩ a nɩ-bebe nɩ a cicilbe, maala nɩ a burbur, ɩ nɩ a gbor-gbor deme, mɩ Ꞌlaarʼɩ̃ a son maalfʋ.
55003004	Ba na mɩ diere na taa a jur, ɩ nɩ a nɩ-kaba kaba, bɛlɛ nɩ a ba mɩ̃ɛ a ju-kpɛ̃ɛ bↄfʋ ɩnɛ, bʋↄrↄ a ala ba na nʋ, gãw a Naaŋmɩn.
55003005	Ba na maala na wↄ̃ taa a Naaŋmɩn ba ƴↄnↄ, ɩ̃-cɛ ba kↄ̃ sↄw a ʋ fãw wa. Taw a fʋ mɩ̃ɛ yi nɩ a bana nɩbɛ sↄ̃w.
55003006	A ba pʋↄ, a ŋmɛɛ ma gũu na kpɛ a yie pʋↄ bɛlɩ̃ a pↄↄ-gẽgemsɩ, na mɩ sɛw nɩ a maal-fãa, a yel-bʋrↄ bʋrↄ vɩláa na mɩ nyↄw.
55003007	Ba ma jaana na a yele a daar a jaa, ɩ̃ ma tʋↄrↄ bↄ̃wnↄ a yel-mɩ̃ɛ ƴɛrɩ̃ fɩ̃ɩ wa.
55003008	A mɩnɛ a Janɛsɩ nɩ a Jãbɛrɛsɩ na dãa var a Mowisi ƴɛrɩ̃, a lɛ a bana nɩbɛ mɩ vara a yel-mɩ̃ɛ. A ba juu bↄrʼã, a ba puorfʋ ma lɛ tor wa.
55003009	Ɩ̃-cɛ baa cere nii-sↄw wa, a-na-ɩ a nɩbɛ ba jaa na bↄ̃w na a ba gẽgem-maalfʋ, wↄ̃ taa nɩ a mɩnɛ ba na dãa bↄ̃w a Janɛsɩ nɩ a Jãbɛrɛsɩ ben.
55003010	Ɩ̃-cɛ a fʋ̃ʋ, fʋ nyɛ na a ɩ̃ jaanfʋ bↄ̃w, ɩ̃ mɩ bↄ̃w a ɩ̃ maalfʋ, a ɩ̃ pʋ-tɩɛrɩ̃sɩ, nɩ a ɩ̃ ƴↄ̃w-nyãa, nɩ a mɩnɛ ɩ̃ na tɛrɛ a su-nyↄwraa, a nʋfʋ, ɩ nɩ a nɩ-var.
55003011	Fʋ mɩ lɛ bↄ̃w na a ɩ̃ kpowfʋ, nɩ a ɩ̃ won; a ala na dãa ta ma a Átɩyↄsɩ, a Ɩkↄnɩyↄ̃, nɩ a Lɩsɩtɩ ten pʋʋr. Kpow-wↄ̃ mɩnɛ maa dãa pↄw wa! Ɩ̃-cɛ a Nɩ-kpɛ̃ɛ faa ma na a ala a jaa pʋↄ.
55003012	A lɛ ʋ, a bala ba jaa na bʋↄrↄ ba tuure a Naaŋmɩn sↄr vɩlaa a Jeeju-Kirisi pʋↄ na pↄw na a kpowfʋ.
55003013	Ɩ̃-cɛ a nɩ-bebe nɩ a jɩ-bʋʋrbↄ na cere na nii-sↄw a ba fãa pʋↄ, bɛlɛ nɩ a nɩbɛ, ɩ̃ a ba mɩ bɛlɛ ba.
55003014	A ala ɩ a fʋ̃ʋ ʋ, ɩraa cĩcĩ a ala fʋ na jaan bↄ̃w pʋↄ, mɩ tɩɛr ka a ɩ na yel-mɩ̃ɛ, a-na-ɩ fʋ bↄ̃w na a bala na jaan fʋ.
55003015	Wa nyↄw nɩ a fʋ bibile daar, fʋ bↄ̃w na a Naaŋmɩn Sɛbɛ ƴɛrɩ̃sɩ, na tʋↄrↄ kʋrↄ fʋ a kpaarfʋ ʋlↄ na miile a faafʋ sɩ na tɛrɛ a Jeeju-Kirisi pʋↄ a ƴↄ̃w-nyãa ɩnɛ.
55003016	A Naaŋmɩn Sɛbɛ ƴɛrɩ̃sɩ a jaa yi na a ʋ Sɩɛ tʋmↄ pʋↄ, na sɛw nɩ a nɩbɛ jaanfʋ, miile nɩ ba a ba mabfʋ jie, cↄↄrↄ nɩ ba, ɩ̃ mɩ gbɛɛrɛ nɩ ba a ba na tor.
55003017	A nↄhↄ̃, a Naaŋmɩn tʋ̃tʋnↄ na tʋↄ sɩrɩ̃ bɩ, mɩ tɛrɛ a ala na sɛw ʋ a tʋ̃-sono a jaa pʋↄ.
55004001	Ɩ̃ kpãkpana fʋ na a Naaŋmɩn nɩ a Jeeju-Kirisi nii-sↄw, a ʋlↄ nↄↄ guoro a nɩ-mimie nɩ a kũusɩ ƴɛrɩ̃. Ɩ̃ mɩ tɩɛrɛ nɩ na a lɛdaar ʋ na waara ɩrɛ a jamana.
55004002	Ala-ɩ̃-sↄ ɩ̃ yele fʋ, eɛlɛ tↄ a daar a jaa, hiere a Naaŋmɩn ƴɛrɩ̃, a lɛ a sↄr na yuo nɩ a lɛ ʋ na ma mɩ yuo wa. Gala ba, mɩɩ fule ƴↄnↄ ba, kpãkpana nɩ ba, tɛrɛ nɩ a su-varkpara jaana nɩ ba.
55004003	A-na-ɩ daar nↄↄ ta na a nɩbɛ kↄ̃ lɛ sↄwrↄ a jaan-son wa, ɩ̃ ba na maala na a ala na nʋmↄ ba, woorʼɩ̃ a jãjaanba duo, a ba jaana ba a ala ba na bʋↄrↄ.
55004004	Ba kↄ̃ lɛ cãa cɛlɛ a yel-mɩ̃ɛ wa, ɩ̃-cɛ ba na lɩɛbʼã cɛlɛ a kpurĩsɩ.
55004005	Ɩ̃-cɛ a fʋ̃ʋ, bↄ̃w tɛrɛ a fʋ mɩ̃ɛ a yele a jaa pʋↄ, dɩrɛ nɩ a tuo, bↄ̃w tʋnↄ a Naaŋmɩn ƴɛr-son ƴɛrfʋ tʋmↄ, maala nɩ a ala a jaa a Naaŋmɩn na ƴↄ̃w fʋ.
55004006	A ala ɩ a maa ʋ, a daar ta na ɩ̃ na lɩɛb ɩ a baar-lo-bom. A ɩ̃ Naaŋmɩn tẽw cenfʋ daar ta na.
55004007	Ɩ̃ jɛbʼã a jɛb-son, ɩ̃ mɩ jↄ a ɩ̃ dãw-taa jↄa baar. Ɩ̃ mɩ dãa na bↄ̃w gu a Naaŋmɩn ƴɛr-son.
55004008	A ƴɛ̃ƴɛrɩ̃ na, a ɩ̃ tʋↄfʋ bom gure ma na, na ɩ a torfʋ yar a Nɩ-kpɛ̃ɛ ʋlↄ na ɩ a Goguor-dẽdẽ na kʋrↄ ma a ʋ waa bibir dayen.Ɩ̃ aa ɩ maa tɛw ʋ kʋrↄ wa, ɩ̃-cɛ a bala ba jaa na sɩrɩ̃ cɛlɛ a ʋ nyɩrfʋ dayen.
55004009	Yↄ̃w fãgã ɩ̃ wa a ɩ̃ sɛ̃ pʋrpʋr,
55004010	a-na-ɩ a Demasɩ bar ma na ɩ̃ cen a Tɛsaloniki-tẽw a-na-ɩ ʋ nyɩrɩ̃ na nʋ a tẽw na yele. A Kɩrɛsɛ̃ mɩ cen a Galatɩ-tẽw, ɩ̃ a Tɩtɩ mɩ cen a Dalmasɩ-tẽw.
55004011	A Luki ʋ yẽ tɛw ɩ̃ be nɩ ma. Taw a Markɩ tɛrɛ wa nɩ, a-na-ɩ ɩ̃ nyɛ na bↄ̃w ka ʋ na tʋↄ na sũo ma a tʋmↄ pʋↄ.
55004012	Ɩ̃ tʋ̃ na a Tɩsɩkɩ bar ʋ cen a Ɛfɛɛsɩ-tẽw.
55004013	A fʋ̃ʋ wa waara, fʋ tɛrɛ de a kparʋ ɩ̃ na bar a Torowasɩ-tẽw a Karpɩsɩ yir, mɩ tɛrɛ de nɩ a ɩ̃ sɛbsɩ, ɩ̃ taa wa hiine a sɛbsɩ ala ba na maalʼɩ̃ a gan wa.
55004014	A Alɛsãdɩrɛ na ɩ a jujuure maal ma na bier ma ɩ wa. A Nɩ-kpɛ̃ɛ na ya ʋ na tu nɩ a ala ʋ na maal.
55004015	A fʋ̃ʋ mɩ, tɛrɛ a fʋ mɩ̃ɛ a ʋ jie, a-na-ɩ ʋ nyɩrɩ̃ na jɛbʼɩ̃ sɩ a ƴɛrɩ̃sɩ ala sɩ na ƴɛr ɩnɛ.
55004016	A mɩnɛ ba na bʋↄl ma ɩ̃ cen a ƴɛrɩ̃ guorfʋ jie a dãdãw, nɩrɛ ma dãa be be na ɓã ma wa. Ba jaa jaar ma na bar. A Naaŋmɩn, ʋ taa wa ƴↄnↄ ba ƴɛrɩ̃ a ala ɩnɛ wa.
55004017	Ɩ̃-eɛ a Nɩ-kpɛ̃ɛ dãa na ɩraa cĩcĩ a ɩ̃ lõboorɩ̃, ɩ̃ kʋ ma fãgã ɩ̃ tʋↄ ƴɛr a Naaŋmɩn ƴɛrɩ̃ vɩlaa vɩlaa, a nɩ-bʋrↄ bʋrↄ jaa wonaa. Ɩ̃ a Naaŋmɩn faa ma na a gbeen nʋↄrɩ̃.
55004018	A Nɩ-kpɛ̃ɛ na faa ma na a maal-bebe a jaa pʋↄ, ɩ̃ maal ma ɩ̃ kpɛ a ʋ saa juu fãw pʋↄ vɩlaa. A ʋlↄ ɩ̃ sↄ a yo-yifʋ a daar a jaa fɛw. Amɛn.
55004019	Puor a Pɩrɩsɩ, nɩ a Akɩlasɩ, nɩ a Onɩsɩfↄↄr yir deme kʋ ma.
55004020	A Erasɩtɩ jɛ na be a Kↄrɛ̃tɩ-tẽw, ɩ̃ a lɛ ɩ̃ na yi a Mile-tẽw a dãa na Ꞌwↄbↄ a Torofim.
55004021	Yↄ̃w fãgã ɩ̃ wa ɩ̃-cɛ a aar daar wa ta. A Ubulu nɩ a Pʋdɛ̃, a Linisi, a Kiloja, nɩ a yɛɛr ba jaa puoro fʋ na.
55004022	A Nɩ-kpɛ̃ɛ ú be nɩ fʋ a sɩɛ pʋↄ. Á Naaŋmɩn sũofʋ ú be a nyɩ jie.
56001001	A maa Pol na ɩ a Naaŋmɩn tʋ̃tʋnↄ nɩ a Jeeju-Kirisi nɩ-tʋnaa ɩ̃ tɩɩrɛ a sɛbɛ na kʋrↄ a Tɩtɩ na ɩ a ɩ̃ bi-tↄr a sɩ ƴↄ̃w-nyãa sɩ na lãa tɛrɛ a Jeeju-Kirisi pʋↄ. A Naaŋmɩn ir ma na ɩ̃ na taw a bala ʋ na vɛl ir, a ba na pↄw a ƴↄ̃w-nyãa, ɩ̃ mɩ bↄ̃w a yel-mɩ̃ɛ ƴɛrɩ̃ vɩlaa na tuure a puorfʋ sↄr;
56001002	a ba na mɩ tɛrɛ a tɩɛrʋ̃ son a baa-kↄ̃-tɛw ɩnɛ, a mɩnɛ a Naaŋmɩn ʋlↄ na maa ŋmaa jiri wa na pʋlɩ̃ nɩ sɩ, ɩ̃-cɛ a tẽw wa bɩɛr maal.
56001003	Ɩ̃, a mɩnɛ a daar ʋlↄ a Naaŋmɩn na ƴↄ̃w na ta, ʋ miilʼã a ʋ ƴɛrɩ̃ a cãa pʋↄ, tu nɩ a ƴɛrɩ̃ ʋlↄ a sɩ Fafaara Naaŋmɩn na ƴↄ̃w ma ɩ̃ hiere.
56001004	A sũofʋ nɩ a pɩɛnfʋ na yi a Sãa Naaŋmɩn nɩ a sɩ Fafaara Jeeju-Kirisi sɛ̃, á be a fʋ jie.
56001005	A ala ɩnɛ ɩ̃ na bar fʋ a Kɩrɛtɩ-tẽw ɩ na fú gbɛɛrɩ̃ a ala na cɛ a maalfʋ, ɩ̃ biin a duo-puor-ni-dierbe a ten a jaa pʋʋr tu nɩ a ƴɛrɩ̃ ala ɩ̃ na dãa man fʋ.
56001006	A duo-puor-ni-diere sɛw na ʋ ɩ nɩrɛ na ma tɛrɛ mabfʋ jie wa, ɩ̃ mɩ kul a pↄw bõ-ƴen tɛw. A ʋ bibiir bá mɩ ɩ a popuorbo, a nɩrɛ ma tʋↄrↄ ƴↄnↄ ba a burbur ƴɛrɩ̃ wa; ba taa mɩ ɩ to-wownbo wa.
56001007	A-na-ɩ a ni-diere ɩ̃ ɩ a Naaŋmɩn yir-Ꞌwuoro. Aa sɛw ʋ tɛrɛ mabfʋ jie wa. Ʋ taa ɩ nɩrɛ na Ꞌwuoro a ʋ mɩ̃ɛ tɛw, mɩɩ na ɩ a suur sʋbↄ wa. Ʋ taa mɩ Ꞌlaar a dãa nɩ a jɛb jɛbfʋ wa, mɩɩ bɛlɛ a nɩbɛ bʋↄrↄ nɩ a libi-yaw wa.
56001008	Ɩ̃-cɛ a ni-diere sɛw na ú ɩ nɩrɛ na diere a sáanba. Ʋ ɩ a son-bʋↄrↄ, ɩ̃ mɩ bↄ̃w tɛrɛ a yɛ̃, ɩ nɩ nɩ-toraa nɩ nɩ-cɛcɛ, bↄ̃w tɛrɛ nɩ a ʋ mɩ̃ɛ.
56001009	A sɛw na ʋ bↄ̃w ɩraa cĩcĩ a ƴɛr-dẽdẽ ʋlↄ pʋↄ ba na dãa jaana, a mɩnɛ ʋ na tʋↄ kpãkpana a nɩbɛ a jaan-son ɩnɛ, ɩ̃ mɩ tʋↄ miil a bala na cɩɩrɛ a ba burbur.
56001010	A-na-ɩ a yaw jie be na be na wõw a toor, ƴɛrɛ nɩ a ƴɛr-pↄrsɩ, bɛlɛ nɩ a nɩbɛ. A bana bɛbɛlbɛ pʋↄ a Jufisɩ nɩbɛ ɩ̃ nyɩrɩ̃ waa.
56001011	A sɛw na a fʋ na maal ba a ba pↄw a nʋↄr, a-na-ɩ ba ma cenʼã na jaana a ala na ma sɛw wa, nyanyaana nɩ a yie ŋmɛɛ nɩbɛ ba jaa, bɛlɛ nɩ bʋↄrↄ nɩ a libie.
56001012	Nɩrɛ kãw dãa na be a ba pʋↄ na ɩ a ba mɩ̃ɛ ƴɛr-hiere ɩ̃ yel: “A Kɩrɛtɩ-tẽw nɩbɛ, jir-ŋmarba ba ɩ a daar a jaa. Ba wↄ̃ na taa nɩ dʋn-bebe, ɩ nɩ tõtol-deme, na mɩ fol.”
56001013	Ɩ̃ a ala a ƴɛr-hiere ʋlↄ na ƴɛrɛ ɩ na yel-mɩ̃ɛ. Ala-ɩ̃-sↄ, bↄ̃w fule ƴↄnↄ ba, a ba bↄ̃w ɩraa cĩcĩ a Naaŋmɩn ƴɛrɩ̃ pʋↄ.
56001014	Ɩ̃ ba taa lɛ cɛlɛ a Jufisɩ kpurĩsɩ nɩ a nɩbɛ bala na jaar a yel-mɩ̃ɛ ƴɛr-kpɛn wa.
56001015	A yele a jaa ɩ na cɛcɛ a bala na ɩ a nɩ-cɛcɛ jie. Ɩ̃ a ala ɩ a nɩ-kpansɩ ʋ, na ma mɩ tɛrɛ a ƴↄ̃w-nyãa wa, bom ma be be ɩ a cɛcɛ a ba jie wa. A-na-ɩ a ba tɩɛrɩ̃sɩ nɩ a ba mɩ̃ɛ-bↄ̃wfʋ sↄbʼã lɩɛb ɩ bõ-kpana.
56001016	Ba ma yelʼã á ba bↄ̃w na a Naaŋmɩn, ɩ̃-cɛ a ba maalfʋ miile na a baa bↄ̃w ʋ wa. Ba ɩ na a bala ba na mele; to-wownbo ʋ, ɩ̃ ma mɩ tʋↄrↄ maala bõ-son fɩ̃ɩ wa.
56002001	Ɩ̃-cɛ a fʋ̃ʋ, mana a ala na tuure taa nɩ a jaan-son.
56002002	Yel a dab-koro á bá tɛrɛ a yɛ̃, ɩ nɩ nɩ-hɛlɛlɛ, ɩ̃ mɩ ɩ cɛcɛlbɛ, bↄ̃w ɩraa nɩ cĩcĩ a Naaŋmɩn ƴɛrɩ̃ pʋↄ, a nʋfʋ, nɩ a su-nyↄwraa pʋↄ.
56002003	A lɛ ʋ mɩ, a pↄↄbↄ bala na kor, a ba cenfʋ á sɛw taa nɩ a bala na be a puorfʋ pʋↄ. A ba taa ɩ nɩ-korbo, mɩɩ a dãa gbãgbaar wa, ɩ̃-cɛ bá ɛ̃ɛ ɩ a ƴɛr-son-manba,
56002004	a mɩnɛ a ba na tʋↄ jaan a pↄↄbↄ a ba nʋnↄ a ba sɩrbɛ nɩ a ba bibnr,
56002005	bↄ̃w tɛrɛ nɩ a ba mɩ̃ɛ, ɩ nɩ cɛcɛ, bↄ̃w tʋnↄ a tʋmↄ a yir pʋↄ, a ba mɩ ɩ a pↄↄ-sono na wono a ba sɩrɛ toor, a mɩnɛ a nɩrɛ kↄ̃ wa kpɛrɛ a Naaŋmɩn ƴɛrɩ̃ wa.
56002006	A lɛ ʋ mɩ a polbil jie, kpãkpana ba a ba bↄ̃w tɛrɛ a ba mɩ̃ɛ.
56002007	Ɩ̃ a fʋ̃ʋ mɩ, fú ɩ a bõ-tↄↄnaa a tʋ̃-vɛlɛ a jaa ɩnɛ; a fʋ jaanfʋ ʋ taa tɛrɛ saanaa wa. Fú ɩ nɩ-hɛlɛlɛ,
56002008	tɛrɛ a yel-mɩ̃ɛ ƴɛrɩ̃sɩ, a mɩnɛ a sama-deme kↄ̃ nyɛ korfʋ jie, a vĩ na nyↄw ba, a-na-ɩ baa nyɛ a cɛfʋ jie wa.
56002009	A gbãgbaar sɛw na na jↄrↄ a ba nɩ-bɛrɛ, maala a ala na nʋmↄ ba a yele a jaa pʋↄ. Baa sɛw na ma cɩɩrɛ ba wa,
56002010	mɩɩ ma fara ba yele wa, ɩ̃ ba ɛ̃ɛ na sɛw ba miile a ba maal-bie pʋↄ á ba ɩ na nɩ-sono nɩ nɩ-dẽdẽsɩ, a mɩnɛ a nɩbɛ na ƴↄnↄ a sɩ Fafaara Naaŋmɩn jaanfʋ a ba maalfʋ a jaa pʋↄ.
56002011	A-na-ɩ a Naaŋmɩn sũofʋ ʋlↄ na ɩ a faafʋ a nɩbɛ ba jaa jie nyɩrʼã cãa pʋↄ,
56002012	ma jaana sɩ a sɩ kↄ̃ jaar a Naaŋmɩn sↄr bar, mɩɩ kↄ̃ jɩɛlɛ a tẽw pʋↄ yele wa, ɩ̃-cɛ a sɩ na ɩ cɛcɛlbɛ a ka a tẽw na pʋↄ, ɩ nɩ nɩ-torisɩ, ɩ̃ mɩ ɩ a dẽdẽ a puorfʋ sↄr pʋↄ.
56002013	A ƴɛ̃ƴɛrɩ̃ na, sɩ tɛrɛ na tɩɛrɩ̃-daadaa a Naaŋmɩn jie, cɛlɛ nɩ a bibir ʋlↄ a Jeeju-Kirisi ʋlↄ na ɩ a Nɩ-kpɛ̃ɛ Naaŋmɩn nɩ a sɩ Fafaara nↄↄ nyɩrɛ nɩ a ʋ yo-yifʋ.
56002014	Ʋ tɩɩrʼã a ʋ mɩ̃ɛ a sɩ ɩnɛ, na tʋↄ da sɩ faa a yel-faar a jaa pʋↄ, ɩ̃ pɛw sɩ bar a sɩ ɩ a ʋ mɩ̃ɛ tɛw ben, mɩ ɓĩɓine a tʋ̃-vɛlɛ a jaa maalfʋ ɩnɛ.
56002015	A nↄhↄ̃ ɩ̃ sɛw a fʋ na man ba, kpãkpana nɩ ba, ɩ̃ gala ba nɩ a kpɛ̃w ʋlↄ a Naaŋmɩn na kʋ fʋ. Taa wa ɩ a nɩrɛ ʋ kpɛrɛ fʋ wa.
56003001	Jaw a popuorbo a ba na jↄrↄ a tẽw nɩ-bɛrɛ nɩ a fãgã deme, ɩ̃ mɩ wono ba a toor, sↄw maala nɩ a tʋ̃-vɛlɛ a jaa.
56003002	A ba taa wa koro nɩrɛ, mɩɩ ba taa wa ɩ jɛjɛbɛ wa, ɩ̃ bá ɩ su-ɓaar deme, miile nɩ a ba hɛlɛlɛ yɛ̃ a nɩbɛ ba jaa jie.
56003003	A-na-ɩ a korĩ-cɛ, a sɩmɩ mɩ, sɩ mɩ dãa na ɩ a gẽgemsɩ nɩ a to-wownbo na dãa bↄr. Sɩ dãa na ɩ a yel-kãkan nɩ a yele ala na kʋrↄ sɩ a vɩláa gbãgbaar. Fãa pʋↄ sɩ dãa be, tɛrɛ nɩ a nyuur, a ba Ꞌlaar sɩ, ɩ̃ a sɩ mɩ lɩɛb Ꞌlaar taa.
56003004	Ɩ̃-cɛ a lɛdaar a sɩ Fafaara Naaŋmɩn son ɩfʋ nɩ a ʋ yɛ̃-bↄ̃wfʋ na nyɩr,
56003005	ʋ faa sɩ na, ɩ̃ aa ɩ a tʋ̃-sono sɩ tʋ̃ kʋ ʋ wa, ɩ̃-cɛ a yi na a ʋ nã-bↄ̃wfʋ jie. Ʋ pɛw sɩ na a dↄw-paalaa kʋ̃ↄ pʋↄ faa nɩ sɩ, ɩ̃ mɩ lɩɛb sɩ nɩ a ʋ Sɩ-cɛcɛ, a sɩ ɩ nɩ-paala.
56003006	A Sɩɛ ʋlↄ, a Naaŋmɩn deer ʋ na kʋ sɩ, a sɩ Fafaara Jeeju-Kirisi ɩnɛ,
56003007	a sɩ na ɩ a nɩ-torisɩ a ʋ sũofʋ ɩnɛ, ɩ̃ mɩ pↄw a baa-kↄ̃-tɛw ʋlↄ sɩ na gu nɩ a sɩ tɩɛrʋ̃ son.
56003008	A ƴɛrɩ̃ na ɩ na yel-mɩ̃ɛ. Ɩ̃ bʋↄrↄ na fʋ bↄ̃w kpãkpan ba a ana yele ɩnɛ, a mɩnɛ a bala na ƴↄ̃w a Naaŋmɩn nyãa, a ba na de a ba mɩ̃ɛ ƴↄ̃w a tʋ̃-vɛlɛ maalfʋ pʋↄ. A asɩmɛ ɩ a yel-sono na sũono a nɩbɛ.
56003009	Ɩ̃-cɛ taw yi a cɩɩrɩ̃-pↄrsɩ pʋↄ nɩ a sãa-kʋnbↄ yoe sↄrfʋ, a jɛb, nɩ a faa-taa a ƴɛr-kpɛn ɩnɛ, a-na-ɩ a ala ɩ na yel-pↄrsɩ na ma tɛrɛ par wa-
56003010	A nɩrɛ ʋlↄ na ŋmara a nɩbɛ a kpee kpee, fú kpãa ʋ. A ʋlↄ wa jaar ɩ̃ maala, fú lɛ tu kpãa ʋ. A ʋlↄ ɩ̃ jaar, fú taw yi a ʋ sɛ̃.
56003011	Fʋ bↄ̃w ka a nɩ-lɛ vɩɛ na ɩ̃ bar a sↄr son, ɩ̃ maala a fãa ƴↄnↄ a ʋ mɩ̃ɛ ʋ yẽ.
56003012	A lɛdaar ɩ̃ nↄↄ tʋnↄ a Atema mɩɩ a Tɩsɩkɩ a fʋ jie, pↄw tuor ma a Nikopoli-tẽw, a-na-ɩ be ɩ̃ na jɛ a sɩ̃ɛw.
56003013	Bↄ̃w cɛl tↄ sũo a Jenasɩ ʋlↄ na ɩ a ƴɛr-guoro, nɩ a Apolosi, a ba kↄ̃ tʋↄ faa bom a ba cenfʋ ɩnɛ wa.
56003014	A vɩɛlɛ na a sɩ nɩbɛ na jaana a tʋ̃-son maalfʋ a daar a jaa a ala na ba ba ɩnɛ, a mɩnɛ a ba kↄ̃ jɛ pↄrↄ wa.
56003015	A bala ba jaa na be nɩ ma puoro fʋ na. Puor a sɩ badɛɛ na be a ƴↄ̃w-nyãa pʋↄ. A Naaŋmɩn sũofʋ ú be a nyɩ jie nyɩ jaa.
57001001	A maa Pol ba na pↄw a kasu pʋↄ a Jeeju-Kirisi ɩnɛ, nɩ a sɩ yɛbɛ Timote, ɩ̃ tɩɩrɛ a sɛbɛ na kʋrↄ a fʋ̃ʋ, sɩ baraa Filemↄ̃ na ɩ a sɩ lãa-tʋnↄ,
57001002	nɩ a Afiya na ɩ a sɩ yɛ-pↄw, nɩ a Arasɩb na ɩ a sɩ jɛjɛb-tↄ sʋbↄ, ɓã taa nɩ a popuorbo bala na ma duoro taa a be a fʋ yir pʋↄ.
57001003	A sũofʋ nɩ a pɩɛnfʋ na yi a sɩ Sãa Naaŋmɩn nɩ a sɩ Nɩ-kpɛ̃ɛ Jeeju-Kirisi sɛ̃, á be a nyɩ jie.
57001004	Filemↄ̃, a daar a jaa ɩ̃ na ma sʋↄrↄ a Naaŋmɩn, ɩ̃ ma bↄ̃w nɩ fʋ na, mɩ pɛwrɛ nɩ ʋ,
57001005	a-na-ɩ ɩ̃ ma wõ na a ba ƴɛrɛ a fʋ nʋfʋ ƴɛrɩ̃ fʋ na tɛrɛ nɩ a Naaŋmɩn deme ba jaa, nɩ a fʋ ƴↄ̃w-nyãa fʋ na tɛrɛ a Nɩ-kpɛ̃ɛ Jeeju jie.
57001006	Ɩ̃ sʋↄrↄ na a Naaŋmɩn a sɩ bõ-ƴen ɩfʋ a ƴↄ̃w-nyãa pʋↄ na tʋↄ maal fʋ a fʋ na sɩrɩ̃ bↄ̃w a yel-sono ala a jaa sɩ na pↄw a Kirisi jie.
57001007	Yɛbɛ, ɩ̃ cɩlɛ na mɩ tɛrɛ nɩ a su-ɓaar a nʋfʋ fʋ na tɛrɛ nɩ a nɩbɛ ɩnɛ a-na-ɩ fʋ ɓaalɩ̃ na a Naaŋmɩn deme sube.
57001008	Ala-ɩ̃-sↄ, a ala saarɩ̃ ɩ ɩ̃ tɛrɛ na a sↄr a Kirisi pʋↄ na tʋↄ yel fʋ a ala fʋ na sɛw na maal
57001009	ɩ̃-cɛ ɩ̃ bʋↄrↄ na ɩ̃ sʋↄr fʋ a nʋfʋ ɩnɛ. A maa Pol na ɩ a dab-nyãw ba na lɛ pↄw a ƴɛ̃ƴɛrɩ̃ na a kasu pʋↄ a Jeeju-Kirisi ɩnɛ,
57001010	ɩ̃ sʋↄrↄ fʋ na a Onejim ɩnɛ, na lɩɛb ɩ a ɩ̃ bie ɩ̃ na dↄw a ka a kasu pʋↄ.
57001011	A korĩ-cɛ Ꞌwaa dãa ɩ bom wa, ɩ̃-cɛ a ƴɛ̃ƴɛrɩ̃ na ʋ lɩɛbʼã ɩ bom a fʋ jie nɩ a ɩ̃ jie.
57001012	Ɩ̃ bara ʋ na ʋ wɩɛrɛ a fʋ jie. A ƴɛ̃ƴɛrɩ̃ na ʋ ɩ na a ɩ̃ ji-gãw.
57001013	Ɩ̃ ɩ̃ dãa na tɩɛrɛ ɩ̃ tɛrɛ ʋ a ka ʋ na sũono ma a fʋ jie, a mɩnɛ ɩ̃ na be a kasu pʋↄ a Naaŋmɩn ƴɛr-son ɩnɛ.
57001014	Ɩ̃ maa bʋↄrↄ ɩ̃ maal bom a fʋ puo-sↄw, fɛrʼɩ̃ fʋ a fʋ maal ma a vɩlaa wa, ɩ̃-cɛ a yi a fʋ mɩ̃ɛ jie.
57001015	Á nʋmↄ-wa-sↄw fʋ dãa na ŋmaa taa nɩ a Onejim daar fɩ̃ɩ pʋↄ a mɩnɛ a fʋ na tʋↄ lɛ pↄw ʋ, a nyɩ lɛ be taa a daar a jaa.
57001016	A-na-ɩ Ꞌwaa lɛ cãa ɩ gbãgbaa tɛw wa, ɩ̃-cɛ ʋ gãw na a gbãgbaa; ʋ lɩɛbʼã ɩ yɛb-nʋnaa. A ɩ̃ mɩ̃ɛ jie, a lɛ a sɩrɩ̃ wↄ̃, ɩ̃ a fʋ jie a gãw na a lɛ, a mɩnɛ ʋ na ɩ a nɩsaa salaa, nɩ a mɩnɛ ʋ na ɩ a fʋ yɛbɛ a Nɩ-kpɛ̃ɛ pʋↄ.
57001017	Ála-ɩ̃-sↄ a ala ɩ ɩ̃ ɩ na a fʋ lãa-tʋnↄ, sↄw de ʋ a mɩnɛ a naa dãa ɩ a maa ʋ.
57001018	A ala ɩ ʋ sãw fʋ na bom, mɩɩ ʋ tɛrɛ fʋ na san kãw, fú bar kʋ ma ɩ̃ ya.
57001019	A maa mɩ̃ɛ Pol ɩ̃ sɛb a sɛbɛ na nɩ a ɩ̃ nuu: ɩ̃ na ya fʋ na. Ɩ̃ maa bʋↄrↄ ɩ̃ yel fʋ a san kpee fʋ na tɛrɛ a ɩ̃ jie wa, a baafʋ ʋlↄ fʋ na tɛrɛ.
57001020	Ↄↄ, yɛbɛ, ɩ̃ sʋↄr fʋ na a ʋna sũofʋ a Nɩ-kpɛ̃ɛ ɩnɛ; ɓaalɩ̃ ma a suur a Kirisi pʋↄ.
57001021	A lɛdaar ɩ̃ na sɛbɛ a sɛbɛ, ɩ̃ bↄ̃w na bↄ̃w ka fʋ na cɛl ma na, ɩ̃ mɩ lɛ bↄ̃w ka fʋ na maalʼã a gãw a ala ɩ̃ na yel fʋ.
57001022	Ɩ̃ lɛ bʋↄrↄ na go, a fʋ gbɛɛrɩ̃ ma die kãw, a-na-ɩ ɩ̃ tɩɛrɛ na áa nyɩ Naaŋmɩn sʋↄrfʋ na sↄ-yaa na, ɩ̃ na tʋↄ wɩ a nyɩ sɛ̃.
57001023	A Epafɩrasɩ na lãa be nɩ ma a kasu pʋↄ a Jeeju-Kirisi ɩnɛ mɩ puor fʋ na.
57001024	A Markɩ nɩ a Arɩsɩta, a Demasɩ nɩ a Luki na ɩ a ɩ̃ lãa-tʋnbↄ mɩ puor fʋ na.
57001025	A Nɩ-kpɛ̃ɛ Jeeju-Kirisi sũofʋ ú be a nyɩ jie.
58001001	A korĩ-cɛ a Naaŋmɩn dãa na de a ƴɛr-hierbe ƴɛrʼɩ̃ a sɩ sãa-kʋnbↄ a gbɛɛ yayaw nɩ a yel-bʋrↄ bʋrↄ,
58001002	ɩ̃-cɛ a ƴɛ̃ƴɛrɩ̃ na, na ɩ a baarfʋ daar, ʋ de na a ʋ Bie ƴɛrʼɩ̃ sɩ, a ʋlↄ ʋ na dãa de irʼɩ̃ a tẽw ʋ jaa, ɩ̃ mɩ vɛl ʋ ir, ʋ ɩ a ʋ gã-diere.
58001003	A Bie ʋlↄ, a Naaŋmɩn yo-yifʋ cãa kpɛ̃ɛ ʋ miilʼɩ̃ a nyɩr, ɩ̃ ʋ mɩ wↄ̃ na taa nɩ a Naaŋmɩn a lɛ a Ꞌlɛ. A ʋ ƴɛrɩ̃ na tɛrɛ a kpɛ̃w ʋ tɩɛ nɩ a yele a jaa. A mɩnɛ ʋ na pɛɛr a nɩbɛ maal-faar bar baar, ʋ do na jɛ a ʋlↄ na ɩ a Fãw ʋ jaa Sʋbↄ dʋrɩ̃ lõboorɩ̃ a saa juu.
58001004	A mɩnɛ a Bie na ɩ a kpɛ̃ɛ gãw a sɩ-tʋnɩsɩ, ala-ɩ̃-sↄ ʋ pↄw na a yuor na gãw a ba ben.
58001005	Sɩ-tʋ̃-buor a Naaŋmɩn wa dãa yel á ʋlↄ ɩ a ʋ bie; á wa nyↄw nɩ a dɩnaa á ʋ ɩ na a ʋ Sãa? Mɩɩ yel, á ʋ na ɩ na a ʋ Sãa, ɩ̃ ʋ ɩ a ʋ bie?
58001006	Ɩ̃ a lɛdaar a Naaŋmɩn na dãa bʋↄrↄ ʋ tʋ̃ a ʋ Bie na ɩ a dãdãw ʋ wa a ka a tẽw pʋↄ, ʋ yelʼã áa sɛw na a Naaŋmɩn sɩ-tʋnɩsɩ ba jaa na puoro ʋ.
58001007	Ɩ̃ a ala a Naaŋmɩn Sɛbɛ na yel a sɩ-tʋnɩsɩ ɩnɛ ɩ na: “A Naaŋmɩn maalʼã a ʋ sɩ-tʋnɩsɩ a ba wↄ̃ sɛsɛb kaarɩ̃, ɩ̃ a bala na ɩ a ʋ tʋ̃tʋnbↄ, ʋ maal ba na a ba wↄ̃ vũu-Ꞌlere kaarɩ̃.”
58001008	Ɩ̃-cɛ a Bie ɩnɛ, a Naaŋmɩn Sɛbɛ yelʼã: “Naaŋmɩn, a fʋ naa-dakↄw jɛ na be daadaa kor, ɩ̃ a fʋ torfʋ wↄ̃ na taa nɩ a naa-dagʋraa a fʋ tↄwrↄ nɩ a tẽw.
58001009	Fʋ nʋ na a ala na tor, ɩ̃ Ꞌlaar a burbur. Ala-ɩ̃-sↄ a Naaŋmɩn, na ɩ a fʋ Naaŋmɩn, de fʋ na gãw a fʋ tↄ deme, ɩ̃ biin fʋ a fʋ ɩ a jamana, bolĩ fʋ a kãa a juu pʋↄ a ɩ fʋ a nʋ̃ↄ.”
58001010	A Naaŋmɩn lɛ yelʼã: “Fʋ̃ʋ Nɩ-kpɛ̃ɛ, fʋ irʼã a tẽw a korĩ-cɛ jaa, ɩ̃ a fʋ nur ɩ̃ maal a saꞋlon.
58001011	A saꞋlon nɩ a tene na wɛlʼã, ɩ̃-cɛ a fʋ̃ʋ na cãa na be. Ba na korʼã cẽcene kaarɩ̃
58001012	ɩ̃ fʋ na pilĩ ba na wↄ̃ taa nɩ kparʋ. Fʋ na lɩɛr ba na wↄ̃ taa nɩ cẽcen ba na lɩɛr, ɩ̃-cɛ a fʋ̃ʋ, fʋ na cãa na a lɛ, kↄ̃ tɛrɛ kũu daar wa.”
58001013	Sɩ-tʋ̃-buor a Naaŋmɩn wa dãa yel á ʋ wa jɛ a ʋ dʋrɩ̃ lõboorɩ̃, ɩ̃ ʋ maal a ʋ sama-deme a ba lɩɛb ɩ a ʋ gbɛɛ dↄↄlfʋ jie?
58001014	Ɩ̃-cɛ a sɩ-tʋnɩsɩ ba jaa ɩ na a Naaŋmɩn tʋ̃tʋnbↄ ʋ na tʋ̃ a ba na sũono a bala na sɛw ba pↄw a faafʋ.
58002001	A mɩnɛ a Naaŋmɩn na de a ʋ Bie ƴɛrʼɩ̃ sɩ, ala-ɩ̃-sↄ a sɛw na a sɩ na bↄ̃w cɛlɛ tↄ a ana ƴɛrɩ̃sɩ sɩ na wõ, a mɩnɛ sɩ kↄ̃ wa sal lo wa.
58002002	Sɩ bↄ̃w ka a Naaŋmɩn ƴɛrɩ̃ ʋlↄ a sɩ-tʋnɩsɩ na dãa de wa nɩ ɩ na yel-mɩ̃ɛ, ɩ̃ a nɩrɛ lɛ na dãa sãw a ʋna ƴɛrɩ̃, mɩɩ wõw nɩ ʋ a toor, ma pↄw na a yar ʋlↄ na sɛw ʋ.
58002003	Ala-ɩ̃-sↄ, mɩnɛ a sɩmɩ na ɩ ɩ̃ cɩ̃ɛ, a ala ɩ saa cɛlɛ tↄ a faafʋ ʋlↄ na nyɩrɩ̃ bɛrmɛ a lɛ wa? A ʋna faafʋ ƴɛrɩ̃, a Nɩ-kpɛ̃ɛ mɩ̃ɛ ɩ̃ dãa de nĩe ƴɛr, ɩ̃ a bala na dãa cɛl ʋ mɩ man sɩ na a sɩ bↄ̃w ka a yel-mɩ̃ɛ ʋ,
58002004	ɩ̃ a Naaŋmɩn mɩ̃ɛ mɩ man sɩ a ʋna yel-mɩ̃ɛ a mɩnɛ ʋ na tʋ̃ a nↄ-kofʋ tʋmↄ nɩ a tʋ̃-bʋrↄ bʋrↄ na miile a ʋ kpɛ̃w, ɩ̃ mɩ de a ʋ Sɩɛ tʋ̃-bʋrↄ bʋrↄ po a nɩbɛ a mɩnɛ ʋ na bʋↄrↄ.
58002005	A-na-ɩ a tẽw ʋlↄ nↄↄ waara ƴɛrɩ̃ sɩ na ƴɛr, aa ɩ a sɩ-tʋnɩsɩ a Naaŋmɩn na de a ʋna tẽw kʋ wa.
58002006	Ɩ̃-cɛ nɩrɛ yelʼã a Naaŋmɩn Sɛbɛ pʋↄ a jie kãw: “A bõ a nɩrɛ ɩ a fʋ̃ʋ Naaŋmɩn maa hiin ʋ bar wa? Mɩɩ a bõ a nɩsaa salaa ɩ a fʋ ma cɛlɛ ʋ a lɛ?
58002007	Fʋ lɩɛb ʋ na daar fɩ̃ɩ pʋↄ ʋ pab gãw a sɩ-tʋnɩsɩ, ɩ̃ kʋ ʋ a yo-yifʋ nɩ a ju-kpɛ̃ɛ, ʋ jɛ ɩ a jamana,
58002008	ɩ̃ mɩ kʋ nɩ ʋ a tʋↄfʋ a yele a jaa jie.” A mɩnɛ a na yel: “A Naaŋmɩn kʋ ʋ na a tʋↄfʋ a yele a jaa jie,” a lɛ yelʼã a bom kãw ma be be ʋ na ma tʋↄ wa. Ɩ̃-cɛ, wa ta nɩ a dɩnaa, saa nyɛ a ʋ yele a jaa tʋↄfʋ wa.
58002009	Ɩ̃-cɛ a ala sɩ na nyɛ a ƴɛ̃ƴɛrɩ̃ ɩ na a Jeeju ba na dãa lɩɛb ʋ pab gãw a sɩ-tʋnɩsɩ a daar fɩ̃ɩ pʋↄ, ʋ jɛ ɩ a jamana, pↄw a yo-yifʋ nɩ a ju-kpɛ̃ɛ a ʋ kũu ʋ na kpi ɩnɛ. A Naaŋmɩn maal-vɩlaa ɩnɛ a ta a lɛ, a mɩnɛ a Jeeju na tʋↄ kpi a nɩbɛ ba jaa ɩnɛ.
58002010	A Naaŋmɩn ʋlↄ na ir a yele a jaa ɩ̃ mɩ tɛrɛ ba, a mɩnɛ ʋ na bʋↄrↄ ʋ tↄw a bi-dabsɩ yayaw a ba kpɛ a ʋ yo-yifʋ pʋↄ, ʋ nyɛ na a vɩɛlɛ ʋ na lɩɛb a Jeeju na ɩ a ba ni-diere kpɛɛrɛ nɩ ba a faafʋ pʋↄ, ʋ na ɩ a cɛcɛ a ʋ won ʋ na nyɛ ɩnɛ.
58002011	A nɩbɛ bala a Jeeju na pɛɛr a ba maal-faar bar, nɩ a ʋlↄ, tɛrɛ na a Sãa bõ-ƴen. Ala-ɩ̃-sↄ vĩ ma nyↄw ʋ ʋ na bʋↄlↄ ba a ʋ yɛɛr wa.
58002012	A-na-ɩ ʋ yelʼã: “Ɩ̃ na ƴɛrʼã a fʋ ƴɛrɩ̃ kʋ a ɩ̃ yɛɛr. Ɩ̃ na pɛw fʋ na a fʋ duo-puorbo sↄ̃w.”
58002013	Ʋ lɛ yelʼã: “Ɩ̃ na barʼɩ̃ na a Naaŋmɩn nyãa,” ɩ̃ lɛ yel go: “Nyɛ ma, nɩ a bibiir bala a Naaŋmɩn na kʋ ma.”
58002014	Ɩ̃ a mɩnɛ a bibiir bala na ɩ a ɩ̃gan buur nɩbɛ, tɛrɛ a jɩ̃ɩ, a Jeeju mɩ̃ɛ mɩ lɩɛbʼã wↄ̃ a ba kaarɩ̃, a mɩnɛ ʋ na tʋↄ sãw nɩ a ʋ kũu a ʋlↄ na tɛrɛ a kũu fãgã, a lɛ yelʼã a Satã,
58002015	ɩ̃ mɩ ir a bala na dãa ɩ a gbãgbaar a kũu dãbɩ̃ɛ ɩnɛ a ba baafʋ a jaa pʋↄ bar.
58002016	A-na-ɩ sɩ bↄ̃w na vɩlaa á aa ɩ a sɩ-tʋnɩsɩ sũofʋ ɩnɛ ʋ wa wa, ɩ̃-cɛ a Abʋraham nɩbɛ sũofʋ ɩnɛ ʋ wa.
58002017	Ala-ɩ̃-sↄ a dãa sɛw ʋ na lɩɛb be a ʋ yɛɛr kaarɩ̃ a yele a jaa pʋↄ, a mɩnɛ ʋ na tʋↄ ɩ a ba baar-lo-nɩ-kpɛ̃ɛ na tɛrɛ a nã-bↄ̃wfʋ, ɩ nɩ dẽdẽ a Naaŋmɩn nii-sↄw, na tʋↄ ir a ʋ nɩbɛ maal-faar bar.
58002018	A-na-ɩ a ʋlↄ mɩ̃ɛ mɩ pↄw na a bɩɩrfʋ a won pʋↄ, ʋ na mɩ tʋↄ na sũo a bala na be a bɩɩrfʋ pʋↄ.
58003001	Ala-ɩ̃-sↄ yɛɛr a Naaŋmɩn na sↄ, ɩ̃ mɩ bʋↄl a ʋ tẽw kpɛfʋ ɩnɛ, nyɩ́ tɩɛrɛ a Jeeju a Naaŋmɩn na tʋ̃ ʋ ɩ a baar-lo-nɩ-kpɛ̃ɛ, a mɩnɛ a sɩ puorfʋ ƴɛrɩ̃ na be.
58003002	A Jeeju ʋlↄ, ʋ dãa na ɩ a dẽdẽ a Naaŋmɩn ʋlↄ na biin ʋ jie, a mɩnɛ a Mowisi na mɩ dãa ɩ a dẽdẽ a Naaŋmɩn yir deme sↄ̃w.
58003003	Ɩ̃-cɛ a Jeeju sɛw nɩ na a yo-yifʋ gãw a Mowisi, a mɩnɛ a yir-kpɛɛrɛ na ma pↄw a yo-yifʋ gãw a yir deme.
58003004	A yie a jaa tɛrɛ na a ba yir-kpɛɛrbɛ, ɩ̃-cɛ a ʋlↄ na ɩ a yele a jaa mɩɛrɛ ɩ na a Naaŋmɩn.
58003005	A Mowisi, tʋ̃tʋnↄ ʋ dãa ɩ, ɩ nɩ a dẽdẽ a Naaŋmɩn yir deme ba jaa sↄ̃w, a mɩnɛ ʋ na tʋↄ miile a ala nↄↄ tuure,
58003006	ɩ̃-cɛ a Kirisi, bi-daba ʋ ɩ, mɩ ɩ nɩ a yir-kpɛɛr-dẽdẽ. Ɩ̃ a ʋ yir deme sɩ ɩ, a ala ɩ sɩ ɩraa na cĩcĩ, barʼɩ̃ a nyãa, kãkara nɩ a sɩ gufʋ tɩɛrʋ̃ son ɩnɛ.
58003007	Ala-ɩ̃-sↄ, a mɩnɛ a Naaŋmɩn Sɩɛ na yel: “A nyɩmɩ wa wõ a Naaŋmɩn kↄkɩr a dɩnaa,
58003008	nyɩ taa kpɛmɛ a nyɩ suur, a mɩnɛ nyɩ na dãa maal a lɛ nyɩ na dãa wõw ʋ a toor a ʋna bibir nyɩ na bɩɩr ʋ a wɛkar pʋↄ wa.
58003009	A be a nyɩ sãa-kʋnbↄ dãa bɩɩr ma, jʋʋrʼɩ̃ ma je kãa, a mɩnɛ ba na saarɩ̃ nyɛ a ɩ̃ tʋmↄ a ba ɩnɛ a yomo lɩjaayi pʋↄ.
58003010	Ala-ɩ̃-sↄ ɩ̃ nyɛ nɩ a bana nɩbɛ suur, ɩ̃ yel: ʻA ba tɩɛrɩ̃sɩ ma bↄrↄ na a daar a jaa. Baa bↄ̃w a ala ɩ̃ na bʋↄrↄ a ba jie wa.ʼ
58003011	A mɩnɛ ɩ̃ na nyɛ a suur, ɩ̃ pↄ na yel á baa lɛ kpɛɛrɛ a jie ʋlↄ ba na pↄwrↄ nɩ ma a pɩɛnfʋ go wa.”
58003012	Yɛɛr, nyɩ́ bↄ̃w tɛrɛ a nyɩ mɩ̃ɛ, a mɩnɛ a nɩrɛ kↄ̃ wa be a nyɩ sↄ̃w ɩ̃ wa tɛrɛ su-kpana na nyɩrɩ̃ kpɛmɛ ʋ wa ŋmaa yi a Naaŋmɩn-mimir pʋↄ wa.
58003013	Ɩ̃-cɛ, a mɩnɛ sɩ na cãa be a ʋna dayen a Naaŋmɩn Sɛbɛ na bʋↄlↄ “a dɩnaa,” nyɩ́ kʋrↄ taa a Ꞌlafʋ a bibie a jaa, a mɩnɛ a fãa kↄ̃ wa bɛlɩ̃ a nɩrɛ kãw suur kpɛmɛ bar wa.
58003014	A-na-ɩ sɩ lãw nɩ na a Kirisi a yele, a ala ɩ sɩ sɩrɩ̃ na bↄ̃w barʼɩ̃ ʋ a nyãa wa ta nɩ a baarfʋ daar, a korĩ-cɛ kaarɩ̃.
58003015	A mɩnɛ a na yel: “A nyɩmɩ wa wõ a Naaŋmɩn kↄkɩr a dɩnaa, nyɩ taa kpɛmɛ a nyɩ suur, a mɩnɛ nyɩ na dãa maal a lɛ nyɩ na dãa wõw ʋ a toor wa.”
58003016	Babõ ɩ̃ wõ a Naaŋmɩn kↄkɩr ɩ̃ jaar ɩ̃ wõw ʋ a toor? Aa ɩ a bala ba jaa a Mowisi na dãa tɛrɛ yi nɩ a Ejibti-tẽw pʋↄ wa?
58003017	Ɩ̃ babõ a Naaŋmɩn dãa nyɛ nɩ a suur wa ta nɩ a yomo lɩjaayi? Aa ɩ a bala na dãa maal a fãa ɩ̃ lo kpi a wɛkar pʋↄ wa?
58003018	Ɩ̃ babõ a Naaŋmɩn dãa pↄ yele á baa lɛ kpɛɛrɛ a jie ʋlↄ ba na pↄwrↄ nɩ ʋ a pɩɛnfʋ go wa? Má a bala na dãa wõw ʋ a toor ʋ.
58003019	Sɩ nyɛ na a nↄhↄ̃ a mɩnɛ a ba toor wõwfʋ na saa a baa tʋↄ kpɛ a pɩɛnfʋ pʋↄ wa.
58004001	Ala-ɩ̃-sↄ, a mɩnɛ a Naaŋmɩn pʋlɩ̃fʋ na cãa be nɩ sɩ a ʋ pɩɛnfʋ pʋↄ kpɛfʋ, sɩ́ tɛrɛ sɩ mɩ̃ɛ, a nɩrɛ kãw a nyɩ sↄ̃w kↄ̃ wa faa ʋ wa.
58004002	A-na-ɩ sɩ mɩ wõ na a ƴɛr-scm a bala na dãa be a wɛkar pʋↄ kaarɩ̃. Ɩ̃-cɛ a bala, a mɩnɛ ba na wõ a ʋna ƴɛrɩ̃, aa ɩ ba bom wa, a-na-ɩ a mɩnɛ ba na wõ, baa sↄw de nɩ a ba suur wa.
58004003	Ɩ̃-cɛ a sɩmɩ, sɩ na kpɛ na a ʋna pɩɛnfʋ pʋↄ, a-na-ɩ sɩ barʼɩ̃ na a Naaŋmɩn a nyãa, tu nɩ a mɩnɛ ʋ na dãa yel: “Ɩ̃ nyɛ na a suur, ɩ̃ pↄ yel á baa lɛ kpɛɛrɛ pↄwrↄ nɩ ma a pɩɛnfʋ go wa.” Ʋ yelʼã a lɛ ɩ̃-cɛ a pɩɛnfʋ ʋlↄ be nɩ ʋ na a korĩ-cɛ jaa, a lɛ ʋ na maal a tẽw baar.
58004004	A-na-ɩ a Naaŋmɩn Sɛbɛ yelʼã a jie kãw a ala na ɩ a bibie anuu-nʼayi dayen ɩnɛ: “A Naaŋmɩn jɛ na pɩɛn a bibie anuu-nʼayi dayen a ʋ tʋmↄ a jaa ʋ na maal ɩnɛ.”
58004005	Ɩ̃ a Naaŋmɩn Sɛbɛ lɛ yelʼã go: “Baa lɛ kpɛɛrɛ pↄwrↄ nɩ ma a pɩɛnfʋ go wa.”
58004006	A bala na dãa de nĩe wõ a ʋna ƴɛr-son ma dãa tʋↄ kpɛ a ʋna pɩɛnfʋ pʋↄ wa, a-na-ɩ to-woonbo ba dãa ɩ. Ɩ̃-cɛ a sↄr cãa na yuo a nɩŋmɛɛ na tʋↄ kpɛ,
58004007	ala-ɩ̃-sↄ a Naaŋmɩn ƴↄ̃w a bibir ʋ na bʋↄlↄ “a dɩnaa.” A dãa na kam, ɩ̃-cɛ ʋ lɛ ƴↄ̃w a Davɩtɩ ʋ lɛ cↄↄrɩ̃ ƴɛr a tↄlfʋ jie ʋlↄ sɩ na dãa nyɛ, na yel: “A nyɩmɩ wa wõ a Naaŋmɩn kↄkɩr a dɩnaa, nyɩ taa kpɛmɛ a nyɩ suur wa.”
58004008	Á ala dãa ɩ a Jojie tↄw na a nɩbɛ kpɛ nɩ a ʋna pɩɛnfʋ pʋↄ, a Naaŋmɩn kↄ̃ↄ lɛ ƴɛr, ƴↄ̃w nɩ bibir yuo wa.
58004009	Ala-ɩ̃-sↄ a pɩɛnfʋ ʋlↄ na wↄ̃ taa nɩ a Naaŋmɩn bibie anuu-nʼayi dayen pɩɛnfʋ cãa na be be a Naaŋmɩn nɩbɛ ɩnɛ.
58004010	A-na-ɩ a ʋlↄ na kpɛ a pɩɛnfʋ ʋlↄ a Naaŋmɩn na gbɛɛrɩ̃ pʋↄ, na mɩ jɛ na pɩɛn a ʋ tʋmↄ ɩnɛ, a mɩnɛ a Naaŋmɩn na mɩ maal.
58004011	Ala-ɩ̃-sↄ, sɩ́ nyɩrɛ a ʋna pɩɛnfʋ pʋↄ kpɛfʋ, a mɩnɛ a nɩrɛ kãw kↄ̃ↄ wõw toor wↄ̃ taa nɩ a bala na dãa be a wɛkar pʋↄ, ɩ̃ wa faa a ʋna pɩɛnfʋ pʋↄ kpɛfʋ wa.
58004012	A Naaŋmɩn ƴɛrɩ̃ ɩ na bõ-mimir na mɩ bↄ̃w a ʋ tʋmↄ, ɩ̃ dɩrɛ gãw sↄ-bãjɩnɛ na dɩrɛ a lõbobo a jaa. Ʋ ma kpɛ na wa ta a yɛ̃ nɩ a sɩɛ sↄ̃w, ɩ̃ mɩ kpɛ ta a kↄbↄ cowfʋ jiir nɩ a kↄↄr pʋ̃ↄ, jʋʋrↄ nɩ a nɩrɛ pʋ-tɩɛrɩ̃sɩ, nɩ a ʋ su-tɩɛrɩ̃sɩ mɩ.
58004013	Bom ma be na sↄↄlɩ̃ a Naaŋmɩn nii-sↄw wa. A yele a jaa fɛw be na cãa pʋↄ, na dɩɛl a ʋlↄ nii-sↄw sɩ na mana a yele a jaa.
58004014	Sɩ́ bↄ̃w ɩraa a sɩ puorfʋ ƴɛrɩ̃ pʋↄ cĩcĩ, a-na-ɩ sɩ tɛrɛ na baar-lo-nɩ-kpɛ̃ɛ na gãw a baar-lorbo ba jaa, a Jeeju na ɩ a Naaŋmɩn Bie na va a saꞋlon ʋ jaa bar ɩ̃ ta a Naaŋmɩn nii-sↄw.
58004015	Saa tɛrɛ baar-lo-nɩ-kpɛ̃ɛ na ma tʋↄrↄ bↄ̃wnↄ a sɩ won wa, a-na-ɩ a ʋlↄ mɩ̃ɛ dãa na pↄw a bɩɩrfʋ a jaa a sɩ kaarɩ̃, ɩ̃-cɛ Ꞌwaa dãa lo fãa pʋↄ wa.
58004016	Ala-ɩ̃-sↄ, nyɩ́ ɩ a sɩ bar nyãa ɩ̃ taw ta pɩɛl a maal-vɩlaa Naaŋmɩn naa-dakↄw, a mɩnɛ sɩ na tʋↄ pↄw a nã-bↄ̃wfʋ nɩ a maal-vɩlaa a na tʋↄ sũo sɩ a daar ʋlↄ na sɛw.
58005001	A Naaŋmɩn baar-lo-nɩ-bɛrɛ ba jaa, nɩbɛ ma vɛl ba ir a ba sↄ̃w, a ba ɩ a lↄlʋↄrbↄ lↄrↄ a Naaŋmɩn jie nɩ a bala, diere nɩ a ba yele kʋrↄ ʋ, mɩ loro a baba a ba maal-faar ɩnɛ.
58005002	A baar-loro ma bↄ̃w na tɛrɛ a bala na ma bↄ̃w tɛrɛ a yɛ̃ wa, nɩ a bala na ma bↄ̃w bↄ̃w a Naaŋmɩn wa, a-na-ɩ a ʋlↄ mɩ̃ɛ pↄw na a ana balfʋ a jiir a jaa.
58005003	Ɩ̃ a mɩnɛ ʋ na mɩ pↄw a ana balfʋ, a sɛw na ʋ na ma mɩ lo a baba a ʋ mɩ̃ɛ maal-faar ɩnɛ, a mɩnɛ ʋ na ma maal a nɩbɛ ɩnɛ.
58005004	Nɩrɛ maa vɛl a ʋ mɩ̃ɛ ir biin á baar-lo-nɩ-kpɛ̃ɛ ʋ ɩ wa, ɩ̃-cɛ a Naaŋmɩn ma vɛl ʋ ir, a mɩnɛ ʋ na dãa vɛl ir a Aarↄ̃.
58005005	A lɛ ʋ, a Kirisi jie. Aa ɩ ʋlↄ ɩ̃ bↄ yuor yel áa baar-lo-nɩ-kpɛ̃ɛ ʋ ɩ wa, ɩ̃-cɛ a Naaŋmɩn yel ʋ: “Fʋ ɩ na a ɩ̃ Bie; wa nyↄw nɩ a dɩnaa ɩ̃ ɩ na a fʋ Sãa.”
58005006	A Naaŋmɩn Sɛbɛ lɛ yelʼã jie kãw go: “Fʋ ɩ na a daar a jaa baar-loro, tu nɩ a mɩnɛ a Mɛkisedɛkɩ na dãa maala.”
58005007	A lɛdaar a Kirisi na dãa be ka a tẽw pʋↄ, ʋ dãa na sʋↄrↄ a Naaŋmɩn ʋlↄ na tʋↄrↄ faara ʋ a kũu pʋↄ, wuure, lↄbↄ nɩ a nur nɩ mↄtↄ̃-kʋ̃ↄ, ɩ̃ a Naaŋmɩn sↄw na a ʋ sʋↄrfʋ a mɩnɛ ʋ na wur a ʋ mɩ̃ɛ.
58005008	A mɩnɛ ʋ na saarɩ̃ ɩ a Naaŋmɩn Bie, ɩ̃-cɛ ʋ jaanʼã a to-wõfʋ a won ala ʋ na nyɛ pʋↄ.
58005009	Ɩ̃ a mɩnɛ ʋ na wa ɩ a cɛcɛ baar, ʋ lɩɛbʼã ɩ a ʋlↄ a faafʋ daadaa na yire a bala ba jaa na wono ʋ a toor jie,
58005010	ɩ̃ a Naaŋmɩn de ʋ na ʋ ɩ a baar-lo-nɩ-kpɛ̃ɛ, tu nɩ a mɩnɛ a Mɛkisedɛkɩ na dãa maala.
58005011	Sɩ tɛrɛ na a yele yayaw mana nyɩ a ala ɩnɛ, ɩ̃-cɛ a par kpɛmɛ na a irfʋ, a-na-ɩ nyɩ balʼã a bom par bↄ̃wfʋ.
58005012	A daar ta na a sɛw nyɩ ɩ a jãjaanba, ɩ̃ a nyɩ lɛ cãa bʋↄrↄ ba lɛ jaana nyɩ a dãdãw yele a Naaŋmɩn ƴɛrɩ̃ pʋↄ. A mɩnɛ a na sɛw a nyɩ na dɩrɛ a saab, ɩ̃ nyɩ lɛ cãa na bʋↄrↄ nyɩ ƴɛnɛ a bɩrɛ.
58005013	A ʋlↄ na cãa ƴɛnɛ a bɩrɛ ɩ na a bibile; Ꞌwaa tɛrɛ yɛ̃ bↄ̃wnↄ nɩ a ƴɛr-toraa wa.
58005014	Ɩ̃ a saab ɛ̃ɛ na ɩ a nɩ-bɛrɛ ben, a bala, a ba yɛ̃ na tʋↄ na bↄ̃w a son nɩ a bier ba na mɩlɩ̃ nɩ.
58006001	Ala-ɩ̃-sↄ, nyɩ́ ɩ a sɩ bar a dãdãw yele a Kirisi ƴɛrɩ̃ pʋↄ ɩ̃ lana nɩ a ala na maala sɩ a sɩ karɛɛ. Saa lɛ bʋↄrↄ sɩ lɛ lɩɛb nyɩ wa nɩ a nyↄwfʋ jie go wa. A-na-ɩ nyɩ gↄrʼã bↄ̃w a mɩnɛ a na sɛw a nyɩ na lɩɛb a yɛ̃ a yel-pↄrsɩ ɩnɛ, nɩ a ƴↄ̃w-nyãa nyɩ na sɛw na tɛrɛ nɩ a Naaŋmɩn.
58006002	Sɩ dãa na man nyɩ a kʋ̃ↄ so-bʋrↄ bʋrↄ ƴɛrɩ̃, nɩ a nur dↄↄlfʋ a nɩrɛ juu ƴɛrɩ̃, nɩ a kũusɩ kũu-pʋↄ-irfʋ ƴɛrɩ̃, nɩ a ƴɛrɩ̃ guorfʋ ʋlↄ nↄↄ waara a daar a jaa ɩnɛ ƴɛrɩ̃.
58006003	Ɩ̃-cɛ nyɩ́ ɩ a sɩ lana cere, na sɩ pↄw a nɩ-bɛrɛ jaanfʋ. A ala ɩ a Naaŋmɩn sↄw na, a lɛ sɩ na maal.
58006004	-
58006006	A bala na dãa pↄw a Naaŋmɩn cãa, ɩ̃ lɛ ŋmaa yi, sↄr ma lɛ be be a ba na wa nɩ ba, a ba lɛ lɩɛb a ba yɛ̃ wa. A-na-ɩ ba Ꞌlɛmʼã a Naaŋmɩn yel-sono, ɩ̃ mɩ be tↄ a bala pʋↄ na pↄw a Naaŋmɩn Sɩɛ, ma mɩ bↄ̃w ka a Naaŋmɩn ƴɛrɩ̃ ɩ na bõ-son, ɩ̃ mɩ bↄ̃w nɩ a tʋ̃-kpɛn ala nↄↄ tara a daar kãw, ɩ̃ jaar ɩ̃ ŋmaa yi. A bala mɩ̃ɛ ma lɛ lɩɛbʼã kpara a Naaŋmɩn Bie a nɩ-kʋ-daa juu, maala nɩ a nɩbɛ ba jaa kpɛrɛ ʋ.
58006007	A Naaŋmɩn maal-vɩlaa ma be na a ʋna tene na nyu a sa-kʋ̃ↄ na wa a mɩnɛ na sɛw, ɩ̃ bↄ̃w bɩ a ci kʋ a ʋlↄ na kↄ ʋ.
58006008	Ɩ̃-cɛ a Naaŋmɩn pↄ-ƴↄ̃wfʋ ma pɩɛlʼã a ʋna tene na bul a gʋʋr nɩ a mↄ-ure, a-na-ɩ Ꞌwaa ɩ bom wa, ɩ̃ a ʋ baarfʋ daar, vũu na dɩ ʋ na.
58006009	Ɩ̃ badɛɛ, a mɩnɛ sɩ na saarɩ̃ ƴɛrɛ a nↄhↄ̃, ɩ̃-cɛ sɩ barʼã tɩɛrʋ̃ a nyɩ ɩnɛ, a-na-ɩ sɩ bↄ̃w ka nyɩ be na a sↄr vɩlaa pʋↄ na ɩ a faafʋ sↄr.
58006010	Naaŋmɩn ma ɩ burbur sʋbↄ wa. ꞋWaa hiine a nyɩ tʋmↄ nɩ a nyɩ nʋfʋ nyɩ na nʋ ʋ wa. A-na-ɩ nyɩ sũo na a ʋ bibiir, ɩ̃ lɛ cãa sũono ba.
58006011	Ɩ̃-cɛ sɩ tɩɩ na bʋↄrↄ a nyɩ jaa bõ-ƴene-ƴene, nyɩ́ tɛrɛ a ʋna ɓĩɓinfʋ wa ta nɩ a baarfʋ daar, a mɩnɛ a nyɩ na sɩrɩ̃ pↄw a ala a jaa nyɩ na tɩɛrɛ a nyɩ gufʋ tɩɛrʋ̃ son pʋↄ.
58006012	Saa bʋↄrↄ nyɩ bal wa, ɩ̃-cɛ nyɩ́ tↄↄnↄ a bala na dãa tɛrɛ a ƴↄ̃w-nyãa, tɛrɛ nɩ a su-nyↄwraa, wa pↄw nɩ a ala a Naaŋmɩn na dãa pʋlɩ̃ nɩ ba.
58006013	A mɩnɛ a Naaŋmɩn na pʋlɩ̃ nɩ a Abʋraham, a ʋ yuor ʋ de pʋlɩ̃ nɩ ʋ, a-na-ɩ nɩrɛ ma lɛ be be gãw ʋ, ʋ na de a ʋ yuor pʋlɩ̃ nɩ wa.
58006014	Ʋ yelʼã: “Maa ɩ̃ pʋlɩ̃ nɩ fʋ a maal-vɩlaa maalfʋ ɩnɛ, maalʼɩ̃ a fʋ bal parvʋↄr a ba na paal.”
58006015	Ala-ɩ̃-sↄ a Abʋraham dãa na tɛrɛ a su-nyↄwraa wa pↄw nɩ a ala a Naaŋmɩn na pʋlɩ̃ nɩ ʋ.
58006016	A ala ɩ nɩrɛ bʋↄrↄ na ʋ pʋlɩ̃, nɩrɛ ʋlↄ na gãw ʋ yuor ʋ ma de pʋlɩ̃ nɩ, a mɩnɛ a pʋlɩ̃fʋ na jɛ jom kↄ̃ tɛrɛ cɩɩrɩ̃fʋ wa.
58006017	Ala-ɩ̃-sↄ a Naaŋmɩn de na a ʋ mɩ̃ɛ yuor pʋlɩ̃ nɩ, a-na-ɩ ʋ bʋↄrↄ na a ʋ miil cãa pʋↄ a bala nↄↄ pↄwrↄ a ʋ pʋlɩ̃fʋ bom, a Ꞌwaa lↄↄ lɩɛbɛ a ʋ ƴɛr-bir fɩ̃ɩ wa.
58006018	A nↄhↄ̃ a Naaŋmɩn de na a yele ayi na ma tɛrɛ lɩɛbfʋ wa, a ʋ pʋlɩ̃fʋ nɩ a ʋ yuor ʋ na de pʋlɩ̃ nɩ ɩnɛ. A-na-ɩ Naaŋmɩn ma tʋↄrↄ ŋmaara jiri a ʋ ƴɛrɩ̃ ɩnɛ wa. Ala-ɩ̃-sↄ, a sɩmɩ na jↄ sↄↄlɩ̃ a ʋ pʋↄ, sɩ pↄw na a Ꞌlafʋ yaw nyↄw nɩ a sɩ gufʋ tɩɛrʋ̃ son cĩcĩ, a tɩɛrʋ̃ son ʋlↄ sɩ na tɛrɛ gure nɩ a ala a Naaŋmɩn na gbɛɛrɩ̃ a sɩ ɩnɛ.
58006019	A ʋna tɩɛrʋ̃ son lũ na a sɩ sɩɛ tɛɛlɛ cĩcĩ, gu nɩ sɩ a sɩ kↄ̃ dama wa. Ʋ cenʼã na va a cẽcen pↄwraa bar,
58006020	ɩ̃ kpɛ a die ʋlↄ pʋↄ a Jeeju na dãa de nĩe kpɛ a sɩ ɩnɛ. A-na-ɩ ʋ lɩɛbʼã ɩ a daar a jaa baar-lo-nɩ-kpɛ̃ɛ, tu nɩ a mɩnɛ a Mɛkisedɛkɩ na dãa maala.
58007001	A Mɛkisedɛkɩ na, dãa na ɩ a Salɛm-tẽw jamana, nɩ a saꞋlon iin Naaŋmɩn baar-loro. A lɛdaar a Ábʋraham na dãa cen na jɛb a jɛb tʋↄ a jamansɩ ŋmɛɛ ɩ̃ waara, a Mɛkisedɛkɩ ʋlↄ jↄ na tuor ʋ, ɩ̃ ƴɛr a nason ƴↄ̃w ʋ,
58007002	ɩ̃ a Abʋraham de a ala a jaa ʋ na pↄw a jɛb jie, ir a bir bõ-ƴen a bie pie pʋↄ kʋ ʋ. A Mɛkisedɛkɩ yuor par ɩ na: “A torfʋ jamana,” ɩ̃ ʋ lɛ ɩ na a Salɛm jamana, a lɛ yelʼã: “A pɩɛnfʋ jamana.”
58007003	A mɩnɛ a nɩrɛ na ma bↄ̃w a ʋ sãa, a ʋ mã, nɩ a ʋ sãa-kʋmↄ wa, ɩ̃ tↄlfʋ jie kãw ma mɩ mana a ʋ dↄwfʋ nɩ a ʋ kũu wa, ala-ɩ̃-sↄ ʋ wↄ̃ na taa nɩ a Naaŋmɩn Bie na ɩ a baar-loro a daar a jaa.
58007004	Nyɩ́ nyɛ a mɩnɛ a Mɛkisedɛkɩ na ɩ a kpɛ̃ɛ, a sɩ sãa-kʋmↄ Abʋraham wa ir a ala a jaa ʋ na pↄw a jɛb jie bir bõ-ƴen a bie pie pʋↄ kʋ ʋ.
58007005	A Levi yir deme pʋↄ, a bala ba na vɛl ir a ba ɩ a baar-lorbo, sↄr be na be a ba na de a bir bõ-ƴen a bie pie pʋↄ a nɩbɛ jie, tu nɩ a Mowisi ƴɛr-kpɛn; a lɛ yelʼã a ba yɛɛr jie ʋ, a mɩnɛ a ba jaa na saarɩ̃ ɩ a Abʋraham bibnr.
58007006	A Mɛkisedɛkɩ ma dãa ɩ a ba yir sʋbↄ wa, ɩ̃-cɛ ʋ de na a ʋna bir bõ-ƴen a Abʋraham jie, ɩ̃ mɩ ƴɛr a nason ƴↄ̃w ʋ, a mɩnɛ a na saarɩ̃ ɩ a Abʋraham a Naaŋmɩn na dãa pʋlɩ̃ nɩ.
58007007	Baalʋ̃ʋ kãw ma be be wa. A ʋlↄ na ma ƴɛr a nason ma ɩ na kpɛ̃ɛ gãw a ʋlↄ ʋ na ƴɛr ƴↄ̃w.
58007008	A Levi yir deme, nɩ-kpiirsɩ ba ɩ ɩ̃ pↄwrↄ a bir bõ-ƴen a nɩbɛ jie, ɩ̃-cɛ a ala ɩ a Mɛkisedɛkɩ ʋ, a yelʼã a Naaŋmɩn Sɛbɛ pʋↄ á ʋ cãa na.
58007009	Sɩ na tʋↄ na yel a nↄhↄ̃, a mɩnɛ a Abʋraham na ya a bir bõ-ƴen a yele pʋↄ, a Levi ʋlↄ na ma pↄwrↄ a bie a bie pie pʋↄ, mɩ ya na a lɛ.
58007010	A-na-ɩ, a lɛdaar a Mɛkisedɛkɩ na dãa jↄ tuor a Abʋraham, a Levi ba na ma dãa dↄw sɛr wa, dãa na gↄr be be a Abʋraham pʋ̃ↄ.
58007011	A baar-lorbo bala na ɩ a Levi yir deme, bala ɩ̃ dãa ɩ a ƴɛr-kpɛn jur deme a Ɩsɩrayɛl nɩbɛ jie. A ala dãa ɩ a ba tʋmↄ ɩ na cɛcɛ, ba kↄ̃ↄ lɛ bʋↄrↄ baar-lo-kpee na tuure a Mɛkisedɛkɩ maalfʋ wa. A Mɛkisedɛkɩ ʋlↄ ma mɩ lɛ dãa be a Aarↄ̃ yir deme maalfʋ pʋↄ wa.
58007012	Ɩ̃ a ala ɩ ba lɩɛrʼã a baar-lorbo, a sɛw na a ba na mɩ lɩɛb a ƴɛr-kpɛn.
58007013	A ʋlↄ ba na ƴɛrɛ a ƴɛrɩ̃ asɩmɛ ƴↄnↄ ɩ na a sɩ Nɩ-kpɛ̃ɛ, na ɩ a yir kpee sʋbↄ, a jie ʋlↄ a nɩrɛ kãw ma mɩ dãa ɩ a baar-loro wa.
58007014	Nɩbɛ jaa bↄ̃w na ka a Juda yir deme pʋↄ ba dↄw ʋ, ɩ̃ a lɛdaar a Mowisi na dãa mana a baar-lorbo ƴɛrɩ̃, Ꞌwaa dãa bʋↄl a ʋna yir yuor wa.
58007015	Nyɩ́ nyɛ a mɩnɛ a ʋna ƴɛrɩ̃ na cↄↄrɩ̃ nyɩr yi cãa pʋↄ. Baar-lo-kpee lɛ wa na na wↄ̃ taa nɩ a Mɛkisedɛkɩ.
58007016	ꞋWaa lɩɛb ɩ a baar-loro tu nɩ a mɩnɛ a nɩbɛ ƴɛr-kpɛn na tu taa wa, ɩ̃-cɛ ʋ lɩɛbʼã ɩ a baar-loro tu nɩ a kpɛ̃w ʋlↄ na yi a baafʋ na ma tɛrɛ a baarfʋ daar wa.
58007017	A-na-ɩ a Naaŋmɩn Sɛbɛ yelʼã: “Fʋ ɩ na a daar a jaa baar-loro tu nɩ a mɩnɛ a Mɛkisedɛkɩ na dãa maala.”
58007018	A nↄhↄ̃, a korĩ-cɛ ƴɛr-kpɛn hɛlʼã, a-na-ɩ ʋ balʼã ɩ̃ ma lɛ ɩ bom wa.
58007019	ꞋWaa dãa lɩɛb bom kãw ʋ ɩ cɛcɛ wa, ɩ̃-cɛ a tɩɛrʋ̃ son na vɩɛlɛ gãw a ʋlↄ wa na lɩɛr ʋ, ɩ̃ a ʋlↄ ɩnɛ sɩ pɩɛlɛ a Naaŋmɩn.
58007020	Ɩ̃ a ala na lɛ be be ɩ na a Naaŋmɩn pʋlɩ̃fʋ ʋ na de a ʋ yuor pʋlɩ̃ nɩ. A Levi yir deme na dãa ɩ a baar-lorbo ma dãa pↄw a pʋlɩ̃fʋ a lɛ wa.
58007021	Ɩ̃-cɛ a Jeeju, a pʋlɩ̃fʋ ba dãa ƴↄ̃w nɩ ʋ, ʋ ɩ a baar-loro, a mɩnɛ a Naaŋmɩn na dãa yel ʋ: “A Nɩ-kpɛ̃ɛ de na a ʋ yuor pʋlɩ̃ nɩ, ɩ̃ Ꞌwaa lↄↄ lɩɛbɛ wa. Fʋ ɩ na a daar a jaa baar-loro.”
58007022	Ala-ɩ̃-sↄ, sɩ bↄ̃w ka a pʋlɩ̃-ta-paalaa be na be na vɩɛlɛ gãw a korĩ-cɛ ben, ɩ̃ a Jeeju lɩɛbʼã ɩ a ʋlↄ na miile áa pʋlɩ̃-taa ʋlↄ ma be na bũburĩ wa.
58007023	Bõ-kpee lɛ be na be go. A korĩ-cɛ baar-lorbo dãa na waa, a-na-ɩ nɩ-kpiirsɩ ba dãa ɩ. Ba maa tʋↄ kam a ba tʋmↄ pʋↄ wa.
58007024	Ɩ̃-cɛ a Jeeju baar-lo-tʋmↄ ma tʋↄrↄ cere nɩ-kpee jie wa, a-na-ɩ ʋ be na be a daar a jaa.
58007025	Ala-ɩ̃-sↄ, a bala na pɩɛlɛ a Naaŋmɩn a ʋ ɩnɛ, ʋ na tʋↄ na faa ba daadaa kpoolaa, a-na-ɩ ʋ be na be a daar a jaa na ʋ sʋↄrↄ a Naaŋmɩn a ba ɩnɛ.
58007026	A Jeeju ʋlↄ ɩ̃ sɩrɩ̃ ɩ a baar-lo-nɩ-kpɛ̃ɛ ʋlↄ na sɛw sɩ. Ʋ ɩ na cɛcɛ, ma tɛrɛ bier nɩ maal-fãa fɩ̃ɩ wa. Ʋ be na kpee nɩ a maal-faar deme, ɩ̃ do a saꞋlon iin jɛ.
58007027	Aa lɛ sɛw ʋ loro a baba a bibie a jaa, a bana baar-lo-nɩ-bɛrɛ kaarɩ̃ wa. A bala, ba ma de na nĩe lo a baar a ba mɩ̃ɛ maal-faar ɩnɛ, ɩ̃ pãa lo a nɩbɛ ben. Ɩ̃-cɛ a Jeeju, ʋ de na a ʋ mɩ̃ɛ lo nɩ a baar a gbɛ-daa a daar a jaa fɛw ɩnɛ.
58007028	A Mowisi ƴɛr-kpɛn pʋↄ, a bala ba na ma biin a ba ɩ a baar-lo-nɩ-bɛrɛ ɩ na a bala na mɩ tʋↄrↄ loro a fãa pʋↄ. Ɩ̃-cɛ a mɩnɛ a ƴɛr-kpɛn na ta kam baar, a Naaŋmɩn de na a ʋ yuor pʋlɩ̃ nɩ, biinʼɩ̃ a ʋ Bie na lɩɛb ɩ a cɛcɛ, a daar a jaa ɩnɛ.
58008001	Nyɛ a ala na nyɩrɩ̃ ɩ a kpɛ̃ɛ a asɩmɛ sɩ na ƴɛrɛ ɩnɛ: a ɩ na a mɩnɛ sɩ na tɛrɛ a baar-lo-nɩ-kpɛ̃ɛ a nↄhↄ̃, na jɩnaa a Fãw ʋ jaa Sʋbↄ naa-dakↄw juu, a ʋ dʋrɩ̃ lõboorɩ̃ a saa juu.
58008002	A be, ʋ ma tʋnↄ na a ʋ tʋmↄ a Naaŋmɩn ji-cɛcɛ pʋↄ, a lɛ yelʼã, a gan-yir ʋlↄ pʋↄ na ɩ a gan-yir son, a nɩbɛ nuu na ma ƴↄ̃w wa, ɩ̃-cɛ a Nɩ-kpɛ̃ɛ mɩ̃ɛ na ƴↄ̃w.
58008003	A baar-lo-nɩ-bɛrɛ ba jaa, a yele tɩɩrfʋ nɩ a baar lofʋ ɩnɛ ba biin ba. Ala-ɩ̃-sↄ a sɩ baar-lo-nɩ-kpɛ̃ɛ mɩ, mɩ sɛw na na tɛrɛ bom ʋ na tɩɩrɛ kʋrↄ a Naaŋmɩn.
58008004	A ala dãa ɩ a ka a tẽw pʋↄ ʋ be, ʋ kↄ̃ↄ ɩ baar-loro wa, a-na-ɩ baar-lorbo be na ka na tɩɩrɛ a yele tuure nɩ a Mowisi ƴɛr-kpɛn.
58008005	A bala, a ba tʋmↄ ba na tʋnↄ a ji-cɛcɛ pʋↄ ɩ na bõ-tↄↄnaa na ɩ a ala na be a saa juu dãadiile. A wↄ̃ na taa nɩ a mɩnɛ a Naaŋmɩn na dãa man a Mowisi a lɛdaar ʋ na dãa bʋↄrↄ ʋ ƴↄ̃w a gan-yir. Ʋ yelʼã: “Nyɛ! Bↄ̃w maal a yele a jaa, tu nɩ a bom ʋlↄ ɩ̃ na dãa miil fʋ a tãw juu.”
58008006	Ɩ̃-cɛ a ƴɛ̃ƴɛrɩ̃ na, a Jeeju tɛrɛ na a tʋmↄ na vɩɛlɛ gãw a ba ben, tu nɩ a mɩnɛ a pʋlɩ̃-ta-paalaa na mɩ vɩɛlɛ gãw a korĩ-cɛ ben, a-na-ɩ ʋ dↄↄlʼã a pʋlɩ̃fʋ ƴɛrɩ̃sɩ na vɩɛlɛ gãw a ala na dãa tↄl, ɩ̃ a Jeeju mɩ̃ɛ ɩ̃ ɩ a lↄlʋↄrↄ.
58008007	A ala ɩ a dãdãw pʋlɩ̃-taa ma dãa tɛrɛ cɛfʋ jie wa, ba kãa dãa lɩɛr ʋ nɩ bõ-kpee wa.
58008008	Ɩ̃-cɛ a Naaŋmɩn nyɛ na a ʋ nɩbɛ a ba tɛrɛ a cɛfʋ jie, ʋ yel: “Nyɩ́ nyɛ! Á daar tara na ɩ̃ nↄↄ cↄↄrↄ a pʋlɩ̃-ta-paalaa a Ɩsɩrayɛl nɩbɛ nɩ a Juda nɩbɛ jie. Lɛ a Nɩ-kpɛ̃ɛ yel.
58008009	Ʋ kↄ̃ wↄ̃ taa nɩ a ʋlↄ ɩ̃ na dãa pʋlɩ̃ nɩ a ba sãa-kʋnbↄ wa, a daar ʋlↄ ɩ̃ na nyↄw ba a nuu taw yi nɩ a Ejibti-tẽw pʋↄ. A mɩnɛ ba na ma dãa ɩraa dẽdẽ a ʋna pʋlɩ̃-taa pʋↄ wa, ala-ɩ̃-sↄ ɩ̃ mɩ bar ba. Lɛ a Nɩ-kpɛ̃ɛ lɛ yel.”
58008010	A Nɩ-kpɛ̃ɛ lɛ yelʼã go: “Nyɩ́ nyɛ a pʋlɩ̃-taa yele ɩ̃ nↄↄ cↄↄrↄ nɩ a Ɩsɩrayɛl nɩbɛ a lɛdaar a ana bibie nↄↄ tↄlↄ baara. Ɩ̃ na ƴↄ̃w na a ɩ̃ ƴɛrɩ̃sɩ a ba tɩɛrɩ̃sɩ pʋↄ, ɩ̃ mɩ sɛb a ɩ̃ ƴɛr-kpɛn ƴↄ̃w a ba sube pʋʋr. Ɩ̃ na ɩ na a ba Naaŋmɩn, ɩ̃ ba na mɩ ɩ na a ɩ̃ nɩbɛ.
58008011	Nɩrɛ kãw ma lↄↄ ire jaana a ʋ tẽw nɩrɛ, mɩɩ a ʋ yɛbɛ yele nɩ á ú bↄ̃w a Nɩ-kpɛ̃ɛ wa. A-na-ɩ a ba jaa nↄↄ bↄ̃w ma na, wa nyↄw nɩ a bala na pab, wa ta nɩ a nɩ-bɛrɛ.
58008012	Ɩ̃ na de na a ba cɛfʋ jiir bar kʋ ba. Maa lↄↄ tɩɛrɛ nɩ a ba maal-faar go wa.”
58008013	A mɩnɛ a Naaŋmɩn na ƴɛrɛ a pʋlɩ̃-ta-paalaa ƴɛrɩ̃, ʋ nyɛ na a dãdãw ben ʋ ɩ bõ-kʋraa. Ɩ̃ a ʋlↄ na kor ɩ a bõ-kʋraa maa yaarɩ̃ bↄr wa.
58009001	A dãdãw pʋlɩ̃-taa pʋↄ, ba mɩ dãa na ƴↄ̃w a ƴɛr-tu-taa a ba puorfʋ ɩnɛ, nɩ a puorfʋ jie ba na dãa tɛrɛ a ka a tẽw pʋↄ, na ɩ a gan-yir.
58009002	A ʋna gan-yir pʋↄ, a di-dãdãw dɩ na a di-cɛcɛ. A be a lãpa kpɛ̃ɛ be, nɩ a tabala ʋlↄ juu ba na ma bine a Naaŋmɩn buru.
58009003	A nii-sↄw die, a cẽcen na pↄw, dɩ na a di-ciiraa,
58009004	na tɛrɛ a baar lofʋ jie na ɩ a sɛlmɛ, a ʋ juu a vũu be, ma dɩrɛ a tɩ̃ɩ-nyu-vilaa. A ʋna di-ciiraa pʋↄ a daw mɩ be na be, ba na mar a sɛlmɛ pↄw ʋ jaa, na miile a pʋlɩ̃-taa. A daw ʋlↄ tɛrɛ na a sɛlmɛ yolo a maan na be tↄ, ɩ̃ mɩ tɛrɛ a Aarↄ̃ daa na dãa pu a tɩ-pube, nɩ a kʋsɩ-pɛrɩsɩ ba na sɛb a pʋlɩ̃-taa ƴɛrɩ̃ ƴↄ̃w.
58009005	A ʋna daw juu, yele be na be ba na pɛrɩ̃ na wↄ̃ taa nɩ a Naaŋmɩn sɩ-tʋnɩsɩ ba na bʋↄlↄ a serubɛ̃ na miile a Naaŋmɩn cãa. A ba pɩrɛ pↄw na a baar lofʋ jie na ɩ a maal-fãa de-barfʋ jie. Ɩ̃-cɛ a ƴɛ̃ƴɛrɩ̃ na ma ɩ a daar ʋlↄ sɩ na ƴɛrɛ a asɩmɛ a jaa wa.
58009006	A mɩnɛ ba na gbɛɛrɩ̃ a ana yele a jaa bin a nↄhↄ̃, a baar-lorbo ma kpɛɛrɛ na a bibie a jaa a dãdãw die pʋↄ a ba tʋmↄ tʋ̃fʋ ɩnɛ,
58009007	ɩ̃-cɛ a baar-lo-nɩ-kpɛ̃ɛ ɩ̃ ma kpɛ a nii-sↄw diem gbɛ-daa a yõ-bõ-ƴen pʋↄ. Dʋ̃ↄ jɩ̃ɩ ʋ ma kpɛ nɩ kʋ a Naaŋmɩn a ʋ mɩ̃ɛ ɩnɛ, nɩ a nɩbɛ maal-faar ba na ma bↄ̃w nɩ maal wa.
58009008	A nↄhↄ̃, a Naaŋmɩn Sɩ́ɛ miilʼã cãa pʋↄ, a lɛdaar a ʋna korĩ-cɛ gan-yir na cãa, áa Naaŋmɩn di-ciiraa ma yuo a nɩbɛ kpɛfʋ ɩnɛ sɛr wa.
58009009	A ala ɩ na bõ-miilaa na mana sɩ a ala na be a ƴɛ̃ƴɛrɩ̃ na. A par ɩ na: a yele ala a nɩbɛ na de wa nɩ, nɩ a baba ba na lo kʋ a Naaŋmɩn, ma tʋↄrↄ lɩɛbɛ a bana popuorbo sube a ba ɩrɛ cɛcɛ wa.
58009010	A-na-ɩ a ɩ na a ɩ̃gan buur ƴɛrɩ̃sɩ tɛw, na ɩ a bõ-dɩrɩsɩ, a bõ-nyuursɩ, a yele pɛɛrfʋ, nɩ a kʋ̃ↄ sofʋ, ba na ƴↄ̃w wa tara nɩ a yele cↄↄrɩ̃fʋ daar.
58009011	Ɩ̃-cɛ a Kirisi wa na ɩ a baar-lo-nɩ-kpɛ̃ɛ mɩ tɛrɛ nɩ a yel-vɛlɛ ala na be ka a ƴɛ̃ƴɛrɩ̃. A gan-yir ʋlↄ pʋↄ ʋ na tʋ̃ a ʋ tʋn, vɩɛlɛ na, ɩ̃ mɩ ɩ cɛcɛ gãw a ka a tẽw pʋↄ ben. Aa ɩ nɩbɛ ɩ̃ ƴↄ̃w ʋ wa, a-na-ɩ Ꞌwaa ɩ tẽw pʋↄ bom wa.
58009012	Ɩ̃ a mɩnɛ a Kirisi na kpɛ a di-ciiraa pʋↄ a gbɛ-daa a daar a jaa ɩnɛ, Ꞌwaa kpɛ nɩ a bʋdɛɛ nɩ a narali jɩ̃ɩ wa, ɩ̃-cɛ a ʋ mɩ̃ɛ jɩ̃ɩ ʋ kpɛ nɩ, a mɩnɛ ʋ na da sɩ faa a daadaa.
58009013	A bʋdɛɛ nɩ a nadɛɛ jɩ̃ɩ, nɩ a nasabile ba na gbↄw ʋ dɩ ɩ a tãpɛlɩ̃, ba ma de mɩr a bala na sãw, a na cↄↄrɩ̃ a ba ɩ̃gan, ʋ lɩɛ̃b ɩ a bõ-son.
58009014	A ala ɩ a lɛ ʋ, nyɛ a mɩnɛ a Kirisi jɩ̃ɩ na nyɩrɩ̃ ɩ a bõ-son! A Naaŋmɩn Sɩɛ na ma tɛrɛ a baarfʋ daar wa, tↄw ʋ na, ʋ lɩɛb ɩ a baar-Ɩo-bom cɛcɛ a Naaŋmɩn nii-sↄw, a ʋ jɩ̃ɩ na pɛw na a sɩ tɩɛrɩ̃sɩ a sɩ tʋ̃-pↄrsɩ na sãw, a sɩ na tʋↄ puoro a Naaŋmɩn-mimir.
58009015	AƖa-ɩ̃-sↄ, a Kirisi ɩ na a pʋlɩ̃-ta-paalaa lↄlʋↄrↄ, a mɩnɛ a bala a Naaŋmɩn na bʋↄl na pↄw a yel-sono ala na ma tɛrɛ a baarfʋ wa, a Naaŋmɩn na pʋlɩ̃ nɩ ba. Ba na tʋↄ na pↄw a ala, a-na-ɩ a Kirisi kpi na, na tʋↄ faa a bala na dãa sãw a ƴɛr-kpɛn a dãdãw pʋlɩ̃-taa daar.
58009016	A ala ɩ a nɩrɛ ƴɛrʼã a nʋↄr biin a ʋ bibiir ɩnɛ, a sɛw na a ba na bↄ̃w, áa sʋbↄ kpi na, ɩ̃ pãa tɛrɛ a bom ʋlↄ.
58009017	A-na-ɩ a nʋↄr biinfʋ ma ɩ bom wa a lɛ a ʋlↄ na biin a nʋↄr na cãa, ɩ̃-cɛ a Ɩɛ ʋ na kpi baar, Ɩɛ ʋ ɩ a bom.
58009018	Ala-ɩ̃-sↄ, a nʋↄr ʋlↄ a Naaŋmɩn na dãa ƴɛr biin ʋ ɩ a dãdãw pʋlɩ̃-taa ma dãa ɩ bom wa, ɩ̃ a ala ma ɩ a jɩ̃ɩ na dãa deer wa.
58009019	A mɩnɛ a Mowisi na dãa man a ƴɛr-kpɛn ƴɛr-bie a jaa kʋ a nɩbɛ ba jaa baar, ʋ de na nali jɩ̃ɩ nɩ a kʋ̃ↄ, ɩ̃ lɛ de a pɛr jɩ̃ɛw kↄbↄ, nɩ a tɩɛ dale ba na bʋↄlↄ a ɩsↄb, mɩrʼɩ̃ a ƴɛr-kpɛn sɛbɛ, nɩ a nɩbɛ ba jaa,
58009020	yele nɩ: “A nanɩ ɩ na a jɩ̃ɩ na gbɛɛrɩ̃ a pʋlɩ̃-taa a Naaŋmɩn na kʋ nyɩ a nyɩ na ɩraa dẽdẽ a ʋ pʋↄ.”
58009021	A Mowisi mɩ de na a jɩ̃ɩ mɩr a gan-yir nɩ a puorfʋ yele a jaa.
58009022	A-na-ɩ a ƴɛr-kpɛn pʋↄ, a wↄ̃ na taa nɩ a jɩ̃ɩ ma cↄↄrɩ̃ a yele a jaa, ɩ̃ a jɩ̃ɩ ma deer wa, a maal-fãa de-barfʋ ma be wa.
58009023	A dãa na sɩrɩ̃ sɛw a ba na cↄↄrɩ̃ a saa juu yele ala ba na tↄↄn a nↄhↄ̃, ɩ̃-cɛ, a ala na ɩ a saa juu yele mɩ̃ɛ, a bʋↄrↄ na a baar-lo-yele ala na gãw a dãdãw ben.
58009024	A-na-ɩ a Kirisi ma kpɛ a ji-cɛcɛ ʋlↄ pʋↄ a nɩbɛ na maal, na ɩ a saa juu bõ-son bõ-tↄↄnaa wa, ɩ̃-cɛ a saa juu tↄr ʋ do, a jie ʋlↄ ʋ na ɩraa a ƴɛ̃ƴɛrɩ̃ a Naaŋmɩn nii-sↄw a sɩ ɩnɛ.
58009025	A ala ɩ a Jufisɩ baar-lo-nɩ-kpɛ̃ɛ ʋ, ʋ ma kpɛ nɩ na a dʋ̃ↄ jɩ̃ɩ a di-ciiraa pʋↄ a yomo a jaa, ɩ̃-cɛ a Kirisi ma kpɛ gbɛɛ yayaw a ʋ mɩ̃ɛ tɩɩrfʋ ɩnɛ wa.
58009026	A ala dãa ɩ a lɛ ʋ, ʋ naa dãa na nyɛ a hʋʋr gbɛɛ yayaw, wa nyↄw nɩ a tẽw maalfʋ daar wa ta nɩ a ƴɛ̃ƴɛrɩ̃. Ɩ̃-cɛ a mɩnɛ a baarfʋ daar na pɩɛlɛ, a Naaŋmɩn miilʼɩ̃ ʋ na a gbɛ-daa a daar a jaa ɩnɛ, ʋ na hɛl a maal-fãa a ʋ mɩ̃ɛ ʋ na lo nɩ a baar ɩnɛ.
58009027	A be na a nɩbɛ ba jaa jie a ba na kpi gbɛ-daa; a ala ɩ̃ baar, a ƴɛrɩ̃ guorfʋ na pãa tu.
58009028	A lɛ ʋ mɩ a Kirisi lɩɛbʼã ɩ a gbɛ-daa baar-lo-bom a nɩ-yaw maal-faar de-barfʋ ɩnɛ. Ɩ̃ sɩ na lɛ nyɛ ʋ na gbɛɛ ayi pʋↄ, a kↄ̃ lɛ ɩ a maal-fãa de-barfʋ ɩnɛ ʋ wa, ɩ̃-cɛ a bala na cɛlɛ ʋ faafʋ ɩnɛ ʋ na wa.
58010001	A Jufisɩ ƴɛr-kpɛn ma ɩ a bõ-son tↄr jaa wa, ɩ̃ a yel-vɛlɛ ala na waara dãadiile ʋ. ꞋWaa tʋↄrↄ maala a bala na pɩɛlɛ a Naaŋmɩn a ba ɩrɛ a cɛcɛ nɩ a ba baar-lo-yele ba na tɩɩrɛ a yomo a jaa ma tɛrɛ a baarfʋ wa.
58010002	A ala dãa ɩ a bala na puoro a Naaŋmɩn a nↄhↄ̃ sube dãa na pɛɛr, a ba tɩɛrɩ̃sɩ kãa lɛ dãa ƴↄnↄ ba ƴɛrɩ̃sɩ a maal-fãa kãw ɩnɛ wa, ɩ̃ ba naa barʼã a baba ala lofʋ.
58010003	Ɩ̃-cɛ, a ana baar-lo-yele ma ɛ̃ɛ na jawra ba a ba maal-faar a yomo yomo.
58010004	A-na-ɩ a nadɛɛ nɩ a bʋdɛɛ jɩ̃ɩ ma tʋↄrↄ ire a nɩbɛ maal-faar bara fɩ̃ɩ wa.
58010005	Ala-ɩ̃-sↄ, a lɛdaar a Kirisi na dãa kpɛɛrɛ a tẽw pʋↄ ʋ yelʼã a Naaŋmɩn: “Faa bʋↄrↄ baar-lo-bom nɩ nɩrɛ bõ-pↄrↄ wa, ɩ̃-cɛ fʋ mɛ ma na ɩ̃ tɛrɛ a ɩ̃gan.
58010006	Faa nʋ a dʋn ba na gbↄw a kab wa, nɩ a baba ba na lo a maal-fãa de-barfʋ ɩnɛ wa.
58010007	Ala-ɩ̃-sↄ ɩ̃ yel: ʻFʋ̃ʋ Naaŋmɩn, nyɛ ma! Ɩ̃ wa na na maal a ala fʋ na bʋↄrↄ, tu nɩ a ala na sɛb a ɩ̃ ɩnɛ a ƴɛr-kpɛn sɛbɛ pʋↄ.ʼ ”
58010008	Ʋ yelʼã sɛr: “Faa bʋↄrↄ baar-lo-bom nɩ nɩrɛ bõ-pↄrↄ wa. Faa mɩ nʋ a dʋn ba na gbↄw a kab, nɩ a baba ba na lo a maal-fãa de-barfʋ ɩnɛ wa.” Ɩ̃-cɛ a ala a jaa maalʼã tu nɩ a ƴɛr-kpɛn.
58010009	Ɩ̃ a mɩnɛ ʋ na yel a lɛ baar ʋ lɛ yelʼã go: “Fʋ̃ʋ Naaŋmɩn, nyɛ ma! Ɩ̃ wa na na maal a ala fʋ na bʋↄrↄ.” A nↄhↄ̃ a Naaŋmɩn sãw na a dãdãw baar lofʋ, a mɩnɛ ʋ na tʋↄ de a Kirisi mɩ̃ɛ lɩɛrʼɩ̃ ʋ.
58010010	A-na-ɩ a Kirisɩ maalʼã a ala a Naaŋmɩn na bʋↄrↄ baar, a mɩnɛ ʋ na de a ʋ mɩ̃ɛ ɩ̃gan ʋ lɩɛb ɩ a baar-lo-bom a gbɛ-daa a daar a jaa ɩnɛ, pɛɛrʼɩ̃ a sɩ maal-fãa bar, ow nɩ sɩ a kpee a sɩ ɩ a ʋ ben.
58010011	A Jufisɩ baar-lorbo ba jaa ma irʼã ɩraa tʋnↄ a ba tʋmↄ a bibie a jaa, loro a ana baba a daar a jaa na ma tʋↄrↄ diere nɩrɛ maal-fãa bara fɩ̃ɩ wa.
58010012	Ɩ̃-cɛ a Kirisi ʋlↄ lo na a baar a gbɛ-daa a maal-faar ɩnɛ, na tɛrɛ a fãgã a daar a jaa, ɩ̃ pãa jɛ a Naaŋmɩn dʋrɩ̃ loor.
58010013	Be ʋ jɛ cɛlɛ a ʋ sama-deme na lɩɛb ɩ a ʋ gbɛɛ dↄↄlfʋ jie.
58010014	A-na-ɩ a mɩnɛ ʋ na tɩɩr a ʋ mɩ̃ɛ a gbɛ-daa, ʋ lɩɛbʼã a bala ʋ na pɛw a maal-fãa bar ɩ̃ ow ba kpee, a ba ɩ cɛcɛ.
58010015	A Naaŋmɩn Sɩɛ mɩ man sɩ na a lɛ mɩ. A-na-ɩ ʋ yelʼã:
58010016	“Nyɩ́ nyɛ a pʋlɩ̃-taa yele ɩ̃ nↄↄ cↄↄrↄ nɩ a Ɩsɩrayɛl nɩbɛ a lɛdaar a ana bibie nↄↄ tↄlↄ baara. Ɩ̃ na ƴↄ̃w na a ɩ̃ ƴɛrɩ̃sɩ a ba tɩɛrɩ̃sɩ pʋↄ, ɩ̃ mɩ sɛb a ɩ̃ ƴɛr-kpɛn ƴↄ̃w a ba sube pʋʋr. Lɛ a Nɩ-kpɛ̃ɛ yel.”
58010017	Ɩ̃ ʋ lɛ yelʼã dↄↄl go. “Maa lↄↄ tɩɛrɛ nɩ a ba maal-fãa nɩ a ba cɛfʋ jiir go wa.”
58010018	Ɩ̃ a ala ɩ a Naaŋmɩn de na a nɩrɛ máal-fãa bar kʋ ʋ, aa lɛ sɛw ʋ na tɩɩr a bom a ʋ maal-faar de-bar-kʋfʋ ɩnɛ go wa.
58010019	Ala-ɩ̃-sↄ yɛɛr, sɩ barʼã nyãa a di-ciiraa pʋↄ kpɛfʋ a yi a Jeeju jɩ̃ɩ ɩnɛ,
58010020	a mɩnɛ ʋ na yuo sɩ a sↄr paalaa na ɩ bõ-mimir, na po a cẽcen pↄwraa bar, a cẽcen ʋlↄ na ɩ a ʋ mɩ̃ɛ ɩ̃gan.
58010021	Ʋlↄ ɩ̃ mɩ ɩ a baar-lo-nɩ-kpɛ̃ɛ na tɛrɛ a Naaŋmɩn yir deme.
58010022	Ala-ɩ̃-sↄ nyɩ́ ɩ a sɩ taw ta pɩɛl a Naaŋmɩn nɩ a su-son, barʼɩ̃ tɩɛrʋ̃ jaa a sɩ ƴↄ̃w-nyãa ɩnɛ, tɛrɛ nɩ a suur ʋlↄ a Jeeju jɩ̃ɩ na cↄↄrɩ̃ ir a tɩɛrɩ̃-kpansɩ bar, mɩ tɛrɛ nɩ a ɩ̃gan ʋlↄ ba na pɛw nɩ a kʋ̃ↄ son.
58010023	Nyɩ́ ɩ a sɩ bↄ̃w ɩraa cĩcĩ a sɩ gufʋ tɩɛrʋ̃ son pʋↄ sɩ na dãa cã yel a nɩbɛ, a-na-ɩ a ʋlↄ na pʋlɩ̃ nɩ sɩ ɩ na dẽdẽ.
58010024	Á sɩ́ cɛlɛ taa, kpãkpana nɩ taa a nʋfʋ nɩ a tʋ̃-vɛlɛ ɩnɛ.
58010025	Á sɩ́ taa bara a sɩ kpaarɩ́-taa pʋʋr cenfʋ wa, a mɩnɛ a nɩŋmɛɛ na mɩlɩ̃ nɩ a lɛbfʋ, ɩ̃-cɛ nyɩ́ ɛ̃ɛ kpãkpana taa, nyɩrɛ maala a mɩnɛ nyɩ na nyɛ a Nɩ-kpɛ̃ɛ bibir na pɩɛlɛ.
58010026	A ala ɩ ba jaan sɩ na a yel-mɩ̃ɛ a sɩ bↄ̃w baar, ɩ̃ cãa bↄ̃w nɩ maala a fãa, baar lofʋ ma lɛ be be na ire a maal-faar bara wa.
58010027	Ɩ̃-cɛ a ala na cɛ sɩ ɩ na sɩ́ jɛ nɩ dãbɩ̃ɛ gure nɩ a ƴɛrɩ̃ guorfʋ bibir, nɩ a vũu kpõ-kpõ na wa dɩrɛ a Naaŋmɩn sama-deme.
58010028	A Jufi nɩrɛ lɛ na wõw a Mowisi ƴɛr-kpɛn a toor, ɩ̃ a nɩbɛ ayi, mɩɩ ata ɩ̃ wa man a ala ʋ na maal, ba ma kú ʋ na ɩ̃ ma bↄ̃w ʋ nãw wa.
58010029	A ala ɩ a lɛ ʋ, nyɩ́ tɩɛr bↄ̃w a mɩnɛ a ʋlↄ na kpɛrɛ a Naaŋmɩn Bie kpãafʋ na nyɩrɩ̃ bɛlɩ̃. A-na-ɩ ʋ de na a jɩ̃ɩ ʋlↄ na deer a pʋlɩ̃-ta-paalaa ɩnɛ na mɩ pɛw a ʋ suur, ʋ ɩ ʋ pↄrↄ. A ʋ maalfʋ pʋↄ ʋ tʋ na a Naaŋmɩn maal-vɩlaa Sɩɛ.
58010030	Sɩ bↄ̃w na a sʋbↄ ʋlↄ na yel: “Maa ɩ̃ sↄ a san yawfʋ; maa ɩ̃ na lɩɛb ya ba.” A sʋbↄ ʋlↄ lɛ yelʼã go: “A Nɩ-kpɛ̃ɛ na guorʼã a ʋ nɩbɛ ƴɛrɩ̃.”
58010031	A ɩ na dãbɩ̃ɛ a ʋlↄ jie na kpɛɛrɛ a Naaŋmɩn-mimir nuu pʋↄ!
58010032	Nyɩ́ cãa bↄ̃w nɩ a ana bibie na tↄl, a lɛdaar nyɩ na dãa pↄw a cãa a Naaŋmɩn jie, ɩ̃ mɩ pↄw a jɛb yayaw. Nyɩ dãa na cãa ɩraa cĩcĩ a ana won pʋↄ.
58010033	A daar kãw ba ma tʋrↄ nyɩ na, hʋↄlↄ nɩ nyɩ a nɩbɛ nii-sↄw. A daar kãw pʋↄ go, nyɩ ma lɩɛbʼã ɓã a bala ba na mɩ hʋↄlↄ.
58010034	Nyɩ dãa na pↄw a kasu deme nyɛ nɩ a nãw, ɩ̃ a mɩnɛ ba na fa a nyɩ yele, nyɩ sↄw na nɩ nʋ̃ↄ, ɩ̃ bar a ba de. A-na-ɩ nyɩ bↄ̃w na ka nyɩ tɛrɛ na yel-sono na vɩɛlɛ gãw a ala, na ma tɛrɛ baarfʋ daar wa.
58010035	Ala-ɩ̃-sↄ nyɩ taa bar a nyɩ tɩɛrʋ̃ son nyɩ na tɛrɛ wa, a-na-ɩ yar kpɛ̃ɛ gure nyɩ na a ʋ ɩnɛ.
58010036	A sɛw na a nyɩ na tɛrɛ su-nyↄwraa ɩraa nɩ, na tʋↄ maalʼɩ̃ a Naaŋmɩn pʋ-tɩɛrʋ̃, pↄw nɩ a ala ʋ na pʋlɩ̃ nɩ nyɩ.
58010037	A-na-ɩ, a mɩnɛ a Naaŋmɩn Sɛbɛ na yel: “A cɛ na fɩ̃ɩ, fɩ̃ɩ tɛw, ɩ̃ a ʋlↄ na waara na ta na. ꞋWaa kama wa.
58010038	Ɩ̃ a ʋlↄ na tor a ɩ̃ jie a ʋ ƴↄ̃w-nyãa ɩnɛ, ʋ na pↄw na a baafʋ. Ɩ̃-cɛ a ʋlↄ wa lɩɛb a parɩ̃, a ʋ ben kↄ̃ lɛ nʋmↄ ma wa.”
58010039	Ɩ̃ a sɩmɩ, saa be a bala pʋↄ na lɩɛbɛ a parɩ̃ bↄrↄ wa, ɩ̃-cɛ sɩ tɛrɛ na a ƴↄ̃w-nyãa be nɩ a faafʋ sↄr pʋↄ.
58011001	A ƴↄ̃w-nyãa ɩ na a tɩɛrʋ̃ barfʋ a ala ɩnɛ a nɩrɛ na tɛrɛ a gufʋ tɩɛrʋ̃ son cɛlɛ nɩ, nɩ a mɩnɛ ʋ na sↄw bↄ̃w ka ʋ pↄw na a ala ʋ na ma nyɛ wa.
58011002	A ƴↄ̃w-nyãa a korĩ-cɛ deme na dãa tɛrɛ ɩnɛ a Naaŋmɩn dãa kpiir ba.
58011003	A ƴↄ̃w-nyãa sɩ na tɛrɛ ɩnɛ sɩ bↄ̃w ka a Naaŋmɩn dãa na de a ʋ nʋↄr ƴɛrɩ̃ irʼɩ̃ a tẽw, a na ɩ a ala sɩ na ma nyɛ, yi na a ala sɩ na ma nyɛ wa pʋↄ.
58011004	A Ábɛl ƴↄ̃w-nyãa ʋ na tɛrɛ ɩnɛ ʋ lo a baar kʋ a Naaŋmɩn ʋ vɩɛlɛ gãw a Kayɩ̃ ben, ɩ̃ a ala ɩnɛ a Naaŋmɩn de ʋ ʋ tor, kpiirʼɩ̃ ʋ a ʋ yel-pↄrsɩ ɩnɛ. A ʋ ƴↄ̃w-nyãa ʋ na mɩ tɛrɛ ɩnɛ, a mɩnɛ ʋ na saarɩ̃ kpi, ɩ̃ a ʋ ƴɛrɩ̃ cãa na ƴɛrɛ nɩ sɩ.
58011005	A Ɛnↄkɩ ƴↄ̃w-nyãa ʋ na tɛrɛ ɩnɛ a Naaŋmɩn de ʋ a nɩ-mimir do nɩ a saa juu; Ꞌwaa dãa kpi wa. Ba bↄ ʋ na faa, a-na-ɩ a Naaŋmɩn de ʋ na do nɩ a ʋ sɛ̃. Ɩ̃ a mɩnɛ ʋ na ma dãa de ʋ do nɩ sɛr wa, a Naaŋmɩn Sɛbɛ yelʼã áa ʋ cenfʋ nʋmↄ na a Naaŋmɩn.
58011006	Ɩ̃ a ala ma ɩ a ƴↄ̃w-nyãa ɩnɛ ʋ wa, nɩrɛ kãw ma tʋↄrↄ nʋmɛɛ a Naaŋmɩn wa, a-na-ɩ a ʋlↄ na pɩɛlɛ a Naaŋmɩn sɛw na ʋ bↄ̃w ka a Naaŋmɩn be na be, ɩ̃ a ʋ maal-vɩlaa be na a bala na bʋↄrↄ ʋ jie.
58011007	A Nowe ƴↄ̃w-nyãa ʋ na tɛrɛ ɩnɛ ʋ sↄw a ala a Naaŋmɩn na dãa yele ʋ, a yele ala nↄↄ tara a nɩdaar ɩnɛ. A mɩnɛ ʋ na wõ a Naaŋmɩn ƴɛrɩ̃ ɩ̃ sↄw, ʋ kpalʼã a gbor kpɛ̃ɛ faa nɩ a ʋ mɩ̃ɛ nɩ a ʋ yir deme. A nↄhↄ̃ ʋ ƴↄ̃w na a tẽw ʋ jaa nɩbɛ a ƴɛrɩ̃ a ba Naaŋmɩn ƴɛrɩ̃ jaarfʋ ɩnɛ, ɩ̃ pↄw a torfʋ a Naaŋmɩn jie a ʋ ƴↄ̃w-nyãa ɩnɛ.
58011008	A Abʋraham ƴↄ̃w-nyãa ʋ na tɛrɛ ɩnɛ ʋ wõ a Naaŋmɩn ƴɛrɩ̃ a toor ɩ̃ yi a ʋ tẽw cere a tẽw ʋlↄ a Naaŋmɩn na pʋlɩ̃ nɩ ʋ a ʋ nↄↄ ɩ na a ʋ tẽw. Ʋ yi na cere ɩ̃ ma mɩ bↄ̃w a jie ʋ na cere wa.
58011009	A ʋ ƴↄ̃w-nyãa ʋ na mɩ tɛrɛ ɩnɛ ʋ jɛ a be a ʋna tẽw pʋↄ ba na pʋlɩ̃ nɩ ʋ, ɩ a saana. Gan-yie pʋʋr a ʋlↄ nɩ a tjakɩ nɩ a Jakↄb dãa gana. A bala ayi, ba mɩ dãa na pↄw a ʋna pʋlɩ̃fʋ naa.
58011010	Ʋ gana na a gan-yir pʋↄ cɛlɛ nɩ a tẽw ʋlↄ na tɛrɛ a dacin kparaa, a Naaŋmɩn na ɩrɛ a yir-kɩɩrɛ nɩ a mɛmɩɛrɛ.
58011011	A Abʋraham ƴↄ̃w-nyãa ʋ na mɩ tɛrɛ ɩnɛ ʋ tʋↄ lɛ dↄw a bie, a mɩnɛ a daar na dãa saarɩ̃ po ʋ, nɩ a mɩnɛ a Sara na dãa ab, a-na-ɩ ʋ bↄ̃w na bↄ̃w ka a ʋlↄ na pʋlɩ̃ nɩ ʋ, ɩ na dẽdẽ.
58011012	Ala-ɩ̃-sↄ, a nɩ-bõ-ƴen ʋlↄ na dãa ta a kũu, nɩ-yayaw lɛ yi na a ʋ jie waa a saꞋlon ŋmarbie kaarɩ̃, nɩ a man gbẽgbere nʋↄr biire kaarɩ̃ ba na ma bↄ̃wnↄ a nʋↄr wa.
58011013	A ƴↄ̃w-nyãa pʋↄ a nɩbɛ basɩmɛ kpi ba jaa. Baa tʋↄ pↄw a yele ala a Naaŋmɩn na pʋlɩ̃ nɩ ba wa, ɩ̃--cɛ nɩdaa ba gbã nyaa, ɩ̃ gbã puor ba. Ba yelʼã cãa pʋↄ, áa sáanba nɩ a nɩ-yʋↄrbↄ ba ɩ a ka a tẽw pʋↄ.
58011014	A nɩbɛ bala na ma yele a lɛ miile na áa ba mɩ̃ɛ tẽw ba bʋↄrↄ.
58011015	A ala ɩ ba dãa na tɩɛrɛ a tẽw ʋlↄ ba na bar ɩ̃ wa, ba naa dãa na nyɛ sↄr lɩɛb kul,
58011016	ɩ̃-cɛ a-na-ɩ ba bʋↄrↄ na a tẽw ʋlↄ na be a saa juu na vɩɛlɛ gãw a ʋna tẽw. Ala-ɩ̃-sↄ a vĩ ma nyↄw a Naaŋmɩn a ba na bʋↄlↄ ʋ a ba Naaŋmɩn wa, a-na-ɩ ʋ gbɛɛrɩ̃ na a tẽw a ba ɩnɛ.
58011017	-
58011018	A Abʋraham ƴↄ̃w-nyãa ʋ na tɛrɛ ɩnɛ ʋ de a Ɩjakɩ ʋ na ɩ a baar-lo-bom, a lɛ a Naaŋmɩn na dãa bʋↄrↄ ʋ jʋʋr ʋ je kãa. A Naaŋmɩn dãa na yel ʋ, áa Ɩjakɩ jie a ʋ bal parvʋↄr na yi, tu nɩ a mɩnɛ ʋ na dãa pʋlɩ̃ nɩ ʋ. Ɩ̃ a mɩnɛ ʋ na saarɩ̃ pↄw a ʋna pʋlɩ̃fʋ naa, ɩ̃-cɛ ʋ cãa na sↄw ɩ̃ de a ʋ bi-daadaa kʋrↄ a Naaŋmɩn.
58011019	A-na-ɩ ʋ tɩɛrʼã bↄ̃w ka a Naaŋmɩn na tʋↄ na ir a bala na kpi a kũu pʋↄ; ɩ̃ a wↄ̃ na taa nɩ a ʋ bie na dãa na sɩrɩ̃ ir a kũu pʋↄ.
58011020	A Ɩjakɩ ƴↄ̃w-nyãa ʋ na mɩ tɛrɛ ɩnɛ ʋ ƴɛr a nason ƴɛrɩ̃ ƴↄ̃w a Jakↄb nɩ a Ejayu a yele ala na waara ɩnɛ.
58011021	A Jakↄb ƴↄ̃w-nyãa ʋ na lɛ tɛrɛ ɩnɛ, a lɛdaar ʋ na bʋↄrↄ a kũu, ʋ ƴɛr a nason ƴɛrɩ̃ ƴↄ̃w a Jojɛfʋ bibiir ba jaa, ɩ̃ pɛwrɛ a Naaŋmɩn di nɩ a ʋ dã-ɓʋlaa.
58011022	A Jojɛfʋ ƴↄ̃w-nyãa ʋ na tɛrɛ ɩnɛ go, a mɩnɛ a ʋ kũu na tara, ʋ ƴɛr a Ɩsɩrayɛl nɩbɛ Ejibti-tẽw yifʋ ƴɛrɩ̃, ɩ̃ man ba a mɩnɛ a na sɛw a ba na maalʼɩ̃ a ʋ kↄbↄ.
58011023	A Mowisi dↄↄrbↄ ƴↄ̃w-nyãa ba na tɛrɛ ɩnɛ, a mɩnɛ ba na dↄw ʋ, ba de ʋ na sↄↄlɩ̃ cur ata, a-na-ɩ ba nyɛ ʋ na ʋ ɩ bi-vɩlaa, ɩ̃ a baa jↄ a jamana ƴɛr-kpɛ̃w dãbɩ̃ɛ wa.
58011024	A Mowisi ƴↄ̃w-nyãa ʋ na tɛrɛ ɩnɛ, a mɩnɛ ʋ na nʋ̃ↄ baar, Ꞌwaa sↄw a ba bʋↄlↄ ʋ a Faarↄ̃ bi-pↄw bie wa.
58011025	Ɩ̃ ʋ ɛ̃ɛ na vɛl ir a ba na ɓã taa hʋↄlↄ ʋ nɩ a Naaŋmɩn nɩbɛ gãw a mɩnɛ ʋ naa dãa wõ a nʋ̃ↄ a maal-fãa pʋↄ a daar fɩ̃ɩ pʋↄ.
58011026	A ʋ tɩɛrʋ̃ dãa na be a yar ʋlↄ pʋↄ na waara, ala-ɩ̃-sↄ ʋ nyɛ a ɩ son a mɩnɛ ʋ na pↄw a kpɛfʋ a Kirisi kaarɩ̃, a-na-ɩ a tɛrɛ na par gãw a Ejibti-tẽw na-yele.
58011027	A Mowisi ƴↄ̃w-nyãa ʋ na tɛrɛ ɩnɛ a dãbɩ̃ɛ ma nyↄw ʋ a jamana suur ɩnɛ wa, ʋ yĩ a Ejibti-tẽw. Ʋ ɩraa na cĩcĩ wↄ̃ taa nɩ ʋ nyɛ na a Naaŋmɩn ba na maa nyɛ wa.
58011028	A ʋ ƴↄ̃w-nyãa ʋ na mɩ tɛrɛ ɩnɛ ʋ ƴↄ̃w na a ba maal a Pakɩ fɛtɩ, ɩ̃ mɩ ƴↄ̃w a ba bol a jɩ̃ɩ a dↄ̃dↄɛ nↄɛ, a mɩnɛ a sɩ-tʋnaa ʋlↄ na kúrↄ a pↄsabiir kↄ̃ sɩɩr a Ɩsɩrayɛl bibiir wa.
58011029	A Ɩsɩrayɛl nɩbɛ ƴↄ̃w-nyãa ba na tɛrɛ ɩnɛ ba gãw a man jɩ̃ɛw a tẽ-kõw kaarɩ̃. Ɩ̃-cɛ a mɩnɛ a Ejibti-tẽw nɩbɛ na mɩ bʋↄrↄ ba maal a lɛ, a kʋ̃ↄ de ba na jↄ nɩ.
58011030	A ƴↄ̃w-nyãa ɩnɛ a Jeriko-tẽw dacine lo a mɩnɛ a Ɩsɩrayɛl nɩbɛ na viirĩ kolĩ ʋ a bibie anuu-nʼayi.
58011031	A ƴↄ̃w-nyãa ɩnɛ a Arahab na ɩ a pↄw-baa ma lãa kpi nɩ a bala na wõw a Naaŋmɩn a toor wa, a-na-ɩ ʋ sↄw na de a bala na dãa wɩ a tẽw jʋʋrfʋ vɩlaa.
58011032	Bõ ɩ̃ na lɛ yel go? A daar na ɓↄr ma na a ala ɩ ɩ̃ ƴɛrɛ na a Jediyõ, a Barakɩ, a Samsↄ̃, a Jefite, a Davɩtɩ, a Samɩɛl nɩ a Naaŋmɩn ƴɛr-hierbe ƴɛrɩ̃.
58011033	A ba ƴↄ̃w-nyãa ba na tɛrɛ ɩnɛ ba tʋↄ jɛb fa a ten, maal a ala na tor, mɩ pↄw a ala a Naaŋmɩn na pʋlɩ̃ nɩ ba, mɩ kpalʼɩ̃ a gbeensɩ nↄɛ.
58011034	Ba mɩ kpiinʼã a vũu-bɛrɛ bar, ɩ̃ mɩ cɩ̃ɛ a bãjɩnsɩ ba naa dãa kú nɩ ba. A ba ƴↄ̃w-nyãa ɩnɛ a bala na dãa bal lɛ pↄw a fãgã, lɛ lɩɛb ɩ gãdar a jɛb pʋↄ, diw a sↄdaal-sáanba bar.
58011035	A ƴↄ̃w-nyãa ɩnɛ, pↄↄbↄ lɛ pↄw na a ba nɩbɛ na ir a kũu pʋↄ. Ŋmɛɛ mɩ dãa na pↄw a kpowfʋ kpi nɩ. A ala ɩ ba dãa na lɩɛb a ba ƴↄ̃w-nyãa ba naa bar ba na, ɩ̃-cɛ baa sↄw wa, a mɩnɛ a ba na tʋↄ ir a kũu pʋↄ pↄw a baafʋ ʋlↄ na nyɩrɩ̃ vɩɛlɛ.
58011036	A ŋmɛɛ go, ba la ba na, ɩ̃ fↄb a ŋmɛɛ, lũ nɩ a banʋmↄ a bↄ̃jↄrɩ̃sɩ pↄw a kasu pʋↄ.
58011037	Ba lↄbʼã a nɩŋmɛɛ nɩ kubie kú, ɩ̃ lɛ cɛ a ŋmɛɛ ŋma ayi, ɩ̃ mɩ cɛ a ŋmɛɛ nɩ a bãjɩnsɩ kú. A piir nɩ a bʋʋr gã-kpoor ba dãa su yʋↄrↄ nɩ, ɩ nɩ a nãw deme, a ba hʋↄlↄ ba kpowro nɩ ba.
58011038	A tẽw na ma mɩ sɛw nɩ a nɩbɛ bala wa. Ba bↄrↄ na yʋↄrↄ a wɛkar pʋↄ nɩ a tan pʋʋr, gana a tan nɩ a tene bↄↄr kpolsɩ pʋʋr.
58011039	A Naaŋmɩn kpiirʼã a nɩbɛ basɩmɛ ba jaa a ba ƴↄ̃w-nyãa ɩnɛ, ɩ̃-cɛ baa mɩ pↄw a ala ʋ na pʋlɩ̃ nɩ ba wa.
58011040	A-na-ɩ a mɩnɛ a Naaŋmɩn na tɩɛrɛ nɩ sɩ, ʋ gbɛɛrɩ̃ na a yel-paala na vɩɛlɛ gãw a ba ben, a mɩnɛ a ba kↄ̃ lɩɛb ɩ a cɛcɛ ɩ̃ a ala ma ɩ sɩ mɩ be na be wa.
58012001	Ala-ɩ̃-sↄ a sɩmɩ mɩ, a mɩnɛ sɩ na tɛrɛ a yel-mɩ̃ɛ ƴɛr-manba na nyɩrɩ̃ waa tiw kolĩ sɩ a nↄhↄ̃, nyɩ́ ɩ a sɩ lↄb a ala a jaa na mↄↄnↄ sɩ a Naaŋmɩn sↄr tufʋ bara, nɩ a maal-fãa na maa yaarɩ̃ barʼɩ̃ sɩ, ɩ̃ na sɩ tɛrɛ a su-varkpara jↄrↄ nɩ a dãw-taa ʋlↄ na be a sɩ nii-sↄw,
58012002	Ꞌwuoro nɩ a Jeeju kir-kir-kir. A ʋlↄ ɩ̃ ɩ a ni-diere a ƴↄ̃w-nyãa sↄr pʋↄ, na mɩ tↄwrↄ sɩ wa tara nɩ a baarfʋ jie. A mɩnɛ ʋ na nyɛ a nʋ̃ↄ ʋlↄ na be a ʋ nii-sↄw, ʋ nyↄw na a suur ɩ bar a ba kpa ʋ a nɩ-kʋ-daa juu, ɩ̃ Ꞌwaa mɩ tɩɛrʼɩ̃ a vĩ ʋlↄ na be a kũu lɛ pʋↄ wa. Ɩ̃ a ƴɛ̃ƴɛrɩ̃ na, ʋ jɛ na a Naaŋmɩn naa-dakↄw juu a ʋ dʋrɩ̃ lõboorɩ̃.
58012003	Nyɩ́ tɩɛrʼɩ̃ a Jeeju, a mɩnɛ ʋ na dãa nyↄw a suur a lɛdaar a nɩ-faar na jɛbɛ nɩ ʋ, a mɩnɛ a nyɩ kↄ̃ wa bal a ɩ̃gana kar nyɩ, a nyɩ sube sãw wa.
58012004	A-na-ɩ a mɩnɛ nyɩ na jɛbɛ nɩ a maal-fãa, baa kú nɩrɛ a nyɩ sↄ̃w sɛr wa.
58012005	Nyɩ hiinʼã a ana Ꞌlafʋ ƴɛrɩ̃sɩ a Naaŋmɩn na dãa ƴɛrʼɩ̃ nyɩ a ʋ bibiir kaarɩ̃? Ʋ yelʼã: “Ɩ̃ bie, taa de a Nɩ-kpɛ̃ɛ kpãafʋ ʋ ɩ fʋ bõ-pↄrↄ wa. Taa ɩ a fʋ suur sãw fʋ a lɛ ʋ na gala fʋ wa.
58012006	A-na-ɩ a Nɩ-kpɛ̃ɛ ma kpãa na a ʋlↄ ʋ na nʋnↄ, ɩ̃ ma mɩ fↄb a nɩrɛ lɛ ʋ na de ʋ ɩ a ʋ bie.”
58012007	Nyɩ́ tɛrɛ su-nyↄwraa a kpãafʋ pʋↄ, a-na-ɩ a ala miile na áa Naaŋmɩn Ꞌwuoro nyɩ na a ʋ bibiir kaarɩ̃. Bile kãw be na be a ʋ sãa na maa kpãa wa?
58012008	A ala ɩ Ꞌwaa kpãa nyɩ a ʋ bibiir ba jaa kaarɩ̃ wa, nyaa sɩrɩ̃ ɩ a ʋ bibiir wa, ɩ̃-cɛ sɛ̃sɛn bibiir nyɩ ɩ.
58012009	Sɩ tɛrɛ na a ɩ̃gan buur saanba na ma dãa kpãa sɩ a sɩ jↄrↄ ba. Wa yele nɩ a sɩ saa juu Sãa, mɩnɛ ɩ̃ sɛw a sɩ na jↄrↄ ʋ, naa pↄw a baafʋ?
58012010	A sɩ saanba, ba ma dãa na kpãa sɩ a daar fɩ̃ɩ pʋↄ a mɩnɛ ba na bʋↄrↄ, ɩ̃-cɛ a Naaŋmɩn ma kpãa sɩ na a sɩ son pↄwfʋ ɩnɛ, a mɩnɛ a sɩ na tʋↄ lɩɛb ɩ a cɛcɛ a ʋ kaarɩ̃.
58012011	A lɛdaar ba na ma kpãa a nɩrɛ a maa nʋmↄ ʋ wa; a ma ɩ ʋ na nãw. Ɩ̃-cɛ a daar kãw, a bala a kpãafʋ na kuol ma pↄw na a pɩɛnfʋ nɩ a torfʋ a ba baafʋ pʋↄ.
58012012	Ala-ɩ̃-sↄ, nyɩ́ lɛ kpɛmɛ a nyɩ nur na ƴↄl, nɩ a nyɩ dume na bal.
58012013	Nyɩ́ cↄↄrɩ̃ a nyɩ sↄr ʋlↄ nyɩ na diere, ʋ tor a nyɩ gbɛɛ ɩnɛ, a mɩnɛ a gbɛ-saanaa sʋbↄ gbɛr kↄ̃ lɛ vir wa, ɩ̃-cɛ ʋ na ɛ̃ɛ kpaar.
58012014	Nyɩ́ bʋↄrↄ a pɩɛnfʋ a nɩbɛ ba jaa jie, nɩ a cɛcɛ ɩfʋ. A nɩrɛ ma be a lɛ wa, Ꞌwaa wa nyɛrɛ a Nɩ-kpɛ̃ɛ wa.
58012015	Nyɩ́ jʋʋrↄ a mɩnɛ a nɩrɛ kↄ̃ wa lo sↄr pʋↄ ɩ̃ faa a Naaŋmɩn wɩɛfʋ wa, mɩɩ a nɩrɛ kↄ̃ wa ƴↄ̃w a ʋ tↄ sʋbↄ pʋ̃ↄ wa. A na wↄ̃ na taa nɩ tɩ-tomaa na bul a nyɩ sↄ̃w sãw a nɩ-yaw nɩ a ʋ lↄw bar.
58012016	Nyɩ́ mɩ jʋʋrↄ a mɩnɛ a nɩrɛ kↄ̃ wa ɩ pepebe, mɩɩ na wↄ̃ taa nɩ a Ejayu na ma dãa tɛrɛ puorfʋ tɩɛrʋ̃ wa, na mɩ dãa de a ʋ kpɛ̃ɛ ɩfʋ tɛw nɩ bõ-dɩraa gbɛ-bõ-ƴen tɛw dɩ.
58012017	Nyɩ bↄ̃w na ka a mɩnɛ ʋ na lɛ dãa bʋↄrↄ a ʋ sãa ʋ ƴɛr a nason ƴↄ̃w ʋ, aʋ sãa jaar ʋ na bar. ꞋWaa dãa pↄw sↄr na lɩɛb a ʋna maalfʋ, a mɩnɛ ʋ na dãa saarɩ̃ bↄ a sↄr kõ nɩ wa.
58012018	Nyaa taw ta ɩraa a Sɩnayɩ tãw nii-sↄw a Ɩsɩrayɛl nɩbɛ kaarɩ̃ wa, a be a vũu kpɛ̃ɛ na ma dãa Ꞌlere, a wɩɛr ma sↄb, ɩ̃ lɛ liwre a jile-jile, a sɛsɛb kpɛ̃ɛ ma ire,
58012019	a ɩl gↄ̃-pↄↄr na ma be, ɩ̃ a nɩrɛ kↄkɩr na ƴɛrɛ. A mɩnɛ ba na wõ a ʋna kↄkɩr, ba sʋↄrʼã a ba taa lɛ ɩ a ba lɛ wõ a ʋna kↄkɩr go wa.
58012020	A-na-ɩ baa dãa tʋↄrↄ tɛrɛɛ a ʋna ƴɛr-bir na yele áa nɩrɛ lɛ wa sɩɩr a ʋna tãw, a ala saarɩ̃ ɩ a dʋ̃ↄ ʋ, bá lↄb ʋ nɩ kubie kú bar.
58012021	A yele ala na nyɩr ba, dãa na nyɩrɩ̃ kʋrↄ ba dãbɩ̃ɛ a Mowisi wa yel: “Dãbɩ̃ɛ nyɩrɩ̃ na nyↄw ma, ɩ̃ mine!”
58012022	Ɩ̃-cɛ a nyɩmɩ, nyɩ irʼã ɩraa a Sɩ̃ↄ tãw nii-sↄw, a lɛ yelʼã a Naaŋmɩn-mimir tẽw na ɩ a saa juu Jerujalɛm na tɛrɛ a sɩ-tʋnɩsɩ ture ture kↄ̃ bↄ̃w nʋↄr wa.
58012023	Nyɩ mɩ taw na ta a Naaŋmɩn bibi-dãdan na duo taa, a bala yoe ba na sɛb a saa juu, nɩ a Naaŋmɩn na ɩ a nɩbɛ ba jaa ƴɛr-guoro. Nyɩ mɩ ta na a nɩ-torisɩ sɩɩr na lɩɛb ɩ a cɛcɛ jie,
58012024	nɩ a Jeeju na ɩa pʋlɩ̃-ta-paalaa lↄlʋↄrↄ, nɩ a ʋ jɩ̃ɩ na deer tɛrɛ a ƴɛrɩ̃ na vɩɛlɛ gãw a Abɛl ben.
58012025	Nyɩ́ tɛrɛ nyɩ mɩ̃ɛ kↄ̃ jaar a ʋlↄ na ƴɛrɛ nɩ nyɩ cɛlfʋ wa. A bala na jaar a Naaŋmɩn nʋↄr a Mowisi na dãa de kpãana nɩ ba a ka a tẽw pʋↄ ma cɩ̃ɛ wa, wa yele nɩ a sɩmɩ, a sɩmɩ lɩɛb jaar a ʋlↄ kpãafʋ na yi a saa juu, mɩnɛ sɩ na ɩ ɩ̃ cɩ̃ɛ?
58012026	A ʋlↄ kↄkɩr na dãa dam a tẽw a korĩ-cɛ lɛ pʋlɩ̃ nɩ sɩ na a ƴɛ̃ƴɛrɩ̃ yele nɩ: “Ɩ̃ na lɛ damʼã a tẽw gbɛ-daa go, ɓã taa nɩ a saꞋlon jaa.”
58012027	A “gbɛ-daa go” miile na a yele ala a jaa na dama na nyɩ na, a-na-ɩ yel-mɩɛrsɩ ʋ, a mɩnɛ a yele ala na ma tʋↄrↄ dama wa na tʋↄ ɩraa.
58012028	Ala-ɩ̃-sↄ, a mɩnɛ sɩ na kpɛɛrɛ a Naaŋmɩn fãw pʋↄ na ma tɛrɛ a damfʋ wa, nyɩ́ ɩ a sɩ tɛrɛ sube na puoro ʋ, a sɩ na tʋↄ pɛwrɛ ʋ a mɩnɛ a na nʋmↄ ʋ, ƴↄnↄ nɩ ʋ, mɩ jↄrↄ nɩ ʋ.
58012029	A-na-ɩ a sɩ Naaŋmɩn ɩ na a vũu Naaŋmɩn na ma wɛlɛ.
58013001	A mɩnɛ nyɩ na ɩ a yɛɛr a Kirisi pʋↄ, nyɩ taa wa bara a nyɩ nʋ-taa wa.
58013002	Nyɩ taa wa hiine a sáanba defʋ wa. A lɛ saa na a nɩŋmɛɛ dãa ir a sɩ-tʋnɩsɩ saan ɩ̃ ma mɩ bↄ̃w ba wa.
58013003	Nyɩ́ bↄ̃wnↄ nɩ a bala na be a kasu pʋↄ, wↄ̃ taa nɩ ba mɩ lãa na pↄw nɩ nyɩ, nɩ a bala ba na kpowro, wↄ̃ taa nɩ ba mɩ lãa na kpowro nɩ nyɩ.
58013004	A sɛw na a nɩbɛ ba jaa ba ƴↄnↄ̃ a kul-taa, ɩ̃ a daba nɩ a pↄw sɛw na ba ɩ dẽdẽ, a-na-ɩ a Naaŋmɩn na guorʼã a bala na pebe, nɩ a gã-ta-burbur deme ƴɛrɩ̃.
58013005	Nyɩ taa ɩ a libie Ꞌlaarfʋ ʋ tʋↄ nyɩ wa, ɩ̃ nyɩ́ ɛ̃ɛ ɩ a nʋmↄ nyɩ a ala nyɩ na tɛrɛ ɩnɛ, a-na-ɩ a Naaŋmɩn yelʼã: “A ala saarɩ̃ wↄ̃ mɩnɛ, ɩ̃ maa bara fʋ wa. Maa jɛrɛ fʋ bara fɩ̃ɩ wa.”
58013006	Ala-ɩ̃-sↄ sɩ na tʋↄ na bar nyãa ɩ̃ yel: “A Nɩ-kpɛ̃ɛ ɩ̃ ɩ a ɩ̃ Sõsũono; maa jↄrↄ dãbɩ̃ɛ wa. Bõ a nɩrɛ na tʋↄ maal ma?”
58013007	Nyɩ́ cãa bↄ̃w nɩ a bala na dãa ƴɛr a Naaŋmɩn ƴɛrɩ̃ kʋ nyɩ, na dãa ɩ a nyɩ ni-dierbe, Ꞌwuoro nɩ a ala ba na maal wa kpi nɩ, ɩ̃ tↄↄnↄ ba a ba ƴↄ̃w-nyãa pʋↄ.
58013008	A mɩnɛ a Jeeju-Kirisi na dãa be, lɛ ʋ cãa be, a jamɩ, a dɩnaa, nɩ a daar a jaa.
58013009	Nyɩ taa wa ɩ a ba taw nyɩ bↄrʼɩ̃ a jaan-kpe-paala pʋↄ wa. A vɩɛlɛ na a nyɩ sɩɛ na pↄw a kpɛ̃w a Naaŋmɩn sũofʋ ɩnɛ, ɩ̃ a kↄ̃ ɩ a bõ-dɩrɩsɩ ƴɛrɩ̃ jↄfʋ na ma mɩ dãa sũo nɩ-bõ-ƴen fɩ̃ɩ wa.
58013010	Sɩ tɛrɛ na a baar lofʋ jie, ɩ̃ a baar-lorbo bala na tʋnↄ a Jufisɩ gan-yir pʋↄ ma tɛrɛ sↄr na dɩ a ana yele wa.
58013011	A ba baar-lo-nɩ-kpɛ̃ɛ ma de na a dʋn jɩ̃ɩ kpɛ nɩ a di-ciiraa pʋↄ kʋ a Naaŋmɩn a maal-faar de-barfʋ ɩnɛ, ɩ̃ ba ma de na a ana dʋn cenʼɩ cɛ̃cɛ̃w na su bar a dɩ.
58013012	A ala ɩnɛ a Jeeju mɩ nyɛ a hʋʋr kpi nɩ a tẽw cɛ̃cɛ̃w, a mɩnɛ a ʋ jɩ̃-son na tʋↄ cↄↄrɩ̃ a ʋ nɩbɛ ow ba kpee.
58013013	Ala-ɩ̃-sↄ, sɩ́ yi cen a be a ʋ sɛ̃ a tẽw cɛ̃cɛ̃w mɩ pↄwrↄ a ʋ kpɛfʋ.
58013014	A-na-ɩ saa tɛrɛ tẽ-daadaa ka wa, ɩ̃-cɛ sɩ bʋↄrↄ na a ʋlↄ nↄↄ waara.
58013015	AƖa-ɩ̃-sↄ, sɩ́ de a Jeeju yuor pɛwrɛ nɩ a Naaŋmɩn a daar a jaa, a wↄ̃ taa nɩ baar-lo-bom na yi a sɩmɩ na kãkara ʋ nↄɛ pʋↄ
58013016	Nyɩ taa wa hiine a son maalfʋ nɩ a sũo-taa bara wa, a-na-ɩ a baar-Ɩo-nↄhↄ̃ ma nʋmↄ a Naaŋmɩn.
58013017	Nyɩ́ wono a nyɩ ni-dierbe tobr, ɩ̃ mɩ wur á nyɩ mɩ̃ɛ a ba jie. Bala ma gure a nyɩ sɩɩr a daar a jaa, a-na-ɩ Naaŋmɩn na soor ba na a ala daar kãw. Nyɩ́ ɩ a ba tʋ̃ a tʋmↄ nɩ nʋ̃ↄ, kↄ̃ ɩ bá ni-sↄbaa wa, a-na-ɩ a lɛ kↄ̃ sũo nyɩ wa.
58013018	Nyɩ́ cãa sʋↄrↄ a Naaŋmɩn ƴↄnↄ sɩ. Sɩ bↄ̃w ka saa tɛrɛ tɩɛrʋ̃ na dama sɩ wa, a-na-ɩ sɩ bʋↄrↄ na sɩ maal a ala na tor a yele a jaa pʋↄ.
58013019	Ɩ̃ sʋↄrↄ nyɩ na bɩlɛ, nyɩ́ sʋↄ̃rↄ a Naáŋrnɩn ƴↄnↄ ma ɩ̃ lɛ wɩ a nyɩ jie fↄfↄw.
58013020	A pɩɛnfʋ sʋbↄ Naaŋmɩn maalʼã a sɩ Nɩ-kpɛ̃ɛ Jeeju-Kirisi ʋ ir a kũu pʋↄ, ɩ̃ maal ʋ ʋ wↄ̃ taa nɩ a piir Dↄ-cɩɩn-kpɛ̃ɛ a sɩjie, a yi a ʋ jɩ̃ɩ na deer cↄↄrↄ nɩ a daadaa pʋlɩ̃-taa.
58013021	A ʋna Naaŋmɩn, ú sũo nyɩ a vɩlaa maal-bʋrↄ bʋrↄ pʋↄ a jaa, a nyɩ maala a ʋ pʋ-tɩɛrʋ, ɩ̃ mɩ maal a sɩ pʋↄ a ala na nʋmↄ ʋ, a yi a Jeejn-Kirisi jie. A ʋlↄ sↄ a yo-yifʋ a daar a jaa. Amɛn.
58013022	Yɛɛr, ɩ̃ sʋↄr nyɩ na nyɩ́ sↄw de a kpãkpanfʋ ƴɛrɩ̃sɩ asɩmɛ nɩ su-nyↄwraa, a-na-ɩ a sɛbɛ na ɩ̃ na sɛb nyɩ ma bↄ̃w womo wa.
58013023	Ɩ̃ bʋↄrↄ na ka nyɩ bↄ̃w á ba barʼã a sɩ yɛbɛ Timote. A ʋlↄ wa wa pʋrpʋr, ɩ̃ na taw ʋ na wɩ nɩ a lɛdaar ɩ̃ nↄↄ wɩɛrɛ a nyɩ sɛ̃.
58013024	Nyɩ́ puor a nyɩ ni-dierbe ba jaa, nɩ a Kirisi nɩbɛ ba jaa. A Ɩtalɩ-tẽw yɛɛr mɩ puor nyɩ na.
58013025	A Naaŋmɩn sũofʋ ú be a nyɩ jie nyɩ jaa.
59001001	A maa Jakɩ na ɩ a Naaŋmɩn nɩ a Jeeju-Kirisi tʋ̃tʋnↄ ɩ̃ tɩɩrɛ a sɛbɛ na puoro nɩ a nyɩmɩ Naaŋmɩn nɩbɛ nyɩ jaa na yɛ̃yɛlɩ̃ pↄw a tẽw ʋ jaa.
59001002	Ɩ̃ yɛɛr, nyɩ́ de a bɩɩrfʋ bʋrↄ bʋrↄ ala na tara nyɩ a ɩ nyɩ nʋ̃ↄ kpɛ̃ɛ,
59001003	a-na-ɩ nyɩ bↄ̃w na a nyɩ ƴↄ̃w-nyãa bɩɩrfʋ ɩ̃ waara nɩ a su-nyↄwraa.
59001004	Ɩ̃ nyɩ́ ɩ a nyɩ su-nyↄwraa na tɛrɛ a ʋ maal-bie a jaa, a mɩnɛ a nyɩ na ɩ a cɛcɛ, kↄ̃ tɛrɛ mabfʋ jie, ɩ̃ a bom kãw kↄ̃ mɩ ɓↄr nyɩ wa.
59001005	Ɩ̃-cɛ a ala ɩ a nyɩ sↄ̃w, nɩrɛ kãw faa na a kpaarfʋ, a sɛw na ʋ̃ sʋↄr a Naaŋmɩn jie, ɩ̃ ʋ na kʋ ʋ na. A-na-ɩ a Naaŋmɩn ma tɩɩrʼã kʋ a nɩbɛ ba jaa nɩ su-son; ʋ maa gala tɩɩrɛ nɩ wa.
59001006	Ɩ̃-cɛ a nɩrɛ ʋlↄ, ú sʋↄrʼɩ̃ ƴↄ̃w-nyãa; ʋ taa baala fɩ̃ɩ wa. A-na-ɩ a ʋlↄ na baala wↄ̃ na taa nɩ a man kʋ̃ↄ a sɛsɛb na dama, jala lↄbↄ bara.
59001007	A nɩ-lɛ, ʋ taa tɩɛr bↄ̃w ka ʋ na pↄw na bom kãw a Nɩ-kpɛ̃ɛ jie wa.
59001008	Poe ayi sʋbↄ ʋ ɩ, na ʋ ɓaɓala yʋↄrↄ.
59001009	A yɛbɛ na ɩ a nɩ-kↄmↄ sɛw na ʋ kãkara a mɩnɛ a Naaŋmɩn na cʋrↄ ʋ.
59001010	A ʋlↄ na mɩ le mɩ sɛw na na kãkara a mɩnɛ a Naaŋmɩn na lɩɛb ʋ ʋ wur a ʋ mɩ̃ɛ. A-na-ɩ ʋ nↄↄ tↄlʼã a mɩnɛ a mↄ-pube na ma suor.
59001011	A mↄtↄ̃w ma purʼã na ʋ kpor, maal a mʋ̃ↄ a jʋↄlɩ̃ ko, a mↄ-pube suor, ɩ̃ a ba vɩlaafʋ sãw. Lɛ a ʋlↄ na le nↄↄ mɩ wa bũburĩ a ʋ tʋmↄ pʋↄ.
59001012	Nʋ̃ↄ ma be na a nɩrɛ ʋlↄ jie na ɩraa cĩcĩ a bɩɩrfʋ pʋↄ, a-na-ɩ a ʋlↄ wa tↄl a bɩɩrfʋ pʋↄ baar, ʋ na pↄw na a baafʋ na ɩ a tʋↄfʋ bom a Nɩ-kpɛ̃ɛ na pʋlɩ̃ nɩ a bala na nʋ ʋ.
59001013	Nɩrɛ ʋ taa wa yele, a lɛdaar a bɩɩrfʋ na tara ʋ, áa Naaŋmɩn ɩ̃ bɩɩrɛ ʋ wa. A-na-ɩ bõ-bier ma tʋↄrↄ bɩɩrɛ a Naaŋmɩn wa, ɩ̃ a ʋlↄ mɩ̃ɛ maa mɩ bɩɩr nɩrɛ wa.
59001014	Ɩ̃-cɛ a nɩbɛ ba jaa bõ-ƴene-ƴene bɩɩrfʋ ma yi na a ba mɩ̃ɛ bↄb pʋↄ, na ma tawra ba bɛr ba nyↄw.
59001015	A ana mɩ̃ɛ bↄb ma karɩ̃ na, ɩ̃ wa nɩ a maal-fãa, ɩ̃ a maal-fãa wa mɩ karɩ̃ baar, a kũu ʋ ma wa nɩ.
59001016	Ɩ̃ yɛ-nʋnɩsɩ, nyɩ taa wa dadire wa.
59001017	A yel-sono jaa, nɩ a bom lɛ na ta a bom sɩ na pↄwrↄ a pↄrↄ, a iin a ma yi, a Naaŋmɩn ʋlↄ na ɩ a cãasɩ mamaala jie, ɩ̃ suu. A ʋlↄ, Ꞌwaa tɛrɛ lɩɛbfʋ ma lɩɛbɛ ɓaarʋ̃ kaarɩ̃ wa.
59001018	Ʋlↄ ɩ̃ nʋ ɩ̃ de a yel-mɩ̃ɛ ƴɛrɩ̃ dↄw nɩ sɩ, a sɩ na ɩ a dãdãw deme a ala a jaa fɛw pʋↄ ʋ na ir.
59001019	Ɩ̃ yɛ-nʋnɩsɩ, nyɩ́ bↄ̃w nɩ a asɩmɛ: a nɩrɛ lɛ sɛw na ʋ ma kpãkpana a ƴɛrɩ̃ cɛlfʋ. Ɩ̃-cɛ a ala ɩ a ƴɛrɩ̃ ƴɛrfʋ ʋ, ʋ taa ma pↄↄrↄ wa, ʋ taa ma mɩ nyɛrɛ suur pʋrpʋr wa.
59001020	A-na-ɩ a nɩrɛ suur nyɛfʋ maa maal a ala na tor a Naaŋmɩn nii-sↄw wa.
59001021	Ala-ɩ̃-sↄ, nyɩ́ ŋmelĩ kpaar cↄw a yel-dɛɛr a jaa, lãa nɩ a tʋ̃-kpansɩ a jaa, ɩ̃ na nyɩ́ sↄw nɩ hɛlɛlɛ yɛ̃ a ƴɛrɩ̃ ʋlↄ a Naaŋmɩn na ƴↄ̃w a nyɩ suur pʋↄ, a-na-ɩ a ʋlↄ na tʋↄ faa nyɩ.
59001022	Nyɩ taa tↄↄ ɩ a cɛcɛlbɛ tɛw bɛlɛ nɩ a nyɩ mɩ̃ɛ wa, ɩ̃ nyɩ́ maala a ala a Naaŋmɩn ƴɛrɩ̃ na yele nyɩ.
59001023	A-na-ɩ a nɩrɛ eɛlɛ a Naaŋmɩn ƴɛrɩ̃ ɩ̃ ma maala a ala a na yele wa, ʋ wↄ̃ na taa nɩ a nɩrɛ na Ꞌwuor a ʋ mɩ̃ɛ a caara pʋↄ a mɩnɛ ʋ na wↄ̃,
59001024	ɩ̃ a lɛ ʋ na Ꞌwuor a ʋ mɩ̃ɛ baar ɩ̃ cen, a jie naan ʋ ma hiinʼã a mɩnɛ ʋ na lɛ wↄ̃.
59001025	Ɩ̃-cɛ, a ala ɩ a nɩrɛ kpãkpana na Ꞌwuoro a ƴɛr-kpɛ̃w son na ma maal a nɩrɛ ʋ sↄ a ʋ mɩ̃ɛ, ɩ̃ ma be na bar wa, ɩ̃ maa hiin a ala ʋ na ma wõ wa, ɩ̃ ma maala, a ʋna nɩrɛ naa na pↄw na nʋ̃ↄ a Naaŋmɩn jie a ʋ tʋmↄ pʋↄ.
59001026	A ala ɩ a nɩrɛ tɩɛrʼã beeka a ʋ ɩ na popuoro, ɩ̃ ma nyↄw a ʋ dɛlɩ̃bir a folõ-folõ ƴɛrfʋ pʋↄ wa, ʋ bɛlɛ na a ʋ mɩ̃ɛ; a ʋ puorfʋ ɩ na pↄrↄ.
59001027	A yel-mɩ̃ɛ puorfʋ na ma tɛrɛ cɛfʋ jie a Sãa Naaŋmɩn nii-sↄw wa ɩ na, a sɩ na cɛlɛ a kpɩɩbsɩ nɩ a kpɩ̃ɩ-pↄↄbↄ a ba won pʋↄ, nɩ a mɩnɛ sɩ na tɛrɛɛ a sɩ mɩ̃ɛ a tẽw pʋↄ yel-dɛɛr ɩnɛ.
59002001	Ɩ̃ yɛɛr, a mɩnɛ nyɩ na sↄw de a sɩ Nɩ-kpɛ̃ɛ Jeeju-Kirisi na yi a yuor ma ɩ wa, nyɩ taa tuure a nɩbɛ nʋnↄ wa.
59002002	A ala ɩ a nɩbɛ ayi wɩ na kpɛ a nyɩ duo-taa yir, a bõ-ƴen parɩ̃sɩ, su nɩ a sɛlmɛ nubi-suuraa, ɩ̃ a kãw na ɩ a nɩ-kↄmↄ su a cẽcen kpↄr,
59002003	ɩ̃ a nyɩ lɩɛb a nii-sↄw cↄw a ʋlↄ na parɩ̃sɩ, ɩ̃ yel ʋ: “Wa jɛ ka a jaaji-vɩlaa juu,” ɩ̃ lɩɛb yel a nɩ-kↄmↄ: “Fʋ̃ʋ ʋlↄ, ɩraa ka,” mɩɩ “Jɛ ka a tene a ɩ̃ gbɛɛ pulẽe,”
59002004	a ala ɩ a lɛ a be, má a nyɩ sↄ̃w nyɩ tuure na a nɩbɛ nʋnↄ, mɩ guoro nɩ a yele nɩ tɩɛrɩ̃-kpansɩ.
59002005	Ɩ̃ yɛ-nʋnɩsɩ, nyɩ́ cɛlɛ! A Naaŋmɩn vɛlʼã ir a bala na ɩ a tẽw na nɩ-kↄmsɩ, a mɩnɛ a ba na le a ƴↄ̃w-nyãa pʋↄ, na ba pↄw a Naaŋmɩn naa-tẽw ʋ na pʋlɩ̃ nɩ a bala na nʋnↄ ʋ.
59002006	Ɩ̃-cɛ a nyɩmɩ, nyɩ ma kpɛrɛ na a nɩ-kↄmsɩ! Aa ɩ a bala na le ɩ̃ ma kpowro nyɩ wa . . . ? Aa mɩ ɩ a bala ma tawra nyɩ cere nɩ a ƴɛrɩ̃ guorfʋ jiir wa . . . ?
59002007	Aa ɩ a bala ma kpɛrɛ a yo-son ʋlↄ a Naaŋmɩn na kʋ nyɩ wa . . . ?
59002008	A ala sɩrɩ̃ ɩ nyɩ maala na tuure nɩ a mɩnɛ a Naaŋmɩn Sɛbɛ ƴɛr-kpɛ̃w juu na yele: “Á fú nʋ a fʋ tↄ sʋbↄ a fʋ mɩ̃ɛ kaarɩ̃,” nyɩ maala na a vɩlaa.
59002009	Ɩ̃-cɛ a ala ɩ nyɩ tuure na a nɩbɛ nʋnↄ, a ƴɛr-kpɛn na ƴↄ̃w nyɩ na a ƴɛrɩ̃, a-na-ɩ nyɩ mabʼã a ʋ jie.
59002010	A ʋlↄ na jↄrↄ a ƴɛr-kpɛn a jaa, ɩ̃ wa mab a bõ-ƴen jie, ʋ sãw na a ƴɛr-kpɛn a jaa jie.
59002011	A ʋlↄ na yel: “Taa wa gana nɩ pↄↄ-kpee mɩɩ dab-kpee wa,” ʋ lɛ yelʼã go: “Taa wa kúrↄ nɩrɛ wa.” Ɩ̃ a ala ɩ faa gã nɩ pↄↄ-kpee mɩɩ dab-kpee wa, ɩ̃ na fʋ kú a nɩrɛ, fʋ mabʼã a ƴɛr-kpɛn jie.
59002012	Nyɩ́ ɛ̃ɛ ƴɛrɛ ɩ̃ mɩ maala bↄ̃w nɩ ka ba nↄↄ guorʼã a nyɩ ƴɛrɩ̃ tu nɩ a ƴɛr-kpɛ̃w ʋlↄ na maala a nɩrɛ ʋ sↄrɛɛ a ʋ mɩ̃ɛ.
59002013	A-na-ɩ a ƴɛrɩ̃ guorfʋ daar, a ʋna sʋbↄ na ma dãa tɛrɛ nã-bↄ̃wfʋ wa, a Naaŋmɩn kↄ̃ mɩ bↄ̃w ʋ nãw wa. Ɩ̃-cɛ a nɩrɛ nãw bↄ̃wfʋ tɛrɛ na a tʋↄfʋ gãw a ƴɛrɩ̃ guorfʋ.
59002014	Ɩ̃ yɛɛr, bõ a na ɩ a nɩrɛ yel á ʋ tɛrɛ na a ƴↄ̃w-nyãa, ɩ̃-cɛ a ʋ maal-bie ma miile á ʋ tɛrɛ ʋ na wa? A ƴↄ̃w-nyãa par-bʋrↄ ʋlↄ na tʋↄ na faa ʋ mɩɩ?
59002015	A ala ɩ a yɛbɛ kãw mɩɩ a yɛ-pↄw kãw tɛrɛ na a salɩ̃ɓuor, mɩ faa nɩ a bibie-a-jaa bõ-dɩraa,
59002016	ɩ̃ a nɩrɛ kãw a nyɩ sↄ̃w yel ʋ: “Cen vɩlaa, kpɛ a ule-ule pʋↄ ɩ̃ dɩ pi,” ɩ̃ ma kʋ ʋ a ala na sɛw nɩ a ɩ̃gan wa, boolo a na sũo?
59002017	Lɛ a mɩ be nɩ a ƴↄ̃w-nyãa. A ala ɩ ƴɛr-bie tɛw ʋ tↄↄ ɩ, ma tɛrɛ a maal-bie wa, bõ-kũu ʋ.
59002018	Ɩ̃-cɛ a nʋmↄ-wa-sↄw a nɩrɛ na yelʼã: “A maa, ɩ̃ tɛrɛ na a ƴↄ̃w-nyãa, ɩ̃ a fʋ̃ʋ a fʋ tɛrɛ a maal-bie.” A nɩrɛ yel a lɛ, ɩ̃ na yel ʋ na: “Miil ma a fʋ ƴↄ̃w-nyãa jaalaa ɩ̃ je kãa, ɩ̃ a maa, ɩ̃ na miilʼɩ̃ fʋ na a ɩ̃ maal-bie na miile a ɩ̃ ƴↄ̃w-nyãa ɩ̃ na tɛrɛ.”
59002019	Fʋ tɛrɛ na ƴↄ̃w-nyãa á Naaŋmɩn bõ-ƴen tɛw ɩ̃ be be . . . ? A vɩlaa na ʋlↄ. A kↄ̃tↄnsɩ mɩ, mɩ tɛrɛ na a ʋna ƴↄ̃w-nyãa naa, jↄrↄ nɩ a dãbɩ̃ɛ, mine nɩ.
59002020	Fʋna nɩ-pↄrↄ naa, fʋ bʋↄrↄ na fʋ bↄ̃w áa ƴↄ̃w-nyã-jaalaa ma tɛrɛ par wa mɩɩ?
59002021	A sɩ sãa-kʋmↄ Abʋraham, bõ ɩnɛ a Naaŋmɩn dãa nyɛ ʋ ʋ tor? Aa dãa ɩ a ʋ maal-bie ɩnɛ a lɛdaar ʋ na de a ʋ bi-daba Ɩjakɩ a ʋ lo nɩ a baar kʋ ʋ wa . . . ?
59002022	Faa nyɛ wa . . . ? A ʋ ƴↄ̃w-nyãa nɩ a maal-bie ma dãa na lãa cere taa, a maal-bie ma maal a ƴↄ̃w-nyãa ʋ bↄ̃w karɩ̃ ta vɩlaa.
59002023	A lɛ, a maalʼã a ala a Naaŋmɩn Sɛbɛ na yel: “A Abʋraham ƴↄ̃w na a Naaŋmɩn a nyãa, ɩ̃ a ʋ ƴↄ̃w-nyãa ɩnɛ a Naaŋmɩn de ʋ ʋ ɩ nɩ-toraa.” Ɩ̃ a Naaŋmɩn bʋↄlↄ ʋ a ʋ baraa.
59002024	Nyɩ nyɛ na, a nɩrɛ torfʋ a Naaŋmɩn nii-sↄw yire na a ʋ maal-bie jie; aa yire a ʋ ƴↄ̃w-nyã-jaalaa jie tɛw wa.
59002025	Nyɩ́ tɩɛrʼɩ̃ a pↄw-baa ʋlↄ na dɩ a Arahab mɩ. A ʋ maal-bie ɩnɛ mɩ a Naaŋmɩn sↄw de ʋ, ʋ ɩ a nɩ-toraa, a mɩnɛ ʋ na de a Jufisɩ nɩ-tʋnɩsɩ bala vɩlaa, na ʋ miil ba a sↄr kpee a ba de lɩɛb kul.
59002026	A-na-ɩ a mɩnɛ a ɩ̃gan na ma ɩ a bõ-kũu a ala ɩ Ꞌwaa tɛrɛ a sɩɛ wa, lɛ a ƴↄw-nyãa ma mɩ ɩ a bõ-kũu a ala ɩ a maal-bie ma be tↄ wa.
59003001	Ɩ̃ yɛɛr, a nyɩ sↄ̃w, nyɩ taa waa na nyɩ bʋↄrↄ nyɩ ɩa jãjaanba wa, a-na-ɩ nyɩ bↄ̃w ka a sɩmɩ na ɩ a jãjaanba, a sɩ ƴɛrɩ̃ guorfʋ na bɛlɩ̃ na gãw a ŋmɛɛ ben.
59003002	Sɩ jaa ma tule na dɩmɛ-dɩmɛ. A ala ɩ a nɩrɛ be na be maa tulĩ a ʋ ƴɛrɩ̃ ƴɛrfʋ pʋↄ wa, a nɩrɛ ʋlↄ ma tɛrɛ cɛfʋ jie wa, ɩ̃ mɩ tʋↄrↄ nyↄwrↄ a ʋ mɩ̃ɛ ʋ jaa tɛrɛɛ.
59003003	A ala ɩ sɩ ma ƴↄ̃w na a kure a wibe nↄɛ pʋʋr a ba na wono sɩ a toor, sɩ na mɩ tʋↄ na gↄr a ba ɩ̃gana a jaa cere nɩ a jiir ala sɩ na bʋↄrↄ.
59003004	Mɩɩ, nyɩ tɩɛrʼɩ̃ a gbor-bɛrɛ ala na be a man-bɛrɛ jur, a mɩnɛ ba na ma saarɩ̃ bɛrmɛ, ɩ̃ a sɛsɛb ma tↄrↄ ba na nɩ fãgã, bõ-bile jaa fɩ̃ɩ ba ma de mↄnↄ nɩ ba, vɩrɛ nɩ ba a mɩnɛ ba na bʋↄrↄ.
59003005	A lɛ a mɩ be nɩ a dɛlɩ̃bir. Ʋ pabʼã a ɩ̃gan pʋↄ, ɩ̃ waa yo-bↄb ma ɩ wa. Nyɩ tɩɛrʼɩ̃ a vũu bile na ma tʋↄ nyↄw a mↄ-kpɛ̃ɛ na gã cere, na ʋ dɩ ʋ jaa.
59003006	A dɛlɩ̃bir mɩ, vũu ʋ. Ʋ mɩ ɩ na a burbur tẽw na be a sɩ ɩ̃gan ɓãbie pʋↄ, sↄbↄ a sɩ ɩ̃gan ʋ jaa. Ʋ nyↄw na a sɩ baafʋ ʋ jaa sɩ na tɛrɛ ka a tẽw pʋↄ, ɩ̃ dɩrɛ nɩ a vũu ʋlↄ na yi a wɛfʋ vũu pʋↄ.
59003007	A nɩrɛ na tʋↄ na maal a wɛ-dʋn bʋrↄ bʋrↄ, nɩ a wɛ-lili, a yel-vurisɩ, nɩ a kʋ̃ↄ pʋↄ dʋn a ba bal a ʋ jie, ɩ̃ a lɛ a nɩbɛ ma maal.
59003008	Ɩ̃-cɛ a dɛlɩ̃bir, nɩrɛ ma be na tʋↄ maal ʋ ʋ bal wa. Ʋ ɩ na a bõ-bier na ma be tʋↄfʋ jie wa. A mɩ wↄ̃ na taa nɩ ba jɛl ʋ na ʋ jaa nɩ a lↄw ʋlↄ na kúrↄ.
59003009	A ʋlↄ naa sɩ ma de pɛwrɛ nɩ a Nɩ-kpɛ̃ɛ na ɩ a sɩ Sãa, ɩ̃ ma lɛ de ʋ lɩɛb tʋrↄ nɩ a nɩbɛ a Naaŋmɩn na mɛ a ba wↄ̃ taa nɩ ʋ.
59003010	A ʋna nↄ-bõ-ƴen naa pʋↄ a pɛwfʋ nɩ a tʋ-bie ma yire. Ɩ̃ yɛɛr, aa sɛw a na be a lɛ wa.
59003011	A kʋ̃ↄ nʋ̃ↄ nɩ a kʋ̃ↄ tuo na tʋↄ na lãw bune yire a bↄw bõ-ƴen pʋↄ mɩ?
59003012	Ɩ̃ yɛɛr, a fɩgɩ tɩɛ na tʋↄ na wↄ̃ a olivi bie mɩɩ? Mɩɩ a dɩvɛ̃ tɩɛ na tʋↄ na wↄ̃ a fɩgɩ mɩ? A lɛ ʋ mɩ, a bↄw ʋlↄ pʋↄ a kʋ̃ↄ na tɛrɛ a nasõ na bune yire, kʋ̃ↄ nʋ̃ↄ ma mɩ tʋↄrↄ tuure a ʋna bↄw yire wa.
59003013	Nɩrɛ be na a nyɩ sↄ̃w na kpaar, mɩ tɛrɛ nɩ a bↄ̃wfʋ mɩɩ? A sɛw na a ʋ yɛ̃ son á miil a ʋ maal-bie pʋↄ ʋ na maala nɩ a hɛlɛlɛ yɛ̃ nɩ a kpaarfʋ.
59003014	A ala ɩ a nyɩ sube pʋʋr a nyuur kʋrↄ nyɩ na faara, ɩ̃ a nyɩ ma faara taa bʋↄrↄ nɩ a ju-kpɛ̃ɛ, nyɩ taa bʋↄrↄ a yuor sãwna nɩ a yel-mɩ̃ɛ bara wa.
59003015	A ʋna kpaarfʋ naa ma yi a Naaŋmɩn jie wa. Ka tẽw pʋↄ kpaarfʋ ʋ a nɩsaa salaa na tɛrɛ, a yi a kↄ̃tↄn jie.
59003016	A-na-ɩ a jie ʋlↄ a nyuur nɩ a faa-tar na be, be a nyanyaafʋ nɩ a tʋ̃-kpansɩ bʋrↄ bʋrↄ ma mɩ be.
59003017	Ɩ̃-cɛ a nɩrɛ ʋlↄ na tɛrɛ a kpaarfʋ ʋlↄ na yi a Naaŋmɩn jie ma ɩ na cɛcɛ sɛr, ɩ̃ pãa tɛrɛ a su-ɓaar, nɩ hɛlɛlɛ yɛ̃. Ʋ ma balʼã, tɛrɛ nɩ a nã-bↄ̃wfʋ, maala nɩ a vɩlaa. ꞋWaa tuure wa, ɩ̃ ma ɩ poe ayi sʋbↄ wa.
59003018	A bala na bʋↄrↄ a pɩɛnfʋ a ba sↄ̃w ma tʋnↄ nɩ na a su-ɓaar, na ba pↄw a baafʋ ʋlↄ na tor.
59004001	Bõ ma waara nɩ a faa-taa nɩ a jɛb a nyɩ sↄ̃w? Má a yele ala vɩláa na ma ƴɛbɛ ƴɛbɛ nyɩ a ɩ̃gana, ala jie a ma yi.
59004002	A yele vɩláa ma nyↄw nyɩ na, ɩ̃ a nyɩ maa pↄw wa; ala-ɩ̃-sↄ a nyɩ ma kúrↄ taa. Nyɩ ma tɛrɛ na a nyuur a bom ɩnɛ, ɩ̃ nyɩ maa tʋↄ pↄw wa; ala-ɩ̃-sↄ a nyɩ ma jɛbɛ faara nɩ taa. Nyɩ maa pↄwrↄ wa, a-na-ɩ nyɩ maa sʋↄr a Naaŋmɩn jie wa.
59004003	Nyɩ ma sʋↄrʼã ɩ̃ maa pↄw wa, a-na-ɩ nyɩ maa bↄ̃w sʋↄr a mɩnɛ a na sɛw wa. Ɩ̃-cɛ nyɩ ma sʋↄrʼã na tʋↄ maalʼɩ̃ a ala vɩláa na nyↄw nyɩ.
59004004	A nyɩna nɩ-gõgolĩsɩ naa! Nyaa bↄ̃w ka a tẽw pʋↄ yele nʋfʋ ma wa nɩ na a Ꞌlaarfʋ a nɩrɛ nɩ a Naaŋmɩn jie wa mɩɩ? A nɩrɛ ʋlↄ na bʋↄrↄ ʋ nʋ a tẽw na pʋↄ yele ma lɩɛbʼã ɩ a Naaŋmɩn san-sʋbↄ.
59004005	Aa ɩ pↄrↄ a Naaŋmɩn Sɛbɛ yel, áa Naaŋmɩn ma ɓĩi na tↄ a sɩɛ ʋlↄ ʋ na ƴↄ̃w sɩ.
59004006	Ɩ̃-cɛ a Naaŋmɩn sũofʋ bɛrmɛ na ma ɩ wa. Ala-ɩ̃-sↄ a Naaŋmɩn Sɛbɛ yelʼã: “A Naaŋmɩn ma varʼã a yo-bʋↄrbↄ a sↄr, ɩ̃ ma sũo a bala na wur a ba mɩ̃ɛ.”
59004007	Ala-ɩ̃-sↄ, nyɩ́ bal a nyɩ mɩ̃ɛ a Naaŋmɩn jie. Nyɩ taa kʋ a Satã a sↄr fɩ̃ɩ wa, ɩ̃ ʋ na jↄ na jãa ɩ̃ cɛ nyɩ bar.
59004008	Nyɩ́ pɩɛlɛ a Naaŋmɩn, ɩ̃ ʋ na mɩ pɩɛlʼɩ̃ nyɩ na. Nyɩna maal-faar deme naa, nyɩ́ pↄl a nyɩ nur! Nyɩna poe ayi deme naa, nyɩ́ cↄↄrɩ̃ a nyɩ sube!
59004009	Nyɩ́ waala a nãw! Nyɩ́ be ni-sↄbaa pʋↄ na nyɩ cire nɩ mↄtↄ̃-kʋ̃ↄ. Nyɩ̃ ɩ a nyɩ laar lɩɛb ɩ ni-sↄbaa, a nyɩ nʋ̃ↄ mɩ lɩɛb ɩ su-sãwfʋ.
59004010	Nyɩ́ wur a nyɩ mɩ̃ɛ a Nɩ-kpɛ̃ɛ nii-sↄw, ɩ̃ ʋ na jɛw nyɩ na a nyɩ do.
59004011	Ɩ̃ yɛɛr, nyɩ taa sãwna taa yoe wa. A nɩrɛ ɩ̃ sãwna a ʋ yɛbɛ kãw yuor, mɩɩ jɛ guoro a ʋ ƴɛrɩ̃, a Naaŋmɩn ƴɛr-kpɛn ʋ guoro a lɛ, ƴɛrɛ nɩ a bier ƴↄnↄ ʋ. Ɩ̃-cɛ a ala ɩ fʋ guoro na a ala a ƴɛr-kpɛn na yele, a miilʼã a faa ɩ a ʋlↄ na jↄrↄ a ƴɛr-kpɛn wa, ɩ̃ fʋ ɩ na a ƴɛr-kpɛn-guoro.
59004012	Naaŋmɩn tɛw ɩ̃ ɩ a ƴɛr-kpɛn-tɩɩrɛ, nɩ a ƴɛr-guoro, a ʋlↄ na tʋↄrↄ faara a nɩrɛ, mɩɩ maala a nɩrɛ ʋ wɛrɛ. Ɩ̃-cɛ a fʋ̃ʋ, ala fʋ mɩ ɩ na fʋ guoro a fʋ tↄ sʋbↄ ben?
59004013	A ƴɛ̃ƴɛrɩ̃ na, a nyɩmɩ na ma yele, a dɩnaa mɩɩ a bio, a nyɩ na cenʼã tẽw kãw maal yõ-bõ-ƴen, na nyɩ ƴab pↄw dↄↄlaa, nyɩ́ cɛlɛ ma!
59004014	A nyɩmɩ na ma bↄ̃w a mɩnɛ a nyɩ baafʋ na beree a bio wa, bõ a nyɩ baafʋ ɩ? Nyɩ wↄ̃ na taa nɩ a uulũu na ma nyɩr a jie naan, ɩ̃ lɛ bũburĩ a wɩɛrʼãa.
59004015	Ɩ̃ nyɩ ɛ̃ɛ na sɛw nyɩ ma yel: “Á ala ɩ a Nɩ-kpɛ̃ɛ sↄw na, a sɩ cãa, sɩ na maalʼã asɩmɛ mɩɩ a nyaa.”
59004016	Ɩ̃-cɛ a ƴɛ̃ƴɛrɩ̃ na, nyɩ ma bʋↄrↄ na a yuor miile nɩ a nyɩ mɩ̃ɛ. A ʋna yo-bↄb bʋrↄ naa ɩ na bier.
59004017	Ala-ɩ̃-sↄ, a nɩrɛ lɛ na bↄ̃w a son maalfʋ ɩ̃ ma maal wa, fãa ʋ maal.
59005001	A ƴɛ̃ƴɛrɩ̃ na, a nyɩmɩ na mɩ le, nyɩ́ cɛlɛ ma! Nyɩ́ kono wuure nɩ a na-bebe ala nↄↄ tara nyɩ ɩnɛ.
59005002	A nyɩ na-yele pʋ̃ↄ na. A pɛpɛlɛ dɛlɩ̃ na a nyɩ cẽcene sãw bar.
59005003	A nyɩ sɛlmɛ nɩ a nyɩ libie lo na bajɩ̃ɩ, ɩ̃ a ba bajɩ̃ɩ lofʋ nↄↄ ƴↄ̃w nyɩ na ƴɛrɩ̃, ɩ̃ dɩ nyɩ vũu kaarɩ̃. A ɩ na a baarfʋ daar, ɩ̃-cɛ nyɩ woorʼã a na-yele bin.
59005004	Nyɩ́ nyɛ, a bala nyɩ na de a ba cɛ nyɩ a ci, ɩ̃-cɛ a nyɩ ŋmaa ba a yafʋ, a ba yar ŋmeere na cɛlɩ̃sɩ, ɩ̃ a ci-cɩɛrbɛ wuurfʋ cenʼã na ta a Naaŋmɩn na ɩ a fãwsɩ a jaa Nɩ-kpɛ̃ɛ jie.
59005005	Nyɩ dɩ na nʋ̃ↄ ka a tẽw pʋↄ, maalʼɩ̃ a ala nyɩ na bʋↄrↄ. Ɩ̃-cɛ a mɩnɛ nyɩ na ƴↄw a nyɩ mɩ̃ɛ, a ɩ na a kúfʋ ɩnɛ a nii kaarɩ̃.
59005006	Nyɩ ƴↄ̃w na a bala na tor a ƴɛrɩ̃, na nyɩ kú ba, ɩ̃ baa maal bom wa.
59005007	Ala-ɩ̃-sↄ yɛɛr, nyɩ́ nyↄw suur wa ta nɩ a Nɩ-kpɛ̃ɛ waa daar. Nyɩ́ nyɛ a kʋↄraa. Ʋ ma nyↄw na suur ɩ̃ cɛlɛ a wↄ̃-sono ala na yire a ʋ puo pʋↄ. Ʋ ma cɛlɛ na a sa-jʋbaa nɩ a lamɩ na tʋↄ tↄl baar.
59005008	A nyɩmɩ mɩ, nyɩ́ tɛrɛ su-nyↄwraa ɩraa nɩ cĩcĩ, a-na-ɩ a Nɩ-kpɛ̃ɛ waa pɩɛlʼã.
59005009	Yɛɛr, nyɩ taa hũhune taa wa, a mɩnɛ a Naaŋmɩn kↄ̃ wa ƴↄ̃w nyɩ ƴɛrɩ̃ wa. Nyɩ́ nyɛ, a Yɛr-guoro be na a dↄ̃dↄr nʋↄr.
59005010	Yɛɛr, nyɩ́ tɩɛrʼɩ̃ a Naaŋmɩn ƴɛr-hierbe na dãa de a Nɩ-kpɛ̃ɛ yuor ƴɛrʼɩ̃, a mɩnɛ a ba won nɩ a ba su-nyↄwraa na dãa be, ɩ̃ de ba a ba ɩ nyɩ bõ-tↄↄnsɩ.
59005011	Nyɩ bↄ̃w ka a bala na dãa tɛrɛ a su-nyↄwraa ɩraa nɩ, bala sɩ de a ba ɩ a nʋ̃ↄ deme. Nyɩ wõ na a Jↄb su-nyↄwraa ƴɛrɩ̃, ɩ̃ mɩ nyɛ a ala a Nɩ-kpɛ̃ɛ na maal ʋ a baarfʋ daar. A-na-ɩ a Nɩ-kpɛ̃ɛ ɩ na pʋ-pɩlaa sʋbↄ, tɛrɛ nɩ nã-bↄ̃wfʋ.
59005012	Ɩ̃ yɛɛr, a ala na ɩ a kpɛ̃ɛ ɩ na, nyɩ taa wa pↄrↄ wa. Nyɩ taa wa pↄrↄ nɩ a saꞋlon, mɩɩ a tene, mɩɩ bõ-kpee kãw wa. Ɩ̃ nyɩ́ ma yel a “ↄↄ,” a ala ɩ sɩrɛ ʋ, ɩ̃ yel a “Kpee,” a ala ma ɩ sɩrɛ ʋ wa, a mɩnɛ a nyɩ kↄ̃ wa pↄw ƴɛrɩ̃ a ƴɛrɩ̃ guorfʋ daar wa.
59005013	Nɩrɛ kãw be na a nyɩ sↄ̃w ɩ̃ be won pʋↄ mɩɩ? u sʋↄrↄ Naaŋmɩn. Nɩrɛ be na be na be a nʋ̃ↄ pʋↄ mɩɩ? u cɩɛrɛ a yele pɛwrɛ nɩ a Naaŋmɩn.
59005014	Nɩrɛ be na a nyɩ sↄ̃w a Ꞌwↄbↄ ʋ mɩɩ? u bʋↄl a duo-puor-ni-dierbe a ba wɩ sʋↄr a Naaŋmɩn, pʋrʼɩ̃ ʋ kãa, bʋↄlʼɩ̃ a Nɩ-kpɛ̃ɛ yuor ƴↄ̃w ʋ.
59005015	A sʋↄrfʋ ʋlↄ ba na sʋↄrↄ nɩ a ƴↄ̃w-nyãa na kpaarʼã a wʋlɩ̃ sʋbↄ, ɩ̃ a Nɩ-kpɛ̃ɛ na maal ʋ na ʋ ir. A ʋlↄ dãa maal faar, ʋ na de na bar kʋ ʋ.
59005016	Ala-ɩ̃-sↄ, nyɩ́ caala a nyɩ maal-fãa kʋrↄ taa, ɩ̃ mɩ sʋↄrↄ a Naaŋmɩn ƴↄnↄ taa, a mɩnɛ a nyɩ na tʋↄ kpaar a nyɩ wʋlɩ̃sɩ pʋↄ. A nɩ-toraa Naaŋmɩn sʋↄrfʋ tɛrɛ na fãgã na maal bom.
59005017	A Eli dãa na ɩ nɩrɛ a sɩ kaarɩ̃, ɩ̃-cɛ ʋ marʼã a Naaŋmɩn sʋↄrfʋ a mɩnɛ a saa na ŋmaa a war yomo ata nɩ ŋmãa.
59005018	A ala ɩ̃ baar, ʋ lɛ sʋↄrʼã a Naaŋmɩn, ɩ̃ a saa wa na, a yele bɩ a tẽw juu.
59005019	Ɩ̃ yɛɛr, a ala ɩ bõ-ƴen a nyɩ sↄ̃w bↄrʼã jãa taa nɩ a yel-mɩ̃ɛ, ɩ̃ a nɩrɛ lɛ lɩɛb ʋ wa nɩ,
59005020	nyɩ̃ bↄ̃w nɩ a asɩmɛ: a ʋlↄ maal a maal-fãa sʋbↄ na bↄr ʋ lɩɛb wa a sↄr sIↄn pʋↄ, ʋ na wɩɛ ʋ na a kũu ɩnɛ, ɩ̃ a Naaŋmɩn na fɛ na a maal-faar yaw bar.
60001001	A maa Pɩɛr na ɩ a Jeeju-Kirisi nɩ-tʋnaa ɩ̃ tɩɩrɛ a sɛbɛ na kʋrↄ a nyɩmɩ a Naaŋmɩn na vɛl ir, na ɩ a saanba yɛ̃yɛlɩ̃ be a Pↄ̃, a Galatɩ, a Kapadↄsɩ, a Ajɩ nɩ a Bitini wɛɛ.
60001002	A sɩ Sãa Naaŋmɩn de na nĩe bↄ̃w nyɩ, a ʋ Sɩɛ na ow nyɩ a nyɩ ɩ a cɛcɛ, a nyɩ na mɩ wono a Jeeju-Kirisi a toor, ɩ̃ ʋ na mɩ mɩr nyɩ a ʋ jɩ̃ɩ. A sũofʋ nɩ a pɩɛnfʋ á lɛ dↄↄl a nyɩ jie.
60001003	A Naaŋmɩn na ɩ a sɩ Nɩ-kpɛ̃ɛ Jeeju-Kirisi Sãa ɩ̃ sↄ pɛwfʋ! A mɩnɛ ʋ na maal a Jeeju-Kirisi ʋ ir a kũu pʋↄ, ʋ bↄ̃w sɩ na a nãw ɩ̃ dↄw sɩ a dↄw-paalaa, a sɩ na tʋↄ tɛrɛ a tɩɛrʋ̃ son a ʋna baafʋ pʋↄ,
60001004	cɛlɛ nɩ a yel-sono ala a Naaŋmɩn na gbɛɛrɩ̃ bin sɩ a saa juu, na ma tɛrɛ sãwfʋ mɩɩ a sↄbfʋ wa, ɩ̃ ma mɩ tʋↄrↄ kpooro wa.
60001005	A ɩ na a nyɩmɩ na tɛrɛ a ƴↄ̃w-nyãa, a Naaŋmɩn kpɛ̃w na mɩ gure, nↄↄ pↄwrↄ a faafʋ ʋlↄ ʋ na gbɛɛrɩ̃ bin na nyɩrɛ a baarfʋ daar.
60001006	A ala ɩnɛ nyɩ cɩlɛ, a ala saarɩ̃ ɩ a sɛw na a nyɩ na be a won bʋrↄ bʋrↄ pʋↄ, sↄbↄ nɩ a nii-sↄw a daar ŋmãa na pʋↄ.
60001007	A maalʼã a lɛ a na miile a nyɩ ƴↄ̃w-nyãa ɩ na yel-mɩ̃ɛ. A sɛlmɛ tɛrɛ na baarfʋ, ɩ̃-cɛ ba ma dʋʋlɩ̃ ʋ na a vũu pʋↄ na ba ir a saba bar. A nyɩ ƴↄ̃w-nyãa ba na bɩɩrɛ gãw na a sɛlmɛ, a-na-ɩ a na lɩɛbʼã ɩ a pɛwfʋ, a yo-yifʋ, nɩ a ju-kpɛ̃ɛ a nyɩ jie a lɛdaar a Jeeju-Kirisi na wa nyɩrɛ.
60001008	A mɩnɛ nyɩ na ma saarɩ̃ nyɛ ʋ wa, ɩ̃-cɛ nyɩ nʋnↄ ʋ na. A mɩnɛ nyɩ na ma saarɩ̃ nyɛ ʋ a ƴɛ̃ƴɛrɩ̃ wa, ɩ̃ nyɩ ƴↄ̃w ʋ na a nyãa, mɩ tɛrɛ nɩ a nʋ̃ↄ ʋlↄ na ƴala nyɩ, a nɩrɛ na ma tʋↄrↄ mana wa,
60001009	a mɩnɛ nyɩ na pↄwrↄ a nyɩ ƴↄ̃w-nyãa bom, na ɩ a nyɩ faafʋ.
60001010	A Naaŋmɩn ƴɛr-hierbe bala na dãa de nĩe hier a ʋna faafʋ ƴɛrɩ̃ nↄↄ tara nyɩ, ba mɩ dãa na Ꞌwuoro cɛ̃pɛnɛ, bʋↄrↄ nɩ ba bↄ̃w a ʋna faafʋ naa par.
60001011	A mɩnɛ a Kirisi Sɩɛ na dãa be a ba pʋ̃ↄ, na dãa de nĩe man ba a Kirisi won, nɩ a na-yele nↄↄ tuure, ba lã na bʋↄrↄ ba bↄ̃w a dabor a ana yele ʋ na miil ba na tara, nɩ a mɩnɛ a na ɩrɛ ɩ̃ tara.
60001012	A Naaŋmɩn miilʼã a ƴɛr-hierbe bala áa tʋn ala ba na tʋnↄ ma ɩ a ba ben wa, ɩ̃-cɛ a nyɩmɩ sↄ. A Naaŋmɩn Sɩɛ na yi a saa juu be nɩ na a ƴɛr-son-ƴɛrbɛ a ba hiere a ʋna ƴɛrɩ̃ naa kʋrↄ nyɩ a ƴɛ̃ƴɛrɩ̃, ɩ̃ a Naaŋmɩn sɩ-tʋnɩsɩ mɩ bʋↄrↄ ba mɩ muul wõ a ana ƴɛrɩ̃sɩ naa.
60001013	Ala-ɩ̃-sↄ, nyɩ́ gbɛɛrɩ̃ a nyɩ mɩ̃ɛ a tʋmↄ ɩnɛ, bↄ̃w jʋʋrↄ nɩ. Nyɩ́ de a nyɩ tɩɛrɩ̃sɩ a jaa dↄↄl a ʋna faafʋ juu a Jeeju-Kirisi na tɛrɛ kʋrↄ nyɩ a ʋ nyɩrfʋ daar.
60001014	Nyɩ́ wono a Naaŋmɩn toor, ɩ̃ nyɩ taa cãa maala a korĩ-cɛ maal-bie ala nyɩ na dãa maala tuure nɩ a nyɩ ɩ̃ganbuur yele bↄfʋ, a mɩnɛ nyɩ na ma dãa bↄ̃w a Naaŋmɩn sɛr wa.
60001015	Ɩ̃-cɛ nyɩ́ mɩ ɩ cɛcɛ a nyɩ maalfʋ pʋↄ a jaa, wↄ̃ taa nɩ a ʋlↄ na bʋↄl nyɩ na ɩ a cɛcɛ,
60001016	a mɩnɛ a Naaŋmɩn Sɛbɛ na yel: “Nyɩ́ ɩ cɛcɛ, a-na-ɩ ɩ̃ ɩ na cɛcɛ.”
60001017	A ala ɩ a nyɩ sʋↄrfʋ pʋↄ nyɩ ma bʋↄlↄ na a Naaŋmɩn a Sãa, a ʋlↄ na ma Ꞌwuoro a nɩbɛ kpee kpee wa, ɩ̃ ma guoro a ba ƴɛrɩ̃sɩ tuure nɩ a ba maalfʋ, nyɩ́ bↄ̃w jↄrↄ ʋ a lɛ nyɩ na cãa ɩ a saanba a ka a tẽw pʋↄ.
60001018	A-na-ɩ nyɩ bↄ̃w na bↄ̃w ka aa ɩ a yel-saansɩ wↄ̃ taa nɩ a libi-kur, mɩɩ a sɛlmɛ ba da nɩ nyɩ, faa nyɩ a sↄr kpana ʋlↄ a nyɩ saanba na dãa tu ɩ̃ cɛ kʋ nyɩ wa.
60001019	Ɩ̃-eɛ ba da nyɩ na nɩ a Kirisi jɩ̃-son, a mɩnɛ ʋ na lɩɛb wↄ̃ a baar-lo-pele kaarɩ̃, ma tɛrɛ sãwfʋ jie nɩ cɛfʋ jie wa.
60001020	A Naaŋmɩn dãa na vɛl ʋ ir a ala ɩnɛ, ɩ̃-cɛ a tẽw wa bɩɛr maal, ɩ̃ lɛ ir ʋ bar a cãa pʋↄ a nyɩ ɩnɛ a daarʼãa pʋↄ na ɩ a baarfʋ daar.
60001021	A ʋlↄ ɩnɛ nyɩ sↄw de a Naaŋmɩn na maal ʋ ʋ ir a kũu pʋↄ, kʋ nɩ ʋ a ju-kpɛ̃ɛ. A nↄhↄ̃ a nyɩ ƴↄ̃w-nyãa nɩ a nyɩ tɩɛrʋ̃ son be na a Naaŋmɩn jie.
60001022	Nyɩ lɩɛbʼã ɩ a cɛcɛ a mɩnɛ nyɩ na jↄrↄ a yel-mɩ̃ɛ, a nyɩ na tʋↄ bↄ̃w nʋnↄ taa. Ala-ɩ̃-sↄ nyɩ́ lana nʋnↄ taa bõ-ƴene-ƴene nɩ a nyɩ suur ʋ jaa.
60001023	A-na-ɩ a nyɩ Sãa Naaŋmɩn na dↄw nyɩ a dↄw-paalaa ma ɩ nɩ-kpiiraa wa, ɩ̃-cɛ ʋ be na be a daar a jaa. A ʋ ƴɛrɩ̃ ʋlↄ na tɩɩrɛ a baafʋ, na ma mɩ tɛrɛ a bɛwfʋ daar wa, ʋlↄ ʋ dↄw nɩ nyɩ.
60001024	A mɩnɛ a Naaŋmɩn Sɛbɛ na yel: “A nɩbɛ ba jaa wↄ̃ na taa nɩ a mʋ̃ↄ, ɩ̃ a ba na-yele a jaa mɩ wↄ̃ taa nɩ a mↄↄpʋↄ tɩ-pube. A mʋ̃ↄ ma jʋↄlɩ̃ na, a pube so lo,
60001025	ɩ̃-cɛ a Nɩ-kpɛ̃ɛ ƴɛrɩ̃ be na be a daar a jaa.” A ƴɛrɩ̃ ʋlↄ ɩ na a ƴɛr-son ʋlↄ sɩ na ƴɛr kʋ nyɩ.
60002001	Ala-ɩ̃-sↄ nyɩ́ jaar a maal-bebe bʋrↄ bʋrↄ a jaa bar, lãa nɩ a bɛlɩ̃fʋ, a poe ayi tɛrɛfʋ, a nyuur, nɩ a cilũ.
60002002	A mɩnɛ a bi-pɩɩlsɩ na ma Ꞌlaar a bɩrɛ, a nyɩmɩ mɩ, nyɩ́ mɩ Ꞌlaar a sɩɛ bʋrɩ̃ na ɩ a cɛcɛ, a mɩnɛ a nyɩ na tʋↄ karɩ̃ pↄw a faafʋ.
60002003	A-na-ɩ a mɩnɛ a Naaŋmɩn Sɛbɛ na yel: “Nyɩ Ꞌlɛmʼã nyɛ a mɩnɛ a Nɩ-kpɛ̃ɛ na nʋmↄ.”
60002004	Nyɩ́ taw pɩɛl ʋ. Ʋ ɩ na a kubir-mimir ʋlↄ a nɩbɛ na jaar bar, ɩ̃-cɛ a Naaŋmɩn de ʋ, ʋ ɩ ʋ bõ-son.
60002005	Nyɩ́ taw pɩɛl ʋ, mɩ ɩ a kubi-mimie a Naaŋmɩn na tʋↄ de mɛ nɩ a ʋ Sɩɛ yir, ɩ̃ a nyɩ na mɩ ɩ a baar-lorbo bala a Naaŋmɩn na ow kpee, a nyɩ na loro a sɩɛ pʋↄ baba kʋrↄ ʋ, a baba ala na nʋmↄ ʋ, a yi a Jeeju-Kirisi jie.
60002006	A-na-ɩ a Naaŋmɩn Sɛbɛ yelʼã: “Nyɩ́ nyɛ, ɩ̃ binʼã a Sɩ̃ↄ-tẽw pʋↄ a kubir son ʋlↄ ɩ̃ na vɛl ir ƴↄ̃w a dacin-gbɛr pʋↄ. A ʋlↄ na ƴↄ̃w ʋ a nyãa, vĩ kↄ̃ be na kpɛ ʋ fɩ̃ɩ wa.”
60002007	Ala-ɩ̃-sↄ, ʋ ɩ na bõ-son a bala na ƴↄ̃w ʋ a nyãa jie, ɩ̃-cɛ a bala jie na ma ƴↄ̃w ʋ a nyãa wa, ʋ lɩɛbʼã ɩ “A kubir a mɛmɩɛrbɛ na dãa jaar bar, na lɩɛb ɩ a kubir ʋlↄ ba na de ƴↄ̃w a dacin-gbɛr pʋↄ.”
60002008	A mɩ yelʼã go: “A ɩ na a kubir ʋlↄ a nɩbɛ na ŋmeere a gbɛɛ, nɩ a kʋsɩpan ʋlↄ na maala ba a ba fara loro.” Ba ma ŋmeere na a gbɛɛ a-na-ɩ ba wõw na a toor a Naaŋmɩn ƴɛr-son ɩnɛ, ɩ̃ a ala ɩnɛ a Naaŋmɩn na dãa biin ba.
60002009	Ɩ̃-cɛ a nyɩmɩ, nyɩ ɩ na a bal-bʋrↄ ʋlↄ a Naaŋmɩn na vɛl ir, a Jamana baar-lorbo, nɩ a nɩbɛ bala a Naaŋmɩn na ow a kpee, a nyɩ na ɩ a ʋ mɩ̃ɛ bal ʋ na sↄ. Ʋ vɛl nyɩ na ir mɩ bʋↄl nyɩ yi nɩ a libe pʋↄ, a nyɩ kpɛ a ʋ nↄ-kofʋ cãa pʋↄ, a nyɩ na hier a ʋ tʋ̃-vɛlɛ ʋ na maal.
60002010	A korĩ-cɛ, nyaa dãa ɩ bal bõ-ƴen wa, ɩ̃-cɛ a ƴɛ̃ƴɛrɩ̃, nyɩ ɩ na a Naaŋmɩn bal nɩbɛ. Nyaa mɩ dãa pↄw a Naaŋmɩn nã-bↄ̃wfʋ wa, ɩ̃-cɛ a ƴɛ̃ƴɛrɩ̃ na nyɩ pↄw ʋ na.
60002011	Ɩ̃ yɛ-nʋnɩsɩ, ɩ̃ kpãkpana nyɩ na, a nyɩmɩ na ɩ a sáanba yʋↄrↄ ka a tẽw pʋↄ, a nyɩ na bↄ̃w tɛrɛ nyɩ mɩ̃ɛ a ɩ̃gan buur yele jie, na ma jɛbɛ nɩ a nyɩ sɩɛ.
60002012	Nyɩ́ ɩ a nyɩ maalfʋ a vɩɛlɛ a bala na ma puoro wa jie, a mɩnɛ a bala wa saarɩ̃ kpɛrɛ nyɩ yele nɩ á nɩ-bebe nyɩ ɩ, ɩ̃-cɛ a nyɩ tʋ̃-vɛlɛ na maal ba a ba pɛwrɛ a Naaŋmɩn a ʋ waa bibir.
60002013	A Nɩ-kpɛ̃ɛ ɩnɛ, nyɩ́ wur a nyɩ mɩ̃ɛ a tẽw pʋↄ fãgã deme ba jaa jie: a ala ɩ a jaman-kpɛ̃ɛ ʋ,
60002014	mɩɩ a ten bʋrↄ bʋrↄ jamansɩ ʋ na biin a ba na kpãana a bala na maala a bier, ɩ̃ mɩ kpı́ire a bala na maala a vɩlaa.
60002015	A-na-ɩ a Naaŋmɩn pʋ-tɩɛrʋ̃ ɩ na a nyɩ na maal a vɩlaa, kpalʼɩ̃ a bala na ɩ a dãbolo nɩ a gẽgemsɩ nʋↄr.
60002016	Nyɩ́ cere a mɩnɛ nyɩ na sↄ a nyɩ mɩ̃ɛ, ɩ̃-cɛ nyɩ taa de a nyɩ mɩ̃ɛ sↄfʋ piw nɩ a maal-bebe wa, ɩ̃ nyɩ̃ ɛ̃ɛ maala a mɩnɛ nyɩ na ɩ a Naaŋmɩn tʋ̃tʋnbↄ.
60002017	Nyɩ́ ƴↄnↄ a nɩbɛ ba jaa, nʋnↄ nɩ a yɛɛr na be a Kirisi pʋↄ. Nyɩ́ mɩ jↄrↄ a Naaŋmɩn ƴↄnↄ nɩ a jaman-kpɛ̃ɛ.
60002018	A nyɩmɩ na ɩ a tʋ̃tʋnbↄ, nyɩ́ wur a nyɩ mɩ̃ɛ bↄ̃w jↄrↄ nɩ a nyɩ nɩ-bɛrɛ; aa ɩ a bala na ɩ a nɩ-sono nɩ a su-ɓaara deme tɛw wa, ɩ̃-cɛ nyɩ́ mɩ jↄrↄ a bala ben na mɩ kpɛmɛ.
60002019	A na ɩ nyɩ na bõ-son a ala ɩ nyɩ dɩ na tuo a kpãafʋ won pʋↄ a pↄrↄ a nyɩ Naaŋmɩn jↄfʋ ɩnɛ.
60002020	A-na-ɩ a ala ɩ nyɩ maalʼã a fãa ɩ̃ pↄw a kpãafʋ, bõ a na lɛ ɩ nyɩ? Ɩ̃-cɛ a ala ɩ nyɩ maalʼã a vɩlaa ɩ̃ lɛ pↄw a won ɩraa nɩ cĩcĩ, a ala ɩ na bõ-son a Naaŋmɩn nii-sↄw.
60002021	A ala ɩnɛ a Naaŋmɩn ir nyɩ, a-na-ɩ a Kirisi mɩ̃ɛ pↄw na a won a nyɩ ɩnɛ, na ɩ nyɩ bõ-tↄↄnaa, a nyɩ na tuure a ʋ gbɛ-pɛlɛ.
60002022	ꞋWaa dãa maal fãa wa. Baa mɩ dãa wõ jiri a ʋ nʋↄr pʋↄ wa.
60002023	A mɩnɛ ba na tʋ ʋ, Ꞌwaa mɩ lɩɛb tʋ wa. A mɩnɛ ʋ na pↄw a won, Ꞌwaa ƴɛr ba bier wa, ɩ̃-cɛ ʋ de na a ʋ mɩ̃ɛ kʋ a Ʋlↄ na tor a ʋ ƴɛrɩ̃ guorfʋ pʋↄ.
60002024	A Kirisi ʋlↄ mɩ̃ɛ de na a sɩ maal-faar a ʋ ɩ̃gan pʋↄ do nɩ a nɩ-kʋ-daa juu, a mɩnɛ a sɩ na tʋↄ kpi a sɩ maal-faar pʋↄ, ɩ̃ lɛ ir ɩ nɩ-torisɩ a sɩ maal-bie pʋↄ. A ʋ ɩ̃gan sãwfʋ ɩnɛ a nyɩ wʋlɩ̃sɩ kpaar.
60002025	A-na-ɩ nyɩ dãa na wↄ̃ taa nɩ a piir na bↄrↄ, ɩ̃-cɛ a ƴɛ̃ƴɛrɩ̃ na, nyɩ lɩɛbʼã wa a ʋlↄ na ɩ a Dↄ-cɩɩnaa sɛ̃ na gure a nyɩ sɩɛ.
60003001	A nyɩmɩ pↄↄbↄ mɩ, nyɩ́ wur a nyɩ mɩ̃ɛ a nyɩ sɩrbɛ jie, a mɩnɛ a ŋmɛɛ wa wõw a Naaŋmɩn ƴɛrɩ̃ a toor, ba na nyɛ na a nyɩ maal-bie ɩ̃ lɩɛb puoro ʋ a ala ɩnɛ. Nyɩ kↄ̃ bʋↄrↄ nyɩ haa nʋↄr ƴɛrʼɩ̃ ba a ala wa,
60003002	a-na-ɩ ba na nyɛ na a mɩnɛ a nyɩ maalfʋ na ɩ a cɛcɛ, nɩ a mɩnɛ nyɩ na cʋ ba.
60003003	Nyɩ taa ɩ a nyɩ vɩlaafʋ ʋ yi a yene yele pʋↄ wa, wↄ̃ taa nɩ a juu wobfʋ, a sɛlmɛ yele ƴↄ̃wfʋ, nɩ a cẽcẽ-vɛlɛ sufʋ.
60003004	Ɩ̃-cɛ a nyɩ vɩlaafʋ ʋ̃ ɩ a ala na ma tɛrɛ a sãwfʋ wa, a yele ala na yi a nyɩ pʋ̃ↄ, a suur na ɩ a hɛlɛlɛ nɩ a jom . . . A ala ɩ̃ ɩ a kpɛ̃ɛ a Naaŋmɩn nii-sↄw.
60003005	A nↄhↄ̃, a ma-ma pↄↄ-popuorbo bala na dãa tɩɛrɛ a Naaŋmɩn na dãa gbɛɛrɛ a ba mɩ̃ɛ, mɩ cʋrↄ nɩ a ba sɩrbɛ.
60003006	A lɛ a Sara mɩ dãa wↄ̃. Ʋ dãa na wono a Abʋraham a toor, bʋↄlↄ nɩ ʋ a ʋ nɩ-kpɛ̃ɛ. Nyɩ ɩ na a ʋ bi-pↄↄbↄ a ƴɛ̃ƴɛrɩ̃ a nyɩ maal-vɩlaa ɩnɛ, ɩ̃ a ala ɩ nyaa jↄrↄ bõ-kãw dábɩ̃ɛ wa.
60003007	A nyɩmɩ sɩrbɛ mɩ, nyɩ́bↄ̃w jɛ nɩ a nyɩ pↄↄbↄ, bↄ̃w nɩ a mɩnɛ ba na ɩ a pↄↄbↄ, bal gãw nyɩ. Nyɩ́ ƴↄnↄ ba, a mɩnɛ a nyɩ na lãa pↄw a Naaŋmɩn bõ-son ʋlↄ na ɩ a baafʋ. A nↄhↄ̃, bõ-kãw kↄ̃ var a nyɩ Naaŋmɩn sʋↄrfʋ wa.
60003008	A ƴɛr-baaraa ɩ̃ na ƴɛrɛ nyɩ ɩ na: a nyɩ jaa fɛw, nyɩ́ tɛrɛ tɩɛrʋ̃ bõ-ƴen, cɛlɛ nɩ taa, mɩ nʋnↄ nɩ taa a mɩnɛ nyɩ na ɩ a yɛɛr. Nyɩ́ tɛrɛ taa a nã-bↄ̃wfʋ, pabʼɩ̃ a nyɩ mɩ̃ɛ a ŋmɛɛ jie.
60003009	Nyɩ taa lɩɛb maal a bier ya a bier ba na maal nyɩ wa, mɩɩ de a tʋ-bir tʋ ya a ʋlↄ na tʋ fʋ wa, ɩ̃ nyɩ́ ɛ̃ɛ ƴɛr nason ƴↄ̃w a sʋbↄ, a-na-ɩ a nason pↄwfʋ ɩnɛ a Naaŋmɩn bʋↄl nyɩ.
60003010	A mɩnɛ a Naaŋmɩn Sɛbɛ na yel: “A ʋlↄ na bʋↄrↄ ʋ pↄw nʋ̃ↄ a ʋ baafʋ pʋↄ, ɩ̃ mɩ nyɛ a bibi-vɛlɛ, sɛw na ʋ bar a fãa ƴɛrfʋ, ɩ̃ mɩ mↄ̃w a ʋ nʋↄr, kↄ̃ wa ƴɛr ƴɛrɩ̃ bɛlɩ̃ nɩ nɩrɛ wa.
60003011	Ʋ sɛw na ʋ ŋmaa yi a bier maalfʋ pʋↄ, ɩ̃ maala a vɩlaa, mɩ bʋↄrↄ nɩ a pɩɛnfʋ tuure nɩ ʋ a daar a jaa.
60003012	A-na-ɩ a Nɩ-kpɛ̃ɛ ma Ꞌwuoro na a bala na tor, ɩ̃ ma cɛlɛ a ba sʋↄrfʋ a daar a jaa, ɩ̃-cɛ ʋ ma ŋmelĩ na a puo-sↄw cↄw a bala na maala a bier.”
60003013	A ala ɩ nyɩ tʋlↄ na a son maalfʋ ɩnɛ, ala be be na maal nyɩ a bier?
60003014	Ɩ̃-cɛ a ala saarɩ̃ ɩ nyɩ pↄw na a won a nyɩ torfʋ ɩnɛ, nʋ̃ↄ na be na a nyɩ jie. Nyɩ taa jↄrↄ nɩrɛ dãbɩ̃ɛ wa. Nyɩ taa mɩ ɩ a ba maalfʋ dama nyɩ wa.
60003015	Nyɩ́ ƴↄnↄ a Kirisi a nyɩ suur pʋↄ ʋ ɩ a nyɩ Nɩ-kpɛ̃ɛ. A daar a jaa a ala ɩ a nɩrɛ wa soor nyɩ na a nyɩ tɩɛrʋ̃ son ʋlↄ nyɩ na tɛrɛ a nyɩ suur pʋↄ ɩnɛ, nyɩ́ sↄw man ʋ a par,
60003016	ɩ̃-cɛ nyɩ́ maalʼɩ̃ su-ɓaar nɩ ƴↄ̃wfʋ. Nyɩ́ ɩ a nyɩ mɩ̃ɛ bↄ̃wfʋ ʋ ɩ cɛcɛ, a mɩnɛ a bala na ma kpɛrɛ nyɩ, wa bʋↄrↄ ba ƴↄnↄ nyɩ ƴɛrɩ̃, ɩ̃-cɛ a ba na nyɛ nyɩ a nyɩ ɩ a Kirisi nɩbɛ a nyɩ maal-bi-vɛlɛ pʋↄ, a vĩ kpɛ ba.
60003017	A ala wa ɩ a Naaŋmɩn pʋ-tɩɛrʋ̃ ʋ a fʋ na nyɛrɛ a won a maal-vɩlaa ɩnɛ, a sa na gãw a won fʋ na nyɛrɛ a bier maalfʋ ɩnɛ.
60003018	A-na-ɩ a Kirisi mɩ̃ɛ kpi na gbɛ-daa a nyɩ maal-fãa ɩnɛ. A ʋlↄ na dãa tor kpi na a bala na ma tor wa ɩnɛ, a mɩnɛ ʋ na tʋↄ wa nɩ nyɩ a Naaŋmɩn sɛ̃. Ba kú ʋ na a ɩ̃gan buur pʋↄ, ɩ̃-cɛ a Naaŋmɩn Sɩɛ lɛ maal ʋ ʋ ir a kũu pʋↄ.
60003019	A ʋna Sɩɛ ʋ mɩ dãa cenʼɩ̃ na hier a ʋ ƴɛrɩ̃ kʋ a sɩɩr bala na be a kasu pʋↄ,
60003020	na dãa wõw a Naaŋmɩn ƴɛrɩ̃ a toor a lɛdaar ʋ na dãa nyↄw a suur cɛlɛ nɩ, ɩ̃ a Nowe mɩ dãa kpal a gbor. A ʋna gbor pʋↄ, nɩ-fɩ̃ɩ tɛw, a lɛ yelʼã nɩbɛ anuu-nʼata ɩ̃ pↄw a faafʋ a kʋ̃ↄ kpɛ̃ɛ ɩnɛ.
60003021	A kʋ̃ↄ kpɛ̃ɛ ʋlↄ miile na a kʋ̃ↄ mʋrfʋ na faara nyɩ a ƴɛ̃ƴɛrɩ̃ na. A ʋna kʋ̃ↄ mʋrfʋ ma pɛwrɛ a nɩrɛ ɩ̃gan buur dɛɛr wa, ɩ̃-cɛ ʋ ɩ na a pʋlɩ̃fʋ a nɩrɛ na pʋlɩ̃ nɩ a Naaŋmɩn, na yi a ʋ mɩ̃ɛ bↄ̃wfʋ cɛcɛ pʋↄ. A kʋ̃ↄ mʋrfʋ ʋlↄ faara nyɩ na a ƴɛ̃ƴɛrɩ̃ a Jeeju-Kirisi kũu-pʋↄ-irfʋ ɩnɛ,
60003022	a ʋlↄ na do a saa juu jɛ a Naaŋmɩn dʋrɩ̃ lõboorɩ̃, a sɩ-tʋnɩsɩ nɩ a saꞋlon fãgãsɩ nɩ a kpɛn a jaa na be a ʋ pulẽe.
60004001	Ala-ɩ̃-sↄ, a mɩnɛ a Kirisi na nyɛ a nãw a ʋ ɩ̃gan pʋↄ, a nyɩmɩ mɩ, nyɩ́ tɛrɛ a ʋna nãw nyɛfʋ tɩɛrʋ̃ mɩ, a na gbɛɛrɩ̃ nyɩ a nyɩ jɛb ɩnɛ, a-na-ɩ a ʋlↄ na nyɛ a nãw a ʋ ɩ̃gan pʋↄ, ʋ ŋmaa na yi a maal-fãa pʋↄ.
60004002	A daar ʋlↄ na cɛ nyɩ a ka a tẽw pʋↄ, nyaa sɛw nyɩ cere tuure nɩ a ala a nyɩ ɩ̃gan buur na bʋↄrↄ wa, ɩ̃-cɛ nyɩ́ cere tuure nɩ a ala a Naaŋmɩn pʋ-tɩɛrʋ̃ na bʋↄrↄ.
60004003	A korĩ-cɛ, nyɩ pↄw na a daar ʋlↄ na sɛw nyɩ, na nyɩ maalʼɩ̃ a ala a tɩbɛ deme na nʋ. Nyɩ dãa na be a pebfʋ pʋↄ, a ɩ̃gan buur yele pʋↄ, a dãa kʋfʋ pʋↄ, a kpokpo dɩb dɩfʋ pʋↄ, a dãa nyufʋ duo-taa jiir, nɩ a baar lofʋ ala na ciire a Naaŋmɩn nii-sↄw pʋↄ.
60004004	Ɩ̃ a ƴɛ̃ƴɛrɩ̃, ba ko na nʋↄr a mɩnɛ ba na nyɛ nyɩ a nyɩ maa lɛ cãa pↄw ba cere nɩ a ba burbur yaw maalfʋ pʋↄ wa, a ba pãa kpɛrɛ nyɩ.
60004005	Ɩ̃-cɛ ba na manʼã a ba maalfʋ a Naaŋmɩn nii-sↄw, na gbɛɛrɩ̃ a nɩ-mimie nɩ a nɩ-kũusɩ ƴɛrɩ̃ guorfʋ ɩnɛ baar.
60004006	A ala ɩnɛ ba dãa man a ƴɛr-son kʋ a bala na kpi, a mɩnɛ a bala na pↄw a ƴɛrɩ̃ guorfʋ a ba ɩ̃gan buur pʋↄ a nɩbɛ kaarɩ̃ na mɩ tʋↄ na pↄw a baafʋ ʋlↄ na ɩ a Naaŋmɩn ben, a ba sɩɛ pʋↄ.
60004007	A yele a jaa baarfʋ daar tara na. Ala-ɩ̃-sↄ, nyɩ́ bↄ̃w tɛrɛ nyɩ mɩ̃ɛ cɛlɛ nɩ a Naaŋmɩn sʋↄrfʋ.
60004008	A ala na ɩ a kpɛ̃ɛ ɩ na, nyɩ́ nyɩrɛ nʋnↄ taa bõ-ƴene-ƴene, a-na-ɩ a nʋfʋ ma piw na a maal-fãa yaw tɛɛlɛ.
60004009	Nyɩ́ bↄ̃w diere taa a nyɩ yie pʋↄ, kↄ̃ tɛrɛ hũhunfʋ wa.
60004010	Nyɩ jaa fɛw bõ-ƴene-ƴene na ɩ a Naaŋmɩn yel-bↄ̃w-tɛrbɛ ʋ na kʋ a tʋↄfʋ bʋrↄ bʋrↄ, nyɩ́ de a ʋna tʋↄfʋ naa ʋ na kʋ nyɩ, tʋnↄ sũono nɩ taa.
60004011	A ala ɩ a nɩrɛ ɩ na a ƴɛƴɛrɛ, ú ƴɛrɛ a ƴɛrɩ̃sɩ ala a Naaŋmɩn na kʋ ʋ. A ala mɩ ɩ a nɩrɛ ɩ na a tʋ̃tʋnↄ, ú tʋnↄ nɩ a fãgã ʋlↄ a Naaŋmɩn na kʋ ʋ, a mɩnɛ a yele a jaa pʋↄ, a Naaŋmɩn na pↄw a ju-kpɛ̃ɛ a Jeeju-Kirisi ɩnɛ. A Naaŋmɩn ʋlↄ ɩ̃ sↄ a ju-kpɛ̃ɛ nɩ a kpɛ̃w a daar a jaa. Amɛn.
60004012	Ɩ̃ badɛɛ, nyɩ taa ɩ a nʋↄr ko nyɩ a won kpɛ̃w na wↄ̃ a vũu kaarɩ̃ na wa bɩɩrɛ nyɩ wa, wↄ̃ taa nɩ aa dãa sɛw a ta nyɩ wa.
60004013	Ɩ̃ nyɩ́ ɛ̃ɛ cɩlɛ, a-na-ɩ nyɩ pↄw na a Kirisi a ʋ nãw pʋↄ, a mɩnɛ a nyɩ na pↄw a nʋ̃ↄ cɩlɛ nɩ a lɛdaar a ʋ cãa kpɛ̃ɛ na nyɩrɛ.
60004014	A bala wa tʋrↄ nyɩ a Kirisi ɩnɛ, a na ɩ nyɩ na nʋ̃ↄ, a-na-ɩ a Naaŋmɩn cãa kpɛ̃ɛ na ɩ a ʋ Sɩɛ be na a nyɩ jie.
60004015	Nɩrɛ kãw ʋ taa wa be a nyɩ sↄ̃w nyɛrɛ a nãw a-na-ɩ nɩ-kʋrↄ ʋ ɩ, mɩɩ nyanyuur, mɩɩ nɩ-bier, mɩɩ tↄrↄ-ƴↄnↄ sʋbↄ wa.
60004016	Ɩ̃-cɛ, a nɩrɛ wa nyɛrɛ a nãw a Kirisi bile ʋ na ɩ ɩnɛ, ʋ taa wa ɩ a vĩ nyↄw ʋ wa, ɩ̃ ú ɛ̃ɛ pɛwrɛ a Naaŋmɩn, a Kirisi yuor ʋ na tɛrɛ ɩnɛ.
60004017	A ƴɛrɩ̃ guorfʋ daar ta na, a Naaŋmɩn na nyↄw a ƴɛrɩ̃ guorfʋ nɩ a ʋ nɩbɛ. Ɩ̃-cɛ a ala ɩ a sɩ jie a nyↄw, mɩnɛ a na pãa wↄ̃ a bala na wõw a Naaŋmɩn ƴɛr-son ƴɛrɩ̃ a toor jie?
60004018	A mɩnɛ a Naaŋmɩn Sɛbɛ na yel: “A ala ɩ a nɩ-toraa faafʋ kpɛmɛ na, mɩnɛ a nɩ-kpana nɩ a maal-fãa sʋbↄ faafʋ na pãa be?”
60004019	Ala-ɩ̃-sↄ, a bala na nyɛrɛ a nãw tuure nɩ a Naaŋmɩn pʋ-tɩɛrʋ̃, sɛw na ba cere nɩ a ba vɩlaa maalfʋ, de nɩ a ba mɩ̃ɛ ƴↄ̃w a ba Mɛmɩɛrɛ na ɩ a dẽdẽ nuumɩ.
60005001	A ƴɛ̃ƴɛrɩ̃ na, a bala na ɩ a ni-dierbe a nyɩ sↄ̃w ɩ̃ bʋↄrↄ ɩ̃ ƴɛrʼɩ̃, a maa na mɩ ɩ a ni-diere a ba kaarɩ̃, na mɩ nyɛ a Kirisi hʋʋr ʋ na dãa nyɛ, ɩ̃ mↄↄ beree a cãa kpɛ̃ɛ ʋlↄ pʋↄ nↄↄ nyɩrɛ.
60005002	Ɩ̃ kpãkpana nyɩ na a nyɩ na bↄ̃w cɩɩnɛ a Naaŋmɩn dʋn ʋ na kʋ nyɩ, a na nʋmↄ nyɩ a mɩnɛ a Naaŋmɩn na bʋↄrↄ, ɩ̃ a kↄ̃ ɩ ba fɛr nyɩ na wa. Nyɩ taa tʋnↄ a nyɩ tʋmↄ a libie pↄwfʋ ɩnɛ wa, ɩ̃-cɛ a na yi a nyɩ su-tɩɛrɩ̃sɩ pʋↄ a jaa.
60005003	Nyɩ taa bʋↄrↄ nyɩ fule a bala ba na kʋ nyɩ a nyɩ Ꞌwuoro wa, ɩ̃-cɛ nyɩ́ ɩ nɩ-tↄↄnsɩ a Naaŋmɩn dʋn bala jie,
60005004	ɩ̃ a lɛdaar a Dↄ-cɩ̃ɩ-Nɩ-kpɛ̃ɛ nↄↄ waara a sɩ nyɛrɛ ʋ, ʋ na kʋ nyɩ na a yo-yifʋ sapi ʋlↄ na ma kpooro wa.
60005005	A nyɩmɩ pↄlↄ mɩ, nyɩ́ pab a nyɩ mɩ̃ɛ a nɩ-bɛrɛ jie. Ɩ̃ a nyɩ jaa fɛw, nyɩ́ wur a nyɩ mɩ̃ɛ tʋnↄ nɩ a tʋmↄ kʋrↄ taa, a-na-ɩ a yelʼã a Naaŋmɩn Sɛbɛ pʋↄ, áa Naaŋmɩn ma jɛbɛ nɩ ua a yo-bʋↄrbↄ, ɩ̃ ma sũono a bala na wur a ba mɩ̃ɛ.
60005006	Ala-ɩ̃-sↄ, nyɩ́ wur a nyɩ mɩ̃ɛ a Naaŋmɩn ʋlↄ na tɛrɛ a kpɛ̃w nuumɩ, a mɩnɛ ʋ na tʋↄ jɛw nyɩ a daar ʋlↄ pʋↄ ʋ na ƴↄ̃w.
60005007	Nyɩ́ tow a nyɩ dɛn a jaa dↄↄl ʋ, a-na-ɩ ʋ ma tɩɛrɛ nɩ nyɩ na.
60005008	Nyɩ́ bↄ̃w tɛrɛ a nyɩ mɩ̃ɛ jʋʋrↄ nɩ, a-na-ɩ a nyɩ san-sʋbↄ, Satã, kono na yʋↄrↄ nɩ gbeen kaarɩ̃, bʋↄrↄ a nɩrɛ ʋlↄ ʋ na pↄwrↄ ɓomo.
60005009	Nyɩ́ ɩraa cĩcĩ a nyɩ ƴↄ̃w-nyãa pʋↄ jɛbɛ nɩ ʋ, bↄ̃w nɩ ka a bala na ɩ a nyɩ yɛɛr na be a ka a tẽw pʋↄ mɩ pↄwrↄ na a ʋna nãw.
60005010	Ɩ̃-cɛ, a lɛdaar nyɩ na nyɛrɛ a nãw a daar fɩ̃ɩ pʋↄ baara, a Naaŋmɩn ʋlↄ jie a sũofʋ a jaa na yire, na mɩ dãa bʋↄl nyɩ a nyɩ na be a Kirisi pʋↄ lãa pↄw nɩ ʋ a yo-yifʋ ʋlↄ na ma baara wa, a ʋlↄ mɩ̃ɛ na cↄↄrɩ̃ nyɩ na, kʋ nɩ nyɩ a kpɛ̃w, a nyɩ na ɩraa eĩeĩ kↄ̃ tɛrɛ damfʋ jie wa.
60005011	A ʋlↄ ɩ̃ sↄ a tʋↄfʋ a daar a jaa! Amɛn.
60005012	A Sɩlasɩ na ɩ ma a yɛb-dẽdẽ ɩ̃ sũo ma ɩ̃ sɛb nyɩ a sɛb-ŋmãa na kpãkpana nɩ nyɩ, miile nɩ nyɩ áa lɛ a Naaŋmɩn wɩɛfʋ sɩrɩ̃ be. Nyɩ́ bↄ̃w ɩraa a be cĩcĩ.
60005013	A duo-puorbo bala na be a Babɩlↄ̃-tẽw a Naaŋmɩn na vɛl ir a nyɩ kaarɩ̃, nɩ a ɩ̃ bi-daba Markɩ, puoro nyɩ na.
60005014	Nyɩ́ puoro taa, woro nɩ taa nɩ a Nɩ-kpɛ̃ɛ yuor. A pɩɛnfʋ ú be a nyɩmɩ nyɩ jaa na be a Kirisi pʋↄ jie.
61001001	A maa Sɩmↄ̃ Pɩɛr na ɩ a Jeeju-Kirisi tʋ̃tʋnↄ, ɩ nɩ a ʋ nɩ-tʋnaa, ɩ̃ tɩɩrɛ a sɛbɛ na kʋrↄ a nyɩmɩ na wõ a puorfʋ ƴɛrɩ̃ na kʋ nyɩ a nason a sɩ kaarɩ̃, a yi a Jeeju-Kirisi torfʋ ɩnɛ, a ʋlↄ na ɩ a sɩ Naaŋmɩn nɩ a sɩ Fafaara.
61001002	A sũofʋ nɩ a pɩɛnfʋ á lɛ dↄↄl nyɩ, a mɩnɛ nyɩ na bↄ̃w a Naaŋmɩn nɩ a sɩ Nɩ-kpɛ̃ɛ Jeeju.
61001003	A Nɩ-kpɛ̃ɛ de na a ʋ fãgã kʋ nɩ sɩ a ala a jaa na sɛw nɩ a sɩ baafʋ pʋↄ, a sɩ na mɩ ƴↄnↄ ʋ, a mɩnɛ sɩ na bↄ̃w a ʋlↄ na bʋↄl sɩ, a sɩ na lãa pↄw taa nɩ ʋ a ʋ yo-yifʋ nɩ a ʋ son ɩfʋ.
61001004	A ala ɩnɛ ʋ pʋlɩ̃ nɩ sɩ a pʋlɩ̃-vɛlɛ na ma bɛrmɛ ɩɛ wa, a mɩnɛ a nyɩ na tʋↄ pↄw nɩ a Naaŋmɩn a ʋ wãa, ɩ̃ cɩ̃ɛ a sãwfʋ ʋlↄ na sãwna a tẽw.
61001005	A asɩmɛ ɩnɛ, nyɩ́ ƴↄ̃w fãgã ɩ̃ dↄↄl a dẽdẽ cenfʋ a nyɩ ƴↄ̃w-nyãa juu, ɩ̃ Ɩɛ dↄↄl a bↄ̃wfʋ a nyɩ dẽdẽ cenfʋ juu.
61001006	Nyɩ́ lɛ ƴↄ̃w fãgã ɩ̃ dↄↄƖ a mɩ̃ɛ-tɛrɛfʋ a nyɩ bↄ̃wfʋ juu, ɩ̃ lɛ dↄↄl a su-varkpara a nyɩ mɩ̃ɛ-tɛrɛfʋ juu, ɩ̃ mɩ ɩ a Nãaŋmɩn ƴↄ̃wfʋ a lɛ dↄↄl a nyɩ su-varkpara juu.
61001007	Nyɩ́ lɛ dↄↄl a yɛɛr nʋfʋ a nyɩ Naaŋmɩn ƴↄ̃wfʋ juu, ɩ̃ pãa dↄↄl a nɩbɛ ba jaa nʋfʋ a nyɩ yɛɛr nʋfʋ juu.
61001008	A ala ɩ a ana yele be na a nyɩ jie ɩ̃ waa, aa bara nyɩ lɛ ɩ̃ ma kʋ nyɩ wↄmↄ wa, ɩ̃-cɛ a na tↄw nyɩ na ƴↄ̃w a nyɩ na bↄ̃w a sɩ Nɩ-kpɛ̃ɛ Jeeju-Kirisi vɩlaa.
61001009	Ɩ̃-cɛ a nɩrɛ ʋlↄ na ma tɛrɛ a ana yele wa jↄ̃w na, a-na-ɩ a ʋ nyɛfʋ nyɩrɩ̃ na pab. Ʋ hiinʼã ɩ̃ ma cãa bↄ̃wnaa a mɩnɛ a Naaŋmɩn na pɛw a ʋ korĩ-cɛ maal-faar bar wa.
61001010	Ala-ɩ̃-sↄ yɛɛr, nyɩ́ lɛ nyɩrɛ miile a nyɩ baafʋ pʋↄ áa Naaŋmɩn sɩrɩ̃ na bʋↄl nyɩ, ɩ̃ mɩ vɛl nyɩ ir. A-na-ɩ a nyɩmɩ maala a lɛ, daar ma be be fɩ̃ɩ a nyɩ na lo a fãa pʋↄ wa.
61001011	A nↄhↄ̃, nyɩ na nyɛ na a sↄr kpɛ a sɩ Nɩ-kpɛ̃ɛ nɩ a sɩ Fafaara Jeeju-Kirisi fãw pʋↄ vɩlaa, a fãw ʋlↄ na ma tɛrɛ a baarfʋ daar wa.
61001012	Ala-ɩ̃-sↄ, a mɩnɛ nyɩ na saarɩ̃ bↄ̃w a yẽle asɩmɛ, ɩ̃ mɩ ɩraa a cĩcĩ a yel-mɩ̃ɛ ʋlↄ pʋↄ nyɩ na be a ƴɛ̃ƴɛrɩ̃, ɩ̃-cɛ ɩ̃ na cãa na jawra nyɩ a ana yele a daar a jaa.
61001013	A lɛdaar ɩ̃ na cãa vʋʋrↄ, ɩ̃ nyɛ na a ɩ ma son ɩ̃ na jawra nyɩ a ɩ̃ kpãkpanfʋ pʋↄ.
61001014	A-na-ɩ ɩ̃ bↄ̃w na ka maa yaarɩ̃ bara a ɩ̃gan naa, a mɩnɛ a sɩ Nɩ-kpɛ̃ɛ Jeeju-Kirisi na dãa yel ma.
61001015	Ala-ɩ̃-sↄ ɩ̃ na dɩ nɩ nyɩ na a tuo, a mɩnɛ a maa wa saarɩ̃ cen, ɩ̃-cɛ a nyɩ na cãa bↄ̃w a ana yele a daar a jaa.
61001016	A-na-ɩ a lɛdaar sɩ na dãa man nyɩ a mɩnɛ a sɩ Nɩ-kpɛ̃ɛ Jeeju-Kirisi na nyɩ̃rʼɩ̃ a kpɛ̃w, aa ɩ kpurĩsɩ na yi a nɩbɛ tɩɛrɩ̃sɩ pʋↄ sɩ de manʼɩ̃ nyɩ wa, ɩ̃-cɛ sɩ be na be nyɛ a ʋ kpɛ̃ɛ ɩfʋ nɩ a sɩ mimie.
61001017	Ʋ pↄw na a yo-yifʋ nɩ a ju-kpɛ̃ɛ a Sãa Naaŋmɩn jie a lɛdaar sɩ na wõ a ʋna kↄkɩr na yi a Naaŋmɩn ji-nyɩlaa pʋↄ na yel: “A nanɩ ɩ̃ ɩ a ɩ̃ Bi-nʋnaa na kpɛ ma a nyãa.”
61001018	Sɩmɩ mɩ̃ɛ dãa na be nɩ ʋ a be a tã-ciiraa juu, ɩ̃ wõ a kↄkɩr ʋlↄ na dãa yi a saa juu.
61001019	Ala-ɩ̃-sↄ, sɩ nyɩrɩ̃ na sↄw a ƴɛrɩ̃ ʋlↄ a Naaŋmɩn ƴɛr-hierbe na dãa hier. A na vɩɛlɛ na a nyɩ na cɛlɛ a ʋna ƴɛrɩ̃, a-na-ɩ ʋ wↄ̃ na taa nɩ a cãa na caara a ji-liwraa pʋↄ lɛɛ . . . wa tara nɩ a lɛdaar a wɩɛr na caara, ɩ̃ a bi-vɩɛ ŋmarbir na mɩ caarɩ̃ a nyɩ sube pʋʋr.
61001020	Nyɩ́ bↄ̃w nɩ a nanɩ sɛr: nɩrɛ kãw ma be be na tʋↄrↄ mana a Naaŋmɩn ƴɛr-bir par ʋ yẽ wa,
61001021	a-na-ɩ a Naaŋmɩn ƴɛr-bir kãw ma yi nɩrɛ pʋ-tɩɛrʋ̃ pʋↄ wa, ɩ̃-cɛ a Naaŋmɩn Sɩɛ ɩ̃ tↄw a nɩbɛ a ba ƴɛr a Naaŋmɩn ƴɛrɩ̃.
61002001	Jir-ŋma-ƴɛr-hierbe mɩ dãa na be a Naaŋmɩn nɩbɛ sↄ̃w a korĩ-cɛ, a mɩnɛ a jãjaanba na ŋmara a jirsɩ na mɩ be a nyɩ sↄ̃w. Ba na fʋrʼã kpɛ nɩ a ƴɛr-jirsɩ na sãwna a nɩbɛ, jaarʼɩ̃ a Nɩ-kpɛ̃ɛ ʋlↄ na dãa da ba fáa, taw nɩ a sãwfʋ lↄb dↄↄl a ba juumɩ.
61002002	Nɩ-yaw na tu na a ba maal-bi-burbur, a nɩbɛ lɩɛb kpɛrɛ a yel-mɩ̃ɛ sↄr.
61002003	A-na-ɩ a jãjaanba bala, libi-bʋↄrbↄ ba ɩ, ma ƴↄ̃w a nↄ-kãa bɛlɛ nɩ nyɩ. A ba Yɛr-guoro gↄrʼã guor a ba ƴɛrɩ̃ korĩ-cɛ jaa, ɩ̃ a ba sãwfʋ cãa na be waara. A ʋlↄ na wɛlɛ ba ma gur wa.
61002004	A Naaŋmɩn ma dãa bar a sɩ-tʋnɩsɩ bala na dãa maal a fãa wa, ɩ̃-cɛ ʋ lↄb ba na ƴↄ̃w bↄw kpol-kpɛ̃ɛ pʋↄ, a ba lũ ba bin a libe pʋↄ gure nɩ a ƴɛrɩ̃ guorfʋ bibir.
61002005	ꞋWaa mɩ dãa bar a korĩ-cɛ nɩbɛ wa, ɩ̃-cɛ ʋ barʼã a kʋ̃ↄ kpɛ̃ɛ ʋ wa pↄw a nɩ-kpansɩ, ɩ̃ ʋ faa a Nowe na dãa ɩ a torfʋ ƴɛr-hiere, nɩ nɩbɛ anuu-n-ʼayi tɛw.
61002006	A Sↄdↄm nɩ a Gↄmↄↄr ten, a Naaŋmɩn mɩ ƴↄ̃w ba na a ƴɛrɩ̃ sãw nɩ ba a vũu bar, a ba lɩɛb ɩ a tãpɛlɩ̃, a mɩnɛ a na tʋↄ ɩ bõ-miilaa a nɩ-kpansɩ jie, a ala nↄↄ tara ba.
61002007	Ɩ̃-cɛ ʋ faa na a Lↄtɩ na dãa ɩ a nɩ-son, a suur na ma dãa sãw a bana nɩ-kpansɩ burbur maalfʋ ɩnɛ.
61002008	A bibie a jaa, a nɩ-son ʋlↄ na be a ba sↄ̃w ma nyɛ na ɩ̃ mɩ wõ a ala ba na maala, a ʋ su-toraa mɩ dama ʋ a ba burbur ɩnɛ.
61002009	A nↄhↄ̃, a Nɩ-kpɛ̃ɛ ma bↄ̃w faa a bala na ƴↄnↄ ʋ a ba won pʋↄ, ɩ̃ mɩ bↄ̃w a burbur deme tɛrɛfʋ a kpãafʋ pʋↄ, gure nɩ a ƴɛrɩ̃ guorfʋ bibir.
61002010	A bala a kpãafʋ na nyɩrɩ̃ tor ɩ na a bala na tuure a ba ɩ̃gan buur tɩɛrɩ̃-kpansɩ, sãwna nɩ a ba mɩ̃ɛ, ɩ̃ mɩ kpɛrɛ a Naaŋmɩn na sↄ ba. A bana jir-ŋma-jaanba maa jↄ vĩ wa; a ba mɩ̃ɛ tɛw ba ma Ꞌwuoro. Baa mɩ jↄrↄ a bala na nyɩlɛ a saa juu wa, ɩ̃-cɛ ba ma kpɛrɛ ba na.
61002011	A ala saarɩ̃ ɩ a sɩ-tʋnɩsɩ ʋ, na tɛrɛ a fãgã nɩ a tʋↄfʋ gãw a jir-ŋma-jaanba bala, ba maa Ꞌla kpɛ ƴↄ̃w nɩ a bana nɩ-nyɩlɩsɩ a ƴɛrɩ̃ a Nɩ-kpɛ̃ɛ nii-sↄw wa.
61002012	A jãjaanba bala wↄ̃ na taa nɩ wɛ-yele na ma bↄ̃w yɛ̃ wa, ba na dↄw ka a tẽw pʋↄ a nɩbɛ na nyↄwrↄ kʋrↄ. Ba ma kpɛrɛ na a yele ala ba na ma bↄ̃w a par wa. Ba na mɩ wɛ na a bana wɛ-yele kaarɩ̃.
61002013	A kpowfʋ na ɩ a ba yar, a mɩnɛ ba na mɩ kpow a nɩŋmɛɛ. Ba tɩɛrʼã beeka áa vɩɛlɛ na a ba na maal a vĩ tʋmↄ a mↄtↄ̃w. Ba ma ɩ na vĩ nɩ hũhunfʋ a nyɩ sↄ̃w. A lɛdaar ba na ma be nɩ nyɩ a fɛtɩ jie, a ma ɩ ba na nʋ̃ↄ a ba na bɛlɩ̃ a nɩbɛ.
61002014	Ba ma Ꞌwuoro na a pↄↄbↄ a Ꞌwuor-fãa, ɩ̃ maa bɛw a maal-fãa maalfʋ wa. Ba ma bɛlɛ na a bala na bal, ɩ̃ mɩ mɩlɩ̃ nɩ a yele jɩɛlfʋ. Ba be na a Naaŋmɩn pↄfʋ pʋↄ.
61002015	Ba barʼã a sↄr toraa ɩ̃ bↄr, ɩ̃ tu a Balam na ɩ a Bosoor bi-daba sↄr, na dãa nʋ a libie na yi a ʋ gõgolĩfʋ tʋmↄ pʋↄ.
61002016	Ɩ̃-cɛ ba gal ʋ na a ʋ to-wõwfʋ ɩnɛ. Bʋ̃ↄ ɩ̃ de a nɩrɛ kↄkɩr ƴɛrʼɩ̃ a ʋna Naaŋmɩn ƴɛr-hiere, gↄw nɩ ʋ a ʋ dãbol tʋmↄ bar.
61002017	A nɩbɛ bala wↄ̃ na taa nɩ kʋlsɩ na sɩr, mɩɩ a uulũu a sɛsɛb na de cere nɩ. A Naaŋmɩn irʼã ji-liwraa na nyɩrɩ̃ sↄb bar ba.
61002018	Yo-bↄb ƴɛr-pↄrsɩ ba ma ƴɛrɛ bɛlɛ nɩ a nɩbɛ. A ɩ̃gan buur tɩɛrɩ̃sɩ nɩ a burbur maalfʋ ba ma de bɛlɛ nɩ a bala na cãa faara a ba mɩ̃ɛ a bala na bↄrↄ sↄ̃w.
61002019	Ba ma pʋlɩ̃ nɩ ba na á ba na ir ba na yi nɩ a gbãgbaar pʋↄ, ɩ̃-cɛ a bala mɩ̃ɛ lɛ ɩ na a ala gbãgbaar na cere nɩ ba a kũu pʋↄ. A-na-ɩ a nɩrɛ lɛ ɩ na a bom ʋlↄ na tʋↄ ʋ gbãgbaar.
61002020	A ala ɩ a nɩbɛ bala na dãa cɩ̃ɛ a tẽw pʋↄ yel-kpansɩ pʋↄ a mɩnɛ ba na bↄ̃w a Jeeju-Kirisi na ɩa Nɩ-kpɛ̃ɛ nɩ a Fafaara, lɛ lɩɛbʼã bar a ana yele a lɛ nyↄↄr ba ɩ̃ tʋↄ ba, a ba baarfʋ daar ben na kpɛmɛ na gãw a nyↄwfʋ daar ben.
61002021	A dãa na sa ba a ba kãa dãa bↄ̃w a sↄr toraa wa, a mɩnɛ ba na lɛ bↄ̃w ʋ baar, ɩ lɛ lɩɛb ŋmaa yi ɩ̃ bar a ƴɛr-son ba na dãa pↄw.
61002022	A ala na ta ba miilʼã a yel-mɩ̃ɛ ʋlↄ a sʋkpa na yel, áa báa lɩɛbʼã cen na dɩ a ala ʋ na dãa ti bar. Ɩ̃ a duo ba na so a kʋ̃ↄ na lɛ lɩɛbʼã een mamarʼɩ̃ a mɛmɛɛr.
61003001	Ɩ̃ badɛɛ, nyɩ́ nyɛ a ƴɛ̃ƴɛrɩ̃ a gbɛɛ ayi sɛbɛ ɩ̃ na sɛb nyɩ. Ã jaa ayi pʋↄ ɩ̃ bʋↄrↄ na ɩ̃ jaw nyɩ a nyɩ cãa bↄ̃w tɛrɛ a tɩɛrʋ̃ ʋlↄ na tor,
61003002	ɩ̃ mɩ cãa bↄ̃wnaa a ana ƴɛrɩ̃sɩ a ƴɛr-hier-sono na dãa ƴɛrɛ a korĩ-cɛ, nɩ a ƴɛr-manɩsɩ ala na yi a Nɩ-kpɛ̃ɛ nɩ a Fafaara jie, a nyɩ nɩ-tʋnɩsɩ na dãa man nyɩ.
61003003	Nyɩ́ bↄ̃wnaa sɛr, áa baarfʋ daar a bala na tuure a ba ɩ̃gan buur bↄb na wa na laara nyɩ,
61003004	yele nɩ: “ꞋWaa pʋlɩ̃ nɩ nyɩ á ʋ na wa na wa . . . ? Ɩ̃ nyɩnɛ ʋ lɛ be? A sɩ saanba gↄrʼã kpi, ɩ̃-cɛ a yele a jaa cãa a lɛ a mɩnɛ a na dãa be a nyↄwfʋ daar.”
61003005	Ba ma bɛlɩ̃ na maal wↄ̃ taa nɩ ba hiinʼã a mɩnɛ a Naaŋmɩn na ƴɛr a ƴɛrɩ̃ a korĩ-cɛ jaa maalʼɩ̃ a saꞋlon nɩ a tene. A tene yi na a kʋ̃ↄ pʋↄ, ɩ̃ a kʋ̃ↄ ba mɩ de maalʼɩ̃ a tene.
61003006	A tẽkorĩ, a kʋ̃ↄ ɩ̃ mɩ dãa wa pↄw a tẽw wɛl a yele a jaa bar.
61003007	Ɩ̃-cɛ a ƴɛ̃ƴɛrɩ̃ saꞋlon nɩ a ƴɛ̃ƴɛrɩ̃ tẽw, a Naaŋmɩn de na a ʋ ƴɛrɩ̃ biinʼɩ̃ ba a vũu dɩfʋ ɩnɛ, cɛlɛ nɩ a ƴɛrɩ̃ guorfʋ bibir a lɛdaar ba na wɛlɛ a nɩ-kpansɩ bara.
61003008	Ɩ̃ badɛɛ, bom kãw be na be nyɩ na ma sɛw nyɩ baala wa. A-na-ɩ a Nɩ-kpɛ̃ɛ jie, a bibir bõ-ƴen wↄ̃ na taa nɩ yomo tur, ɩ̃-eɛ a yomo tur mɩ wↄ̃ taa nɩ bibir bõ-ƴen.
61003009	A Nɩ-kpɛ̃ɛ ma gↄwrↄ a ʋ pʋlɩ̃fʋ maalfʋ wa, a mɩnɛ a nɩŋmɛɛ na tɩɛrɛ, ɩ̃-cɛ su-nyↄwraa ʋ tɛrɛ nɩ nyɩ, a-na-ɩ Ꞌwaa bʋↄrↄ nɩrɛ lɛ ʋ wɛ wa, ɩ̃ ʋ ɛ̃ɛ na bʋↄrↄ a nɩbɛ ba jaa ba lɩɛb a ba yɛ̃.
61003010	Ɩ̃-cɛ a Nɩ-kpɛ̃ɛ lɛwaa bibir na ta na nyanyuur waa kaarɩ̃. A ʋna bibir, a saꞋlon na tↄlʼã nɩ damfʋ na kʋrↄ dãbɩ̃ɛ, a saꞋlon yele na nyɩlʼã a tʋlɩ̃ pʋↄ, ɩ̃ a tene nɩ a yele ala a jaa na be ka a tẽw pʋↄ na dɩ na.
61003011	A ala ɩ a yele a jaa na dɩ na a nↄhↄ̃, nɩ-wↄ̃-mɩnɛ nyɩ sɛw nyɩ ɩ? A sɛw na a nyɩ maalfʋ a ɩ cɛcɛ, a nyɩ ƴↄnↄ nɩ a Naaŋmɩn,
61003012	a mɩnɛ nyɩ na cãa cɛlɛ a ʋ bibir tafʋ, ɓĩɓine nɩ. A ʋna bibir, a saꞋlon na dɩ na, ɩ̃ a saꞋlon yele na mɩ nyɩlʼã a vũu tʋlɩ̃ pʋↄ.
61003013	Ɩ̃-cɛ a Naaŋmɩn pʋlɩ̃ nɩ sɩ na a saꞋlon paalaa nɩ a tẽ-paalaa, a jie a torfʋ nↄↄ beree. A ala sɩ cɛlɛ.
61003014	Ala-ɩ̃-sↄ ɩ̃ badɛɛ, a mɩnɛ nyɩ na cãa cɛlɛ a ʋna bibir, nyɩ́ ƴↄ̃w fãgã kↄ̃ tɛrɛ cɛfʋ jie nɩ mabfʋ jie a Naaŋmɩn nii-sↄw wa, a mɩnɛ ʋ na wa pↄw nyɩ a pɩɛnfʋ pʋↄ.
61003015	Nyɩ́ de a Nɩ-kpɛ̃ɛ su-nyↄwraa ʋlↄ ʋ ɩ nyɩ daar ʋlↄ nyɩ na pↄwrↄ a faafʋ, a mɩnɛ a sɩ yɛb-nʋnaa Pol na mɩ dãa sɛb nyɩ nɩ a kpaarfʋ ʋlↄ a Naaŋmɩn na dãa kʋ ʋ.
61003016	A lɛ ʋ ma dãa sɛb man nyɩ a ʋ sɛbsɩ a jaa pʋʋr, a lɛdaar ʋ na ƴɛrɛ nyɩ a ƴɛrɩ̃sɩ ala. A ʋ sɛbsɩ pʋʋr, jiir ŋmɛɛ be na be na kpɛmɛ a par bↄ̃wfʋ, ɩ̃ a nɩbɛ bala na ma bↄ̃w bom wa, ɩ̃ ma mɩ bↄ̃w ɩraa a cĩcĩ wa, ma lɩɛbɛ a par, wↄ̃ taa nɩ a mɩnɛ ba na ma mɩ lɩɛbɛ a Naaŋmɩn Sɛbɛ ƴɛr-bie ŋmɛɛ. A ba mɩ̃ɛ wɛfʋ ba maala biine a lɛ.
61003017	Ala-ɩ̃-sↄ ɩ̃ badɛɛ, a mɩnɛ nyɩ na gↄr bↄ̃w a ala nↄↄ tara, nyɩ́ tɛrɛ nyɩ mɩ̃ɛ, kↄ̃ bar a nɩ-kpansɩ wa bɛlɛ nyɩ a nyɩ faa lo ɩ̃ cɛ a nyɩ iraafʋ jie bar wa.
61003018	Ɩ̃-cɛ nyɩ́ cãa kara dↄↄlↄ a Naaŋmɩn maal-vɩlaa pʋↄ, nɩ a Jeeju-Kirisi na ɩ a sɩ Nɩ-kpɛ̃ɛ nɩ a sɩ Fafaara bↄ̃wfʋ pʋↄ. u tɛrɛ a yo-yifʋ a ƴɛ̃ƴɛrɩ̃ na, nɩ a daar a jaa. Amɛn.
62001001	A ala na ɩ a baafʋ ƴɛrɩ̃ ɩnɛ sɩ sɛbɛ nyɩ, na ɩ a ƴɛrɩ̃ ʋlↄ na dãa be be a korĩ-cɛ jaa, sɩ na dãa wõ, ɩ̃ a sɩ mimie mɩ nyɛ. Sɩ Ꞌwuor ʋ na cɛ̃pɛn, ɩ̃ a sɩ nur mɩ sɩɩr ʋ.
62001002	A Naaŋmɩn miilʼɩ̃ na a baafʋ ʋlↄ a sɩ nyɛ ʋ; ala-ɩ̃-sↄ a sɩ ƴɛrɛ kʋrↄ nyɩ, mana nɩ nyɩ a ʋna baa-kↄ̃-tɛw na dãa be a Sãa sɛ̃ ʋ de miilʼɩ̃ sɩ.
62001003	A ala sɩ na nyɛ ɩ̃ mɩ wõ, ala sɩ mana nyɩ mɩ, a mɩnɛ a nyɩ na tʋↄ lãw nɩ sɩ a ʋna lãw-taa pʋↄ sɩ na tɛrɛ nɩ a Sãa nɩ a ʋ Bie Jeeju-Kirisi.
62001004	Sɩ sɛbɛ nyɩ na a ana yele a mɩnɛ a nʋ̃ↄ ʋlↄ na be a sɩ jie na nyɩrɩ̃ ƴala.
62001005	A ƴɛrɩ̃ ʋlↄ sɩ na dãa wõ a Jeeju-Kirisi sɛ̃ ɩ̃ mɩ mana kʋrↄ nyɩ ɩ na, áa Naaŋmɩn ɩ na cãa ɩ̃ a libe ma be a ʋ pʋↄ fɩ̃ɩ wa.
62001006	A sɩmɩ yel á sɩ be nɩ ʋ na, ɩ̃ lɛ cãa tʋnↄ a libe tʋmↄ, sɩ ɩ na jir-ŋmarba, ɩ̃ ma tɛrɛ yel-mɩ̃ɛ wa.
62001007	A sɩmɩ cere a cãa pʋↄ a mɩnɛ a ʋlↄ mɩ̃ɛ na be a cãa pʋↄ, lãw-taa na be na a sɩ sↄ̃w, ɩ̃ a ʋ Bie Jeeju jɩ̃ɩ na pɛɛrɛ na a sɩ maal-fãa a jaa bara.
62001008	A sɩmɩ yel á saa tɛrɛ maal-fãa wa, sɩ bɛlɛ na sɩ mɩ̃ɛ; saa tɛrɛ yel-mɩ̃ɛ wa.
62001009	Ɩ̃ a sɩmɩ caalɩ̃ a sɩ maal-fãa kʋ a Naaŋmɩn, ʋ na de na bar kʋ sɩ, ɩ̃ cↄↄrɩ̃ a sɩ burbur a jaa bar, a-na-ɩ ʋ ɩ na dẽdẽ ɩ̃ mɩ tor.
62001010	A sɩmɩ yel á saa maal fãa wa, sɩ de na a Naaŋmɩn ʋ ɩ jir-ŋmara, ɩ̃ saa sↄw de a ʋ ƴɛrɩ̃ wa.
62002001	Ɩ̃ bibiir, ɩ̃ sɛbɛ nyɩ na a asɩmɛ a mɩnɛ a nyɩ kↄ̃ maal fãa wa. Ɩ̃-cɛ a nɩrɛ wa maal a fãa, sɩ tɛrɛ na a lↄlʋↄrↄ a Sãa sɛ̃ na tor, na ɩ a Jeeju-Kirisi.
62002002	Ʋ ɩ na a ʋlↄ na lɩɛb ɩ a baar-lo-bom na tʋↄ ir a sɩ maal-fãa bar; ɩ̃ aa ɩrɛ a sɩ ben tɛw ʋ wa, ɩ̃-cɛ a nɩbɛ ba jaa maal-fãa ʋ mɩ.
62002003	A sɩmɩ jↄrↄ a Naaŋmɩn ƴɛr-kpɛn, sɩ na bↄ̃w na ka sɩ bↄ̃w ʋ na.
62002004	A ala ɩ a nɩrɛ yelʼã: “Ɩ̃ bↄ̃w ʋ na,” ɩ̃ ma jↄrↄ a ʋ ƴɛr-kpɛn wa, ʋ ɩ na jir-ŋmara; yel-mɩ̃ɛ ma be a ʋ pʋↄ wa.
62002005	Ɩ̃-cɛ a ʋlↄ na jↄrↄ a ʋ ƴɛrɩ̃, bom ma sɩrɩ̃ ɓↄr a ʋ Naaŋmɩn nʋfʋ pʋↄ wa. Nyɛ a mɩnɛ sɩ na tʋↄrↄ bↄ̃wnↄ á sɩ ɩ na a Naaŋmɩn ben:
62002006	a ʋlↄ na yel á ʋ ɩ na a Naaŋmɩn ben, a ʋ baafʋ sɛw na ʋ wↄ̃ a mɩnɛ a Kirisi baafʋ na dãa be.
62002007	Ɩ̃ badɛɛ, aa ɩ ƴɛr-kpɛ̃w paalaa ɩ̃ sɛbɛ nyɩ wa, ɩ̃-cɛ a ɩ na a bõ-kʋraa ʋlↄ nyɩ na pↄw a korĩ-cɛ jaa. A ƴɛr-kpɛ̃w kʋraa ɩ na a ƴɛrɩ̃ ʋlↄ nyɩ na dãa wõ.
62002008	Ɩ̃-cɛ a cãa na ɩ a ƴɛr-kpɛ̃w paalaa ɩ̃ sɛbɛ nyɩ, ɩ̃ a ʋ yel-mɩ̃ɛ miile na a Kirisi jie, nɩ a nyɩ jie mɩ, a-na-ɩ a libe tↄlↄ na ɩ̃ a yel-mɩ̃ɛ cãa gↄr caara.
62002009	A ʋlↄ na yel á ʋ be na a cãa pʋↄ, ɩ̃ cãa Ꞌlaar a ʋ yɛbɛ, ʋ cãa na be a libe pʋↄ.
62002010	Ɩ̃ a ʋlↄ na nʋnↄ a ʋ yɛbɛ be na a cãa pʋↄ, ɩ̃ bom ma be a ʋ jie na maala nɩrɛ ʋ loro wa.
62002011	Ɩ̃-cɛ a ʋlↄ na Ꞌlaar a ʋ yɛbɛ be na a libe pʋↄ. Ʋ cere na a libe pʋↄ, ɩ̃ ma mɩ bↄ̃w a jie ʋ na cere wa, a-na-ɩ a libe jↄ̃w ʋ na bar.
62002012	Ɩ̃ bibiir, ɩ̃ sɛbɛ nyɩ na a-na-ɩ a Naaŋmɩn de na a nyɩ maal-fãa bar kʋ nyɩ a Kirisi yuor ɩnɛ.
62002013	Sãa nʋmↄ, ɩ̃ sɛbɛ nyɩ na a-na-ɩ nyɩ bↄ̃w na a ʋlↄ na be be a korĩ-cɛ jaa. Polbil, ɩ̃ sɛbɛ nyɩ na a-na-ɩ nyɩ tʋↄ na a Fãa Sʋbↄ.
62002014	Bibiir, ɩ̃ sɛb nyɩ na a-na-ɩ nyɩ bↄ̃w na a Sãa. Sãa nʋmↄ, ɩ̃ sɛb nyɩ na a-na-ɩ nyɩ bↄ̃w na a ʋlↄ na be be a korĩ cɛ jaa. Polbil, ɩ̃ sɛb nyɩ na a-na-ɩ nyɩ tɛrɛ na kpɛ̃w; a Naaŋmɩn ƴɛrɩ̃ be na a nyɩ pʋↄ, ɩ̃ nyɩ mɩ tʋↄ na a Fãa Sʋbↄ.
62002015	Nyɩ taa nʋ a tẽw na maal-bie nɩ a ʋ yele wa. A ʋlↄ na nʋnↄ a tẽw na maal-bie ma cãa nʋnↄ a Sãa wa.
62002016	A-na-ɩ a ala a jaa na be ka a tẽw pʋↄ, wↄ̃ taa nɩ a ɩ̃gan buur yele bↄfʋ, mɩɩ a ala sɩ na ma nyɛ ɩ̃ jɩɛlɛ, mɩɩ a yel-yaw tɛrɛfʋ yo-bↄb, ma yi a Sãa jie wa, ɩ̃-cɛ a tẽw pʋↄ a yi.
62002017	A tẽw nɩ a ʋ yele a nɩbɛ na Ꞌlaar tↄlↄ na, ɩ̃-cɛ a ʋlↄ na maala a Naaŋmɩn pʋ-tɩɛrʋ̃, ʋ na be na be a daar a jaa.
62002018	Ɩ̃ bibiir, nyɩ́ nyɛ, a tẽw baarfʋ daar tara na. Nyɩ wõ na a ba yel á Kirisi San-Sʋbↄ waara na. Ɩ̃-cɛ a ƴɛ̃ƴɛrɩ̃, a Kirisi sama-deme yaw gↄrʼã be ka. Ala ɩ̃ saa a sɩ bↄ̃w ka a tẽw baarfʋ daar tara na.
62002019	A bana nɩbɛ yi na a sɩ sↄ̃w, ɩ̃ baa dãa ɩ a sɩ nɩbɛ wa. A ala dãa ɩ ba ɩ na a sɩ nɩbɛ, ba naa dãa na cãa be nɩ sɩ. Ba yi na a sɩ sↄ̃w a na miil a bõ-ƴen jaa ma dãa sɩrɩ̃ ɩ a sɩ nɩrɛ wa.
62002020	Ɩ̃-eɛ a nyɩmɩ, nyɩ pↄw na a Sɩɛ ʋlↄ a Kirisi na kʋ nyɩ, ɩ̃ a nyɩ jaa bↄ̃w na a yel-mɩ̃ɛ.
62002021	Maa sɛb nyɩ a-na-ɩ nyaa bↄ̃w a yel-mɩ̃ɛ wa, ɩ̃-cɛ a-na-ɩ nyɩ bↄ̃w ʋ na, ɩ̃ mɩ bↄ̃w ka a jiri kãw ma tʋↄrↄ yire a yel-mɩ̃ɛ pʋↄ wa.
62002022	Ala ʋlↄ ɩ̃ ɩ a jir-ŋmara ɩ̃ ma ɩ a ʋlↄ na cɩɩrɛ áa Jeeju ma ɩ a Kirisi wa? Ʋ ɩ na a Kirisi San-Sʋbↄ, ɩ̃ ma jaar a Sãa nɩ a Bie jaa bar.
62002023	A nɩrɛ lɛ na jaar a Bie ma mɩ tɛrɛ a Sãa wa, ɩ̃ a ʋlↄ na sↄw de a Bie mɩ tɛrɛ na a Sãa.
62002024	Ɩ̃ a nyɩmɩ, nyɩ́ bↄ̃w tɛrɛ a nyɩ suur pʋↄ a ala nyɩ na dãa wõ a korĩ-cɛ. A ala ɩ nyɩ bↄ̃w na tɛrɛ a nyɩ suur pʋↄ a ala nyɩ na dãa wõ a korĩ-cɛ, nyɩ na be na a Sãa nɩ a Bie pʋↄ.
62002025	Ɩ̃ a pʋlɩ̃fʋ ʋlↄ a Kirisi na pʋlɩ̃ nɩ sɩ ɩ na a baa-kↄ̃-tɛw.
62002026	Ɩ̃ sɛb nyɩ na a asɩmɛ a bala na bʋↄrↄ ba bɛlɛ nyɩ a nyɩ bↄr ɩnɛ.
62002027	Ɩ̃-cɛ a nyɩmɩ, a Sɩɛ ʋlↄ nyɩ na dãa pↄw a Kirisi sɛ̃ cãa na be a nyɩ pʋ̃ↄ, ɩ̃ nyaa lɛ bʋↄrↄ nɩrɛ ʋ lɛ jaan nyɩ wa. A Sɩɛ ʋlↄ nyɩ na tɛrɛ jaana nyɩ na a yele a jaa, ɩ̃ a ala ʋ na jaana nyɩ ma ɩ jiri wa; yel-mɩ̃ɛ ʋ. Ala-ɩ̃-sↄ, a mɩnɛ ʋ na jaan nyɩ, nyɩ́ bↄ̃w ɩraa a Kirisi pʋↄ.
62002028	Ɩ̃ bibiir, a ƴɛ̃ƴɛrɩ̃ na, nyɩ́ bↄ̃w ɩraa a ʋ pʋↄ a mɩnɛ a ʋlↄ wa nyɩr, a sɩ na tɛrɛ Ꞌlafʋ, ɩ̃-cɛ a vĩ kↄ̃ sɛw sɩ a mimie a ʋ waa bibir wa.
62002029	A ala ɩ nyɩ bↄ̃w ka ʋ torʼã, nyɩ mɩ bↄ̃w na áa nɩrɛ ʋlↄ na maala a ala na tor ɩ na a Naaŋmɩn bile.
62003001	Nyɩ́ nyɛ a mɩnɛ a Sãa na tɩɩ nyɩrɩ̃ nʋ sɩ a mɩnɛ ʋ na bʋↄlↄ sɩ a ʋlↄ Naaŋmɩn mɩ̃ɛ bibiir; ɩ̃-cɛ a lɛ sɩ sɩrɩ̃ ɩ. A bom na ɩnɛ a tẽw na nɩbɛ na ma bↄ̃w sɩ wa, ɩ na a mɩnɛ ba na ma mɩ dãa bↄ̃w ʋ wa.
62003002	Ɩ̃ badɛɛ, a ƴɛ̃ƴɛrɩ̃ na sɩ ɩ na a Naaŋmɩn bibiir, ɩ̃ a ala sɩ nↄↄ lɛ ɩrɛ ma yi cãa pʋↄ sɛr wa. Ɩ̃ sɩ bↄ̃w ka a lɛdaar ʋ nↄↄ nyɩrɛ a cãa pʋↄ, sɩ na wↄ̃ na taa nɩ ʋ, a-na-ɩ sɩ na nyɛ ʋ na a mɩnɛ ʋ na be.
62003003	A nɩrɛ lɛ na tɛrɛ a tɩɛrʋ̃ son ʋlↄ a Kirisi pʋↄ, ma cↄↄrↄ na a ʋ mɩ̃ɛ ɩrɛ cɛcɛ, a mɩnɛ a Jeeju-Kirisi mɩ̃ɛ na ɩ a cɛcɛ.
62003004	A nɩrɛ lɛ na maal a fãa sãw na a Naaŋmɩn ƴɛr-kpɛn, a-na-ɩ a fãa maalfʋ ɩ na a Naaŋmɩn ƴɛr-kpɛn sãwfʋ.
62003005	Nyɩ bↄ̃w ka a Jeeju-Kirisi wa na a ka na ir a maal-faar bar, ɩ̃ maal-fãa fɩ̃ɩ ma be a ʋ pʋↄ wa.
62003006	A nɩrɛ lɛ na be a ʋ pʋↄ ma maala fãa wa. Ɩ̃ a nɩrɛ lɛ na maala a fãa ma nyɛ ʋ wa, ɩ̃ ma mɩ bↄ̃w ʋ wa.
62003007	Ɩ̃ bibiir, nyɩ taa wa sↄw a nɩrɛ wa bɛlɩ̃ nyɩ wa. A ʋlↄ na maal a ala na tor mɩ torʼã, a mɩnɛ a Jeeju-Kirisi na tor.
62003008	Ɩ̃ a ʋlↄ na maala a fãa ɩ na a Satã ben, a-na-ɩ a korĩ-cɛ jaa a Satã ɩ̃ ma maala a fãa. A Naaŋmɩn Bie wa na a ka, na sãw a Satã tʋmↄ bar.
62003009	A nɩrɛ lɛ na ɩ a Naaŋmɩn bile ma barʼã a fãa maalfʋ, a-na-ɩ a Naaŋmɩn wↄmↄ be na a ʋ pʋↄ. ꞋWaa lɛ tʋↄrↄ maala a fãa wa, a-na-ɩ a Naaŋmɩn ɩ na a ʋ Sãa.
62003010	A ala na saa a Naaŋmɩn bibiir nɩ a Satã bibiir be a kpee kpee ɩ na: a ʋlↄ na ma maala a ala na tor wa, mɩɩ ma nʋnↄ a ʋ yɛbɛ wa, ma ɩ a Naaŋmɩn ben wa.
62003011	A ƴɛrɩ̃ ʋlↄ sɩ na dãa wõ a korĩ-cɛ jaa ɩ na, á sɩ nʋnↄ taa,
62003012	ɩ̃ a sɩ kↄ̃ wↄ̃ taa nɩ a Kayɩ̃ na dãa ɩ a Fãa Sʋbↄ ben ɩ̃ kú a ʋ yɛbɛ wa. Ɩ̃ bõ ɩnɛ ʋ kú ʋ? Ʋ kú ʋ na a-na-ɩ a ʋ maalfʋ dãa na ɩ a fãa, ɩ̃ a ʋ yɛbɛ ben dãa tor.
62003013	Ɩ̃ yɛɛr, nyɩ taa wa ɩ a nʋↄr ko nyɩ, a ala ɩ a tẽw na nɩbɛ wa Ꞌlaar nyɩ na.
62003014	Sɩ bↄ̃w ka sɩ yi na a kũu pʋↄ ɩ̃ kpɛ a baafʋ pʋↄ, a-na-ɩ sɩ nʋnↄ na a sɩ yɛɛr. A ʋlↄ na ma nʋnↄ a ʋ yɛbɛ wa, cãa na be a kũu pʋↄ.
62003015	A nɩrɛ lɛ na Ꞌlaara a ʋ yɛbɛ ɩ na nɩ-kʋrↄ. Ɩ̃ nyɩ bↄ̃w ka nɩ-kʋrↄ lɛ ma tɛrɛ a baa-kↄ̃-tɛw wa.
62003016	A mɩnɛ sɩ na ɩrɛ ɩ̃ wa bↄ̃wnↄ a nʋfʋ ɩ na, áa Jeeju-Kirisi tɩɩrʼã a ʋ baafʋ a sɩ ɩnɛ. Ɩ̃ a sɩmɩ mɩ sɛw na na tɩɩr a sɩ baafʋ a sɩ yɛɛr ɩnɛ.
62003017	A ala ɩ a nɩrɛ lɛ tɛrɛ na a ala na sɛw ʋ a ka a tẽw pʋↄ, ɩ̃ nyɛ a ʋ yɛbɛ ʋ be a nãw pʋↄ, ɩ̃ a Ꞌwaa bↄ̃w ʋ a nãw wa, mɩnɛ ʋ na ɩ ɩ̃ tʋↄ yel áa Naaŋmɩn nʋfʋ be na a ʋ pʋ̃ↄ?
62003018	Ɩ̃ bibiir, nyɩ taa ɩ a sɩ nʋfʋ tↄↄ ɩ a nↄ-vaar nɩ a ƴɛr-bie tɛw wa, ɩ̃-cɛ a sɛw na a ɩ a maal-bie nɩ yel-mɩ̃ɛ.
62003019	A nↄhↄ̃ sɩ na bↄ̃w na bↄ̃w ka sɩ be na a yel-mɩ̃ɛ pʋↄ, ɩ̃ a sɩ sube na mɩ ɓãa na a Naaŋmɩn nii-sↄw.
62003020	A-na-ɩ a ala saarɩ̃ ɩ a sɩ suur dama sɩ na, a Naaŋmɩn bɛrmɛ na gãw a sɩ suur, ɩ̃ mɩ bↄ̃w a yele a jaa.
62003021	Ɩ̃ badɛɛ, a ala ɩ a sɩ suur mↄↄ dama sɩ wa, sɩ na barʼã nyãa ɩ̃ pɩɛlɛ a Naaŋmɩn.
62003022	A bom lɛ sɩ na sʋↄrↄ ʋ, sɩ na pↄw na, a-na-ɩ sɩ jↄrↄ na a ʋ ƴɛr-kpɛn, ɩ̃ mɩ maala a ala na nʋmↄ ʋ.
62003023	Nyɩ́ nyɛ a ala ʋ na kpãkpan sɩ, á sɩ ƴↄ̃w a ʋ Bie Jeeju-Kirisi a nyãa, tɩɛrɛ nɩ a ʋ yuor, ɩ̃ mɩ nʋnↄ taa tuure nɩ a ƴɛr-kpɛ̃w ʋlↄ a Kirisi na dãa kʋ sɩ.
62003024	A ʋlↄ na jↄrↄ a Naaŋmɩn ƴɛr-kpɛn be na a Naaŋmɩn pʋↄ, ɩ̃ a Naaŋmɩn mɩ be a ʋ pʋↄ. Ɩ̃ sɩ bↄ̃w ka ʋ be na a sɩ pʋↄ, a ʋ Sɩɛ ʋ na kʋ sɩ ɩnɛ.
62004001	Ɩ̃ badɛɛ, nyɩ taa wa sↄwrↄ a bala ba jaa na yele áa Naaŋmɩn Sɩɛ ba tɛrɛ ƴɛrʼɩ̃ wa, ɩ̃-cɛ nyɩ́ jʋʋr ba je kãa, a ala ɩ ba sɩrɩ̃ na tɛrɛ a Naaŋmɩn Sɩɛ, a-na-ɩ jir-ŋma-ƴɛr-hierbe yaw yɛrʼã pↄw a tẽw.
62004002	Nyɛ a mɩnɛ nyɩ na tʋↄrↄ bↄ̃wnↄ a ʋlↄ na tɛrɛ a Naaŋmɩn Sɩɛ: a ʋlↄ na cã yel áa Jeeju-Kirisi wa na ka a tẽw pʋↄ tɛrɛ a nɩrɛ ɩ̃gan, sɩrɩ̃ na tɛrɛ a Naaŋmɩn Sɩɛ.
62004003	Ɩ̃ a ʋlↄ na ma sↄw cã yel a nↄhↄ̃ a Jeeju ɩnɛ wa, ma tɛrɛ a Naaŋmɩn Sɩɛ wa, ɩ̃-cɛ a ʋna sɩɛ ʋ na tɛrɛ ɩ na a Kirisi San-Sʋbↄ. Nyɩ dãa na wõ á ʋ na wa na a ka a tẽw pʋↄ, ɩ̃ a ƴɛ̃ƴɛrɩ̃ na ʋ gↄrʼã be ka.
62004004	Ɩ̃ bibiir, nyɩ ɩ na a Naaŋmɩn ben, ɩ̃ nyɩ tʋↄ na a jir-ŋma-ƴɛr-hierbe bala, a-na-ɩ a Sɩɛ ʋlↄ na be a nyɩ pʋ̃ↄ gãw na a ʋlↄ na be ka a tẽw pʋↄ.
62004005	A bala, ba ɩ na a tẽw na nɩbɛ, ala-ɩ̃-sↄ a ba ƴɛrɩ̃sɩ ɩ a tẽw na ben, ɩ̃ a tẽw na nɩbɛ ma sↄw na a ba ƴɛrɩ̃.
62004006	A sɩmɩ, sɩ ɩ na a Naaŋmɩn ben. A ʋlↄ na bↄ̃w a Naaŋmɩn ma sↄw na a sɩ ƴɛrɩ̃, ɩ̃ a ʋlↄ na ma ɩ a Naaŋmɩn ben wa, maa sↄw a sɩ ƴɛrɩ̃ wa. A nↄhↄ̃, sɩ na tʋↄ na bↄ̃w a ʋlↄ na tɛrɛ a yel-mɩ̃ɛ Sɩɛ, nɩ a ʋlↄ na tɛrɛ a jiri sɩɛ.
62004007	Ɩ̃ badɛɛ, nyɩ́ ɩ a sɩ nʋnↄ taa, a-na-ɩ a nʋfʋ yi na a Naaŋmɩn jie. A nɩrɛ lɛ na tɛrɛ a nʋfʋ ɩ na a Naaŋmɩn bile, ɩ̃ mɩ bↄ̃w a Naaŋmɩn.
62004008	A ʋlↄ na ma tɛrɛ a nʋfʋ wa ma bↄ̃w a Naaŋmɩn wa, a-na-ɩ a Naaŋmɩn ɩ na a nʋfʋ.
62004009	Nyɛ a mɩnɛ a Naaŋmɩn na miil a ʋ nʋfʋ a sɩ jie: ʋ tʋ̃ na a ʋ Bi-daadaa ʋ wa a ka a tẽw na pʋↄ a mɩnɛ a sɩ na tʋↄ pↄw a baafʋ a ʋ ɩnɛ.
62004010	A nʋfʋ ɩ na: aa ɩ a sɩmɩ ɩ̃ dãa nʋ a Naaŋmɩn wa, ɩ̃-cɛ a ʋlↄ ɩ́ nʋ sɩ, ɩ̃ tʋ̃ a ʋ Bie ʋ wa ɩ a baar-lo-bom a sɩ maal-faar ir-barfʋ ɩnɛ.
62004011	Ɩ̃ badɛɛ, a ala ɩ a Naaŋmɩn nʋ sɩ na a nↄhↄ̃, a sɛw na a sɩmɩ mɩ, sɩ mɩ nʋnↄ taa.
62004012	Nɩrɛ ma dãa nyɛ a Naaŋmɩn wa. A ala ɩ sɩ nʋnↄ na taa, Naaŋmɩn be na a sɩ pʋ̃ↄ, ɩ̃ a ʋ nʋfʋ na be a sɩ pʋ̃ↄ ma ɓↄrↄ sɩ wa.
62004013	Sɩ bↄ̃w na ka sɩ be na a ʋ pʋ̃ↄ, ɩ̃ ʋ mɩ be a sɩ pʋ̃ↄ, a-na-ɩ ʋ po sɩ na a ʋ Sɩɛ.
62004014	Ɩ̃ sɩ nyɛ na ɩ̃ mɩ mana kʋrↄ a nɩbɛ, áa Sãa tʋ̃ na a ʋ Bie ʋ na ɩ a tẽw nɩbɛ ba jaa Fafaara.
62004015	A nɩrɛ lɛ na cã yel áa Jeeju ɩ na a Naaŋmɩn Bie, Naaŋmɩn be na a ʋ pʋ̃ↄ, ɩ̃ ʋ mɩ be a Naaŋmɩn pʋ̃ↄ.
62004016	Sɩ bↄ̃w na a nʋfʋ ʋlↄ a Naaŋmɩn na tɛrɛ nɩ sɩ, ɩ̃ mɩ sↄw de ʋ. A Naaŋmɩn ɩ na nʋfʋ. A ʋlↄ na ɩraa a nʋfʋ pʋↄ be na a Naaŋmɩn pʋ̃ↄ, ɩ̃ a Naaŋmɩn mɩ be a ʋ pʋ̃ↄ.
62004017	A ala ɩ a nʋfʋ ma ɓↄr a sɩ pʋ̃ↄ wa, sɩ na barʼã nyãa a ƴɛrɩ̃ guorfʋ bibir, a-na-ɩ a mɩnɛ a Jeeju-Kirisi na be, lɛ sɩ mɩ be a ka a tẽw na pʋↄ.
62004018	A nʋfʋ ma tɛrɛ dãbɩ̃ɛ wa. A nʋfʋ ʋlↄ na ɩ a cɛcɛ ma diw na a dãbɩ̃ɛ bar. A ʋlↄ na jↄrↄ a dãbɩ̃ɛ, a ʋ nʋfʋ ɓↄrʼã, a-na-ɩ a dãbɩ̃ɛ ma miile na a kpãafʋ na waara.
62004019	Sɩ tɛrɛ na a nʋfʋ, a-na-ɩ a Naaŋmɩn de na nĩe nʋ sɩ.
62004020	A ala ɩ a nɩrɛ yelʼã: “Ɩ̃ nʋnↄ na a Naaŋmɩn,” ɩ̃ Ꞌlaar a ʋ yɛbɛ, jir-ŋmara ʋ ɩ. A-na-ɩ a ʋlↄ na ma nʋnↄ a ʋ yɛbɛ ʋ na nyɛ wa, Ꞌwaa tʋↄrↄ nʋnↄ a Naaŋmɩn ʋ na ma nyɛ wa.
62004021	A ƴɛr-kpɛ̃w ʋlↄ a Kirisi na kʋ sɩ ɩ na, áa ʋlↄ na nʋnↄ a Naaŋmɩn sɛw na ʋ mɩ nʋnↄ a ʋ yɛbɛ.
62005001	A nɩrɛ lɛ na sↄw bↄ̃w ka a Jeeju ɩ na a Kirisi, ɩ na a Naaŋmɩn bile, ɩ̃ a ʋlↄ na nʋnↄ a sãa mɩ nʋnↄ na a ʋ bie.
62005002	Nyɛ a mɩnɛ sɩ na bↄ̃w ka sɩ nʋnↄ na a Naaŋmɩn bibiir: a ɩ na a mɩnɛ sɩ na nʋnↄ a Naaŋmɩn, ɩ̃ mɩ jↄrↄ a ʋ ƴɛr-kpɛn.
62005003	A-na-ɩ a nʋfʋ ʋlↄ sɩ na tɛrɛ nɩ a Naaŋmɩn ɩ na a sɩ na jↄrↄ a ʋ ƴɛr-kpɛn. Ɩ̃ a ʋ ƴɛr-kpɛn ma nyɩrɩ̃ kpɛmɛ sɩ a jↄfʋ wa,
62005004	a-na-ɩ a ʋlↄ a Naaŋmɩn na dↄw tɛrɛ na a tʋↄfʋ a tẽw na ɩnɛ. Ɩ̃ a tʋↄfʋ ʋlↄ sɩ na tʋↄ nɩ a tẽw yi na a sɩ ƴↄ̃w-nyãa pʋↄ.
62005005	Ala ɩ a ʋlↄ na tʋↄ a tẽw? A ʋlↄ tɛw na tɛrɛ a ƴↄ̃w-nyãa, bↄ̃w ka a Jeeju ɩ na a Naaŋmɩn Bie ʋ.
62005006	A Jeeju-Kirisi ɩ na a ʋlↄ na dãa wa. Ɩ̃ a mɩnɛ ʋ na wa, ba mʋr ʋ na a kʋ̃ↄmɩ, ɩ̃ a ʋ jɩ̃ɩ mɩ deer. Aa ɩ a kʋ̃ↄ tɛw ʋ wa nɩ wa, ɩ̃-cɛ a kʋ̃ↄ nɩ a jɩ̃ɩ jaa ʋ. Ɩ̃ a Naaŋmɩn Sɩɛ mana na a ala ɩ na yel-mɩ̃ɛ, a-na-ɩ a Naaŋmɩn Sɩɛ ɩ na a yel-mɩ̃ɛ.
62005007	A yel-mɩ̃ɛ manfʋ ɩ na jiir ata:
62005008	a Naaŋmɩn Sɩɛ, a kʋ̃ↄ, nɩ a jɩ̃ɩ, ɩ̃ a jaa ata tɛrɛ na nↄ-bõ-ƴen.
62005009	Sɩ ma sↄw na a nɩrɛ yel-mɩ̃ɛ manfʋ, ɩ̃-cɛ a Naaŋmɩn yel-mɩ̃ɛ manfʋ gãw na a lɛ, a-na-ɩ a ɩ na a Naaŋmɩn yel-mɩ̃ɛ manfʋ ʋlↄ ʋ na dãa man a ʋ Bie ɩnɛ.
62005010	A ʋlↄ na sↄw de a Naaŋmɩn Bie tɛrɛ na a ʋna yel-mɩ̃ɛ manfʋ a ʋ suur pʋↄ. Ɩ̃ a ʋlↄ na jaar, de na a Naaŋmɩn ʋ ɩ jir-ŋmara, a-na-ɩ Ꞌwaa sↄw a ʋna yel-mɩ̃ɛ manfʋ a Naaŋmɩn na man a ʋ Bie ɩnɛ wa.
62005011	Nyɛ a ʋna yel-mɩ̃ɛ manfʋ. A Naaŋmɩn kʋ sɩ na a baa-kↄ̃-tɛw, ɩ̃ a ʋna baafʋ be na a ʋ Bie pʋↄ.
62005012	A ʋlↄ na tɛrɛ a Bie mɩ tɛrɛ na a ʋna baafʋ; ɩ̃ a ʋlↄ na ma tɛrɛ a Naaŋmɩn Bie wa, ma tɛrɛ a ʋna baafʋ wa.
62005013	Ɩ̃ sɛbʼã a yele asɩmɛ kʋ a nyɩmɩ na ƴↄ̃w a Naaŋmɩn Bie a nyãa tɩɛrɛ nɩ ʋ, a nyɩ na tʋↄ bↄ̃w ka nyɩ tɛrɛ na a baa-kↄ̃-tɛw.
62005014	Sɩ barʼã nyãa a Naaŋmɩn nii-sↄw, a-na-ɩ sɩ bↄ̃w ka a sɩmɩ sʋↄr a bom lɛ tu nɩ a ʋ pʋ-tɩɛrʋ̃, ʋ na cɛl sɩ na,
62005015	ɩ̃ a ala ɩ sɩ bↄ̃w ka ʋ ma cɛlɛ na a sɩ sʋↄrfʋ a jaa, sɩ mɩ bↄ̃w na ka sɩ pↄw na a yele ala sɩ na sʋↄr.
62005016	A ala ɩ a nɩrɛ nyɛ na a ʋ yɛbɛ ʋ maala a maal-fãa kãw na ma cere nɩ ʋ a kũu pʋↄ wa, ú sʋↄr Naaŋmɩn ɩ̃ a Naaŋmɩn na kʋ ʋ na a baafʋ. A nanɩ ɩ na a bala tɛw maal-faar na ma cere nɩ ba a kũu pʋↄ wa. A-na-ɩ maal-fãa kãw be na be na cere nɩ a nɩrɛ a kũu pʋↄ, ɩ̃ maa yel á nyɩ sʋↄr Naaŋmɩn a ala ɩnɛ wa.
62005017	A burbur a jaa ɩ na maal-fãa, ɩ̃-cɛ a maal-fãa kãw be na be na ma cere nɩ a nɩrɛ a kũu pʋↄ wa.
62005018	Sɩ bↄ̃w ka a ʋlↄ a Naaŋmɩn na dↄw maa cãa cere a maal-fãa pʋↄ wa, a-na-ɩ a Naaŋmɩn Bie gu ʋ na, ɩ̃ a Fãa Sʋbↄ ma tʋↄrↄ maala ʋ bom wa.
62005019	Sɩ bↄ̃w ka sɩ ɩ na a Naaŋmɩn ben, ɩ̃ a tẽw na nɩbɛ ba jaa be na a Fãa Sʋbↄ nuumɩ.
62005020	Sɩ mɩ bↄ̃w na ka a Naaŋmɩn Bie wa na kʋ sɩ a bↄ̃wfʋ, a sɩ na tʋↄ bↄ̃w nɩ a ʋlↄ na ɩ a Yel-mɩ̃ɛ Sʋbↄ. Sɩ be na a Yel-mɩ̃ɛ Sʋbↄ pʋ̃ↄ, a mɩnɛ sɩ na be a ʋ Bie Jeeju-Kirisi pʋ̃ↄ. A ʋlↄ ɩ a Yel-mɩ̃ɛ Naaŋmɩn nɩ a baa-kↄ̃-tɛw.
62005021	Ɩ̃ bibiir, nyɩ́ tɛrɛ nyɩ mɩ̃ɛ a naaŋmɩn-kpansɩ jie!
63001001	A maa na ɩ a ni-diere ɩ̃ tɩɩrɛ a sɛbɛ na kʋrↄ a Pↄw ʋlↄ a Naaŋmɩn na vɛl ir, nɩ a ʋ bibiir ɩ̃ na nʋ a Naaŋmɩn yel-mɩ̃ɛ pʋↄ. Aa ɩ maa ɩ̃ yẽ ɩ̃ nʋ nyɩ wa, ɩ̃-cɛ a bala ba jaa na bↄ̃w a yel-mɩ̃ɛ mɩ nʋ nyɩ na,
63001002	a-na-ɩ a yel-mɩ̃ɛ be na a sɩ pʋↄ, ɩ̃ ʋ na be nɩ sɩ na a daar a jaa.
63001003	A sũofʋ, a nã-bↄ̃wfʋ, nɩ a pɩɛnfʋ na yi a Sãa Naaŋmɩn nɩ a Jeeju-Kirisi na ɩ a Sãa Bi-daba sɛ̃, na be na a sɩ jie, a mɩnɛ sɩ na be a yel-mɩ̃ɛ nɩ a nʋfʋ pʋↄ.
63001004	Nʋ̃ↄ tɩɩ na nyↄw ma a mɩnɛ ɩ̃ na nyɛ a fʋ bibiir ŋmɛɛ a ba cere a yel-mɩ̃ɛ pʋↄ a Sãa na man sɩ.
63001005	Ɩ̃ a ƴɛ̃ƴɛrɩ̃ na, maa sɛbɛ fʋ ƴɛr-kpɛ̃w paalaa wa, ɩ̃-cɛ a ɩ na a ʋlↄ sɩ na pↄw a korĩ-cɛ na yel á sɩ nʋnↄ taa sɩ jaa.
63001006	A nʋfʋ ɩ na á sɩ cere tuure nɩ a Naaŋmɩn ƴɛr-kpɛn. A par ɩ na a ʋna ƴɛr-kpɛ̃w nyɩ na dãa wõ a korĩ-cɛ na yel á nyɩ cere a nʋfʋ pʋↄ.
63001007	A bɛbɛlbɛ yayaw yɛrʼã pↄw a tẽw. Ba maa sↄw áa Jeeju-Kirisi sɩrɩ̃ na lɩɛb tɛrɛ a nɩrɛ ɩ̃gan wa. Bɛbɛlbɛ nɩ a Kirisi sama-deme ba ɩ.
63001008	Nyɩ́ tɛrɛ nyɩ mɩ̃ɛ kↄ̃ wa bar a sɩ tʋmↄ a lo wa, ɩ̃-cɛ nyɩ́ bↄ̃w ɩraa, na nyɩ pↄw a nyɩ yar a jaa.
63001009	A nɩrɛ lɛ na ma ɩraa a Kirisi jaanfʋ pʋↄ wa, ɩ̃ dↄↄlↄ, faa na a Naaŋmɩn, ɩ-cɛ a ʋlↄ na ɩraa a ʋna jaanfʋ pʋↄ pↄw na a Sãa nɩ a Bie.
63001010	A nɩrɛ wa wɩ a nyɩ jie ɩ̃ ma wɩ nɩ a ʋna jaanfʋ wa, nyɩ taa sↄw de ʋ a nyɩ yir wa, ɩ̃ nyɩ taa mɩ tɩɩ soor ʋ a jáa wa,
63001011	a-na-ɩ a ʋlↄ na wa soor ʋ a jáa, be na tↄ a ʋ burbur pʋↄ.
63001012	Ɩ̃ tɛrɛ na yele yayaw na yel nyɩ, ɩ̃-cɛ maa bʋↄrↄ ɩ̃ sɛb ƴↄ̃w a sɛbɛ pʋↄ tɩɩr kʋ nyɩ wa, ɩ̃, ɩ̃ bʋↄrↄ na ɩ̃ wɩ a nyɩ sɛ̃ a sɩ na tʋↄ tor taa bʋ, a nʋ̃ↄ na nyɩrɩ̃ nyↄw sɩ.
63001013	A fʋ yɛ-pↄw bibiir a Naaŋmɩn na mɩ vɛl ir, puor fʋ na.
64001001	A maa na ɩ a nɩ-kpɛ̃ɛ ɩ̃ tɩɩrɛ a sɛbɛ na kʋrↄ a Gayisi ɩ̃ na nʋ a Naaŋmɩn yel-mɩ̃ɛ pʋↄ.
64001002	Ɩ̃ baraa, ɩ̃ bʋↄrↄ na a yele a jaa a cere vɩlaa a fʋ jie, ɩ̃ a fʋ ɩ̃gan na kpɛmɛ a mɩnɛ a fʋ sɩɛ na kpɛmɛ.
64001003	A tɩɩ na nʋmↄ ma a mɩnɛ a yɛɛr na ma waara mana ma a fʋ yel-mɩ̃ɛ tufʋ, a mɩnɛ fʋ na cere a yel-mɩ̃ɛ pʋↄ.
64001004	Bom ma nʋmↄ ma ta a mɩnɛ ɩ̃ na wõ á ɩ̃ bibiir cere na a yel-mɩ̃ɛ pʋↄ wa.
64001005	Ɩ̃ baraa, fʋ ɩ na dẽdẽ a ala fʋ na maala a yɛɛr jie, nɩ a bala na saarɩ̃ ɩ a sáanba jie mɩ.
64001006	Ba ƴɛrʼã a fʋ nʋfʋ ƴɛrɩ̃ a popuorbo sↄ̃w. A na vɩlaa na a ala ɩ fʋ na sũo ba na a ba cenfʋ jie a mɩnɛ a na nʋmↄ a Naaŋmɩn.
64001007	A-na-ɩ a Kirisi yuor ɩnɛ ba cere, ɩ̃ ma de bom a bala na ma bↄ̃w a Naaŋmɩn jie wa.
64001008	Ala-ɩ̃-sↄ a sɛw na a sɩmɩ, sɩ sũo a nɩ-lɛ nʋmↄ, a mɩnɛ a sɩ na tʋↄ be tↄ a ana yel-mɩ̃ɛ tʋmↄ pʋↄ ba na tʋnↄ.
64001009	Ɩ̃ sɛbʼã sɛb-bile kʋ a duo-puorbo, ɩ̃-cɛ a Jotirefe na nʋ a ba nɩ-kpɛ̃ɛ ɩfʋ ma sↄw a sɩ ƴɛrɩ̃ wa.
64001010	Ala-ɩ̃-sↄ, a maa wa wɩ ɩ̃ na bↄ̃w nɩ na a ʋ tʋmↄ a jaa ʋ na maala, nɩ a ʋ ƴɛr-kpansɩ ʋ na ƴɛrɛ ƴↄnↄ sɩ a pↄrↄ. Ɩ̃-cɛ a fãa ala ma sɛw ʋ sɛr wa, a-na-ɩ ʋ ma lɛ jaara na a yɛɛr bala na wɩɛrɛ a be, ɩ̃ ina mɩ vara a bala na bʋↄrↄ ba de ba a sↄr, diwre nɩ ba a popuorbo pʋↄ bara.
64001011	Ɩ̃ baraa, taa tↄↄnↄ a ala na ma vɩɛlɛ wa, ɩ̃-cɛ tↄↄnↄ a ala na vɩɛlɛ. A ʋlↄ na maala a vɩlaa ɩ na a Naaŋmɩn ben, ɩ̃-cɛ a ʋlↄ na maala a bier ma nyɛ a Naaŋmɩn wa.
64001012	A ala ɩ a Demetiri ʋ, a nɩbɛ ba jaa kpiire ʋ na, ɩ̃ a ʋ yel-mɩ̃ɛ mɩ miile na a lɛ. A sɩmɩ mɩ, sɩ mɩ kpiire ʋ na, ɩ̃ fʋ bↄ̃w na a sɩ manfʋ ɩ na a sɩrɛ.
64001013	Ɩ̃ tɛrɛ na yele yayaw ɩ̃ na yele fʋ, ɩ̃-ẽɛ maa bʋↄrↄ ɩ̃ sɛb ƴↄ̃w sɛbɛ pʋↄ tɩɩr kʋ fʋ wa,
64001014	ɩ̃, ɩ̃ bʋↄrↄ na ɩ̃ nyɛ fʋ ka nɩ fɩ̃ɩ pʋↄ a sɩ na bʋ taa.
64001015	A pɩɛnfʋ ú be a fʋ jie. A fʋ badɛɛ puor fʋ na. Puor a sɩ badɛɛ bõ-ƴene-ƴene.
65001001	A maa Judi na ɩ a Jeeju-Kirisi tʋ̃tʋnↄ, ɩ̃ mɩ ɩ a Jakɩ yɛbɛ ɩ̃ tɩɩrɛ a sɛbɛ na kʋrↄ a bala a Sãa Naaŋmɩn na nʋ, ɩ̃ bʋↄl gu tɛɛlɛ a Jeeju-Kirisi ɩnɛ.
65001002	A nã-bↄ̃wfʋ, a pɩɛnfʋ nɩ a nʋfʋ á lɛ dↄↄl a nyɩ jie.
65001003	Ɩ̃ badɛɛ, ɩ̃ dãa na tɩɩ bʋↄrↄ ɩ̃ sɛb nyɩ a ala na ɩ a faafʋ ʋlↄ a sɩ jaa na pↄw, ɩ̃ a ƴɛ̃ƴɛrɩ̃, a sɛw na ɩ̃ na sɛb nyɩ a sɛbɛ na, kʋ nyɩ a Ꞌlafʋ a nyɩ jɛbɛ a jaanfʋ ʋlↄ ɩnɛ a Naaŋmɩn na tɩɩr kʋ a ʋ nɩbɛ a gbɛ-daa a daar a jaa ɩnɛ.
65001004	A-na-ɩ nɩ-kpansɩ ŋmɛɛ sↄↄlɩ̃ na fʋr kpɛ a nyɩ sↄ̃w. Ba ma nyↄw na a Naaŋmɩn wɩɛfʋ ƴɛrɩ̃ par lɩɛb mana nɩ a ba burbur maalfʋ, ɩ̃ jaara a Jeeju-Kirisi na ɩ a sɩ Nɩ-kpɛ̃ɛ bõ-ƴen tẽtẽ na sↄ sɩ. Ɩ̃ a korĩ-cɛ jaa a Naaŋmɩn gↄrʼã sɛb a ƴɛrɩ̃ ʋlↄ nↄↄ nyↄwrↄ ba.
65001005	A mɩnɛ nyɩ na saarɩ̃ bↄ̃w a asɩmɛ a jaa, ɩ̃-cɛ ɩ̃ cãa na bʋↄrↄ ɩ̃ jaw nyɩ a mɩnɛ a Nɩ-kpɛ̃ɛ na faa a Ɩsɩrayɛl nɩbɛ a Ejibti-tẽw pʋↄ, ɩ̃ pãa bũburĩ a to-wõwbo bar.
65001006	A sɩ-tʋnɩsɩ mɩ, na ma dãa sↄw ɩraa a fãgã ʋlↄ pʋↄ a Naaŋmɩn na dãa kʋ ba wa, ɩ̃ bar a ba jie, a Naaŋmɩn lũ ba na nɩ a bↄ̃jↄrɩ̃-kpɛ̃w bin a libe pʋↄ, cɛlɛ nɩ a ƴɛrɩ̃ guorfʋ bibir kpɛ̃ɛ.
65001007	Nyɩ mɩ cãa bↄ̃w nɩ a Sↄdↄm nɩ a Gↄmↄↄr ten, nɩ a ana ten na dãa cɛɛl kolĩ ba. A bana ten nɩbɛ mɩ dãa na maal a sɩ-tʋnɩsɩ bala kaarɩ̃. A gã-ta-burbur dãa na be a ba sↄ̃w na ma mɩ ɩ bõ-maalaa wa, ɩ̃-cɛ a vũu na ma tɛrɛ kpiinfʋ wa dɩ ba na bũburĩ bar, ɩ bõ-miilaa a nɩbɛ ba jaa jie.
65001008	A lɛ a mɩ wↄ̃ nɩ a bana jir-ŋma-jaanba naa. A ba tɩɛrɩ̃sɩ ma taw ba na bↄrʼɩ̃, a ba maala a fãa sãwna nɩ a ba ɩ̃gana. Ba ma jaarʼã a Nɩ-kpɛ̃ɛ ƴɛrɩ̃ bar, ɩ̃ ma mɩ kpɛrɛ a bala na nyɩlɛ a saa juu.
65001009	A Mɩsɛl na ɩ a Naaŋmɩn sɩ-tʋ̃-nɩ-kpɛ̃ɛ ma Ꞌla tʋↄ maal a lɛ wa. A mɩnɛ a ʋlↄ nɩ a Satã na cɩɩrɛ taa, á ala na de a Mowisi a lɛ ʋ na kpi, Ꞌwaa Ꞌla tʋ ʋ wa, ɩ̃-cɛ ʋ yelʼã tɛw: “A Nɩ-kpɛ̃ɛ, ú kpãa fʋ.”
65001010	A nɩbɛ bala ma kpɛrɛ na a ala ba na ma bↄ̃w a par wa. Ɩ̃ a ala a ba mɩ̃ɛ na bↄ̃w a wɛ-yele kaarɩ̃, a ala ɩ̃ na saa a ba wɛ.
65001011	Nabier na nyↄw ba na, a-na-ɩ ba de na sↄr bõ-ƴen nɩ a Kayɩ̃, ɩ̃ mɩ de a ba mɩ̃ɛ ƴↄ̃w a Balam burbur pʋↄ a libie ɩnɛ. Ba wɛ na, a-na-ɩ ba maalʼã a Koore kaarɩ̃ na dãa jaar a Mowisi nʋↄr.
65001012	Bala waara nɩ a sãwfʋ a nyɩ lãa-taa-dɩb dɩfʋ daar. Ba ma dɩrɛ na, maa mɩ bɛr nɩrɛ wa. Ba wↄ̃ na taa nɩ dↄ̃dↄrɩ̃sɩ a sɛsɛb na de ɩ̃ ma ɩ saa wa, ɩ̃ lɛ wↄ̃ taa nɩ tɩɩr na ta a wↄ̃fʋ ɩ̃ ma lɛ wↄ̃ wa, ɩ̃ kpi daadaa a ba vↄ̃ ba bar.
65001013	A ba vĩ maalfʋ wↄ̃ na taa nɩ a man kʋ̃ↄ a sɛsɛb kpɛ̃ɛ na ŋmeere ʋ fure a fube. Ba mɩ wↄ̃ na taa nɩ ŋmarbie na bↄrↄ yʋↄrↄ, a Naaŋmɩn na gbɛɛrɩ̃ a ji-liwraa na nyɩrɩ̃ liw gbɛb, a ba na be a be a daar a jaa.
65001014	-
65001015	Nyɛ a mɩnɛ a Ɛnↄkɩ, na ɩ a Adã yãw par anuu-nʼayi na dãa hier yel a nɩbɛ bala ɩnɛ: “Nyɩ́ nyɛ! A Nɩ-kpɛ̃ɛ na tɛrɛ na a ʋ sɩ-tʋnɩsɩ ture ture na ʋ wa nɩ a nɩbɛ ba jaa ƴɛrɩ̃ guorfʋ ɩnɛ, ƴↄ̃w nɩ a nɩ-kpansɩ ba jaa a ƴɛrɩ̃ a ba maal-kpansɩ ɩnɛ a jaa ba na maal jaarʼɩ̃ a Naaŋmɩn bar, nɩ a ba ƴɛr-bebe ɩnɛ a bana nɩ-faar nɩ a bana nɩ-kpansɩ na ƴↄ̃w a Naaŋmɩn.”
65001016	A nɩbɛ bala ma hũhune na, waala nɩ a daar a jaa. A ba ɩ̃gan buur bↄb tɛw ɩnɛ ba be ka a tẽw pʋↄ. A yo-bↄb ƴɛrɩ̃sɩ ba ma ƴɛrɛ dↄrↄ nɩ a nɩbɛ a ba yele ɩnɛ.
65001017	Ɩ̃-eɛ ɩ̃ badɛɛ, nyɩ́ cãa bↄ̃w nɩ a ala a sɩ Nɩ-kpɛ̃ɛ Jeeju-Kirisi nɩ-tʋnɩsɩ na dãa yel a korĩ-cɛ.
65001018	A-na-ɩ ba dãa na yel nyɩ, áa baarfʋ daar, á nɩbɛ bala na tuure a ba ɩ̃gan buur bↄb kpansɩ na wa na laara nyɩ.
65001019	Bala mɩ waara nɩ a kpee kpee ŋmafʋ. Baa tɛrɛ Naaŋmɩn Sɩɛ wa; a tẽw pʋↄ tɩɛrɩ̃sɩ ba tɛrɛ.
65001020	Ɩ̃-cɛ ɩ̃ badɛɛ, nyɩ́ ɩraa cĩcĩ a Naaŋmɩn ƴɛr-eɛcɛ ba na jaan nyɩ pʋↄ, karɛɛ nɩ dↄↄlↄ. Nyɩ́ sʋↄrↄ a Naaŋmɩn nɩ a ʋ Sɩɛ kpɛ̃w,
65001021	bↄ̃w jɩnaa nɩ a ʋ nʋfʋ pʋↄ, cɛlɛ nɩ a Nɩ-kpɛ̃ɛ Jeeju-Kirisi ʋ wa kʋ nyɩ a baa-kↄ̃-tɛw a ʋ nã-bↄ̃wfʋ ɩnɛ.
65001022	Nyɩ́ tɛrɛ nã-bↄ̃wfʋ a bala na baala jie,
65001023	ɩ̃ faa a ŋmɛɛ yi nɩ a Naaŋmɩn su-tuo pʋↄ. A nɩŋmɛɛ jie go, nyɩ́ tɛrɛ nɩ ba nã-bↄ̃wfʋ, cãa jↄrↄ nɩ a Naaŋmɩn, Ꞌlaarʼɩ̃ a ba burbur wa kpɛ nɩ a ba cẽcene sɩɩrfʋ pʋↄ, na mɩ sãw a ba burbur ɩnɛ.
65001024	Naaŋmɩn sↄ pɛwfʋ, a ʋlↄ na tʋↄrↄ gure nyɩ a lofʋ pʋↄ a jiir a jaa, ɩ̃ mɩ maala nyɩ a nyɩ ɩrɛɛ a ʋ yo-yifʋ nii-sↄw nɩ nʋ̃ↄ kpɛ̃ɛ, kↄ̃ tɛrɛ cɛfʋ jie wa.
65001025	A ʋna Naaŋmɩn bõ-ƴen tɛw na ɩ a sɩ Fafaara a sɩ Nɩ-kpɛ̃ɛ Jeeju-Kirisi ɩnɛ, ú sↄ a yo-yifʋ, a kpɛ̃w, a tʋↄfʋ nɩ a fãw ʋ jaa, a tẽkorĩ, a ƴɛ̃ƴɛrɩ̃, nɩ a daar a jaa. Amɛn.
66001001	A yele ala a Naaŋmɩn na miil a Jeeju-Kirisi nɩ a asɩmɛ. Ʋ miil ʋ na a mɩnɛ ʋ na ma miil a ʋ tʋ̃tʋnbↄ a ala na ma yaarɩ̃ tara wa. A Kirisi tʋ̃ na a ʋ sɩ-tʋnaa ʋ cen na yel kʋ a Jã na ɩ a ʋ tʋ̃tʋnↄ,
66001002	ɩ̃ a Jã manʼã a ala a jaa ʋ na nyɛ. Ʋ manʼã a Naaŋmɩn ƴɛrɩ̃, nɩ a ala a Jeeju-Kirisi na mɩ man ʋ.
66001003	Nʋ̃ↄ ma be na a ʋlↄ jie na Ꞌwuoro a sɛbɛ na, nɩ a bala jie na mɩ cɛlɛ a Naaŋmɩn pʋ-tɩɛrʋ̃-bʋʋrↄ ƴɛrɩ̃sɩ asɩmɛ, ɩ̃ mɩ jↄrↄ a ala na sɛb a sɛbɛ na pʋↄ, a-na-ɩ a daar tara na.
66001004	A maa Jã ɩ̃ sɛb a sɛbɛ na tɩɩrɛ kʋrↄ a nyɩmɩ duo-puorbo na be a jiir anuu-nʼayĩ a Ajɩ wɩɛr pʋↄ. A sũofʋ nɩ a pɩɛnfʋ á be a nyɩ jie, a yi a ʋlↄ ná ɩ, na mɩ dãa ɩ, nↄↄ mɩ waara jie. A mɩ yi a sɩɩr anuu-nʼayi na ɩraa a Naaŋmɩn naa-dakↄw nii-sↄw jie,
66001005	nɩ a Jeeju-Kirisi jie. A Kirisi ʋlↄ ɩ na a yel-mɩ̃ɛ ƴɛr-man-dẽdẽ, nɩ a dãdãw sʋbↄ na ir a kũu pʋↄ, nɩ a tẽw jamansɩ Nɩ-kpɛ̃ɛ. Ʋ nʋ sɩ na ɩ̃ ir sɩ yi nɩ a sɩ maal-faar pʋↄ, a ʋ kũu ɩnɛ,
66001006	ɩ̃ lɩɛb sɩ a sɩ ɩ a ʋ fãw pʋↄ nɩbɛ, ɩ nɩ a baar-lorbo a ʋ Sãa Naaŋmɩn nii-sↄw. A Jeeju-Kirisi ɩ̃ sↄ a yo-yifʋ nɩ a kpɛ̃w a daar a jaa. Amɛn.
66001007	Nyɩ́ nyɛ, ʋ waara na a dↄ̃dↄrɩ̃sɩ pʋↄ. A nɩbɛ ba jaa nↄↄ nyɛ ʋ na, lãw nɩ a bala na dãa cↄr cↄr ʋ. Ɩ̃ a tẽw bal bʋrↄ bʋrↄ ba jaa na waala na a ʋ waa ɩnɛ. ↄↄ, a lɛ a na be. Amɛn.
66001008	A Nɩ-kpɛ̃ɛ Naaŋmɩn na ɩ a kpɛ̃w a jaa Sʋbↄ yelʼã: “Maa ɩ a nyↄwfʋ jie nɩ a baarfʋ jie, a ʋlↄ na ɩ, ɩ̃ mɩ dãa ɩ, na mɩ waara.”
66001009	A maa Jã na ɩ a nyɩ yɛbɛ, na lãa be nɩ nyɩ a won pʋↄ, ɩ̃ mɩ be taa nɩ nyɩ a Naaŋmɩn fãw pʋↄ, tɛrɛ nɩ a su-nyↄwraa a-na-ɩ a Jeeju pʋↄ sɩ be. Ba ƴↄ̃w ma na be a wɩɛr ʋlↄ ba na bʋↄlↄ a Patɩmↄsɩ a man kʋ̃ↄ na viirɩ̃ kolĩ, a-na-ɩ ɩ̃ ƴɛrʼã a Naaŋmɩn ƴɛrɩ̃ mɩ manʼɩ̃ a Jeeju yel-mɩ̃ɛ kʋ a nɩbɛ.
66001010	A Nɩ-kpɛ̃ɛ bibir dayen, a Naaŋmɩn Sɩɛ ir ma na ɩ̃ wõ kↄkɩr kpɛ̃w a ɩ̃ puo-sↄw na wↄ̃ taa nɩ ɩl ba na pɛɛlɛ,
66001011	na yele: “Sɛb a ala fʋ na nyɛ ƴↄ̃w sɛbɛ pʋↄ tɩɩr kʋ a duo-puorbo bala na duoro a ten anuu-nʼayi asɩmɛ: a Ɛfɛɛsɩ, nɩ a Sɩmɩɩr, a Pɛrgam, nɩ a Tɩyatɩɩr, a Sardɛsɩ, nɩ a Fɩladɛlfɩ, nɩ a Lawdise.”
66001012	Ɩ̃ ŋmelĩ na a ɩ̃́ Ꞌwuor je kãa a ʋlↄ na ƴɛrɛ nɩ ma, ɩ̃ a mɩnɛ ɩ̃ na ŋmelĩ, ɩ̃ nyɛ na lãpar anuu-nʼayi na ɩ sɛlmɛ,
66001013	ɩ̃ a ana lãpar sↄↄlɩ̃sↄw, ɩ̃ nyɛ na bom na wↄ̃ taa nɩ nɩrɛ na su kpar-kpɛ̃ɛ na suu ta ʋ a gbɛɛ pʋↄ, ɩ̃ mɩ sɛ sɛlmɛ gan a nyãa juu.
66001014	A ʋ jukↄbↄ dãa na pɛlɩ̃ a pɛr kↄbↄ mɩɩ a gon kaarɩ̃, ɩ̃ a ʋ mimie nyɩnyɩlɛ wↄ̃ taa nɩ a vũu.
66001015	A ʋ gbɛɛ mɩ dãa na wↄ̃ kur jɩ̃ɛw ba na ƴↄ̃w vũu pʋↄ ʋ nyɩlɛ, ɩ̃ a ʋ kↄkɩr yire wↄ̃ taa nɩ kʋ̃ↄ kpɛ̃ɛ na hele.
66001016	Ʋ dãa na tɛrɛ ŋmarbie anuu-nʼayi a ʋ dʋrɩ̃ nuu pʋↄ, ɩ̃ a sↄ-bãjɩnɛ na dɩrɛ a nↄɛ a jaa mɩ yire a ʋ nʋↄr pʋↄ. A ʋ nii-sↄw nyɩnyɩlɛ na wↄ̃ taa nɩ a mↄtↄ̃w na be a ju-sↄ̃w.
66001017	A mɩnɛ ɩ̃ na nyɛ ʋ a lɛ, ɩ̃ lo na a ʋ gbɛɛ pulẽe, gã wↄ̃ taa nɩ nɩrɛ na kpi, ɩ̃ ʋ dↄↄl ma na a ʋ dʋrɩ̃ nuu ɩ̃ yel: “Taa jↄrↄ dãbɩ̃ɛ wa. Maa ɩ̃ɩa Dãdãw Sʋbↄ, nɩ a Baarfʋ Sʋbↄ.
66001018	Ɩ̃ mɩ ɩ na a Baafʋ Sʋbↄ. Ɩ̃ dãa na kpi, ɩ̃ a ƴɛ̃ƴɛrɩ̃ na, ɩ̃ lɛ tɛrɛ na a baafʋ a daar a jaa ɩnɛ. Maa ɩ̃ tɛrɛ a kũu nɩ a kpɩɩn tẽw dↄ̃dↄ-nↄɛ nakilsɩ.
66001019	Ala-ɩ̃-sↄ, sɛb a ala fʋ na nyɛ, ƴↄ̃w sɛbɛ pʋↄ: a ala na maala a ƴɛ̃ƴɛrɩ̃ na, nɩ a ala nↄↄ tara a daar kãw.
66001020	Nyɛ a yele ala na sↄↄlɩ̃: a ŋmarbie anuu-nʼayi ala fʋ na nyɛ a ɩ̃ dʋrɩ̃ nuu pʋↄ, nɩ a sɛlmɛ lãpar anuu-nʼayi. A ŋmarbie anuu-nʼayi miile na a duo-puorbo jiir anuu-nʼayi sɩ-tʋnɩsɩ, ɩ̃ a lãpar anuu-nʼayi mɩ miile na a duo-puorbo na be a jiir anuu-nʼayi.
66002001	“Sɛb a nↄhↄ̃ tɩɩr kʋ a Ɛfɛɛsɩ-tẽw duo-puorbo sɩ-tʋnaa: ʻA ʋlↄ na tɛrɛ a ŋmarbie anuu-nʼayi a ʋ dʋrɩ̃ nuu pʋↄ, ɩ̃ mɩ cere a sɛlmɛ lãpar anuu-nʼayi sↄↄlɩ̃sↄw ƴɛrɩ̃sɩ nɩ a asɩmɛ.
66002002	Ɩ̃ bↄ̃w na a fʋ tʋmↄ a jaa, a mɩnɛ fʋ na tʋ̃ nɩ a kpɛ̃w, tɛrɛ nɩ a su-nyↄwraa. Ɩ̃ mɩ bↄ̃w na a mɩnɛ fʋ na ma mɩ tʋↄrↄ beree nɩ a nɩ-bebe wa. Fʋ jʋʋrʼã a bala na bɛlɩ̃ yele a nɩ-tʋnɩsɩ ba ɩ, nyɛ a ba ɩ jir-ŋmarba.
66002003	Fʋ nyↄw na suur, ɩ̃ fʋ mɩ pↄw na a won a ɩ̃ ɩnɛ, ɩ̃ faa bal wa.
66002004	Ɩ̃-cɛ, nyɛ a ala ɩ̃ na tɛrɛ nɩ fʋ. Faa lɛ cãa nʋnↄ ma a nyↄwfʋ daar kaarɩ̃ wa.
66002005	Ala-ɩ̃-sↄ, tɩɛr bↄ̃w a mɩnɛ fʋ na dãa be ɩ̃ wa lo. Lɩɛb a fʋ yɛ̃ ɩ̃ maala a korĩ-cɛ kaarɩ̃. A ala ɩ faa lɩɛb a fʋ yɛ̃ wa, ɩ̃ na wɩ na ir a fʋ lãpa a ʋ jie bar.
66002006	Ɩ̃-cɛ, fʋ tɛrɛ na yel-mɩ̃ɛ a mɩnɛ fʋ na Ꞌlaar a Nɩkolatɩ nɩbɛ maalfʋ. A maa mɩ, a lɛ ɩ̃ mɩ be.
66002007	“ ʻA ʋlↄ na tɛrɛ a tobo wono nɩ, ú bↄ̃w cɛlɛ a ala a Naaŋmɩn Sɩɛ na yele a duo-puorbo. “ ʻA ʋlↄ na ɩrɛɛ a tʋↄfʋ sʋbↄ, ɩ̃ na kʋ ʋ na a sↄr ʋ Ꞌwↄb a baafʋ tɩɛ bir ʋlↄ na be a Naaŋmɩn nakʋↄ pʋↄ.ʼ
66002008	“Sɛb a nↄhↄ̃ tɩɩr kʋ a Sɩmɩɩr-tẽw duo-puorbo sɩ-tʋnaa: “A ʋlↄ na ɩ a Dãdãw Sʋbↄ nɩ a Baarfʋ Sʋbↄ, na dãa kpi ɩ̃ lɛ ir a kũu pʋↄ ƴɛrɩ̃sɩ nɩ a asɩmɛ.
66002009	Ɩ̃ bↄ̃w na a fʋ won nɩ a fʋ nãw, a mɩnɛ fʋ na saarɩ̃ le. Ɩ̃ mɩ bↄ̃w na a mɩnɛ a bala na bɛlɩ̃ yel a Jufisɩ ba ɩ na koro fʋ. Ba ɩ na a Satã duo-puorbo.
66002010	Taa jↄrↄ dãbɩ̃ɛ a hʋʋr ala fʋ nↄↄ nyɛrɛ ɩnɛ wa. A Satã nↄↄ pↄw na a ŋmɛɛ a nyɩ sↄ̃w a kasu pʋↄ bɩɩrʼɩ̃ nyɩ, ɩ̃ nyɩ na pↄw na won maalʼɩ̃ bibie pie. Ɩraa cĩcĩ wa ta nɩ a fʋ kũu daar, ɩ̃ ɩ̃ na kʋ fʋ na a baafʋ na ɩ a tʋↄfʋ bom.
66002011	“A ʋlↄ na tɛrɛ a tobo wono nɩ, ú bↄ̃w cɛlɛ a ala a Naaŋmɩn Sɩɛ na yele a duo-puorbo. “A ʋlↄ na ɩrɛɛ a tʋↄfʋ sʋbↄ, a gbɛɛ ayi kũu kↄ̃ sɩɩr ʋ fɩ̃ɩ wa.
66002012	“Sɛb a nↄhↄ̃ tɩɩr kʋ a Pɛrgam-tẽw duo-puorbo sɩ-tʋnaa: “A ʋlↄ na tɛrɛ a sↄ-bãjɩnɛ na dɩrɛ a nↄɛ a jaa ƴɛrɩ̃sɩ nɩ a asɩmɛ.
66002013	Ɩ̃ bↄ̃w na a jie fʋ na be, a jie ʋlↄ a Satã na tɛrɛ a ʋ naa-dakↄw. Ɩ̃-cɛ fʋ bↄ̃w na ɩraa cĩcĩ a ɩ̃ pʋↄ. Faa jaar a ƴↄ̃w-nyãa fʋ na tɛrɛ nɩ ma bar wa, a ala saarɩ̃ ɩ a lɛdaar ba na dãa kú a ɩ̃ yel-mɩ̃ɛ ƴɛr-man-dẽdẽ, Átɩpasɩ a be a nyɩ sↄ̃w, a jie ʋlↄ na ɩ a Satã jɩnaafʋ jie.
66002014	Ɩ̃-cɛ ɩ̃ tɛrɛ nɩ fʋ na ƴɛrɩ̃. A-na-ɩ fʋ tɛrɛ na nɩbɛ a be na tɛrɛ a Balam jaanfʋ; a Balam na dãa jaan a Balakɩ ʋ maal a Ɩsɩrayɛl nɩbɛ a ba lo a fãa pʋↄ na ba Ꞌwↄbↄ a tɩbɛ nɩnɛ ɩ̃ mɩ maala a burbur gana nɩ taa.
66002015	A lɛ ʋ mɩ, fʋ mɩ tɛrɛ na a nɩbɛ na mɩ sↄw a Nɩkolatɩ jaanfʋ.
66002016	Ala-ɩ̃-sↄ, lɩɛb a fʋ maalfʋ. A ala ma ɩ lɛ ʋ wa, ɩ̃ na wɩ na be pʋrpʋr, jɛbʼɩ̃ a bana nɩbɛ nɩ a sↄ-bãjɩnɛ ʋlↄ na be a ɩ̃ nʋↄrɩ̃.
66002017	“A ʋlↄ na tɛrɛ a tobo wono nɩ, ú bↄ̃w cɛlɛ a ala a Naaŋmɩn Sɩɛ na yele a duo-puorbo. “A ʋlↄ na ɩrɛɛ a tʋↄfʋ sʋbↄ, ɩ̃ na kʋ ʋ na a maan ʋlↄ na sↄↄlɩ̃, ɩ̃ ɩ̃ na lɛ kʋ ʋ na kubir pɩlaa ba na sɛb yo-paalaa dↄↄl a ʋ juu. Nɩrɛ ma bↄ̃w a yuor ʋlↄ, ɩ̃ a ala ma ɩ a ʋlↄ tɛw na pↄw ʋ wa.
66002018	“Sɛb a nↄhↄ̃ tɩɩr kʋ a Tɩyatɩɩr-tẽw duo-puorbo sɩ-tʋnaa: “A ʋlↄ mimie na nyɩnyɩlɛ wↄ̃ taa nɩ a vũu, ɩ̃ a gbɛɛ mɩ wↄ̃ kur jɩ̃ɛw na nyɩlɛ, na ɩ a Naaŋmɩn Bie ƴɛrɩ̃sɩ nɩ a asɩmɛ.
66002019	Ɩ̃ bↄ̃w na a fʋ tʋmↄ a jaa, a fʋ nʋfʋ, a fʋ dẽdẽ ɩfʋ, a mɩnɛ fʋ na de tↄ a ɩ̃ tʋmↄ ɩnɛ, nɩ a mɩnɛ fʋ na nyↄw a suur. Ɩ̃ bↄ̃w na ka a fʋ tʋmↄ a ƴɛ̃ƴɛrɩ̃ na gãw na a nyↄwfʋ daar.
66002020	Ɩ̃-cɛ nyɛ a ala ɩ̃ na tɛrɛ nɩ fʋ. Fʋ ma barʼã a pↄw ʋlↄ ba na bʋↄlↄ a Jejabɛl na ma bɛlɩ̃ yel á Naaŋmɩn pʋ-tɩɛrʋ̃-bʋʋrↄ ʋ ɩ, ʋ ma jaana a ɩ̃ tʋ̃tʋnbↄ bɛlɛ nɩ ba a ba bↄrↄ, gana nɩ taa burbur, Ꞌwↄbↄ nɩ a tɩbɛ nɩnɛ.
66002021	Ɩ̃ kʋ ʋ na daar ʋ na tʋↄ lɩɛb a ʋ maalfʋ, ɩ̃ a Ꞌwaa bʋↄrↄ ʋ bar a ʋ burbur wa.
66002022	Ɩ̃ na maal ʋ na ʋ gã wʋlɩ̃, ɩ̃ a bala na maal a burbur a ʋ kaarɩ̃, ɩ̃ na ƴↄ̃w ba na a hʋʋr pʋↄ, a ala mↄↄ ɩ ba lɩɛbʼã ɩ̃ bar a ʋna pↄw maalfʋ wa.
66002023	Ɩ̃ na maalʼã a ʋ bibiir a ba kpi, ɩ̃ a duo-puorbo a jiir a jaa na bↄ̃w na ka á maa ɩ̃ ɩ a ʋlↄ na bↄ̃w a nɩbɛ sube nɩ a ba tɩɛrɩ̃sɩ. Ɩ̃ na ya nyɩ na bõ-ƴene-ƴene tu nɩ a nyɩ tʋ̃-bie.
66002024	“A ala ɩ a nyɩmɩ na cɛ a be a Tɩyatɩɩr ʋ, a nyɩmɩ na ma sↄw tu a ʋna pↄw jaanfʋ wa, na ma mɩ bↄ̃w a ala ba na bʋↄlↄ a Satã yel-ciirsɩ wa, ɩ̃ yel nyɩ na a maa lɛ dↄↄlↄ nyɩ bom wa,
66002025	ɩ̃-cɛ nyɩ́ nyↄw cĩcĩ a ala nyɩ na tɛrɛ, wa ta nɩ a ɩ̃ waa daar.
66002026	A ʋlↄ na ɩrɛɛ a tʋↄfʋ sʋbↄ ɩraa nɩ a cĩcĩ a ɩ̃ tʋmↄ pʋↄ, ɩ̃ na kʋ ʋ na a tʋↄfʋ a nɩ-bʋlsɩ jie,
66002027	a tʋↄfʋ ʋlↄ a maa mɩ̃ɛ na pↄw a ɩ̃ Sãa jie. Ʋ na tɛrɛ ba na nɩ a kpɛ̃w ʋlↄ na be a kur kaarɩ̃, ɩ̃ ma mɩ ŋmɛr ba bar lakpoor kaarɩ̃.
66002028	Ɩ̃ ɩ̃ na mɩ kʋ ʋ na a bi-vɩɛ-ŋmarbir.
66002029	“A ʋlↄ na tɛrɛ a tobo wono nɩ, ú bↄ̃w cɛlɛ a ala a Naaŋmɩn Sɩɛ na yele a duo-puorbo.
66003001	“Sɛb a nↄhↄ̃ tɩɩr kʋ a Sardɛsɩ-tẽw duo-puorbo sɩ-tʋnaa: “A ʋlↄ na tɛrɛ a Naaŋmɩn sɩɩr anuu-nʼayi, nɩ a ŋmarbie anuu-nʼayi ƴɛrɩ̃sɩ nɩ a asɩmɛ. Ɩ̃ bↄ̃w na a fʋ tʋmↄ a jaa. Ɩ̃ bↄ̃w na ka a nɩbɛ yele na a fʋ cãa na mimir, ɩ̃-cɛ a ɩ fʋ kpi na.
66003002	Jaw ir, ɩ̃ maal a ala na cɛ na kpiire, a lɛ kpɛmɛ. A-na-ɩ ɩ̃ jʋʋrʼã nyɛ a fʋ maalfʋ a ɓↄr a ɩ̃ Naaŋmɩn nii-sↄw.
66003003	Ala-ɩ̃-sↄ, cãa bↄ̃w nɩ a ʋna jaanfʋ fʋ na dãa pↄw, nɩ a mɩnɛ fʋ na dãa wõ ʋ. Tɛrɛ a jaanfʋ ʋlↄ ɩ̃ lɩɛb a fʋ yɛ̃. A fʋ̃ʋ ma jaw ir wa, ɩ̃ na wɩ na nyanyuur kaarɩ̃, ɩ̃ a fʋ kↄ̃ bↄ̃w a daar ʋlↄ ɩ̃ na duune nɩ fʋ wa.
66003004	Ɩ̃-cɛ fʋ tɛrɛ na a ŋmɛɛ a be a Sardɛsɩ-tẽw pʋↄ na ma sↄb a ba cẽcene wa. Ba nↄↄ su na a cẽcẽ-pɛlɛ a sɩ lãa cere taa, a-na-ɩ ba sɛw nɩ na.
66003005	A ʋlↄ na ɩrɛɛ a tʋↄfʋ sʋbↄ na mɩ su na cẽcẽ-pɛlɛ a ba kaarɩ̃, ɩ̃ maa sãwna a ʋ yuor a baafʋ sɛbɛ pʋↄ bara wa. Ɩ̃ ɩ̃ na cã na yel a ɩ̃ Sãa nii-sↄw nɩ a ʋ sɩ-tʋnɩsɩ nii-sↄw, a ʋ ɩ na a ɩ̃ ben.
66003006	“A ʋlↄ na tɛrɛ a tobo wono nɩ, ú bↄ̃w cɛlɛ a ala a Naaŋmɩn Sɩɛ na yele a duo-puorbo.
66003007	“Sɛb a nↄhↄ̃ tɩɩr kʋ a Fɩladɛlfɩ-tẽw duo-puorbo sɩ-tʋnaa: “A ʋlↄ na ɩ a Cɛcɛ Sʋbↄ, nɩ a Yel-mɩ̃ɛ Sʋbↄ, na mɩ tɛrɛ a jamana Davɩtɩ nakili, ƴɛrɩ̃sɩ nɩ a asɩmɛ. Ɩ̃ ɩ na a ʋlↄ na ma yuo, ɩ̃-cɛ a nɩrɛ ma be na tʋↄ pↄw wa, nɩ a ʋlↄ na ma pↄw, ɩ̃-cɛ a nɩrɛ ma be na tʋↄ yuo wa.
66003008	Ɩ̃ bↄ̃w na a fʋ tʋmↄ a jaa. Ɩ̃ bↄ̃w na ka a fʋ fãgã pabʼã, ɩ̃-cɛ fʋ cãa na tɛrɛ a ɩ̃ ƴɛrɩ̃, mɩ ɩraa nɩ a ɩ̃ pʋↄ dẽdẽ. Ala-ɩ̃-sↄ ɩ̃ yuo na pan bar a fʋ nii-sↄw nɩrɛ na ma tʋↄrↄ pↄwrↄ wa.
66003009	Ŋmɛɛ be na be na ɩ a Satã duo-puorbo na ma bɛlɩ̃ yele á Jufisɩ ba ɩ, ɩ̃-cɛ a ɩ jiri ʋ. Ɩ̃ na maal ba na a ba wa lo gburĩ dume a fʋ nii-sↄw puoro fʋ, a ba bↄ̃w ka ɩ̃ nʋnↄ fʋ na.
66003010	A mɩnɛ fʋ na sↄw a ʋna ƴɛrɩ̃ ɩ̃ na dãa ƴɛr fʋ a fʋ tɛrɛ a su-nyↄwraa, a maa mɩ, ɩ̃ na gu fʋ na a lɛdaar a bɩɩrfʋ na pↄwrↄ a tẽw ʋ jaa, bɩɩrɛ a nɩbɛ a jiir a jaa.
66003011	Maa yaarɩ̃ wɩɛrɛ wa. Bↄ̃w nyↄw a ala fʋ na tɛrɛ cĩcĩ, a mɩnɛ a nɩrɛ kↄ̃ wa de a fʋ tʋↄfʋ bom wa.
66003012	A ʋlↄ na ɩrɛɛ a tʋↄfʋ sʋbↄ, ɩ̃ na maal ʋ na ʋ ɩ a ɩ̃ Naaŋmɩn puor-yir kpɛ̃ɛ luur, ɩ̃ Ꞌwaa lɛ be na lɛ yi go wa. Ɩ̃ na sɛbʼã a ɩ̃ Naaŋmɩn yuor a ʋ juu, nɩ a ɩ̃ Naaŋmɩn tẽw yuor na ɩ a Jerujalɛm paalaa, a tẽw ʋlↄ a ɩ̃ Naaŋmɩn na bara ʋ yire a saa juu ɩ̃ suure. Ɩ̃ ɩ̃ na mɩ sɛbʼã a ɩ̃ yo-paalaa a ʋ juu.
66003013	“A ʋlↄ na tɛrɛ a tobo wono nɩ, ú bↄ̃w cɛlɛ a ala a Naaŋmɩn Sɩɛ na yele a duo-puorbo.
66003014	“Sɛb a nↄhↄ̃ tɩɩr kʋ a Lawdise-tẽw duo-puorbo sɩ-tʋnaa: “A ʋlↄ na ɩ a Amɛn, na mɩ ɩ a yel-mɩ̃ɛ ƴɛr-man-dẽdẽ nɩ a Yel-mɩ̃ɛ Sʋbↄ, ƴɛrɩ̃sɩ nɩ a asɩmɛ. Ʋ mɩ ɩ na a yele ala a jaa a Naaŋmɩn na mɛ nyↄwfʋ jie.
66003015	Ɩ̃ bↄ̃w na a fʋ tʋmↄ a jaa. Ɩ̃ bↄ̃w na ka faa ɓãa wa, ɩ̃ ma mɩ tʋlↄ wa. A naa dãa na nʋmↄ ma a ala ɩ fʋ dãa na ɓãa, mɩɩ fʋ dãa na tʋlↄ.
66003016	Ɩ̃-cɛ a mɩnɛ fʋ na ɩ a Ꞌwↄlↄ Ꞌwↄlↄ, ɩ̃ ma tʋlↄ wa, ma mɩ lɛ ɓãa wa, ɩ̃ na ti fʋ na bar.
66003017	Fʋ ma yele na á fʋ le na; á fʋ tɛraa na; á bom kãw ma ɓↄr fʋ wa. Ɩ̃-cɛ faa bↄ̃w ka fʋ ɩ na nãw sʋbↄ na tɛrɛ won, ɩ nɩ a nɩ-kↄmↄ, tɛrɛ nɩ a salĩɓuor, ɩ̃ mɩ jↄ̃w wa.
66003018	Ala-ɩ̃-sↄ, ɩ̃ bʋↄrↄ ɩ̃ miil fʋ a fʋ da sɛlmɛ ba na cↄↄrɩ̃ bar a vũu pʋↄ a ɩ̃ jie, a mɩnɛ a fʋ na tʋↄ le. A fʋ na mɩ da cẽcẽ-pɛlɛ na tʋↄ su pↄw a fʋ vĩ salĩɓuor, mɩ da nɩ mimie tɩ̃ɩ, ƴↄ̃w a fʋ mimie pʋↄ na tʋↄ nyɛrɛ.
66003019	Ɩ̃ ma galʼã ɩ̃ mɩ kpãa a bala ba jaa ɩ̃ na nʋnↄ. Ala-ɩ̃-sↄ ƴↄ̃w kpɛ̃w ɩ̃ lɩɛb a fʋ yɛ̃.
66003020	Nyɛ, ɩ̃ ɩraa na a dↄ̃dↄr nʋↄr ŋmeere a pan. A ʋlↄ na wõ a ɩ̃ kↄkɩr ɩ̃ yuo a pan, ɩ̃ na kpɛ na a ʋ jie, a ʋlↄ nɩ a maa a sɩ lãa dɩ.
66003021	A ʋlↄ na ɩrɛɛ a tʋↄfʋ sʋbↄ ɩ̃ na ƴↄ̃w ʋ na ʋ lãa jɛ nɩ ma a ɩ̃ naa-dakↄw juu, a mɩnɛ ɩ̃ na mɩ dãa pↄw a tʋↄfʋ ɩ̃ mɩ lãa jɛ nɩ a ɩ̃ Sãa a ʋ naa-dakↄw juu.
66003022	“A ʋlↄ na tɛrɛ a tobo wono nɩ, ú bↄ̃w cɛlɛ a ala a Naaŋmɩn Sɩɛ na yele a duo-puorbo.”
66004001	A ala ɩ̃baar, ɩ̃ Ꞌwuorʼã ɩ̃ nyɛ a dↄ̃dↄr nʋↄr ba na yuo bar a saajuu, ɩ̃ a kↄkɩr ʋlↄ ɩ̃ na dãa wõ a kori-cɛ yire na ɩl-pɛɛlfʋ kaarɩ̃ yele ma: “Do wa ɩ̃ miil fʋ a yele ala na sɛw a ta, a lɛ a yele asɩmɛ nↄↄ tↄlↄ baara.”
66004002	A jie naan a Naaŋmɩn Sɩɛ de ma na, ɩ̃a be a saꞋlon, ɩ̃ nyɛ na naa-dakↄw na jɛ, ɩ̃ a nɩ-sʋbↄ mɩ jɛ a ʋ juu.
66004003	Ɩ̃ nyɛ na a nɩ-sʋbↄ ʋlↄ ʋ wↄ̃ taa nɩ kubi-nyɩlɩsɩ ba na bʋↄlↄ a jasɩpɩ nɩ a sardↄn, ɩ̃ a sa-sʋↄ na wↄ̃ taa nɩ a ɛmɛrↄdɩ na mɩ ɩ a kubi-nyɩlaa kãw dãa viiri kolĩ a naa-dakↄw.
66004004	Ɩ̃ mɩ nyɛ na a naa-dakↄↄr lɩjɛrʼɩ̃ anaan a ba pɩɛrɩ̃ kolĩ a naa-dakↄw ʋlↄ, ɩ̃ a nɩ-bɛrɛ lɩjɛrʼɩ̃ anaan na su a cẽcẽ-pɛlɛ mɩ kpa nɩ a sɛlmɛ sapir mɩ jɛ a ana dakↄↄr jur.
66004005	A saa-nyɩɩlɩ̃fʋ, a kↄkɩɛ, nɩ a tanfʋ ɩ̃ yire a naa-dakↄw ʋlↄ jie, ɩ̃ a lãpar anuu-nʼayi Ꞌlere a ʋna dakↄw par. Ba ɩ na a Naaŋmɩn sɩɩr anuu-nʼayi.
66004006	A naa-dakↄw nii-sↄw bom be na be na wↄ̃ taa nɩ man kʋ̃ↄ na ɩ wɩl-wɩl-wɩl, nyɩlɛ a caaraa kaarɩ̃. A yel-mimie anaan na tɛrɛ a mimie a jiir a jaa, a nii-sↄw nɩ a puo-sↄw, ɩ̃ be a naa-dakↄw pulẽe, tiw kolĩ ʋ.
66004007	A dãdãw bõ-mimir wↄ̃ na taa nɩ gbeen, ɩ̃ a gbɛɛ ayi sʋbↄ wↄ̃ taa nɩ narale; a gbɛɛ ata sʋbↄ nii-sↄw wↄ̃ taa nɩ nɩrɛ; ɩ̃ a gbɛɛ anaan sʋbↄ wↄ̃ taa nɩ tuu-aaraa.
66004008	A bana yel-mimie anaan dãa na tɛrɛ pɩrɛ ayʋↄb ba jaa, ɩ̃ a numie dãa na pↄw ba a jiir a jaa, a pʋ̃ↄ nɩ a yene. A mↄtↄ̃w nɩ a tɩsↄw, ba ma cɩɛrɛ na a yele ma gala wa, yele nɩ: “A Nɩ-kpɛ̃ɛ Naaŋmɩn na ɩ a kpɛ̃w a jaa Sʋbↄ, na ɩ, na dãa ɩ, nↄↄ mɩ waara, ʋ ɩ na cɛcɛ, cɛcɛ, a cɛcɛ.”
66004009	A lɛdaar a yel-mimie bala na ma puoro a ʋlↄ na be a be a daar a jaa, na jɛ a naa-dakↄw juu, kʋrↄ nɩ ʋ a yo-yifʋ, nɩ a ju-kpɛ̃ɛ,
66004010	a nɩ-bɛrɛ lɩjɛrʼɩ̃ anaan bala ma mɩ gbure na a dume a ʋlↄ na jɛ a naa-dakↄw juu nii-sↄw, ɩ̃ pɛwrɛ a ʋlↄ na be a be a daar a jaa. Ba ma binʼã a ba sɛlmɛ sapir a naa-dakↄw nii-sↄw ɩ̃ yele:
66004011	“A sɩ Nɩ-kpɛ̃ɛ nɩ a sɩ Naaŋmɩn, fʋ sɛw na a ba na maal a fʋ yuor ʋ yire, kʋrↄ nɩ fʋ a ju-kpɛ̃ɛ, nɩ a kpɛ̃w, a-na-ɩ a fʋ̃ʋ ir a yele a jaa. A yi na a fʋ pʋ-tɩɛrʋ̃ pʋↄ a fʋ ir ba.”
66005001	Ɩ̃ nyɛ na a ʋlↄ na jɛ a naa-dakↄw juu ʋ tɛrɛ sɛbɛ ba na pilĩ pilĩ a ʋ dʋrɩ̃ nuu pʋↄ. Ba dãa na sɛb a ʋna sɛbɛ naa a pʋ̃ↄ nɩ a yene, ɩ̃ mar ʋ pↄw, ƴↄ̃w nɩ a jɩbsɩ jiir anuu-nʼayi.
66005002	Ɩ̃ ɩ̃ nyɛ na a sɩ-tʋ̃-gãdaa na hiere nɩ kↄkɩr kpɛ̃w yele nɩ: “Ala sɛw na kar a jɩbsɩ, ɩ̃ Ꞌlor a sɛbɛ na?”
66005003	Ɩ̃-cɛ nɩrɛ kãw ma dãa be a saa juu, mɩɩ a tẽw pʋↄ, mɩɩ a kpɩɩn tẽw na dãa tʋↄrↄ Ꞌloro a ʋna sɛbɛ Ꞌwuoro wa,
66005004	ɩ̃ wuure kono nɩ, a-na-ɩ nɩrɛ ma dãa be na sɛw na Ꞌlor a ʋna sɛbɛ Ꞌwuor wa.
66005005	A bana nɩ-bɛrɛ kãw yel ma: “Taa kono wa. Nyɛ, a ʋlↄ na ɩ a Juda bal Gbeen, na ɩ a jamana Davɩtɩ yãw pↄw na a tʋↄfʋ. Ala-ɩ̃-sↄ ʋ na tʋↄ na kar a jɩbsɩ anuu-nʼayi ala, ɩ̃ Ꞌlor a sɛbɛ.”
66005006	Ɩ̃ ɩ̃ nyɛ na Pẽle na wↄ̃ taa nɩ bom ba na dãa kú, ʋ ɩraa a naa-dakↄw pulẽe, ɩ̃ a bana yel-mimie anaan nɩ a nɩ-bɛrɛ bala tiw kolĩ ʋ. Ʋ dãa na tɛrɛ ɩlɛ anuu-nʼayi nɩ mimie anuu-nʼayi na ɩ a Naaŋmɩn sɩɩr anuu-nʼayi ba na tʋ̃ a ten jiir a jaa pʋↄ.
66005007	Ɩ̃ a Pẽle taw na ta a ʋlↄ na jɛ a naa-dakↄw juu ɩ̃ de a sɛbɛ na be a ʋ dʋrɩ̃ nuu pʋↄ.
66005008	Ɩ̃ a mɩnɛ ʋ na de a sɛbɛ, a yel-mimie anaan nɩ a nɩ-bɛrɛ lɩjɛrʼɩ̃ anaan bala lo na gburĩ a dume a ʋ nii-sↄw. Ba jaa bõ-ƴene-ƴene tɛrɛ na korĩjom, nɩ sɛlmɛ lara a tɩ̃ɩ-nyu-vɩlaa na sɛw dɩrɛ nyuure, na ɩ a Naaŋmɩn nɩbɛ puorfʋ.
66005009	Ba dãa na cɩɛrɛ yel-paalaa na yel: “Fʋ̃ʋ sɛw na de a sɛbɛ ɩ̃ kar a jɩbsɩ ala bar, a-na-ɩ ba dãa na kú fʋ, ɩ̃ a fʋ jɩ̃ɩ fʋ da nɩ a nɩbɛ na yi a bal a jaa pʋↄ, nɩ a ƴɛr-bʋrↄ a jaa, nɩ a nɩ-bʋrↄ ba jaa, nɩ a ten a jaa kʋ a Naaŋmɩn.
66005010	Fʋ lɩɛb ba na a ba ɩ a sɩ Naaŋmɩn fãw pʋↄ nɩbɛ, mɩ ɩ nɩ a baar-lorbo a ʋ nii-sↄw, ɩ̃ ba nↄↄ ɩ na a jamansɩ a tẽw pʋↄ.”
66005011	Ɩ̃ Ꞌwuorʼã ɩ̃ wõ a kↄkɩɛ dam a yire a sɩ-tʋnɩsɩ yaw na tiw kolĩ a naa-dakↄw, nɩ a yel-mimie, nɩ a nɩ-bɛrɛ bala. Ba na ta na ture ture kↄ̃ bↄ̃w nʋↄr,
66005012	ɩ̃ cɩɛrɛ yele nɩ kↄkɩr kpɛ̃w yele nɩ: “A Pele ʋlↄ ba na dãa kú ɩ̃ sɛw nɩ a kpɛ̃w, a na-yele, a kpaarfʋ, nɩ a fãgã, a ju-kpɛ̃ɛ, nɩ a yo-yifʋ nɩ a pɛwfʋ.”
66005013	Ɩ̃ ɩ̃ mɩ wõ na a yele a jaa na be a saa juu, a tẽw pʋↄ, a kpɩɩn tẽw nɩ a man pʋↄ, a yele a jaa na be a jiir a jaa, a ba cɩɛrɛ a yele yele nɩ: “A ʋlↄ na jɛ a naa-dakↄw juu, nɩ a Pẽle, bá pↄw a pɛwfʋ, a ju-kpɛ̃ɛ, a yo-yifʋ, nɩ a kpɛ̃w a daar a jaa!”
66005014	Ɩ̃ a bana yel-mimie anaan yel a “Amɛn,” ɩ̃ a nɩ-bɛrɛ bala lo gburĩ a dume a ba nii-sↄw ɩ̃ pɛwrɛ ba.
66006001	A ala ɩ̃ baar, ɩ̃ lɛ nyɛ na a Pẽle ʋ ka a jɩbsɩ anuu-nʼayi ala bõ-dãdãw, ɩ̃ ɩ̃ wõ a yel-mimie bala kãw kↄkɩr na yi a saa tanfʋ kↄkɩr kaarɩ̃ na yel: “Wa!”
66006002	Ɩ̃ Ꞌwuor ɩ̃ nyɛ a wi-pɩlaa, ɩ̃ a ʋlↄ na do ʋ ʋ gbã a tam, ɩ̃ a ba kʋ ʋ sɛlmɛ sapi. A tʋↄfʋ sʋbↄ ʋ ɩ, ɩ̃ lɛ yi cen a tʋↄfʋ ɩnɛ.
66006003	A mɩnɛ a Pẽle na ka a gbɛɛ ayi jɩbaa, ɩ̃ wõ na a yel-mimie ayi sʋbↄ ʋ yel: “Wa!”
66006004	Ɩ̃ a wi-jɩ̃ɛw kãw yi na, ɩ̃ a ʋlↄ na do ʋ, ba kʋ ʋ na sↄr ʋ na maal a tẽw ʋ jaa ʋ be a jɛb pʋↄ, a mɩnɛ a nɩbɛ na tʋↄ kúrↄ taa. Ɩ̃ a ba kʋ ʋ a sↄ-bãjɩn-kpɛ̃ɛ.
66006005	A mɩnɛ a Pele na ka a gbɛɛ ata jɩbaa, ɩ̃ wõ na a yel-mimie ata sʋbↄ ʋ yel: “Wa!” Ɩ̃ Ꞌwuor ɩ̃ nyɛ a wi-salaa, ɩ̃ a ʋlↄ na do ʋ tɛrɛ na bõ-mɩɩnaa a nuumɩ.
66006006	Ɩ̃ wõ na kↄkɩr kãw a wↄ̃ taa nɩ a yel-mimie bala anaan sↄ̃w ʋ yi, na yele: “Ci bõ-mɩɩnaa nↄ-bõ-ƴen a ɩ a bibir bõ-ƴen tʋn yar. Kpĩci bõ-mɩɩnaa nↄɛ ata a mɩ ɩ a bibir bõ-ƴen tʋn yar. Ɩ̃-cɛ taa wa sãwna a kãa nɩ a dãa ʋlↄ wa!”
66006007	A mɩnɛ ʋ na ka a gbɛɛ anaan jɩbaa, ɩ̃ wõ na a yel-mimie anaan sʋbↄ ʋ yel: “Wa!”
66006008	Ɩ̃ Ꞌwuor ɩ̃ nyɛ a wi-Ꞌwↄlↄnↄ. A ʋlↄ na do ʋ yuor dɩ na a Kũu, ɩ̃ a ʋlↄ na tuure ʋ ɩ na a Kpɩɩn tẽw. Ba kʋ ba na sↄr a ba na de a sↄ-bãjɩnɛ, nɩ a kↄ̃-kpɛ̃ɛ, a wʋlɩ̃ nɩ a tẽw wɛ-dʋn, kʋrↄ nɩ a nɩbɛ a ji-bõ-ƴen a tẽw jiir anaan pʋↄ.
66006009	A mɩnɛ ʋ na ka a gbɛɛ anuu jɩbaa, ɩ̃ nyɛ na a nɩbɛ bala ba na kú sɩɩr a baar lofʋ jie pulẽe, a bala ba na dãa kú a Naaŋmɩn ƴɛrɩ̃ ƴɛrfʋ nɩ a ba yel-mɩ̃ɛ manfʋ ɩnɛ,
66006010	a ba wuure nɩ kↄkɩr kpɛn yele nɩ: “Nɩ-kpɛ̃ɛ na ɩ a cɛcɛ nɩ a Yel-mɩ̃ɛ Sʋbↄ, wa ta nɩ dabor fʋ na bar, ma guoro a sɩ ƴɛrɩ̃, yaara a sɩ kũu san a tẽw pʋↄ nɩbɛ jie wa?”
66006011	Ba kʋ ba na cẽcẽ-pɛlɛ ba jaa bõ-ƴene-ƴene, ɩ̃ yel ba a ba lɛ cãa nyↄw suur fɩ̃ɩ, wa ta nɩ a lɛdaar ba na kúrↄ a ba yɛɛr nɩ a ba lãa-tʋnbↄ a ba kaarɩ̃ baara.
66006012	Ɩ̃ ɩ̃ lɛ nyɛ na a mɩnɛ a Pẽle na ka a gbɛɛ ayʋↄb jɩbaa, a tẽw ɓĩi na nɩ fãgã, a mↄtↄ̃w lɩɛb ɩ bõ-salaa wↄ̃ taa nɩ cẽcen salaa lukpuru, ɩ̃ a cuu ʋ jaa lɩɛb mʋ̃ↄ jɩ̃ɩ kaarɩ̃,
66006013	a ŋmarbie yi a saꞋlon ɩ̃ so lo a tene wↄ̃ taa nɩ kãkama wↄ̃-kara a sɛsɛb kpɛ̃ɛ na fu a so lo.
66006014	A saꞋlon nyɩ na wↄ̃ sɛbɛ ba na pile, ɩ̃ a tan a jaa, nɩ a ten a jaa a kʋ̃ↄ na jilĩ kolĩ viirʼã cen na lo ji-kpee.
66006015	Ɩ̃ a tẽw pʋↄ jamansɩ, a tẽw nɩ-bɛrɛ, a fãgã deme, a naabsɩ, a gãdar, a bala na ɩ a gbãgbaar, nɩ a bala na sↄ a ba mɩ̃ɛ ba jaa, jↄ na sↄↄlɩ̃ a bↄↄr kpolsɩ pʋↄ, nɩ a tan kʋsɩɛ bↄↄr pʋↄ,
66006016	ɩ̃ yele a tan nɩ a kʋsɩpana: “Nyɩ́ lo pↄw sɩ, piw sɩ tɛɛlɛ, a sɩ kↄ̃ nyɛ a ʋlↄ na jɛ a naa-dakↄw juu, ɩ̃ a mɩnɛ a Naaŋmɩn Pẽle su-tuo kↄ̃ pↄw sɩ wa.
66006017	A-na-ɩ a ba su-tuo bibir kpɛ̃ɛ ta na. Ala na tʋↄ ɩraa a ba nii-sↄw?”
66007001	A ala ɩ̃ baar, ɩ̃ nyɛ na a sɩ-tʋnɩsɩ anaan na ɩraa a tẽw jiir anaan, ɩ̃ nyↄw a jiir ala anaan sɛsɛb tɛɛlɛ, a mɩnɛ a sɛsɛb bir kↄ̃ fu ka a tẽw juu, nɩ a man juu, mɩɩ a tɩ-bõ-ƴen juu wa.
66007002	Ɩ̃ ɩ̃ nyɛ na a sɩ-tʋnaa ƴen sʋbↄ ʋ yi a tẽw parɩ̃ ɩ̃ tɛrɛ a Naaŋmɩn-mimir jɩbaa waara nɩ. Ɩ̃ ʋ wuurʼã nɩ kↄkɩr kpɛ̃w yele nɩ a sɩ-tʋnɩsɩ anaan bala ba na kʋ a sↄr a ba na sãw a tẽw nɩ a man bar:
66007003	“Nyɩ taa maal a tẽw nɩ a man, nɩ a tɩɩr bom sɛr wa, ɩ̃-cɛ nyɩ́ bar wa ta nɩ a lɛdaar sɩ na ƴↄnↄ a Naaŋmɩn tʋ̃tʋnbↄ a jɩbsɩ a ba dibe pʋↄ baara.”
66007004	Ɩ̃ ɩ̃ wõ na a bala ba na ƴↄ̃w a jɩbsɩ a dibe pʋↄ nʋↄr. Ba ɩ na ture ture kʋbaa lɩjaayi nʼanaan, na yi a Ɩsɩrayɛl nɩbɛ bal bʋrↄ bʋrↄ a jaa pʋↄ.
66007005	-
66007008	A Juda bal pʋↄ, a bala ba na ƴↄ̃w ɩ na nɩbɛ ture pie-nʼayi; a Urubɛ̃ bal pʋↄ, ba ɩ na nɩbɛ ture pie-nʼayi; a Gadɩ bal pʋↄ, nɩbɛ ture pie-nʼayi; a Asɛɛr bal pʋↄ, nɩbɛ ture pie-nʼayi; a Nɛbtalɩ bal pʋↄ, nɩbɛ ture pie-nʼayi, a Manase bal pʋↄ, nɩbɛ ture pie-nʼayi; a Sɩmẽw bal pʋↄ, nɩbɛ ture pie-nʼayi; a Levi bal pʋↄ, nɩbɛ ture pie-nʼayi; a Ɩsakaar bal pʋↄ, nɩbɛ ture pie-nʼayi; a Jabʋlↄ̃ bal pʋↄ, nɩbɛ ture pie-nʼayi; a Jojɛfʋ bal pʋↄ, nɩbɛ ture pie-nʼayi; a Bɛ̃jamɛ bal pʋↄ, nɩbɛ ture pie-nʼayi mɩ.
66007009	A ala ɩ̃ baar, ɩ̃ Ꞌwuorʼã ɩ̃ nyɛ nɩ-yayaw, nɩrɛ na ma tʋↄrↄ sↄrↄ wa. Ba yi na a ten a jaa, nɩ a bal-bʋrↄ bʋrↄ, a nɩ-bʋrↄ bʋrↄ, nɩ a ƴɛr-bʋrↄ bʋrↄ a jaa pʋↄ, ɩ̃ ɩraa a naa-dakↄw nɩ a Naaŋmɩn Pẽle nii-sↄw, su nɩ a cẽcẽ-pɛlɛ, tɛrɛ nɩ a pã-bie tɩɛ vɛɛ a nuu pʋↄ.
66007010	Ba wuure na nɩ kↄkɩr kpɛ̃w yele nɩ: “A faafʋ yi na a sɩ Naaŋmɩn ʋlↄ na jɛ a naa-dakↄw juu, nɩ a Naaŋmɩn Pẽle jie mɩ.”
66007011	A sɩ-tʋnɩsɩ ba jaa ɩraa na pɩɛrɩ̃ kolĩ a naa-dakↄw, nɩ a nɩ-bɛrɛ, nɩ a yel-mimie anaan bala, ɩ̃ gã pↄw a nii-sↄw a tene a naa-dakↄw nii-sↄw, pɛwrɛ a Naaŋmɩn,
66007012	yele nɩ a, “Amɛn! A Naaŋmɩn sↄ a pɛwfʋ, a yo-yifʋ, a kpaarfʋ, a puorfʋ, a ju-kpɛ̃ɛ, a fãgã nɩ a kpɛ̃w a daar a jaa! Amɛn.”
66007013	A nɩ-bɛrɛ bala bõ-ƴen soor ma: “A nɩ-babõ nɩ a basɩmɛ na su a cẽcẽ-pɛlɛ, ɩ̃ nyɩnɛ ba yi?”
66007014	Ɩ̃ yel ʋ: “Nɩ-kpɛ̃ɛ, fʋ̃ʋ ɩ̃ bↄ̃w.” Ʋ yel ma: “Ba ɩ na a bala na yi a hʋʋr pʋↄ, ɩ̃ pɛw a ba cẽcene, ɩ̃ maal ba a ba pɛlɩ̃ a Naaŋmɩn Pẽle jɩ̃ɩ pʋↄ.
66007015	Ala-ɩ̃-sↄ a ba ɩraa a Naaŋmɩn naa-dakↄw nii-sↄw, tʋnↄ a ʋ tʋmↄ a mↄtↄ̃w nɩ a tɩsↄw a be a maa Naaŋmɩn puor-yir kpɛ̃ɛ pↄʋ ʋ yir pʋↄ, ɩ̃ a ʋlↄ na jɛ a naa-dakↄw juu mɩ̃ɛ na piw ba na tɛɛlɛ.
66007016	A kↄ̃ nɩ a kʋ̃ↄ-nyuur ma lↄↄ nyↄwrↄ ba go wa. Mↄtↄ̃w ma lↄↄ wono ba wa. Susuur ma mɩ lↄↄ kʋrↄ ba wa.
66007017	A-na-ɩ a Naaŋmɩn Pẽle ʋlↄ na be a naa-dakↄw pulẽe na lɩɛbʼã ɩ a ba dↄ-cɩɩnaa, cere nɩ a kʋ̃ↄ bunaa jie, ɩ̃ a Naaŋmɩn na fɛ na a ba mↄtↄ̃-kʋ̃ↄ bar a ba mimie pʋↄ.”
66008001	A lɛdaar a Pẽle na ka a gbɛɛ anuu-nʼayi jɩbaa, a saa juu deme ŋma na vʋʋrʋ̃ wa ta nɩ daar fɩ̃ɩ pʋↄ.
66008002	Ɩ̃ nyɛ na a sɩ-tʋnɩsɩ anuu-nʼayi na ɩraa a Naaŋmɩn nii-sↄw, a ba kʋ ba ɩlɛ anuu-nʼayi.
66008003	Ɩ̃ a sɩ-tʋnaa ƴen sʋbↄ wa na ɩraa a baar lofʋ jie nii-sↄw, tɛrɛ a tɩ̃ɩ-nyu-vɩlaa sɛlmɛ laa, ɩ̃ ba kʋ ʋ na tɩ̃ɩ-nyu-vɩlaa yaw ʋ na de lãw nɩ a Naaŋmɩn deme ba jaa sʋↄrfʋ tɩɩr kʋrↄ a Naaŋmɩn a baar lofʋ jie ʋlↄ na be a naa-dakↄw nii-sↄw.
66008004	A tɩ̃ɩ-nyu-vɩlaa jʋʋr, nɩ a Naaŋmɩn deme sʋↄrfʋ yi na a sɩ-tʋnaa nuu pʋↄ, ɩ̃ duoro a Naaŋmɩn nii-sↄw.
66008005	Ɩ̃ a sɩ-tʋnaa de na a sɛlmɛ laa ʋlↄ, sɛw nɩ a baar lofʋ jie vũu, ɩ̃ gbã ʋ bar a tẽw juu, a saa tana nyɩɩlɛ nɩ, a gↄ̃-pↄↄr yire, ɩ̃ a tẽw mɩ ɓĩi.
66008006	A bana sɩ-tʋnɩsɩ anuu-nʼayi na tɛrɛ a ɩlɛ gbɛɛrɩ̃ na a ba pɛɛlfʋ.
66008007	A dãdãw sʋbↄ pɛɛlʼã a ʋ ɩl, ɩ̃ a ba lↄb sa-kubie nɩ vũu na nyanyaa nɩ jɩ̃ɩ, a lo pↄw a tene, ɩ̃ a vũu wɛlʼã a tẽw ji-bõ-ƴen jiir ata pʋↄ bar, ɩ̃ mɩ dɩ a tẽw tɩɩr ji-bõ-ƴen jiir ata pʋↄ, ɩ̃ mɩ dɩ a mↄ-ɓaara a jaa.
66008008	A gbɛɛ ayi sɩ-tʋnaa pɛɛlʼã a ʋ ɩl, ɩ̃ a ba lↄb bom kãw na wↄ̃ taa nɩ a tã-kpɛ̃ɛ na nyↄw vuu, ʋ yi a be ɩ̃ lo a man pʋↄ, ɩ̃ a man ji-bõ-ƴen jiir ata pʋↄ lɩɛb ɩ a jɩ̃ɩ,
66008009	a man pʋↄ yel-mimie ji-bõ-ƴen jiir ata pʋↄ kpi, ɩ̃ a gbor-bɛrɛ ji-bõ-ƴen jiir ata pʋↄ wɛ.
66008010	A gbɛɛ ata sɩ-tʋnaa pɛɛlʼã a ʋ ɩl, ɩ̃ a ŋmarbir kpɛ̃ɛ a vũu na dɩrɛ lãpa kaarɩ̃ yi na a saꞋlon ɩ̃ lo. Ʋ lo na a mana ji-bõ-ƴen jiir ata pʋↄ juu, nɩ a kʋ̃ↄ bunisɩ jiir.
66008011	A ʋna ŋmarbir dɩ na a Bõ-tuo. A kʋ̃ↄ ji-bõ-ƴen jiir ata lɩɛbʼã tomo, ɩ̃ nɩ-yaw kpi na a-na-ɩ ba nyu na a ʋna kʋ̃ↄ tuo.
66008012	A gbɛɛ anaan sɩ-tʋnaa pɛɛlʼã a ʋ ɩl, ɩ̃ ba ŋme na a mↄtↄ̃w ji-bõ-ƴen jiir ata, nɩ a cuu ji-bõ-ƴen jiir ata, nɩ a ŋmarbie ji-bõ-ƴen jiir ata, a mɩnɛ a ba caarɩ̃fʋ ji-bõ-ƴen jiir ata na sãw. Ɩ̃ a bibir cãa ŋmaa na ji-bõ-ƴen jiir ata pʋↄ, ɩ̃ a tɩsↄw cãa mɩ ŋmaa a lɛ.
66008013	Ɩ̃ lɛ Ꞌwuorʼã ɩ̃ wõ a kↄkɩr na yi a tuu jie na aw do a saꞋlon iin na yele nɩ kpɛ̃w: “Nabier, nabier, nabier na ta na a tẽw nɩbɛ jie, a lɛdaar a sɩ-tʋnɩsɩ bala ata na cɛ nↄↄ pɛɛlɛ a ba ɩlɛ.”
66009001	Ɩ̃ a gbɛɛ anuu sɩ-tʋnaa pɛɛlʼã a ʋ ɩl, ɩ̃ ɩ̃ nyɛ ŋmarbir na dãa yi a saꞋlon ɩ̃ lo, a ba kʋ ʋ a bↄw ʋlↄ na ma tɛrɛ bɛwfʋ wa nakili.
66009002	A ŋmarbir ʋlↄ yuo na a ʋna bↄw na ma tɛrɛ bɛwfʋ wa, a jʋʋr yi a be wↄ̃ taa nɩ vũu kpɛ̃ɛ jʋʋr. A ʋna jʋʋr na yi a bↄw pʋↄ maalʼã a mↄtↄ̃w nɩ a wɩɛr a liw.
66009003	A tosobo yi na a ʋna jʋʋr pʋↄ yɛr pↄw a tẽw, ɩ̃ ba kʋ ba na fãgã a ba tɛbɛ nɩ a nɩbɛ a tẽw na pʋↄ lan kaarɩ̃.
66009004	Ɩ̃ ba yel ba na a ba taa wa maala a mʋ̃ↄ, mɩɩ tɩɛ kãw, mɩɩ bõ-bulaa kãw bom wa. Ɩ̃-cɛ a ba maala a bier a nɩbɛ bala tɛw na ma tɛrɛ a Naaŋmɩn jɩbaa a ba diir pʋↄ wa.
66009005	Ba kʋ ba na sↄr a ba na kpow ba maalʼɩ̃ cur anuu, ɩ̃-cɛ a ba taa wa kúrↄ ba wa. A ba kpowfʋ Ꞌwↄbfʋ wↄ̃ na taa nɩ a mɩnɛ a lãw na ma tɛ nɩrɛ.
66009006	A ana cur anuu naa pʋↄ, a nɩbɛ na bʋↄrↄ na ba kpi, ɩ̃-cɛ ba kↄ̃ tʋↄ kpi wa. Ba na tɩɩ na bʋↄrↄ ba kpi, ɩ̃-cɛ a kũu na jↄ na jãa nɩ ba.
66009007	Ɩ̃ nyɛ na a tosobo bala a ba wↄ̃ taa nɩ wibe ba na gbɛɛrɩ̃ a jɛb jie cenfʋ ɩnɛ. Ba kpa na a yele a sɛlmɛ sapir kaarɩ̃ a ba jnrɩ̃, ɩ̃ a ba nii-sↄw wↄ̃ taa nɩ nɩrɛ nii-sↄw.
66009008	A ba jukↄbↄ womo na a pↄw jukↄbↄ kaarɩ̃, ɩ̃ a ba nyɩmɛ wↄ̃ taa nɩ gbeensɩ nyɩmɛ.
66009009	Ba piw na a ba nyãa nɩ a gan kpoor na ɩ kur, ɩ̃ a ba pɩrɛ damfʋ wↄ̃ taa nɩ a jɛb-kaarsɩ a wi-yaw na tawra jↄrↄ cere nɩ a jɛb jie.
66009010	Ba tɛrɛ na jʋ̃ɛ ɓɩɓɩl, lãw kaarɩ̃, ɩ̃ a ba jʋ̃ɛ saa a ba tɛrɛ a fãgã maala nɩ a nɩbɛ a bebe a cur anuu pʋↄ.
66009011	Ba tɛrɛ na a bↄw ʋlↄ na ma tɛrɛ a bɛwfʋ wa sɩ-tʋnaa, ʋ ɩ a ba jamana. A ʋ yuor nɩ a Eburo ƴɛrɩ̃ dɩ na Abadↄ̃, ɩ̃ a Gɩrɛkɩ ƴɛrɩ̃ ʋ dɩ na Apↄlɩyↄ̃. A par ɩ na, Wɛwɛlɛ.
66009012	A dãdãw nabier baarʼã; a nabebe ayi lɛ cãa na be puo-sↄw waara.
66009013	Ɩ̃ a gbɛɛ ayʋↄb sɩ-tʋnaa pɛɛlʼã a ʋ ɩl. Ɩ̃ wõ na a kↄkɩr na yi a baar lofʋ jie lõbobo anaan. Á ʋna baar lofʋ jie, ba maalʼɩ̃ ʋ na a sɛlmɛ, ʋ ɩraa a Naaŋmɩn nii-sↄw.
66009014	A kↄkɩr ʋlↄ yelʼã a gbɛɛ ayʋↄb sɩ-tʋnaa na tɛrɛ a ɩl: “ꞋLor a sɩ-tʋnɩsɩ anaan bala bar, ba na lũ a be a Ɛfɩratɩ kʋl-kpɛ̃ɛ nʋↄr.”
66009015	Ɩ̃ ba Ꞌlorʼã a bana sɩ-tʋnɩsɩ anaan bar, ba na dãa gbɛɛrɩ̃ a daarʼãa ɩnɛ, nɩ a bibirʼãa ɩnɛ, nɩ a cuu naa ɩnɛ, nɩ a yuon naa ɩnɛ, a ba na kú a tẽw pʋↄ nɩbɛ ji-bõ-ƴen jiir ata pʋↄ bar.
66009016	Ba sↄrʼã a sↄdaalsɩ bala na do a wibe nʋↄr kʋ ma. Ba ɩ na tur kpɛ̃ɛ kʋbaa gbɛɛ kↄↄr ayi.
66009017	Nyɛ a mɩnɛ ɩ̃ na dãa nyɛ a bana wibe nɩ a bala na do jɛ a ba jur a ɩ̃ sɩɛ bõ-mnlaa pʋↄ. A bala na do jɛ tɛrɛ na a nyã-piwrsɩ; a ŋmɛɛ mʋ̃ↄ, vũu kaarɩ̃, a ŋmɛɛ ɩ bʋlↄ, ɩ̃ a ŋmɛɛ ɩ bõ-dʋↄr a kʋsɩ-Ꞌlerisɩ kaarɩ̃. A wibe jur wↄ̃ na taa nɩ gbeensɩ jur, ɩ̃ vũu, nɩ jʋʋr, nɩ kʋsɩ-Ꞌlerisɩ ɩ̃ yire a ba nↄɛ pʋↄ.
66009018	A vũu, a jʋʋr, nɩ a kʋsɩ-Ꞌlerisɩ ala ata na dãa yi a wibe nↄɛ pʋↄ kú na a nɩbɛ ji-bõ-ƴen jiir ata pʋↄ.
66009019	A-na-ɩ a wibe fãgã be na a ba nↄɛ pʋↄ nɩ a ba jʋ̃ɛ pʋↄ mɩ. A ba jʋ̃ɛ wↄ̃ taa nɩ wiir na tɛrɛ a jur ba na ma de maalʼɩ̃ a nɩbɛ a bier.
66009020	Ɩ̃ a bana nɩbɛ a ana jãjĩ-yele na ma kú wa, na cɛ, ma sↄw bar a ba naaŋmɩnsɩ ba na maalʼɩ̃ a ba nur wa. Ba cãa na puoro a kↄ̃tↄnsɩ, nɩ a ba bʋtɩbɛ ba na maalʼɩ̃ a sɛlmɛ, nɩ a kur-pɩlaa, a kur-jɩ̃ɛw, a kʋsɩɛ, nɩ a tɩɩr, a ana yele na ma tʋↄrↄ nyɛrɛ wa, ma wono wa, ɩ̃ ma mɩ tʋↄrↄ cere wa.
66009021	Baa mɩ sↄw bar a ba nɩ-kúfʋ, nɩ a ba tɩsↄↄlʋ̃ʋ, a ba gã-ta-burbur, mɩɩ a ba jufʋ wa.
66010001	Ɩ̃ nyɛ na sɩ-tʋ̃-gãdaa ƴen sʋbↄ go na yi a saꞋlon ɩ̃ suure, ɩ̃ vilĩ a dↄ̃dↄrɩ̃sɩ a cẽcen kaarɩ̃, ɩ̃ mɩ tɛrɛ a sa-sʋↄ a ʋ ju-sↄ̃w. A ʋ nii-sↄw wↄ̃ na taa nɩ mↄtↄ̃w, ɩ̃ a ʋ gbɛɛ mɩ wↄ̃ taa nɩ vũu daar na Ꞌlere,
66010002	ɩ̃ tɛrɛ sɛb-bile na yuo a ʋ nuu pʋↄ. Ʋ binʼã a ʋ dʋrɩ̃ gbɛr a man juu, ɩ̃ bin a gʋbaa gbɛr a tene juu,
66010003	ɩ̃ wuur nɩ kↄkɩr kpɛ̃w wↄ̃ gbeen na kono. A mɩnɛ ʋ na wuur a lɛ, a sa-tanɩsɩ anuu-nʼayi bala, mɩ tanʼã ƴɛr.
66010004	Ɩ̃ a mɩnɛ ba na ƴɛr baar, ɩ̃ dãa na yele ɩ sɛb; ɩ̃-cɛ ɩ̃ wõ na kↄkɩr a be a saꞋlon na yel ma: “Taa sɛb wa. Yↄ̃w a ala a sa-tanɩsɩ anuu-nʼayi na yel a fʋ pʋ̃ↄ.”
66010005	Ɩ̃ a sɩ-tʋnaa ʋlↄ ɩ̃ na dãa nyɛ ʋ ɩraa a man nɩ a tene juu, turʼã a ʋ dʋrɩ̃ nuu a saꞋlon,
66010006	ɩ̃ pↄ nɩ a Naaŋmɩn ʋlↄ yuor na be a daar a jaa, na ir a saꞋlon, a tene, nɩ a man, nɩ a ala a jaa na be tↄ, yele nɩ: “Daar ma lɛ cãa be be go wa.
66010007	A lɛdaar ba na wono a gbɛɛ anuu-nʼayi sɩ-tʋnaa ʋ pɛɛlɛ a ʋ ɩl, a Naaŋmɩn tʋ̃-sↄↄlaa na pãa na maal, tu nɩ a mɩnɛ ʋ na dãa man kʋ a ʋ tʋ̃tʋnbↄ na ɩ a ʋ ƴɛr-hierbe.”
66010008	Ɩ̃ a ʋna kↄkɩr ɩ̃ na dãa wõ ʋ yi a saꞋlon lɛ yel ma na a nↄhↄ̃: “Gen, de a sɛb-bile na yuo a sɩ-tʋnaa nuumɩ, a ʋlↄ na ɩraa a man juu nɩ a tene juu.”
66010009	Ɩ̃ cenʼã a sɩ-tʋnaa sɛ̃ na sʋↄr a ʋ kʋ ma a sɛb-bile. Ʋ yel ma: “De Ꞌwↄb. Ʋ na tomo na a fʋ pʋ̃ↄ, ɩ̃-cɛ a fʋ nʋↄr pʋↄ ʋ na nʋmↄ na sɩɩr kaarɩ̃.”
66010010	Ɩ̃ de na a sɛb-bile a sɩ-tʋnaa nuu pʋↄ Ꞌwↄb. A ɩ̃ nʋↄr pʋↄ, ʋ nʋmↄ na sɩɩr kaarɩ̃, ɩ̃-cɛ a mɩnɛ ɩ̃ na vↄl baar, ʋ tomo na a ɩ̃ pʋ̃ↄ.
66010011	Ɩ̃ a ba yel ma: “A sɛw na a fʋ na lɛ hier a Naaŋmɩn ƴɛrɩ̃ na, na ba a nɩ-bʋrↄ bʋrↄ, a ten-bʋrↄ bʋrↄ, a ƴɛr-bʋrↄ bʋrↄ, nɩ a jamansɩ yaw.”
66011001	Ba de na kakɩr na wↄ̃ taa nɩ dãɓɩl-mɩɩnaa kʋ ma, ɩ̃ yel ma: “Ir cen na mɩɩn a Naaŋmɩn yir nɩ a baar lofʋ jie, ɩ̃ sↄr a bala na puoro a be.
66011002	Ɩ̃-cɛ bar a yene dↄ̃dↄr. Taa wa mɩɩnɛ wa, a-na-ɩ be ba kʋ a nɩ-bʋlsɩ nↄↄ sãsarɛɛ a Naaŋmɩn tẽ-son maala nɩ cur lɩjaayi nʼayi.
66011003	Ɩ̃ ɩ̃ na tʋ̃ na a ɩ̃ yel-mɩ̃ɛ ƴɛr-manba ayi a ba wɩ, su cẽcen lukpursɩ, na ba hier a Naaŋmɩn ƴɛrɩ̃ maalʼɩ̃ bibie tur nɩ kↄↄr ayi dↄↄl lɩjaata.”
66011004	A bana ƴɛr-manba ayi ɩ na a olivi-tɩɩr ayi nɩ a lãpár ayi na ɩraa a ten ʋ jaa Nɩ-kpɛ̃ɛ nii-sↄw.
66011005	A ala ɩ a nɩrɛ bʋↄrↄ na ʋ maal ba bier, a vũu na yi na a ba nↄɛ pʋↄ, ɩ̃ dɩ a ba sama deme. A nɩrɛ kãw wa bʋↄrↄ ʋ maal ba bier, lɛ ɩ̃ sɛw a ba na kú ʋ.
66011006	A ƴɛr-manba bala tɛrɛ na sↄr na nyↄw a saa tɛɛlɛ, a mɩnɛ ʋ kↄ̃ wa wa, a lɛdaar ba na hiere a Naaŋmɩn ƴɛrɩ̃ wa. Ba mɩ tɛrɛ na sↄr na lɩɛb a kʋ̃ↄ ʋ ɩ a jɩ̃ɩ, ɩ̃ lɛ tɛrɛ a sↄr na tʋↄ sãw nɩ a tẽw nɩ a jãjĩ-yele bʋrↄ bʋrↄ a jaa, a daar lɛ ba na bʋↄrↄ.
66011007	Ɩ̃-cɛ, a lɛdaar ba nↄↄ mana a Naaŋmɩn ƴɛrɩ̃ baara, a wɛ-dʋ̃ↄ ʋlↄ na yire a bↄw ʋlↄ pʋↄ na ma tɛrɛ a bɛwfʋ wa, na jɛbɛ nɩ ba na. Ʋ na jɛbʼɩ̃ ba na, tʋↄ ba kú.
66011008	A ba kũusɩ na gã na a tẽ-kpɛ̃ɛ sↄr pɛlaa juu, a tẽw ʋlↄ pʋↄ ba na kpa a ba Nɩ-kpɛ̃ɛ a nɩ-kʋ-daa juu, a ʋna tẽw ba na bʋↄlↄ, lↄbↄ nɩ a sʋkpa, a Sↄdↄm, mɩɩ a Ejibti.
66011009	A nɩbɛ bala na ɩ a nɩ-bʋrↄ bʋrↄ, nɩ a bãl-bʋrↄ bʋrↄ, nɩ a ƴɛr-bʋrↄ bʋrↄ, ɩ̃ mɩ yi a ten-bʋrↄ bʋrↄ na Ꞌwuorʼã a ana kũusɩ, maalʼɩ̃ bibie ata nɩ bõ-ŋmãa, ɩ̃ kↄ̃ sↄw a ba ũu ba wa.
66011010	Nʋ̃ↄ na nyↄw na a tẽw nɩbɛ, a ba cɩlɛ a bana nɩbɛ naa kũu ɩnɛ, tɩɩrɛ nɩ a yele kʋrↄ taa, a-na-ɩ ba dãa na pↄw kpowfʋ a bana nɩbɛ naa jie.
66011011	Ɩ̃ a lɛ a ana bibie ata nɩ bõ-ŋmãa na tↄl baar, a Naaŋmɩn vʋʋrʼã a baafʋ vʋʋrʋ̃, ʋ kpɛ ba a ba lɛ ir ɩraa, ɩ̃ a dãbɩ̃-kpɛ̃ɛ nyↄw a bala ba jaa na Ꞌwuoro ba.
66011012	A bana ƴɛr-hierbe ayi, ba wõ na kↄkɩr kpɛ̃w na yi a saꞋlon ɩ̃ yel ba: “Nyɩ́ do wa ka!” a ba duoro a saꞋlon a dↄ̃dↄrɩ̃ma pʋↄ, a lɛdaar a ba sama-deme na ɩraa Ꞌwuoro ba.
66011013	A wɩɛrʼãa, a tẽw ɓĩi na nɩ kpɛ̃w, a tẽw yie jiir pie ji-bõ-ƴen lo na pʋ̃pʋrɩ̃, ɩ̃ a nɩbɛ ture ture anuu-nʼayi kpi á ʋna tẽw ɓĩifʋ ɩnɛ, ɩ̃ a dãbɩ̃ɛ nyↄw a bala na cɛ, a ba pɛwrɛ a saa juu Naaŋmɩn.
66011014	A gbɛɛ ayi nabier tↄlʼã; ɩ̃-cɛ, a gbɛɛ ata nabier pↄwrↄ na waara.
66011015	A gbɛɛ anuu-nʼayi sɩ-tʋnaa mɩ pɛɛlʼã a ʋ ɩl, a kↄkɩ-kpɛn yire a saꞋlon yele: “A naa ɩfʋ a ka a tẽw ʋ jaa pʋↄ lɩɛbʼã ɩ a sɩ Nɩ-kpɛ̃ɛ nɩ a ʋ Kirisi ben, ɩ̃ ʋ na ɩ na a naa a daar a jaa.”
66011016	A nɩ-bɛrɛ lɩjɛrʼɩ̃ anaan na jɛ a ba naa-dakↄↄr jur a Naaŋmɩn nii-sↄw lo na kpa pↄw a nir-sↄↄr a tene, pɛwrɛ a Naaŋmɩn,
66011017	ƴele nɩ: “Nɩ-kpɛ̃ɛ Naaŋmɩn na ɩ a kpɛ̃w a jaa Sʋbↄ, na ɩ, na mɩ dãa ɩ, fʋ̃ʋ sↄ puorfʋ a mɩnɛ fʋ na nyↄw a fʋ fãw kpɛ̃ɛ tɛrɛ nɩ a tʋↄfʋ.
66011018	A tẽ-bʋrↄ bʋrↄ nɩbɛ dãa na nyɛ nɩ fʋ a suur, ɩ̃-cɛ a fʋ su-tuo daar ta na, a fʋ na guor a kũusɩ ƴɛrɩ̃, a fʋ na mɩ ya a fʋ tʋ̃tʋnbↄ bala na ɩ a fʋ ƴɛr-hierbe, lãa nɩ a fʋ nɩbɛ ba jaa, a bala ba jaa na bɛrmɛ, mɩɩ na pab, na jↄrↄ fʋ. A daar ta fʋ na mɩ wɛlɛ a bala na wɛlɛ a tẽw bara.”
66011019	Ɩ̃ a Naaŋmɩn yir na be a saꞋlon yuo na, ɩ̃ a ba nyɛ a pʋlɩ̃-taa daw a ʋ yir pʋↄ. Ɩ̃ a lɛdaar, ba nyɛ na a saa nyɩɩlɩ̃fʋ, wõ nɩ a kↄkɩɛ nɩ a saa tanfʋ, a tẽw mɩ ɓĩi, ɩ̃ a sa-kubie yaw mɩ yi a saꞋlon lo.
66012001	Ɩ̃ nyɛ na nↄ-kofʋ bõ-miilaa ʋ nyɩr a saꞋlon: pↄw na su a mↄtↄ̃w a cẽcen kaarɩ̃, ɩ̃ dↄↄl a ʋ gbɛɛ a cuu juu, ɩ̃ mɩ kpa ŋmarbie pie-nʼayi a sɛlmɛ sapi kaarɩ̃.
66012002	Pʋↄ ʋ tɛrɛ dↄwrↄ, a wono ʋ, ʋ wuure.
66012003	Ɩ̃ ɩ̃ lɛ nyɛ na bõ-miilaa ƴen sʋbↄ na nyɩr a saꞋlon: gbãgba-col-jɩ̃-kpɛ̃ɛ ʋ, na tɛrɛ jur anuu-nʼayi, nɩ ɩlɛ pie, ɩ̃ mɩ kpa sɛlmɛ sapir a ʋ jur a jaa pʋↄ.
66012004	Ʋ pɩɩrʼã a ŋmarbie ji-bõ-ƴen jiir ata nɩ a ʋ jʋʋr a saꞋlon lↄb a tene, ɩ̃ ir ɩraa a pↄw ʋlↄ na dↄwrↄ nii-sↄw, bʋↄrↄ ʋ vↄl a ʋ bie a lɛdaar ʋ na dↄwrↄ kpara.
66012005	A pↄw dↄw na dabile, nↄↄ tɛrɛɛ a ten a jaa nɩ a kpɛ̃w ʋlↄ na wↄ̃ a kur kaarɩ̃. Ɩ̃-cɛ ba jalʼã a bie do nɩ a Naaŋmɩn sɛ̃, a ʋ naa-dakↄw par.
66012006	Ɩ̃ a pↄw jↄ kpɛ a wɛkar pʋↄ, a jie a Naaŋmɩn na gbɛɛrɩ̃ ʋ, a ba na guol ʋ maalʼɩ̃ bibie tur nɩ kↄↄr ayi dↄↄl lɩjaata.
66012007	Ala ɩ̃ baar, jɛb lo na a saa juu. A Mɩsɛl nɩ a ʋ sɩ-tʋnɩsɩ jɛbʼɩ̃ na a gbãgbacol, ɩ̃ a gbãgbacol nɩ a ʋ sɩ-tʋnɩsɩ mɩ jɛbɛ nɩ ba.
66012008	Ɩ̃-cɛ Ꞌwaa tʋↄ ba wa, ɩ̃ Ꞌwaa mɩ lɛ cãa tɛrɛ wɩɛr a ʋlↄ nɩ a ʋ sɩ-tʋnɩsɩ na lɛ be a be a saa juu wa.
66012009	Ɩ̃ ba lↄbʼã a gbãgbacol kpɛ̃ɛ ʋlↄ bar a yẽw, a ʋlↄ na ɩa tẽkorĩ waab, ba na bʋↄlↄ a cicile, nɩ a Satã, na bɛlɛ a tẽw nɩbɛ ba jaa. Ba lↄb ʋ na bar a ka a tẽw pʋↄ, nɩ a ʋ sɩ-tʋnɩsɩ ba jaa.
66012010	Ɩ̃ lɛ wõ na kↄkɩr kpɛ̃w a saꞋlon na yel: “A ƴɛ̃ƴɛrɩ̃ na, a faafʋ daar pãa na ta. A sɩ Naaŋmɩn miil sɩ na a ʋ kpɛ̃w nɩ a mɩnɛ ʋ na ɩ a Jamana, nɩ a mɩnɛ a ʋ Kirisi na tɛrɛ a tʋↄfʋ mɩ, a-na-ɩ ʋ lↄbʼã a sɩ yɛɛr cicile bar a tene, a ʋlↄ na ma dãa ɩraa a Naaŋmɩn nii-sↄw a mↄtↄ̃w nɩ a tɩsↄw cile ba.
66012011	A sɩ yɛɛr bala tʋↄ na a cicile ʋlↄ, a yi a Naaŋmɩn Pele jɩ̃ɩ ɩnɛ, nɩ a mɩnɛ ba na man a Naaŋmɩn ƴɛrɩ̃ a cãa pʋↄ. Ba sↄw na a kũu. Baa de a ba baafʋ ʋ ɩba bom wa.
66012012	Saa juu, nɩ a nyɩmɩ na mɩ be a be, nyɩ́ cɩlɛ a ala ɩnɛ. Nabier na be na a tẽw juu nɩ a man juu, a-na-ɩ a Satã nyɛ na su-kpɛ̃ɛ, suu nɩ a be a nyɩ jie, a-na-ɩ ʋ bↄ̃w ka a ʋ daar ma cãa waa wa.”
66012013	Ɩ̃ a lɛ a gbãgbacol na nyɛ bↄ̃w ka ba lↄb ʋ na bar a tene, ʋ nyↄw na ɩ̃ diwre a pↄw ʋlↄ na dↄw a dabile
66012014	Ɩ̃-cɛ a pↄw pↄw na tuu-kpɛ̃ɛ pɩrɛ ayi aw nɩ, cen na ta a ʋ jaajie a wɛkar pʋↄ, a ba na guol ʋ a be, maalʼɩ̃ yomo ata nɩ bõ-ŋmãa, a waab kↄ̃ tʋↄ pↄw ʋ wa.
66012015	Ɩ̃ a waab cɩrʼã a kʋ̃ↄ a man kʋ̃ↄ kaarɩ̃, a cen na ta a pↄw par a mɩnɛ a na tʋↄ de ʋ.
66012016	Ɩ̃-cɛ a tene haa na a nʋↄr sũo nɩ a pↄw, ɩ̃ vↄl a kʋ̃ↄ ala a gbãgbacol na cɩr bar.
66012017	A gbãgbacol nyɛ na su-kpɛ̃ɛ ƴↄ̃w a pↄw, ɩ̃ lɩɛb cen na jɛbʼɩ̃ a ʋ bibiir ŋmɛɛ na cɛ, a bala ba jaa na jↄrↄ a Naaŋmɩn ƴɛr-kpɛn, ɩ̃ mɩ ɩ dẽdẽ a Jeeju yel-mɩ̃ɛ pʋↄ.
66012018	Ɩ̃ a gbãgbacol ɩraa a man gbẽgbere nʋↄr.
66013001	Ɩ̃ lɛ nyɛ na wɛ-dʋ̃ↄ na yire a man pʋↄ ɩ̃ tɛrɛ ɩlɛ pie nɩ jur anuu-nʼayi, ɩ̃ kpa sɛlmɛ sapir a ʋ ɩlɛ pie jur, ɩ̃ mɩ tɛrɛ yoe na kpɛrɛ a Naaŋmɩn a ʋ jurɩ̃.
66013002	A wɛ-dʋ̃ↄ ʋlↄ ɩ̃ na nyɛ wↄ̃ na taa nɩ Ꞌwʋbaa, ɩ̃-cɛ a ʋ gbɛɛ bɛrmɛ na, ma tɛrɛ kpɛ̃w ɩɛ wa, ɩ̃ a nʋↄr wↄ̃ taa nɩ gbeen nʋↄr. A gbãgbacol de na a ʋ fãgã kʋ ʋ, ɩ̃ mɩ kʋ ʋ a ʋ naa-dakↄw, nɩ a ʋ tʋↄfʋ ʋ na tɛrɛ a jiir a jaa.
66013003	Ɩ̃ nyɛ na a ʋ juu kãw ba na dãa cɛ cɛ ŋma, ʋ ta a kũu, ɩ̃-cɛ a ŋmafʋ ala lɛ ɓↄ̃ na, ɩ̃ a tẽw nɩbɛ ba jaa nʋↄr ko ba na a ba tuure a ʋna wɛ-dʋ̃ↄ naa.
66013004	A ba jaa pɛwrɛ na a gbãgbacol, a-na-ɩ ʋ de na a ʋ tʋↄfʋ kʋ a wɛ-dʋ̃ↄ, ɩ̃ ba mɩ pɛwrɛ na a wɛ-dʋ̃ↄ yele nɩ: “Ala mɩ be a wɛ-dʋ̃ↄ na kaarɩ̃? Ala na tʋↄ jɛbʼɩ̃ ʋ?”
66013005	Ba kʋ ʋ na a sↄr ʋ ƴɛrɛ yo-bↄb ƴɛrɩ̃sɩ mɩ kpɛrɛ nɩ a Naaŋmɩn, ɩ̃ mɩ kʋ ʋ sↄr ʋ na maal a ala, maalʼɩ̃ cur lɩjaayi nʼayi.
66013006	Ʋ nyↄw na ɩ̃ kpɛrɛ a Naaŋmɩn, mɩ kpɛrɛ nɩ a ʋ yuor, nɩ a jie ʋlↄ ʋ na be, nɩ a bala na be a be a saa juu.
66013007	Ba kʋ ʋ na a sↄr ʋ na jɛbʼɩ̃ a Naaŋmɩn nɩbɛ tʋↄ ba, ɩ̃ mɩ kʋ ʋ a tʋↄfʋ a bal-bʋrↄ bʋrↄ jie, nɩ a nɩ-bʋrↄ bʋrↄ, nɩ a ƴɛr-bʋrↄ bʋrↄ, nɩ a ten a jaa jie.
66013008	A tẽw pʋↄ nɩbɛ ba jaa, a bala a ba yoe na ma sɛb a baafʋ sɛbɛ pʋↄ wa, nↄↄ gbure na a dume puoro ʋ, a lɛ yelʼã a bala yoe na ma sɛb a Pẽle sɛbɛ pʋↄ wa, a ʋlↄ ba na dãa kú a tẽw nyↄwfʋ daar jaa.
66013009	“A ʋlↄ na tɛrɛ a tobo wono nɩ, ú bↄ̃w cɛlɛ a asɩmɛ.
66013010	A ala ɩ ba biinʼã nɩrɛ a sama-deme ɩnɛ, a sama-deme na sɩrɩ̃ de ʋ cenʼɩ̃. Ɩ̃ a ala ɩ ba biinʼã nɩrɛ a ba na kú nɩ ʋ a sↄ-bãjɩnɛ, a sↄ-bãjɩnɛ ba na sɩrɩ̃ kú nɩ ʋ. Ala-ɩ̃-sↄ a sɛw a Naaŋmɩn deme na tɛrɛ su-nyↄwraa, tɛrɛ nɩ a ƴↄ̃w-nyãa.”
66013011	Ɩ̃, ɩ̃ lɛ nyɛ na a wɛ-dʋ̃ↄ ƴen sʋbↄ ʋ yire á tene, ɩ̃ tɛrɛ ɩlɛ a Pẽle kaarɩ̃, ɩ̃ ƴɛrɛ wↄ̃ taa nɩ gbãgbacol.
66013012	Ʋ tɛrɛ na a dãdãw wɛ-dʋ̃ↄ tʋↄfʋ a jaa, tʋnↄ nɩ a tʋmↄ a ʋ nii-sↄw. Ʋ fɛrʼã a tẽw pʋↄ nɩbɛ ba jaa a ba pɛwrɛ a dãdaw wɛ-dʋ̃ↄ ʋlↄ a ŋmafʋ ala na dãa sɛw a kú ʋ, na ɓↄ̃.
66013013	A gbɛɛ ayi wɛ-dʋ̃ↄ ʋlↄ maalʼã nↄ-kofʋ tʋ̃-bɛrɛ, mↄↄ tʋↄ maal a vũu a yi a saꞋlon ɩ̃ wa lo a tene a nɩbɛ ba jaa nii-sↄw.
66013014	Ʋ bɛlɛ na a tẽwpʋↄnɩbɛ nɩ a ʋ nↄ-kofʋ tʋmↄ ba na kʋ ʋ ʋ maala a dãdãw wɛ-dʋ̃ↄ nii-sↄw. Ʋ yelʼã a tẽw pʋↄ nɩbɛ á bá mɛ bʋtɩb-kpɛ̃ɛ ʋ wↄ̃ taa nɩ a wɛ-dʋ̃ↄ ʋlↄ ba na cɛ cɛ nɩ a sↄ-bãjɩnɛ, ɩ̃-cɛ ʋ lɛ nɩ̃ɛ.
66013015	Ɩ̃ a gbɛɛ ayi wɛ-dʋ̃ↄ pↄw na a tʋↄfʋ̃ na maal a bʋtɩɩb ʋlↄ ʋ vʋʋrↄ, a mɩnɛ ʋ na mɩ tʋↄ ƴɛrɛ a ƴɛrɩ̃sɩ, ɩ̃ mɩ tʋↄ maal a ba kú a bala ba jaa na ma sↄw pɛwrɛ ʋ wa.
66013016	Ʋ fɛrʼã a nɩ-bɛrɛ nɩ a nɩ-kↄmsɩ, a nãw deme nɩ a naabsɩ, a gbãgbaar nɩ a bala na sↄ a ba mɩ̃ɛ, a ba jaa na pↄw a jɩbaa a ba dʋrɩ̃ nuú pʋↄ, mɩɩ a ba diirɩ̃.
66013017	Nɩrɛ ma tɛrɛ sↄr na da bom wa, a ala ma ɩ ʋ tɛrɛ na a ʋna jɩbaa nãa wa; a lɛ yelʼã a wɛ-dʋ̃ↄ ʋlↄ yuor, mɩɩ a ʋ ƴuor sɛb-bie nʋↄr.
66013018	A ka, a sɛw na a nɩrɛ na tɛrɛ kpaarfʋ. A ʋlↄ na tɛrɛ a yɛ̃ ú sↄr a wɛ-dʋ̃ↄ ʋlↄ sɛb-bĩe nʋↄr, a-na-ɩ ʋ na sↄrʼã nyɛ daba yuor. A sↄrfʋ nʋↄr ɩ na kↄↄr ayʋↄb dↄↄl lɩjaata nʼayʋↄb.
66014001	Ala ɩ̃ baar, ɩ̃ Ꞌwuorʼã nyɛ a Péle ʋ ɩraa a Sɩ̃ↄ tãw juu. Ʋ lãa na ɩraa nɩ nɩbɛ ture kʋbaa lɩjaayi nʼanaan na tɛrɛ a ʋ yuor nɩ a ʋ Sãa yuor a ba dibe pʋʋr.
66014002	Ɩ̃ wõ na kↄkɩr na yi a saꞋlon ɩ̃ hele kʋ̃ↄ kaarɩ̃, mɩɩ saa na paar. A ʋna kↄkɩr mɩ wↄ̃ na taa nɩ korĩjomsɩ ba na ŋmeere.
66014003	A bana nɩ-yaw ɩraa na a naa-dakↄw nii-sↄw, nɩ a yel-mimie anaan nɩ a nɩ-bɛrɛ nii-sↄw cɩɛrɛ yel-paalaa. Nɩrɛ ma tʋↄrↄ jaana a ʋna yele, ɩ̃ ma ɩ a bana nɩbɛ ture kʋbaa lɩjaayi nʼanaan tɛw ba na da fáa a ka a tẽw pʋↄ wa.
66014004	Ba ɩ na a bala na ma sãw a ba mɩ̃ɛ nɩ a pↄↄbↄ wa. Ba tɛrɛ na a ba mɩ̃ɛ cɛcɛ. Ba ma mɩ tuure na a Pẽle a jiir a jaa ʋ na cere. Ba da ba na fáa a nɩbɛ sↄ̃w a ba na ɩ a bõ-paala ba na kʋrↄ a Naaŋmɩn nɩ a Péle.
66014005	Ba maa ŋmaa jiri fɩ̃ɩ wa. Baa tɛrɛ cɛfʋ jie wa.
66014006	Ɩ̃ ɩ̃ nyɛ na a sɩ-tʋnaa ƴen sʋbↄ ʋ be a saꞋlon file-file yʋↄrↄ lie kaarɩ̃, ɩ̃ tɛrɛ a daar a jaa ƴɛr-son, bʋↄrↄ ʋ hier kʋ a tẽ-bʋrↄ bʋrↄ, nɩ a bal-bʋrↄ bʋrↄ, nɩ a ƴɛr-bʋrↄ bʋrↄ nɩ a nɩ-bʋrↄ ba jaa na be ka a tẽw pʋↄ.
66014007	Ʋ yele na nɩ kↄkɩr kpɛ̃w: “Nyɩ́ jↄrↄ a Naaŋmɩn, mɩ kʋrↄ nɩ ʋ a ju-kpɛ̃ɛ! Á-na-ɩ a daar ta na ʋ na guor a nɩbɛ ƴɛrɩ̃. Nyɩ́ pɛwrɛ a ʋlↄ na maal a saꞋlon nɩ a tene, a man nɩ a kʋ̃ↄ yifʋ jiir!”
66014008	Ɩ̃ a gbɛɛ ayi sɩ-tʋnaa tu na a dãdãw sɩ-tʋnaa, yele nɩ: “Ʋ lo na, a Babɩlↄ̃ tẽ-kpɛ̃ɛ lo na; a ʋlↄ na maal a te-bʋ̃rↄ bʋrↄ a ba nyu a ʋ gã-ta-burbur dãa na waara nɩ a Naaŋmɩn su-tuo.”
66014009	Ɩ̃ a gbɛɛ ata sɩ-tʋnaa mɩ tu na a bala ayi, yele nɩ kↄkɩr kpɛ̃w: “A nɩrɛ lɛ na pɛwrɛ a wɛ-dʋ̃ↄ nɩ a bʋtɩɩb ba na mɛ a ʋ kaarɩ̃, ɩ̃ mɩ tɛrɛ a ʋ jɩbaa a ʋ diirɩ̃, mɩɩ a ʋ nuu pʋↄ,
66014010	na mɩ nyu na a Naaŋmɩn su-tuo dã-kpɛ̃w ʋ na deer ƴↄ̃w a ʋ su-tuo ŋman pʋↄ. A bala ba jaa na maal a lɛ, ba na pↄw na kpowfʋ a vuu pʋↄ nɩ a kʋsɩ-Ꞌlerisɩ pʋↄ, a Naaŋmɩn sɩ-tʋnɩsɩ nɩ a Naaŋmɩn Pẽle nii-sↄw.
66014011	Ɩ̃ a vũu ʋlↄ pʋↄ ba na pↄwrↄ a kpowfʋ, a ʋ jʋʋr duoro na a daar a jaa. A bala na pɛwrɛ a wɛ-dʋ̃ↄ nɩ a bʋtɩɩb ʋlↄ ba na mɛ, nɩ a nɩrɛ lɛ na pↄw a ʋ yuor jɩbaa, kↄ̃ tɛrɛ pɩɛnfʋ a mↄtↄ̃w nɩ a tɩsↄw wa.”
66014012	Ala-ɩ̃-sↄ, a Naaŋmɩn deme na jↄrↄ a ʋ ƴɛr-kpɛn, ɩ̃ mɩ ɩraa cĩcĩ a Jeeju pʋↄ, sɛw na na tɛrɛ su-nyↄwraa.
66014013	Ɩ̃ ɩ̃ wõ na kↄkɩr na yi a saꞋlon ɩ̃ yel ma: “Sɛb a asɩmɛ: ʻWa nyↄw nɩ a ƴɛ̃ƴɛrɩ̃, nʋ̃ↄ ma be na a bala na kpiire a Nɩ-kpɛ̃ɛ sↄr pʋↄ.ʼ A Naaŋmɩn Sɩɛ yel: ʻↄↄ, sɩrɛ jaa ʋ. Ba na jɛ na pɩɛnɛ, ma lɛ nyɛrɛ vↄwfʋ wa, a-na-ɩ a tʋmↄ ala ba na dãa maal be nɩ ba na.ʼ ”
66014014	Ɩ̃ lɛ Ꞌwuorʼã nyɛ dↄ̃dↄrɩ̃-pɩlaa, ɩ̃ a ʋna dↄ̃dↄrɩ̃ma pʋↄ, bom jɛ na be daba kaarɩ̃, ɩ̃ kpa sɛlmɛ sapi a juu pʋↄ, tɛrɛ nɩ ci-ŋma-sʋↄ na dɩrɛ a ʋ nuumɩ.
66014015	Ɩ̃ sɩ-tʋnaa ƴen sʋbↄ yi na a Naaŋmɩn yir, wuurʼɩ̃ kↄkɩr kpɛ̃w yel a ʋlↄ na jɛ a dↄ̃dↄrɩ̃ma pʋↄ: “De a fʋ sʋↄ ŋma nɩ a ci, a-na-ɩ a ci-ŋmafʋ daar ta na. A tẽw pʋↄ ci bɩ na ta a ŋmafʋ.”
66014016	A ʋlↄ na dãa jɛ a dↄ̃dↄrɩ̃ma pʋↄ de na a ʋ sʋↄ suu nɩ a tene ŋma nɩ a tẽw ʋ jaa ci.
66014017	Ɩ̃ a sɩ-tʋnaa ƴen sʋbↄ lɛ yi na a Naaŋmɩn yir a be a saa juu, ɩ̃ mɩ tɛrɛ a ci-ŋma-sↄ-dɩraa.
66014018	A sɩ-tʋ̃-kpee na ɩ a vũu nɩ-kpɛ̃ɛ yi na a baar lofʋ jie, wuurʼɩ̃ kↄkɩr kpɛ̃w yelʼɩ̃ a ʋlↄ na tɛrɛ a sↄ-dɩraa: “De a fʋ sↄ-dɩraa ŋma nɩ a dɩvɛ̃ tɩ-wↄmↄ, a-na-ɩ a mʋ̃ↄ na.”
66014019	A sɩ-tʋnaa de na a ʋ sʋↄ suu nɩ a tene, ŋma nɩ a dɩvɛ̃ tɩ-wↄmↄ, lↄb ƴↄ̃w a bↄw kpɛ̃ɛ ʋlↄ pʋↄ ba na ma nɛbɛ a ʋ bie, na miile a Naaŋmɩn su-tuo.
66014020	Ba nɛb ba na a tẽw cɛ̃eɛ̃w, a jɩ̃ɩ yi a bↄw pʋↄ ɩ̃ do jɛ̃ taa nɩ a dↄ̃dↄr nʋↄr, ɩ̃ jↄ maal kilo kↄↄr ata.
66015001	Ɩ̃ lɛ nyɛ na bõ-kpɛ̃ɛ kãw na ɩ bõ-miilaa a saꞋlon na ko ma nʋↄr: a ɩ na a sɩ-tʋnɩsɩ anuu-nʼayi na tɛrɛ jãjĩ-yele anuu-nʼayi. A baarfʋ daar yele ʋ, a-na-ɩ a ala pʋↄ a Naaŋmɩn su-tuo baara.
66015002	Ɩ̃ lɛ nyɛ na a bom na wↄ̃ taa nɩ man kʋ̃ↄ na ɩ wɩl-wɩl na nyanyaa nɩ vũu. Ɩ̃ mɩ lɛ nyɛ na a bala na dãa tʋↄ a wɛ-dʋ̃ↄ, nɩ a ʋ bʋtɩɩb, nɩ a sↄr-bie ala na miile a ʋ yuor, a ba tɛrɛ a korĩjomsɩ ala a Naaŋmɩn na kʋ ba, ɩraa nɩ a man kʋ̃ↄ wɩl-wɩl gbẽgbere nʋↄr.
66015003	Ba cɩɛrɛ na a Naaŋmɩn tʋ̃tʋnↄ Mowisi yele, nɩ a Naaŋmɩn Pele yele a nↄhↄ̃: “Nɩ-kpɛ̃ɛ Naaŋmɩn na ɩ a kpɛ̃w a jaa Sʋbↄ, a fʋ tʋmↄ bɛrmɛ na, ɩ̃ mɩ koro nʋↄr. Ten a jaa Jamana, a fʋ maal-bie torʼã, ɩ̃ mɩ ɩ a yel-mɩ̃ɛ.
66015004	Nɩ-kpɛ̃ɛ, ala ɩ̃ be be kↄ̃ jↄrↄ fʋ wa? Ala ɩ̃ be be kↄ̃ maal a fʋ yuor ʋ yire wa? A-na-ɩ fʋ̃ʋ tɛw ɩ̃ ɩ a cɛcɛ. A ten a jaa nɩbɛ na wa na gbure a dume a fʋ nii-sↄw, a-na-ɩ a fʋ maal-bie torʼã, ɩ̃ nyɩr cãa pʋↄ.”
66015005	A ala ɩ̃ baar, ɩ̃ lɛ nyɛ na a Naaŋmɩn puor-yir na ɩ a ʋ pʋlɩ̃-taa di-ciiraa ʋ yuo a saꞋlon,
66015006	ɩ̃ a sɩ-tʋnɩsɩ bala anuu-nʼayi na tɛrɛ a jãjĩ-yele anuu-nʼayi, a ba su a cẽcẽ-pɛlɛ na nyɩlɛ, sɛ nɩ sɛlmɛ gana a ba nyãa juu, yire nɩ a be a Naaŋmɩn yir ʋlↄ pʋↄ.
66015007	A yel-mimie anaan bala ƴen sʋbↄ de na a sɛlmɛ laa na sɛw nɩ a Naaŋmɩn ʋlↄ na be a daar a jaa su-tuo, kʋ a sɩ-tʋnɩsɩ bala anuu-nʼayi.
66015008	A Naaŋmɩn yo-yifʋ nɩ a ʋ kpɛ̃w ɩnɛ, a jʋʋr sɛw na a puorfʋ yir ʋlↄ ɩ̃ nɩrɛ ma tʋↄrↄ kpɛɛrɛ a be, wa tara nɩ a lɛdaar a sɩ-tʋnɩsɩ anuu-nʼayi jãjĩ-yele anuu-nʼayi na maala baara wa.
66016001	Ɩ̃ wõ na kↄkɩr kpɛ̃w na yi a Naaŋmɩn puor-yir, yele a sɩ-tʋnɩsɩ anuu-nʼayi bala: “Nyɩ́ cen na kpaar a Naaŋmɩn su-tuo a lara pʋↄ bar a tẽw juu.”
66016002	A dãdãw sɩ-tʋnaa cenʼã na kpaar a ʋ ben bar a tẽw juu, a natɩ-yarɩsɩ na bier tɛ a nɩbɛ bala na tɛrɛ a wɛ-dʋ̃ↄ jɩbaa ɩ̃ mɩ puoro a ʋ bʋtɩɩb.
66016003	A gbɛɛ ayi sɩ-tʋnaa cenʼã na kpaar a ʋ ben ƴↄ̃w a man pʋↄ, a kʋ̃ↄ lɩɛb wↄ̃ taa nɩ kũu jɩ̃ɩ, a yel-mimie na be a kʋ̃ↄ pʋↄ kpi ba jaa.
66016004	A gbɛɛ ata sɩ-tʋnaa mɩ cenʼã na kpaar a ʋ ben ƴↄ̃w a kʋlsɩ pʋʋr nɩ a kʋ̃ↄ bunisɩ jiir, a lɩɛb ɩ jɩ̃ɩ.
66016005	A ala ɩ̃ baar, ɩ̃ wõ na a sɩ-tʋnaa ʋlↄ na Ꞌwuoro a kʋ̃ↄsɩ ʋ yel: “Gɛcɛ Sʋbↄ, fʋ̃ʋ na ɩ, na mɩ dãa ɩ, fʋ torʼã a mɩnɛ fʋ na maal a nↄhↄ̃.
66016006	A-na-ɩ a bala na dãa kú a fʋ nɩbɛ nɩ a fʋ ƴɛr-hierbe, fʋ kʋ ba na a jɩ̃ɩ a ba nyuure. Ba pↄw na a ala na sɛw nɩ ba.”
66016007	Ɩ̃ lɛ wõ na a kↄkɩr na yi a baar lofʋ jie na yel: “Ↄↄ, Nɩ-kpɛ̃ɛ Naaŋmɩn na ɩ a kpɛ̃w a jaa Sʋbↄ. A fʋ ƴɛrɩ̃ guorfʋ ɩ na yel-mɩ̃ɛ ɩ̃ mɩ tor.”
66016008	A gbɛɛ anaan sɩ-tʋnaa kpaarʼã a ʋ ben ƴↄ̃w a mↄtↄ̃w pʋↄ, ʋ pↄw a tʋↄfʋ vuul a nɩbɛ nɩ a vũu.
66016009	A tʋlɩ̃ kpɛ̃w vuulʼã a nɩbɛ a ba tʋrↄ a Naaŋmɩn ʋlↄ na tɛrɛ a tʋↄfʋ a ana jãjĩ-yele pʋↄ, ɩ̃ ma lɩɛb a ba yɛ̃ kʋrↄ nɩ ʋ a ju-kpɛ̃ɛ wa.
66016010	A gbɛɛ anuu sɩ-tʋnaa kpaarʼã a ʋ ben ƴↄ̃w a wɛ-dʋ̃-naa-dakↄw juu, a ʋ fãw wɩɛr lɩɛb sↄb, ɩ̃ a nɩbɛ Ꞌwↄbↄ a nↄgbalɩ̃bie a won na wono ba ɩnɛ.
66016011	Ba tʋrↄ na a saa juu Naaŋmɩn a ba won nɩ a ba natɩɛ ɩnɛ, ɩ̃-cɛ baa lɩɛb a ba yɛ̃ a ba maal-bie ɩnɛ wa.
66016012	A gbɛɛ ayʋↄb sɩ-tʋnaa kpaarʼã a ʋ ben ƴↄ̃w a Ɛfɩratɩ kʋl-kpɛ̃ɛ pʋↄ, a kʋ̃ↄ sɩr, bar a sↄr a tẽw parɩ̃ jamansɩ ɩnɛ nↄↄ waara.
66016013	Ɩ̃ lɛ nyɛ na sɩ-kpansɩ ata na wↄ̃ taa nɩ lↄn na yire a gbãgbacol nʋↄr pʋↄ, nɩ a wɛ-dʋ̃ↄ nʋↄr pʋↄ, nɩ a jir-ŋma-ƴɛr-hiere nʋↄr pʋↄ.
66016014	Ba ɩ na a kↄ̃tↄnsɩ na ma maala a nↄ-kofʋ tʋmↄ. Ba cere na a tẽw ʋ jaa jamansɩ jie, na kpaarɩ̃ ba a Naaŋmɩn, na ɩ a kpɛ̃w a jaa Sʋbↄ, bibir kpɛ̃ɛ jɛb ɩnɛ.
66016015	A Nɩ-kpɛ̃ɛ yelʼã: “Oɛlɛ! Ɩ̃ wɩɛrɛ na nyanyuur kaarɩ̃. Nʋ̃ↄ na be na a ʋlↄ na jʋʋrↄ jie, a ʋlↄ na bↄ̃w tɛrɛ a ʋ cẽcene, a mɩnɛ ʋ kↄ̃ↄ cere nɩ salĩɓuor a ɩ ʋ vĩ a nɩbɛ nii-sↄw wa.”
66016016	A kↄ̃tↄnsɩ bala kpaarɩ̃ na a jamansɩ a jie ʋlↄ ba na bʋↄlↄ nɩ a Eburo ƴɛrɩ̃ a Amagɛdↄ̃.
66016017	A gbɛɛ anuu-nʼayi sɩ-tʋnaa kpaarʼã a ʋ ben ƴↄ̃w a sɛsɛb pʋↄ ɩ̃ a kↄkɩr kpɛ̃w yi a naa-dakↄw ʋlↄ na be a Naaŋmɩn di-tuo pʋↄ yel: “A maalʼã.”
66016018	Ɩ̃ a saa nyɩnyɩlɛ, a kↄkɩɛ yire, a saa tana, ɩ̃ a tẽw ɓn nɩ kpɛ̃w. Wa nyↄw nɩ a lɛdaar a nɩrɛ na be ka a tẽw pʋↄ, a tẽw ma dãa ɓĩi nɩ kpɛ̃w a nↄhↄ̃ sɛr wa.
66016019	A tẽ-kpɛ̃ɛ ŋma na jiir ata kpee kpee, a nɩ-bʋrↄ bʋrↄ ten kar lo, ɩ̃ a Naaŋmɩn cãa bↄ̃w nɩ a tẽ-kpɛ̃ɛ ʋlↄ na dɩ a Babɩlↄ̃, ɩ̃ de a dɩvɛ̃ nɩ a ŋman kʋ ʋ ʋ nyu, a dɩvɛ̃ ʋlↄ na ɩ a ʋ su-tuo na nyɩrɩ̃ tomo.
66016020	A ten a jaa a kʋ̃ↄ na jilĩ kolĩ nyɩ na, nɩ a tan a jaa.
66016021	A sa-kʋsɩ-bɛrɛ a nɩrɛ na ma tʋↄrↄ ɓↄwrↄ wa, a yi a saꞋlon ɩ̃ loro pↄbↄ a nɩbɛ, a ba tʋrↄ a Naaŋmɩn a ʋna jãjĩ-bom ɩnɛ, a-na-ɩ ʋ dãa na ɩ bom na nyɩrɩ̃ bier.
66017001	A ala ɩ̃ baar, a sɩ-tʋnɩsɩ bala anuu-nʼayi na tɛrɛ a lara anuu-nʼayi, bõ-ƴen a ba pʋↄ wa na yel mã: “Wa, ɩ̃ na miil fʋ na a kpãafʋ ʋlↄ na tara a pↄw-baa na na yi a yuor, a lɛ yelʼã a tẽw ʋlↄ na ɩraa a kʋl-yaw gbẽgbere nↄɛ
66017002	A tẽw jamansɩ maalʼɩ̃ ʋ na a burbur, ɩ a ʋ burbur maalfʋ kú na a tẽw ʋ jaa nɩbɛ a dɩvɛ̃ kaarɩ̃.”
66017003	Ɩ̃ a sɩ-tʋnaa ɓↄw ma na a sɩɛ pʋↄ kpɛ nɩ wɛkar pʋ̃ↄ, ɩ̃ nyɛ a pↄw na jɛ a wɛ-dʋ̃-jɩ̃ɛw kpakpa juu ba na sɛb a yoe ala na kpɛrɛ a Naaŋmɩn pↄw a ʋ ɩ̃gan, na tɛrɛ jur anuu-nʼayi, nɩ ɩlɛ pie.
66017004	A pↄw ʋlↄ vaarʼã cẽcen jɩ̃ɛw kpakpa na kpɛmɛ a dafʋ, ɩ̃ parɩ̃sɩ yele ba na maalʼɩ̃ a sɛlmɛ, nɩ a kubi-nyɩlɩsɩ nɩ a lɛr-kpɛn. Ʋ tɛrɛ na a sɛlmɛ laa a ʋ nuu pʋↄ a maal-kpansɩ na sɛw, nɩ a tʋ̃-kpansɩ ála na yi a ʋ burbur pʋↄ̃.
66017005	Ba sɛbʼã yuor na ɩ a sʋkpa a ʋ diir pʋↄ na yel: “A Babɩlↄ̃ na yi a yuor, a ʋlↄ na ɩ a pↄw-baar mã, nɩ a tẽw pʋↄ maal-kpansɩ mã.”
66017006	Ɩ̃ nyɛ na a pↄ̃w ʋlↄ ʋ nyɩrɩ̃ kú a Naaŋmɩn deme, nɩ a bala na ɩ a Jeeju yel-mɩ̃ɛ ƴɛr-manba, a nʋ̃ↄ lɩɛb kú ʋ a dãa kaarɩ̃, a ba jɩ̃ɩ na deer ɩnɛ. A mɩnɛ ɩ̃ na nyɛ ʋ, nʋↄr ko ma na,
66017007	a sɩ-tʋnaa yel ma: “Bõ ɩ a nʋↄr ko fʋ? Ɩ̃ na man fʋ na a fʋ bↄ̃w a pↄw ʋlↄ par, nɩ a wɛ-dʋ̃ↄ ʋlↄ na tɛrɛ a jur anuu-nʼayi nɩ á ɩlɛ pie.
66017008	A wɛ-dʋ̃ↄ ʋlↄ fʋ na nyɛ, dãa na be ka, ɩ̃ Ꞌwaa lɛ cãa wa, ɩ̃ ʋ nↄↄ lɛ yi na a bↄw ʋlↄ̃ pʋↄ na ma tɛrɛ a bɛwfʋ wa, cen a wɛfʋ jiẽ. A tẽw nɩbɛ bala yoẽ ba na ma sɛb ƴↄ̃w a baafʋ sɛbɛ pʋↄ a tẽw nyↄwfʋ daar jaa wa, a nʋↄr na ko ba na, a mɩnɛ ba na nyɛrɛ a wɛ-dʋ̃ↄ ʋlↄ, a-na-ɩ ʋ dãa na be ka, ɩ̃ ma lɛ cãa wa, ɩ̃-cɛ ʋ na lɛ wa na.
66017009	“A ka sɛw na fʋ tɛrɛ yɛ̃ nɩ kpaarfʋ bↄ̃w nɩ a ƴɛrɩ̃ na par. A jur anuu-nʼayi ala miile na tan anuu-nʼayi, a jie ʋlↄ a pↄw na jɩnaa. A jur ala mɩ miile na jamansɩ anuu-nʼayi.
66017010	Anuu a ba sↄ̃w lo na, a bõ-ƴen cãa na ɩ a jamana, ɩ̃ a kãw ma wa sɛr wa. A ʋlↄ wa wa, a sɛw na ʋ na kam fɩ̃ɩ.
66017011	A wɛ-dʋ̃ↄ ʋlↄ na dãa be, ɩ̃ ma lɛ cãa wa, ɩ na a jãmansɩ bala anũu-nʼata sʋ̃bↄ, ɩ̃ mɩ lɛ be a anuu-nʼayĩ bala pʋↄ, cere a wɛfʋ jie.
66017012	“A ɩlɛ pie bala fʋ na nyɛ miile na jamansɩ pie na ma nyↄw a ba tʋ̃mↄ sɛr wa, ɩ̃-cɛ ba na pↄw na a tʋↄfʋ ɩ nɩ a jamansɩ daar fɩ̃ɩ pʋↄ tɛw, lãa nɩ a wɛ-dʋ̃ↄ ʋlↄ.
66017013	A ba jaa fɛw tɛrɛ na tɩɛrʋ̃ bõ-ƴen, ɩ̃ de a ba kpɛ̃w nɩ a ba tʋↄfʋ ƴↄ̃w a wɛ-dʋ̃ↄ tʋmↄ pʋↄ.
66017014	Ba nↄↄ jɛbɛ nɩ na a Naaŋmɩn Pẽle, ɩ̃-cɛ a Pẽle na tʋↄ ba na, a-na-ɩ ʋlↄ ɩ̃ ɩ a nɩ-bɛrɛ Nɩ-kpɛ̃ɛ nɩ a jamansɩ Jamana. A ʋ nɩbɛ mɩ ʋ na bʋↄl, ɩ̃ mɩ vɛl ir, na mɩ ɩ a dẽdẽ, nↄↄ mɩ lãa na pↄw nɩ ʋ a tʋↄfʋ.”
66017015	A sɩ-tʋnaa lɛ yel ma na go: “A kʋ̃ↄsɩ ala fʋ na nyɛ, a jie a pↄw-baa na jɛ, miile na a nɩ-bʋlsɩ, a nɩ-yaw na duo a ji-gbulĩsɩ, a tẽ-bʋrↄ bʋrↄ nɩ a ƴɛr-bʋrↄ bʋrↄ nɩbɛ.
66017016	A ɩlɛ pie fʋ na nyɛ, nɩ a wɛ-dʋ̃ↄ, nↄↄ Ꞌlaarʼã a pↄw-baa. Ba na sãw na a ʋ yele a jaa bar, ɩ̃ cɛ ʋ bar nɩ salĩɓuor. Ba na Ꞌwↄb ʋ na ɩ̃ cɛ ƴↄ̃w a vũu pʋↄ.
66017017	A-na-ɩ a mɩnɛ a Naaŋmɩn na ƴↄ̃w a ba sube pʋʋr a ba na maal a ʋ pʋ-tɩɛrʋ̃, ba na tɛrɛ na nↄ-bõ-ƴen de nɩ a ba tʋↄfʋ ƴↄ̃w a wɛ-dʋ̃ↄ tʋmↄ pʋↄ, wa ta nɩ a lɛdaar a Naaŋmɩn ƴɛrɩ̃sɩ na maala baara.
66017018	“Ɩ̃ a pↄw ʋlↄ fʋ na nyɛ miile na a tẽ-kpɛ̃ɛ ʋlↄ na tɛrɛ a tʋↄfʋ a tẽw jamansɩ jie.”
66018001	A ala ɩ̃ baar, ɩ̃ nyɛ na sɩ-tʋnaa ƴen sʋbↄ na nyɩrɩ̃ tɛrɛ a tʋↄfʋ, ʋ yi a saꞋlon ɩ̃ suure, ɩ̃ a ʋ caarɩ̃fʋ caarɩ̃ pↄw a tẽw ʋ jaa.
66018002	Ʋ wuurʼã nɩ kↄkɩr kpɛ̃w yele: “Ʋ lo na! A Babɩlↄ̃ tẽ-kpɛ̃ɛ lo nal Ʋ lɩɛbʼã ɩ a kↄ̃tↄn gaajie, nɩ a kↄ̃tↄn-kpansɩ bʋrↄ bʋrↄ, nɩ a lili-kpansɩ bʋrↄ bʋrↄ a nɩrɛ na ma bʋↄrↄ wa, kpɛfʋ jie.
66018003	A-na-ɩ a tẽ-bʋrↄ bʋrↄ a jaa nyu na a ʋ gã-ta-burbur dãa, a bↄr ba a juu. A tẽw jamansɩ maalʼɩ̃ ʋ na a burbur, ɩ̃ a ten a jaa ƴaƴabsɩ le na a ʋ yele ƴↄfʋ ɩnɛ.”
66018004	Ɩ̃ lɛ wõ na kↄkɩr ƴen sʋbↄ na yi a saꞋlon ɩ̃ yel: “Ɩ̃ nɩbɛ, nyɩ́ yi a tẽw na sↄ̃w, a mɩnɛ a nyɩ kↄ̃ wa be tↄ a ʋ maal-faar pʋↄ, ɩ̃ mɩ pↄw a ana yel-kpansɩ nↄↄ tara ʋ wa.
66018005	A-na-ɩ a ʋ maal-faar dↄↄlʼã taa wa ta nɩ a saꞋlon, ɩ̃ a Naaŋmɩn cãa na bↄ̃w nɩ a ʋ gõgolĩ-tʋmↄ.
66018006	Nyɩ́ maal ʋ a mɩnɛ ʋ na dãa maal nyɩ. Nyɩ́ ya a ala ʋ na maal nyɩ, ɩ̃ lɛ dↄↄl ʋ. Nyɩ́ sɛw a dãa a ŋman ʋlↄ ʋ na dãa kʋ nɩ nyɩ gbɛɛ ayi kʋ ʋ ʋ nyu.
66018007	Ya ʋ a won nɩ a nãw ala tu nɩ a mɩnɛ ʋ na dãa bʋↄrↄ a ju-kpɛ̃ɛ, wono nɩ a nʋ̃ↄ. A-na-ɩ ʋ ma yelʼã a ʋ suur pʋↄ: ʻƖ̃ be na ka pↄↄ-naa kaarɩ̃. Maa ɩ kpɩ̃ɩ-pↄw wa. Nãw ma tara ma fɩ̃ɩ wa.ʼ
66018008	Ala-ɩ̃-sↄ, a jãjĩ-yele ala ba na bin a ʋ ɩnɛ, a kũu, a nãw, nɩ a kↄ̃-kpɛ̃ɛ na ta ʋ na bibir bõ-ƴen tɛw. A vũu na dɩ ʋ na, a-na-ɩ a Nɩ-kpɛ̃ɛ Naaŋmɩn ʋlↄ na guor a ʋ ƴɛrɩ̃, tɛrɛ na kpɛ̃w.”
66018009	A tẽw jamansɩ na dãa maalʻɩ̃ ʋ a burbur, mɩ wõ nɩ ʋ a nʋ̃ↄ, na waala na kono nɩ, a mɩnɛ ba nↄↄ nyɛrɛ a vũu ʋlↄ na dɩrɛ ʋ jʋʋr.
66018010	Ba na ɩraa na nɩdaa a ʋ kpowfʋ dãbɩ̃ɛ ɩnɛ ɩ̃ yele: “Babɩlↄ̃ tẽ-kpɛ̃ɛ na tɛrɛ a kpɛ̃w, fʋ ɩ na nãw nãw, a-na-ɩ a lɛɛr-bõ-ƴen pʋↄ a kpãafʋ tↄↄ ta fʋ.”
66018011	A tẽw pʋↄ ƴaƴabsɩ na mɩ kono na waala nɩ a ʋ ɩnɛ, a-na-ɩ nɩrɛ ma lɛ daara a ba ƴaƴab-yele,
66018012	na ɩ a sɛlmɛ, a kur-pɛlɛ, nɩ a kʋsɩ-ɓↄmↄ, a lɛr-bie, a cẽcẽ-ɓↄmↄ bʋrↄ bʋrↄ, nɩ a ŋmɛɛ na ɩ a bʋlↄ, a ŋmɛɛ sala bʋlↄbʋlↄ, ɩ̃ a ŋmɛɛ ɩ jɩɩn kpakpa. A yele mɩ ɩ na a da-vɛlɛ, nɩ a yel-bʋrↄ bʋrↄ ba na maalʼɩ̃ a da-vɛlɛ ala, nɩ a wab-cɩlɛ, nɩ a kur-jɩ̃ɛw, nɩ a kur-salaa nɩ a kʋsɩ-pɛlɛ,
66018013	a tɩɛ bi-nↄr, a jɛɛ yel-nyuursɩ, a kã-nyu-vɩlaa, a tɩ̃ɩ ɓĩinaa, a tɩ̃ɩ-nyu-vɩlaa, a dɩvɛ̃, a kãa, a jↄ̃, a ci, a bʋn, a piir, a wibe, a kaarsɩ ala a wibe na ma tawra, nɩ a gbãgbaar nɩ a nɩ-daarsɩ.
66018014	A ƴaƴabsɩ bala yelʼã a tẽw ʋlↄ: “A yel-vɛlɛ ala a fʋ suur na dãa nʋ bũburĩ na. A fʋ na-yele nɩ a fʋ yo-bↄb yele bↄrʼã. Faa lↄↄ pↄwrↄ ba fɩ̃ɩ wa.”
66018015	A ƴaƴabsɩ bala na dãa pↄw a ba mɩ̃ɛ a ʋ ɩnɛ na mɩ ɩraa na a nɩdaa a ʋ kpowfʋ dãbɩ̃ɛ ɩnɛ kono waala nɩ,
66018016	yele nɩ: “A tẽ-kpɛ̃ɛ nanɩ ɩ na nãw nãw! Ʋ ma dãa na su a cẽcẽ-ɓↄmↄ jɩɩn kpakpa, parɩ̃sɩ nɩ a sɛlmɛ yele, nɩ a kʋsɩ-nyɩlɩsɩ nɩ a lɛr-bie,
66018017	ɩ̃ a ana na-yele a jaa tↄↄ bↄr a lɛɛr-bõ-ƴen pʋↄ.” A bala na duure nɩ a gbor-bɛrɛ, nɩ a bala ba na de, nɩ a gbor pʋↄ tʋ̃tʋnbↄ, nɩ a bala ba jaa na be a manɩ̃, ɩraa na a nɩdaa
66018018	ɩ̃ wuure, a mɩnɛ ba na nyɛ a tẽw na dɩrɛ ure a jʋʋr, na ba yele: “Tẽ-buor be ka ɩ̃ ta a tẽ-kpɛ̃ɛ nanɩ?”
66018019	Ba Ꞌwↄ̃wnↄ na a tana ƴↄnↄ a ba jurɩ̃, waala kono yele nɩ: “A tẽ-kpɛ̃ɛ nanɩ ɩ na nãw nãw! A bala na dãa tʋnↄ a gbor-bɛrɛ pʋↄ pↄwrↄ na a ba mɩ̃ɛ a ʋ na-yele ɩnɛ, ɩ̃-cɛ a lɛɛr-bõ-ƴen pʋↄ a ʋ yele bↄrʼã a jaa.”
66018020	Saa juu deme, nyɩ́ cɩlɛ! A Naaŋmɩn nɩbɛ, nɩ a ʋ nɩ-tʋnɩsɩ, nɩ a ʋ ƴɛr-hierbe, nyɩ́ mɩ cɩlɛ a ʋna tẽw kpãafʋ ɩnɛ, a-na-ɩ a Naaŋmɩn guorʼã a ʋ ƴɛrɩ̃ tu nɩ a ala ʋ na dãa maal nyɩ.
66018021	A ala ɩ̃ baar, a sɩ-tʋ̃-gãdaa de na kʋsɩ-kpɛ̃ɛ na jɛ̃ taa nɩ nɩɛr lↄb ƴↄ̃w a man kʋ̃ↄ pʋↄ, ɩ̃ yel: “A nↄhↄ̃ ba nↄↄ lↄb a Babɩlↄ̃ tẽ-kpɛ̃ɛ bar, a nɩrɛ ma lↄↄ nyɛrɛ ʋ wa.
66018022	Baa lↄↄ wono a korĩjom ŋmefʋ, nɩ a yel-cɩɛrbɛ, nɩ a wɩɛ kuon, nɩ a ɩl-pɛɛlbɛ a fʋ jie wa. Baa lↄↄ nyɛrɛ tʋ̃tʋnↄ kãw ʋ lɛ tʋnↄ tʋn kãw a fʋ jie wa. Baa mɩ lↄↄ wono jↄ̃-ƴɛrbɛ dam a fʋ jie go wa.
66018023	Lãpa kãw ma lↄↄ caara a fʋ jie wa. A polbile nɩ a pↄsabile na kul taa kↄkɩɛ ma lↄↄ yire a fʋ jie wa. A fʋ ƴaƴabsɩ ɩ̃ dãa yi a yuor a tẽw pʋↄ, ɩ̃-cɛ a fʋ tɩsↄↄlʋ̃ʋ pʋↄ fʋ bɛlɩ̃ na a tẽ-bʋrↄ bʋrↄ a jaa.”
66018024	A Babɩlↄ̃ tẽ-kpɛ̃ɛ ʋlↄ, ba wɛl ʋ na a lɛ, a-na-ɩ ba nyɛ na a Naaŋmɩn ƴɛr-hierbe jɩ̃ɩ a ʋ jie, lãa nɩ a Naaŋmɩn nɩbɛ jɩ̃ɩ, nɩ a bala ba jaa ba na dãa kú a tẽw pʋↄ jɩ̃ɩ.
66019001	A ala ɩ̃ baar, ɩ̃ wõ na kↄkɩ-kpɛn na wↄ̃ taa nɩ nɩ-yaw kↄkɩɛ a saꞋlon na yele: “Aleluya! A faafʋ, a yo-yifʋ nɩ a kpɛ̃w ɩ na a sɩ Naaŋmɩn ben,
66019002	a-na-ɩ a ʋ ƴɛrɩ̃ guorfʋ ɩ na yel-mɩ̃ɛ ɩ̃ mɩ tor. A Naaŋmɩn ƴↄ̃w na a pↄw-baa ʋlↄ na yi a yuor yel, a ʋlↄ na dãa sãwna a tẽw ʋ jaa nɩ a ʋ burbur maalfʋ. Ʋ wɛl ʋ na bar a ʋ tʋ̃tʋnbↄ ʋ na kú ɩnɛ.”
66019003	Ba lɛ yelʼã go: “Aleluya! A tẽ-kpɛ̃ɛ ʋlↄ jʋʋr ure na a daar a jaa.”
66019004	Ɩ̃ a nɩ-bɛrɛ lɩjɛrʼɩ̃ anaan nɩ a yel-mimie anaan lo na gburĩ a dume a Naaŋmɩn ʋlↄ na jɛ a naa-dakↄw juu nii-sↄw, ɩ̃ pɛwrɛ ʋ yele nɩ: “Amɛn! Aleluya!”
66019005	Kↄkɩr kãw yi na a naa-dakↄw jie, ɩ̃ yel: “A nyɩmɩ na ɩ a Naaŋmɩn tʋ̃tʋnbↄ, ɩ̃ mɩ jↄrↄ ʋ, a bibiir nɩ a nɩ-bɛrɛ jaa, nyɩ́ pɛwrɛ a sɩ Naaŋmɩn!”
66019006	Ɩ̃ lɛ wõ na dam na wↄ̃ taa nɩ nɩ-yaw kↄkɩɛ na hele kʋ̃ↄ kpɛ̃ɛ kaarɩ̃, nɩ a saa na tana nɩ kpɛ̃w, a yele: “Aleluya! A sɩ Nɩ-kpɛ̃ɛ Naaŋmɩn na ɩ a kpɛ̃w a jaa Sʋbↄ de na a tẽw.
66019007	Nyɩ́ ɩ a sɩ tɛrɛ nʋ̃ↄ cɩlɛ nɩ, kʋrↄ nɩ ʋ a ju-kpɛ̃ɛ, a-na-ɩ a Naaŋmɩn Pẽle kulfʋ daar ta na, a ʋ baraa parɩ̃sɩ.
66019008	Ba kʋ ʋ na sↄr ʋ vaar a cẽcẽ-ɓↄmↄ pɩlpɩl na nyɩlɛ.” (A cẽcene ala miile na a Naaŋmɩn deme tʋ̃-torisɩ.)
66019009	Ɩ̃ a sɩ-tʋnaa yel ma na: “Sɛb a asɩmɛ: A ma ɩ na nʋ̃ↄ a bala jie ba na bʋↄl a Naaŋmɩn Pele kulfʋ fɛtɩ jie.” Ɩ̃ ʋ lɛ yel ma na: “A ƴɛrɩ̃sɩ asɩmɛ ɩ na a Naaŋmɩn yel-mɩ̃ɛ ƴɛrɩ̃sɩ.”
66019010	Ɩ̃ lo gburĩ a dume a ʋ gbɛɛ pulẽe bʋↄrↄ ɩ̃ puor ʋ, ɩ̃-cɛ ʋ yel ma na: “Taa maal a lɛ wa. Ɩ̃ ɩ na a tʋ̃tʋnↄ a fʋ̃ʋ nɩ a fʋ yɛɛr kaarɩ̃ na tɛrɛ a Jeeju yel-mɩ̃ɛ ƴɛrɩ̃. Pɛwrɛ a Naaŋmɩn!” A Jeeju yel-mɩ̃ɛ ƴɛrɩ̃ ɩ na a ʋlↄ na tↄwrↄ a Naaŋmɩn pʋ-tɩɛrʋ̃-bʋʋrbↄ a ba ƴɛrɩ̃sɩ pʋʋr.
66019011	Ɩ̃ ɩ̃ nyɛ na a saa juu ʋ yuo, ɩ̃ a wi-pɩlaa ɩraa a be. A ʋlↄ na do ʋ yuor dɩ na a Dẽdẽ nɩ a Yel-mɩ̃ɛ Sʋbↄ, a-na-ɩ a ʋ ƴɛrɩ̃ guorfʋ nɩ a ʋ jɛb jɛbfʋ torʼã.
66019012	A ʋ mimie nyɩnyɩlɛ na vũu kaarɩ̃, ɩ̃ ʋ kpa sɛlmɛ sapir yaw a ʋ juumɩ. Ba sɛbʼã a yuor ƴↄ̃w ʋ, a ʋlↄ ʋ yẽ tɛw na bↄ̃w.
66019013	Ʋ su na cẽcen na ɩ jɩ̃ɩ ʋ jaa. A ʋ yuor dɩ na, “A Naaŋmɩn Yɛrɩ̃.”
66019014	A saa juu sↄdaalsɩ na su a cẽcẽ-pɛlɛ pɩlpɩl do na wi-pɛlɛ tuure nɩ ʋ.
66019015	A sↄ-bãjɩn-dɩraa yi na a ʋ nʋↄr pʋↄ, ʋ na cɩɛrɛ nɩ a ten bʋrↄ bʋrↄ. Ʋ na tɛrɛ ba na nɩ a kpɛ̃w ʋlↄ na wↄ̃ a kur kaarɩ̃. Ʋ na nɛbʼã a dɩvɛ̃ tɩ-wↄmↄ a bↄw kpɛ̃ɛ pʋↄ a dɩvɛ̃ kʋ̃ↄ jↄrↄ, a miile a Naaŋmɩn na ɩ a kpɛ̃w a jaa Sʋbↄ su-tuo na nyɩrɩ̃ tomo.
66019016	Ba sɛbʼã a ʋ yuor ƴↄ̃w a ʋ cẽcen juu, nɩ a ʋ gbɛ-kpɛ̃ɛ pʋↄ a nↄhↄ̃: “Jamansɩ Jamana, nɩ a nɩ-bɛrɛ Nɩ-kpɛ̃ɛ.”
66019017	Ɩ̃ lɛ nyɛ na sɩ-tʋnaa kãw na ɩraa a mↄtↄ̃w sↄↄlɩ̃sↄw ɩ̃ wuurʼɩ̃ kↄkɩr kpɛ̃w yel a wɛ-lili ba jaa na yʋↄrↄ a saꞋlon: “Nyɩ́ wa kpaarɩ̃ taa a Naaŋmɩn fɛtɩ kpɛ̃ɛ ɩnɛ!
66019018	Nyɩ́ wa dɩ a jamansɩ nɩn, nɩ a nɩbɛ ba jaa nɩn: a fãgã deme, nɩ a gãdar, a wibe, nɩ a bala na do ba, a bala na sↄ a ba mɩ̃ɛ, nɩ a bala na ɩ a gbãgbaar, a bibiir nɩ a nɩ-bɛrɛ ba jaa nɩn.”
66019019	Ɩ̃ lɛ nyɛ na a wɛ-dʋ̃ↄ, nɩ a tẽw pʋↄ jamansɩ, nɩ a ba sↄdaalsɩ, a ba kpaarɩ̃ taa bʋↄrↄ ba jɛbʼɩ̃ a ʋlↄ na do a wiir, nɩ a ʋ sↄdaalsɩ.
66019020	Ba nyↄw na a wɛ-dʋ̃ↄ ʋlↄ, nɩ a jir-ŋma-ƴɛr-hiere ʋlↄ na dãa maal a nↄ-kofʋ tʋmↄ a wɛ-dʋ̃ↄ nii-sↄw, bɛlɛ nɩ a bala na dãa pↄw a ʋ jɩbaa puoro nɩ a ʋ bʋtɩɩb. Ba nyↄw ba na ba jaa ayi lↄb ƴↄ̃w a vuu bↄw pʋↄ, a jie ʋlↄ a kʋsɩ-Ꞌlerisɩ na dɩrɛ.
66019021	Á bala na cɛ, a ʋlↄ na do a wiir juu kú ba na nɩ a sↄ-bãjɩnɛ ʋlↄ na yi a ʋ nʋↄr pʋↄ, ɩ̃ a wɛ-lili dɩ a ba nɩn pi.
66020001	A ala ɩ̃ baar, ɩ̃ lɛ nyɛ na sɩ-tʋnaa ʋ yi a saꞋlon suu ɩ̃ tɛrɛ a bↄw ʋlↄ na ma tɛrɛ a bɛwfʋ wa nakili a ʋ nuu pʋↄ, nɩ a bↄ̃jↄrɩ̃ gbol.
66020002	Ʋ nyↄw na a gbãgbacol na ɩ a wa-kʋraa, a lɛ yelʼã a ʋlↄ na ɩ a cicile, mɩɩ a Satã, ɩ̃ lũ nɩ ʋ a ʋ bↄ̃jↄrɩ̃ gbol, ʋ na maal yomo tur.
66020003	Ʋ de ʋ na lↄb ƴↄ̃w a bↄw ʋlↄ pʋↄ na ma tɛrɛ a bɛwfʋ wa, ɩ̃ kpal ƴↄ̃w nɩ a jɩbaa, a mɩnɛ ʋ kↄ̃ lɛ tʋↄ cãa bɛlɛ a tẽw nɩbɛ wa ta nɩ a yomo tur ala na tↄlↄ. A ala ɩ̃ tↄl baar, a sɛw na a ba na Ꞌlor ʋ bar daar fɩ̃ɩ pʋↄ.
66020004	Ɩ̃ lɛ nyɛ na naa-dakↄↄr, ɩ̃ a bala na jɛ a ba jur, ba kʋ ba na a sↄr a ba guor a ƴɛrɩ̃sɩ. Ɩ̃ a bala na dãa mana a Jeeju yel-mɩ̃ɛ nɩ a Naaŋmɩn ƴɛrɩ̃ a ba ŋma ba a jur, ɩ̃ nyɛ na a ba sɩɩr. A bala, baa dãa pɛwrɛ a wɛ-dʋ̃ↄ nɩ a ʋ bʋtɩɩb wa. Baa mɩ dãa pↄw a ʋ jɩbaa a diirɩ̃ mɩɩ a nuu pʋↄ wa. Ba irʼã a kũu pʋↄ lãa jɛ nɩ a Kirisi a ʋ fãw pʋↄ maalʼɩ̃ yomo tur.
66020005	A nanɩ ɩ na a dãdãw kũu-pʋↄ-irfʋ, ɩ̃ a bala na cɛ ma ir a kũu pʋↄ ɩ̃ a ala ma ɩ a lɛ a yomo tur na tↄl baar wa.
66020006	A na ɩ na nʋ̃ↄ a Naaŋmɩn deme bala jie na be a dãdãw kũusɩ irfʋ pʋↄ. A gbɛɛ ayi kũu ma lɛ tʋↄrↄ ba wa. Ba na ɩ na a Naaŋmɩn nɩ a Kirisi baar-lorbo, lãa jɛ nɩ a Kirisi a ʋ fãw pʋↄ maalʼɩ̃ yomo tur.
66020007	Ɩ̃ a yomo tur ala wa tↄl baar, ba na Ꞌlorʼã a Satã bar, ʋ yi a kasu pʋↄ,
66020008	na ʋ cen na bɛlɩ̃ a ten bʋrↄ bʋrↄ a lõbobo a jaa, ba na bʋↄlↄ a Gↄgɩ nɩ a Magↄgɩ, kpaarɩ̃ ba taa a jɛb ɩnɛ. Ba na waa na jɛ̃ taa nɩ a man gbẽgbere nʋↄr biire.
66020009	Ba yɛrʼã pↄw a tẽw ʋ jaa, ɩ̃ mɩ jilĩ kolĩ a Naaŋmɩn deme wɩɛr, nɩ a tẽw ʋlↄ a Naaŋmɩn na nʋ, ɩ̃-cɛ a vũu yi na a saꞋlon ɩ̃ lo dɩ ba.
66020010	Ba lↄbʼã a cicile ʋlↄ na dãa bɛlɛ a tẽw nɩbɛ, ƴↄ̃w a vũu bↄw pʋↄ, a jie ʋlↄ a kʋsɩ-Ꞌlerisɩ na dɩrɛ, a be a wɛ-dʋ̃ↄ nɩ a jir-ŋma-ƴɛr-hiere na be, a ba na kpow ba a mↄtↄ̃w nɩ a tɩsↄw a yomo a jaa fɛw.
66020011	Ɩ̃ ɩ̃ lɛ nyɛ na naa-dakↄw kpɛ̃ɛ na pɛlɩ̃, nɩ a ʋlↄ na jɛ a ʋ juu, ɩ̃ a tene nɩ a saꞋlon nɩɩrɩ̃ a ʋ nii-sↄw, ɩ̃ a baa lɛ nyɛrɛ ba wa.
66020012	Ala ɩ̃ baar, ɩ̃ nyɛ na a bibiir nɩ a nɩ-bɛrɛ bala na dãa kpi, a ba ɩraa a naa-dakↄw nii-sↄw, ɩ̃ a ba yuo sɛbsɩ bin, ɩ̃ lɛ yuo sɛb-kpee na ɩ a baafʋ sɛbɛ. Ba guorʼã a kũusɩ bala ƴɛrɩ̃ tu nɩ a ala ba na dãa maal, a ba sɛb ƴↄ̃w a sɛbsɩ pʋʋr.
66020013	A man tɩɩrʼã a kũusɩ bala ʋ na dãa tɛrɛ. A kũu nɩ a kpɩɩn tẽw mɩ tɩɩr a kũusɩ bala ba na mɩ dãa tɛrɛ, ɩ̃ a ba guor a ba ƴɛrɩ̃ ba jaa bõ-ƴene-ƴene, tu nɩ a ala ba na dãa maal.
66020014	Ba lↄbʼã a kũu nɩ a kpɩɩn tẽw ƴↄ̃w a vũu bↄw pʋↄ. A vũu bↄw ʋlↄ ɩ na a gbɛɛ ayi kũu.
66020015	Ɩ̃ ba mɩ lↄbʼã a nɩrɛ lɛ na ma tɛrɛ a ʋ yuor a baafʋ sɛbɛ pʋↄ wa ƴↄ̃w a vũu bↄw pʋↄ.
66021001	Ala ɩ̃ baar, ɩ̃ nyɛ na saꞋlon paalaa nɩ tẽ-paalaa, a-na-ɩ a dãdãw saꞋlon nɩ a dãdãw tẽw tↄlʼã, ɩ̃ a man ma lɛ be be go wa.
66021002	Ɩ̃ mɩ nyɛ na a tẽ-son na ɩ a Jerujalɛm paalaa a Naaŋmɩn na cↄↄrɩ̃ bar, ʋ yi a saa juu ɩ̃ suure, wↄ̃ taa nɩ pↄsabile na parɩ̃sɩ cere a ʋ sɩrɛ tuorfʋ jie.
66021003	Ɩ̃ wõ na kↄkɩr kpɛ̃w na yi a naa-dakↄw par na yel: “A ƴɛ̃ƴɛrɩ̃ na, a Naaŋmɩn wa na jɛ a nɩbɛ sↄ̃w! Ʋ na jɛ nɩ ba na, ɩ̃ ba na ɩ na a ʋ nɩbɛ. A Naaŋmɩn na be nɩ ba na, ɩ̃ ɩ a ba Naaŋmɩn.
66021004	Ʋ na fɛ na a ba mↄtↄ̃-kʋ̃ↄ a jaa bar a ba mimie pʋↄ. Kũu kↄ̃ lɛ be go wa. A nãw nɩ a waalɩ̃fʋ kↄ̃ mɩ lɛ be wa. Bom ma lɛ Ꞌwↄbɛɛ nɩrɛ wa, a-na-ɩ a yel-koro tↄlʼã.”
66021005	Ɩ̃ a ʋlↄ na jɛ a naa-dakↄw juu yelʼã: “A ƴɛ̃ƴɛrɩ̃ na, ɩ̃ maala na a yele a jaa a ɩrɛɛ yel-paala.” Ʋ lɛ yelʼã go: “Sɛb a ƴɛrɩ̃sɩ asɩmɛ, a-na-ɩ a ɩ na dẽdẽ ɩ̃ mɩ ɩ a yel-mɩ̃ɛ ƴɛrɩ̃.”
66021006	Ɩ̃ ʋ yel ma na go: “Á maalʼã. A maa ɩ a dãdãw nɩ a bɛwfʋ jie, a nyↄwfʋ jie nɩ a baarfʋ jie. A ʋlↄ a kʋ̃ↄ-nyuur na nyↄw, ɩ̃ na kʋ ʋ na a baafʋ kʋ̃ↄ bunaa a pↄrↄ.
66021007	A ʋlↄ na ɩrɛɛ a tʋↄfʋ sʋbↄ na pↄw na a yele ala. Ɩ̃ na ɩ na a ʋ Naaŋmɩn, ɩ̃ ʋ ɩ a ɩ̃ bie.
66021008	Ɩ̃-cɛ a ala ɩ a dãbɩ̃-ŋmah, nɩ a bala na ma tɛrɛ a ƴↄ̃w-nyãa wa, a nɩ-kpansɩ, a nɩ-kúrbↄ, a gã-ta-burbur deme, a tɩsↄw nɩbɛ, a tɩbɛ deme, nɩ a jir-ŋmarba ba jaa, a ba jie na be na a vũu bↄw pʋↄ, a jie a kʋsɩ-Ꞌlerisɩ na dɩrɛ, na ɩ a gbɛɛ ayi kũu.”
66021009	A sɩ-tʋnɩsɩ anuu-nʼayi bala na tɛrɛ a lara anuu-nʼayi na sɛw nɩ a jãjĩ-yel-baarsɩ anuu-nʼayi, bõ-ƴen wa na yel ma: “Wa, ɩ̃ na miil fʋ na a Naaŋmɩn Pẽle pↄw ʋ na kule.”
66021010	Ɩ̃ a sɩ-tʋnaa ɓↄw ma na a sɩɛ pʋↄ, do nɩ tã-kpɛ̃ɛ juu ɩ̃ miil ma a tẽ-son na ɩ a Jerujalɛm, na yi a Naaŋmɩn sɛ̃ a saa juu ɩ̃ suure,
66021011	nyɩnyɩlɛ nɩ a Naaŋmɩn yo-yifʋ. A ʋ caarɩ̃fʋ wↄ̃ na taa nɩ a kubi-ɓↄmↄ na dɩ jasɩpɩ na nyɩlɛ papar.
66021012	Ʋ tɛrɛ na dacĩ-woor ba na mɛ kolĩ ʋ, ʋ do a saꞋlon, ɩ̃ tɛrɛ dↄ̃dↄ-nↄɛ pie-nʼayi ba na sɛb a Ɩsɩrayɛl nɩbɛ bal pie-nɩʼayi yoe ƴↄ̃w, ɩ̃ a sɩ-tʋnɩsɩ pie-nʼayi na gure.
66021013	A dↄ̃dↄɛ ala be na a tẽw Ɩõbobo a jaa: ata be na a tẽw parɩ̃, a ata be a dʋrɩ̃ loor, a ata be a tẽw iin, ɩ̃ a ata mɩ be a gʋbaa loor.
66021014	Ba mɛ na a dacĩ-woor ʋlↄ dↄↄl a kubie pie-nʼayi jur ba na sɛb a yoe pie-nʼayi ƴↄ̃w, na ɩ a Naaŋmɩn nɩ-tʋnɩsɩ yoe.
66021015	Á sɩ-tʋnaa ʋlↄ naƴɛrɛ nɩ ma tɛrɛ na da-mɩɩnaa na ɩ a sɛlmɛ ʋ na mɩɩnʼɩ̃ a tẽw, nɩ a ʋ dↄ̃dↄɛ, nɩ a ʋ dacin.
66021016	A tẽw womofʋ nɩ a yalɩ̃fʋ jɛ̃ na tar. A sɩ-tʋnaa mɩɩnʼã a tẽw nɩ a ʋ da-mɩɩnaa, a womofʋ ɩ kilo ture ayi dↄↄl kↄↄr ayi. A mɩnɛ ʋ na yalɩ̃ ɩ̃ mɩ womo, lɛ ʋ mɩ do.
66021017	A ala ɩ̃ baar, ʋ mɩ mɩɩnʼã a dacin, ʋ ta da-mɩɩnaa kʋbaa lɩjaayi nʼanaan. A ʋ da-mɩɩnaa ʋlↄ jɛ̃ na taa nɩ a nɩrɛ nuu kpʋlɩ̃kpʋʋr wa ta nɩ a nubie.
66021018	Ba mɛ na a dacin nɩ a jasɩpɩ, ɩ̃ mɛ a tẽw nɩ a sɛlmɛ nɛrɛ na nyɛrɛ caaraa kaarɩ̃.
66021019	Ba ƴaarɩ̃ na a dacĩ-kparaa kubi-bɛrɛ nɩ a kʋsɩ-ɓↄmↄ bʋrↄ bʋrↄ. A dãdãw kubir ƴaarɩ̃fʋ bom ɩ na jasɩpɩ, a gbɛɛ ayi ben ɩ na safɩɩr, a gbɛɛ ata ben ɩ na agatɩ, a gbɛɛ anaan ben ɩ na ɛmɛrↄdɩ,
66021020	a gbɛɛ anuu ben ɩ na onɩsɩ, a gbɛɛ ayʋↄb ben ɩ na sardↄn, a gbɛɛ anuu-nʼayi ben ɩ na kɩrɩsʋlɩtɩ, a gbɛɛ anuu-nʼata ben ɩ na beril, a gbɛɛ pie-for-bir ben ɩ na topajɩ, a gbɛɛ pie ben ɩ na kɩrɩsʋpasɩ, a gbɛɛ pie-nɩ-bõ-ƴen ben ɩ na turkosi, ɩ̃ a gbɛɛ pie-nʼayi ben ɩ a amɛtɩsɩtɩ.
66021021	A dↄ̃dↄ-nↄɛ pie-nʼayi ala ɩ na lɛr-bie pie-nʼayi. Lɛr-bir bõ-ƴene-ƴene ba maalʼɩ̃ ba ba jaa. A sↄr ʋlↄ na be a tẽw pʋↄ ɩ na sɛlmɛ nɛrɛ na nyɛrɛ caaraa kaarɩ̃.
66021022	Maa nyɛ a puorfʋ yir a ʋna tẽw pʋↄ wa, a-na-ɩ a Nɩ-kpɛ̃ɛ Naaŋmɩn na ɩ a kpɛ̃w a jaa Sʋbↄ, nɩ a Naaŋmɩn Pẽle, ɩ̃ ɩ a ʋ puorfʋ yir.
66021023	A tẽw ʋlↄ ma bʋↄrↄ mↄtↄ̃w mɩɩ cuu a na caara ʋ wa, a-na-ɩ a Naaŋmɩn yo-yifʋ caarɩ̃ ʋ na, ɩ̃ a Naaŋmɩn Pẽle ɩ̃ ɩ a ʋ lãpa.
66021024	A tẽ-bʋrↄ bʋrↄ nɩbɛ na yʋↄrↄ na a ʋ cãa pʋↄ, ɩ̃ a tẽw pʋↄ jamansɩ na de na a ba na-yele wɩɛrɛ nɩ kʋrↄ ʋ.
66021025	A ʋ dↄ̃dↄ-nↄɛ na yuo na a mↄtↄ̃w a jaa, a-na-ɩ tɩsↄw ma lɛ beree be wa.
66021026	Ba na de na a tẽ-bʋrↄ bʋrↄ na-yele nɩ a ba yo-yifʋ yele wɩ nɩ kpɛ nɩ a be.
66021027	Ɩ̃-cɛ bõ-dɛɛr kãw ma kpɛɛrɛ be fɩ̃ɩ wa. A nɩrɛ lɛ na maala a yel-kpansɩ, mɩɩ na ŋmara a jirsɩ ma mɩ kpɛɛrɛ wa, ɩ̃ a bala a yoe na sɛb a Naaŋmɩn Pẽle baafʋ sɛbɛ pʋↄ tɛw na kpɛ.
66022001	Ɩ̃ a sɩ-tʋnaa miil ma na a baafʋ kʋ̃ↄ kʋlaa, a kʋ̃ↄ na ɩ wɩl-wɩl-wɩl caaraa kaarɩ̃, na yi a Naaŋmɩn nɩ a Péle naa-dakↄw par,
66022002	ɩ̃ jↄrↄ a tẽw sↄr sↄↄlɩ̃sↄw. A baafʋ tɩɛ ɩraa na a kʋlaa lõbobo pʋʋr a jaa, na wↄnↄ a wↄmↄ gbɛɛ pie-nʼayi a yuon pʋↄ, a lɛ yelʼã a gbɛ-daa a cur a jaa pʋↄ. A ʋ vɛɛ ɩ na tɩ̃ɩ, ma kpaara a tẽ-bʋrↄ bʋrↄ nɩbɛ.
66022003	A Naaŋmɩn pↄfʋ ma lɛ beree bom kãw pʋↄ wa. A Naaŋmɩn nɩ a Pẽle naa-dakↄw na be na be, ɩ̃ a ʋ tʋ̃tʋnbↄ na pɛwrɛ ʋ na.
66022004	Ba na nyɛ na a ʋ nii-sↄw, ɩ̃ ʋ na sɛbʼã a ʋ yuor ƴↄ̃w a ba diirɩ̃.
66022005	Tɩsↄw ma lɛ beree wa, ɩ̃ baa lↄↄ bʋↄrↄ lãpa cãa, mɩɩ mↄtↄ̃w caarɩ̃fʋ wa, a-na-ɩ a Nɩ-kpɛ̃ɛ Naaŋmɩn na caarɩ̃ ba na nɩ a ʋ cáa, ɩ̃ ba na ɩ na jamansɩ a daar a jaa.
66022006	A ala ɩ̃ baar, a sɩ-tʋnaa yel ma na: “A ƴɛrɩ̃sɩ asɩmɛ ɩ na dẽdẽ, ɩ̃ mɩ ɩ a yel-mɩ̃ɛ ƴɛrɩ̃, ɩ̃ a Nɩ-kpɛ̃ɛ Naaŋmɩn na ma tↄwrↄ a ʋ ƴɛr-hierbe a ba sɩɛ pʋↄ, tʋ̃ na a ʋ sɩ-tʋnaa ʋ wa miil a ʋ tʋ̃tʋnbↄ a ala na be a sↄr pʋↄ wáara.”
66022007	A Jeeju yelʼã: “Nyɛ, ɩ̃ be na a sↄr pʋↄ wɩɛrɛ. Nʋ̃ↄ ma be na a ʋlↄ jie na jↄrↄ a Naaŋmɩn pʋ-tɩɛrʋ̃-bʋʋrↄ ƴɛrɩ̃sɩ na be a sɛbɛ na pʋↄ.”
66022008	A maa Jã, ɩ̃ wõ na ɩ̃ mɩ nyɛ a ana yele, ɩ̃ a mɩnɛ ɩ̃ na wõ ɩ̃ nyɛ ba baar, ɩ̃ lo na a sɩ-tʋnaa ʋlↄ na miil ma a ana yele gbɛɛ pulẽe bʋↄrↄ ɩ̃ puor ʋ.
66022009	Ɩ̃ ʋ yel ma na: “Taa maal a lɛ wa! Ɩ̃ ɩ na a fʋ lãa-tʋnↄ, nɩ a fʋ yɛɛr na ɩ a Naaŋmɩn ƴɛr-hierbe lãa-tʋnↄ, lãa nɩ a bala na jↄrↄ a sɛbɛ na ƴɛrɩ̃sɩ. Pɛwrɛ a Naaŋmɩn!”
66022010	Ɩ̃ ʋ lɛ yel ma na: “Taa sↄↄlɩ̃ a Naaŋmɩn ƴɛr-hiere ƴɛrɩ̃sɩ na be a sɛbɛ na pʋↄ bar wa, a-na-ɩ a daar ʋlↄ a Naaŋmɩn na ƴↄ̃w pɩɛlɛ na.
66022011	A gõgolĩfʋ sʋbↄ, ú cãa cere nɩ a ʋ gõgolĩfʋ, a nɩ-kpana ú cãa cere nɩ a ʋ maal-kpana, a nɩ-son ú cãa cere nɩ a ʋ son maalfʋ, ɩ̃ a ʋlↄ na ɩ a nɩ-cɛcɛ ú cãa cere nɩ a ʋ cɛcɛ ɩfʋ.”
66022012	Ɩ̃ a Jeeju yelʼã: “Nyɛ, ɩ̃ be na a sↄr pʋↄ wɩɛrɛ nɩ a yar ala ɩ̃ na kʋrↄ a nɩbɛ ba jaa bõ-ƴene-ƴene, tuure nɩ a ba tʋ̃-bie.
66022013	A maa ɩ a dãdãw nɩ a bɛwfʋ jie, a ni-diere nɩ a par-pↄↄrↄ, a nyↄwfʋ jie nɩ a baarfʋ jie.”
66022014	Nʋ̃ↄ ma be na a bala jie na ma pɛɛrɛ a ba cẽcene, na tʋↄ tɛrɛ a sↄr Ꞌwↄbↄ nɩ a baafʋ tɩɛ wↄmↄ, na mɩ tʋↄ tu a dↄ̃dↄ-nↄɛ kpɛ a tẽw pʋↄ.
66022015	Ɩ̃-cɛ a nɩ-kpansɩ, a tɩsↄw nɩbɛ, a gã-ta-burbur deme, a nɩ-kúrbↄ, a tɩbɛ deme, nɩ a bala ba jaa na nʋ a jirsɩ ŋmafʋ mɩ maala nɩ a jiri tʋmↄ, ba na ɩraa na be a yẽw.
66022016	“A maa Jeeju ɩ̃ tʋ̃ a ɩ̃ sɩ-tʋnaa ʋ wɩ man nyɩ a ƴɛrɩ̃sɩ asɩmɛ a duo-puorbo ɩnɛ. Maa ɩ̃ ɩ a Davɩtɩ bal parvʋↄr bie, nɩ a bi-vɩɛ ŋmarbir na caara.”
66022017	A Naaŋmɩn Sɩɛ nɩ a Pẽle Pↄw-kulaa yelʼã: “Wa!” A ʋlↄ na mɩ wonaa, ú mɩ yel: “Wa!” A ʋlↄ a kʋ̃ↄ-nyuur na nyↄw, ú wa; a ʋlↄ na mɩ bʋↄrↄ a baafʋ kʋ̃ↄ, ú wa nyu pↄrↄ.
66022018	A maa Jã, ɩ̃ kpãkpana na a nɩbɛ ba jaa na wono a Naaŋmɩn pʋ-tɩɛrʋ̃-bʋʋrↄ ƴɛrɩ̃sɩ na be a sɛbɛ na pʋↄ: a ala ɩ nɩrɛ wa dↄↄlʼã bom a ƴɛrɩ̃sɩ asɩmɛ pʋↄ, a Naaŋmɩn na mɩ dↄↄl ʋ na a jãjĩ-yele ala na be a sɛbɛ na pʋↄ.
66022019	Ɩ̃ a nɩrɛ wa mɩ ir bom a Naaŋmɩn pʋ-tɩɛrʋ̃-bʋʋrↄ ƴɛrɩ̃sɩ na be a sɛbɛ na pʋↄ, a Naaŋmɩn na mɩ mↄ̃w ʋ na a baafʋ tɩɛ wↄmↄ Ꞌwↄbfʋ bar, nɩ a tẽ-son pʋↄ kpɛfʋ na ɩ a ala ba na sɛb ƴↄ̃w a sɛbɛ na pʋↄ.
66022020	A ʋlↄ na mana a yel-mɩ̃ɛ ƴɛrɩ̃sɩ asɩmɛ yele na: “ↄↄ, ɩ̃ be na a sↄr pʋↄ wɩɛrɛ!” Amɛn! Nɩ-kpɛ̃ɛ Jeeju, wa!
66022021	A Nɩ-kpɛ̃ɛ Jeeju sũofʋ ú be a nɩbɛ ba jaa jie.
