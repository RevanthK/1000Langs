40001001	যীশু খ্রীষ্ট দায়ূদনি মা·চংনি আরো দায়ূদ অব্রাহামনি মা·চংনি মান্দি। যীশু খ্রীষ্টনি মা·চংনি মান্দিরাং ইয়ান:
40001002	অব্রাহামনি দেফান্থি ইস্‌হাক; ইস্‌হাকনি দেফান্থি যাকোব; যাকোবনি দেফান্থি যিহূদা আরো বিনি জংগিবারাং;
40001003	যিহূদানি দেফান্থি পেরস আরো সেরহ-বিসংনি মা·গিবা হং·জক তামর; পেরসনি দেফান্থি হিষ্রোণ; হিষ্রোণনি দেফান্থি রাম;
40001004	রামনি দেফান্থি অম্মীনাদব; অম্মীনাদবনি দেফান্থি নহশোন; নহশোননি দেফান্থি সল্‌মোন;
40001005	সল্‌মোননি দেফান্থি বোয়স-বিনি মা·গিবা হং·জক রাহব; বোয়সনি দেফান্থি ওবেদ-বিনি মা·গিবা হং·জক রূত; ওবেদনি দেফান্থি যিশয়;
40001006	যিশয়নি দেফান্থি রাজা দায়ূদ। দায়ূদনি দেফান্থি শলোমন-বিনি মা·গিবা হং·জক ঊরিয়নি রান্দি জিকগিবা;
40001007	শলোমননি দেফান্থি রহবিয়াম; রহবিয়ামনি দেফান্থি অবিয়; অবিয়নি দেফান্থি আসা;
40001008	আসানি দেফান্থি যিহোশাফট; যিহোশাফটনি দেফান্থি যোরাম; যোরামনি দেফান্থি ঊষিয়;
40001009	ঊষিয়নি দেফান্থি যোথম; যোথমনি দেফান্থি আহস; আহসনি দেফান্থি হিষ্কিয়;
40001010	হিষ্কিয়নি দেফান্থি মনঃশি; মনঃশিনি দেফান্থি আমোন; আমোননি দেফান্থি যোশিয়;
40001011	যোশিয়নি দেফান্থি যিকনিয় আরো বিনি জংগিবারাং-বাবিল হা·সংচা ইস্রায়েল জাতরাংখো রি·ম্মে রা·আংমিত্তিংও ইয়ারাং দংআমিং।
40001012	যিকনিয়নি দেফান্থি শল্‌টিয়েল-ইস্রায়েল জাতরাংখো বাবিল সংজিলমাচা রি·ম্মে রা·আংআনি জা·মানো বিয়া আৎচিয়ামিং; শল্‌টিয়েলনি দেফান্থি সরু্ববাবিল;
40001013	সরু্ববাবিলনি দেফান্থি অবিহূদ; অবিহূদনি দেফান্থি ইলিয়াকিম; ইলিয়াকিমনি দেফান্থি আসোর;
40001014	আসোরনি দেফান্থি সাদোক; সাদোকনি দেফান্থি আখীম; আখীমনি দেফান্থি ইলিহূদ;
40001015	ইলিহূদনি দেফান্থি ইলিয়াসর; ইলিয়াসরনি দেফান্থি মত্তন; মত্তননি দেফান্থি যাকোব; যাকোবনি দেফান্থি যোষেফ- বিয়া মরিয়মনি সেগিবা।
40001016	ইয়া মরিয়মনি অক্কো যীশু আৎচিয়ামিং, জেখো খ্রীষ্ট মিংআ।
40001017	ইন্দাকে অব্রাহামওনি দায়ূদওনা দিপ্পাৎ চাসং চি·ব্রি; দায়ূদওনি বাবিলচা রি·ম্মে রা·আংআনি সময়ওনা দিপ্পাৎ চাসং চি·ব্রি; বাবিলো রি·য়াংআওনি খ্রীষ্টওনা দিপ্পাৎ চাসং চি·ব্রি।
40001018	যীশু খ্রীষ্ট ইন্দাকে আৎচিয়ামিং। যোষেফমুং যীশুনি মা·গিবা মরিয়মনি বিয়া থিক হং·আমিং, ইন্দিবা বিসং আপসান দংনা স্খাংআন গিসিক রংথালগিবানি বিলচা মরিয়ম হা·ন্নোগ্মাং হং·আমিং।
40001019	মরিয়মনি সেগিবা যোষেফ থরমি মান্দিমিং, ইন্দিবা বিয়া মরিয়মখো মান্দিরাংনি মিকখাংও খ্রাচা·এতনা হাম·জাজক; ইনি গিম্মিন বিয়া সিউল দাক্কে বিখো ওয়াতনা চানচিজক।
40001020	যোষেফ ইরাংখো চানচিমিত্তিংও গিত্তেলনি সা·গ্রে জুমাংচা বিনা মিকখাং ফা·এ আগানজক, ‘‘ও দায়ূদনি দেফান্থি যোষেফ, মরিয়মখো খিমনা দা·আ খেন্নাবো, মুয়ানা বিনি অক্কো খেগিবা, গিসিক রংথালগিবানি বিলচান হং·আ। বিনি সাকসা দেফান্থি হং·নুয়া।
40001021	না·আ বিনি বিমুংখো যীশু মিংবো, মুয়ানা বিয়া আন·থাংনি মান্দিরাংখো বিসংনি পাপরাংনিখো জক্কেৎনুয়া।’’
40001022	ইরাং হং·আমিং জেদাক্কে আগানসোগিবানি আগানগিবা গিত্তেলনি ইয়া খাৎথা চু·সকা:
40001023	‘‘মি·থ্রা সাকসা অক্কো খেনুয়া, বিয়া সাকসা দেফান্থিখো বা·নুয়া, বিনি বিমুংখো ইম্মানূয়েল মিংনুয়া।’’ জেখো ফি·ওদে, চিংমুং ইসল, হং·আ।
40001024	গিত্তেলনি সা·গ্রে যোষেফখো জেদাক্কে গি·য়েতামিং, থুয়ানি চাখাত্তে বিয়া উয়ানদাক্কেন দাকজক।
40001025	বিয়া মরিয়মখো খিমজক, ইন্দিবা দেফান্থি আৎচিখুজানা দিপ্পাৎ বিমুং আপসান হং·জাজক। জা·মানো যোষেফ দেফান্থিগিবানি বিমুংখো যীশু মিংজক।
40002001	হেরোদ রাজানি সময়ও যিহূদিয়া হা·দকনি বৈৎলেহম সংচা যীশু আৎচিয়ামিং। সালারামচানি মিত্তাম হা·আইগিবা মান্দিরাং যিরূশালেমচানা রি·বাএ আগানজক,
40002002	‘‘যিহূদীরাংনি রাজা আৎচিগিবা বাও? চিংআ সালারামচা সিলগাও বিনি আস্কিখো নিক্কে বিখো অলাখিনা রি·বাজক।’’
40002003	ইয়া খাৎথাখো খিন্নাএ রাজা হেরোদ আরো বিমুং যিরূশালেমনি গিম্মিকান জাজ্রেংজক।
40002004	হেরোদ গিম্মিক খামাল দাল·গিবারাংখো আরো শাস্ত্র স্খিগিবারাংখো রিংগামে খ্রীষ্ট বানো আৎচিনুয়া উখো সিং·জক।
40002005	বিসং বিনা আগানজক, ‘‘যিহূদিয়ানি বৈৎলেহম সংও বিয়া আৎচিনুয়া, মুয়ানা আগানসোগিবা ইয়া খাৎথাখো চক্কে দন্না:
40002006	যিহূদা হা·সংনি বৈৎলেহম, যিহূদানি গিসেপো না·আ মামুং দাক্কেবা চনবাতজা, মুয়ানা নাং·ওনিন ইন্দাকগিবা শাসন দাকগিবা সাকসা হং·খাতনুয়া জে আংনি মান্দি ইস্রায়েলরাংখো নিরক্ষিনুয়া।’’
40002007	উনোন হেরোদ উয়া হা·আইগিবা মান্দিরাংখো সিউল দাক্কে রিক্কামজক আরো বাগিবা সময়ও আস্কিখো নিক্কামিং উখো নাম্মে দাক্কে হা·আইএ রা·জক।
40002008	উয়া হা·আইগিবা মান্দিরাংখো বিয়া বৈৎলেহমচা ইন্দাকে আগানে ওয়াত্তেতজক, ‘‘না·সং রি·য়াংএ নাম্মেদাক্কে উয়া বি·সাখো সান্দিবো। আরো বিখো নিকমানোদে আংনাবা আগানবো জেদাক্কে আংআবা রি·য়াংএ বিখো অলাখিনা মা·ন্না।’’
40002009	রাজানি আগানাখো খিন্নাএ হা·আইগিবা মান্দিরাং রি·য়াংজক। সালারামচা বিসং জে আস্কিখো নিক্কামিং উয়া বিসংনা স্খাং স্খাং রি·জক। জেও বি·সা দংআমিং উয়া নকনি সাক্কাওনা সক্কাংএ দংদিপখুজানা দিপ্পাৎ উয়া আস্কি থম·থমগিজা রি·জলজলজক।
40002010	আস্কিখো নিক্কে বিসং নাম্মেন খুসি হং·এ নকনিং·আচা নাপজক আরো উয়া বি·সাখো বিনি মা·গিবা মরিয়মচা নিকনা মান·জক। উনোন বিসং হা·আও থুগোপে উয়া বি·সাখো অলাখিজক আরো আন·থাংথাংনি গাম দনচাকানিরাংখো এংএ বিনা সোনা, কুন্দুরু আরো সিম্মিলগিবা তেলখো হন·জক।
40002012	জা·মানো হেরোদচা ফি·ল্লাংজাখানা ইসল বিসংখো জুমাংচা বেং·জক। উনোন বিসং গিপ্পিন রামা গিত্তা সংথাংচানা রি·য়াংজক।
40002013	হা·আইগিবা মান্দিরাংনি রি·য়াংআনি জা·মানো গিত্তেলনি সাকসা সা·গ্রে যোষেফনা জুমাংচা মিকখাং ফা·এ আগানজক, ‘‘চাখাতবো, বি·সাখো আরো বিনি মা·গিবাখো রিম্মে মিসর হা·সংচা খাত্তাংবো আরো আংনি নাং·খো আগানজা দিপ্পাৎ উনোন দংবো; মুয়ানা বি·সাখো স·ওতে গালনা হেরোদ বিখো সান্দিনুয়া।’’
40002014	উনি ওয়াল্লোন যোষেফ চাখাত্তে উয়া বি·সাখো আরো বিনি মা·গিবাখো রিম্মে মিসর হা·সংচানা রি·য়াংজক আরো হেরোদনি সিখুজানা দিপ্পাৎ উয়োন দংজক। ইরাং হং·আ জেদাক্কে আগানসোগিবাচা গিত্তেলনি আগানগিবা ইয়া খাৎথা চু·সকা: আংআ মিসরওনি আংনি দেফান্থিখো রিংগামে রা·বাজক।
40002016	হা·আইগিবা মান্দিরাং বিখো থগিজক ইন্নে হেরোদ নাম্মেন খা·আওনাংবিজক। উয়া হা·আইগিবা মান্দিরাংচা নাম্মেদাক্কে সিং·এ জে সালখো বিয়া হা·আইএ রা·আমিং উয়া সালনি হিসাব গিত্তা বৈৎলেহম আরো উনি সামবাজলরাংনি বিলসি গ্মি আরো উনা চনবাত্তা গিম্মিক বি·সারাংখো স·ওতে গালনা গি·য়েৎজক।
40002017	উনি গান্দা আগানসোগিবা যিরমিয়নি আগানা ইয়া খাৎথা চু·সকজক:
40002018	রামাও গ্রাপারাংখো খিন্নানা মা·ন্নিংআ; রাহেল দেথাংরাংনা গ্রাপিংআ, মামুংওবা থম·থমজা, মুয়ানা বিসং দংজাজক।
40002019	হেরোদনি সিয়ানি জা·মানো গিত্তেলনি সা·গ্রে সাকসা মিসর হা·সংচা যোষেফনা জুমাংচা মিকখাং ফা·এ আগানজক,
40002020	‘‘চাখাতবো, বি·সাখো আরো বিনি মা·খো রিম্মে ইস্রায়েল হা·সংচা রি·য়াংবো। বি·সাখো জেরাং স·ওতনা হা·ম্মামিং বিসং সিথকজক।’’
40002021	উনোন যোষেফ চাখাত্তে উয়া বি·সাখো আরো বিনি মা·খো রিম্মে ইস্রায়েল হা·সংচা রি·য়াংজক।
40002022	উয়া সময়ও যিহূদিয়া হা·সংও হেরোদনি জা·মানো বিনি দেগিবা আর্খিলায় রাজা হং·আমিং। ইখো খিন্নাএ যোষেফ উয়োনা রি·য়াংনা খেনজক। জা·মানো জুমাংচা ইসলনি গি·য়েতাখো মা·ন্নে বিয়া গালীল হা·দকচা রি·য়াংজক,
40002023	আরো নাসরত মিংগিবা সংচা রি·য়াংএ সংদংএজক। ইরাং হং·জক জেদাক্কে আগানসোগিবারাংনি আগানগিবা ইয়া খাৎথা চু·সকা: ‘‘বিখো নাসরতনি মান্দি ইন্নে মিংনুয়া।’’
40003001	জা·মানো রিপ্পলেতগিবা যোহন যিহূদিয়ানি হা·গিসি জওলোনা রি·বাএ ইন্দাকে আগানফ্রাকনা হা·বাচেংজক,
40003002	‘‘পাপওনি গিসিক ফিল·বো, মুয়ানা সালগিনি সংনক সেফাংবাজক।’’
40003003	ইয়া যোহননি গিম্মিনান যিশাইয় আগানসোগিবা আগানসোআমিং, হা·গিসি জওলো সাকসানি খু·রাং চ্রিকে আগানিংআ, ‘‘না·সং গিত্তেলনি রামাখো থারিসোবো, বিনি রি·য়ানি রামাখো স্রংএ থারিবো।’’
40003004	যোহন উট খিম্মিলনি বা·রাখো গান্নুয়ামিং আরো মাত বিগিলচা খাংখারিখো খানুয়ামিং। বিয়া হাগুকরাংখো আরো ব্রিংনি বিজা বিৎচিখো চা·নুয়ামিং।
40003005	যিরূশালেম, যিহূদিয়া গিম্মিক আরো যর্দন চিবিমানি সামব্রিও দংগিবা মান্দিরাং উনো বিচা রি·বানা হা·বাচেংজক।
40003006	ইয়া মান্দিরাং আন·থাংথাংনি পাপখো খু·রাচাক্কানি জা·মানো যোহন বিসংখো যর্দন চিবিমাও রিপ্পলেতজক।
40003007	জা·মানো যোহন নিকনা মান·জক ফরীশী আরো সদ্দূকীরাং বাং·এন রিপ্পলনা বিচা রি·বাংজক। বিয়া বিসংখো আগানজক, ‘‘চিপ্পুনি দেদ্রাং! ইসলচানি রি·বাগিবা শাস্তিওনি খাত্তাংনা ইয়া বুদ্ধিখো সা না·সংনা হন·জক?
40003008	ইন্দিদে না·সং পাপওনি গিসিক ফিল·জক উনি খ্রাগিবা বিথিখো না·সংনি জাংগি থাংআও ফিন্নিকবো।
40003009	না·সং অব্রাহামনি মা·চংনি দেদ্রাং, ইখো আন·থাংথাংনি গিসিকো আগান্না মা·ন্নুয়া ইন্নে দা·আ চানচিয়া। আংআ না·সংখো আগানিংআ, ইসল ইয়া রং·থিরাংওনিখো অব্রাহামনি দেদ্রাংখো থারিনা মা·ন্না।
40003010	বলবিফাংনি জা·থিংও রুয়াখো দন্নান দংআ। জে বিফাংও নাম্মা বিথি নাংজা উখোদে দেন·ফাকেন ওয়া·আলো গাল্লেতনুয়া।
40003011	গিসিক ফিল·জক ইন্নে আংআ না·সংখো চিও রিপ্পলেতিংআ, ইন্দিবা আংনি জা·মানচা রি·বাগিবাদে আংনা বিল্লাকবাত্তা। আংআদে বিনি জা·খপখো রিপ্পিএ রা·নাবা খ্রাজা। বিয়া না·সংখো গিসিক রংথালগিবাও আরো ওয়া·আলো রিপ্পলেতনুয়া।
40003012	বিনি জাক্কোন রুয়ান দংআ আরো আন·থাংনি মি মাড়াইগিবা হা·দামখো বিয়া নাম্মেদাক্কেন রংথালেতনুয়া। বিয়া আন·থাংনি মিখো জামও চিম্মংনুয়া, ইন্দিবা বিবুখোদে খিম্মিতনা মান·গিজাগিবা ওয়া·আলো সো·এ গালনুয়া।’’
40003013	উনোন রিপ্পলনা ইন্নে যীশু গালীলওনি যর্দন চিবিমানি রিক্কামো যোহনচা রি·বাজক।
40003014	ইন্দিবা যোহন বিখো ইন্দাকে আগানে বেং·আমিং, ‘‘আংআসা নাং·চানিখো রিপ্পলাখো মা·ন্না নাংআ; ইন্দিবা না·আ আংচানা রি·বাজক!’’
40003015	উনো যীশু বিনা আগানচাকজক, ‘‘ইন্দিবা দা·আও ইন্দাকেন হং·খানা, মুয়ানা ইসলনি হা·সিকাখো ইন্দাকেন আনচিং চু·সকেতনা খ্রাআ।’’ উনোন যোহন বিখো রিপ্পলেতনা গং·জক।
40003016	রিপ্পলানি জা·মানো যীশু চিওনি গাখাতমিত্তিংওন বিনি মিকখাংও সিলগা ফ্রাকাংজক। বিয়া কইতর গিত্তা বিনি সাক্কাও ইসলনি গিসিকনি হং·ওনবাখো নিকনা মান·জক।
40003017	উনোন সালগিচানি ইয়া খাৎথাখো আগানজক, ‘‘ইয়ান আংনি খা·সাগিবা দেফান্থি, জেও আংআ খুসি হং·বিয়া।’’
40004001	উনি জা·মানো গিসিক রংথালগিবা যীশুখো হা·গিসি জওলোনা রিম্মাংজক জেদাক্কে শয়তান যীশুখো মাদ্দুয়েতে পাপও গালনা মা·ন্না।
40004002	যীশু উয়োনা সাল সৎব্রি আরো ওয়াল সৎব্রি অকগুমুন দংআনি জা·মানো অকখ্রিজক।
40004003	উনো শয়তান রি·বাএ বিনা আগানজক, ‘‘না·আ ইসলনি দেফান্থি হং·ওদে ইয়া রং·থিরাংখো রুটি ফিল·খানা আগানবো।’’
40004004	যীশু আগানচাকজক, ‘‘রংথালগিবা শাস্ত্রও চক্কা দংআ, মান্দি রুটি চা·এসান থাংজা, ইন্দিবা ইসলনি খু·সুকনি গিম্মিক খাৎথানাসা থাংআ।’’
40004005	উনোন শয়তান যীশুখো রংথালগিবা সংজিলমা যিরূশালেমচানা রিম্মাংজক আরো থরম নকনি চুবাত্তা হা·দামও বিখো চাদেংএতি আগানজক,
40004006	“না·আ ইসলনি দেফান্থি হং·ওদে খা·মাচানা চক্কনবো, মুয়ানা রংথালগিবা শাস্ত্রও চক্কা দংআ, ইসল নাং·নি গিম্মিন আন·থাংনি সা·গ্রেরাংখো গি·য়েৎনুয়া; রং·থিও নাংএ নাং·নি জা·চক মাতজাখানা বিসং নাং·খো জাকচা রিম·চাকনুয়া।”
40004007	যীশু শয়তাননা আগানজক, ‘‘আরোবা চক্কা দংআ, না·আ আন·থাংনি গিত্তেল ইসলখো দা·আ রুরাএ নিনা রি·য়াংআ।’’
40004008	উনোন শয়তান দা·আবা বিখো নাম্মেন চুয়াকগিবা গি·সা হা·ব্রিচানা রিম্মাংজক আরো হা·গিলসাকনি গিম্মিক সংনকরাংখো আরো উরাংনি রাসংখো ফিন্নিকে আগানজক,
40004009	‘‘না·আ আংখো হা·আও থুচিকপে অলাখিয়ে নাং·নি গিত্তেল ইন্নে খু·রাচাকোদে আংআ নাং·না ইয়া গিম্মিকখোন হ·ন্নুয়া।’’
40004010	উনো যীশু বিনা আগানজক, ‘‘ইয়োনি খাত্তাংবো, শয়তান। রংথালগিবা শাস্ত্রও চক্কা দংআ, না·আ নাং·নি গিত্তেল ইসলখোন অলাখিবো, আরো বিনাসান দাকচাকে হন·বো।’’
40004011	উনোন শয়তান বিখো ওয়াত্তাংজক, আরো সা·গ্রেরাং রি·বাএ বিনা দাকচাকে হ·ন্না হা·বাচেংজক।
40004012	জা·মানো যীশু যোহনখো ফাতোকো দন্নাখো খিন্নানা মান·জক। উনো বিয়া গালীলচানা রি·য়াংজক আরো নাসরত সংখো ওয়াত্তে সবূলূন আরো নপ্তালি জওলনি গিসেপো সাগাল রিক্কামো দংগিবা কফরনাহূম সংজিলমাচা রি·য়াংএ দংজক।
40004014	ইরাং হং·জক জেদাক্কে আগানসোগিবা যিশাইয়নি আগানা ইয়া খাৎথা চু·সকা:
40004015	সবূলূন আরো নপ্তালি জওলনি, সাগালচানি, যর্দননি নালসাচানি আরো গিপ্পিন জাতরাংনি গালীলনি
40004016	জে মান্দিরাং আন্দালাও দংআ, বিসং সেং·বিয়াখো নিকনা মা·ন্নুয়া। জেরাং নাম্মেন আন্দালানি হা·সংও দংআ, বিসংচা সেং·আ ফারাকনুয়া।
40004017	উয়া সময়ওনি যীশু ইন্দাকে আগানফ্রাকনা হা·বাচেংজক, ‘‘পাপওনি গিসিক ফিল·বো, মুয়ানা সালগিনি সংনক সেফাংও সকবাজক।’’
40004018	যীশু গালীল সাগালনি রিক্কাম গিত্তা রি·য়াংমিত্তিংও শিমোন, জেখো পিতর মিংআ আরো বিনি জংগিবা আন্দ্রিয়খো নিকনা মান·জক। বিসং সাগালো জাল গোংআমিং, মুয়ানা বিসং না·থক রিম·গিবা হং·আমিং।
40004019	যীশু বিসংখো ইনজক, ‘‘আংমুং রি·বো, আংআ না·সংখো মান্দি রিম·গিবা দাক্কে থারিনুয়া।
40004020	উনোন বিসং জালখো দনগাল্লে যীশুমুং রি·য়াংফাজক।
40004021	উনোনি মিকখাংচাবাক্কা রি·য়াংএ বিয়া যাকোব আরো বিনি জংগিবা যোহন মিংগিবা গিপ্পিন আদাসা সাকগ্মিখো নিকনা মান·জক। বিসং সিবদিয়নি দেফান্থি হং·আমিং। বিসংনি ফাগিবা সিবদিয়মুং রিংও আসংএ বিসং জালখো থারিংআমিং। যীশু উয়া সাকগ্মি আদাসাখোবা রিক্কামজক।
40004022	উনোন বিসং বিসংনি রিংখো আরো ফাখো ওয়াত্তে যীশুমুং রি·য়াংফাজক।
40004023	গালীল হা·দকনি গিম্মিক হা·দামরাংচা রি·রোরোয়ে যিহূদীরাংনি দিংথাং দিংথাং থম·দাকরামচা যীশু স্খিনা নাংজক। আরো ইসলনি সংনকনি নাম্মা খাৎথাখো আগানফ্রাকনা আরো জম্মা-সা দংগিবা মান্দিরাংখো নাম্মেতনা হা·বাচেংজক।
40004024	সিরিয়া হা·সং গিম্মিকচানা বিনি খাৎথা গিপ্পাংজক। জে মান্দিরাং জম্মে-সাএ আরো সা·দিকে-সা·খামে দংআমিং, জেরাংখো গিসিক নামগিজাগিবা মা·ন্নামিং আরো দেকদেকে গিত্থিলগিবারাংখো আরো হা·আন জাদা সিগিবারাংখো মান্দিরাং যীশুচা রিমবাজক। বিয়া বিসংখো নাম্মেতজক।
40004025	গালীল, দিকাপলি, যিরূশালেম, যিহূদিয়া আরো যর্দননি নালসাচানি মান্দি বাং·আরাং যীশুমুং রি·য়াংফাজক।
40005001	যীশু মান্দি বাং·আখো নিক্কে হা·ব্রি সাক্কাওনা গাদোজক। বিনি আসংআনি জা·মানো বিনি জা·রিকগিবারাং বিচানা রি·বাজক।
40005002	উনো বিয়া জা·রিকগিবারাংনা ইন্দাকে আগানফ্রাকনা হা·বাচেংজক:
40005003	‘‘গিসিকো আন·থাংথাংখো দিল্লা-চন্না ইন্নে চানচিগিবারাং ফাত্তিয়াখো মান·গিবা হং·আ, মুয়ানা সালগিনি সংনক বিসংনিন।
40005004	দুক চাকগিবারাং ফাত্তিয়াখো মান·গিবা হং·আ, মুয়ানা বিসং খা·নাম্মেতাখো মা·ন্নুয়া।
40005005	গিসিক রিন্নকগিবারাং ফাত্তিয়াখো মান·গিবা হং·আ, মুয়ানা হা·গিলসাক বিসংনিন হং·নুয়া।
40005006	ইসলনি হা·সিকা গিত্তা রি·গিবারাং ফাত্তিয়াখো মান·গিবা হং·আ, মুয়ানা বিসংনি উয়া হা·সিকারাং চু·সকনুয়া।
40005007	খা·সাচাকগিবারাং ফাত্তিয়াখো মান·গিবা হং·আ, মুয়ানা বিসং খা·সাচাক্কাখো মা·ন্নুয়া।
40005008	খা·থং রংথালগিবারাং ফাত্তিয়াখো মান·গিবা হং·আ, মুয়ানা বিসং ইসলখো নিকনা মা·ন্নুয়া।
40005009	মান্দিরাংনি জাংগিও থম·থমাখো রা·বানা কাম দাকগিবারাং ফাত্তিয়াখো মান·গিবা হং·আ, মুয়ানা ইসল বিসংখো আন·থাংনি দেফান্থি ইন্নুয়া।
40005010	ইসলনি হা·সিকা গিত্তা রি·না রি·য়াংএ জেরাং গিচ্চিয়াখো চাক্কা বিসং ফাত্তিয়াখো মান·গিবা হং·আ, মুয়ানা সালগিনি-সংনক বিসংনিন।
40005011	‘‘না·সং ফাত্তিয়াখো মান·গিবা হং·আ, জেনসালো মান্দিরাং আংনি হা·সেল না·সংখো চন্নিকা আরো হা·রিকা আরো না·সংনি বিমুংও বু·এ মামান্থি নামগিজা খাৎথারাংখো আগানা।
40005012	না·সং হান·সেংবো আরো খুসি হং·বো, মুয়ানা সালগিও না·সংনি মা·ন্নানিরাং বাং·এ দংআ। না·সংনা স্খাং দংগিবা আগানসোগিবারাংখোবা মান্দিরাং ইন্দাকেন হা·রিকনুয়ামিং।
40005013	‘‘না·সং হা·গিলসাকনি খাসিম, ইন্দিবা খাসিমনি থোয়া গ্রিওদে বাদিকে উখো থয়েতনুয়া? উয়া খাসিম মামুং কামনাবা নাংজা। উখো হা·ফালচা গালনা আরো মান্দিনি গা·বেলবেলনা খ্রাআ হং·আ।
40005014	‘‘না·সং হা·গিলসাকনি সেং·আ। হা·ব্রি সাক্কানি সংজিলমাখো থুম্মুয়ে দন্না মান·জা।
40005015	দারাংবা চাক্কি সো·এ খকনি নিং·আও দনজা ইন্দিবা গাসানি সাক্কাওসা দন্না। ইনি গিম্মিন নকনি মান্দি গিম্মিকান সেং·আখো মা·ন্না।
40005016	উয়ানদাক্কে মান্দিরাংনি মিকখাংও না·সংনি সেং·আ থেং·সুখানা, জেদাক্কে বিসং না·সংনি নাম্মা কামখো নিক্কে না·সংনি সালগিও দংগিবা ফাখো রাসং চাএতনা মা·ন্না।
40005017	‘‘আংআ মোশিনি নিয়ামরাংখো আরো আগানসোগিবারাংনি চক্কে দন্নাংগিবা খাৎথারাংখো গিম্মায়েতনা রি·বাজক ইন্নে দা·আ চানচিয়াবো। আংআ উরাংখো গিম্মায়েতনা রি·বাজা ইন্দিবা চু·সকেতনা রি·বাজক।
40005018	আংআ না·সংনা বিবিন আগানিংআ, সিলগা আরো হা·গিলসাক গিম্মাজা দিপ্পাৎ, গিম্মিকান চু·সকজা দিপ্পাৎ নিয়ামওনি অক্ষিমিন্থিবা গিম্মাজানুয়া।
40005019	উনা গান্দা সাবা গি·য়েতানিরাংনি গিসেপো চনবাৎগিবা মিংসা গি·য়েতাখো ফি·ওদে আরো মান্দিরাংনা ইন্দাকে ফি·আখো স্খিওদে বিখো সালগিনি সংনকচা চনবাৎগিবা ইন্নুয়া। ইন্দিবা জেরাং উয়া গি·য়েতানিরাংখো মানিয়া আরো স্খিয়ে হ·ন্না বিখো সালগিনি সংনকও দাল·বাত্তা ইন্নুয়া।
40005020	আংআ না·সংনা আগানিংআ, শাস্ত্র স্খিগিবারাংনি আরো ফরীশীরাংনি থরম দাক্কানা বাত্তে না·সংনিন বাং·বাতজাওদে না·সং মামুং দাক্কেবা সালগিনি সংনকো নাপনা মান·জানুয়া।
40005021	‘‘না·সং খিন্নাজক, চেংওনি মান্দিরাংনা ইয়া খাৎথাখো আগানা হং·জক, ‘দা·আ স·ওতা, স·ওতগিবা বিচালো শাস্তি মা·ন্নুয়া।’
40005022	ইন্দিবা আংআ না·সংনা আগানিংআ, আন·থাংনি জংআদাখো জেআন খা·আওনাংআ বিয়া বিচালো শাস্তি মা·ন্নুয়া। আন·থাংনি জংআদাখো ‘না·আ জাদাস্রাং,’ ইনগিবা দাল·বাৎগিবা খ্রিমানি বিচালো শাস্তি মা·ন্নুয়া। আরো আন·থাংনি জংআদাখো ‘না·আ দাকজা-সু·জা,’ ইন্দাকে ইনগিবা নরকনি ওয়া·আলো শাস্তি মা·ন্নুয়া।
40005023	‘‘উনা গান্দা গানচি সাক্কাও ইসলনা মিকসংএ নাং·নি হ·ন্নানিখো রা·বানি সময়ও আরো উনো আন·থাংনি জংআদা নাং·নি নামগিজাখো আগান্নুয়া ইন্নে গিসিক রা·ওদে,
40005024	ইন্দাকোদে নাং·নি হ·ন্নানিখো উয়া গানচিনি মিকখাংও দন্নে রি·য়াংআরিবো। স্খাং আন·থাংনি জংআদামুং নাংরিমচেংবো জা·মানো রি·বাএ নাং·নি হ·ন্নানিখো হন·বো।
40005025	‘‘সাবা নাং·খো নালিশ দাক্কোদে বিচাল দাকগিবাওনা বিনি রি·য়াংনা স্খাংআন বিমুং নাংরিমবো। ইন্দাকজাওদে বিয়া নাং·খো বিচাল দাকগিবানি জাক্কো রি·ম্মে হ·ন্নুয়া, আরো বিচাল দাকগিবা নাং·খো পেয়াদানি জাক্কো হ·ন্নুয়া, আরো পেয়াদা নাং·খো জেলো দন্নুয়া।
40005026	আংআ নাং·খো বিবিন আগানিংআ, বন·চতগিবা পয়সাখো চতস্রাংজাওদে না·আ মামুং দাক্কেবা উয়োনি হং·খাতবানা মান·জানুয়া।
40005027	‘‘না·সং খিন্নাজক, ইয়া খাৎথাখো আগানা হং·জক, ‘দা·আ থি·ল্লেকা।’
40005028	ইন্দিবা আংআ না·সংনা আগানিংআ, গিসিকো নামগিজা চানচিয়াখো রা·এ সাকসা মিচিকসাচা নিগিবাদে উনোন গিসিকথাংও বিমুং থি·ল্লেকজক।
40005029	‘‘নাং·নি জাক্রানি মিক্রোন নাং·খো পাপনি রামাওনা সাল্লাংওদে উখো ওত্তে চে·ল্লাচা গালবো। বে·এন গিম্মিক নরকচা গা·আকানা বাত্তে উনি বাক গি·সা নাসিয়ান নাং·না নামবাত্তা।
40005030	নাং·নি জাক্রানি জাক নাং·খো পাপনি রামাওনা সাল্লাংওদে উখো দেন·থংএ গালবো। বে·এন গিম্মিক নরকচা রি·য়াংআনা বাত্তে উনি বাক গি·সা নাসিয়ান নাং·না নামবাত্তা।
40005031	‘‘আরোবা চক্কা দংআ, ‘জে মান্দি জিকথাংখো গাল্লা বিয়া গাল্লানি লেকখাখো বিনা হন·খানা।’
40005032	ইন্দিবা আংআ না·সংনা আগানিংআ, স·বাকানি গ্রোনা আগ্রে জে মান্দি জিকথাংখো গাল্লা বিয়া বিখো স·বাকগিবা দাক্কেতা। আরো উয়া গালগিবা মিচিকখো খিমগিপা মান্দিবা স·বাকগিবা হং·আ।
40005033	‘‘দা·আবা না·সং খিন্নাজক, চেংওনি মান্দিরাংনা ইখো আগানা হং·জক, ‘বু·এ দা·আ মিকচেতাবো, বাত্তেসা গিত্তেলনা মিকসংএ নাং·নি গিম্মিক মিকচেতাখো চু·সকেতবো।’
40005034	ইন্দিবা আংআ না·সংনা আগানিংআ, দা·আ মিকচেতস্রাংআবো। সালগিনি বিমুংও দা·আ দাক্কাবো, মুয়ানা উয়াদে সালগিনি সিংহাসন।
40005035	হা·গিলসাকনি বিমুংও দা·আ দাক্কাবো, মুয়ানা উয়া বিনি জা·চক দনগিবা হা·দামসা। যিরূশালেমনি বিমুংও দা·আ দাক্কাবো, মুয়ানা উয়া দাল·বাৎগিবা রাজানি সংজিলমা।
40005036	নাং·নি স্খুনি বিমুংও দা·আ দাক্কাবো, মুয়ানা উনি খিন্নি দিংসাখোবা না·আ গিব্বকেতনা বা গিসিমেতনা মান·জা।
40005037	না·সংনি খু·সুকনি ‘হো·এ’ জেদাক্কে ‘হো·এন’ হং·খানা আরো ‘হং·জা’ জেদাক্কে ‘হং·জা’ হং·খানা; ইরাংনা আগ্রে গিম্মিকান শয়তানচানি রি·বাআ।
40005038	‘‘ ‘মিক্রোননি ফাল মিক্রোন আরো ওয়াগামনি ফাল ওয়াগাম’ ইন্নে আগানাখো, না·সং খিন্নাজক।
40005039	ইন্দিবা আংআ না·সংনা আগানিংআ, না·সংমুং নামগিজা বেওয়ালখো দাক্কোদে না·সং বিনি সাক্কাও দা·আ মামুং দাক্কাবো; বাত্তেসা সাবা নাং·নি জাক্রানি নাথেংখো দকথাপোদে নাথেং সামসাখোবা বিনা দকথাপনা হন·ফাবো।
40005040	সাবা নাং·নি চলাখো রা·না ইন্নে নালিশ দাকনা হা·ম্মোদে বিনা নাং·নি বা·রা চিনগিবাখোবা রা·আংনা হন·বো।
40005041	সাবা নাং·খো মাইলসানা বিনি বেগাল রি·ম্মোদে বিমুং মাইল গ্মিনা রি·য়াংবো।
40005042	জে মান্দি নাং·চা মামুংখো বি·আ বিনা হন·বো, আরো জে মান্দি নাং·চানিখো স্রনা হা·ম্মা বিনা হ·ন্না দা·আ জিচাকাবো।
40005043	‘‘না·সং খিন্নাজক, ইন্দাকে আগানাখো, ‘নাং·নি সংসুল-নকসুলনা খা·সাবো আরো বোবিলনা মিৎচিবো।’
40005044	ইন্দিবা আংআ না·সংনা আগানিংআ, না·সং না·সংনি বোবিলরাংনা খা·সাবো। না·সংখো হা·রিকগিবারাংনা বি·চাকবো,
40005045	জেদাক্কে মান্দিরাং বিবিন না·সংখো সালগিও দংগিবা ফানি বি·সা ইন্নে নিকনা মা·ন্না। বিয়া নামগিজা আরো নামগিবা গিম্মিকনি সাক্কাওন বিনি সালখো নায়েতা আরো থরমি আরো থরমি হং·গিজাগিবারাংনা মিকখা ওয়াএতা।
40005046	না·সংখো খা·সাগিবারাংনাসান না·সং খা·সাওদে না·সংনি মুয়া মা·ন্নানি দংআ? খাজিনা গিলগিবারাংবা ইন্দাকেন দাকজামা?
40005047	আরো না·সং আন·থাংথাংনি মান্দিরাংনাসান সালাম হ·ন্নোদে না·সং গিপ্পিনরাংনা বাত্তে বাং·এ আরোবা মুয়াখো দাক্কিংআ? গিপ্পিন জাতরাংবা ইন্দাকেন দাকজামা?
40005048	উনা গান্দা আগানিংআ, না·সংনি সালগিও দংগিবা ফাগিবা জেদাক্কে চু·সকগিবা হং·আ না·সংবা উয়ানদাক্কেন চু·সকগিবা হং·বো।
40006001	‘‘সিমসাকবো, মান্দিরাং নিকখানা ইন্নে বিসংনি মিকখাংও দা·আ থরম দাক্কাবো; দাক্কোদে না·সংনি সালগিও দংগিবা ফাচানি না·সংনি মামুং মা·ন্নানি দংজানুয়া।
40006002	‘‘উনি গান্দা না·আ দিল্লা-চন্নারাংনা মামুংখো হ·ন্নানি সালো বু·এ চা·গিবারাং গিত্তা দা·আ দাক্কাবো। বিসংদে মান্দিরাংচানিখো রাসংখো মা·ন্না ইন্নে থম·দাকরামচা আরো রামারাংও গিম্মিকনা হা·আইএতে হ·ন্নানিখো হ·ন্না। আংআ না·সংনা বিবিন আগানিংআ, বিসং আন·থাংথাংনি মা·ন্নানিখো মান·থকজক।
40006003	ইন্দিবা না·আ দিল্লা-চন্নারাংনা মামুংখো হন·মিত্তিংও নাং·নি জাক্রা জাক মুয়াখো দাক্কিংআ উখো নাং·নি জাক্কাসি জাকনা দা·আ হা·আইনা হ·ন্না,
40006004	জেদাক্কে নাং·নি হ·ন্নানিরাং মিৎথিনাও হ·ন্না গিত্তা হং·আ। ইন্দাকোদে মিৎথিনাও গিম্মিকখো নিকগিবা নাং·নি ফাগিবান নাং·নি মা·ন্নানিখো নাং·না হ·ন্নুয়া।
40006005	‘‘না·সং বি·মিত্তিংও বু·এ চা·গিবারাং গিত্তা দা·আ দাক্কাবো, মুয়ানা বিসং মান্দিরাংনা আন·থাংথাংখো ফিন্নিকনা ইন্নে থম·দাকরামও আরো সরক মিকখাংও চাদেংএ বি·না নামনিকা। আংআ না·সংনা বিবিন আগানিংআ, বিসং আন·থাংথাংনি মা·ন্নানিখো মান·থকজক।
40006006	ইন্দিবা নাং·নি বি·মিত্তিংও নকনিং·আচা রি·য়াংএ দ·গা চিপচাংবো আরো মিৎথিনাও দংগিবাচা বি·বো। মিৎথিনাও নিকগিবা উয়া ফাগিবান নাং·নি মা·ন্নানিখো নাং·না হ·ন্নুয়া।
40006007	‘‘বি·মিত্তিংও না·সং গিপ্পিন জাতরাং গিত্তা হং·গিজা নাংগিজা খাৎথারাংখো ফিল·নিফিল দা·আ আগানাবো। খু·সুক বাং·এ আগানজকোন ইসল বিসংনি বি·আখো খিন্নাচাকনুয়া ইন্নে বিসং চানচিয়া।
40006008	বিসং গিত্তা দা·আ দাক্কাবো, মুয়ানা না·সংনি মুয়া নাংআ উখো না·সংনি ফাচা বি·না স্খাংআন বিয়া হা·আইয়া।
40006009	উনি গান্দা না·সং ইন্দাকে বি·বো: ও সালগিও দংগিবা চিংনি ফাগিবা, নাং·নি বিমুংখো রংথালা ইন্নে ইনথকনা।
40006010	নাং·নি সংনক রি·বাখানা। সালগিও জেদাক্কে উয়ানদাক্কে হা·গিলসাকোবা নাং·নি নামনিকা চু·সকখানা।
40006011	চিংনি চা·না নাংআখো দা·আলো চিংনা হন·বো।
40006012	চিংনি সাক্কাও জেরাং অন্যায় দাক্কা, চিংআ জেদাক্কে বিসংখো ক্ষেমা দাকজক উগিত্তান না·আবা চিংখো ক্ষেমা দাকবো।
40006013	চিংখো রুরাওনা দা·আ গাল্লাবো, ইন্দিবা শয়তাননি জাকনিখো চিংখো জক্কেৎবো।
40006014	না·সং গিপ্পিনরাংনি নামগিজাখো ক্ষেমা দাক্কোদে সালগিও দংগিবা না·সংনি ফাগিবা না·সংখোবা ক্ষেমা দাকনুয়া।
40006015	ইন্দিবা গিপ্পিনরাংখো না·সং ক্ষেমা দাকজাওদে না·সংনি ফাআ না·সংখোবা ক্ষেমা দাকজানুয়া।
40006016	‘‘না·সং অকগুমুন চাকমিত্তিংও বু·এ চা·গিবারাং গিত্তা মিকখাংখো দা·আ সিমফ্রাকেতে দন্না। বিসংদে মান্দিরাংনা ফিন্নিকনা ইন্নে স্খুও আরো মিকখাংও হা·দুবুখো সিত্তে রোরামা। আংআ না·সংনা বিবিন আগানিংআ, বিসং আন·থাংথাংনি মা·ন্নানিখো মান·থকজক।
40006017	ইন্দিবা নাং·নি অকগুমুন চাকমিত্তিংও না·আ স্খুও তেলখো সিতবো আরো মিকখাংখো মিকসুবো,
40006018	জেদাক্কে গিপ্পিনরাং নাং·নি অকগুমুন দংআখো হা·আইজা। ইন্দাকোদে মিৎথিনাও দংগিবা নাং·নি ফাগিবান নাং·খো নিকনুয়া। মিৎথিনাও গিম্মিকখো নিকগিবান নাং·নি মা·ন্নানিখো হ·ন্নুয়া।
40006019	‘‘ইয়া হা·গিলসাকো না·সং আন·থাংথাংনা গামজিনরাংখো দা·আ চিম্মংআবো। ইনোদে মারাম চা·আ আরো জ·ওংরাং নাসিয়েতে গাল্লা আরো চা·খক চা·উয়া।
40006020	ইন্দিবা সালগিও মারাম চা·জা, জ·ওংরাং রাতজা আরো চা·খকবা চা·ওজা। উনি গান্দা সালগিও আন·থাংথাংনা গাম চিম্মংবো,
40006021	মুয়ানা জেও নাং·নি গামজিনরাং দংনুয়া নাং·নি গিসিকবা উয়োন দংনুয়া।
40006022	‘‘মিক্রোন বে·এননি চাক্কি। উনি গান্দা নাং·নি মিক্রোন নাম্মোদে নাং·নি বে·এন গিম্মিকান থেং·সুনুয়া।
40006023	ইন্দিবা নাং·নি মিক্রোন নামজাওদে নাং·নি বে·এন গিম্মিকান আন্দালনুয়া। নাং·নি নিং·আও দংগিবা সেং·আ আন্দালান হং·ওদে উয়া বাদাকগিবা আন্দালা হং·নুয়া!
40006024	‘‘দারাংবা নকগিবা সাকগ্মিনি নকখল হং·না মান·জা, মুয়ানা বিয়া সাকসাখো মিৎচিনুয়া আরো সাকগিপ্পিনখো খা·সানুয়া। বিয়া সাকসাখো নামনিকনুয়া আরো সাকগিপ্পিনখো চন্নিকনুয়া। না·সং ইসলনি আরো গামজিননি নকখল হং·না মান·জা।
40006025	‘‘উনি গান্দা আংআ না·সংনা আগানিংআ, মুয়াখো চা·নুয়া-রিংনুয়া ইন্নে না·সংনি জাংগিনা বা মুয়াখো গান্নুয়া চিন্নুয়া ইন্নে না·সংনি বে·এননা দা·আ সিমব্রাবো। চা·না রিংনাসান জাংগি হং·জা আরো গান্না চিন্নাসান বে·এন হং·জা।
40006026	‘‘সাক্কানি দো·দ্রাংখো নিবো, উরাং গামজা, রাতজা, জামওবা চিম্মংজা, ইন্দিবা না·সংনি সালগিনি ফাগিবা উরাংনা চা·আনিখো হ·ন্না। না·সং উরাংনা বাত্তে নাম্মেন গামচাৎজামা?
40006027	না·সংনি গিসেপো চানচিয়েমুং সা আন·থাংনি জাংগি থাংআনি বিলসিখো ঘণ্টাসানা বাত্তেতনা মা·ন্না?
40006028	‘‘গান্না-চিন্না মুয়ানা চানচিয়া? হা·বানি বিবালরাং বাদিকে দাল·রোরোআ উখো চানচিবো। উরাং গামজা, খিলদিংবা সাকজা।
40006029	ইন্দিবা আংআ না·সংনা আগানিংআ, শলোমন রাজা বিনি রাসং গিম্মিকো দংএবা ইরাংনি গি·সা গিত্তাবা নিথুয়ে আন·থাংখো গান্নেতনা চিন্নেতনা মান·জাজক।
40006030	দা·আলো হা·বাও দংগিবা জে সামচেংরাংখো আম্বুনো চুদাপো গাল্লেতনুয়া, উখো ইসল ইন্দাকে থারিওদে ও বিবিরা·ব্রিগিজাগিবারাং, বিয়া না·সংখোবা উনা বাত্তে গান্নেত-চিন্নেতনুয়া।
40006031	উনি গান্দা ‘মুয়াখো চা·নুয়া’ বা ‘মুয়াখো গান্নুয়া’ ইন্নে দা·আ চানচিয়াবো। গিপ্পিন জাতরাংআন ইরাংখো রা·এ চানচিয়া;
40006032	ইয়া গিম্মিকখোন না·সংনা নাংআ ইন্নে না·সংনি সালগিনি ফাগিবা হা·আইয়া।
40006033	ইন্দিবা না·সং স্খাংআন ইসলনি সংনক আরো বিনি হা·সিকা গিত্তা রি·না হাম·চেংবো। ইন্দাকোদে উয়া বস্তুরাংখোবা না·সং মা·ন্নুয়া। আম্বুন সালনা দা·আ চানচিয়াবো;
40006034	আম্বুন সালনি চানচিয়াখো আম্বুননান দন্নারিবো। সালনি নেং·আ উয়া সালনান চু·য়োংআ।
40007001	“না·সং দা·আ গিপ্পিনরাংনি গ্রোখো রি·ম্মাবো জেদাক্কে না·সংনি গ্রোখোবা রি·ম্মা হং·জা,
40007002	মুয়ানা জেদাক্কে না·সং গিপ্পিনরাংনি গ্রোখো রি·ম্মা, উয়ানদাক্কে না·সংনি গ্রোখোবা রিম·নুয়া, আরো জেদাক্কে না·সং থয়ে হ·ন্না উয়ানদাক্কেন না·সংখোবা থনুয়া।
40007003	“নাং·নি জংআদানি মিক্রোনও দংগিবা বিসেমসেমখোন নিক্কিংআ, ইন্দিবা আন·থাংনি মিক্রোনও দংগিবা বলথংখো মুয়ানা নিকজাংআ?
40007004	আন·থাংনি মিক্রোনোন বলথং দংওদে বাদিকে নাং·নি জংআদাখো ইন্দাকে আগানজক, ‘রি·বাবো, নাং·নি মিক্রোননি বিগিনচিখো ওত্তে গাল্লেতনা? বু·এ চা·গিবা!
40007005	স্খাং নাং·নি মিক্রোননিখো বলথংখো ওত্তে গালবো, উনোদে নাং·নি জংআদানি মিক্রোননিখো বিগিনচিখো গালনা না·আ নিকসেংনুয়া।
40007006	“জেআন রংথালা উখো আচাকনা দা·আ হ·ন্না। না·সংনি মুক্তাখো ওয়াকনি মিকখাংও দা·আ গাল্লাবো। মুয়ানা উরাং আন·থাংনি জা·চকচা উরাংখো গা·ফিন্নেকনা আরো না·সংখো চিকফিলনাবা দংআ।
40007007	“বি·বো, উনোন না·সংনা হ·ন্নুয়া; সান্দিবো, উনোন না·সং নিকনুয়া; দ·গাও দকথাকবো, উনোন না·সংনা এংএ হ·ন্নুয়া।
40007008	বি·গিবা মা·ন্না; সান্দিগিবা নিক্কা; আরো দ·গাও দকথাকগিবানা দ·গা এংএ হ·ন্না।
40007009	না·সংনি গিসেপো আন·থাংনি দেফান্থি রুটিখো হা·ম্মোদে বিনা রং·থিখো হ·ন্না, ইন্দাকগিবা মান্দি দংআমা?
40007010	বা না·থকখো হা·ম্মোদে চিপ্পুখো হন·গিবা সা দংআ?
40007011	না·সং নামগিজা হং·এবা আন·থাংনি দেদ্রাংনা নাম্মাখো হ·ন্না হা·আইওদে, ইন্দাকোদে সালগিও দংগিবা না·সংনি ফাচা জেরাং বি·আ বিসংনা বিয়া নাম্মাখোন হ·ন্নুয়া, ইয়াদে খাকখেতান!
40007012	গিপ্পিন মান্দিরাংচানিখো নাম্মা বেওয়ালখো মা·ন্না হা·ম্মোদে না·সংবা বিসংমুং উয়ানদাক্কে দাকবো। ইয়ান মোশিনি নিয়াম আরো আগানসোগিবারাংনি স্খিয়ানি মিংসংগিবা খাৎথা।
40007013	“আপচনগিবা দ·গাচল গিত্তা নাপবো, মুয়ানা নামগিজাচানা রা·আংগিবা রামানি দ·গা দা·ল্লা আরো উনি রামাবা আপদালা। উগিত্তা বাং·আ মান্দিরাংআন নাপ্পা।
40007014	ইন্দিবা জাংগিচানা রা·আংগিবা দ·গা আপচনা, উনি রামাবা আপচনা। উখো বাং·গিজা মান্দিরাংআন সান্দিয়ে মা·ন্না।
40007015	“বু·এ চা·গিবা আগানসোগিবারাংনা সিমসাকবো। বিসং মেষনি বিমাংখো রা·এ না·সংচা রি·বাআ, ইন্দিবা নিং·আচাদে বিসং চা·মিন্নকগিবা মাৎচা গিত্তা দাক্কা।
40007016	বিসংনি জাংগিনি বিথিচান না·সং বিসংখো হা·আইনা মা·ন্নুয়া। বুসু চাগিপাও আঙ্গুর বিথি বা শিয়ালকাঁটাও ডুমুর বিথি নাংআমা?
40007017	উয়ানদাক্কেন গিম্মিক নামগিবা বিফাংও নামগিবা বিথিন নাংআ আরো নামগিজাগিবা বিফাংও নামগিজাগিবা বিথিন নাংআ।
40007018	নামগিবা বিফাংও নামগিজা বিথি আরো নামগিজা বিফাংও নামগিবা বিথি নাংনা মান·জাসা।
40007019	নামগিবা বিথি নাংগিজাগিবা বিফাংখো দে·ন্নে ওয়া·আলো গাল্লানি হং·আ।
40007020	উনি গান্দা আগানিংআ, বু·এ চা·গিবা আগানসোগিবারাংনি জাংগিনি বিথিখো নিক্কে না·সং বিসংখো হা·আইনা মা·ন্নুয়া।
40007021	“আংখো ‘গিত্তেল, গিত্তেল’ ইনগিবা গিম্মিকান সালগিনি সংনকো নাপনা মা·ন্নুয়া ইন্দাকে হং·জা, ইন্দিবা সালগিও দংগিবা আংনি ফানি নামনিকাখো দাকগিবাসা নাপনা মা·ন্নুয়া।
40007022	উনসালো বাং·আ মান্দিআন আংখো ইন্নুয়া, ‘গিত্তেল, গিত্তেল, চিংআ নাং·নি বিমুংচা আগানসোগিবা গিত্তা খাৎথা আগানজামিংমা? নাং·নি বিমুংচা গিসিক নামগিজাগিবারাংখো হা·রিকজামিংমা? নাং·নি বিমুংচা আইয়াও ইনমানগিবা কামরাংখো বাং·এন দাকজামিংমা?’
40007023	উনসালো আংআ বিসংখো আগান্নুয়া, ‘আংআ না·সংখো হা·আইজা। নামগিজাখো দাকগিবারাং! আংনি মিকখাংওনি না·সং রি·য়াংবো।’
40007024	“উনি গান্দা আগানিংআ, আংনি ইয়া খাৎথারাংখো খিন্নাএ উরাংখো মানিগিবাদে রং·থিনি সাক্কাও নক রিকগিবা বুদ্ধিগ্মাং সাকসা মান্দি গিত্তা দাক্কা।
40007025	জা·মানো মিকখা ওয়াজক, চিরাং দাল·বাজক, বালওয়া রাকজক আরো উয়া নক্কো নাংজক ইন্দিবা উয়া নক গা·আকজাজক মুয়ানা উখো রং·থি সাক্কাও রিক্কামিং।
40007026	আংনি ইয়া খাৎথারাংখো খিন্নাএ উরাংখো মানিজাগিবাদে হান·চেংনি সাক্কাও রিকগিবা সাকসা জাদা মান্দি গিত্তা দাক্কা।
40007027	জা·মানো মিকখা ওয়াজক, চিরাং দালবাজক, বালওয়া রাকজক আরো উয়া নক্কো নাংজক; উনোন উয়া নকবা গা·আকজক। নাম্মেদাক্কেন গা·আকাংজক!”
40007028	যীশুনি খাৎথা আগানা বন·খামও মান্দিরাং বিনি স্খিয়ানা আইয়াও ইনমানজক,
40007029	মুয়ানা বিয়া থরম স্খিগিবারাং গিত্তা স্খিগিজা ইন্দিবা বিল দংগিবা গিত্তা বিসংনা স্খিজক।
40008001	যীশু হা·ব্রিওনি হং·খাতানি জা·মানো মান্দি বাং·বিয়া বিমুং রি·য়াংফাজক।
40008002	উনো খনচিরিত্তামগিবা সাকসা রি·বাএ বিখো অলাখিয়ে আগানজক, ‘‘গিত্তেল, না·আ হা·সিকমানচাওদে আংখো নাম্মেতনা মা·ন্না।’’
40008003	যীশু জাকথাংখো সিল্লে বিখো দাংথাপেতে আগানজক, ‘‘না·আ রংথালবো, ইখোন আংআ হা·ম্মা।’’ উনোন উয়া মান্দিনি খনচিরিত্তামা নাম্মাংজক।
40008004	যীশু বিনা আগানজক, ‘‘নিবো, দারাংনাবা ইয়া খাৎথাখো দা·আ আগানা, ইনাবাত্তে খামালরাংচা রি·য়াংএ আন·থাংখো ফিন্নিকবো, আরো মোশিনি গি·য়েতা গিত্তা হ·ন্নানিখো হন·বো। ইনি গিম্মিন নাং·নি নাম্মাংআখো মান্দিরাং হা·আইনা মা·ন্নুয়া।’’
40008005	জা·মানো যীশু কফরনাহূম সংজিলমাও নাপজক। উনো রোমনি সুবিদার সাকসা বিচা রি·বাএ মল·মলে আগানজক,
40008006	‘‘গিত্তেল, আংনি নকখল নক্কো গা·আকে দংআ। বিয়া হান·মা গক্কা হং·এ নাম্মেন সা·দিকখামে দংজক।’’
40008007	যীশু বিনা আগানজক, ‘‘আংআ রি·য়াংএ বিখো নাম্মেতনুয়া।’’
40008008	উয়া সুবিদার যীশুনা আগানচাকজক, ‘‘গিত্তেল, না·আ আংনি নক্কো নাপনা গিত্তা আংআ মান্দি হং·ফাজা। ইন্দিবা খু·সুকচাসান আগানবো, উনোন আংনি নকখল নাম্মাংআরিনুয়া।
40008009	আংআ ইখো হা·আইয়া মুয়ানা আংখোবা গিপ্পিননি আগানা গিত্তা রি·না নাংআ আরো সিপাইরাংবা আংনি আগানা গিত্তান রি·য়া। আংআ সাকসাখো ‘রি·য়াংবো’ ইন্নোদে বিয়া রি·য়াংআ, সাকগিপ্পিনখো ‘রি·বাবো’ ইন্নোদে বিয়া রি·বাআ। আংনি নকখলখো ‘ইখো দাকবো’ ইন্নোদে বিয়া উখো দাক্কা।’’
40008010	ইয়া খাৎথাখো খিন্নাএ যীশু আইয়াও ইনমানজক আরো বিমুং রি·য়াংফাগিবারাংনা আগানজক, ‘‘আংআ না·সংনা বিবিন আগানিংআ, ইস্রায়েলরাংনি গিসেপোবা ইন্দিতা বিবিরা·আখো আংআ নিকখুজা।
40008011	আংআ না·সংনা আগানিংআ, সালারাম আরো সালিরামচানি বাং·এন রি·বানুয়া আরো অব্রাহাম, ইস্‌হাক আরো যাকোবমুং সালগিনি সংনকো চা·না আসংনুয়া।
40008012	ইন্দিবা সালগিনি সংনকো দংনাগিবারাংখো হা·ফালনি আন্দালাও গাল্লেতনুয়া। উয়োনা মান্দিরাং গ্রাপনুয়া আরো সা·দিকানা ওয়াগাম চিকক্রতনুয়া।’’
40008013	জা·মানো যীশু উয়া সুবিদারনা আগানজক, ‘‘না·আ রি·য়াংবো। নাং·নি বিবিরা·আ গিত্তান হং·খানা।’’ উনোন বিনি নকখলবা নাম্মাংজক।
40008014	উনি জা·মানো যীশু পিতরনি নকচা রি·য়াংএ পিতরনি নিওগিবাখো জম্মে-সাএ থুয়ে দংআখো নিকনা মান·জক।
40008015	যীশু বিনি জাকখো দাংথাপেতজক আরো উনোন বিনি জম্মা সাল·জক। জা·মানো বিয়া চাখাত্তে যীশুনা চা·আ-রিংআনিরাংখো থারিয়ে হন·জক।
40008016	হান·থামানি জা·মানো মান্দিরাং গিসিক নামগিজাগিবা মান·গিবা বাং·আরাংখো যীশুচানা রিমবাজক। বিয়া খু·সুকচান গিসিক নামগিজাগিবারাংখো হা·রিকেতজক আরো গিম্মিক জম্মে-সাএ দংগিবারাংখো নাম্মেতজক।
40008017	ইয়া গিম্মিকান হং·জক জেদাক্কে আগানসোগিবা যিশাইয়নি আগানা ইয়া খাৎথা চু·সকা: বিয়া আনচিংনি গিম্মিক সাআরাংখো রা·চাকজক, আরো আনচিংনি সা·দিকা-সা·খামারাংখো হা·রিকজক।
40008018	যীশু আন·থাংনি সামব্রিও মান্দি বাং·আরাংখো নিক্কে জা·রিকগিবারাংখো সাগালনি নালসাচানা রি·য়াংখানা গি·য়েৎজক।
40008019	উনো শাস্ত্র স্খিগিবা সাকসা যীশুচা রি·বাএ আগানজক, ‘‘স্খিগিবা, না·আ জেওনা রি·য়াংনুয়া আংআবা নাং·মুং উয়োনা রি·ফানুয়া।’’
40008020	যীশু বিনা আগানজক, ‘‘শি·ওলরাংনি হা·খল দংআ আরো সাক্কানি দো·দ্রাংনি বিথিপরাং দংআ, ইন্দিবা মান্দিনি দেফান্থিনি স্খু দন্নানি হা·দাম মামুংচাবা দংজা।’’
40008021	জা·রিকগিবারাংওনি দা·আও সাকসা রি·বাএ বিনা আগানজক, ‘‘স্খিগিবা, আংনি ফাখো গপনা আংখো রি·য়াংনা ওয়াতচেংবো।’’
40008022	যীশু বিনা আগানজক, ‘‘সিগিবারাংআন আন·থাংথাংখো গপখানা, ইন্দিবা না·আ আংমুং রি·বাফাবো।’’
40008023	জা·মানো যীশু গি·সা রিংও গাখাতজক আরো বিনি জা·রিকগিবারাং বিমুং রি·য়াংফাজক।
40008024	উনো রাং·গিত্তিক সাগালও নাম্মেন মিকখা বালওয়া রাকজক, আরো উনি গান্দা সাগালনি চি ফকফেকে রিংও গাপবাজক। ইন্দিবা যীশু উনো থুয়ে দংআমিং।
40008025	জা·রিকগিবারাং উনো বিচা রি·য়াংএ বিখো চামিসায়ে আগানজক, ‘‘জক্কেৎবো, গিত্তেল; আনচিংদে সিনাজক!’’
40008026	উনো বিয়া বিসংনা আগানজক, ‘‘বিবিরা·ব্রিগিজাগিবারাং, না·সং মুয়ানা খেন্নিংআ?’’ উনি জা·মানো বিয়া চাখাত্তে বালওয়া আরো সাগালখো ইন্দাতজক। উনো গিম্মিকান নাম্মেন থম·থম হং·জক।
40008027	উনি গান্দা জা·রিকগিবারাং আইয়াও ইনমানে আগানজক, ‘‘ইয়া বাদাকগিবা মানচা মান্দি, বালওয়া আরো সাগালবা বিনি খাৎথাখো মানিয়া!’’
40008028	জা·মানো যীশু সাগালনি নালসাওনা গাদারীয়রাংনি জওলচা রি·য়াংজক। উনো গিসিক নামগিজাগিবা মান·গিবা সাকগ্মি মান্দি গোপরামওনি হং·খাতে বিচা রি·বাজক।
40008029	বিসং নাম্মেন জাজ্রেংএতগিবা হং·আমিং, উনি গান্দা দারাংবা উয়া রামা গিত্তা রি·না ফা·জানুয়ামিং। বিসং চ্রিকে আগানজক, ‘‘ও ইসলনি দেফান্থি, চিংমুং নাং·নি মুয়া নাংফাআ? সাল হং·খুজাওন না·আ চিংখো দুক হ·ন্না রি·বাজকমা?’’
40008030	বিসংনি অকখিসা চে·ল্লাচা বাং·বিয়া ওয়াক জিলমা রওমে চা·আংআমিং।
40008031	গিসিক নামগিজাগিবারাং যীশুখো মল·মলে আগানজক, ‘‘না·আ চিংখো হা·রিকনান হা·ম্মোদে উয়া ওয়াক জিলমাও নাপনা চিংখো ওয়াত্তেতবো।’’
40008032	যীশু বিসংনা আগানজক, ‘‘উয়োন রি·য়াংবো।’’ উনোন বিসং হং·খাতে উয়া ওয়াকরাংও নাপ্পেজক। উনি গান্দা ওয়াক জিলমা হা·সলসল্‌ রিক্কাম গিত্তা থারাকে খাত্তাংজক আরো সাগালনি চিও রিপ্পে সিথকজক।
40008033	উয়া ওয়াক জিলমারাংখো নিরিকগিবারাং উনো সংচানা খাত্তাংএ গিম্মিক খবলখো আগানেজক। মংসংদে বিসং গিম্মিকনান উয়া গিসিক নামগিজাগিবারাংনি গিম্মিন হং·গিবারাংখো আগানেজক।
40008034	উনো সংনি মান্দি গিম্মিকান যীশুমুং গ্রংনা হং·খাতজক। যীশুখো গ্রংআনি জা·মানো বিসং বিসংনি হা·সংওনি রি·য়াংখানা বিখো মল·মলজক।
40009001	জা·মানো যীশু রিংও গাখাতে সাগালখো বাতবায়ে আন·থাংনি সংজিলমাওনা রি·বাজক।
40009002	মান্দিরাং উনো থুচাকানিও গা·আকে দংগিবা সাকসা হা·আন জাদা সিগিবাখো বিচা রা·বাজক। উয়া মান্দিরাংনি বিবিরা·আখো নিক্কে যীশু উয়া হান·মা গক্কা হং·গিবাখো আগানজক, ‘‘খা·দংবো। নাং·নি পাপরাংখো ক্ষেমা দাকজক।’’
40009003	উনি গান্দা মিত্তাম শাস্ত্র স্খিগিবারাং গিসিকথাংথাংও ইনজক, ‘‘ইয়া মান্দি ইসলখোসা চন্নিকিংআ।’’
40009004	যীশু বিসংনি গিসিকনি চানচিয়াখো হা·আইনা মা·ন্নে আগানজক, ‘‘না·সং খা·থংথাংথাংও নামগিজাখো মুয়ানা চানচিংআ?
40009005	‘নাং·নি পাপখো ক্ষেমা দাকজক,’ বা ‘না·আ চাখাত্তে রি·রুরাবো’ বাগিবাখো আগানা নামবাতা?
40009006	জেদাক্কে না·সং হা·আইনা মা·ন্না ইয়া হা·গিলসাকো পাপখো ক্ষেমা দাকনা মান্দিনি দেফান্থিনি বিল দংআ’’-ইখো আগানানি জা·মানো বিয়া উয়া হান·মা গক্কা সাগিবাখো আগানজক, ‘‘চাখাতবো, নাং·নি থুচাকানিখো দি·থমে নকচা রি·য়াংবো।’’
40009007	উনো বিয়া চাখাত্তে বিনি নকচা রি·য়াংজক।
40009008	মান্দিরাং উখো নিক্কে খেনজক, আরো ইসল মান্দিনা ইন্দাকগিবা বিলখো হ·ন্না ইন্নে ইসলখো মিৎথেলজক।
40009009	যীশু উয়োনি রি·য়াংমিত্তিংও মথি মিংগিবা সাকসাখো খাজিনা গিলগিবা নক্কো আসংএ দংআখো নিকনা মান·জক। যীশু বিনা আগানজক, ‘‘রি·বাবো, আংখো জা·রিকফাবো।’’ মথি উনোন চাখাত্তে বিমুং রি·য়াংফাজক।
40009010	উনি জা·মানো যীশু মথিনি নক্কো চা·না রিংনা আসংজক। উনোন খাজিনা গিলগিবা আরো নামগিজা মান্দি বাং·বিয়া রি·বাএ যীশু আরো বিনি জা·রিকগিবারাংমুং চা·না আসংফাজক।
40009011	উখো নিক্কে ফরীশীরাং যীশুনি জা·রিকগিবারাংনা আগানজক, ‘‘না·সংনি স্খিগিবা, খাজিনা গিলগিবা আরো নামগিজা মান্দিরাংমুং মুয়ানা চা·ফাংআ রিংফাংআ?’’
40009012	ইয়া খাৎথাখো খিন্নাএ যীশু আগানজক, ‘‘নামগিবা মান্দিরাংনা ডাক্তার নাংজা, ইন্দিবা সাগিবারাংনাসা নাংআ।
40009013	‘আংআ খা·সাচাক্কাখো নিকনা হা·ম্মা, বলি হ·ন্নাখো হং·জা’-রংথালগিবা শাস্ত্রনি ইয়া খাৎথানি অর্থ মুয়া, উখো রি·য়াংএ সান্দিবো। আংআ থরমিরাংখো রিক্কামনা রি·বাজা ইন্দিবা পাপীরাংখোসা রিক্কামনা রি·বাআ।’’
40009014	জা·মানো যোহননি জা·রিকগিবারাং যীশুচা রি·বাএ আগানজক, ‘‘চিংআ আরো ফরীশীরাং বাং·এন অকগুমুন চাক্কা ইন্দিবা নাং·নি জা·রিকগিবারাংদে মুয়ানা অকগুমুন চাকজা?’’
40009015	যীশু বিসংনা আগানজক, ‘‘চাওয়ারি উনসান দংমিত্তিংও চাওয়ারিমুং দংগিবারাং দুক চাকনা মা·ন্নামা? ইন্দিবা সাল সকবাংজক জেনসালো চাওয়ারিখো বিসংচানিখো রিম্মাংনুয়া। উনসালোসা বিসং অকগুমুন চাকনুয়া।
40009016	‘‘দারাংবা গিৎচাম বা·রাও গিত্তাল বা·রাখো সিকথাপজা, মুয়ানা জা·মানোদে উয়া গিৎচাম বা·রাওনি বা·রা গিত্তাল গিৎচিতে রি·য়াংনুয়া আরো উনি গান্দা গিৎচিতগিবা আরোসা দ্রাকা।
40009017	গিৎচাম বাসিংরাংও দারাংবা গিত্তাল আংগুর বিৎচিখো দনজা। দন্নোদে বাসিংরাং ব্রেতে গিম্মিক বিৎচিআন গা·আকে নাসিয়া আরো বাসিংরাংবা নাসিয়া। মান্দিরাং গিত্তাল বাসিংওন গিত্তাল আংগুর বিৎচিখো দন্না; উনো গি·গ্মিখোন রাক্ষিয়ানি হং·আ।’’
40009018	যীশু মান্দিরাংনা ইয়া খাৎথারাংখো আগানমিত্তিংও সাকসা যিহূদীরাংনি দাল·গিবা বিচা রি·বাজক আরো বিখো অলাখিয়ে আগানজক, ‘‘আংনি দেমিচিক দা·আও মা·মাং সিজক। ইন্দিবা না·আ রি·বাএ বিনি সাক্কাও জাক দনদাপবো, উনোন বিয়া থাংনুয়া।’’
40009019	উনো যীশু আরো বিনি জা·রিকগিবারাং চাখাত্তে বিমুং রি·য়াংফাজক।
40009020	উয়া সময়ও মিচিক সাকসা যীশুনি সেফাংও রি·বাএ বিনি বা·রানি রিক্কিংখো দাংথাপেতজক। উয়া মিচিক বিলসি চি·গ্মিনা দিপ্পাৎ হান·চি জক্কে সাআংআমিং।
40009021	বিনি বা·রাখো মা·মাং দাংথাপেতনা মা·ন্নোদে বিয়া নাম্মাংআরিনুয়া ইন্নে বিয়া গিসিকথাংও চানচিংআমিং।
40009022	যীশু হান·ফিলে বিখো নিকনা মা·ন্নে আগানজক, ‘‘খা·দংবো। নাং·নি বিবিরা·আনি গিম্মিন না·আ নামজক।’’ উয়োনিন উয়া মিচিক নামস্রাংজক।
40009023	উনি জা·মানো যীশু উয়া যিহূদী দাল·গিবানি নকচানা রি·য়াংজক। উয়োনা রি·য়াংএ বিয়া বাংসি সিকগিবারাংখো আরো মান্দিরাংনি জিকজাকাখো নিকনা মান·জক।
40009024	উনি গান্দা যীশু আগানজক, ‘‘না·সং হা·ফালচা রি·য়াংবো। মিচিক বি·সা সিখুজা, থুয়েসান দংআ।’’ ইখো খিন্নাএ বিসং খা·দিংথকজক।
40009025	মান্দিরাংখো হং·খাতেতানি জা·মানো বিয়া নকনিং·আচা রি·য়াংএ মিচিক বি·সানি জাকখো রিম·জক। উনোন বিয়া চাখাত্তে আসংজক।
40009026	উয়া জওলনি গিম্মিক হা·দামচান ইয়া খাৎথারাং গিপ্পাংজক।
40009027	যীশু উয়া হা·দামখো ওয়াত্তে রি·য়াংমিত্তিংও সাকগ্মি মিকগ্রি মান্দি বিখো জা·রিকফাজক। বিসং চ্রিকে আগানজক, ‘‘দায়ূদনি দেফান্থি, চিংনা খা·সাচাকবো।’’
40009028	যীশু নক্কো নাপ্পানি জা·মানো উয়া মিকগ্রি মান্দিরাং বিচা রি·বাজক। উনো বিয়া বিসংনা আগানজক, ‘‘আংআ ইয়া কামখো দাকনা মা·ন্না ইন্নে না·সং বিবিরা·আমা?’’ বিসং আগানজক, “হো·এ গিত্তেল, বিবিরা·আ।’’
40009029	বিয়া বিসংনি মিক্রোনরাংখো দাংথাপে আগানজক, ‘‘না·সংনি বিবিরা·আ গিত্তান না·সংনা হং·খানা।’’
40009030	আরো উনোন বিসং নিকনা মান·জক। যীশু বিসংনা রাক্কে বেং·এ আগানজক,
40009031	‘‘নিবো, দারাংবা ইখো হা·আইজাখানা।’’ ইন্দিবা বিসং হা·ফালচা রি·য়াংএ উয়া জওলনি গিম্মিক হা·দামচান বিনি খাৎথাখো আগানজক।
40009032	উয়া সাকগ্মি মান্দিরাংনি রি·য়াংমিত্তিংও মান্দিরাং গিসিক নামগিজাগিবা মান·গিবা সাকসা আব্রা মান্দিখো যীশুচা রা·বাজক।
40009033	যীশু উয়া গিসিক নামগিজাগিবাখো হা·রিকানি জা·মানো উয়া মান্দি খু·সুক আগানজক। উনি গান্দা গিম্মিকান আইয়াও ইনমানে আগানজক, ‘‘ইস্রায়েল হা·সংও ইন্দাকাখো মামুং সালোবা নিকখুজা।’’
40009034	উনো ফরীশীরাং আগানজক, ‘‘গিসিক নামগিজাগিবারাংনি রাজাও ফাংচাকে বিয়া গিসিক নামগিজাগিবারাংখো হা·রিকা।’’
40009035	যীশু সংজিলমারাংও আরো সংরাংও রি·ররোয়ে যিহূদীরাংনি থম·দাকরামও স্খিনা আরো সালগিনি সংনকনি নাম্মা খাৎথাখো আগানফ্রাকনা হা·বাচেংজক। আরো মান্দিরাংনি গিম্মিক সাআরাংখোবা বিয়া নাম্মেতজক।
40009036	মান্দি বাং·আখো নিক্কে বিয়া বিসংনা খা·সাচাকজক, মুয়ানা বিসং রাক্ষুয়ালগ্রি মেষ গিত্তা নেং·গিবা আরো দুক মান·গিবামিং।
40009037	যীশু উনো বিনি জা·রিকগিবারাংনা আগানজক, ‘‘মিরাং বাং·আ ইন্দিবা গামগিবাদে বাং·জা।
40009038	উনি গান্দা মিনি নকগিবাখো মল·মলবো জেদাক্কে বিয়া বিনি মিরাংখো রাত্তে রা·আংনা গামগিবারাংখো ওয়াত্তেতা।’’
40010001	যীশু বিনি সাকচিগ্মি জা·রিকগিবারাংখো রিক্কামজক আরো গিসিক নামগিজাগিবারাংখো হা·রিকনা আরো গিম্মিক সাআরাংখো নাম্মেতনা বিল হ·ন্নে বিসংখো ওয়াত্তেতজক।
40010002	উয়া সাকচিগ্মি ওয়াত্তেতারাংনি বিমুংরাং ইয়ান: শিমোন জেখো পিতর মিংআ, উনি জা·মানো বিনি জংগিবা আন্দ্রিয়; সিবদিয়নি দে যাকোব আরো বিনি জংগিবা যোহন; ফিলিপ আরো বর্‌থলময়;
40010003	থোমা আরো খাজিনা গিলগিবা মথি; আলফেয়নি দে যাকোব আরো থদ্দেয়;
40010004	হা·সংনা খা·ফাকগিবা শিমোন আরো যীশুখো বোবিলনি জাক্কো রি·ম্মে হন·গিবা ইষ্কারিয়োত যিহূদা।
40010005	যীশু উয়া সাকচিগ্মিনা ইরাংখো গি·য়েতে ওয়াত্তেতজক, না·সং গিপ্পিন জাতরাংচা বা শমরিয়রাংনি সংচা দা·আ রি·য়াংআ,
40010006	ইন্দিবা ইস্রায়েলনি মা·চংনি ব্রাংগিবা মেষরাংচা রি·য়াংবো।
40010007	রি·য়াংমিত্তিংও না·সং ইন্দাকে আগানফ্রাকে রি·য়াংবো, সালগিনি সংনক সেফাংও সকবাজক।
40010008	ইনা আগ্রে না·সং জমগিবারাংখো নাম্মেতবো, সিগিবারাংনা জাংগি হন·বো, খনচিরিত্তামগিবারাংখো নাম্মেতবো আরো গিসিক নামগিজাগিবারাংখো হা·রিকবো। না·সং ইন্দিনারি মা·ন্না, ইন্দিনারিন হন·বো।
40010009	না·সংনি খাংখারি খাআনিও না·সং সোনাখো, রূপাখো বা তামানি থাংখাখোবা দা·আ রা·আংআবো।
40010010	রি·য়াংনাগিবা রামানা দকরা, চলাবা·রা ফাৎগ্মি, জা·খপ বা গল·দিকখোবা দা·আ রা·আংআ, মুয়ানা কাম রিম·গিবাদে আন·থাংনা চা·আনিখো মা·ন্না খ্রাআ।
40010011	“না·সং জে সংজিলমাচা বা সংচা রি·য়াংনুয়া উয়ো খ্রাগিবা মান্দি সাকসাখো সান্দিয়ে রা·বো আরো গিপ্পিনচা রি·য়াংখুজানা দিপ্পাৎ বিনি নক্কোন দংবো।
40010012	উয়া নকনিং·আচা নাপমিত্তিংও বিসংখো সালাম হন·বো।
40010013	উয়া নক খ্রাআওদে ইন্দাকোদে না·সংনি থম·থমা উয়া নকনি সাক্কাও রি·বাখানা। ইন্দিবা খ্রাজাওদে না·সংনি থম·থমা না·সংনি সাক্কাওন ফিল·বাখানা।
40010014	দারাংবা না·সংখো রা·চাকসোজাওদে বা না·সংনি খাৎথাখো খিন্নাচাকজাওদে ইন্দাকোদে উয়া নকওনি বা সংওনি হং·খাতমিত্তিংও আন·থাংথাংনি জা·ফানি হা·দুলাখো দকফ্রংবো।
40010015	আংআ না·সংনা বিবিন আগানিংআ, বিচালনি সালো উয়া সংনা বাত্তে সদোম আরো ঘমোরা সংজিলমান বাং·খালে চাকথআনি হং·নুয়া।
40010016	“নিবো, মাৎচা হা·রেকনি গিসেপো মেষরাং গিত্তা আংআ না·সংখো ওয়াত্তেতিংআ। উনি গিম্মিন চিপ্পু গিত্তা সিমসাকবিগিবা আরো কইতর গিত্তা সনথলগিবা হং·বো।
40010017	সিমসাকবো, মান্দিরাং বিচাল দাকগিবারাংচা না·সংখো রি·ম্মে হ·ন্নুয়া আরো বিসংনি থম·দাকরামও না·সংখো বেতচা দকনুয়া।
40010018	হা·সংনি শাসন দাকগিবা আরো রাজারাংনি মিকখাংও আংনি হা·সেলান না·সংখো রিম্মাংনুয়া জেদাক্কে বিসংচা আরো গিপ্পিন জাতরাংচা না·সং সাক্ষি হ·ন্না মা·ন্না।
40010019	জেনসালো মান্দিরাং না·সংখো রি·ম্মে হ·ন্নুয়া উনসালো বাদিকে দাক্কে আরো মুয়াখো আগান্না নাংনুয়া উখো রা·এ দা·আ চানচিয়া। মুয়াখো আগান্নুয়া উখো উনসালোন না·সংনা আগানে হ·ন্নুয়া।
40010020	না·সংআন আগান্নুয়া ইন্দাকে হং·জা, ইন্দিবা না·সংনি ফা ইসলনি গিসিক না·সংনি গিসেপো খাৎথা আগান্নুয়া।
40010021	“জংআদা জংআদাখো আরো ফাআ দেখো স·ওতে গালনা রি·ম্মে হ·ন্নুয়া। দেদ্রাং মা·আ-ফানা চাখাত্তে বিসংখো স·ওতেতনুয়া।
40010022	আংনি হা·সেল গিম্মিকান না·সংখো মিৎচিনুয়া, ইন্দিবা বন·চতওনা দিপ্পাৎ চাকচিকগিবান জক্কাখো মা·ন্নুয়া।
40010023	বাগিবাবা সংনি মান্দিরাং না·সংখো হা·রিকোদে সংগিপ্পিনচা খাতবো। আংআ না·সংনা বিবিন আগানিংআ, ইস্রায়েলনি গিম্মিক সংজিলমা আরো সংচা না·সংনি কাম ব·ন্নানি স্খাংআন মান্দিনি দেফান্থি রি·বানুয়া।
40010024	“স্খিগিবানা বাত্তে স্নিংগিবা দাল·বাৎজা আরো নকগিবানা বাত্তে নকখল দাল·বাৎজা।
40010025	স্নিংগিবা আন·থাং স্খিগিবা গিত্তা আরো নকখল আন·থাং নকগিবা গিত্তা আপসান হং·আন চু·য়োংআ। বিসং নকনি নকগিবাখোন বেল্‌সবূল মিংওদে, ইন্দাকোদে বাদিকে উনা বাতখালে নকনি গিপ্পিন মান্দিরাংখোবা বেল্‌সবূল মিংনুয়া!
40010026	‘‘ইন্দিবা না·সং বিসংনা দা·আ খেন্নাবো, মুয়ানা থুম্মুয়ে দনগিবা গিম্মিকখোন ফারাকানি হং·নুয়া আরো মিৎথিনাও দনগিবা গিম্মিকখোন হা·আইএতনুয়া।
40010027	আংআ জেখো না·সংনা আন্দালাও আগানিংআ উখো না·সং সেং·আও আগানবো। জেখো না·সং নাচিখলো খিন্নাংআ উখো নকরাংনি সাক্কাও আগানফ্রাকবো।
40010028	জেরাং বে·এনখোসান স·ওতনা মা·ন্না ইন্দিবা জাংগিখো স·ওতনা মান·জা বিসংনা দা·আ খেন্নাবো। ইন্দিবা বে·এন আরো জাংগি ইয়া গি·গ্মিখোন নরকচা ব·ন্নেতনা মান·গিবানাসা খেনবো।
40010029	দো·চক মাংগ্মিখো অকখিসা পয়সানা ফালজামা? ইন্দিবা না·সংনি ফাগিবা ইসলনি হ·ন্নানি আগ্রে উরাংনি মাংসাবা হা·আওনা গা·আকজা;
40010030	আরো না·সংনি স্খুনি খিন্নিরাংবা চান্না দংআ।
40010031	উনি গিম্মিন না·সং দা·আ খেন্না। দো·চকনাবা বাত্তে না·সং গামচাৎবাত্তা।
40010032	“মান্দিরাংনি মিকখাংও আংখো খু·রাচাকগিবাখো আংআবা সালগিও দংগিবা আংনি ফানি মিকখাংও খু·রাচাকনুয়া।
40010033	ইন্দিবা মান্দিরাংনি মিকখাংও আংখো জিচাকগিবাখো আংআবা সালগিও দংগিবা আংনি ফানি মিকখাংও জিচাকনুয়া।
40010034	“আংআ হা·গিলসাকো থম·থম হং·আনিখো হ·ন্না রি·বাজক ইন্নে দা·আ চানচিয়া। আংআ থম·থম হং·আনিখো হ·ন্না রি·বাজা ইন্দিবা মান্দিনি সাক্কাও মান্দিখো চাখাত্তেতনা রি·বাজক;
40010035	দেখো ফাথাংনি সাক্কাও, দেমিচিকখো মাথাংনি সাক্কাও, নামচিকখো নিওথাংনি সাক্কাও চাংফেংগ্রিকেতনা রি·বাজক।
40010036	আন·থাংনি নকনি মান্দিরাংআন আন·থাংথাংনি বোবিল হং·নুয়া।
40010037	“আংনা বাত্তে মা·আ-ফানা খা·সাবাৎগিবা আংনা খ্রাজা। আরো আংনা বাত্তে দেফান্থি দেমিচিকনা খা·সাবাৎগিবা আংনা খ্রাজা।
40010038	আন·থাংনি চিসলখো রা·এ আংনি রামাও রি·ফাগিজাগিবাবা আংনা খ্রাজা।
40010039	জাংগিথাংখো রাক্ষিনা হাম·গিবা বিনি চং·মত জাংগিখো গিম্মায়েতনুয়া; ইন্দিবা আংনি গিম্মিন জাংগিথাংখো গিম্মায়েতগিবা চং·মত জাংগিখো রাক্ষিনুয়া।
40010040	“জে মান্দি না·সংখো রা·চাকা বিয়া আংখোন রা·চাকা; আরো জে মান্দি আংখো রা·চাকা বিয়া আংখো ওয়াত্তেতগিবাখোন রা·চাকা।
40010041	আগানসোগিবা ইন্নে আগানসোগিবাখো রা·চাকগিবা আগানসোগিবানি মা·ন্নানিখো মা·ন্নুয়া। থরমি মান্দি ইন্নে থরমি মান্দিখো রা·চাকগিবা থরমি মান্দিনি মা·ন্নানিখো মা·ন্নুয়া।
40010042	জে মান্দি ইয়া চনগিবা মান্দিরাংনি গিসেপো সাকসাখো আংনি জা·রিকগিবা ইন্নে চি খা·সিনাখো দিকথেসা রিংনা হ·ন্না, বিবিন আংআ না·সংনা আগানিংআ, বিয়া মামুং দাক্কেবা আন·থাংনি মা·ন্নানিখো গিম্মায়েতজানুয়া।”
40011001	যীশু আন·থাংনি জা·রিকগিবা সাকচিগ্মিনা হন·গিবা গি·য়েতারাংখো ব·ন্নেতজক। উনি জা·মানো বিয়া সং গিপ্পিনরাংচা স্খিনা আরো আগানফ্রাকনা উয়োনি রি·য়াংজক।
40011002	যোহন ফাতোকো দংএ খ্রীষ্টনি খাৎথাখো খিন্নানা মা·ন্নে আন·থাংনি জা·রিকগিবারাংখো যীশুচা সিং·এ ওয়াত্তেতজক,
40011003	‘‘না·আন উয়া রি·বানা আগানগিবামা, বা চিংআ সাকগিপ্পিনখো নিচাকসনোমা?’’
40011004	যীশু আগানচাকে বিসংনা আগানজক, ‘‘না·সং জেখো খিন্নাংআ আরো নিক্কিংআ উখো রি·য়াংএ যোহননা আগানেবো।
40011005	বিনা আগানেবো, মিকগ্রিরাং নিকনা মা·ন্নিংজক, খোরারাং রামা রি·ইংজক, খনচিরিত্তামরাং রংথালিংজক, নাগকরাং খিন্নাংজক, সিগিবারাং থাংচাফিল্লিংজক আরো দিল্লা-চন্না মান্দিরাংচা নাম্মা খাৎথাখো আগানফ্রাক্কিংজক।
40011006	আরো আংখো রা·এ গিসিকো জাজাগিজাগিবান ফাত্তিয়া মান·গিবা হং·আ।’’
40011007	যোহননি জা·রিকগিবারাং রি·য়াংমিত্তিংও যীশু মান্দিরাংচা যোহননি গিম্মিন আগান্না হা·বাচেংজক, ‘‘না·সং হা·গিসি জওলো মুয়াখো নিনা রি·য়াংআমিং? বালওয়ানা মজিমগিবা নলবিফাংখোমা?
40011008	হং·জাওদে মুয়াখো নিনা রি·য়াংআমিং? নিথুয়া বা·রাখো গানগিবা মান্দিখো নিনামা? আদতে নিথুয়া বা·রাখো গানগিবারাং রাজারাংনি নকরাংও দংআ।
40011009	হং·জাওদে মুয়াখো নিনা রি·য়াংআমিং? আগানসোগিবাখোমা? হো·এ, আংআ না·সংনা আগানিংআ, বিয়া আগানসোগিবানাবা দাল·বাত্তা।
40011010	যোহনআন উয়া মান্দি জেনি গিম্মিন শাস্ত্রও চক্কা দংআ: নিবো, আংআ নাং·না স্খাং আন·থাংনি সা·গ্রেখো ওয়াত্তেতিংআ। বিয়া নাং·না স্খাং রি·য়াংএ নাং·নি রামাখো থারিসনুয়া।
40011011	আংআ না·সংনা বিবিন আগানিংআ, মান্দিরাংনি গিসেপো রিপ্পলেতগিবা যোহননা বাতগিবা সাকসাবা দংজা। ইন্দিবা সালগিনি সংনকো গিম্মিকনা চনবাৎগিবান যোহননা দাল·বাত্তা।
40011012	রিপ্পলেতগিবা যোহননি সময়ওনি দা·আওনা দিপ্পাৎ সালগিনি সংনক বিলখো রা·এ রি·বাংআ, আরো বিলগ্মাংরাং উখো রি·ম্মে দংআ।
40011013	যোহননি সময়ওনা দিপ্পাৎ গিম্মিক আগানসোগিবারাং, ইনাআগ্রে মোশিনি নিয়ামরাংবা রি·বানাগিবা চাসংনি খাৎথাখো আগানসোজক।
40011014	না·সং ইয়া খাৎথাখো বিবিরা·আওদে, খিন্নাবো- ইয়া যোহনআন এলিয় জেখো রি·বানুয়া ইন্নে আগানসোআমিং।
40011015	খিন্নানা নাচিল দংগিবা খিন্নাখানা।’’
40011016	‘‘ইয়া চাসংনি মান্দিরাংখো আংআ সারাংমুং থসুসানুয়া? ইরাং ইন্দাকগিবা বি·সারাং গিত্তা দাক্কা জেরাং বাজালও আসংএ গিপ্পিন বি·সারাংখো রিংগামে আগানা,
40011017	‘চিংআ না·সংনা বাংসি সিক্কামিং, না·সং মেসাজাজক; দুকনি গীতখো রিং·আমিং, না·সং খা·আখো দকজাজক।’
40011018	যোহন রি·বাএ চা·জা রিংজাজক ইন্নে মান্দিরাং আগানিংআ, ‘বিখো গিসিক নামগিজাগিবা মান·জক।’
40011019	আরো মান্দিনি দেফান্থি রি·বাএ চা·জক রিংজক ইন্নে মান্দিরাং আগানিংআ, ‘হাইওয়া নিবো, চা·ফেকগিবা আরো আংগুর বিৎচিখো রিংফেকগিবা, খাজিনা গিলগিবা আরো নামগিজা মান্দিরাংনি রিপ্পেং।’ ইন্দিবা হা·আইয়া আন·থাংনি কামরাংচান খাকখেৎ হং·আখো ফিন্নিকজক।’’
40011020	যীশু জে সংরাংও আরো সংজিলমারাংও বাং·বাত্তে আইয়াও ইনমানগিবা কামরাংখো দাক্কামিং উয়া হা·দামরাংনি মান্দিরাং গিসিক ফিল·জাজক। উনি গিম্মিন উয়া হা·দামরাংখো মা·নেংএ বিয়া ইন্দাকে আগান্না হা·বাচেংজক,
40011021	‘‘হং·সিখানা নাং·না কোরাসীন, হং·সিখানা নাং·না বৈৎসৈদা! না·সংও দাকগিবা বিল্লাকগিবা কামরাংখো সোর আরো সীদোন সংজিলমাও দাক্কোদে ইন্দাকোদে বাসোকোনিন বিসং ছালা গান্নে হা·দুবু সিত্তে পাপওনি গিসিক ফিল·নুয়ামিং।
40011022	আংআ না·সংনা বিবিন আগানিংআ, বিচালনি সালো না·সংনা বাত্তে সোর আরো সীদোননি অবস্থা চাকবাত্তানি হং·নুয়া।
40011023	আরো না·আ কফরনাহূম! সালগিওনা দিপ্পাৎ চুবাত্তাও না·আ গাদোয়াংনোমা? মামুং সালোবা মান·জানুয়া, নাং·খো সিগিবারাংনি হা·দামচা গাল্লেতনুয়া। নাং·ও দাকগিবা বিল্লাকগিবা কামরাংখো সদোম সংজিলমাও দাক্কোদে সদোম দা·আওবা দংনুয়ামিং।
40011024	আংআ না·সংনা বিবিন আগানিংআ, বিচালনি সালো না·সংনা বাত্তে সদোমনি অবস্থা চাকথবাত্তানি হং·নুয়া।’’
40011025	জা·মানো যীশু আগানজক, ‘‘ও আপফা, না·আ সালগিসাক আরো হা·গিলসাকনি গিত্তেল। আংআ নাং·খো মিৎথেলা মুয়ানা না·আ হা·আইবাৎগিবা আরো বুদ্ধিগ্মাং মান্দিরাংওনি ইরাংখো থুম্মুয়ে দন্না, ইন্দিবা বি·সারাং গিত্তা মান্দিরাংচা ফারাকজক।
40011026	হো·এ আপফা, নাং·নি হা·ম্মা গিত্তান ইরাং হং·জক।
40011027	‘‘দিমদাকখোন আংনি আপফা আংনি জাক্কো হন·জক। ফাগিবানা আগ্রে দেফান্থিখো দারাংবা হা·আইজা আরো দেফান্থিনা আগ্রে ফাগিবাখো সাকসাবা হা·আইজা, আরো দেফান্থি জেচা ফাগিবাখো ফারাকেতনা হা·ম্মা উয়ান বিখো হা·আইনা মা·ন্না।
40011028	‘‘নেং·গিবা আরো বালজ্রিমগিবারাং না·সং গিম্মিকান আংচানা রি·বাবো; আংআ না·সংখো নেং·থাকেতনুয়া।
40011029	আংনি জোয়ালখো না·সংনি সাক্কাও গাত্তে রা·বো আরো আংচানিখো স্খিবো, মুয়ানা আংআ গিসিক নম·গিবা আরো রিন্নকগিবা হং·আ।
40011030	ইনি গিম্মিন না·সং খা·থংও নেং·থাকাখো মা·ন্নুয়া, মুয়ানা আংনি জোয়ালান রিপ্পিএ রা·না নাম্মা আরো আংনি বোজা চেং·আ।’’
40012001	সালসাও যীশু গমনি দামসা হা·বা গিত্তা রি·য়াংআমিং। উয়া সাল নেং·থাকানি সালমিং। বিনি জা·রিকগিবারাং অকখ্রিয়ানি গিম্মিন গম বিথিখো আক্কে চা·না হা·বাচেংজক।
40012002	উখো নিক্কে ফরীশীরাং যীশুনা আগানজক, ‘‘থরমনি নিয়াম গিত্তা নেং·থাকানি সালো জেখো দাকনা নাংজা, নিবো, নাং·নি জা·রিকগিবারাং উখোন দাক্কিংআ।’’
40012003	যীশু বিসংনা আগানজক, ‘‘দায়ূদ আরো বিনি রিপ্পেংরাং জেনসালো অকখ্রিয়ামিং উনো বিয়া মুয়াখো দাক্কামিং উখো না·সং পড়িখুজামা? বিয়াদে ইসলনি নক্কো নাপ্পে বিনা চিন·গিবা রুটিখো চা·আমিং।
40012004	দায়ূদ আরো বিনি রিপ্পেংরাংনি উখো চা·না খ্রাজামিং, ইন্দিবা খামালরাংসান উখো চা·না মা·ন্নামিং।
40012005	ইনা আগ্রে না·সং মোশিনি নিয়ামরাংও ইখো পড়িখুজামা, নেং·থাকানি সালো থরম নকনি খামালরাং নেং·থাকানি সালনি নিয়ামখো ফি·ওবা বিসংনি গ্রো নাংজা?
40012006	আংআ না·সংনা আগানিংআ, থরম নকনা বাত্তেবা দাল·বাত্তা ইনো সাকসা দংআ।
40012007	‘আংআ খা·সাচাক্কাখো নিনা হা·ম্মা, বলি হ·ন্নাখো হং·জা’-ইয়া খাৎথানি অর্থখো না·সং হা·আইওদে গ্রো নাংগিজাগিবারাংখো গ্রো নাংএতজানুয়ামিং।
40012008	হা·আইএ রা·রিকবো, মান্দিনি দেফান্থিন নেং·থাকানি সালনি নকগিবা হং·আ।’’
40012009	জা·মানো উয়া হা·দামখো ওয়াত্তে যীশু উয়া ফরীশীরাংনি থম·দাকরামচানা রি·য়াংজক।
40012010	উনো জাক সিক্রেপগিবা সাকসা মান্দি দংআমিং। যীশুখো গ্র্রো নাংএতনা ইন্নে ফরীশীরাং বিনা আগানজক, ‘‘থরমনি নিয়াম গিত্তা নেং·থাকানি সালো সাগিবাখো নাম্মেতনা খ্রাআমা?’’
40012011	যীশু বিসংনা আগানজক, ‘‘ইন্দাকে চানচিচিপবো, না·সংনি গিসেপো সাকসানি মাংসা মেষ দংআ। উয়া মেষ নেং·থাকানি সালো হা·খলো গা·আকোদে বিয়া উখো রি·ম্মে সালদোজানোমা?
40012012	আরো মেষনা বাত্তে মান্দিনি দাম নাম্মেন বাং·বাত্তা। ইন্দাকোদে ইখোন নিকনা মা·ন্নিংআ, নেং·থাকানি সালো নাম্মা কামখো দাক্কা খ্রাআ।’’
40012013	জা·মানো বিয়া উয়া মান্দিনা আগানজক, ‘‘নাং·নি জাকখো সিল্লেতবো।’’ বিয়া আন·থাংনি জাকখো সিল্লেতোন উয়া জাক বিনি জাক সামসা গিত্তান নাম্মাংজক।
40012014	উনো ফরীশীরাং হা·ফালচা রি·য়াংজক আরো যীশুখো স·ওতে গালনা খু·মংজক।
40012015	বিসংনি খু·মংগ্রিকাখো হা·আইনা মা·ন্নে যীশু উয়োনি হং·খাতে রি·য়াংজক। উনো বাং·আ মান্দিরাং বিখো জা·রিকফাজক।
40012016	বিসংনি গিসেপো জম্মা-সা দংগিবারাংখো বিয়া নাম্মেতজক আরো বিনি খাৎথাখো আগানজাখানা বেং·জক।
40012017	ইরাং হং·জক জেদাক্কে আগানসোগিবা যিশাইয়নি আগানসোগিবা ইয়া খাৎথা চু·সকা:
40012018	নিবো, আংনি নকখল জেখো আংআ বাচ্ছিয়ে রা·জক। ইয়ান আংনি নামনিকগিবা জেনি সাক্কাও আংআ খুসি হং·বিয়া। আংআ বিনি সাক্কাও আংনি গিসিকখো হ·ন্নুয়া, আরো বিয়া গিপ্পিন জাতরাংচা খাকখেৎ বিচালখো আগানফ্রাকনুয়া।
40012019	বিয়া নিরিজানুয়া আরো চ্রিকজানুয়া; বিনি খু·রাংখো রামারাংও খিন্নাদিলজানুয়া।
40012020	খাকখেৎ বিচালখো হাম্মেতজা দিপ্পাৎ বিয়া বি·গপগিবা নলবিফাংখো ফি·জানুয়া আরো দিম্মিত দিম্মিত দাক্কে চিং·গিবা থচ্রিখো খিম্মিতজানুয়া।
40012021	বিনি সাক্কাওন গিপ্পিন জাতরাং খা·দংনুয়া।
40012022	মান্দিরাং জা·মানো গিসিক নামগিজাগিবা মান·গিবা সাকসা মান্দিখো যীশুচা রা·বাজক। উয়া মিকগ্রি আরো আব্রা মান্দিমিং। যীশু বিখো নাম্মেতজক।
40012023	উনি গিম্মিন উয়া মান্দি খাৎথা আগান্না আরো নিকনা মান·জক। উনো মান্দিরাং আইয়াও ইনমানে আগানজক, ‘‘ইয়ান দায়ূদনি উয়া দেফান্থিমা?’’
40012024	ফরীশীরাং ইয়া খাৎথাখো খিন্নাএ আগানজক, ‘‘বিয়াদে গিসিক নামগিজাগিবানি রাজা বেল্‌সবূলো ফাংচাকে গিসিক নামগিজাগিবারাংখো হা·রিকা।’’
40012025	ফরীশীরাংনি গিসিকথাংও চানচিয়াখো হা·আইনা মা·ন্নে যীশু বিসংনা আগানজক, ‘‘আন·থাংথাংনি গিসেপো বোবিল হং·এ দিংথাং হং·গ্রিকগিবা সংনকদে ব·ন্নাংনুয়া। আরো আন·থাংথাংনি গিসেপো বোবিল হং·এ দিংথাং হং·গ্রিকগিবা সংজিলমা বা নকসানি মান্দিবা আন·থাংথাংও থম·থম দংজা।
40012026	শয়তান শয়তানখোন হা·রিকজকোদে বিয়া আন·থাংনি গিসেপোন দিংথাং হং·আংআ। উনোদে বিনি সংনক বাদিকে থম·থম দংনুয়া?
40012027	আংআ বেল্‌সবূলো ফাংচাকে গিসিক নামগিজাগিবারাংখো হা·রিকোদে, ইন্দাকোদে না·সংনি মান্দিরাং সাখো ফাংচাকে উরাংখো হা·রিকা? না·সং খাকখেৎ খাৎথাখো আগানামা, উখো না·সংনি মান্দিরাংআন বিচাল দাকনুয়া।
40012028	ইন্দিবা আংআ ইসলনি গিসিকচা গিসিক নামগিজাগিবাখো হা·রিকোদে ইন্দাকোদে ইসলনি সংনক না·সংওনা সকজক।
40012029	‘‘স্খাং বিলগ্মাং মান্দিখো খাজাওদে সা বিনি নক্কো নাপ্পে গামজিনরাংখো রা·সেকনা মা·ন্নুয়া? খাজকোদে বিয়া উখো দাকনা মা·ন্নুয়া।
40012030	‘‘আংনা চাকগিজাগিবা আংখো চাংফেংগিবা হং·আ। সাবা আংমুং খল্লামজাওদে বিয়া বিলদিং বিলদাং দাক্কা।
40012031	ইনি গিম্মিন আংআ না·সংনা আগানিংআ, মান্দিনি গিম্মিক পাপরাং আরো ইসলখো রা·এ খাল·স্থাপারাংখো ক্ষেমা দাকনুয়া, ইন্দিবা গিসিক রংথালগিবাখো রা·এ খাল·স্থাপাখো ক্ষেমা দাকজানুয়া।
40012032	মান্দিনি দেফান্থিখো চাংফেংএ আগানগিবাখো ক্ষেমা দাকনুয়া, ইন্দিবা গিসিক রংথালগিবাখো চাংফেংএ আগানগিবাখো ক্ষেমা দাকজানুয়া-ইয়া চাসংও হং·জা, আম্বুন চাসংওবা হং·জা।
40012033	‘‘ইয়া খাৎথাখো মানিয়ে রা·বো, বিফাং নাম্মোদে উনি বিথিবা নামনুয়া, দা·আবা বিফাং নামজাওদে উনি বিথিবা নামজানুয়া; মুয়ানা বিথিচান ফাংখো হা·আইনা মা·ন্না।
40012034	চিপ্পুনি দেদ্রাং! আন·থাংসং নামগিজা হং·এ বাদিকে না·সং নাম্মাখো আগান্না মা·ন্না? মান্দিনি খা·থং জেগিত্তা হং·আ খু·সুকদে উখোন আগানা।
40012035	নামগিবা মান্দি নামগিবা খা·থংওনি খাৎথা নাম্মাখো আগানা, আরো নামগিজা মান্দি নামগিজা খা·থংওনি খাৎথা নামগিজাখো আগানা।
40012036	ইন্দিবা আংআ না·সংনা আগানিংআ, মান্দিরাং জে নামগিজা খাৎথারাংখো আগানা, বিচালনি সালো বিসংনি মিংফ্রাকফ্রাক খাৎথানি গিম্মিন হিসাব হ·ন্না নাংনুয়া।
40012037	নাং·নি খাৎথারাংচান নাং·খো নাম্মা ইন্নুয়া আরো নাং·নি খাৎথারাংচান নাং·খো গ্রো নাংএতনুয়া।’’
40012038	উনি জা·মানো মিত্তাম শাস্ত্র স্খিগিবা আরো ফরীশীরাং যীশুনা আগানজক, ‘‘স্খিগিবা, নাং·চানিখো চিংআ গি·সা চিনখো নিনা হা·ম্মিংআ।’’
40012039	যীশু বিসংনা আগানজক, ‘‘ইয়া চাসংনি নামগিজাগিবা আরো বিবিরা·গিজাগিবা মান্দিরাং চিনখো হা·ম্মা, ইন্দিবা যোনা আগানসোগিবানি চিননা আগ্রে বিসংনা মামুং চিনখোন ফিন্নিকজানুয়া।
40012040	জেদাক্কে যোনা সাল গিত্থাম ওয়াল গিত্থাম না·থকনি বিকমাও দংআমিং মান্দিনি দেফান্থিবান উয়ানদাক্কে সাল গিত্থাম ওয়াল গিত্থাম হা·আনি নিং·আও দংনুয়া।
40012041	বিচালনি সালো নীনবী সংজিলমানি মান্দিরাং চাখাত্তে ইয়া চাসংনি মান্দিরাংনি গ্রোখো ফিন্নিকেতনুয়া, মুয়ানা নীনবীনি মান্দিরাং যোনানি আগানফ্রাকানি গিম্মিন পাপওনি গিসিক ফি·ল্লামিং। আরো নিবো, যোনানা বাতগিবা সাকসা ইনো দংআ।
40012042	বিচালনি সালো সালগিপেংচানি রানী চাখাত্তে ইয়া চাসংনি মান্দিরাংনি গ্রোখো ফিন্নিকেতনুয়া, মুয়ানা শলোমন রাজানি হা·আইয়ানিখো খিন্নাথিমনা বিয়া হা·গিলসাকনি বন·চতগিবা হা·দামওনি রি·বামিং। আরো নিবো, শলোমননা বাতগিবা সাকসা ইনো দংআ।
40012043	“জেনসালো গিসিক নামগিজাগিবা মান্দিওনি হং·খাতে রি·য়াংআ উনো বিয়া নেং·থাকনা ইন্নে রান·গিবা হা·দামরাংও রওমে দংনা হা·বাচেংআ।
40012044	ইন্দিবা উখো মান·জাএ বিয়া আগানা, ‘জেওনি হং·খাতবামিং আংনি উয়া নক্কোনান আংআ রি·য়াংফিলনুয়া।’ বিয়া রি·বাফিলে উয়া নকখো বাংবাং দাক্কে, চি·রংএ আরো থারিয়ে দন্নাখো নিকনা মা·ন্না।
40012045	জা·মানো উয়া গিসিক নামগিজাগিবা আন·থাংনা বাত্তে আরোবা নামবাৎগিজা গিপ্পিন গিসিক স্নিখো রি·ম্মে রা·বাআ আরো উয়ো নাপ্পে দংখামা। উনি গিম্মিন উয়া মান্দিনি স্খাংনা বাত্তে বন·চতগিবা অবস্থা নামজাবাত্তা।’’ ইয়া চাসংনি নামগিজা মান্দিরাংনি অবস্থাবা উগিত্তান হং·নুয়া।’’
40012046	যীশু মান্দিরাংমুং খাৎথা আগানমিত্তিংও বিনি মা·গিবা আরো জংগিবারাং বিমুং খাৎথা আগানগ্রিকনা ইন্নে হা·ফালচা চাদেংএ দংআমিং।
40012047	সাকসা মান্দি বিনা আগানজক, ‘‘নিবো, নাং·নি মা·গিবা আরো জংগিবারাং নাং·মুং আগানগ্রিকনা হা·ফালও চাদেংএ দংআ।’’
40012048	উনো যীশু বিনা আগানজক, ‘‘আংনি মা·গিবা আরো আংনি জংগিবাবা সারাং?’’
40012049	জা·মানো বিয়া আন·থাংনি জা·রিকগিবারাংখো ফিন্নিকে আগানজক, ‘‘ইয়া নিবো, আংনি মা·গিবা আরো জংগিবারাং;
40012050	মুয়ানা সালগিও দংগিবা আংনি ফানি নামনিকাখো দাকগিবান আংনি জংগিবা, নগিবা আরো মা·গিবা হং·আ।’’
40013001	উনসালোন যীশু নকনি হং·খাতে সাগালনি রিক্কামও রি·য়াংএ আসংজক।
40013002	বিনি দংগিবানো মান্দি বাং·আ থম·দাকানি গিম্মিন বিয়া রিং গি·সাও গাখাতে আসংজক, আরো গিম্মিক মান্দি সাগালনি রিক্কামো চাদেংএ দংজক।
40013003	উনো বিয়া গল্পরাংচা বাং·এ স্খিয়ে হ·ন্না হা·বাচেংজক।
40013004	বিয়া আগানজক, ‘‘মি গোগিবা সাকসা মি গোনা রি·য়াংজক। গোমিত্তিংও মিত্তাম মি রামা রিক্কামো গা·আকজক আরো দো·দ্রাং বিলবায়ে উখো চা·এ গালজক। মিত্তাম মি রং·ব্রাক সাক্কাও গা·আকজক।
40013005	উয়ো হা·আ বাং·এ দংজামিং। হা·আ বাং·এ থিংনাপজানি গিম্মিন উরাং থেংরিন চাজক,
40013006	ইন্দিবা সাল দিং·এ নাবাওন উয়া খামজক আরো নাম্মেদাক্কে জা·দিল সু·না মান·জানি গিম্মিন সিক্রেপজক।
40013007	দা·আবা মিত্তাম বুসুগ্রিমো গা·আকজক। উনি গিম্মিন বুসুরাং চাবায়ে উনি সাক্কাও দিকফ্রিপজক।
40013008	আরো মিত্তাম মি নাম্মা হা·বাও গা·আকে মিত্তাম রিৎচাসা, মিত্তাম সৎদক আরো মিত্তাম খলাৎচি বাত্তে বিথি নাংজক।’’
40013009	গল্প আগানা বন·চতও যীশু আগানজক, ‘‘খিন্নানা নাচিল দংগিবা খিন্নাখানা।’’
40013010	জা·মানো জা·রিকগিবারাং যীশুচা রি·বাএ বিনা আগানজক, ‘‘না·আ গল্পরাংচা মান্দিরাংনা মুয়ানা স্খিয়ে হ·ন্নিংআ?’’
40013011	বিয়া জা·রিকগিবারাংনা আগানচাকে ইনজক, ‘‘সালগিনি সংনকনি নিং·থুয়া খাৎথাখো না·সংনা হা·আইনা হন·জক ইন্দিবা বিসংনাদে হন·জা,
40013012	মুয়ানা জেনি দংআ বিনা আরোবা বাং·এ হ·ন্নুয়া, আরো উনি গিম্মিন বিনি বাং·বাতনুয়া। ইন্দিবা জেনি মামুং দংজা বিনি অকখিসা দংগিবাখোবা বিচানিখো রা·আংস্রাংনুয়া।
40013013	উনি গিম্মিন আংআ বিসংনা গল্পচা আগানে স্খিয়ে হ·ন্না, মুয়ানা বিসং নিক্কেবা নিকজা, খিন্নাএবা খিন্নাজা আরো হা·আইজা।
40013014	ইরাংও আগানসোগিবা যিশাইয়নি ইয়া খাৎথা চু·সকিংজক: না·সং খিন্নানুয়া ইন্দিবা মামুং দাক্কেবা হা·আইজানুয়া; নিকনুয়া ইন্দিবা মামুং দাক্কেবা মা·সিজানুয়া।
40013015	ইন্দাকগিবা মান্দিরাংনি খা·থং গক্কা হং·জক আরো নাচিল মিৎথিপজক, আরো বিসং আন·থাংথাংনি মিক্রোনখোবা মিকচিপে দনজক, জেদাক্কে বিসং মিক্রোনচা নিকনা মান·জা, নাচিলচা খিন্নাজা আরো খা·থংচা হা·আইজা, আরো নামনা ইন্নে আংচা রি·বাফিলনা মান·জা।
40013016	‘‘ইন্দিবা না·সং ফাত্তিয়া মান·গিবা হং·আ, মুয়ানা না·সংনি মিক্রোন নিকনা মা·ন্না আরো না·সংনি নাচিল খিন্নানা মা·ন্না।
40013017	আংআ না·সংনা বিবিন আগানিংআ, না·সং জেখো জেখো নিক্কিংআ উখো বাং·আ আগানসোগিবারাং আরো ইসলনা খা·ফাকগিবা মান্দিরাং নিকনা হা·সিকেবা নিকনা মান·জাজক, আরো না·সং জেখো জেখো খিন্নাংআ উখো খিন্নানা হা·সিকেবা বিসং খিন্নাজাজক।
40013018	‘‘দা·আও না·সং মি গোগিবানি গল্পনি অর্থখো খিন্নাবো। জেনসালো সাবা সালগিনি সংনকনি খাৎথাখো খিন্নাএবা হা·আইনা মান·জা উনো শয়তান রি·বাএ বিনি খা·থংও গোগিবা খাৎথাখো রা·সেকা। উয়া রামা রিক্কামো গা·আকগিবা বিৎচ্রিচা ইন্দাকগিবা মান্দিরাংনি গিম্মিন আগানজক।
40013020	আরো রং·ব্রাক সাক্কাও গা·আকগিবা বিৎচ্রিচা বিসংখোন আগানজক জেরাং সালগিনি সংনকনি খাৎথাখো খিন্নাএ উনোন উখো খুসি হং·এ রা·চাকা,
40013021	ইন্দিবা বিসংনি নিং·আও জা·দিল নাম্মেদাক্কে সু·জানি গিম্মিন বিসং দিকদিকসানা মা·মাং থম·থমে দংআ। জেনসালো উয়া খাৎথানা দুক আরো গিচ্চিয়াখো মা·ন্না উনোন বিসং খি·সাংচানা রি·য়াংফিল্লা।
40013022	বুসুগ্রিমো গা·আকগিবা বিৎচ্রিচা বিসংখোন আগানজক জেরাং উয়া খাৎথাখো খিন্না, ইন্দিবা নকদাংনা চানচিয়ারাং আরো গামজিননা খা·ফাকারাং উয়া খাৎথাখো দিকফ্রিপে দন্না। উনি গিম্মিন উনো মামুং বিথি নাংজা।
40013023	নাম্মা হা·বাও গা·আকগিবা বিৎচ্রিচা বিসংখোন আগানজক জেরাং উয়া খাৎথাখো খিন্নাএ হা·আইয়া আরো বিথি হ·ন্না। মিত্তাম রিৎচাসা, মিত্তাম সৎদক আরো মিত্তাম খলাৎচি দাক্কে হ·ন্না।’’
40013024	জা·মানো বিয়া মান্দিরাংনা দা·আও গি·সা গল্পখো আগানজক। উয়া গল্প ইন্দাকা: ‘‘সালগিনি সংনক ইন্দাকগিবা মান্দি গিত্তা দাক্কা জে মান্দি আন·থাংনি হা·বাও নাম্মা বিৎচ্রিখো গি·জক।
40013025	জা·মানো দিমদাকনি থুমানো উয়া মান্দিনি বোবিল রি·বাএ গমনি নিং·আও সামবিথিনি বিৎচ্রিখো গোয়ে রি·য়াংজক।
40013026	ইন্দাকে জেনসালো গমনি বিৎচ্রি চাবায়ে বিথি নাজক উনো উয়ো সামবিথিখোবা নিকনা মান·জক।
40013027	উখো নিকবায়ে নকনি নকখলরাং রি·বাএ নকগিবানা আগানজক, ‘না·আ হা·বাও নাম্মা বিৎচ্রিখো গোজামা? ইন্দাকোদে সামবিথি বাচ্চানি রি·বাজক?’
40013028	‘‘বিয়া বিসংনা আগানজক, ‘বাগিবা বোবিল ইখো দাকজক।’ ‘‘নকখলরাং বিনা আগানজক, ‘ইন্দাকোদে চিংআ রি·য়াংএ উরাংখো ফিক্কে গালনুয়ামা?’
40013029	‘‘বিয়া আগানজক, ‘হং·জা, সামবিথিখো ফিক্কে গালনা রি·য়াংএ না·সং গমখোবা ফিক্কে গালমান্নুয়া।
40013030	মি রাত্তানি সময়ওনা দিপ্পাৎ উরাংখো উনসান চাবানা হন·চেংবো। জেরাং মি রাত্তা বিসংনা আংআ জা·মানো আগান্নুয়া জেদাক্কে বিসং স্খাং সামবিথিরাংখো চিম্মংএ সো·এ গালনা মিংএ খাএ দন্না, আরো উনি জা·মানো গমরাংখো আংনি জামও চিম্মংএ দন্না।’ ”
40013031	যীশু বিসংনা দা·আও গি·সা গল্পখো আগানজক। উয়া গল্প ইন্দাকা: ‘‘সালগিনি সংনক সুলসো বিৎচ্রি গিত্তা হং·আ জেখো সাকসা মান্দি রা·এ আন·থাংনি হা·বাও গোজক।
40013032	গিম্মিক বিৎচ্রিনা বাত্তে উয়া চনবাত্তা, ইন্দিবা চাএ দাল·বাওন উয়া গিম্মিক সামবিজাকরাংনা বাত্তে দাল·বাত্তানি হং·আ। উয়া ফাং ইন্দাকফিল্লে দা·ল্লানি গিম্মিন উয়ো দো·দ্রাং রি·বাএ উনি ডালারাংও বিথিপ সা·আ।’’
40013033	বিয়া বিসংনা দা·আও গি·সা গল্পখো আগানজক। উয়া গল্প ইন্দাকা: “সালগিনি সংনক ওয়ানথি গিত্তা দাক্কা। মিচিক সাকসা উখো রা·এ কেজি চিচেৎ ময়দাও ব্রিনজক। উনি গিম্মিন ময়দা গিম্মিক ফিংজক।”
40013034	যীশু গল্পরাংচা মান্দিরাংনা ইরাংখো স্খিজক। বিয়া গল্পনি আগ্রে মামুংচান বিসংনা স্খিয়ে হন·জানুয়ামিং।
40013035	ইরাং হং·জক জেদাক্কে আগানসোগিবাও আগানা ইয়া খাৎথা চু·সকা: আংআ স্খিয়ে হ·ন্না গল্পরাংচা খু·সুক আগান্নুয়া; হা·গিলসাক হং·চেংওনি থুম্মুয়ে দনগিবারাংখো আগান্নুয়া।
40013036	জা·মানো যীশু মান্দিরাংখো ওয়াত্তে নক্কো নাপজক। উনো বিনি জা·রিকগিবারাং রি·বাএ বিনা আগানজক, ‘‘হা·বানি উয়া সামবিথিনি গল্পখো চিংনা ফি·এ আগানবো।’’
40013037	যীশু আগানচাকে বিসংনা আগানজক, ‘‘নাম্মা বিৎচ্রিখো গোগিবাদে মান্দিনি দেফান্থি।
40013038	হা·বাদে ইয়া হা·গিলসাক, আরো সালগিনি মান্দিরাংদে নামগিবা বিৎচ্রি। সামবিথিদে শয়তাননি মান্দিরাং।
40013039	জে বোবিল উখো গোয়ামিং উয়াদে শয়তান, আরো মি রাত্তানি সময় হং·জক ইয়া চাসংনি বন·খামগিবা সময়। জেরাং মি রাতনুয়া উরাং হং·জক সা·গ্রেরাং।
40013040	জেদাক্কে সামবিথিখো চিম্মংএ ওয়া·আলো সো·আ, চাসংনি বন·খামগিবা সালোবা উয়ানদাক্কেন হং·নুয়া। মান্দিনি দেফান্থি আন·থাংনি সা·গ্রেরাংখো ওয়াত্তেতনুয়া।
40013041	গিপ্পিনরাংখো পাপ দাক্কেতগিবারাংখো আরো আন·থাংথাং পাপ দাকগিবা গিম্মিকখোন উয়া সা·গ্রেরাং মান্দিনি দেফান্থিনি সংনকনিখো চিম্মংনুয়া আরো ওয়া·আলনি হা·খলো গালনুয়া।
40013042	উনো মান্দিরাং গ্রাপনুয়া আরো সা·দিকানা ওয়াগাম চিকক্রতনুয়া।
40013043	উনসালো ইসলখো নামনিকগিবারাং বিসংনি ফাগিবানি সংনকো সাল গিত্তা থেং·সুনুয়া। খিন্নানা নাচিল দংগিবা খিন্নাখানা।
40013044	‘‘সালগিনি সংনক হা·বাও ত্থুম্মুয়ে দনগিবা গাম গিত্তা হং·আ। জেখো মান্দি সাকসা নিক্কে দা·আবা থুম্মুয়ে দনজক। জা·মানো বিয়া খুসি হং·এ রি·য়াংজক আরো আন·থাংনি দংগিবা গিম্মিকখো ফাল্লে উয়া হা·বাখো ব্রিজক।
40013045	‘‘দা·আবা সালগিনি সংনক নামগিবা মুক্তাখো হাম·গিবা সাকসা বাদিংগিবা গিত্তা হং·আ।
40013046	নামবাৎগিবা মুক্তা গি·সাখো নিক্কেমুং বিয়া রি·য়াংএ আন·থাংনি দংগিবা গিম্মিকখো ফাল্লে উয়া মুক্তাখো ব্রিজক।
40013047	‘‘দা·আবা, সালগিনি সংনক গি·সা দা·ল্লা জাল গিত্তা হং·আ জেখো সাগালও গালজক আরো না·থক দিমদাক উনো গাদোজক।
40013048	জাল গাপমানো মান্দিরাং উখো রিক্কামওনা সালদোজক। জা·মানো বিসং আসংএ নামগিবা না·থকরাংখো বাচ্ছিয়ে খক্কো দনজক আরো নামগিজারাংখো গাল্লেতজক।
40013049	বন·খামানি সালো ইন্দাকেন হং·নুয়া। সা·গ্রেরাং রি·বাএ থরমি মান্দিরাংনি গিসেপোনি নামগিজারাংখো দিংথাং দাক্কেতনুয়া আরো ওয়া·আলনি হা·খলো বিসংখো গাল্লেতনুয়া।
40013050	উয়ানো মান্দিরাং গ্রাপনুয়া আরো সা·দিকানা ওয়াগাম চিকক্রতনুয়া।’’
40013051	উনি জা·মানো যীশু আন·থাংনি জা·রিকগিবারাংখো সিং·জক, ‘‘না·সং ইরাংখো হা·আইনা মান·জকমা?’’ বিসং বিনা আগানজক, “হো·এ, হা·আইনা মান·জক।’’
40013052	উনোন যীশু বিসংনা আগানজক, ‘‘সালগিনি সংনকনি গিম্মিন স্খিয়া মান·গিবা শাস্ত্র স্খিগিবা গিম্মিকান আন·থাংনি জামওনিখো গিত্তাল আরো গিৎচাম জিনিসখো রং·খাতগিবা নকনি নকগিবা গিত্তা হং·আ।’’
40013053	স্খিয়ে হ·ন্না ইয়া গল্পরাংখো আগানা বন·মানো যীশু উয়োনি রি·য়াংজক। নাসর
40013054	জা·মানো সংথাংচা রি·য়াংএ বিয়া থম·দাকরামচা মান্দিরাংনা স্খিনা হা·বাচেংজক। বিনি খাৎথাখো খিন্নাএ মান্দিরাং আইয়াও ইনমানে আগানজক, ‘‘ইয়া হা·আইয়ানি আরো বিল্লাকগিবা কামখো দাক্কানি বিল বিয়া বাচ্চানিখো মান·জক?
40013055	বিয়ান উয়া বল মিস্ত্রিনি দেফান্থি হং·জামা? বিনি মা·গিবানি বিমুং মরিয়ম হং·জামা? আরো যাকোব, যোষেফ, শিমোন আরো যিহূদা বিনি জংগিবামা?
40013056	বিনি নগিবারাং আনচিংনি ইনো দংজামা? ইন্দাকোদে বাচ্চানিখো বিয়া ইরাংখো মান·জক?’’
40013057	ইন্দাকে যীশুখো রা·এ মান্দিরাংনি গিসিকো জেগালনা হা·বাচেংজক। উনো যীশু বিসংনা আগানজক, ‘‘আন·থাংনি সং আরো আন·থাংনি নকনি আগ্রে গিম্মিকচান আগানসোগিবারাং মান্দিরা·আখো মা·ন্না।’’
40013058	মান্দিরাংনি বিবিরা·গিজানি গিম্মিন বিয়া উয়োনা বিল্লাকানি কামখো বাং·এ দাকজাজক।
40014001	উয়া সময়ও যীশুনি খাৎথাখো খিন্নাএ গালীল হা·দকখো শাসন দাকগিবা হেরোদ আন·থাংনি নকখলরাংনা আগানজক,
40014002	‘‘বিয়ান রিপ্পলেতগিবা যোহন; সিয়াওনি থাংচাফিলজক। উনি গিম্মিন বিয়া ইন্দাকা বিল্লাকানি কামরাংখো দাক্কিংআ।’’
40014003	হেরোদ আদাথাং ফিলিপনি জিকগিবা হেরোদিয়ানি গিম্মিন যোহনখো খাএমুং ফাতোকো দন্নামিং,
40014004	মুয়ানা যোহন বিখো ইন্দাকে ইন্নুয়ামিং, ‘‘হেরোদিয়াখো খিমনা নাং·নি খ্রাজাজক।’’
40014005	হেরোদ যোহনখো স·ওতে গালনা হা·ম্মামিং, ইন্দিবা বিয়া মান্দিরাংনা খেন্নুয়ামিং মুয়ানা মান্দিরাং যোহনখো আগানসোগিবা ইন্নে মানিয়ামিং।
40014006	হেরোদনি আৎচিয়ানি সালো হেরোদিয়ানি দেমিচিক মান্দিরাংনি মিকখাংও মেসাএ হেরোদখো খুসি হং·এতজক।
40014007	উনি গিম্মিন হেরোদ মিকচেত্তে আগানজক বিয়া জেখো হাম·নুয়া উখোন বিনা হ·ন্নুয়া।
40014008	মিচিক বি·সা আন·থাংনি মা·গিবানি খু·ফাত্তিয়াখো মা·ন্নে আগানজক, ‘‘রাংথালও দাক্কে রিপ্পলেতগিবা যোহননি স্খুখো আংনা রা·বাএ হন·বো।’’
40014009	উনি গিম্মিন হেরোদ রাজা দুক মান·জক, ইন্দিবা বিমুং চা·না আসংগিবারাংনি মিকখাংও মিকচেৎজক ইন্নে বিয়া উখো হ·ন্না গি·য়েৎজক।
40014010	বিয়া মান্দি ওয়াত্তেতে ফাতোকোন যোহননি স্খুখো দেন·থংএতজক।
40014011	জা·মানো রাংথালও দাক্কে স্খুখো মিচিক বি·সানা রা·বাএ হ·ন্নোন বিয়া উখো মা·গিবানা রা·আংজক।
40014012	উনি জা·মানো যোহননি জা·রিকগিবারাং রি·বাএ বিনি বে·এনখো রা·আংএ গপজক আরো উখো যীশুনা রি·য়াংএ আগানেজক।
40014013	যোহননি সিয়াখো খিন্নাএ যীশু সাকসান উয়োনি রিংও দাক্কে মান্দিগ্রি হা·দামচা রি·য়াংজক। উখো খিন্নাএ মান্দিরাং গিপ্পিন গিপ্পিন সংওনি রামা রি·এ বিখো জা·রিকনা হা·বাচেংজক।
40014014	রিংওনি হং·খাতে বিয়া মান্দি বাং·বিয়াখো নিকনা মান·জক আরো খা·সাচাক্কে বিসংনি গিসেপো সাগিবারাংখো নাম্মেতজক।
40014015	সাল নাপ্পাংও জা·রিকগিবারাং বিচা রি·বাএ আগানজক, ‘‘ইয়া হা·দামদে মান্দিগ্রি মা·সুগ্রি হং·আ, সালবা রি·য়াংজক। মান্দিরাংখো ওয়াত্তেতবো জেদাক্কে বিসং সংরাংচা রি·য়াংএ আন·থাংথাংনা চা·আনিখো ব্রিনা মা·ন্না।’’
40014016	যীশু বিসংনা আগানজক, ‘‘বিসংনি রি·য়াংনা নাংজানুয়া, না·সংআন বিসংনা চা·না হন·বো।’’
40014017	জা·রিকগিবারাং বিনা আগানজক, ‘‘চিংনি ইনো গিলবংআ রুটি আরো মাংগ্মি না·থকনি আগ্রে মামুংবা দংজা।’’
40014018	বিয়া আগানজক, ‘‘উরাংখো আংচা রা·বাবো।’’ জা·মানো বিয়া মান্দিরাংখো সামচেং সাক্কাও আসংনা গি·য়েৎজক, আরো উয়া গি·বংআ রুটি আরো মাংগ্মি না·থকখো রা·এ সালগিচানা নিগোদোয়ে ইসলখো মিৎথেলজক। উনি জা·মানো রুটিখো ফি·এ জা·রিকগিবারাংনি জাক্কো হন·জক আরো জা·রিকগিবারাং উখো মান্দিরাংনা হন·জক। বিসং দিমদাকান অক্ষায়ে চা·জক।
40014020	চা·আনি জা·মানো গা·আকে দংগিবা ফি·থংথংআরাংখো জা·রিকগিবারাং খল্লামজক, আরো উনি গিম্মিন খক চি·গ্মি গাপজক।
40014021	চা·গিবারাংনি গিসেপো মিচিক আরো বি·সারাংনি আগ্রে মি·আসারাংআন হাজাল বংআ দংআমিং।
40014022	উনি জা·মানো যীশু বিনি জা·রিকগিবারাংখো রিংও গাখাতে বিনা স্খাং নালসাচা রি·য়াংসোখানা দাগিলজক, আরো ইচা বিয়া মান্দিরাংখো ওয়াত্তেতজক।
40014023	মান্দিরাংখো ওয়াত্তেতমা·ন্নে বি·না মিংএ বিয়া হা·ব্রিচানা গাদোআংজক। হান·থামওবা বিয়া উয়ো সাকসানান দংজক।
40014024	জা·রিকগিবারাংনি রিং রিক্কামওনি চে·ল্লাচানা রি·য়াংজক আরো বালওয়া ফাংফিলে বালফাকানি গিম্মিন সাগালনি চি নাম্মেন ফকফেকিংআমিং।
40014025	ওয়াল ব·ন্নাংমিত্তিংও সাগালনি সাক্কা গিত্তা রামা রি·এ যীশু জা·রিকগিবারাংচা রি·বাংআমিং।
40014026	জা·রিকগিবারাং সাকসাখো সাগালনি সাক্কাও রামা রি·য়াখো নিক্কে নাম্মেন জাজ্রেংএ আগানজক, ‘‘মি·মাং, মি·মাং,’’ আরো উনি জা·মানোন চ্রিকজক।
40014027	যীশু উনোন বিসংনা আগানজক, ‘‘ইয়াদে আংআসা; দা·আ খেন্নাবো, খা·দংবো।’’
40014028	পিতর বিনা আগানজক, ‘‘গিত্তেল, না·আন হং·ওদে ইন্দাকোদে চিনি সাক্কা গিত্তা নাং·চা রি·য়াংনা আংখো গি·য়েৎবো।’’
40014029	যীশু আগানজক, ‘‘রি·বাবো।’’ উনো পিতর রিংনি হং·খাতে চি সাক্কা গিত্তা রামা রি·এ যীশুচা রি·য়াংজক।
40014030	ইন্দিবা বালওয়ানি থারাকাখো নিক্কে বিয়া খেন্নে চিও রিপনা নাংজক আরো চ্রিকে আগানজক, ‘‘গিত্তেল, আংখো জক্কেৎবো।’’
40014031	উনোন যীশু জাকখো সিল্লে বিখো রিম·জক আরো আগানজক, ‘‘বিবিরা·ব্রিগিজাগিবা, মুয়ানা খেনচাকজক?’’
40014032	যীশু আরো পিতর রিংও গাখাতানি জা·মানো বালওয়া থিপ্পাংজক। রিংও জেরাং দংআমিং বিসং যীশুখো অলাখিয়ে আগানজক, ‘‘বিবিন না·আ ইসলনি দেফান্থি।’’
40014034	জা·মানো বিসং সাগালখো বাতবায়ে গিনেষরৎ জওলো রি·বাএ হং·খাতজক।
40014035	উনি মান্দিরাং যীশুখো হা·আইনা মা·ন্নে জওল গিম্মিকচান আগানেজক।
40014036	উনি গিম্মিন মান্দিরাং জমগিবারাংখো যীশুচা রা·বাজক আরো বিখো মল·মলজক জেদাক্কে জমগিবারাং বিনি বা·রাখো দাংথাপেতনা মা·ন্না; আরো জেরাং উখো দাংথাপেতজক বিসং গিম্মিকান নামজক।
40015001	যিরূশালেমচানি মিত্তাম ফরীশীরাং আরো শাস্ত্র স্খিগিবারাং যীশুচা রি·বাএ আগানজক,
40015002	‘‘নাং·নি জা·রিকগিবারাং মুয়ানা চেংওনি শাস্ত্র স্খিগিবারাংনি হন·গিবা দাকবেওয়ালখো মানিজাংআ? চা·না স্খাং বিসং জাকসুজাংআ।’’
40015003	যীশু আগানচাকে ইনজক, ‘‘জে দাকবেওয়ালরাংখো মানিয়ে রি·বাংআ উনি গিম্মিন না·সংবা মুয়ানা ইসলনি গি·য়েতারাংখো জেগাল্লিংআ?
40015004	ইসল আগানজক, ‘মা·আ-ফাখো মান্দিরা·বো’ আরো ‘মা·আ-ফাখো মান্দিরা·গিজা দাক্কে খাৎথা আগানগিবাখো স·ওতে গালনা নাংনুয়া।’
40015005	ইন্দিবা না·সং আগানে দংআ, সাবা আন·থাংনি মা·খো বা ফাখো ইন্দাকে আগানোদে, ‘আংনি জেচা দাকচাকোদে নাং·নি নামনুয়ামিং, উখো ইসলনা হন·খামজক,’
40015006	ইন্দাকোদে মা·আ-ফাখো বিনি মান্দিরা·না নাংজানুয়া। না·সংনি ইয়া দাকবেওয়ালরাংনি গিম্মিন না·সং ইসলনি খাৎথাখো জেগালজক।
40015007	দাক্কামব্রুগিবারাং! না·সংনি গিম্মিন আগানসোগিবা যিশাইয় খাকখেৎখোন আগানামিং,
40015008	ইয়া মান্দিরাং খু·সুকচাসান আংখো মান্দিরা·আ, ইন্দিবা বিসংনি খা·থং আংওনি চে·ল্লাচানা দংআ।
40015009	বিসং বু·এন আংখো অলাখিয়া; বিসংনি হন·গিবা স্খিয়ানিরাংদে মান্দিনি থারিগিবা দাকবেওয়ালসান হং·আ।
40015010	জা·মানো যীশু মান্দিরাংখো রিংগামে আগানজক, ‘‘আংনি খাৎথাখো খিন্নাবো আরো হা·আইএ রা·বো।
40015011	খু·সুকনি নিং·আচা নাপগিবা মান্দিখো মারাং নাংএতজা, ইন্দিবা খু·সুক নিং·আচানি হং·খাতগিবান মান্দিখো মারাং নাংএতা।’’
40015012	উনো বিনি জা·রিকগিবারাং বিচা রি·বাএ আগানজক, ‘‘ফরীশীরাং নাং·নি ইন্দাকা খাৎথাখো খিন্নাএ আন·থাংখো চন্নিকজক, ইখো না·আ হা·আইয়ামা?’’
40015013	বিয়া আগানচাকে ইনজক, ‘‘জে ফাংখো সালগিনি আংনি আপফা গি·জামিং উয়া গিম্মিকখোন ফিক্কে গালনুয়া। বিসংনি খাৎথাখো ওয়াতবো।
40015014	বিসংনিন মিকগ্রিরাংনা রামা ফিন্নিকনা নাংনুয়া, ইন্দিবা বিসং আন·থাংআন মিকগ্রি। মিকগ্রি মিকগ্রিনা রামা ফিন্নিকোদে সাকগ্মিআন হা·খলো গা·আকনুয়া।’’
40015015	উনো পিতর যীশুনা আগানজক, ‘‘নাং·নি থয়ে আগানাখো চিংনা ফি·এ আগানবো।’’
40015016	যীশু আগানজক, ‘‘না·সং দা·আওবা হা·আইখুজামা? খু·সুকচা নাপগিবা বিকমাচা নাপ্পা আরো হং·খাতে রি·য়াংআ, ইখো না·সং হা·আইনা মান·জামা?
40015018	ইন্দিবা খু·সুক নিং·আচানি হং·খাতগিবা খা·থংওনি হং·খাতা, আরো উরাংআন মান্দিখো মারাং নাংএতা।
40015019	খা·থংওনিন নামগিজা চানচিয়ারাং, মান্দি স·ওতারাং, থি·ল্লেকারাং, চা·উয়ারাং, বু·এ সাক্ষি হ·ন্নারাং আরো খাল·স্থাপারাং হং·খাতা।
40015020	ইরাং গিম্মিকান মান্দিখো মারাং নাংএতগিবা, ইন্দিবা জাকসুগিজা চা·আ মান্দিখো মারাং নাংএতজা।’’
40015021	জা·মানো যীশু উয়া হা·দামখো ওয়াত্তে সোর আরো সীদোন জওলচা রি·য়াংজক।
40015022	উয়া হা·দামনি কনানীয় মিচিক সাকসা রি·বাএ চ্রিকে আগান্না হা·বাচেংজক, ‘‘ও গিত্তেল, দায়ূদনি দেফান্থি, আংনা খা·সাচাকবো। গিসিক নামগিজাগিবা রি·ম্মানি গিম্মিন আংনি দেমিচিক নাম্মেন সা·দিকাখো মা·ন্নিংআ।’’
40015023	ইন্দিবা যীশু মিংসা খাৎথাখোবা আগানজাজক। উনো বিনি জা·রিকগিবারাং রি·বাএ বিখো মল·মলে আগানজক, ‘‘বিখো ওয়াত্তেতবো, মুয়ানা বিয়া আনচিংনি জা·মান জা·মান চ্রিক্কিংআ।’’
40015024	যীশু আগানচাকে ইনজক, ‘‘আংখো ইস্রায়েলনি মা·চংনি গিম্মাগিবা মেষরাংচাসান ওয়াত্তেতা।’’
40015025	ইন্দিবা উয়া মিচিক যীশুচা রি·বাএ বিখো অলাখিয়ে আগানজক, ‘‘গিত্তেল, আংনা ইখো দাকচাকবো।’’
40015026	যীশু আগানজক, ‘‘বি·সারাংনি চা·আখো রা·এ আচাকরাংনি মিকখাংও গাল্লা নামজা।’’
40015027	বিয়া আগানজক, ‘‘খাকখেৎখোন আগানজক, গিত্তেল; ইন্দাকোবা নকগিবানি টেবিলনি গা·আকগিবা চা·আনি বিগিনচিরাংখো আচাকরাংআন চা·আ।’’
40015028	উনো যীশু বিনা আগানজক, ‘‘নাং·নি বিবিরা·আ নাম্মেন বাং·আ। নাং·নি হা·সিকা গিত্তান নাং·না হং·খানা।’’ আরো উনোন বিনি মিচিক বি·সা নামজক।
40015029	জা·মানো যীশু উয়া হা·দামখো ওয়াত্তে গালীল সাগালনি রিক্কাম গিত্তা রি·য়াংজক আরো হা·ব্রি গি·সাও গাদোএ উনো আসংজক।
40015030	মান্দিরাং উনো জা·চক খোরা, মিকগ্রি, জাক খোরা, আব্রা আরো বাং·আখো রিমবিত্তে বিচা রি·বাজক। বিসং উয়া মান্দিরাংখো বিনি জা·চক সেফাংও দনজক আরো বিয়া বিসংখো নাম্মেতজক।
40015031	মান্দিরাং আব্রানি খু·সুক আগানাখো, জাক খোরানি নাম্মাখো, জা·আ খোরানি রামা রি·য়াখো আরো মিকগ্রিনি নিক্কাখো নিক্কে আইয়াও ইনমানজক আরো ইস্রায়েলনি ইসলখো রাসং চাএতজক।
40015032	উনি জা·মানো যীশু আন·থাংনি জা·রিকগিবারাংখো রিংগামে আগানজক, ‘‘ইয়া মান্দিরাংনা আংআ খা·সাচাকজক, মুয়ানা ইরাং আংমুং দা·আল সাল গিত্থাম দংজক, আরো বিসংচা চা·আনি মামুংবা দংজা। ইন্দাকাও আংআ বিসংখো ওয়াত্তেতনা হা·সিকজা; বিসং রামাও নম·বকে গা·আকনাবা দংআ।’’
40015033	জা·রিকগিবারাং বিনা আগানজক, ‘‘ইয়া মান্দিগ্রি মা·সুগ্রি হা·দামও চিংআ বানিখো ইন্দিতা মান্দিনা চা·না গিত্তা রুটি মা·ন্নুয়া?’’
40015034	যীশু বিসংনা আগানজক, ‘‘না·সংচা বাসিক গি·সা রুটি দংআ?’’ জা·রিকগিবারাং আগানজক, ‘‘গি·স্নি রুটি আরো মিত্তাম চনচনা না·থকরাং দংআ।’’
40015035	মান্দিরাংখো হা·আও আসংনা গি·য়েতে যীশু উয়া গি·স্নি রুটি আরো না·থকরাংখো রা·জক। জা·মানো ইসলখো মিৎথেলে উরাংখো ফি·জক, আরো জা·রিকগিবারাং উখো মান্দিরাংনা হন·জক।
40015037	মান্দি গিম্মিকান অকখায়ে চা·জক, আরো জা·রিকগিবারাং গা·আকে দংগিবা ফি·থংআ রুটিরাংখো গি·স্নি খক্কো গাপ্পে খল্লামজক।
40015038	চা·গিবারাংনি গিসেপো মিচিক আরো চনচনগিবা বি·সারাংনি আগ্রে হাজাল ব্রি মি·আসা দংআমিং।
40015039	উনি জা·মানো যীশু মান্দিরাংখো ওয়াত্তেতে রিংও গাখাতে মগদন জওলোনা রি·য়াংজক।
40016001	জা·মানো মিত্তাম ফরীশী আরো সদ্দূকীরাং যীশুখো রুরাএ নিনা ইন্নে বিচা রি·বাজক আরো সালগিনি চিনখো ফিন্নিকখানা আগানজক।
40016002	যীশু বিসংনা আগানচাকে ইনজক, ‘‘হান·থামজোকনো না·সং আগানে দংআ, ‘সাল নামনুয়া মুয়ানা সিলগা গিৎচাকা।’
40016003	আরো ফ্রিংওদে ইন্না, ‘দা·আল মিকখা বালওয়া রাকনুয়া মুয়ানা সিলগা গিৎচাকা আরো মিকখা সিম্মা।’ না·সং সিলগানি অবস্থাখো নিএ নাম্মেদাক্কেন হা·আইনা মা·ন্না, ইন্দিবা সালরাংনি চিনরাংখো হা·আইনা মান·জা।
40016004	ইয়া চাসংনি নামগিজা আরো থি·ল্লেকগিবা মান্দিরাং চিনখো সান্দিয়া, ইন্দিবা যোনানি চিননি আগ্রে বিসংনা মামুং চিনখোন ফিন্নিকজানুয়া।’’ উনি জা·মানো যীশু বিসংখো ওয়াত্তে রি·য়াংজক।
40016005	সাগালনি নালসাচা রি·য়াংমিত্তিংও জা·রিকগিবারাং রুটিখো রা·আংফানা গুয়ালজক।
40016006	যীশু বিসংনা আগানজক, ‘‘না·সং সিমসাকে দংবো, ফরীশী আরো সদ্দূকীরাংনি ওয়ানথিনা সিমসাকবো।’’
40016007	উনি গিম্মিন জা·রিকগিবারাং আন·থাংথাং আগানগ্রিকজক, ‘‘আনচিং রুটি রা·বাজানি গিম্মিন বিয়া ইয়া খাৎথাখো আগানিংআ।’’
40016008	ইখো হা·আইনা মা·ন্নে যীশু আগানজক, ‘‘বিবিরা·ব্রিগিজাগিবারাং, না·সংচা রুটি দংগিজাখো রা·এ না·সং মুয়ানা আন·থাংথাংও আগানগ্রিক্কিংআ?
40016009	না·সং দা·আওবা হা·আইখুজামা বা গিসিকবা রা·জামা, উয়া হাজাল বংআ মান্দিনা রুটি গিলবংআখো, আরো উনি জা·মানো গিৎচাগিবারাংখো না·সং বাসিক গি·সা খক্কো খল্লামে রা·আমিং?
40016010	হং·জাওবা উয়া হাজাল ব্র্রি মান্দিনা রুটি গি·স্নিখো, আরো গিৎচাগিবারাংখো বাসিক গি·সা খক্কো খল্লামে রা·আমিং?
40016011	আংআ না·সংনা রুটিনি গিম্মিন আগানজা ইখো না·সং মুয়ানা হা·আইনা মান·জা? ফরীশী আরো সদ্দূকীরাংনি ওয়ানথিনা না·সং সিমসাকে দংবো।’’
40016012	বিয়া রুটিনি ওয়ানথিনা সিমসাকে দংনা আগানজা, ইন্দিবা ফরীশীরাংনি আরো সদ্দূকীরাংনি স্খিয়ানা সিমসাকে দংনা আগানজক ইন্নে জা·রিকগিবারাং উনো হা·আইনা মান·জক।
40016013	জা·মানো যীশু কৈসরিয়া-ফিলিপি জওলোনা রি·য়াংমিত্তিংও জা·রিকগিবারাংচা সিং·জক, ‘‘মান্দিনি দেফান্থি সা, ইনি গিম্মিন মান্দিরাং মুয়াখো ইন্নিংআ?’’
40016014	বিসং আগানজক, “সাবা সাবা ইন্নিংআ না·আ রিপ্পলেতগিবা যোহন; সাকগিপ্পিনরাং এলিয়; দা·আবা সাকগিপ্পিনরাং যিরমিয় বা আগানসোগিবারাংওনি সাকসা ইন্নে ইন্নিংআ।”
40016015	উনো বিয়া বিসংনা আগানজক, “ইন্দিবা আংআ সা, না·সং মুয়াখো ইন্নিংআ?”
40016016	শিমোন-পিতর আগানজক, “না·আ উয়া খ্রীষ্ট, থাংগিবা ইসলনি দেফান্থি।”
40016017	যীশু আগানচাকে বিনা ইনজক, “যোনানি দেফান্থি শিমোন, না·আ ফাত্তিয়া মান·গিবা হং·আ, মুয়ানা নাং·চা ইখো মান্দি সাকসাবা ফারাকজা; সালগিও দংগিবা আংনি ফাআন ইখো ফারাকজক।
40016018	আংআ নাং·না আগানিংআ, না·আ পিতর, আরো ইয়া রং·থিনি সাক্কাওন আংআ আংনি মন্ডলীখো রিকনুয়া। নরকনি মামুং বিলআন উনি সাক্কাও হামজানুয়া।
40016019	আংআ নাং·না সালগিনি সংনকনি চাবিরাংখো হ·ন্নুয়া, আরো না·আ ইয়া হা·গিলসাকো জেখো খানুয়া সালগিওবা উখো খাএ দন্নুয়া আরো জেখো এংনুয়া উখো সালগিওবা এংএ হ·ন্নুয়া।”
40016020	উনি জা·মানো বিয়ান খ্রীষ্ট ইখো দারাংনাবা আগানজাখানা বিয়া আন·থাংনি জা·রিকগিবারাংখো বেং·জক।
40016021	উয়া সময়ওনি যীশু আন·থাংনি জা·রিকগিবারাংনা আগান্না হা·বাচেংজক, বিখো যিরূশালেমচা রি·য়াংনা নাংনুয়া আরো মি·আফারাংনি, খামাল দাল·গিবারাংনি আরো শাস্ত্র স্খিগিবারাংনি জাক্কো বাং·এন দুক চাকনা নাংনুয়া। জা·মানো বিখো স·ওতে গালনুয়া আরো সাল গিত্থামনি সালো সিয়াওনি চাখাতফিলনা নাংনুয়া।
40016022	উনো পিতর বিখো রিম্মাংএ মা·নেংএ আগানজক, “গিত্তেল, ইন্দাকে হং·জাখানা। নাং·নি সাক্কাও ইন্দাকে মামুং সালোবা হং·জাখানা।”
40016023	যীশু ফি·ল্লে পিতরনা আগানজক, “আংচানি খাতবো, শয়তান। না·আ আংনি রামাও চাংফেংগিবা। না·আ ইসলনি বিদিংখো চানচিজা ইন্দিবা মান্দিনি বিদিংখোসা চানচিয়া।”
40016024	উনি জা·মানো যীশু আন·থাংনি জা·রিকগিবারাংনা আগানজক, “সাবা আংনি রামাও রি·বানা হা·সিকোদে বিয়া আন·থাংনি হা·সিকা গিত্তা রি·জাখানা; আন·থাংনি চিসলখো রা·এ বিয়া আংনি জা·মান রি·বাখানা।
40016025	আন·থাংনি গিম্মিন জে জাংগি থাংএতনা হা·ম্মা বিয়া জাংগিথাংখো গিম্মায়েতনুয়া; ইন্দিবা আংনি হা·সেল জে জাংগিথাংখো হন·খামনুয়া বিয়া বিনি জাংগিথাংখো জক্কেৎনুয়া।
40016026	সাবা হা·গিলসাক গিম্মিকখো মা·ন্নেবা আন·থাংনি জাংগিখো গিম্মায়েতোদে বিনি মুয়া মান·দাপানি দংআ? জাংগিথাংখো মান·ফিলনা ইন্নে বিনি হ·ন্নানি গিত্তা মুয়া দংআ?
40016027	মান্দিনি দেফান্থি আন·থাংনি সা·গ্রেরাংমুং বিনি ফাআনি রাসংও রি·বাংজক। উনসালো বিয়া মান্দি গিম্মিকনান আন·থাংথাংনি কামনি বিথিখো হ·ন্নুয়া।
40016028	আংআ না·সংনা বিবিন আগানিংআ, মান্দিনি দেফান্থিনি রাজা হং·এ রি·বাখো নিকখুজানা দিপ্পাৎ ইনো দংগিবারাংওনি মিত্তামরাং সিখুজানুয়া।”
40017001	উনি সালদকনি জা·মানো যীশু পিতর, যাকোব আরো যাকোবনি জংগিবা যোহনখোসান রিমবিত্তে চুয়াকগিবা হা·ব্রি গি·সাওনা রি·য়াংজক।
40017002	বিসংনি মিকখাংও যীশুনি মিকখাং বিমাং দিংথাং হং·জক। বিনি মিকখাং সাল গিত্তা থেং·সুজক আরো
40017003	বিনি বা·রারাংবা সেং·আ গিত্তা বকজক। বিসং এলিয় আরো মোশিখো যীশুমুং খাৎথা আগানাখো নিকনা মান·জক।
40017004	উনো পিতর যীশুনা আগানজক, “গিত্তেল, ইনো চিংআ দংআ, ইয়ান নামজক। না·আ হা·ম্মোদে ইনো আংআ নকথুপ গি·গিত্থাম রিকনুয়া- নাং·না গি·সা, মোশিনা গি·সা আরো এলিয়না গি·সা।”
40017005	পিতরনি খাৎথা আগানমিত্তিংও চিং·গিবা গাদিলা খানসা রি·বাএ বিসংখো সালাখিমদাপজক। উয়া গাদিলাওনি ইয়া খু·রাংখো খিন্নানা মান·জক, ‘‘ইয়ান আংনি খা·সাগিবা দেফান্থি, জেও আংআ খুসি হং·বিয়া। না·সং বিনি খাৎথাখো খিন্নাচাকবো।’’
40017006	ইখো খিন্নাএ জা·রিকগিবারাং নাম্মেন খেনচাকে হা·আও থুগপজক।
40017007	যীশু উনো রি·বাএ বিসংখো দাংথাপেতে আগানজক, “চাখাতবো, দা·আ খেন্নাবো।”
40017008	উনো বিসং সাক্কাচানা নিগদোয়ে যীশুনি আগ্রে দারাংখোবা নিকজাজক।
40017009	বিসং হা·ব্রিওনি হং·খাতমিত্তিংও যীশু বিসংনা ইন্দাকে গি·য়েৎজক, “না·সং জেখো নিকজক, উখো মান্দিনি দেফান্থি সিয়াওনি চাখাতখুজানা দিপ্পাৎ দারাংনাবা দা·আ আগানাবো।”
40017010	জা·রিকগিবারাং বিচা সিং·জক, “ইন্দাকোদে স্খাং এলিয়নি রি·বানা নাংআ ইন্নে শাস্ত্র স্খিগিবারাং মুয়ানা আগানিংআ?”
40017011	যীশু বিসংনা আগানচাকজক, “এলিয় বিবিন রি·বানুয়া আরো গিম্মিকখোন স্খাংনি অবস্থাও রা·বাফিলনুয়া।
40017012	ইন্দিবা আংআ না·সংনা আগানিংআ, এলিয় রি·বামিং আরো মান্দিরাং বিখো হা·আইনা মান·জাজক। মান্দিরাং হা·সিকা গিত্তা বিনি সাক্কাও নামগিজাখো দাকজক। মান্দিনি দেফান্থিখোবা ইন্দাকেন মান্দিরাংনি জাক্কো দুক চাকনা নাংনুয়া।”
40017013	উনোন জা·রিকগিবারাং হা·আইনা মান·জক, বিয়া বিসংচা রিপ্পলেতগিবা যোহনখো আগানিংআ।
40017014	যীশু আরো বিনি জা·রিকগিবারাং মান্দিরাংচা রি·বাফিলো মান্দি সাকসা রি·বাএ যীশুনি মিকখাংও জা·স্খু দে·ম্মে আসংএ আগানজক,
40017015	“না·আ আংনি দেফান্থিনা খা·সাচাকবো। বিয়া মির্‌কা হং·এ নাম্মেন দুক মা·ন্নিংজক। ফিল·নিফিল বিয়া ওয়া·আলো আরো চিও গা·আকা।
40017016	আংআ বিখো নাং·নি জা·রিকগিবারাংচা রা·বামিং ইন্দিবা বিসং নাম্মেতনা মান·জাজক।”
40017017	যীশু আগানচাকে ইনজক, “বিবিরা·গিজাগিবা আরো দেংগু মান্দিরাং! আংআ বাসিক না·সংমুং দংনুয়া? বাসিক না·সংখো চাকচিকনুয়া? মি·আসা বি·সাখো ইনো আংচানা রিমবাবো।”
40017018	যীশু উয়া গিসিক নামগিজাগিবাখো ইন্দাতানি জা·মানো উয়া মি·আসা বি·সাওনি হং·খাতে রি·য়াংজক, আরো উনোন মি·আসা বি·সাবা নামজক।
40017019	উনি জা·মানো জা·রিকগিবারাং সিউল দাক্কে যীশুচা রি·বাএ আগানজক, “চিংআ মুয়ানা উয়া গিসিক নামগিজাগিবাখো হা·রিকনা মান·জাজক?”
40017020	যীশু বিসংনা আগানজক, “না·সংনি বিবিরা·ব্রিজানি গান্দা না·সং মান·জাজক। আংআ না·সংনা বিবিন আগানিংআ, সুলসো বিৎচ্রি রংসা গিত্তা না·সংনি বিবিরা·আ দংওদে ইন্দাকোদে না·সং ইয়া হা·ব্রিখো আগানবো, ‘ইনোনি হাইওয়াচা রি·য়াংবো,’ আরো উনোন উয়া রি·য়াংনুয়া। না·সংনি মান·গিজা মামুংবা দংজানুয়া।
40017021	বি·আনি আরো অকগুমুন দংআনি আগ্রে ইন্দাকা গিসিক নামগিজাগিবা মামুং দাক্কেবা হং·খাতজা।
40017022	জা·মানো গালীল হা·সং গিত্তা রি·য়াংমিত্তিংও যীশু আন·থাংনি জা·রিকগিবারাংনা আগানজক, “মান্দিনি দেফান্থিখো মান্দিরাংনি জাক্কো রি·ম্মে হ·ন্নুয়া।
40017023	মান্দিরাং বিখো স·ওতে গালনুয়া, আরো সাল গিত্থামনি সালো বিয়া সিয়াওনি থাংচাফিলনুয়া।” উনি গিম্মিন জা·রিকগিবারাং নাম্মেন দুক মান·থকজক।
40017024	জা·মানো যীশু আরো বিনি জা·রিকগিবারাং কফরনাহূমওনা রি·য়াংমান্নো থরম নকনি খাজিনা গিলগিবারাং পিতরচা রি·বাএ আগানজক, “না·সংনি স্খিগিবা থরম নকনি খাজিনাখো হন·জামা?”
40017025	পিতর আগানজক, “হো·এ, হ·ন্না।” উনি জা·মানো পিতর নক্কোনা রি·বাএ মামুংখো আগান্না স্খাংআন যীশু বিনা আগানজক, “শিমোন, না·আ বাদিকে চানচিয়া? ইয়া হা·গিলসাকনি রাজারাং সাচানিখো খাজিনা রা·আংআ? হা·সংথাংনি মান্দিরাংচানিখোমা, গিপ্পিন সংনি মান্দিরাংচানিখো?”
40017026	পিতর আগানজক, “সংগিপ্পিননি মান্দিরাংচানিখো।” উনো যীশু বিনা আগানজক, “ইন্দাকোদে সংথাংনি মান্দিরাং উয়োনি জকজক।
40017027	ইন্দিবা আনচিং খাজিনা গিলগিবারাংখো চন্নিকেতজানা গিত্তা, না·আ সাগালও রি·য়াংএ বড়শী গোবো, আরো স্খাং গাদুগিবা না·থকনি খু·সুকখো এংএ উনি নিং·আও রূপানি থাংখা গং·সাখো মা·ন্নুয়া। উখো রা·আংএ নাং·নি আরো আংনি খাজিনাখো হন·বো।”
40018001	উয়া সময়ও জা·রিকগিবারাং যীশুচা রি·বাএ আগানজক, “সালগিনি সংনকো গিম্মিকনা বাত্তে সা দাল·বাত্তা?”
40018002	উনো যীশু সাকসা বি·সাখো রিংগামে বিসংনি গিসেপো চাদেংএতে আগানজক,
40018003	“আংআ না·সংনা বিবিন আগানিংআ, না·সং গিসিক ফি·ল্লে বি·সা চনগিবারাং গিত্তা হং·জাওদে মামুং দাক্কেবা সালগিনি সংনকো নাপনা মান·জানুয়া।
40018004	জে মান্দি ইয়া বি·সা চনগিবারাং গিত্তা আন·থাংখো রিন্নকেতা বিয়ান সালগিনি সংনকো গিম্মিকনা দাল·বাত্তা।
40018005	আরো জে মান্দি ইন্দাকগিবা বি·সা চনগিবা সাকসাখো আংনি বিমুংও রা·চাকা বিয়া আংখোন রা·চাকা।
40018006	“আংখো বিবিরা·গিবা ইয়া চনগিবা বি·সারাংওনি সাকসাখো সাবা পাপনি রামাওনা রিম্মাংওদে উনোদে বিনি গিদ্দকো গি·সা দা·ল্লা রং·থিখো খাদিংদিয়ে বিখো সাগালনি চিও রিপ্পেতান বিনা নামবাত্তা।
40018007	আইয়াও হা·গিলসাক! পাপনি রামাও রিম্মাংনা বাসিক চলরাংআন নাং·চা দংআ! উয়া চলরাংদে রি·বানোন; ইন্দাকোবা হং·সিখানা উয়া মান্দিনা, জেচা উয়া চলরাং রি·বাআ!
40018008	“নাং·নি জাক হং·জাওবা জা·চক নাং·খো পাপনি রামাওনা সাল্লাংওদে উখো দেন·থংএ গাল্লেতবো। জাক সামগ্মি আরো জা·চক সামগ্মিখো রা·এ ফাংনাজলনি ওয়া·আলো গা·আকানা বাত্তে জাকখরা বা জা·খরা হং·এ জাংগিও নাপ্পান নাং·না নামবাত্তা।
40018009	নাং·নি মিক্রোন নাং·খো পাপনি রামাওনা সাল্লাংওদে উখো ওত্তে গাল্লেতবো। মিক্রোন সামগ্মিখো রা·এ নরকনি ওয়া·আলো গা·আকনা বাত্তে মিকগ্রি হং·এ জাংগিও নাপ্পান নাং·না নামবাত্তা।
40018010	“নিবো, ইয়া চনগিবারাংওনি সাকসাখোবা না·সং জেদাক্কে চন্নিকজা। আংআ না·সংনা আগানিংআ, সালগিও বিসংনি সা·গ্রেরাং ফাংনান সালগিও দংগিবা আংনি ফানি মিকখাংখো নিক্কিংআ।
40018011	“ব্রাংগিবাখো জক্কেৎনা মান্দিনি দেফান্থি রি·বাআ। না·সং বাদিকে চানচিয়া?
40018012	সাকসা মান্দিনি মাংরিৎচাসা মেষ দংআনা। উরাংনি গিসেপো মাংসা ব্রাংএ গিপ্পিন রামাচা রি·য়াংওদে বিয়া মাংসতস্খু স্খুখো হা·ব্রি রিক্কামো দন্নে উয়া গিম্মাগিবা মেষখো সান্দিনা রি·য়াংজামা?
40018013	আংআ না·সংনা বিবিন আগানিংআ, বিয়া উখো সান্দি মা·ন্নোদে উয়া ব্রাংগিজাগিবা মাংসতস্খু স্খুনা বাত্তে উয়া গিম্মাগিবানান বিয়া খুসি হং·বাত্তা।
40018014	উয়ানদাক্কেন, ইয়া চনগিবারাংওনি সাকসা গিম্মাখানা ইন্দাকে না·সংনি সালগিও দংগিবা ফানি হা·সিকা হং·জা।
40018015	“নাং·নি জংআদা নাং·নি সাক্কাও পাপখো দাক্কোদে, জে সময়ও বিনি সেফাংও দারাংবা দংজানুয়া উনো বিচা রি·য়াংএ বিনি পাপখো ফিন্নিকেতবো। বিয়া নাং·নি খাৎথাখো খিন্নাওদে না·আ নাং·নি জংআদাখো মানফিল·জক।
40018016	ইন্দিবা বিয়া খিন্নাচাকজাওদে সাকগিপ্পিনখো নাং·মুং রা·আংবো, জেদাক্কে সাকগ্মি বা সাকগিত্থাম সাক্ষিরাংনি খাৎথাচা ইয়া গিম্মিকান বিবি হং·আ ইন্নে ফিন্নিকনা মা·ন্না।
40018017	বিসংনি খাৎথাখো খিন্নাচাকজাওদে মন্ডলিনা আগানবো। মন্ডলিনি খাৎথাখোবা খিন্নাজাওদে উনোদে নাং·চা বিয়া গিপ্পিন জাত বা খাজিনা গিলগিবা গিত্তা হং·খানা।
40018018	“আংআ না·সংনা বিবিন আগানিংআ, না·সং হা·গিলসাকো জেখো খানুয়া সালগিওবা উখো খানুয়া, আরো জেখো এংনুয়া উখো সালগিওবা এংএ হ·ন্নুয়া।
40018019	“আংআ না·সংনা আরোবা আগানিংআ, না·সংনি গিসেপো সাকগ্মি মান্দি মামুংনা আপসান হং·গ্রিকে বি·ওদে সালগিও দংগিবা আংনি আপফা না·সংনি গিম্মিন উখো দাকচাকনুয়া,
40018020	মুয়ানা জেও সাকগ্মি বা সাকগিত্থাম আংনি বিমুংও থ·ম্মা উয়োন আংআ বিসংনি গিসেপো দংআ।”
40018021	উনোন পিতর রি·বাএ যীশুনা আগানজক, “গিত্তেল, আংনি জংআদা আংনি সাক্কাও পাপ দাক্কোদে আংআ বিখো বাসিক রাং·সা ক্ষেমা দাকনুয়া? চাংস্নিনা দিপ্পাৎমা?”
40018022	যীশু বিনা আগানজক, “চাংস্নিনাসান হং·জা, ইন্দিবা স্নি চাংসৎস্নিনা দিপ্পাৎ ক্ষেমা দাকনা আগানা।
40018023	“নিবো, সালগিনি সংনক ইন্দাকগিবা রাজা গিত্তা হং·আ জে আন·থাংনি নকখলরাংচা হিসাব হাম·জক।
40018024	বিয়া হিসাব রা·না হা·বাচেংও নকখলরাংনি গিসেপো ইন্দাকগিবা সাকসা নকখলখো রা·বাজক, জে নকখলনি রাজানা বাং·এ জিন্নাং চতনা দংআমিং।
40018025	জিন্নাং চত্‌না বিনি বিল দংজামিং। উনোন উয়া নকগিবা উয়া মান্দিখো আরো বিনি জিকগিবা আরো দেদ্রাংখো আরো বিচা দংগিবা গিম্মিকখো ফাল্লে জিন্নাংখো চত্‌না গি·য়েৎজক।
40018026	উনি গিম্মিন উয়া নকখল হা·আও গা·আকে নকগিবানি জা·চকখো রি·ম্মে আগানজক, ‘ও গিত্তেল, আংনা চাকচিকখুবো, নাং·না গিম্মিকখোন আংআ চতনুয়া।’
40018027	উনো নকগিবা খা·সাচাক্কে উয়া নকখলখো ওয়াত্তেতজক আরো বিনি জিন্নাংখো ক্ষেমা দাকজক।
40018028	“জা·মানো উয়া নকখল হা·ফালচা রি·য়াংএ বিমুং রিম·ফাগিবা সাকসা নকখলখো নিকনা মান·জক। বিচা উয়া নকখল রিপ্পেংনি রিৎচাসা থাংখা জিন্নাং দংআমিং। উয়া নকখল বিনি রিপ্পেংনি গিত্তকখো রিম·সত্তে আগানজক, ‘নাং·নি জিন্নাংখো চতবো।’
40018029	“নকখল উনো বিনি জা·চকো গা·আকে বিখো মল·মলে আগানজক, ‘আংনা চাকচিকখুবো, আংআ গিম্মিকখো চতনুয়া।’
40018030	ইন্দিবা বিয়া গং·জাজক বাত্তেসা জিন্নাং চতখুজানা দিপ্পাৎ বিখো ফাতোকো দনজক।
40018031	“ইন্দাকারাংখো নিক্কে বিমুং রিম·ফাগিবা গিপ্পিন নকখলরাং নাম্মেন গিসিক সা·দিকজক। বিসং রি·য়াংএ বিসংনি নকগিবানা গিম্মিক খাৎথাখো হা·আইএতজক।
40018032	নকগিবা উনোন উয়া নকখলখো রিংগামে আগানজক, ‘নামগিজাগিবা নকখল! না·আ আংখো মল·মলে আগানানা আংআ নাং·নি জিন্নাং গিম্মিকখো ক্ষেমা দাকজকমিং।
40018033	জেদাক্কে আংআ নাং·না খা·সাচাক্কামিং উয়ানদাক্কেন না·আবা বিনা খা·সাচাকনা নাংজামিংমা?’
40018034	জা·মানো নকগিবা খা·আওনাংএ বিনি জিন্নাং গিম্মিকখো চতখুজানা দিপ্পাৎ বিখো শাস্তি হ·ন্না ফাতকনি মান্দিরাংনি জাক্কো হন·জক।
40018035	“উয়ানদাক্কেন, না·সং গিম্মিকান না·সংনি জংআদাখো খা·থংও ক্ষেমা দাকজাওদে সালগিও দংগিবা আংনি ফাবা না·সংনি সাক্কাও ইন্দাকে দাকনুয়া।”
40019001	ইয়া খাৎথারাংখো আগানা বন·চত্তে যীশু গালীল হা·দকখো ওয়াত্তে যর্দন চিবিমানি নালসাচা যিহূদিয়া হা·দকচা রি·য়াংজক।
40019002	বাং·আ মান্দি বিখো জা·রিকফাজক আরো উয়োন বিয়া বিসংখো জম্মা-সানিখো নাম্মেতজক।
40019003	উনো মিত্তাম ফরীশীরাং যীশুখো রুরাএ নিনা ইন্নে বিচা রি·বাএ আগানজক, “মোশিনি নিয়াম গিত্তা মামুং হা·সেলনি গিম্মিন জিকথাংখো গাল্লা খ্রাআমা?”
40019004	যীশু আগানচাকে ইনজক, “না·সং পড়িখুজামা, চেংওন দাকগিবা বিসংখো মি·আ আরো মিচিক দাক্কে দাক্কামিং আরো আগানামিং,
40019005	‘ইনি গিম্মিন মান্দি মা·খো-ফাখো ওয়াত্তে জিকথাংমুং আপসান হং·এ দংনুয়া আরো বিসং সাকগ্মি বে·এনসান হং·নুয়া’?
40019006	ইনি গিম্মিন বিসং সাকগ্মি হং·জা, ইন্দিবা বে·এনসান। উনি গিম্মিন ইসল জেখো নাংরিম্মেতজক মান্দি উখো দিংথাং দাক্কেতজাখানা।”
40019007	উনোন ফরীশীরাং বিনা আগানজক, “ইন্দাকোদে মোশি মুয়ানা গাল্লানি লেকখাখো হ·ন্নে জিকখো ওয়াতখানা গি·য়েৎজক?”
40019008	যীশু বিসংনা আগানজক, “না·সংনি খা·থং রাক্কানি গিম্মিন মোশি না·সংখো জিকথাংখো গালনা হন·জক। ইন্দিবা চেংওনিন ইন্দাকে হং·জামিং।
40019009	আংআ না·সংনা আগানিংআ, থি·ল্লেকানি আগ্রে জিকথাংখো গাল্লে গিপ্পিনখো খিমগিবাদে থি·ল্লেকা।”
40019010	উনো বিনি জা·রিকগিবারাং বিনা আগানজক, “সে-জিকনি গিসেপো ইন্দাকে হং·ওদে, ইন্দাকোদে খিমজাওন নাম্মা।”
40019011	যীশু বিসংনা আগানজক, “ইখো দিমদাকান মানিয়ে রা·না মান·জা; জেরাংনা উয়া বিলখো হ·ন্না বিসংসান উখো মানিয়ে রা·না মা·ন্না।
40019012	সাবা খাসী হং·এ আৎচিয়া, উনি গিম্মিন বিসং খিমজা। আরো মিত্তামখোদে মান্দিরাংআন খাসী দাক্কেতা, উনি গিম্মিন বিসং খিমজা। দা·আবা সাবা দংআ জেরাং সালগিনি সংনকনা সে-জিক খিমজানুয়া ইন্নে চানচিয়ে দন্না। ইয়া খাৎথাখো মানিয়ে রা·না মান·গিবা মানিয়ে রা·খানা।”
40019013	জা·মানো মান্দিরাং বি·সা চনগিবারাংখো যীশুচানা রিমবাজক জেদাক্কে বিয়া বিসংনি স্খু সাক্কাও জাক দনদাপে বি·আ। ইন্দিবা জা·রিকগিবারাং বিসংখো খা·চাজক।
40019014	উনো যীশু আগানজক, “বি·সারাংখো আংচা রি·বানা হন·বো, দা·আ বেং·আবো; মুয়ানা সালগিনি সংনক ইন্দাকগিবা মান্দিরাংনিন হং·আ।”
40019015	বি·সারাংনি স্খু সাক্কাও জাক দনদাপে বি·আনি জা·মানো যীশু উয়োনি রি·য়াংজক।
40019016	জা·মানো ফান্থি সাকসা যীশুচা রি·বাএ আগানজক, “স্খিগিবা, ফাংনাজলনি জাংগিখো মা·ন্না আংনি মুয়া নাম্মাখো দাকনা নাংনুয়া?”
40019017	বিয়া বিনা আগানজক, “নাম্মানি গিম্মিন মুয়ানা আংচা সিং·ইংআ? নামগিবা সাকসাসান দংআ। না·আ ফাংনাজলনি জাংগিখো মা·ন্না হা·ম্মোদে বিনি দিমদাক গি·য়েতাখো মানিবো।”
40019018	উয়া ফান্থি আগানজক, “বাগিবা গি·য়েতারাংখো?” যীশু আগানজক, “দা·আ স·ওতাবো, দা·আ থি·ল্লেকাবো, দা·আ চা·উয়াবো, দা·আ বু·এ সাক্ষি হ·ন্নাবো,
40019019	মা·খো-ফাখো মান্দিরা·বো আরো নাং·নি নকসুলখো আন·থাং গিত্তা খা·সাবো।”
40019020	উয়া ফান্থি যীশুনা আগানজক, “আংআ ইয়া দিমদাকখোন মানিয়ে রি·বাংজক, ইন্দাকোদে আংনি আরোবা মুয়াখো দাকনা নাংনুয়া?”
40019021	যীশু বিনা আগানজক, “খাকখেৎগিবা হং·না হা·সিকোদে রি·য়াংএ নাং·চা দংগিবা দিমদাকখো ফাল্লে দিল্লা-চন্নারাংনা হন·বো। উনি গিম্মিন না·আ সালগিও গাম মা·ন্নুয়া। জা·মানো রি·বাএ আংখো জা·রিকবো।”
40019022	ইয়া খাৎথাখো খিন্নাএ উয়া ফান্থি নাম্মেন গিসিকো সা·দিকে রি·য়াংজক, মুয়ানা বিনি গামজিন বাং·বিয়ামিং।
40019023	উনো যীশু আন·থাংনি জা·রিকগিবারাংনা আগানজক, “আংআ না·সংনা বিবিন আগানিংআ, মা·ন্নে চা·গিবা মান্দিনা সালগিনি সংনকো নাপ্পা নেং·আনি হং·নুয়া।
40019024	আংআ দা·আবা না·সংনা আগানিংআ, মা·ন্নে চা·গিবানি ইসলনি সংনকো নাপ্পানা বাত্তে সিল্লেংসিনি হা·খল গিত্তা উটনি নাপ্পান আলথুবাত্তা।”
40019025	ইয়া খাৎথাখো খিন্নাএ জা·রিকগিবারাং আইয়াও ইনমানে আগানজক, “ইন্দাকোদে সা পাপওনি জকনা মা·ন্না?”
40019026	যীশু জা·রিকগিবারাংচা নিএ আগানজক, “মান্দিরাংনা ইয়াদে হামগিজানি হং·আন, ইন্দিবা ইসলনাদে দিমদাকান হাম্মানি হং·আ।”
40019027	উনো পিতর বিনা আগানজক, “নিবো, চিংআ দিমদাকখো ওয়াত্তে নাং·নি জা·রিকগিবা হং·জক; চিংআ মুয়াখো মা·ন্নুয়া?”
40019028	যীশু বিসংনা আগানজক, “আংআ না·সংনা বিবিন আগানিংআ, না·সং জেরাং আংখো জা·রিকজক, গিত্তাল দাক্কে থারিয়ানি সময়ও মান্দিনি দেফান্থি রাসংথাংখো রা·এ জেনসালো সিংহাসনও আসংনুয়া উনসালো না·সংবা সিংহাসন চি·গ্মিও আসংনুয়া আরো ইস্রায়েলনি মা·চং চি·গ্মিখো বিচাল দাকনুয়া।
40019029	আরোবা আংনি গিম্মিন নকখো, জংআদা-নআবিখো, মা·খো-ফাখো, দেদ্রাংখো বা হা·বারাংখো জে ওয়াতস্রাংজক, বিয়া উনি রিৎচাসা বাং·বাত্তে মান·ফিলনুয়া আরো ফাংনাজলনি জাংগিখোবা মা·ন্নুয়া।
40019030	স্খাংগিবারাংনি গিসেপো বাং·এন জা·মান চাকনুয়া, আরো জা·মানগিবারাং স্খাংগিবা হং·নুয়া।
40020001	“সালগিনি সংনক সাকসা নকগিবা গিত্তা হং·আ। সালসাও ফ্রিংও বিয়া গামগিবারাংখো বাগানও কাম রি·ম্মেতনা হা·ফালচা রি·য়াংজক।
40020002	বিয়া গামগিবারাংনা সালসানা দীনার গং·সা দাক্কে হ·ন্না খু·রাচাকজক। উনি জা·মানো বিয়া আন·থাংনি আংগুর বাগানচা বিসংখো ওয়াত্তেতজক।
40020003	স্খু বাজিনা হা·ম্মিত্তিংও দা·আবা বিয়া হা·ফালচা রি·য়াংজক আরো বাজালও সাকগিপ্পিনরাংখো কামগ্রি চাদেংএ দংআখো নিকনা মান·জক।
40020004	বিয়া বিসংনা আগানজক, ‘না·সংবা আংনি আংগুর বাগানচা কাম রিম·না রি·য়াংবো। আংআ না·সংনা কামনি খ্রি থাংখাখো হ·ন্নুয়া।’
40020005	উনোন উয়া মান্দিরাংবা কাম রিম·না রি·য়াংজক। “উয়া নকগিবা দা·আবা চি·গ্মি বাজিনা হা·ম্মিত্তিংও আরো গিত্থাম বাজিও হা·ফালচা রি·য়াংএ উয়ানদাক্কেন দাকফিলজক।
40020006	বংআ বাজিনা হা·ম্মিত্তিংও হা·ফালচা রি·য়াংএ সাকগিপ্পিনরাংনি চাদেংএ দংআখো নিক্কে বিয়া বিসংনা আগানজক, ‘না·সং কাম রিম·গিজা মুয়ানা ইনো চাদেংএ দংআ?’
40020007	“বিসং বিনা আগানজক, ‘দারাংবা চিংনা কাম হন·জা।’ “বিয়া উয়া মান্দিরাংনা আগানজক, ‘না·সংবা আংনি আংগুর বাগানচা কাম রিম·না রি·য়াংবো।’
40020008	“হান·থামানি জা·মানো আংগুর বাগাননি নকগিবা আন·থাংনি নকখলখো রিংগামে আগানজক, ‘গামগিবারাংখো রিংগামে জা·মানগিবাওনি স্খাংগিবাওনা দিপ্পাৎ দিমদাকনা মা·ন্নানিখো হন·বো।’
40020009	“বংআ বাজিও জে গামগিবারাংখো কাম রি·ম্মেতামিং বিসং রি·বাএ দিমদাকান দীনার গং·সা দাক্কে রা·আংজক।
40020010	উনি গিম্মিন স্খাং কাম রিম·গিবারাং বাং·এ মা·ন্নুয়া ইন্নে চানচিজক, ইন্দিবা বিসং দিমদাকান দীনার গং·সা দাক্কে মান·থকজক।
40020011	উনোন বিসং উয়া নকগিবাখো খা·আওনাংএ আগান্না হা·বাচেংজক,
40020012	‘চিংআ সালগিম্মিক সাল খামফ্রাকে কাম রিম·জক। ইন্দিবা জা·মানচা কাম রিম·না রি·বাগিবারাংদে ঘণ্টাসাসান কাম রি·ম্মা, না·আ বিসংনা চিংনি আপসান মা·ন্নানিখো হন·জক।’
40020013	“উনো নকগিবা বিসংনি গিসেপো সাকসানা আগানজক, ‘ও রিপ্পেং, আংআ নাং·না অন্যায়খো দাকজা। না·আ দীনার গং·সানা কাম রিম·না গং·জামিংমা?
40020014	নাং·নি মা·ন্নানিখো রা·এ রি·য়াংবো। নাং·না হ·ন্না গিত্তা ইয়া জা·মানগিবানাবা আংআ হ·ন্না হা·সিকা।
40020015	আন·থাংনিখো আন·থাংনি হা·সিকা গিত্তা জাকখালানি বিল আংনি দংজামা? বা, আংনি খা·সাচাক্কানি গিম্মিন না·আ মিকনেংআমা?”
40020016	গল্পনি বন·চতাচাবাকা যীশু আগানজক, “ইন্দাকেন জা·মানগিবারাং স্খাং হং·নুয়া, আরো স্খাংগিবারাং জা·মানচাকনুয়া।”
40020017	জা·মানো যীশু যিরূশালেমচা রি·য়াংমিত্তিংও আন·থাংনি সাকচিগ্মি জা·রিকগিবারাংখো রিংগামে আগানজক,
40020018	“নিবো, আনচিংদে যিরূশালেমচা রি·য়াংআ। উয়োনা মান্দিনি দেফান্থিখো খামাল দাল·গিবা আরো শাস্ত্র স্খিগিবারাংনি জাক্কো রি·ম্মে হ·ন্নুয়া।
40020019	বিসং বিখো স·ওতনা বিচাল দাক্কে হ·ন্নুয়া। বিসং বিখো খাল·স্থাপনা আরো চাবুকচা দকনা আরো চিসলো দাৎখাপনা গিপ্পিন জাতরাংনি জাক্কো হ·ন্নুয়া; জা·মানো সালগিত্থামনি সালো বিয়া সিয়াওনি থাংচানুয়া।”
40020020	জা·মানো সিবদিয়নি সাকগ্মি দেফান্থিখো রা·এ বিসংনি মা·গিবা যীশুচা রি·বাজক আরো বিচা মামুংখো বি·না মিকসংএ বিখো অলাখিজক।
40020021	যীশু বিনা আগানজক, “না·আ মুয়াখো হা·ম্মিংআ?” বিয়া আগানজক, “নাং·নি সংনকো আংনি ইয়া সাকগ্মি দেফান্থিনি সাকসাখো নাং·নি জাক্রাচা আরো সাকসাখো নাং·নি জাক্কাসিচা আসংনা গি·য়েৎবো।”
40020022	যীশু আগানচাকজক, “না·সং মুয়াখো হা·ম্মিংআ উখো হা·আইজা। জে দুকনি রিংচাক্রাও আংআ রিংআ উয়ো না·সং রিংনা মা·ন্নামা?” বিসং বিনা আগানজক, “মা·ন্না।”
40020023	উনো যীশু বিসংনা আগানজক, “বিবিন না·সং আংনি রিংচাক্রাও রিংনা মা·ন্না, ইন্দিবা আংনি জাক্রাচা বা জাক্কাসিচা আসংনা হ·ন্না বিল আংনি দংজা। আপফা জেরাংনা উখো থারিসোয়া বিসংসান উখো মা·ন্নুয়া।”
40020024	ইখো খিন্নাএ সাকচিখুং জা·রিকগিবারাং উয়া সাকগ্মি আদাসাখো খা·আওনাংজক।
40020025	উনো যীশু জা·রিকগিবারাংখো রিংগামে আগানজক, “গিপ্পিন জাতরাংও শাসন দাকগিবারাং বিসংনি গিত্তেল হং·আ আরো দাল·গিবারাং বিসংনি সাক্কাও বিলখো জাকখালা, না·সং ইখো হা·আইয়া।
40020026	ইন্দিবা না·সংও ইন্দাকে হং·না খ্রাজা। না·সংও সাবা দাল·না হা·সিকোদে বিনি না·সংনা দাকচাকে হ·ন্না নাংনুয়া,
40020027	আরো সাবা স্খাংগিবা হং·না হা·সিকোদে বিখো না·সংনি নকখল হং·না নাংনুয়া।
40020028	গিসিক রা·বো, মান্দিনি দেফান্থি দাকচাকে হ·ন্নাখো মা·ন্না রি·বাজা ইন্দিবা দাকচাকে হ·ন্নাসা রি·বাআ আরো বাং·বিয়া মান্দিরাংখো পাপওনিখো জক্কেৎনা ইন্নে বিসংনি জাংগিনি ফাল আন·থাংনি জাংগিখো হন·চাকনা রি·বাজক, ইখো গিসিক রা·বো।”
40020029	যীশু আরো বিনি জা·রিকগিবারাং যিরীহো সংজিলমাখো ওয়াত্তে রি·য়াংমিত্তিংও মান্দি বাং·এ যীশুখো জা·রিকফাজক।
40020030	রামা হা·সামো মিকগ্রি সাকগ্মি আসংএ দংআমিং। উয়া রামা গিত্তা যীশুনি রি·য়াংআখো খিন্নাএ বিসং চ্রিকে আগানজক, “গিত্তেল, দায়ূদনি দেফান্থি, চিংনা খা·সাচাকবো।”
40020031	বিসংখো জ্রিপ দংখানা মান্দিরাং বিসংখো ইন্দাতজক। ইন্দিবা বিসং বাত্তেসা চ্রিকে আগানজক, “গিত্তেল, দায়ূদনি দেফান্থি, চিংনা খা·সাচাকবো।”
40020032	উনোন যীশু চাদেংজক আরো বিসংখো রিংগামে আগানজক, “না·সং মুয়াখো হা·ম্মিংআ? আংআ না·সংনা মুয়াখো দাকনুয়া?”
40020033	বিসং বিনা আগানজক, “গিত্তেল, চিংনা নিক্কানি বিলখো হন·বো।”
40020034	উনো যীশু খা·সাচাক্কে বিসংনি মিক্রোনখো দাংথাপেতজক, আরো উনোন বিসং নিকনা মান·জক আরো বিখো জা·রিকফাজক।
40021001	যীশু আরো বিনি জা·রিকগিবারাং যিরূশালেমনি সেফাংচানা সক্কাংএ জৈতুন হা·ব্রিনি সাক্কাও বৈৎফগী সংনি কেচ্চিচা রি·বাজক। উনোন যীশু সাকগ্মি জা·রিকগিবাখো ইন্দাকে আগানে ওয়াত্তেতজক,
40021002	“না·সং উয়া মিকখাংনি সংচানা রি·য়াংবো। উয়োনা রি·য়াংজকোন গাধা মাংসা খায় দন্নাখো নিকনা মা·ন্নুয়া আরো উমুং মাংসা বি·সাখোবা নিকনুয়া। উয়া মাংগ্মিখো এংএ আংচানা রা·বাবো।
40021003	সাবা মামুংখো ইন্নোদে আগানবো, ‘গিত্তেলনা নাংআ।’ উনোন বিয়া উরাংখো ওয়াত্তেতনুয়া।”
40021004	ইরাং হং·জক জেদাক্কে আগানসোগিবানি আগানসোগিবা ইয়া খাৎথা চু·সকা:
40021005	“না·সং সিয়োন দেমিচিকনা আগানবো, নাং·নি রাজা নাং·চা রি·বাংজক। বিয়া সনথল। বিয়া গাধানি সাক্কাও, গাধীনি বি·সানি সাক্কাও গাখাতে রি·বাংজক।”
40021006	উয়া জা·রিকগিবারাং রি·য়াংএ যীশুনি গি·য়েতা গিত্তান দাকজক।
40021007	বিসং উয়া গাধা আরো গাধীনি বি·সাখো রা·বাএ উরাংনি সাক্কাও আন·থাংথাংনি বা·রাখো আনদাপানি জা·মানো যীশু আসংজক।
40021008	বাং·বিয়া মান্দি রামা সাক্কাও আন·থাংথাংনি বে·এননি বা·রারাংখো আনদাপে হন·জক। সাকগিপ্পিনরাং বল বিফাংনি ডালারাংখো দে·ন্নে রামা সাক্কাও আনদাপজক।
40021009	যীশুনি মিকখাংও আরো জা·মানও রি·ফাগিবারাং চ্রিকে আগান্না হা·বাচেংজক, “হোশান্না, দায়ূদনি দেফান্থি! গিত্তেলনি বিমুংও রি·বাগিবানি রাসং হং·খানা। সালগিওবা হোশান্না!”
40021010	যীশু যিরূশালেমো নাপমানো সংজিলমা গিম্মিক জেকজাকফিলজক। গিম্মিকান সিং·না হা·বাচেংজক, “ইয়া সা?”
40021011	মান্দিরাং আগানজক, “বিয়া গালীলনি নাসরত সংনি আগানসোগিবা যীশু।”
40021012	জা·মানো যীশু থরম নক্কো নাপজক আরো উয়ো দিমদাক ব্রিগিবা আরো ফালগিবারাংখো হা·রিকেতজক। বিয়া থাংখা স্রিগিবারাংনি দনচাকানিরাংখো আরো কইতর ফালগিবারাংনি আসংচাকানিরাংখো ফাংফ্লেকেতে আগানজক,
40021013	“রংথালগিবা শাস্ত্রও ইসল আগানা, ‘আংনি নকখো বি·আনি নক মিংনুয়া,’ ইন্দিবা না·সং ইখো ডাকাতনি হা·খল দাক্কে রা·জক।”
40021014	উনি জা·মানো মিকগ্রি আরো খরা মান্দিরাং থরম নক্কো যীশুচা রি·বাজক, আরো বিয়া বিসংখো নাম্মেতজক।
40021015	খামাল দাল·গিবারাং আরো শাস্ত্র স্খিগিবারাং বিনি দাক্কা আইয়াও ইনমানগিবা কামরাংখো নিকজক। থরম নক্কো বি·সারাংনি ইন্দাকে চ্রিকে আগানাখো খিন্নানা মান·জক, “হোশান্না, দায়ূদনি দেফান্থি!”
40021016	ইয়ারাংখো নিক্কে বিসং খা·আওনাংএ যীশুনা আগানজক, “বিসং জেখো আগানিংআ না·আ উখো খিন্নাংআমা?” যীশু বিসংনা আগানজক, “হো·এ, খিন্নাংআ। শাস্ত্রও না·সং মামুং সালোবা পড়িখুজামা: বি·সারাং আরো সকচা·গিবারাংনি খু·সুকচা না·আ আন·থাংনি গিম্মিন রাসংখো চু·সকেতজক?”
40021017	উনি জা·মানো যীশু বিসংখো ওয়াত্তে সংজিলমানি হা·ফালচা বৈথনিয়া সংচা রি·য়াংজক আরো উয়োন ওয়ালথুজক।
40021018	ফ্রিংও সংজিলমাচা রি·বামিত্তিংও যীশু অকখ্রিয়ানা দাকজক।
40021019	রামা সামবাও গি·সা ডুমুর বিফাং নিক্কে বিয়া উয়া ফাংনি সেফাংও রি·য়াংজক, ইন্দিবা বিজাকনি আগ্রে উয়ো মামুংখোবা নিকনা মান·জাজক। উনোন বিয়া উয়া বিফাংখো আগানজক, “মামুং সালোবা নাং·ও বিথি নাংজাখানা।” আরো উনোন ডুমুর বিফাং সিক্রেপাংজক।
40021020	জা·রিকগিবারাং উখো নিক্কে আইয়াও ইনমানে আগানজক, “ডুমুর বিফাং বাদিকে দাক্কে থেংরিন সিক্রেপাংজক?”
40021021	যীশু বিসংনা আগানচাকে ইনজক, “আংআ না·সংনা বিবিন আগানিংআ, না·সং গিসিকো খেনচাকগিজা বিবিরা·আওদে ডুমুর বিফাংনি সাক্কাও আংআ জেখো দাকজক না·সংবা উখো দাকনা মা·ন্নুয়া। ইন্দাকেসান হং·জা, ইন্দিবা ইয়া হা·ব্রিখো আগানোদে, ‘চাখাত্তে সাগালচা রি·য়াংএ গা·আকেবো,’ ইন্দাকোদে উয়াবান হং·নুয়া।
40021022	না·সং বিবিরা·এ বি·ওদে জেখো না·সং হাম·নুয়া উখোন মা·ন্নুয়া।”
40021023	জা·মানো যীশু দা·আবা থরম নক্কোনা রি·য়াংজক। বিনি স্খিমিত্তিংও খামাল দাল·গিবারাং আরো যিহূদীরাংনি মি·আফারাং বিচা রি·বাএ আগানজক, “না·আ বাগিবা বিলচা ইয়ারাংখো দাক্কিংআ? ইয়া বিলখো নাং·না সা হ·ন্না?”
40021024	যীশু বিসংনা আগানজক, “আংআবা না·সংচা মিংসা খাৎথাখো সিং·নুয়া। না·সং আগানচাকনা মা·ন্নোদে আংআবা না·সংনা আগান্নুয়া আংআ বাগিবা বিলচা ইয়ারাংখো দাক্কিংআ।
40021025	আগানে নিবোদা, রিপ্পলেতানি বিলখো যোহন বানিখো মা·ন্নামিং? ইসলোনিখোমা মান্দিওনিখো?” উনো বিসং আন·থাংথাংও ইন্দাকে আগানগ্রিকজক, “আনচিং ‘ইসলোনিখো’ ইন্নে আগানোদে, বিয়া আনচিংনা আগান্নুয়া, ‘ইন্দাকোদে না·সং মুয়ানা যোহনখো বিবিরা·জাজক?’
40021026	দা·আবা ‘মান্দিওনিখো’ ইন্নে আগানোদে, ইন্দাকোদে মান্দিরাংনা খেনচাকানি দংআ, মুয়ানা যোহনখো দিমদাকান আগানসোগিবা ইন্নে চানচিয়া।”
40021027	উনি গিম্মিন বিসং যীশুনা আগানচাকে ইনজক, “চিংআদে হা·আইজা।” উনো যীশু বিসংনা আগানজক, “ইন্দাকোদে আংআবা না·সংনা আগানজানুয়া আংআ বাগিবা বিলচা ইয়ারাংখো দাক্কিংআ।”
40021028	জা·মানো যীশু আগানজক, “না·সং বাদিকে চানচিয়া? ইন্দাকে চানচিচিপবো, সাকসা মান্দিনি দেফান্থি সাকগ্মি দংআমিং। উয়া মান্দি বিনি দাল·গিবা দেফান্থিচা রি·য়াংএ আগানজক, ‘দা·আল না·আ আংগুর বাগানচা রি·য়াংএ কাম রিম·বো।’
40021029	দেফান্থি আগানচাকজক, ‘আংআ রি·য়াংজানুয়া।’ ইন্দিবা জা·মানো গিসিক ফি·ল্লে কাম রিম·না রি·য়াংজক।
40021030	উয়া মান্দি জা·মানো গিপ্পিন দেফান্থিচাবা রি·য়াংএ উয়া খাৎথাখোন আগানজক। বিয়াবা আগানচাকজক, ‘আংআ রি·য়াংইংজক,’ ইন্দিবা রি·য়াংজাজক।
40021031	ইয়া সাকগ্মিনি গিসেপো সা ফাগিবানি হা·সিকাখো দাকজক?” উনো থরমনি দাল·গিবারাং আগানচাকজক, “স্খাংগিবা।” যীশু বিসংনা আগানজক, “আংআ না·সংনা বিবিন আগানিংআ, না·সংনা স্খাং খাজিনা গিলগিবারাং আরো দারিরাং ইসলনি সংনক্কো নাপ্পিংজক,
40021032	মুয়ানা যোহন ইসলনি নামনিকা গিত্তা রি·য়ানি রামাখো ফিন্নিকনা না·সংচা রি·বামিং, আরো না·সং বিখো বিবিরা·জাজক। ইন্দিবা খাজিনা গিলগিবা আরো দারিরাং বিখো বিবিরা·আমিং। ইখো নিক্কেবা না·সং গিসিক ফি·ল্লে বিখো বিবিরা·জাজক।
40021033	“দা·আও গি·সা গল্পখো আগান্না, খিন্নাবো। সাকসা নকগিবা গি·সা আংগুর বাগান দাক্কে উনি দিমদাক গিত্তা বেড়া দিমফেংজক। জা·মানো উয়া বাগানও আংগুর বিৎচিখো চিম্মংএ রা·রিকনা হা·খল খিতজক আরো উখো রাক্ষিনা গি·সা চুগিবা নকখো রিকজক। উনি জা·মানো মিত্তাম গামগিবারাংচা উয়া বাগানখো নিরকখিনা দন্নে হা·সং গিপ্পিনচা রি·য়াংজক।
40021034	বিথি মিনখারিও বিয়া আন·থাংনি বাকখো মান·ফানা বিনি নকখলরাংখো উয়া গামগিবারাংচা ওয়াত্তেতজক।
40021035	গামগিবারাং বিনি নকখলরাংনি সাকসাখো রি·ম্মে দকজক, সাকসাখো স·ওতজক আরো সাকগিপ্পিনখো রং·থিচা গোথাতজক।
40021036	ইনি জা·মানো বিয়া স্খাংনা বাত্তে নকখলরাংখো বাং·এ ওয়াত্তেতজক, ইন্দিবা গামগিবারাং উয়া নকখলরাংমুং উয়ানদাক্কেন দাকজক।
40021037	আংগুর বাগাননি নকগিবা জা·মানচাবাকা আন·থাংনি দেফান্থিখোন বিসংচা ওয়াত্তেতজক। বিয়া ইন্দাকে চানচিজক, জে দাক্কেবা হং·খানা বিসং বিনি দেফান্থিখোদে মান্দিরা·নুয়া।
40021038	ইন্দিবা উয়া গামগিবারাং দেফান্থিখো নিক্কে আন·থাংথাংও আগানগ্রিকজক, ‘ইয়ান জা·মানো গামনি নকগিবা হং·নুয়া। হাই, আনচিং বিখো স·ওতে গালনা,
40021039	উনোদে আনচিংআন গামরাংনি নকগিবা হং·নুয়া।’ ইখো আগানে বিসং উয়া দেফান্থিখো রি·ম্মে আংগুর বাগাননি হা·ফালচানা রা·আংএ স·ওতে গালজক।
40021040	ইন্দাকোদে আগানবোদা, আংগুর বাগাননি নকগিবা জেনসালো আন·থাংআন রি·বানুয়া উনসালো গামগিবারাংখো রা·এ বিয়া মুয়াখো দাকনুয়া?”
40021041	থরমনি দাল·গিবারাং যীশুনা আগানজক, “বিয়া উয়া নামগিজা মান্দিরাংখো ব·ন্নেতনুয়া আরো জে গামগিবারাং বিথি মিনখারিও বিনি মানগ্মিখো হ·ন্নুয়া বিসংচান উয়া আংগুর বাগানখো নিরকখিনা হ·ন্নুয়া।”
40021042	উনো যীশু বিসংনা আগানজক, “না·সং রংথালগিবা শাস্ত্রও মামুং সালোবা পড়িখুজামা, ‘জে রং·থিখো নকরিকগিবারাং জেগালে গাল্লামিং, উয়ান দা·আও নাংগিবা রং·থি হং·জক; গিত্তেলান ইখো দাকজক, আরো ইয়া আনচিংনি মিক্রোনও নাম্মেন আইয়াও ইনমানানি হং·আ?’
40021043	ইনি গিম্মিন না·সংনা আগানিংআ, না·সংচানিখো ইসলনি সংনকখো রা·আংনুয়া আরো জেরাংনি জাংগিও উয়া সংনকনি বিথিখো নিকনুয়া ইন্দাকগিবা মান্দিরাংনা ইসলনি সংনকখো হ·ন্নুয়া।
40021044	উয়া রং·থি সাক্কাও গা·আকগিবা বি·থংথাংনুয়া আরো উয়া রং·থি জে মান্দিনি সাক্কাও গা·আকনুয়া বিয়া গিজেম গিজেম বিন্নেকনুয়া।”
40021045	খামাল দাল·গিবারাং আরো ফরীশীরাং যীশুনি স্খিয়ানি গল্পরাংখো খিন্নাএ হা·আইনা মান·জক বিয়া বিসংখোন আগানিংআ।
40021046	উনো বিসং যীশুখো রিম·না হাম·জক, ইন্দিবা মান্দিরাংনা খেন্নে উখো দাকজাজক, মুয়ানা মান্দিরাং বিখো আগানসোগিবা ইন্নে চানচিনুয়ামিং।
40022001	স্খিনা মিংএ যীশু দা·আবা উয়া থরমনি দাল·গিবারাংনা ইয়া গল্পখো আগানজক,
40022002	“সালগিনি সংনক ইন্দাকগিবা রাজা গিত্তা হং·আ জে আন·থাংনি দেফান্থিনি বিয়ানা চা·আনিখো হ·ন্না থারিজক।
40022003	উয়া চা·আ রিংআরাংও আগানেতগিবা মান্দিরাংখো রিক্কামনা বিয়া আন·থাংনি নকখলরাংখো ওয়াত্তেতজক, ইন্দিবা বিসং রি·বানা গং·জাজক।
40022004	উনো দা·আবা বিয়া গিপ্পিন নকখলরাংখো ওয়াত্তেতি আগানেতগিবা মান্দিরাংনা আগানে ওয়াত্তেতজক, ‘নিবো, আংআ আংনি মাৎচু আরো মিল্লা-দা·ল্লা দমকরাংখো দে·ন্নে চা·আনিখো থারিজক। দা·আও দিমদাকান থারিয়া হং·জক, না·সং চা·না রি·বাবো।’
40022005	“ইন্দিবা আগানেতগিবা মান্দিরাং উয়া নকখলরাংনি খাৎথাখো খিন্নাগিজা সাকসা বিনি হা·বাও আরো দা·আও সাকসা বিনি কামচা রি·য়াংজক।
40022006	আরো গিপ্পিনরাং রাজানি নকখলরাংখো রি·ম্মে চন্নিকজক আরো স·ওতে গালজক।
40022007	উনোন রাজা নাম্মেন খা·আওনাংবিজক আরো সিপাই ওয়াত্তেতি উয়া স·ওতগিবারাংখো ব·ন্নেতজক আরো বিসংনি সংজিলমাখো সো·এতজক।
40022008	জা·মানো বিয়া আন·থাংনি নকখলরাংনা আগানজক, ‘চা·আনিখো থারিয়া হং·জক, ইন্দিবা জেরাংখো রিক্কামসোআমিং বিসং ইনা খ্রাজা।
40022009	ইনা বাত্তে না·সং রামারাংচা রি·য়াংবো, আরো নিকগিবা গিম্মিকখো বিয়া চা·না রিংগামে রা·বাবো।’
40022010	উনো উয়া নকখলরাং রামাচা রি·য়াংএ নাম্মা নামজা নিকগিবা খাকখেৎখো রিংগামে রা·বাজক। উনোন বিয়া হং·গিবা নক্কো সকগিবারাং গাপজক।
40022011	“উনি জা·মানো রাজা সকগিবারাংখো নিনা নিং·আচানা রি·বাএ নিজক,
40022012	সাকসা মান্দি বিয়ানি বা·রাখো গানগিজান উয়োনা রি·বাজক। রাজা বিখো সিং·জক, ‘রিপ্পেং, বিয়ানি বা·রাখো গানগিজা বাদিকে দাক্কে ইনো নাপজক?’ বিয়া মামুংখোন আগানচাকনা মান·জাজক।
40022013	রাজা উনোন নকখলরাংনা আগানজক, ‘বিনি জাক জা·চকখো খাএ হা·ফালনি আন্দালাও গাল্লেতবো। উয়া হা·দামচা মান্দিরাং গ্রাপনুয়া আরো সা·দিকানা ওয়াগাম চিকক্রতনুয়া।’ ”
40022014	গল্পনি বন·খামাও যীশু আগানজক, “ইনি গিম্মিন আগানিংআ, বাং·আ মান্দিরাংখো রিক্কামজক ইন্দিবা বাং·গিজাখো বাচ্ছিয়ে রা·জক।”
40022015	উনোন ফরীশীরাং রি·য়াংজক আরো বাদিকে দাক্কে যীশুখো বিনি খাৎথাচা জা·গাও গালনা মা·ন্না উখো রা·এ খু·মংগ্রিকনা হা·বাচেংজক।
40022016	বিসং হেরোদনি মিত্তাম মান্দিরাংমুং বিসংনি মিত্তাম জা·রিকগিবারাংখো যীশুচা ওয়াত্তেতজক। বিসং যীশুনা আগানজক, “স্খিগিবা, চিংআ হা·আইয়া না·আ সাকসা নামগিবা মান্দি। ইসলনি রামাখো না·আ বিবি দাক্কে স্খিয়ে হন·রংআ। মান্দিরাং মুয়াখো চানচিনুয়া বা চানচিজানুয়া উনা না·আ খেনজা, মুয়ানা না·আ দারাংনি মিকখাংখো নিএ মামুংখো দাকজা।
40022017	ইন্দাকোদে না·আ আগানবো, মোশিনি নিয়াম গিত্তা রোমনি রাজানা খাজিনাখো হ·ন্না খ্রাআমা? না·আ মুয়াখো চানচিয়া?”
40022018	বিসংনি নামগিজা মিকসংআখো হা·আইনা মা·ন্নে যীশু আগানজক, “দাক্কামব্রুগিবারাং, না·সং মুয়ানা আংখো পরীক্ষা দাক্কিংআ?
40022019	খাজিনা হ·ন্নাগিবা থাংখাখো রা·বাএ আংনা ফিন্নিকবো।” বিসং দীনার গং·সাখো যীশুচা রা·বাজক।
40022020	উনো যীশু বিসংনা আগানজক, “ইনি সাক্কাও ইয়া মিকখাং আরো বিমুং সানি?”
40022021	বিসং আগানজক, “রোম-রাজানি।” যীশু বিসংনা আগানজক, “ইন্দাকোদে রাজানিখো রাজানা হন·বো, আরো ইসলনিখো ইসলনা হন·বো।”
40022022	ইখো খিন্নাএ বিসং আইয়াও ইনমানজক আরো বিখো ওয়াত্তে রি·য়াংজক।
40022023	উয়া সালোন মিত্তাম সদ্দূকীরাং যীশুচা রি·বাজক। সদ্দূকীরাংনি চানচিয়া গিত্তা সিগিবারাংদে চাখাতফিলনুয়া ইন্নে মামুংবা দংজা।
40022024	উনি গিম্মিন বিসং যীশুখো সিং·জক, “স্খিগিবা, মোশি আগানজক, সাবা দেগ্রি হং·এ সিয়োদে, ইন্দাকোদে উনি জংগিবা উনি জিকখো খিম্মে আদাথাংনি বিৎচ্রিখো রা·রিকনুয়া।
40022025	চিংনি গিসেপো জংআদা সাকস্নি দংআমিং। স্খাংগিবা জিক খিম্মে সিজক আরো বি·সা দংজানি গিম্মিন বিয়া বিনি জংগিবানা জিকথাংখো দন্নাংজক।
40022026	ইন্দাকেন গ্মিগিবা, গিত্থামগিবা আরো সাকস্নিগিবাওনা দিপ্পাৎ উয়া মিচিকখো খিমজক।
40022027	জা·মানো উয়া মিচিকবা সিজক।
40022028	ইন্দাকোদে সিগিবারাং জেনসালো চাখাতফিলনুয়া উনসালো উয়া সাকস্নি জংআদানি গিসেপো ইয়া মিচিক সানি জিকগিবা হং·নুয়া? বিসং গিম্মিকান বিখো খিম্মামিং।”
40022029	যীশু বিসংনা আগানজক, “না·সং ব্রাংইংজক, মুয়ানা না·সং শাস্ত্রবা হা·আইজা, ইসলনি বিলখোবা হা·আইজা।
40022030	সিগিবারাং চাখাতফিল্লানি জা·মানো জিক-সে খিমজানুয়া আরো বিসংখো জিক-সে খিমনাবা হন·জানুয়া; বিসং সা·গ্রেরাং গিত্তা হং·নুয়া।
40022031	সিগিবারাংনি চাখাতফিল্লানি গিম্মিন ইসল না·সংনা জেখো আগানজক উখো না·সং শাস্ত্রও পড়িখুজামা?
40022032	উয়োন চক্কা দংআ, ‘আংআ অব্রাহামনি ইসল, ইস্‌হাকনি ইসল আরো যাকোবনি ইসল।’ ইন্দিবা ইসল সিগিবারাংনি ইসল হং·জা, বিয়া থাংগিবারাংনিন ইসল হং·আ।”
40022033	ইয়া খাৎথাখো খিন্নাএ মান্দিরাং বিনি স্খিয়ানা আইয়াও ইনমানজক।
40022034	সদ্দূকীরাংখো যীশু জ্রিপ দংএতজক ইখো খিন্নাএ ফরীশীরাং আপসান থম·দাকজক।
40022035	বিসংওনি শাস্ত্র স্খিগিবা সাকসা যীশুখো পরীক্ষা দাকনা ইন্নে সিং·জক,
40022036	“স্খিগিবা, মোশিনি নিয়াম গিত্তা বাগিবা গি·য়েতা দাল·বাৎগিবা হং·আ?”
40022037	যীশু বিনা আগানজক, “দাল·বাৎগিবা আরো নাংগিবা গি·য়েতা হং·জক, ‘না·সং গিম্মিকান না·সংনি গিম্মিক খা·থংচা, গিম্মিক জাংগিচা আরো গিম্মিক গিসিকচা না·সংনি গিত্তেল ইসলনা খা·সাবো।’
40022039	উনি জা·মাননি নাংগিবা গি·য়েতা স্খাংগিবা গিত্তান হং·আ- ‘নাং·নি সংসুল-নকসুলখো আন·থাংনি গিত্তা নামনিকবো।’
40022040	ইয়া গি·য়েতা মিংগ্মিওন মোশিনি গিম্মিক নিয়াম আরো আগানসোগিবারাংনি গিম্মিক স্খিয়া ফাংচাকে দংআ।”
40022041	ফরীশীরাংনি থ·ম্মে দংমিত্তিংও যীশু বিসংচা সিং·জক,
40022042	“না·সং খ্রীষ্টনি গিম্মিন মুয়াখো চানচিয়া? বিয়া সানি দেফান্থি?” বিসং যীশুনা আগানজক, “দায়ূদনি দেফান্থি।”
40022043	উনো যীশু বিসংনা আগানজক, “ইন্দাকোদে দায়ূদ বাদিকে দাক্কে খ্রীষ্টখো গিসিক রংথালগিবাচা গিত্তেল ইন্নে রিক্কামামিং? বিয়া আগানামিং, ॥য়1
40022044	‘গিত্তেল আংনি গিত্তেলনা আগানা, জেওনা দিপ্পাৎ আংআ নাং·নি বোবিলরাংখো নাং·নি জা·চকনি খামাও দনজা, উনোনা দিপ্পাৎ না·আ আংনি জাক্রাচা আসংবো।’
40022045	ইন্দাকোদে দায়ূদ খ্রীষ্টখো গিত্তেল ইন্নে রিক্কামোদে, খ্রীষ্ট বাদিকে দাক্কে দায়ূদনি দেফান্থি হং·না মা·ন্না?”
40022046	দারাংবা বিনা খাৎথা মিংসাবা আগানচাকনা মান·জাজক আরো উনসালোনি দারাংবা বিখো মামুংখো সিং·নাবা ফা·জাজক।
40023001	জা·মানো যীশু মান্দিরাংনা আরো আন·থাংনি জা·রিকগিবারাংনা আগানজক,
40023002	“নিয়ামরাংখো স্খিয়েতানিও শাস্ত্র স্খিগিবারাং আরো ফরীশীরাং মোশিনি হা·দামও দংআ।
40023003	উনি গিম্মিন বিসং জেখো দাকনা আগানা উখো দাকবো আরো জেখো মানিখানা গি·য়েতা উখো মানিবো। ইন্দিবা বিসং জেখো দাক্কা না·সং উখো দা·আ দাক্কাবো, মুয়ানা বিসং খু·সুকচা আগানা গিত্তা কাম রিম·জা।
40023004	বিসং জ্রিমা বোঝারাংখো খায় মান্দিরাংনি ফাকখ্রংও গাত্তা, ইন্দিবা উরাংখো জিত্তেতনা আন·থাংনি জাকসি গি·সাখোবা মজিমেতনা হাম·জা।
40023005	মান্দিরাংনা ফিন্নিকনান বিসং গিম্মিক কামখো দাক্কা। রংথালগিবা শাস্ত্রনি পদ চকগিবা তাবিসখো বিসং দা·ল্লে থারিয়া আরো আন·থাংথাংখো থরমি ইন্নে ফিন্নিকনা বা·রানি জা·থেরাংখো রো·এ খাআ।
40023006	চা·আনি সময়ও মান্দিরা·আনি নামবাতা হা·দামও আরো থম·দাকরামচা মংসংগিবা আসংচাকাও বিসং আসংনা নামনিকা।
40023007	বাজালরাংও বিসং সালাম খা·আখো আরো স্খিগিবা ইন্নে মান্দিরাংনি রিক্কামাখো মা·ন্না হা·ম্মা।
40023008	“সাবা না·সংখো স্খিগিবা ইন্নে রিক্কামখানা ইখো দা·আ হা·ম্মাবো, মুয়ানা না·সংনি স্খিগিবা সাকসাসান দংআ, আরো না·সং দিমদাকান জংআদা হং·আ।
40023009	ইয়া হা·গিলসাকো দারাংখোবা দা·আ আপফা ইন্নাবো, মুয়ানা না·সংনি ফাগিবা সাকসাসান আরো বিয়া সালগিও দংআ।
40023010	দারাংবা না·সংখো দাল·গিবা ইনখানা ইখো দা·আ হা·ম্মাবো, মুয়ানা না·সংনি দাল·গিবা ইনগিবা সাকসাসান দংআ, বিয়া খ্রীষ্ট।
40023011	না·সংনি গিসেপো দাল·বাৎগিবা না·সংনা দাকচাকে হন·খানা।
40023012	আন·থাংখো চুয়াকেতগিবাখো হং·ওন্নেতনুয়া আরো আন·থাংখো হং·ওন্নেতগিবাখো চুয়াকেতনুয়া।
40023013	“বু·এ চা·গিবা শাস্ত্র স্খিগিবা আরো ফরীশীরাং, হং·সিখানা না·সংনা! মান্দিরাংনি মিকখাংও না·সং সালগিনি সংনকনি দ·গাখো চিপচাংএ দন্না। উয়ো আন·থাংথাংবা নাপজা আরো নাপনা হা·সিকগিবারাংখোবা নাপনা হন·জা।
40023014	“বু·এ চা·গিবা শাস্ত্র স্খিগিবা আরো ফরীশীরাং, হং·সিখানা না·সংনা! না·সং মান্দিরাংনা ফিন্নিকনা ইন্নে রো·এ রো·এ বি·আ, আরো রান্দিরাংনি গামরাংখো সেক্কে রা·আ। ইনি গিম্মিন না·সং বাং·এ শাস্তি মা·ন্নুয়া।
40023015	“বু·এ চা·গিবা শাস্ত্র স্খিগিবা আরো ফরীশীরাং, হং·সিখানা না·সংনা! সাকসা মা·মাং মান্দিখো না·সংনি থরমনি মান্দি গিত্তা দাকনা না·সং হা·গিলসাক গিম্মিকচান রি·য়াংআ। আরো না·সংনি থরম গিত্তা হং·জোকনো না·সং আন·থাংথাংনা বাতখালে বিখো নরকনা খ্রাগিবা দাক্কে থারিয়া।
40023016	“হং·সিখানা না·সংনা! না·সং আন·থাংআন মিকগ্রি হং·আ ইন্দিবা গিপ্পিনরাংনা রামা ফিন্নিকা। না·সং আগানে দংআ, সাবা থরম নকনি বিমুংও মিকচেতোদে মামুংবা হং·জা, ইন্দিবা সাবা থরম নকনি সোনানি বিমুংও মিকচেতোদে বিয়া গামনা নাংআ।
40023017	জাদা আরো মিকগ্রিরাং, বাগিবা দাল·বাতা? সোনা, বা উয়া থরম নকমা, জে থরম নক উয়া সোনাখো ইসলনি গিম্মিন দিংথাং দাক্কে দন্না?
40023018	না·সং দা·আবা ইয়া খাৎথাখোবা আগানে দংআ, সাবা গানচিনি বিমুংও মিকচেতোদে মামুংবা হং·জা, ইন্দিবা সাবা গানচি সাক্কাও দংগিবা হ·ন্নানি বিমুংও মিকচেতোদে বিয়া গামনা নাংআ।
40023019	মিকগ্রিরাং, বাগিবা দাল·বাতা? উয়া হ·ন্নানিরাং, বা উয়া গানচিমা, জে গানচি উয়া হ·ন্নানিখো ইসলনি গিম্মিন দিংথাং দাক্কে দন্না?
40023020	উনি গিম্মিন গানচিনি বিমুংও মিকচেৎগিবা উয়া গানচিখো আরো উনি সাক্কাও দংগিবা গিম্মিকনি বিমুংওন মিকচেতা।
40023021	আরো থরম নকনি বিমুংও মিকচেৎগিবা থরম নক আরো উনি নিং·আও দংগিবানি বিমুংওন মিকচেতা।
40023022	সালগিনি বিমুংও মিকচেৎগিবা ইসলনি সিংহাসন আরো উনি সাক্কাও আসংগিবানি বিমুংওন মিকচেতা।
40023023	“হং·সিখানা না·সংনা, শাস্ত্র স্খিগিবারাং আরো ফরীশীরাং, বু·এ চা·গিবারাং! না·সং পুদিনা, গুয়ামুরি আরো জিরানি বাক চিখুংনি বাকসাখো ইসলনা হ·ন্না; ইন্দিবা বিচালখো, খা·সাচাক্কাখো আরো বিবিরা·আখো মোশিনি নিয়ামনি ইয়া নাংবাৎগিবারাংখো না·সং গালজক। স্খাংনিরাংমুং জা·মানরাংখোবা দাক্কান না·সংনা খ্রাআ।
40023024	না·সং আন·থাংথাংআন মিকগ্রি হং·আ ইন্দিবা গিপ্পিনরাংনা রামা ফিন্নিকা। গি·সা চন্না গাংগুয়াখোবা না·সং চাকখিয়ে গাল্লা ইন্দিবা উটখোদে মিন্নকা।
40023025	“হং·সিখানা না·সংনা, শাস্ত্র স্খিগিবা আরো ফরীশীরাং, বু·এ চা·গিবারাং! না·সং চা·আ দনচাকানিরাংনি হা·ফালচানিখো চি·রংএ দন্না, ইন্দিবা উয়ারাংদে নামগিজানি বস্তু আরো মিকবোকানি বিথিচা গাপ্পা।
40023026	মিকগ্রি ফরীশীরাং, স্খাং উয়ারাংনি নিং·আচানিখো থাল্লেতবো, উনোন উনি হা·ফালচানিবা থাল্লাংনুয়া।
40023027	“হং·সিখানা না·সংনা, শাস্ত্র স্খিগিবা আরো ফরীশীরাং, বু·এ চা·গিবারাং! না·সং চুন রেপফিদাপগিবা গোপরাম গিত্তা হং·আ, জেনি হা·ফালচা নিনা নিথুয়া ইন্দিবা নিং·আওদে সিগিবা মান্দিনি গ্রেংরাং আরো গিম্মিক সোআ ময়লান গাপ্পা।
40023028	উয়ানদাক্কেন, হা·ফালও মান্দিরাংনি মিক্রোনও না·সং থরমি হং·আ ইন্দিবা নিং·আওদে বু·এ চা·আ আরো নামগিজা দাক্কান গাপ্পা।
40023029	“হং·সিখানা না·সংনা, শাস্ত্র স্খিগিবারাং আরো ফরীশীরাং, বু·এ চা·গিবারাং! আগানসোগিবারাংনি গোপরামরাংখো না·সং গিত্তাল দাক্কে রিক্কা আরো থরমিরাংনি গোপরামরাংখো নিথয়েতা।
40023030	না·সং আগানা, ‘চিংনি ফাগিৎচামরাংনি চাসংও চিংআ থাংএ দংওদে আগানসোগিবারাংখো স·ওতনা বিসংমুং আপসান হং·ফাজানুয়ামিং।’
40023031	ইনোন না·সং আগানসোগিবারাংখো স·ওতগিবারাংনি দেদ্রাং ইন্নে না·সং আন·থাংথাংআন আন·থাংথাংনি সাক্কাও সাক্ষি হ·ন্না।
40023032	ইন্দাকোদে না·সংনি ফাগিৎচামরাং জেখো দাকচেংজক উনি মিত্তামরাংখো না·সং ব·ন্নেতবো।
40023033	“চিপ্পুরাং আরো চিপ্পুনি দেদ্রাং! না·সং বাদিকে দাক্কে নরকনি শাস্তিওনি জকনুয়া?
40023034	উনি গিম্মিন আংআ না·সংচা আগানসোগিবা, হা·আইগিবা মান্দি আরো শাস্ত্র স্খিগিবারাংখো ওয়াত্তেতিংজক। না·সং বিসংনি গিসেপো মিত্তামরাংখো স·ওতনুয়া আরো মিত্তামরাংখো চিসলো দাৎখাপনুয়া। মিত্তামরাংখো না·সংনি থম·দাকরামও বেতচা দকনুয়া আরো সং দামসাচানিখো সং দামসাচানা হা·রিকেতনুয়া।
40023035	উনি গিম্মিন দোসগ্রি হেবলখো স·ওতচেংওনি না·সং বরখিয়নি দেফান্থি সখরিয়খো রংথালগিবা হা·দাম আরো গানচিনি গিসেপো স·ওতামিং, উয়া সখরিয়না দিপ্পাৎ হা·গিলসাকো জে দোসগ্রি মান্দিরাংখো স·ওতা উয়া গিম্মিক হান·চিনা না·সং গ্রো নাংগিবা হং·নুয়া।
40023036	আংআ না·সংনা বিবিন আগানিংআ, ইয়া চাসংনি মান্দিরাংআন উয়া হান·চি গিম্মিকনা দোসী হং·নুয়া।
40023037	“যিরূশালেম! ও যিরূশালেম! না·আ আগানসোগিবারাংখো স·ওতা আরো নাং·চা ওয়াত্তেতগিবারাংখো রং·থিচা গোথাত্তা। দো·ও বিমা জেদাক্কে আন·থাংনি বি·সারাংখো গ্রাংনি নিং·আও থ·ম্মা উয়ানদাক্কেন আংআ নাং·নি মান্দিরাংখো আংচানা বাসিক চিম্মংনা হা·সিকা, ইন্দিবা বিসং গং·জাজক।
40023038	ও যিরূশালেমনি মান্দিরাং, না·সংনি নক না·সংনি মিকখাংও মান্দিগ্রি বাংবাং হং·এ গা·আকে দংনুয়া।
40023039	আংআ না·সংনা আগানিংআ, ‘গিত্তেলনি বিমুংও রি·বাগিবানি রাসং হং·খানা,’ ইখো জেনা দিপ্পাৎ না·সং আগানজানুয়া, উয়োনা দিপ্পাৎ না·সং আংখো নিকজানুয়া।”
40024001	যীশু থরম নকনি হং·খাতে রি·য়াংআমিং, উনো বিনি জা·রিকগিবারাং থরম নকনি রিক্কারাংখো ফিন্নিকনা বিচা রি·বাজক।
40024002	উনো যীশু বিসংনা আগানজক, “না·সংদে ইরাংখো নিক্কিংআ, ইন্দিবা আংআ না·সংনা বিবিন আগানিংআ, ইনো রং·থি গি·সানি সাক্কাও গি·সা রং·থিবা দংজানুয়া; গিম্মিকখোন ফি·এ গালনুয়া।”
40024003	জা·মানো যীশু জৈতুন হা·ব্রিও আসংএ দংমিত্তিংও জা·রিকগিবারাং সিউল দাক্কে বিচা রি·বাএ আগানজক, “চিংনা আগানবো, বাসোকো ইয়ারাং হং·নুয়া আরো বাগিবা চিনখো নিক্কে হা·আইনা মা·ন্নুয়া নাং·নি রি·বানি আরো হা·গিলসাক ব·ন্নানি সাল সকবাজক?”
40024004	যীশু বিসংনা আগানচাকজক, “নিবো, জেদাক্কে দারাংবা না·সংখো ব্রাংএতজাখানা,
40024005	মুয়ানা বাং·এন আংনি বিমুংও রি·বাএ আগান্নুয়া, ‘আংআন খ্রীষ্ট,’ আরো বাং·আ মান্দিরাংখো ব্রাংএতনুয়া।
40024006	না·সংনি নাচিলো দাকগ্রিকানি খু·রাং রি·বানুয়া আরো দাকগ্রিকানি খাৎথারাংখোবা না·সং খিন্নানা মা·ন্নুয়া। ইন্দিবা সিমসাকবো! ইয়ারাংনা দা·আ খেন্নাবো, মুয়ানা ইয়ারাং হং·নোন; ইন্দিবা উনোবা বন·খামানি হং·খুজা।
40024007	জাতসা জাতগিপ্পিনমুং আরো হা·দকসা হা·দকগিপ্পিনমুং দাকগ্রিকনুয়া। বাং·আ সংহা·দামরাংও আকাল হং·নুয়া আরো বাংগুরিয়া হং·নুয়া।
40024008	ইন্দিবা ইয়ারাংদে দুক মা·ন্না হা·বাচেংআসান।
40024009	“উনসালো মান্দিরাং না·সংখো দুক হ·ন্না রি·ম্মে হ·ন্নুয়া আরো না·সংখো স·ওতনুয়া। আংনি গিম্মিন গিম্মিক মান্দি না·সংখো মিৎচিনুয়া।
40024010	উনসালো বাং·এন জা·মানচাকনুয়া আরো সাকসা সাকগিপ্পিনখো রি·ম্মে হ·ন্নুয়া আরো মিৎচিগ্রিকনুয়া।
40024011	বু·এ চা·গিবা আগানসোগিবা বাং·এন রি·বাএ বাং·আখো ব্রাংএতনুয়া।
40024012	নামগিজা বাং·আনি গিম্মিন বাং·আ মান্দিনিন খা·সা দংজানুয়া।
40024013	ইন্দিবা বন·খামাওনা দিপ্পাৎ চাকচিকগিবান জকনুয়া।
40024014	গিম্মিক জাতরাংনা সাক্ষি হ·ন্না ইন্নে সালগিনি সংনকনি নাম্মা খাৎথাখো হা·গিলসাক গিম্মিকও আগানফ্রাকনুয়া আরো উনি জা·মানোন বন·খামগিবা সাল সকবানুয়া।
40024015	“আগানসোগিবা দানিয়েল জে মিৎচিগিবা বস্তুরাংনি খাৎথাখো আগানসোআমিং উখো রংথালগিবা হা·দামও দন্নাখো নিকনা মা·ন্নুয়া। (পড়িগিবা হা·আইখানা।)
40024016	উনসালো যিহূদিয়াও দংগিবারাং হা·ব্রিরাংচা খাত্তাংখানা।
40024017	নকনি সাক্কাও দংগিবা নকনিং·আচানিখো জিনিসরাংখো রা·না খা·মাওনা হং·ওনবাজাখানা।
40024018	হা·বাও দংগিবা বিনি বে·এননি বা·রাখো রা·না ফি·ল্লাংজাখানা।
40024019	উনসালো হা·ন্নোগ্মাংগিবারাং আরো বি·সানা সক খানগিবারাংনি অবস্থা বাদাকফিল্লেন বিল্লংনুয়া!
40024020	বি·বো জেদাক্কে সিন·খারিও বা নেং·থাকানি সালো না·সংখো খাত্তাংনা নাংজা।
40024021	উনসালো ইন্দাকফিল্লে দুক হং·নুয়া হা·গিলসাক হং·চেংওনি দা·আওনা দিপ্পাৎ ইন্দাকে হং·খুজা আরো হং·জানুয়া।
40024022	ইসল উয়া সালরাংখো খান·দকেতজাওদে সাকসাবা থাংজানুয়ামিং। ইন্দিবা আন·থাংনি বাচ্ছিয়ে রা·গিবা মান্দিরাংনি গিম্মিন ইসল উয়া সালরাংখো খান·দকেতনুয়া।
40024023	“উনসালো সাবা না·সংখো, ‘নিবো, খ্রীষ্ট ইয়ানো’ বা ‘নিবো, খ্রীষ্ট হাইওয়ানো,’ ইন্নে আগানোদে উখো দা·আ বিবিরা·আবো;
40024024	মুয়ানা উনসালো বাং·এন বু·এ চা·গিবা খ্রীষ্ট আরো বু·এ চা·গিবা আগানসোগিবা রি·বানুয়া আরো দা·ল্লা আইয়াও ইনমানগিবা চিননি কামরাংখো দাকনুয়া জেদাক্কে মা·ন্নোদে ইসলনি বাচ্ছিয়ে দনগিবা মান্দিরাংখোবা বিসং ব্রাংএতনা মা·ন্না।
40024025	নিবো, আংআ স্খাংআন না·সংনা ইরাংখো আগানে দন্নিংজক।
40024026	“উনি গিম্মিন ‘বিয়া হা·গিসি জওলো দংআ’ ইন্নে মান্দিরাং না·সংখো ইন্নোদে, না·সং হা·ফালচা দা·আ রি·য়াংআবো। ‘বিয়া নকনিংওনা দংআ’ ইন্নোদে, দা·আ বিবিরা·আবো।
40024027	মিকখা রিপরাপাখো জেদাক্কে সালারামচানি সালিরামচানা নিক্কা উয়ানদাক্কেন মান্দিনি দেফান্থিনি রি·বা হং·নুয়া।
40024028	জেও মাংগিসি দংনুয়া উয়োন সোগিনরাং রি·বাএ থম·নুয়া।
40024029	“উয়া সালনি দুকরাংনি জা·মানোন সাল আন্দালাংনুয়া, জাজং থেং·সুজানুয়া, আস্কিরাং সিলগা সাক্কাচানি থাকওয়াতে গা·আকবানুয়া আরো জাজং, সাল আস্কি ইয়ারাং থম·থমে দংজানুয়া।
40024030	উনোন সিলগাও মান্দিনি দেফান্থিনি চিনখো নিকনা মা·ন্নুয়া। উনো হা·গিলসাকনি গিম্মিক মান্দি দুক হং·এ খা·আখো দকনুয়া। বিসং মান্দিনি দেফান্থিখো বিল আরো রাসংখো রা·এ গাদিলাও দাক্কে রি·বাখো নিকনুয়া।
40024031	সিংগা গামবিনুয়া আরো উনোন মান্দিনি দেফান্থি আন·থাংনি সা·গ্রেরাংখো ওয়াত্তেতনুয়া। উয়া সা·গ্রেরাং হা·গিলসাকনি খি·থিকোনা রি·য়াংএ হা·গিম্মিকচানিখো ইসলনি বাচ্ছিয়ে রা·গিবা মান্দিরাংখো চিম্মংনুয়া।
40024032	“ডুমুর বিফাংখো নিএ স্খিয়ে রা·বো। জেনসালো উনি ডালারাং ন·ম্মে গিত্তাল বিজাক হং·খাতা, উনোন দিং·খারি সকবাজক ইন্নে না·সং হা·আইনা মা·ন্না।
40024033	উয়ানদাক্কেন না·সং ইয়ারাংখো নিকজোকনোন হা·আইনা মা·ন্নুয়া, মান্দিনি দেফান্থি সেফাংও রি·বাজক, আরোবা, দ·গাচিলোনা সকবাজক।
40024034	আংআ না·সংনা বিবিন আগানিংআ, জেনসালো ইয়ারাং হং·নুয়া ইয়া চাসংনি মিত্তাম মান্দি উনোবা থাংএ দংখুনুয়া।
40024035	সিলগা আরো হা·গিলসাক ব·ন্নাংনুয়া, ইন্দিবা আংনি খাৎথারাং ফাংনাজলনা দংনুয়া।
40024036	“উয়া সাল আরো উয়া সময়নি খাৎথাখো দারাংবা হা·আইজা, সালগিনি সা·গ্রেরাংবা হা·আইজা, দেফান্থিবা হা·আইজা; ফাগিবাসান হা·আইয়া।
40024037	“নোহনি সালো জেদাক্কে হং·আমিং মান্দিনি দেফান্থিনি রি·বানি সালোবা উয়ানদাক্কেন হং·নুয়া।
40024038	চি দাল·না স্খাং সালরাংও নোহ রিংও নাপখুজানা দিপ্পাৎ মান্দিরাং চা·ফেক-রিংফেকজকমিং, জিক খিমথকজকমিং আরো খিম্মেতজকমিং।
40024039	চি দা·ল্লে বিসং গিম্মিকখো মা·ন্নাংজানা দিপ্পাৎদে বিসং মামুংখোন হা·আইনা মান·জাজক। মান্দিনি দেফান্থিনি রি·বাবা উয়ানদাক্কেন হং·নুয়া।
40024040	উনসালো মি·আসা সাকগ্মি হা·বাও দংনুয়া; সাকসাখো রিম্মাংনুয়া আরো সাকসাখো গাল্লে দন্নাংনুয়া।
40024041	মিচিক সাকগ্মি জাঁতা ঘুরাইনুয়া; সাকসাখো রিম্মাংনুয়া, সাকসাখো গাল্লে দন্নাংনুয়া।
40024042	“উনি গিম্মিন আগানা, না·সং সিমসাকে দংবো, মুয়ানা না·সংনি গিত্তেল বাগিবা সালো রি·বানুয়া উখো না·সং হা·আইজা।
40024043	ইন্দাকোবা না·সং ইয়া খাৎথাখো হা·আইএ রা·বো, বাসোকো চা·খক রি·বানুয়া উখো নকগিবা হা·আইওদে বিয়া মিকরাকেন দংনুয়ামিং, আন·থাংনি নক্কো বিয়া চা·খকখো নাপনা হন·জানুয়ামিং।
40024044	উনি গিম্মিন না·সংবা থারিয়ে দংবো, মুয়ানা না·সংনি চানচিসোগিজা সালোন মান্দিনি দেফান্থি রি·বানুয়া।
40024045	“উয়া বিবিগিবা আরো বুদ্ধিগ্মাং নকখল সা, জেখো বিনি নকগিবা আন·থাংনি গিপ্পিন নকখলরাংনা থিক সময়ও চা·আখো হ·ন্না আগানাংজক?
40024046	উয়া নকখলনি রাসং হং·খানা, জেখো বিনি নকগিবা রি·বাএ বিবিগিবা দাক্কে কাম রি·ম্মাখো নিকনুয়া।
40024047	আংআ না·সংনা বিবিন আগানিংআ, বিয়া উয়া নকখলচান বিনি গিম্মিক গামজিনখো নিরকখিনা হ·ন্নুয়া।
40024048	ইন্দিবা চানচিচিপবো, উয়া নকখল নামজাওদে, আরো বিয়া গিসিকথাংও ইন্দাকে আগানোদে ‘আংনি নকগিবা রি·বানা হারিমিংজক।’
40024049	আরো উনোন বিয়া বিমুং রিম·ফাগিবা নকখলরাংখো দকনা হা·বাচেংজক আরো চু ফেকগিবারাংমুং চা·এ রিংএ চু রিংনা হা·বাচেংজক।
40024050	ইন্দিবা উয়া নকখলনি চানচিসোগিজা সালোন আরো হা·আইজামিত্তিংওন বিনি নকগিবা রি·বানুয়া।
40024051	উনসালো বিয়া বিখো দেন·গ্নি দাক্কে বু·এ চা·গিবারাংনি গিসেপো বিনা হা·দাম দন্নুয়া। উয়োন মান্দিরাং গ্রাপনুয়া আরো সা·দিকানা ওয়াগাম চিকক্রতনুয়া।
40025001	“উনসালো চাক্কিখো রা·এ চাওয়ারিনা নিচাকসোগিবা সাকচিখুং মি·থ্রা গিত্তা সালগিনি সংনক হং·নুয়া।
40025002	বিসংনি গিসেপো সাকবংআ বুদ্ধিগ্মাং দংআমিং।
40025003	বুদ্ধিগ্রি মি·থ্রারাং বিসংনি চাক্কিখো রা·জক ইন্দিবা আন·থাংমুং তেলখোদে রা·জাজক।
40025004	বুদ্ধিগ্মাং মি·থ্রারাং বিসংনি চাক্কিমুং রা·চাকানিরাংও তেলখোবা রা·জক।
40025005	চাওয়ারি হারিমে রি·বানি গিম্মিন বিসং দিমদাকান থুথকজক।
40025006	“জা·মানো ওয়ালজাৎচিও চ্রিকে আগানাখো খিন্নানা মান·জক, ‘হাইওয়া নিবো, চাওয়ারি রি·বাংজক! বিখো রি·চাকসোনা হং·খাতবো।’
40025007	উনোন উয়া মি·থ্রারাং চাখাত্তে বিসংনি চাক্কিখো থারিথকজক।
40025008	বুদ্ধিগ্রিরাং বুদ্ধিগ্মাংরাংনা আগানজক, ‘না·সংনি তেলখো চিংনা অকখিসা হন·ফাবো, মুয়ানা চিংনি চাক্কি সিয়াংইংজক।’
40025009	উনোন উয়া বুদ্ধিগ্মাং মি·থ্রারাং আগানচাকজক, ‘হং·জা, তেল দংগিবা চিংনা আরো না·সংনা চু·ওংজানুয়া। না·সং ইনাবাত্তে ফালগিবারাংচা রি·য়াংএ আন·থাংথাংনা তেলখো ব্রিএবো।’
40025010	উয়া বুদ্ধিগ্রি মি·থ্রারাং তেলখো ব্রিনা রি·য়াংওন চাওয়ারি সকবাজক। উনোন থারিয়ে দংসোগিবা মি·থ্রারাং চাওয়ারিমুং বিয়া হং·গিবা নকচানা রি·য়াংজক। বিসং গিম্মিক নিং·আচা নাপ্পানি জা·মানো দ·গাখো চিপচাংএতজক।
40025011	“জা·মানো উয়া বুদ্ধিগ্রি মি·থ্রারাং রি·বাএ আগানজক, ‘নিবো, দ·গাখো এংএতবো।’
40025012	চাওয়ারি আগানচাকজক, ‘বিবিন আগানিংআ, আংআ না·সংখো হা·আইজা।’ ”
40025013	গল্পনি বন·চতও যীশু আগানজক, “ইনি গিম্মিন মিকরাকে দংবো, মুয়ানা উয়া সালনি আরো উয়া সময়নি খাৎথাখো না·সং হা·আইজা।
40025014	“হা·সংগিপ্পিনচা রি·য়াংনা স্খাং আন·থাংনি নকখলরাংখো রিংগামে বিসংনি জাক্কো আন·থাংনি গিম্মিক গামখো নিরকখিনা হন·গিবা সাকসা মান্দি গিত্তা সালগিনি সংনক হং·আ।
40025015	বিয়া উয়া নকখলরাংনি বিলনি খ্রি সাকসানা হাজাল বংআ, সাকসানা হাজালগ্মি আরো সাকসানা হাজালসা থাংখাখো হন·জক।
40025016	হাজাল বংআখো মান·গিবা উয়া থাংখাচা বাদিংএ আরোবা হাজাল বংআ থাংখাখো মান·দাপজক।
40025017	হাজালগ্মি মান·গিবাবা উয়ানদাক্কে আরোবা হাজালগ্মি থাংখাখো মান·দাপজক।
40025018	ইন্দিবা হাজালসা মান·গিবাদে হা·আখো চো·এ বিনি নকগিবানি থাংখাখো থুম্মুয়ে দনজক।
40025019	“সাল বাং·এ রি·য়াংআনি জা·মানো উয়া নকগিবা রি·বাএ নকখলরাংচানিখো হিসাব হাম·জক।
40025020	হাজাল বংআখো মান·গিবা আরোবা হাজাল বংআ থাংখাখো রা·বাএ আগানজক, ‘না·আ আংনা হাজাল বংআ থাংখাখো হ·ন্নামিং।
40025021	নিবো, আংআ আরোবা হাজাল বংআ থাংখাখো মান·দাপজক।’ উনো বিনি নকগিবা বিনা আগানজক, ‘নাম্মাখো দাকজক। না·আ নামগিবা আরো বিবিগিবা নকখল। অকখিসানি গিম্মিন না·আ বিবি দাকজক ইন্নে আংআ নাং·না বাং·আরাংখো নিরকখিনা হ·ন্নুয়া। রি·বাবো, আংমুং হান·সেংফাবো।’
40025022	“হাজাল গ্মিখো মান·গিবা রি·বাএ আগানজক, ‘না·আ আংনা হাজাল গ্মি থাংখাখো হ·ন্নামিং। নিবো, আংআ আরোবা হাজাল গ্মি থাংখাখো মান·দাপজক।’
40025023	উনো বিনি নকগিবা বিনা আগানজক, ‘নাম্মাখো দাকজক। না·আ নামগিবা আরো বিবিগিবা নকখল। অকখিসানি গিম্মিন না·আ বিবি দাকজক ইন্নে আংআ নাং·না বাং·আরাংখো নিরকখিনা হ·ন্নুয়া। রি·বাবো, আংমুং হান·সেংফাবো।’
40025024	“ইন্দিবা হাজালসাখো মান·গিবা রি·বাএ আগানজক, ‘নিবো, আংআ হা·আইয়ামিং না·আ নাম্মেন খা·গ্রাক মান্দি। না·আ জেও বিৎচ্রি গোজা উনোনিখো রাত্তা আরো জেও গালজা উনোনিখো চিম্মংআ।
40025025	ইনি গিম্মিন আংআ খেন্নে হা·ফালচা রি·য়াংএ হা·আও নাং·নি থাংখাখো থুম্মুয়ে দন্নামিং। ইয়া নিবো, নাং·নি গাম নাং·নিন দংআ।’
40025026	বিনি নকগিবা বিনা আগানচাকজক, ‘নামগিজা আরো হারাতগিবা নকখল! না·আদে হা·আইয়ামিং জেও আংআ গোজা উনোনিখো রাত্তা আরো জেও গালজা উনোনিখো চিম্মংআ।
40025027	ইন্দাকোদে থাংখা বাদিংগিবারাংচা আংনি থাংখাখো মুয়ানা দনজা? উখো দাক্কোদে আংআ রি·বাএ আংনি থাংখাখোবা মা·ন্নুয়ামিং আরো উমুং সুদখোবা মা·ন্নুয়ামিং।’
40025028	জা·মানো বিয়া গিপ্পিনরাংনা আগানজক, ‘না·সং বিচানিখো থাংখারাংখো রা·এ জেচা হাজাল চিখুং থাংখা দংআ বিনা হন·বো।
40025029	জেচা দংআ বিনা আরোবা বাং·এ হ·ন্নুয়া আরো উনোন বিনি বাং·নুয়া। ইন্দিবা জেচা দংজা বিনি অকখিসা দংআখোবা রা·আংনুয়া।
40025030	উয়া জাদাস্রাং নকখলখো না·সং হা·ফালনি আন্দালাও গাল্লেতবো; উয়ো মান্দিরাং গ্রাপনুয়া আরো সা·দিকানা ওয়াগাম চিকক্রতনুয়া।’
40025031	“জেনসালো মান্দিনি দেফান্থি গিম্মিক সা·গ্রেরাংখো রা·এ আন·থাংনি রাসংও রি·বানুয়া উনসালো রাজা হং·এ আন·থাংনি রাসংনি সিংহাসনও আসংনুয়া।
40025032	উনসালো গিম্মিক জাতনি মান্দিরাংখো বিনি মিকখাংও উনসান চিম্মংনুয়া। রাক্ষুয়াল জেদাক্কে মেষ আরো দ·মকখো দিংথাং দাক্কা উয়ানদাক্কে বিয়া দিমদাক মান্দিরাংখো বাকগ্মি দাক্কে দিংথাং দাকনুয়া।
40025033	বিয়া আন·থাংনি জাক্রাচা মেষরাংখো আরো জাক্কাসিচা দ·মকরাংখো দন্নুয়া।
40025034	“উনি জা·মানো রাজা আন·থাংনি জাক্রাচা দংগিবা মান্দিরাংনা আগান্নুয়া, ‘না·সং জেরাং আংনি ফানি ফাত্তিয়াখো মান·জক, রি·বাবো। হা·গিলসাক হা·বাচেংওনি না·সংনা দাকসোগিবা সংনকখো মান·রিকবো।
40025035	আংনি অকখ্রিয়াও না·সং আংনা চা·না হ·ন্নামিং; রিংআসিও রিংনা হ·ন্নামিং; সকগিবা হং·ও নকচাকামিং;
40025036	বে·এনো বা·রা দংজাও বা·রা গান্নেতামিং; জম্মে-সাএ দংও আংখো নিরকখিয়ামিং; আরো আংআ ফাতোকো দংও আংখো নিনা রি·য়াংআমিং।’
40025037	“উনোন ইসলনা খা·ফাকগিবা উয়া মান্দিরাং বিনা আগানচাকনুয়া, ‘গিত্তেল, বাসোকো নাং·নি অকখ্রিয়াখো নিক্কে নাং·না চা·না হ·ন্নামিং বা রিংনা হা·সিকাখো নিক্কে রিংনা হ·ন্নামিং?
40025038	নাং·নি সকগিবা হং·আখো নিক্কে বাসোকো নাং·খো নকচাকামিং, বা বা·রাগ্রি বে·এনখো নিক্কে বা·রা গান্নেতামিং?
40025039	আরো বাসোকো নাং·নি জম্মাখো বা ফাতোকো দংআখো হা·আইএ নাং·চা রি·য়াংআমিং?’
40025040	“রাজা উনো বিসংনা আগানচাকনুয়া, ‘আংআ না·সংনা বিবিন আগানিংআ, আংনি ইয়া জংআদারাংওনি চনবাৎগিবা সাকসানা জেনসালো উখো দাক্কামিং উনো আংনান উখো দাক্কামিং।’
40025041	“জা·মানো বিয়া জাক্কাসিচা দংগিবা মান্দিরাংনা আগান্নুয়া, ‘ও শাপ মান·গিবা মান্দিরাং, আংচানি না·সং রি·য়াংবো। শয়তান আরো উনি সা·গ্রেরাংনা দাকসোআ ফাংনাজলনি ওয়া·আলোনা রি·য়াংবো।
40025042	আংআ অকখ্রিয়ামিং না·সং আংনা চা·না হন·জাজক; রিংআসিয়ামিং রিংনা হন·জাজক;
40025043	চাচ্চি সক্কামিং নকচাকজাজক; বে·এনো বা·রা দংজামিং আংনা বা·রা গান্নেতজাজক; জম্মামিং আরো ফাতোকো দংআমিং আংখো নিনা রি·য়াংজাজক।’
40025044	“উনোন বিসং বিনা আগান্নুয়া, ‘গিত্তেল, বাসোকো নাং·নি অকখ্রিয়াখো বা রিংনা হা·সিকাখো নিক্কে, বা চাচ্চি সক্কাখো নিক্কে, বা বা·রাগ্রি বে·এনখো নিক্কে, বা জম্মাখো বা ফাতোকো দংআখো হা·আইএ দাকচাকজাজক?’
40025045	“বিয়া বিসংনা আগানচাকনুয়া, ‘আংআ না·সংনা বিবিন আগানিংআ, জেনসালো না·সং ইয়া চনগিবারাংওনি সাকসানা উখো দাকজাজক উনো আংনান উখো দাকজাজক।’ ”
40025046	জা·মানো যীশু আগানজক, “ইয়া মান্দিরাং ফাংনাজলনা শাস্তিখো মা·ন্না রি·য়াংনুয়া, ইন্দিবা ইসলনা খা·ফাকগিবা উয়া মান্দিরাং ফাংনাজলনি জাংগিখো মান·রিকনুয়া।”
40026001	ইয়া খাৎথারাংখো আগানমান্নোন যীশু আন·থাংনি জা·রিকগিবারাংনা আগানজক,
40026002	“না·সংদে হা·আইয়া দা·আও সালগ্মিনি জা·মানো ওয়াতচাংআনি সাল হং·নুয়া, আরো মান্দিনি দেফান্থিখো চিসলো দাৎখাপনা রি·ম্মে হ·ন্নুয়া।”
40026003	উনোন খামাল দাল·গিবারাং আরো যিহূদীরাংনি মি·আফারাং দাল·বাৎগিবা খামাল কাইয়াফানি নক্কো থম·জক আরো যীশুখো মিৎথিনাও রি·ম্মে স·ওতনা খু·মংগ্রিকজক।
40026005	ইন্দিবা বিসং আগানজক, “পর্বনি সালো হং·জা; ইনি গিম্মিন মান্দিরাংনি গিসেপো গোলমাল হং·নাবা দংআ।”
40026006	যীশু বৈথনিয়াচা খনচিরিত্তামগিবা শিমোননি নক্কো দংমিত্তিংও মিচিক সাকসা বিচা রি·বাজক।
40026007	উয়া মিচিক গি·সা গ্বিবক রং·থিনি দনচাক্রাও দাক্কে গামচাৎগিবা সিম্মিলগিবা তেলখো রা·বাজক। যীশুনি চা·না আসংমিত্তিংও বিয়া যীশুনি স্খুও উয়া সিম্মিলগিবা তেলখো রুদাপজক।
40026008	জা·রিকগিবারাং উখো নিক্কে মা·নেংএ আগানজক, “ইয়া গামচাৎগিবা জিনিসখো মুয়ানা নাসিয়েতিংজক?
40026009	ইখো থাংখা বাং·আনা ফাল্লোদে উয়া থাংখাখো দিল্লা-চন্নারাংনা হ·ন্না মা·ন্নুয়ামিং।”
40026010	যীশু ইয়া খাৎথাখো হা·আইনা মা·ন্নে জা·রিকগিবারাংনা আগানজক, “না·সং ইয়া মিচিকখো মুয়ানা দুক হ·ন্নিংআ? বিয়াদে আংনা নাম্মাখোন দাকজক।
40026011	দিলগিবারাং না·সংমুং ফাংনান দংআ, ইন্দিবা আংখো না·সং ফাংনান মান·জানুয়া।
40026012	বিয়া আংনি বে·এননি সাক্কাও ইয়া সিম্মিলগিবা তেলখো রুদাপে আংখো গোপনা থারিসোএ দনজক।
40026013	আংআ না·সংনা বিবিন আগানিংআ, হা·গিলসাকনি জেও জেও নাম্মা খাৎথাখো আগানফ্রাকনুয়া উয়োন ইয়া মিচিকনি খাৎথাখো গিসিক রা·এতনা গিত্তা বিনি ইয়া কামনি খাৎথাখোবা আগানা হং·নুয়া।”
40026014	উনোন উয়া সাকচিগ্মি জা·রিকগিবারাংনি গিসেপো ইষ্কারিয়োৎ মিংগিবা জা·রিকগিবা খামাল দাল·গিবারাংচা রি·য়াংএ আগানজক,
40026015	“যীশুখো না·সংনি জাক্কো রি·ম্মে হ·ন্নোদে না·সং আংনা মুয়াখো হ·ন্নুয়া?” খামাল দাল·গিবারাং রূপানি থাংখা খলাৎচিখো চান্নে বিনা হন·জক।
40026016	উনি জা·মানোন যিহূদা যীশুখো রি·ম্মে হ·ন্না চল সান্দিনা হা·বাচেংজক।
40026017	ওয়ানথিগ্রি রুটি চা·আনি স্খাংগিবা সালো জা·রিকগিবারাং যীশুচা রি·বাএ আগানজক, “নাং·না ওয়াতচাংআনি মিয়াথামখো বানো থারিনা চিংখো আগানা?”
40026018	যীশু আগানজক, “সংজিলমাওনা রি·য়াংএ উয়া মান্দিনা ইন্দাকে আগানবো, স্খিগিবা আগানা, ‘আংনি সাল সকবাজক। আংনি জা·রিকগিবারাংমুং আংআ নাং·নি নক্কোন ওয়াতচাংআনি সালখো মানিনুয়া।’ ”
40026019	যীশুনি গি·য়েতা গিত্তান জা·রিকগিবারাং ওয়াতচাংআনি মিয়াথামখো থারিজক।
40026020	হান·থামানি জা·মানো যীশু উয়া সাকচিগ্মি জা·রিকগিবারাংখো রা·এ চা·না আসংজক।
40026021	চা·মিত্তিংও বিয়া আগানজক, “আংআ না·সংনা বিবিন আগানিংআ, না·সংনি গিসেপো সাকসা আংখো বোবিলরাংনি জাক্কো রি·ম্মে হ·ন্নুয়া।”
40026022	উনি গিম্মিন জা·রিকগিবারাং নাম্মেন দুক মা·ন্নে সাকফ্রাক সাকফ্রাক যীশুচা সিং·না হা·বাচেংজক, “উয়া আংআনমা, গিত্তেল?”
40026023	বিয়া বিসংনা আগানচাকজক, “আংমুং চা·চাক্রাও জাক হন·গিবান আংখো রি·ম্মে হ·ন্নুয়া।
40026024	মান্দিনি দেফান্থিনি গিম্মিন রংথালগিবা শাস্ত্রও জেদাক্কে চক্কা দংআ উয়ানদাক্কেন বিয়া সিনুয়া, ইন্দিবা দা·নাং উয়া মান্দি, মান্দিনি দেফান্থিখো জে মান্দি বোবিলরাংনি জাক্কো রি·ম্মে হ·ন্না! ইনাবাত্তে উয়া মান্দি আৎচিজাওন বিনা নামনুয়ামিং।”
40026025	যীশুখো বোবিলরাংনি জাক্কো রি·ম্মে হ·ন্না রি·য়াংগিবা উয়া যিহূদা আগানজক, “স্খিগিবা, উয়া আংআমা?” যীশু বিনা আগানজক, “না·আ খাকখেৎখোন আগানজক।”
40026026	চা·মিত্তিংও যীশু রুটিখো রা·এ ইসলখো মিৎথেলজক। জা·মানো বিয়া উয়া রুটিখো ফি·থংজক আরো জা·রিকগিবারাংনা হ·ন্নে আগানজক, “রা·বো, চা·বো, ইয়ান আংনি বে·এন।”
40026027	উনি জা·মানো বিয়া রিংচাক্রাখো রা·এ ইসলখো মিৎথেলজক আরো উখো জা·রিকগিবারাংনা হ·ন্নে আগানজক, “রিংচাক্রানি ইয়া আঙ্গুরনি বিৎচিখো না·সং দিমদাকান রিংবো,
40026028	মুয়ানা ইয়ান আংনি হান·চি জেখো পাপনিখো ক্ষেমা মান·খানা ইন্নে বাং·আনা হ·ন্নুয়া। মান্দিনি গিম্মিন ইসলনি গিত্তাল খু·রাচাক্কানি আংনি ইয়া হান·চিওন দংনুয়া।
40026029	আংআ না·সংনা আগানিংআ, দা·আওনি আংনি ফানি সংনক্কো জেনসালোনা দিপ্পাৎ না·সংমুং গিত্তাল দাক্কে আংগুরনি বিৎচিখো রিংজানুয়া উনোনা দিপ্পাৎ আংআ উখো রিংজানুয়া।”
40026030	জা·মানো বিসং গীত মিংসাখো রিং·এমুং হং·খাতে জৈতুন হা·ব্রিওনা রি·য়াংজক।
40026031	জা·মানো যীশু আন·থাংনি জা·রিকগিবারাংনা আগানজক, “দা·আল ওয়ালো আংখো রা·এ না·সংনি গিম্মিকনি গিসিকো জাব্রাংনুয়া। রংথালগিবা শাস্ত্রও চক্কা দংআ, ‘আংআ রাক্ষুয়ালখো স·ওতে গালনুয়া, উনোন মেষরাং বিলদিংবিলদাং হং·নুয়া।’
40026032	ইন্দিবা আংআ সিয়াওনি থাংচাফিল্লানি জা·মানো না·সংনা স্খাংআন আংআ গালীলচা রি·য়াংনুয়া।”
40026033	উনোন পিতর বিনা আগানজক, “নাং·খো রা·এ দিমদাকনি গিসিকো জাব্রাংওবা আংনি গিসিকো জাব্রাংজানুয়া।”
40026034	যীশু বিনা আগানজক, “ইন্দিবা আংআ নাং·না বিবিন আগানিংআ, দা·আল ফ্রিংওয়ালো দো·ও গিসিকনা স্খাংআন না·আ রাং·গিত্থাম আংখো হা·আইজা ইন্নে জিচাকনুয়া।”
40026035	পিতর যীশুনা আগানজক, “আংআ নাং·মুং সিফানা নাং·ওবা আংআ নাং·খো হা·আইজা ইন্নে মামুং সালোবা জিচাকজানুয়া।” গিম্মিক জা·রিকগিবারাংআন উয়া খাৎথাখো আগানজক।
40026036	জা·মানো যীশু জা·রিকগিবারাংমুং গেৎশিমানী মিংগিবা হা·দাম দামসাচা রি·য়াংজক আরো জা·রিকগিবারাংনা আগানজক, “আংআ উয়োনা রি·য়াংএ বি·মিত্তিংও না·সং ইনো আসংএ দংবো।”
40026037	ইখো আগানে বিয়া পিতর আরো সিবদিয়নি দেফান্থি সাকগ্মিখো রিম্মাংজক। বিয়া খা·থংও দুক মা·ন্না আরো সা·দিকাখো মা·ন্না হা·বাচেংজক।
40026038	বিয়া বিসংনা আগানজক, “দুকনি গিম্মিন আংনি জাংগি হং·খাতাংনা গিত্তিক দাক্কিংজক। না·সং ইয়োন দংবো আরো আংমুং মিকরাকে দংবো।”
40026039	জা·মানো বিয়া অকখিসা চে·ল্লাচানা রি·য়াংএ হা·আও থুচিকপজক আরো বি·এ আগানজক, “আপফা, মা·ন্নোদে দুকনি ইয়া রিংচাক্রা আংওনি চে·ল্লাংখানা। ইন্দিবা আংনি হা·সিকা গিত্তা হং·জা, নাং·নি হা·সিকা গিত্তান হং·খানা।”
40026040	উনি জা·মানো বিয়া জা·রিকগিবারাংচা রি·বাএ বিসংনি থুয়াখো নিকনা মান·জক। বিয়া পিতরনা আগানজক, “ইয়া বাদাকজক! আংমুং না·সং ঘণ্টাসা মামাংবা মিকরাকে দংনা মান·জাজকমা?
40026041	পরীক্ষাও গা·আকজানা গিত্তা মিকরাকে দংবো আরো বি·বো। গিসিকদে হা·সিকা, ইন্দিবা বে·এন বিলগ্রি।”
40026042	বিয়া রি·য়াংফিল্লে রাং·গ্মিগিবাও বি·এ আগানজক, “আপফা, আংনি রা·চাকজানা ইয়া দুকনি রিংচাক্রা চে·ল্লাংজাওদে ইন্দাকোদে নাং·নি হা·সিকা গিত্তান হং·খানা।”
40026043	বিয়া ফিল·বাএ বিসংনি থুয়াখো দা·আবা নিকনা মান·জক, মুয়ানা বিসংনি মিক্রোন থুনা হা·সিকে জ্রিমবিয়ামিং।
40026044	ফি·ল্লে বিয়া বিসংখো ওয়াত্তে রাং·গিত্থামগিবাও উয়া খাৎথাখোন আগানে বি·জক।
40026045	জা·মানো বিয়া জা·রিকগিবারাংচা রি·বাএ আগানজক, “দা·আওবা না·সং থুয়ে দংআ আরো নেং·থাকিংআ? নিবো, সাল সকবাজক, মান্দিনি দেফান্থিখো পাপীরাংনি জাক্কো রি·ম্মে হ·ন্নুয়া।
40026046	চাখাতবো, রি·বো, আনচিং রি·নাজক। নিবো, আংখো বোবিলরাংনি জাক্কো রি·ম্মে হন·গিবা সকবাজক।”
40026047	যীশু উনোবা খাৎথা আগানিংআমিং, উয়া সময়ও যিহূদা উয়োনা রি·বাজক। বিয়া উয়া সাকচিগ্মি জা·রিকগিবারাংওনি সাকসামিং। বিমুং বাং·আ মান্দি মি·ল্লাম আরো মাংগতখো রা·এ রি·বাজক। খামাল দাল·গিবা আরো মি·আফারাং ইয়ারাংখো ওয়াত্তেতামিং।
40026048	যীশুখো বোবিলরাংনি জাক্কো রি·ম্মে হন·গিবা উয়া যিহূদা উয়া মান্দিরাংনা গি·সা চিনখো হ·ন্নে আগানামিং, “জেখো আংআ খু·দিমনুয়া বিয়ান উয়া মান্দি; না·সং বিখো রিম·বো।”
40026049	উনি গিম্মিন যিহূদা বিক্‌বিক্‌ রি·য়াংএ যীশুচা আগানজক, “স্খিগিবা, সালাম।” ইয়া খাৎথাখো আগানে বিয়া যীশুখো খু·দিমজক।
40026050	যীশু বিনা আগানজক, “রিপ্পেং, জেখো দাকনা রি·বাজক, দাকবো।” উনোন মান্দিরাং রি·বাএ যীশুখো রিম·জক।
40026051	যীশুমুং দংগিবারাংওনি সাকসা বিনি মি·ল্লামখো রং·খাতজক আরো উচা খামাল দাল·বাৎগিবানি নকখলনি নাচিল সামসাখো দেন·ফাকে গালজক।
40026052	উনো যীশু বিনা আগানজক, “নাং·নি মি·ল্লামখো বিখপো দনবো। মি·ল্লামখো রিম·গিবারাং মি·ল্লামনান সিয়া।
40026053	আংআ আংনি ফাখো রিক্কামজোকনো বিয়া দা·আওন আংনা হাজাল হাজাল সা·গ্রেরাংখো ওয়াত্তেতজানুয়া ইন্নে না·আ চানচিয়ামা? ইন্দিবা ইন্দাকোদে রংথালগিবা শাস্ত্রনি খাৎথা বাদিকে দাক্কে চু·সকনুয়া?
40026054	শাস্ত্রওদে চক্কা দংআ ইয়ারাং ইন্দাকেন হং·নুয়া।”
40026055	জা·মানো যীশু মান্দিরাংনা আগানজক, “আংআ ডাকাতমা, না·সং মি·ল্লাম আরো মাংগতখো রা·এ আংখো রিম·না রি·বাজক? আংআ ফাংনান থরম নক্কো আসংএ স্খিনুয়ামিং, আরো উনোদে না·সং আংখো রিম·জাজক।
40026056	ইন্দিবা ইয়ারাং হং·জক জেদাক্কে রংথালগিবা শাস্ত্রও আগানসোগিবারাংনি চকগিবা খাৎথা চু·সকা।” গিম্মিক জা·রিকগিবারাং উনো যীশুখো ওয়াত্তে খাত্তাংজক।
40026057	যীশুখো রিম·গিবারাং যীশুখো দাল·বাৎগিবা খামাল কাইয়াফাচা রিম্মাংজক। উয়ো শাস্ত্র স্খিগিবারাং আরো মি·আফারাং উনসান থ·ম্মামিং।
40026058	পিতর চেল·গ্রিকে দংএ যীশুখো জা·রিকফাএ খামাল দাল·বাৎগিবানি হা·থিলাওনা রি·য়াংজক আরো বন·খামাও মুয়া হং·আ উখো নিনা নিং·আচা নাপ্পে নিথিমগিবারাংমুং আসংজক।
40026059	যীশুখো স·ওতে গালনা ইন্নে খামাল দাল·গিবারাং আরো দাল·বাৎগিবা খ্রিমানি গিম্মিক মান্দিরাং বু·এ সাক্ষি হ·ন্নাখো সান্দিংআমিং।
40026060	বু·এ সাক্ষি হন·গিবা বাং·আমিং, ইন্দাকোবা বিসং নাম্মেদাক্কে মামুং সাক্ষিখোন মান·জাজক। জা·মানো মান্দি সাকগ্মি রি·বাএ আগানজক,
40026061	“ইয়া মান্দি আগানামিং, বিয়া ইসলনি নকখো ফি·এ গাল্লে দা·আবা সালগিত্থামনি সালো থারিয়ে হ·ন্না মা·ন্না।”
40026062	উনোন খামাল দাল·বাৎগিবা চাখাত্তে যীশুনা আগানজক, “না·আ মামুংখো আগানচাকজানোমা? ইয়ারাং নাং·নি সাক্কাও বাদাকগিবা সাক্ষিখো হ·ন্নিংজক?”
40026063	যীশু ইন্দিবা জ্রিপ দংআরিজক। দাল·বাৎগিবা খামাল ফি·ল্লে বিনা আগানজক, “না·আ থাংগিবা ইসলনি বিমুংও মিকচেত্তে আগানবো, না·আন উয়া খ্রীষ্ট, ইসলনি দেফান্থি।”
40026064	উনো যীশু বিনা আগানজক, “হো·এ, না·আ খাকখেৎখোন আগানজক। ইন্দাকোবা আংআ না·সংনা ইখোবা আগানিংআ, ইনি জা·মানো না·সং মান্দিনি দেফান্থিখো বিল্লাকবাৎগিবা ইসলনি জাক্রাচা আসংআখো নিকনা মা·ন্নুয়া আরো গাদিলাও দাক্কে রি·বাখো নিকনুয়া।”
40026065	উনোন খামাল দাল·বাৎগিবা বা·রাথাংখো চিত্তে আগানজক, “বিয়া ইসলখো চন্নিকজক। আনচিংনা দা·আবা মুয়ানা সাক্ষি নাংনুয়া? বিয়া ইসলখো চন্নিকজক, ইখো দা·আওন না·সং খিন্নাজক।
40026066	না·সং বাদিকে চানচিয়া?” বিসং আগানচাকজক, “বিয়া সিনান খ্রাআ।”
40026067	উনো মান্দিরাং যীশুনি মিকখাংখো খু·চিদাপজক আরো জাকথমে দকজক।
40026068	বিসং আগানজক, “ও খ্রীষ্ট, আগানবোদা, সা নাং·খো দকজক?”
40026069	উনো পিতর হা·ফালচা আসংএ দংআমিং। সাকসা নকখল মিচিক বিচা রি·বাএ আগানজক, “গালীলনি যীশুমুং না·আবা দংআমিং।”
40026070	ইন্দিবা পিতর দিমদাকনি মিকখাংও জিচাকে আগানজক, “না·আ মুয়াখো আগানিংআ উখো আংআ হা·আইজা।”
40026071	উনি জা·মানো পিতর হা·ফালনি দ·গাচিলোনা রি·য়াংজক। বিখো নিক্কে দা·আও সাকসা নকখল মিচিক উয়ো দংগিবা মান্দিরাংনা আগানজক, “ইয়া মান্দিদে নাসরতনি যীশুমুং দংআমিং।”
40026072	উনোন পিতর ফি·ল্লে মিকচেত্তে জিচাকে আগানজক, “আংআ উয়া মান্দিখো হা·আইজা।”
40026073	উয়ো চাদেংএ দংগিবারাং দিকদিকসা জা·মানো রি·বাএ পিতরনা আগানজক, “বিবিন না·আ বিসংনি সাকসা; নাং·নি খুসি·কান নাং·খো রি·ম্মে হ·ন্নিংআ।”
40026074	উনোন পিতর আন·থাংখো শাপ হন·জক আরো মিকচেত্তে আগান্না হা·বাচেংজক, “আংআ উয়া মান্দিখো হা·আইজা।” উনোন দো·ও মাংসা গিসিকজক।
40026075	উনোন পিতর গিসিক রা·জক যীশু আগানামিং, “দো·ও গিসিকনা স্খাং না·আ রাং·গিত্থাম আংখো হা·আইজা ইন্নে জিচাকনুয়া।” আরো পিতর হা·ফালচা রি·য়াংএ গ্রাপনা হা·বাচেংজক।
40027001	ফ্রিংও খামাল দাল·গিবারাং আরো মি·আফারাং দিমদাকান যীশুখো স·ওতে গালনা খু·মংগ্রিকজক।
40027002	বিসং যীশুখো খাএমুং রোমনি দাল·বাৎগিবা শাসন দাকগিবা পীলাতনি জাক্কো হন·জক।
40027003	যীশুখো বোবিলরাংনি জাক্কো রি·ম্মে হন·গিবা উয়া যিহূদা বিচালও যীশুখো দোসী ইন্নে ফত্তাখো নিক্কে বিয়া গিসিকো দুক মান·জক। বিয়া খামাল দাল·গিবা আরো মি·আফারাংচা রি·য়াংএ রূপানি উয়া থাংখা খলাৎচিখো ফি·ল্লেতি আগানজক,
40027004	“আংআ দোসগ্রিখো স·ওতে গালনা রি·ম্মে হ·ন্নে পাপ দাকজক।” বিসং আগানজক, “ইনা চিংনি মুয়া হং·আ? না·আন উখো হা·আইজক।”
40027005	উনোন যিহূদা রূপানি উয়া থাংখা খলাৎচিখো রা·এ থরম নক্কোনা গাল্লে রি·য়াংজক আরো গিদ্দকো দুুরি খাএ সিজক।
40027006	খামাল দাল·গিবারাং রূপানি উয়া থাংখারাংখো রা·এ আগানজক, “ইয়া থাংখারাংখো থরম নকনি থাংখা দনচাক্রাও দন্না থিক হং·জা, মুয়ানা ইয়া হান·চিনি দাম হং·আ।”
40027007	জা·মানো বিসং উয়া থাংখাচা সংগিপ্পিননি মান্দিরাংনা গি·সা গোপরামনি গিম্মিন হা·বা ব্রিজক।
40027008	উনি গিম্মিন উয়া হা·বাখো দা·আওবা ‘হান·চিনি হা·বা’ মিংআ।
40027009	ইনি গিম্মিন আগানসোগিবা যিরমিয়নি আগানসোগিবা খাৎথা চু·সকজকঃ “বিসং রূপানি থাংখা খলাৎচিখো রা·জক। ইয়া থাংখা বিনি দাম। ইস্রায়েলীরাং বিনি গিম্মিন ইয়া দামখো থারিয়ামিং।
40027010	গিত্তেল আংনা জেদাক্কে গি·য়েতামিং উয়ানদাক্কেন বিসং কুমারনি হা·বানি গিম্মিন ইয়া থাংখারাংখো হন·জক।”
40027011	যীশু শাসন দাকগিবা পীলাতনি মিকখাংও চাদেংএ দংআমিং। শাসন দাকগিবা বিখো সিং·জক, “না·আ যিহূদীরাংনি রাজামা?” যীশু আগানচাকজক, “না·আ খাকখেৎখোন আগানজক।”
40027012	খামাল দাল·গিবারাং আরো মি·আফারাং যীশুখো বাং·এ গ্রোনাংএতজক ইন্দিবা যীশু মামুংখো আগানচাকজাজক।
40027013	উনো পীলাত বিনা আগানজক, “বিসং নাং·খো বাচ্ছিকিন গ্রোনাংএতইংজক উখো না·আ খিন্নানা মান·জাংআমা?” ইন্দিবা যীশু মিংসা খাৎথাখোবা আগানচাকজাজক।
40027014	উনি গিম্মিন উয়া শাসন দাকগিবা নাম্মেন আইয়াও ইনমানজক।
40027015	গিম্মিক ওয়াতচাংআনি সালরাংও দাল·বাৎগিবা শাসন দাকগিবা মান্দিরাংনি নামনিকগিবা সাকসা বন্দিখো ওয়াত্তেতনুয়ামিং। ইয়ান বিনি বেওয়ালমিং।
40027016	উয়া সময়ও বারা্ববা মিংগিবা সাকসা নামবাৎজাগিবা বন্দি দংআমিং।
40027017	মান্দিরাং আপসান থম·দাকানি জা·মানো পীলাত বিসংচা সিং·জক, “না·সং মুয়াখো হা·ম্মিংআ? না·সংচা আংআ সাখো ওয়াত্তেতনুয়া, বারা্ববাখোমা খ্রীষ্ট মিংগিবা উয়া যীশুখো?”
40027018	মান্দিরাং মিকনেংইন যীশুখো রি·ম্মে হন·জক, পীলাত ইখো হা·আইয়ামিং।
40027019	পীলাত বিচাল দাকনা আসংএ দংমিত্তিংও বিনি জিকগিবা বিনা ইন্দাকে আগানে ওয়াত্তেতজক, “উয়া গ্রোনাংগিজাগিবা মান্দিখো না·আ দা·আ মামুংখো দাক্কা, মুয়ানা দা·আল আংআ জুমাংচা বিনি গিম্মিন নাম্মেন দুক মান·জক।”
40027020	ইন্দিবা খামাল দাল·গিবারাং আরো মি·আফারাং মান্দিরাংখো ইন্দাকে স্খিয়েতজক জেদাক্কে বিসং বারাববাখো ওয়াতখানা আরো যীশুখো স·ওতে গালখানা আগানা।
40027021	জা·মানো দাল·বাৎগিবা শাসন দাকগিবা মান্দিরাংচা সিং·জক, “ইয়া সাকগ্মিনি গিসেপো আংআ সাখো না·সংচা ওয়াত্তেতনুয়া?” বিসং আগানজক, “বারাববাখো।”
40027022	উনো পীলাত বিসংনা আগানজক, “ইন্দাকোদে জেখো খ্রীষ্ট মিংআ উয়া যীশুখো আংআ মুয়াখো দাকনুয়া?” বিসং দিমদাকান আগানজক, “বিখো চিসলো দাৎখাপবো।”
40027023	পীলাত আগানজক, “মুয়ানা, বিয়া মুয়া নামগিজাখো দাকজক? ইনা বিসং আরোবা বাং·এ চ্রিকে আগান্না হা·বাচেংজক, বিখো চিসলো দাৎখাপবো।”
40027024	পীলাত নিকনা মান·জক বিয়া মামুংখোন দাকনা মান·জাংজক ইন্দিবা আরোবা বাং·এ গোলমাল হং·বাখো নিক্কে বিয়া মান্দিরাংনি মিকখাংও চি রা·এ জাকসুএ আগানজক, “ইয়া মান্দিনি হান·চিনি গিম্মিন আংআ গ্রো নাংজা; না·সংআন উখো হা·আইনুয়া।”
40027025	দিমদাক মান্দিরাং আগানচাকজক, “চিংআ আরো চিংনি বি·সারাং বিনি হান·চিনা গ্রো নাংনুয়া।”
40027026	উনোন পীলাত বারা্ববাখো মান্দিরাংনি জাক্কো ওয়াত্তেতজক, ইন্দিবা যীশুখো নাম্মেদাক্কে চাবুকচা দকখানা আগানে চিসলো দাৎখাপনা হন·জক।
40027027	উনো দাল·বাৎগিবা শাসন দাকগিবা পীলাতনি সিপাইরাং যীশুখো রা·এ বিনি নকনিংওনা রি·য়াংজক আরো যীশুখো উইলউইলে গিম্মিক সিপাইরাংখো থম·দাকেতজক।
40027028	বিসং যীশুনি বা·রাখো অক্কেমুং বিনা গিৎচাক ম্রাং বা·রাখো ফাতজক।
40027029	জা·মানো বিসং বুসুনি মুকুটখো থারিয়ে বিনি স্খুও স্থিকেতজক, আরো বিনি জাক্রা জাক্কো গি·সা গল·দিক হন·জক। উনি জা·মানো বিনি মিকখাংও জা·স্খু দে·ম্মে বিখো খাল·স্থাপে আগানজক, “যিহূদীরাংনি রাজা, নাং·খো দেমিৎথেলা!”
40027030	উনো বিনি বে·এনো বিসং খু·চিদাপজক আরো উয়া গল·দিকচা বিনি স্খুও রাং·নিরাং দকজক।
40027031	বিখো খাল·স্থাপানি জা·মানো বিসং উয়া বা·রাখো এংএ রা·জক আরো বিনি বা·রাথাংখো ফাত্তে বিখো চিসলো দাৎখাপনা রিম্মাংজক।
40027032	উয়োনি হং·খাতমিত্তিংও সিপাইরাং কুরীণী সংজিলমানি শিমোন মিংগিবা সাকসা মান্দিখো নিকনা মান·জক। সিপাইরাং বিখো যীশুনি চিসলখো রিপ্পিএ রা·আংনা হন·জক।
40027033	জা·মানো বিসং ‘গল্‌গথা’ জেখো ফি·ওদে ‘স্খু বিখ্রক’ মিংগিবা হা·দামওনা রি·বাএ যীশুনা খা·আ ব্রিনগিবা বিৎচিখো রিংখানা হন·জক। যীশু উখো থাপ্পে আরবা রিংনা হাম·জাজক।
40027035	যীশুখো চিসলো দাৎখাপানি জা·মানো সিপাইরাং বিনি বা·রাখো লটারি খা·ল্লে আন·থাংথাংনা সুআলে রা·জক।
40027036	জা·মানো বিসং উয়ো আসংএ বিখো নিথিমনা হা·বাচেংজক।
40027037	“ইয়ান যীশু, যিহূদীরাংনি রাজা” ইন্নে গ্রোনাংআনি খাৎথাখো চক্কে বিসং চিসলো যীশুনি স্খু সাক্কাও ফা·থাপজক।
40027038	বিসং সাকগ্মি ডাকাতখোবা যীশুমুং চিসলো দাৎখাপজক, সাকসাখো জাক্রাচা আরো সাকসাখো জাক্কাসিচা দাৎখাপজক।
40027039	উয়া রামা গিত্তা রি·য়াংগিবা মান্দিরাং স্খুখো রকরেকে যীশুখো খাল·স্থাপে আগানজক,
40027040	“না·আনা থরম নকখো ফি·এ দা·আবা সালগিত্থামনি সালো রিকফিলনা মা·ন্না! ইন্দাকোদে দা·আও আন·থাংখো জক্কেৎবো। না·আ ইসলনি দেফান্থি হং·ওদে চিসলনি হং·খাতে রি·বাবো।”
40027041	খামাল দাল·গিবারাং আরো শাস্ত্র স্খিগিবারাং আরো মি·আফারাংবা বিখো খাল·স্থাপে আগানজক,
40027042	“বিয়া গিপ্পিনরাংখো জক্কেৎনা মা·ন্না, আন·থাংখো জক্কেৎনা মান·জা। বিয়াদে ইস্রায়েলরাংনি রাজা হং·আ! দা·আও বিয়া চিসলোনি হং·খাতে রি·বাখানা। উনোদে বিখো চিংআ বিবিরা·নুয়া।
40027043	বিয়া ইসলনি সাক্কাও ফাংচাকা; দা·আও ইসল বিনি সাক্কাও খুসি হং·ওদে বিখো বিয়া জক্কেৎখানা। বিয়াদে আন·থাংখো ইসলনি দেফান্থি ইন্নে আগান্নুয়ামিং।”
40027044	বিমুং চিসলো দাৎখাপা মান·গিবা ডাকাতরাংবা উয়া খাৎথাখোন আগানে বিখো ইনথেকজক।
40027045	উনিসালো সালজাৎচিও চি·গ্মি বাজিওনি গিত্থাম বাজিওনা দিপ্পাৎ সংগিম্মিক আন্দালে দংজক।
40027046	গিত্থাম গিত্তা বাজিও যীশু গাম·বিয়ে আগানজক, “এলী, এলী, লামা শবক্তানী,” ফি·ওদে “আংনি ইসল, আংনি ইসল, মুয়ানা না·আ আংখো ওয়াতগালজক?”
40027047	উয়ো চাদেংএ দংগিবারাংনি গিসেপো মিত্তামরাং ইখো খিন্নাএ আগানজক, “বিয়া এলিয়খো রিক্কামিংআ।”
40027048	উনোন উরাংনি গিসেপো সাকসা রি·য়াংগাল্লে বিৎচিও সপন্‌জখো সিম·চিম্মে হন·জক আরো গি·সা গল·দিকো উখো সিকসেপে যীশুনা রিংখানা হন·জক।
40027049	সাকগিপ্পিনরাং আগানজক, “নিনা এলিয় বিখো জক্কেৎনা রি·বামা রি·বাজা।”
40027050	যীশু দা·আবা চ্রিকজক আরো উনি জা·মানো জাংগি গালজক।
40027051	উনো থরম নকনি দিমফেংগিবা পর্দা চিতগ্মি দাক্কে সাক্কাওনি খা·মাওনা দ্রাকারিজক; আরো বাংগুরিজক আরো দা·ল্লা দা·ল্লা রং·থিরাং ব্রেতজক।
40027052	মিত্তাম গোপরামরাং বাংবাং হং·জক আরো ইসলনি জে মান্দিরাং সিজকমিং বিসংনি গিসেপো বাং·এন থাংচাফিলজক।
40027053	বিসং গোপরামওনি হং·খাতে রি·বাজক আরো যীশু সিয়ানি থাংচাফিল্লানি জা·মানো বিসং রংথালগিবা সংজিলমাচা রি·য়াংজক। বিসং উয়ো বাং·আরাংনা মিকখাং ফা·জক।
40027054	সুবিদার আরো বিমুং দংফাএ জেরাং যীশুখো রাক্ষিংআমিং বিসং বাংগুরিয়া আরো ইন্দাকে হং·আরাংখো নিক্কে নাম্মেন খেন্নে আগানজক, “বিবিন ইয়া ইসলনি দেফান্থি হং·আমিং।”
40027055	বাং·আ মিচিকরাংবা উনি চে·ল্লাও চাদেংএ দিমদাকখোন নিংআমিং। যীশুনা দাকচাকে হ·ন্না বিসং যীশুমুং গালীলচানি রি·বামিং।
40027056	বিসংনি গিসেপো মগ্‌দলীনী মরিয়ম, যাকোব আরো যোষেফনি মা·গিবা মরিয়ম আরো সিবদিয়নি দেফান্থি যাকোব আরো যোহননি মা·গিবা দংআমিং।
40027057	হান·থামানি জা·মানো অরিমাথিয়া সংনি যোষেফ মিংগিবা মা·ন্নে চা·গিবা সাকসা মান্দি উয়োনা রি·বাজক। বিয়া যীশুনি জা·রিকগিবামিং।
40027058	পীলাতচা রি·য়াংএ বিয়া যীশুনি মাংগিসিখো হাম·জক। উনো পীলাত বিনা উয়া মাংগিসিখো হ·ন্না গি·য়েৎজক।
40027059	যোষেফ যীশুনি মাংগিসিখো রা·আংএ চি·রংগিবা বা·রাও ফিনগপজক,
40027060	আরো হা·ব্রিও আন·থাংনা জে গিত্তাল গোপরামখো খিত্তে দন্নামিং উয়োন উয়া বে·এনখো দনজক। জা·মানো উয়া গোপরামনি মিকখাংও গি·সা দা·ল্লা রং·থিখো রমথম্মে দন্নে রি·য়াংজক।
40027061	ইন্দিবা মগ্‌দলীনী মরিয়ম আরো উয়া সাকগিপ্পিন মরিয়ম উয়া গোপরামনি মিকখাংও আসংএ দংজক।
40027062	উনি সালসাও, আগানস্খাওদে থারিয়ানি সালনি সালসাও খামাল দাল·গিবারাং আরো ফরীশীরাং পীলাতচা থম·দাকে রি·য়াংএ আগানজক,
40027063	“গিত্তেল, চিংআ গিসিক রা·জক, উয়া বু·এ চা·গিবা থাংএ দংমিত্তিংও আগানামিং, ‘আংআ সালগিত্থামনি জা·মানো থাংচাফিলনুয়া।’
40027064	উনি গিম্মিন সালগিত্থামনা দিপ্পাৎ গোপরামখো নিথিমে দংনা গি·য়েৎবো। ইন্দাকজাওদে বিনি জা·রিকগিবারাং রি·বাএ বিনি মাংগিসিখো চা·ওয়ে রা·আংএ মান্দিরাংনা আগান্নুয়া, ‘বিয়া সিয়াওনি থাংচাফিলজক।’ ইন্দাকোদে স্খাংনি বু·আনা বাত্তে জা·মাননি বু·আ নামবাৎজানুয়া।”
40027065	উনোন পীলাত বিসংনা আগানজক, “নিরকখিগিবারাংখো রিম্মাংএ না·সং জেদাক্কে মা·ন্না উয়ানদাক্কে নিরকখিয়েতবো।”
40027066	উনোন বিসং রি·য়াংএ রং·থিনি সাক্কাও সীলমোহর সু·জক আরো নিরকখিগিবারাংখো উয়ো দন্নে গোপরামখো নাম্মেদাক্কে নিরকখানা দনজক।
40028001	নেং·থাকানি সালনি জা·মানো আনথিনি স্খাংগিবা সালো ফ্রিংও মগ্‌দলীনী মরিয়ম আরো উয়া সাকগিপ্পিন মরিয়ম উয়া গোপরামখো নিনা রি·য়াংজক।
40028002	উনোন রাং·গিত্তিক বিল্লংএন বাংগুরিজক, মুয়ানা গিত্তেলনি সাকসা সা·গ্রে সালগিওনি হং·ওনবাজক আরো গোপরামনি মিকখাংনিখো রং·থিখো জিত্তেতি উনি সাক্কাও আসংজক।
40028003	বিনি মিকখাং মিক্‌খা রিপরাপা গিত্তা দাক্কামিং আরো বিনি বা·রাচলারাং নাম্মেন বকথলথলমিং।
40028004	বিনা খেনবিয়ে নিরকখিগিবারাংনি বে·এন থিল·থিলজক আরো সিবকে গা·আকে দংজক।
40028005	সা·গ্রে মিচিকরাংনা আগানজক, “না·সং দা·আ খেন্নাবো, মুয়ানা আংআ হা·আইয়া, জেখো চিসলো দাৎখাপামিং না·সং উয়া যীশুখো সান্দিংআ।
40028006	বিয়া ইনো দংজা। বিনি আগানা গিত্তা বিয়া থাংচাজক। রি·বা, বিয়া জেও থুয়ে দংআমিং উয়া হা·দামখো নিবো।
40028007	না·সং থেংরি দাক্কে রি·য়াংএ বিনি জা·রিকগিবারাংনা আগানেবো বিয়া সিয়াওনি থাংচাজক আরো বিসংনা স্খাং গালীলচা রি·য়াংইংজক। বিসং বিখো উয়োন নিকনুয়া। নিবো, ইয়া খাৎথাখো আংআ না·সংনা আগানজক।”
40028008	উয়া মিচিকরাং খেনজকমিং, ইন্দিবা বিসং নাম্মেন খুসি হং·এ বিকবিক দাক্কে গোপরামওনি রি·য়াংআরিজক আরো যীশুনি জা·রিকগিবারাংনা উখো আগান্না খাত্তাংজক।
40028009	উনো যীশু উয়া মিচিকরাংনি মিকখাংও রাং·গিত্তিক রি·বাএ আগানজক, “না·সংনি থম·থম হং·খানা।” উনো উয়া মিচিকরাং বিচা রি·য়াংএ বিনি জা·চকখো রি·ম্মে বিখো অলাখিজক।
40028010	যীশু বিসংনা আগানজক, “দা·আ খেন্নাবো; না·সং রি·য়াংএ জংআদারাংখো গালীলওনা রি·য়াংখানা আগানবো।”
40028011	উয়া মিচিকরাংনি রি·য়াংমিত্তিংও উয়া নিরকখিগিবারাংনি মিত্তামরাং সংজিলমাওনা রি·য়াংজক আরো হং·গিবা গিম্মিকখো খামাল দাল·গিবারাংনা আগানজক।
40028012	উনো খামালরাং আরো মি·আফারাং থম·দাকে খু·মংগ্রিকজক আরো উয়া সিপাইরাংনা থাংখা বাং·এ হ·ন্নে আগানজক,
40028013	“না·সং আগানবো, ‘ওয়াল্লো চিংনি থুয়ে দংমিত্তিংও বিনি জা·রিকগিবারাং রি·বাএ বিখো চা·ওয়ে রা·আংজক।’
40028014	ইয়া খাৎথাখো দাল·বাৎগিবা শাসন দাকগিবা খিন্নানা মা·ন্নোদে চিংআ বিখো থম·থমেৎনুয়া আরো শাস্তিওনি না·সংখো জক্কেৎনুয়া।”
40028015	উনোন নিরকখিগিবারাং উয়া থাংখাখো রা·চাকজক আরো বিসংনা আগানা গিত্তান আগানজক। দা·আও রোরোনা দিপ্পাৎ উয়া খাৎথা যিহূদীরাংনি গিসেপো জাংএ দংআ।
40028016	যীশু গালীলনি জে হা·ব্রিও জা·রিকগিবারাংখো রি·য়াংখানা আগানামিং উয়া সাকচিসা জা·রিকগিবারাং উনো উয়া হা·ব্রিওনা রি·য়াংজক।
40028017	উয়ো যীশুখো নিক্কে বিসং বিখো অলাখিজক, ইন্দিবা মিত্তামরাংদে খেনচাকজক।
40028018	উনোন যীশু সেফাংও রি·বাএ বিসংনা ইয়া খাৎথাখো আগানজক, “সালগিনি আরো হা·গিলসাকনি গিম্মিক বিলখো আংনা হন·মানজক।
40028019	ইনি গিম্মিন না·সং রি·য়াংএ গিম্মিক জাতরাংনি মান্দিরাংখো আংনি জা·রিকগিবা থারিবো। ফাগিবানি, দেগিবানি আরো গিসিক রংথালগিবানি বিমুংও বিসংখো রিপ্পলেতবো।
40028020	আংআ জেখো জেখো না·সংনা গি·য়েৎজক উখো মানিখানা বিসংনা স্খিয়ে হন·বো। নিবো, চাসংনি বন·খামাওনা দিপ্পাৎ ফাংনান আংআ না·সংমুং দংআ।”
41001001	ইসলনি দেফান্থি যীশু খ্রীষ্টনি গিম্মিনো নাম্মা খাৎথাখো হা·বাচেংআ।
41001002	আগানসোগিবা যিশাইয়নি খি·তাপো ইসলনি আগানগিবা ইয়া খাৎথা চক্কা দংআ: নিবো, নাং·না স্খাং আংআ আন·থাংনি সাগ্রেখো ওয়াত্তেতিংআ। বিয়া নাং·না রামাখো থারিসোনুয়া।
41001003	হা·গিসি জওলো সাকসানি খু·রাং চ্রিকে আগানসোংআ, না·সং গিত্তেলনি রামাখো থারিসোবো, বিনি রি·য়ানি রামাখো স্রংএ থারিবো।
41001004	উয়া খাৎথা গিত্তান রিপ্পলেতগিবা যোহন হা·গিসি জওলোনা রি·য়াংএ মান্দিরাংখো রিপ্পলেতিংআমিং আরো আগানফ্রাকিংআমিং জেদাক্কে মান্দিরাং পাপওনি ক্ষেমা মা·ন্না ইন্নে গিসিক ফি·ল্লা আরো রিপ্পলা।
41001005	উনি গিম্মিন যিহূদিয়া হা·দকোনি আরো যিরূশালেম সংজিলমাওনি দিমদাকান যোহনচা খিন্নানা রি·বাথকজক। বিসং আন·থাংথাংনি পাপরাংখো খু·রাচাক্কানি জা·মানো যর্দন চিবিমাও যোহন বিসংখো রিপ্পলেতজক।
41001006	যোহন উট খিম্মিলনি বা·রাখো গান্নুয়ামিং আরো মাত বিগিলচা খাংখারিখো খানুয়ামিং।
41001007	বিয়া হাগুকরাংখো আরো ব্রিংনি বিজা বিৎচিখো চা·নুয়ামিং। বিয়া আগানফ্রাকমিত্তিংও ইন্দাকে আগান্নুয়ামিং, “আংনি জা·মানো সাকসা রি·বাংজক। বিয়া আংনা বাত্তে বিল্লাকবাৎগিবা হং·আ। আংআ বিনি জা·খপনি ফিতাখো বামগোপে এংনাবা খ্রাজা।
41001008	আংআ না·সংখো চিও রিপ্পলেতিংআ ইন্দিবা বিয়া না·সংখো রংথালগিবা গিসিকো রিপ্পলেতনুয়া।’’
41001009	উয়া সময়ও যীশু গালীল হা·দকনি নাসরত সংচানি রি·বাজক, আরো যোহন বিখো যর্দন চিবিমাও রিপ্পলেতজক।
41001010	চিওনি গাখাতমিত্তিংও যীশু সিলগানি গ্রিনাখো আরো বিনি সাক্কাওনা কইতর গিত্তা গিসিকনি হং·ওনবাখো নিকনা মান·জক।
41001011	আরো উনোন সিলগাচানি ইয়া খাৎথাখো খিন্নানা মান·জক, “না·আন আংনি খা·সাগিবা দেফান্থি, নাং·ওন আংআ খুসি হং·বিয়া।’’
41001012	ইনি জা·মানোন গিসিক রংথালগিবা হা·গিসি জওলোনা যীশুখো রিম্মাংজক।
41001013	উনো শয়তান সাল সৎব্র্রিনা দিপ্পাৎ যীশুখো বাং·এ মাদ্দুয়েতি বিখো পাপওনা গালনা হা·ম্মামিং। উনো বাং·আ মাৎবুরুংরাং দংআমিং, আরো সা·গ্রেরাং যীশুনা নিরক-নিসামে দাকচাকে হ·ন্নুয়ামিং।
41001014	যোহনখো জেলো দন্নানি জা·মানো যীশু গালীল হা·দকচা রি·য়াংজক। উয়োনা বিয়া ইসলনি হন·গিবা নাম্মা খাৎথাখো ইন্দাকে আগানফ্রাকনা হা·বাচেংজক,
41001015	“সাল সকবাজক, ইসলনি সংনক সেফাংও রি·বাজক। না·সং পাপওনি গিসিক ফিল·বো আরো ইয়া নাম্মা খাৎথাখো বিবিরা·বো।’’
41001016	সালসাও যীশু গালীল সাগালনি রিক্কাম জলজল রি·য়াংআমিং। উয়া সময়ও বিয়া শিমোন আরো শিমোননি জংগিবা আন্দ্রিয়খো সাগালও জাল গোএ দংআখো নিকনা মান·জক। উয়া সাকগ্মি না·থক রিম·গিবামিং।
41001017	যীশু বিসংখো আগানজক, “আংমুং রি·বো। আংআ না·সংখো মান্দি রিম·গিবা দাক্কে থারিনুয়া।’’
41001018	উনোন বিসং জালখো দনগাল্লে যীশুমুং রি·য়াংফাজক।
41001019	উনি অকখিসা চে·ল্লাচানা রি·য়াংআনি জা·মানো যীশু সিবদিয়নি সাকগ্মি দেফান্থি যাকোব আরো যোহনখো নিকনা মান·জক। বিসং আন·থাংথাংনি রিংও আসংএ জালখো থারিংআমিং।
41001020	যীশু বিসংখো নিক্কারিন রিক্কামজক, আরো উনোন বিসংবা ফাগিবা সিবদিয়খো গামগিবারাংমুং রিংওনা দন্নে যীশুমুং রি·য়াংফাজক।
41001021	যীশু আরো বিনি জা·রিকগিবারাং কফরনাহূম সংজিলমাচানা রি·য়াংজক। আরো নেং·থাকানি সালো যীশু থম·দাকরামো নাপ্পে জা·রিকগিবারাংনা স্খিনা হা·বাচেংজক।
41001022	মান্দিরাং বিনি স্খিয়ানা আইয়াও ইনমানজক, মুয়ানা বিয়া শাস্ত্র স্খিগিবারাং গিত্তা স্খিগিজা, বিল গ্মাংগিবা গিত্তান স্খিয়ামিং।
41001023	উয়া সময়ও গিসিক নামগিজাগিবা রিম·গিবা সাকসা মান্দি উয়া থম·দাকরামো দংআমিং।
41001024	বিয়া চ্রিকে আগানজক, “ও নাসরতনি যীশু চিংমুং নাং·নি মুয়া নাংফাআ? না·আ চিংখো ব·ন্নেতনা রি·বামা? আংআ হা·আইয়া না·আ সা, না·আন ইসলনি উয়া রংথালগিবা মান্দি।’’
41001025	উনোন যীশু উখো ইন্দাতে আগানজক, ‘‘জ্রিপ দংবো, আরো উয়োনি হং·খাতবো।’’
41001026	উনোন উয়া গিসিক নামগিজাগিবা উয়া মান্দিখো সাকসেলে রিম·জক আরো নাম্মেন চ্রিকদাত্তে বিনি নিং·আওনি হং·খাতে রি·য়াংজক।
41001027	ইখো নিক্কে মান্দিরাং আইয়াও ইনমানে আন·থাংথাংও সিং·গ্রিকে আগানজক, ‘‘ইরাং মুয়া মানচা? ইয়া বাদাকগিবা বিলগ্মাং গিত্তাল স্খিয়া? গিসিক নামগিজাগিবারাংখোবা বিয়া গি·য়েতা আরো উরাং বিনি খাৎথাখো মানিয়া।’’
41001028	ইনি গিম্মিন গালীল হা·দকনি হা·দাম গিম্মিকচান যীশুনি খাৎথা গিপ্পাংজক।
41001029	জা·মানো থম·দাকরামনি হং·খাতে বিসং শিমোন আরো আন্দ্রিয়নি নক্কোনা নাপজক। যাকোব আরো যোহনবা বিসংমুং দংআমিং।
41001030	শিমোননি নিওগিবা উনো সাবিল্লাকে থুয়ে দংআমিং। যীশুনি রি·বাওন বিনি খাৎথাখো যীশুনা আগানজক।
41001031	উনোন যীশু বিনি সেফাংওনা রি·য়াংএ জাকখো রি·ম্মে বিখো চাখাত্তেতজক। উনি গিম্মিন বিনি জম্মা সাল·জক আরো বিয়া রি·বাগিবারাংনা চা·আনি রিংআনিরাংখো থারিয়ে হন·জক।
41001032	উনি সালো হান·থামও সাল নাপমানানি জা·মানো মান্দিরাং উয়া জওলনি গিম্মিক জমগিবা-সাগিবা আরো গিসিক নামগিজাগিবা রিম·গিবারাংখো যীশুচা রিমবাজক।
41001033	সংজিলমানি দিমদাক মান্দিন উনো উয়া নকনি দ·গাচিলোনা রি·বাএ থম·দাকজক।
41001034	বাং·আ জমগিবা-সাগিবা মান্দিরাংখো যীশু নাম্মেতজক আরো গিসিক নামগিজাগিবারাংখোবা হা·রিকেতজক। ইন্দিবা উয়া গিসিক নামগিজাগিবারাংখো খাৎথা আগান্না হন·জাজক, মুয়ানা যীশু সা উখো উরাং হা·আইয়ামিং।
41001035	সালগিপ্পিনো ওয়াল সেং·খুজাওন যীশু ফ্রিংও চাখাতজক আরো নকখো ওয়াত্তে মান্দিগ্রি মা·সুগ্রি হা·দামচা রি·য়াংএ বি·না হা·বাচেংজক।
41001036	শিমোন আরো বিমুং দংফাগিবারাং যীশুখো সান্দিংআমিং।
41001037	জা·মানো বিখো মা·ন্নে বিসং আগানজক, ‘‘গিম্মিকান নাং·খো সান্দিংআ।’’
41001038	যীশু বিসংনা আগানজক, ‘‘রি·বো, আনচিং সেফাংও দংগিবা সংরাংচা রি·য়াংনা জেদাক্কে উচাবা আংআ আগানফ্রাকনা মা·ন্না, মুয়ানা উনি গিম্মিনান আংআ রি·বাজক।’’
41001039	ইন্দাকে যীশু গালীল হা·দকনি দিমদাকচানা রি·য়াংএ যিহূদীরাংনি থম·দাকরামরাংও আগানফ্রাকজক আরো গিসিক নামগিজাগিবারাংখো হা·রিকেতজক।
41001040	জা·মানো খনচিরিত্তামগিবা সাকসা রি·বাএ জা·স্খু দে·ম্মে যীশুখো মল·মলে আগানজক, ‘‘হা·সিকমানচাওদে না·আ আংখো নাম্মেতনা মা·ন্না।’’
41001041	যীশু উয়া মান্দিনা নাম্মেন খা·সাচাকজক। বিয়া জাকখো সিল্লে উয়া মান্দিখো দাংথাপেতে আগানজক, ‘‘আংআ ইখোন হা·ম্মিংআ, না·আ রংথালবো।’’
41001042	আরো উনোন বিনি খনচিরিত্তামা নাম্মাংজক।
41001043	উনোন যীশু বিখো ওয়াত্তেতজক ইন্দিবা ইনাস্খাং বিখো রাক্কে বেং·এ আগানজক,
41001044	‘‘নিবো, ইয়া খাৎথাখো দারাংনাবা দা·আ আগানাবো। ইনাবাত্তে না·আ খামালনা রি·য়াংএ আন·থাংখো ফিন্নিকবো, আরো রংথালানি গিম্মিন মোশিনি গি·য়েতা গিত্তা বলি হন·বো। উনোদে খামালরাং নাং·নি রংথালাখো হা·আইনা মা·ন্নুয়া।’’
41001045	ইন্দিবা উয়া মান্দি দিমদাকচা রি·য়াংএ ইয়া খাৎথাখো আগানানি গিম্মিন যীশু মিকখাং ফা·এ দিংথাং সংরাংও নাপনা মান·জাজক। বিখো মান্দিগ্রি মা·সুগ্রি হা·দামও দংনা নাংজক; ইন্দাকোবা দিমদাকচানি মান্দিরাং বিচানা রি·বাথকজক।
41002001	বাং·গিজা সালনি জা·মানো যীশু দা·আবা কফরনাহূমচানা রি·য়াংফিলজক। মান্দিরাং বিখো নক্কোনা দংআখো খিন্নানা মান·জক।
41002002	উনোন ইন্দাকে মান্দি উনো থম·দাকজক, নক্কোনি দ·গাচিলোনা আরো দ·গাচিলোনি হা·ফালচানাবা হা·দাম চাকজাজক। যীশু মান্দিরাংচা ইসলনি খাৎথাখো আগানফ্রাকিংআমিং।
41002003	উনো মান্দিরাং সাকসা হা·আন জাদা সিগিবা মান্দিখো বিচানা রা·বাজক। সাকব্রি মান্দি বিখো রিপ্পিএ রা·বাংআমিং,
41002004	ইন্দিবা বিসং মান্দি বাং·বিয়ানি গিম্মিন যীশুনি জা·ফাংচানা বিখো রা·আংনা মান·জাজক। উনি গিম্মিন যীশুনি দংগিবাদিংদিং সাক্কানি নকখিংখো বিসং অক্কে গালজক। জা·মানো উয়া অক্কে গালগিবা বাংবাং হা·দাম গিত্তা উয়া হা·আন জাদা সিগিবানি থুচাকানিখো দিংওন্নেতজক।
41002005	যীশু বিসংনি বিবিরা·আখো নিক্কে উয়া হা·আন জাদা সিগিবা মান্দিখো আগানজক, ‘‘নাং·নি পাপরাংখো ক্ষেমা দাকজক।’’
41002006	উনো মিত্তাম শাস্ত্র স্খিগিবারাং আসংএ দংআমিং। বিসং আন·থাংথাংনি খা·থংও চানচিংআমিং,
41002007	‘‘ইয়া মান্দি মুয়ানা ইন্দাকে আগানিংআ? বিয়াদে ইসলখোসা চন্নিকিংআ। সাকসা মা·মাং ইসলনা আগ্রে, সা পাপখো ক্ষেমা দাকনা মা·ন্না?’’
41002008	বিসংনি ইন্দাকে চানচিয়াখো যীশু খা·থংথাংও হা·আইনা মান·জক। উনি গিম্মিন বিসংনা আগানজক, ‘‘না·সং মুয়ানা গিসিকথাংও উরাংখো চানচিংআ?
41002009	ইয়া হা·আন জাদা সিগিবা মান্দিনা বাখো আগানা আলথুবাত্তা- ‘নাং·নি পাপরাংখো ক্ষেমা দাকজক’ ইন্নে আগানাখো বা ‘চাখাতবো নাং·নি থুচাকানিখো দি·থমে রি·রুরাবো’ ইন্নে আগানাখো।
41002010	ইন্দিবা না·সং জেদাক্কে হা·আইনা মা·ন্না হা·গিলসাকো পাপরাংখো ক্ষেমা দাকনা মান্দিনি দেফান্থিনি বিল দংআ’’- ইখো আগানানি জা·মানো বিয়া উয়া হা·আন জাদা সিগিবাখো আগানজক,
41002011	‘‘আংআ নাং·না আগানিংআ, চাখাতবো, নাং·নি থুচাকানিখো দি·থমে রা·এ নকচা রি·য়াংবো।’’
41002012	উনোন উয়া মান্দি চাখাত্তে বিনি থুচাকানিখো দি·থমে রা·জক আরো দিমদাকনি মিকখাংও হং·খাতে রি·য়াংজক। উনি গিম্মিন দিমদাকান আইয়াও ইনমানফিল্লে ইসলখো রাসং দাক্কে আগানজক, ‘‘ইন্দাকে দাক্কাখো আনচিং ফাংনাবা নিক্‌খুজা।’’
41002013	জা·মানো যীশু দা·আবা গালীল সাগালনি রিক্কামও রি·য়াংজক। আরো বাং·আ মান্দি উনোনা রি·বাজক, আরো যীশু বিসংনা স্খিয়ে হ·ন্না হা·বাচেংজক।
41002014	উনি জা·মানো রামাও রি·য়াংমিত্তিংও আলফেয়েনি দেফান্থি লেবিখো খাজিনা রা·রামো আসংএ দংআখো নিকনা মান·জক। যীশু বিখো আগানজক, ‘‘রি·বাবো, আংখো জা·রিকফাবো।’’ উনো লেবি চাখাত্তে যীশুমুং রি·য়াংফাজক।
41002015	জা·মানো যীশু লেবিনি নক্কোনা চা·না রিংনা আসংজক। উনো বাং·আ খাজিনা গিলগিবা আরো পাপী মান্দিরাংবা যীশু আরো বিনি জা·রিকগিবারাংমুং চা·না আসংজক, মুয়ানা বাং·আ মান্দি যীশুমুং রি·য়াংফাংআমিং।
41002016	যীশুখো খাজিনা গিলগিবা আরো পাপী মান্দিরাংমুং চা·আখো নিক্কে ফরীশীরাংওনি শাস্ত্র স্খিগিবারাং যীশুনি জা·রিকগিবারাংনা আগানজক, ‘‘বিয়া খাজিনা গিলগিবা আরো পাপী মান্দিরাংমুং মুয়ানা চা·আংআ রিংআ?’’
41002017	যীশু উখো খিন্নাএ উয়া শাস্ত্র স্খিগিবারাংনা আগানজক, ‘‘নামগিবা মান্দিরাংনা ডাক্তার নাংজা, সাগিবারাংনাসা নাংআ। আংআ থরমিরাংখো রিক্কামনা রি·বাজা, ইন্দিবা পাপীরাংখোসা রিক্কামনা রি·বা।’’
41002018	সালসাও রিপ্পলেতগিবা যোহননি জা·রিকগিবারাং আরো ফরীশীরাং অকগুমুন চাক্কে দংআমিং। উখো নিক্কে মিত্তাম মান্দিরাং যীশুচা রি·বাএ আগানজক, ‘‘যোহননি জা·রিকগিবারাং আরো ফরীশীরাংনি জা·রিকগিবারাং অকগুমুন চাক্কে দংআ, ইন্দিবা নাং·নি জা·রিকগিবারাং মুয়ানা অকগুমুন চাক্কে দংজা?’’
41002019	যীশু বিসংনা আগানজক, ‘‘চাওয়ারি উনসান দংআ দিপ্পাৎ চাওয়ারিনি রিপ্পেংরাং অকগুমুন চাকনা মা·ন্নামা? চাওয়ারি উনসান দংআ দিপ্পাৎদে বিসং অকগুমুন চাকনা মান·জা।
41002020	ইন্দিবা সাল রি·বাংজক জেনসালো বিসংচাখো চাওয়ারিখো রিম্মাংনুয়া, উনসালোন বিসং অকগুমুন চাকনুয়া।’’
41002021	“দারাংবা গিৎচাম বা·রাও গিত্তাল বা·রাখো সিকথাপজা, ইন্দাকোদে উয়া গিৎচাম বা·রাওনি গিত্তাল বা·রা সালখ্রিংএ গিৎচিতাংআ, উনোদে উয়া গিৎচিতগিবা হা·দাম বাং·এ দ্রাকাংআ।
41002022	আরো দারাংবা গিত্তাল আংগুর বিৎচিখো গিৎচাম বিগিলনি বাসিংও দনজা। দন্নোদে গিত্তাল আংগুর বিৎচিনা বাসিংরাং বিকব্রেতে বিৎচি আরো বাসিং গি·গ্মিআন নাসিয়ানি হং·আ। ইন্দিবা গিত্তাল বিৎচিখোদে গিত্তাল বিগিলনি বাসিংওন দন্না নাংআ।’’
41002023	রাং·সাও নেং·থাকানি সালো যীশু গমমি হা·বানি জাংচি গিত্তা রি·য়াংআমিং। বিনি জা·রিকগিবারাং রি·জলজলে গম বিথিখো আক্কে চা·না হা·বাচেংজক।
41002024	উনি গিম্মিন ফরীশীরাং যীশুখো আগানজক, ‘‘থরমনি নিয়াম গিত্তা নেং·থাকানি সালো জেখো দাকনা খ্রাজা বিসং উখো মুয়ানা দাক্কিংআ?’’
41002025	যীশু বিসংনা আগানজক, ‘‘জেনসালো অবিয়াথর দাল·বাৎগিবা খামাল দংআমিং উনসালো সালসাও দায়ূদ আরো বিনি রিপ্পেংরাং নাম্মেন অকখ্রিয়ে দংআমিং, ইন্দিবা বিসংচা চা·আনি মামুং দংজামিং। উনো দায়ূদ মুয়াখো দাক্কামিং উখো না·সং বাসোকোবা পড়িখুজামা? বিয়াদে ইসলনি নক্কো নাপ্পে ইসলনা চিন·গিবা রুটিখো চা·আমিং আরো বিনি রিপ্পেংরাংনাবা উখো চা·না হ·ন্নামিং। ইন্দিবা মোশিনি নিয়াম গিত্তাদে ইয়া রুটিখো খামালরাংনা আগ্রে দারাংবা চা·না মান·জানুয়ামিং।
41002027	যীশু বিসংনা আরোবা আগানজক, “নেং·থাকানি সাল মান্দিনি গিম্মিন হং·আ, ইন্দিবা মান্দি নেং·থাকানি সালনি গিম্মিন হং·জা।
41002028	উনি গিম্মিন মান্দিনি দেফান্থি নেং·থাকানি সালনিবা নকগিবা হং·আ।”
41003001	উনি জা·মানো যীশু দা·আবা থম·দাকরামো রি·য়াংফিলজক। উনো জাক সিক্রেপগিবা সাকসা মান্দি দংআমিং।
41003002	ফরীশীরাংনি গিসেপো মিত্তামরাং যীশুখো গ্রো নাংএতনা ইন্নে চল সান্দিংআমিং। নেং·থাকানি সালো যীশু উয়া মান্দিখো নাম্মেতামা নাম্মেতজা উখো নিনা ইন্নে বিসং যীশুখো নাম্মে দাক্কে নিথিমনা হা·বাচেংজক।
41003003	যীশু উয়া জাক সিক্রেপগিবা মান্দিখো আগানজক, ‘‘গিম্মিকনি মিকখাংচানা রি·বাএ চাদেংবো।’’
41003004	জা·মানো যীশু ফরীশীরাংচা সিং·জক, ‘‘মোশিনি নিয়াম গিত্তা নেং·থাকানি সালো নাম্মা কামখো দাকনা খ্রাআমা, নামগিজা কামখো দাকনা খ্রাআ? জাংগি জক্কেৎনা খ্রাআমা, জাংগি নাসিয়েতনা খ্রাআ?’’ ইন্দিবা ফরীশীরাং মামুংখো আগানচাকজাজক।
41003005	যীশু উনো খা·আওনাংএ বিসংচা নিএতজক আরো বিসংনি খা·থং রাক্কানা নাম্মেন দুক্‌ মা·ন্নে উয়া মান্দিখো আগানজক, ‘‘নাং·নি জাকখো সিল্লেতবো।’’ উয়া মান্দি জাকখো সিল্লে হ·ন্নানি জা·মানোন উনি জাকবা নামস্রাংজক।
41003006	উনো ফরীশীরাং হা·ফালচানা রি·য়াংজক আরো বাদিকে যীশুখো স·ওতে গালনা মা·ন্নুয়া উখো রা·এ রাজা হেরোদনি দলনি মান্দিরাংমুং খু·মংগ্রিকনা হা·বাচেংজক।
41003007	উনি জা·মানো যীশু বিনি জা·রিকগিবারাংমুং সাগালনি রিক্কামওনা রি·য়াংজক। গালীল হা·দকনি বাং·বিয়া মান্দিরাং বিমুং রি·য়াংফাজক। যীশুনি কাম দাক্কারাংখো খিন্নাএ যিহূদিয়া, যিরূশালেম, ইদোম, যর্দননি নালসাচানি আরো সোর আরো সীদোন সংজিলমানি গিম্মিকচানি বাং·বিয়া মান্দি বিচানা রি·বাজক।
41003009	যীশু বাং·বিয়া মান্দিনি গিম্মিন বিনি সাক্কাও সিকচেপচেপে গা·আকজানা গিত্তা জা·রিকগিবারাংখো আন·থাংনা গি·সা চনখালা রিংখো থারিয়ে দন্না আগানজক।
41003010	বিয়া বাং·আ মান্দিখো নামস্রাংএতজক ইন্নে সাগিবারাং বিখো দাংথাপেতনা সাকসা সাকসাখো সিকচেপ্‌চেপিংআমিং।
41003011	গিসিক নামগিজাগিবারাং জেনসালো বিখো নিকনুয়ামিং উনোন বিনি মিকখাংও হা·আও গা·আকে চ্রিকে আগান্নুয়ামিং, ‘‘না·আন ইসলনি দেফান্থি।’’
41003012	ইন্দিবা যীশু বিসংখো বিয়া সা ইখো দারাংনাবা আগানজাখানা রাক্কেন বেং·নুয়ামিং।
41003013	উনি জা·মানো যীশু হা·ব্রিওনা গাদোয়াংজক আরো আন·থাংনি হা·সিকা গিত্তা মিত্তাম মান্দিখো বিচা রিংগামে রা·আংজক। বিসং রি·বানি জা·মানো যীশু বিসংখো আন·থাংমুং দংফানা আরো গিসিক নামগিজাগিবারাংখো হা·রিকানি বিলখো হ·ন্নে বিসংখো আগানফ্রাকনা ওয়াত্তেতনা মা·ন্না গিত্তা উয়া সাকচিগ্মিখো ওয়াত্তেতারাং দাক্কে থারিজক।
41003016	বিয়া ইয়া সাকচিগ্মিখো ওয়াত্তেতারাং দাক্কে থারিজক- শিমোন, জেখো বিয়া পিতর ইন্নে মিংদাপামিং;
41003017	সিবদিয়নি সাকগ্মি দেফান্থি যাকোব আরো যোহন জেরাংখো বোয়ানের্গিস ফি·স্খাওদে গয়রানি দেফান্থি ইন্নে মিংদাপামিং;
41003018	আন্দ্রিয়, ফিলিপ, বরথলময়, মথি, থোমা, আলফেয়েনি দেফান্থি যাকোব, থদ্দেয়, হা·সংনা খা·ফাকগিবা শিমোন;
41003019	আরো যীশুখো বোবিলনি জাক্কো রি·ম্মে হন·গিবা ইষ্কারিয়োত যিহূদা।
41003020	যীশু নকচানা রি·বানি জা·মানো বাং·বিয়া মান্দি বিচা থম·দাকানি গিম্মিন বিয়া আরো বিনি জা·রিকগিবারাং মামুংখোবা চা·না মান·ফিলজাজক।
41003021	উখো খিন্নাএ যীশুনি চাচ্চিরাং বিখো রিম্মাংনা রি·বাজক। বিসং আগানজক, ‘‘বিয়াদে খোরে চাজক।’’
41003022	যিরূশালেমওনি রি·বাগিবা শাস্ত্র স্খিগিবারাং আগানজক, ‘‘বিখো বেল্‌সবূলসা মা·ন্না, গিসিক নামগিজাগিবারাংনি রাজাও ফাংচাকেন বিয়া গিসিক নামগিজাগিবারাংখো হা·রিকা।’’
41003023	যীশু উয়া শাস্ত্র স্খিগিবারাংখো রিক্কামজক আরো স্খিয়ে হ·ন্না ইন্নে আগানজক, ‘‘শয়তান বাদিকে শয়তানখো হা·রিকনা মা·ন্না?
41003024	বাগিবাবা হা·সংও দিংথাং দাক্কে বাক হং·গ্রিকোদে উয়া হা·সং থম·থম দংনা মান·জা।
41003025	দা·আবা বাগিবাবা নকদাং দিংদাং দাক্কে বাক হং·গ্রিকোদে, উয়া নকদাংবা থম·থম দংনা মান·জা।
41003026	উগিত্তান শয়তানবা আন·থাংনি বোবিল হং·ওদে আরো দিংথাং হং·গ্রিকোদে, উয়াবা থম·থম দংনা মান·জা, আরো উনোন বিনি বন·খামানি হং·আ।
41003027	আরো বিল্লাক্‌গিবাখো স্খাং খাজাওদে, দারাংবা বিনি নক্কো নাপ্পে বিনি গামজিনরাংখো রা·সেকনা মান·জানুয়া। বিখো খাআনি জা·মানোসা নকনি গামজিনরাংখো রা·সেকনা মা·ন্নুয়া।
41003028	বিবিন আংআ না·সংনা আগানিংআ, ‘‘মান্দিরাংনি গিম্মিক পাপরাংখো আরো ইসলখো রা·এ খাল·স্থাপোবা উয়া খাল·স্থাপারাংখো ক্ষেমা দাকনুয়া,
41003029	ইন্দিবা গিসিক রংথালগিবাখো রা·এ খাল·স্থাপগিবা মামুং সালোবা ক্ষেমাখো মান·জানুয়া। উয়া পাপ ফাংনাজলনান দংনুয়া।’’
41003030	শাস্ত্র স্খিগিবারাং ‘‘বিখো গিসিক নামগিজাগিবাসা মা·ন্না’’ ইন্নানি গিম্মিন যীশু ইরাংখো আগানজক।
41003031	উনি জা·মানো যীশুনি মা·গিবা আরো জংগিবারাং যীশুচা রি·বাজক আরো হা·ফালও চাদেংএ যীশুখো রিংগামেতজক ।
41003032	উনো বিখো উইলউইলে বাং·আ মান্দি আসংএ দংআমিং। বিসং যীশুখো আগানজক, ‘‘নাং·নি মা·গিবা আরো নাং·নি জংগিবারাং হা·ফালও নাং·খো সান্দিংআ।’’
41003033	যীশু আগানজক, ‘‘আংনি মা·গিবা আরো আংনি জংগিবা সারাং?’’
41003034	উনো বিখো উইলউইলে আসংগিবারাংচাখো নিএ বিয়া আগানজক, ‘‘ইরাংআন আংনি মা·গিবা আরো আংনি জংগিবারাং!
41003035	মুয়ানা ইসলনি নামনিকাখো দাকগিবান আংনি জংগিবা আরো নগিবা আরো মা·গিবা হং·আ।’’
41004001	যীশু দা·আবা গালীল সাগালনি রিক্কামও মান্দিরাংনা স্খিনা হা·বাচেংজক। উনো মান্দি বাং·আ থম·দাকানি গিম্মিন বিয়া সাগালও গি·সা রিংও গাখাতে আসংজক আরো দিমদাক মান্দিরাং সাগালনি রিক্কামও চাদেংএ দংজক।
41004002	বিয়া গল্পরাংচা বিসংনা বাং·আ স্খিয়ানিখো স্খিয়ে হ·ন্না হা·বাচেংজক। স্খিয়ানিরাংও বিয়া আগানজক,
41004003	‘‘খিন্নাবো, মি গোগিবা সাকসা মি বিৎচ্রি গোনা রি·য়াংজক।
41004004	গোমিত্তিংও মিত্তাম বিৎচ্রি রামা রিক্কামও গা·আকজক, উনোন দো·দ্রাং বিলবায়ে উখো চা·এ গালজক।
41004005	আরোবা মিত্তাম রং·ব্রাক সাক্কাও গা·আকজক, উনো হা·আ বাং·এ দংজামিং। আরো হা·আ বাং·এ থিং·নাপে দংজানি গিম্মিন উরাং থেংরিন চাজক।
41004006	ইন্দিবা সাল দিং·এ নাবাওন উরাং খাম্মাংজক আরো নাম্মে দাক্কে জা·দিল সু·না মান·জানি গিম্মিন উয়া সিক্রেপজক।
41004007	আরো মিত্তাম বিৎচ্রি বুসুগ্রিমো গা·আকজক, উনোন বুসুরাং চাবায়ে উনি সাক্কাও দিকফ্রিপজক, উনি হা·সেলো বিথি নাংজাজক।
41004008	ইন্দিবা মিত্তাম বিৎচ্রিরাং হা·বা নাম্মাওন গা·আকজক আরো চাএ দাল·রোরোএ মিত্তাম খলাৎচি, মিত্তাম সৎদক আরো মিত্তাম রিৎচাসা বাত্তে বিথি নাংজক।’’
41004009	বন·চতাচাবাক্কা যীশু আগানজক, “জেনি খিন্নানা নাচিল দংআ বিয়া খিন্নাখানা।”
41004010	মান্দি জিলমা রি·য়াংআনি জা·মানো যীশুমুং দংখামগিবা মান্দিরাং আরো বিনি সাকচিগ্মি জা·রিকগিবারাং উয়া গল্পখো থাল্লে হা·আইনা ইন্নে বিচা সিং·জক।
41004011	যীশু বিসংনা আগানজক, ‘‘ইসলনি সংনকনি নিং·থুয়া খাৎথাখো না·সংনাসান হা·আইনা হ·ন্না, ইন্দিবা গিপ্পিনরাংনা গল্পচা আগান্না নাংআ,
41004012	জেদাক্কে রংথালগিবা শাস্ত্রনি খাৎথা গিত্তা - ‘বিসং নিক্কেবা নিকনা মান·জা আরো খিন্নাএবা হা·আইনা মান·জা। ইন্দাকজাওদে বিসং ইসলচানা ফিল·নাবা দংআ আরো ক্ষেমা মা·ন্নুয়া।’ ’’
41004013	জা·মানো যীশু বিসংনা আগানজক, ‘‘না·সং ইয়া গল্পনি অর্থখো হা·আইজাংআমা? ইন্দাকোদে বাদিকে গিপ্পিন গল্পরাংনি অর্থখো হা·আইনুয়া?
41004014	মি গোগিবা ইসলনি খাৎথাখো গোওয়ামিং।
41004015	রামা সামবাও গা·আকগিবা বিৎচ্রিচা বিসংখোন আগানিংআ জেরাং উয়া খাৎথাখো খিন্নাংআ, ইন্দিবা শয়তান উনোন রি·বাএ বিসংনি নিং·আও গোগিবা খাৎথাখো রা·আংআ।
41004016	রং·ব্রাকো গা·আকগিবা বিৎচ্রিচা বিসংখোন আগানিংআ জেরাং উয়া খাৎথাখো খিন্নারিন খুসি হং·এ রা·চাকা,
41004017	ইন্দিবা বিসংনি খা·থং নিং·আও নাম্মে দাক্কে জা·দিল সু·জানি গিম্মিন বিসং অকখিসা সাল মা·মাং থম·থমে দংআ। জা·মানো খাৎথানি গিম্মিন জেনসালো দুক্‌ সকবাংআ উনোন বিসং খিসাংচানা রি·য়াংফিল্লিংআ।
41004018	আরোবা বুসুগ্রিমো গা·আকগিবা বিৎচ্রিচা বিসংখোন আগানিংআ জেরাং উয়া খাৎথাখো খিন্নাআ,
41004019	ইন্দিবা নকদাংনা চানচিয়ারাং, গামজিননা খা·ফাকা আরো গিপ্পিন গিপ্পিন বস্তুরাংনা মাদ্দুয়া ইরাং উয়া খাৎথাখো দিকফ্রিপা,
41004020	উনি গিম্মিন উনো মামুং বিথি নাংজা। আরো হা·বা নামগিবাও গা·আকগিবা বিৎচ্রিচা বিসংখো আগানিংআ জেরাং উয়া খাৎথাখো খিন্নাএ উখো রা·চাকিংআ আরো বিথি নাংইংআ। আরো মিত্তাম খলাৎচি, মিত্তাম সৎদক দা·আবা মিত্তাম রিৎচাসা বাত্তে বিথি নাংআ।’’
41004021	যীশু আরোবা আগানজক, ‘‘সাবা চাক্কিখো রা·এ খক বা গানসাং নিং·আও দন্নামা? উখো গাসা সাক্কাও দনজামা?
41004022	থুম্মুয়ে দনগিবা বস্তুখোদে হা·আইখানা ইন্নেন থুম্মুয়ে দন্না। দা·আবা ফিনদাপে দনগিবা বস্তুখো খুলিখানা ইন্নেন ফিনদাপে দন্না।
41004023	জেনি খিন্নানা নাচিল দংআ বিয়া খিন্নাখানা।’’
41004024	উনি জা·মানো যীশু আগানজক, “জেখো না·সং খিন্নাংআ উখো গিসিক রা·বো। না·সং জে থচাক্কানিচা থওয়া উচান না·সংখোবা থনুয়া। আরো উনা বাত্তেবা বাং·এ হন·দাপনুয়া।
41004025	জেনি দংআ বিনা আরোবা বাং·এ হ·ন্নুয়া, ইন্দিবা জেনি মামুংবা দংজা, বিনি অকখিসা দংগিবাখোবা রা·আংনুয়া।’’
41004026	যীশু আরোবা আগানজক, ‘‘ইসলনি সংনক ইন্দাকে হং·আ- সাকসা মান্দি হা·বাও বিৎচ্রিখো গোজক।
41004027	জা·মানো বিয়া ওয়াল্লো থুয়ে আরো সাল্লো চাখাত্তে সালখো রি·য়াংএতজক। আরো উয়া বিৎচ্রি বিমিক নায়ে দাল·রোরোজক, ইন্দিবা উয়া বাদিকে হং·জক উখোদে হা·আইজাজক।
41004028	হা·বা আন·থাংথাংআন মি বিফাংখো দাল·রোরোএতজক আরো বিথি নাংএতজক। স্খাং বিজাক ওয়াত্তেতজক, জা·মানো বিবালেতজক, জা·মানো উনো মি বিথিখো গাপ্পেতজক।
41004029	আরো বিথি মিন্নানি জা·মানো খাৎচিখো রিম·জক, মুয়ানা মি রাত্তানি সময় হং·জক।’’
41004030	উনি জা·মানো যীশু আগানজক, ‘‘ইসলনি সংনকখো আনচিং মুয়ামুং থনুয়া? বাদাকা গল্পচা উখো হা·আইএতনুয়া?
41004031	উয়া সংনকদে রংসা সুলসু বিৎচ্রি গিত্তা হং·আ। হা·বাও গোমিত্তিংও দিমদাক বিৎচ্রিরাংনা বাত্তে উখো চনবাত্তে নিক্কা।
41004032	ইন্দিবা গোওয়ানি জা·মানো ফাং চাএ দাল·বাওন গিম্মিক সামবিজাকরাংনা বাত্তে উয়ান দাল·বাত্তানি হং·আ। আরো উনি চেকসিরাং দাল·বাত্তানি গিম্মিন উনো দো·দ্রাং বিলবায়ে উনি সালখিমো বিথিপ সা·আ।’’
41004033	ইন্দাকগিবা বাং·আ গল্পরাংচা যীশু ইসলনি খাৎথাখো মান্দিরাংনা আগান্নুয়ামিং। বিসং জেচিকিন হা·আইনুয়ামিং বিয়া উচিকিন বিসংনা আগান্নুয়ামিং।
41004034	গল্পচা আগানানি আগ্রে বিয়া মান্দিরাংনা স্খিয়ে হন·জানুয়ামিং, ইন্দিবা জা·রিকগিবারাং বিমুং দংজোকনোসান বিয়া গিম্মিকখো বিসংনা ফি·এ আগান্নুয়ামিং।
41004035	উনিসালো হান·থামও যীশু বিনি জা·রিকগিবারাংনা আগানজক, ‘‘রি·বো, আনচিং সাগালনি নালসাচা রি·য়াংনা।’’
41004036	উনোন জা·রিকগিবারাং মান্দিরাংখো ওয়াত্তে যীশু জে রিংও দংআমিং উয়া রিংও বিখো রা·এ রি·য়াংজক। দিংথাং রিংরাংবা উনো দংআমিং।
41004037	উয়া সময়ও বিল্লংএন মিকখা বালওয়া রাকজক আরো সাগালনি চি ফক্‌ফেকি রিং সাক্কাও ইন্দাকফিল্লে গাদোয়ানি গিম্মিন রিংও চি গাপবাজক।
41004038	যীশু উনো রিংনি খিসাংচাবাকা খোদামো স্খু দন্নে থুয়ে দংআমিং। জা·রিকগিবারাং বিখো চামিসায়ে আগানজক, ‘‘ও স্খিগিবা, আনচিংদে সিনাজক না·আ মুয়ানা সিম্‌সাকজাংআ?
41004039	উনোন বিয়া চাখাত্তে বালওয়াখো ইন্দাতজক “জ্রিপ দংবো,” আরো সাগালখোবা ইনজক, ‘‘থম·থম হং·বো।’’ উনোন বালওয়া থিপ্পাংজক আরো দিমদাকান থম·থম হং·জক।
41004040	জা·মানো বিয়া জা·রিকগিবারাংনা ইনজক, ‘‘না·সং মুয়ানা খেন্নিংআ? দা·আওবা না·সং বিবিরা·না মান·খুজামা?’’
41004041	ইনা বিসং নাম্মেন খেনবিজক আরো আন·থাংথাংরাংও আগানগ্রিকজক, ‘‘ইয়া সা মানচা, মুয়ানা বালওয়া আরো সাগালবা বিনি খাৎথাখো মানিয়া?’’
41005001	জা·মানো যীশু আরো বিনি জা·রিকগিবারাং গালীল সাগালনি নালসাচা গেরাসেনি জওলচানা রি·য়াংজক।
41005002	যীশু রিংওনি হং·খাতবাওন গিসিক নামগিজাগিবা রিম·গিবা মান্দি সাকসা গোপরামওনি হং·খাতে বিনি মিকখাংচানা রি·বাজক।
41005003	উয়া মান্দি গোপরামওন দংনুয়ামিং আরো দারাংবা বিখো জেংজুলচা খায়ে দন্না মান·জানুয়ামিং।
41005004	বিনি জাক জা·চকরাংখো ফিল·নিফিল জেংজুলচা খানুয়ামিং ইন্দিবা উরাংখো বিয়া থেত্তে গালনুয়ামিং আরো জা·চকো ফাতগিবা সিল্‌থিংখো ফাত্তারাংখো ফি·থংএ গালনুয়ামিং। দারাংবা বিখো নাম্মে দাক্কে রা·রিকনা মান·জানুয়ামিং।
41005005	আরো ওয়ালসাল ফাংনাজ্রিংআন বিয়া গোপরামচা দংএ আরো হা·ব্র্রিজলজল রি·রোরোয়ে চ্রিকনুয়ামিং আরো রং·থিচা আন·থাংনি বে·এনখো দে·ন্নুয়ামিং।
41005006	বিয়া চে·ল্লাচানি যীশুখো নিক্কে বিনি মিকখাংচানা খাতবায়ে জা·স্খু দে·ম্মে বিখো অলাখিয়ে চ্রিকে আগানজক, ‘‘চুবাৎগিবা ইসলনি দেফান্থি যীশু! আংমুং নাং·নি মুয়া নাংফাআ? আংআ ইসলনি বিমুংখো রা·এ মিক্‌চেতিংআ, আংখো দা·আ দুক হ·ন্নাবো।’’
41005008	বিয়া ইন্দাকে আগানজক মুয়ানা যীশু বিখো আগানামিং, ‘‘গিসিক নামগিজাগিবা, ইয়া মান্দিওনি না·আ হং·খাতাংবো।’’
41005009	যীশু উখো সিং·জক, ‘‘নাং·নি বিমুং মুয়া?’’ উনোন উয়া আগানচাকজক, ‘‘আংনি বিমুং ‘কথক,’ মুয়ানা চিংআ বাং·আ।’’
41005010	আরো যীশু উরাংখো সংওনিখো চে·ল্লাচানা হা·রিকেতজাখানা ইন্নে উয়া যীশুখো নাম্মেন মল·মলা।
41005011	উনোন হা·ব্র্রি জা·রেক জলজল বাং·বিয়া ওয়াক জিলমা চা·আম্মিংআমিং।
41005012	গিসিক নামগিজাগিবারাং যীশুখো মল·মলে আগানজক, ‘‘উয়া ওয়াক জিলমাও নাপনা চিংখো ওয়াত্তেতবো।’’
41005013	যীশু উরাংখো নাপনা হ·ন্নানি জা·মানো গিসিক নামগিজাগিবারাং ওয়াকরাংও নাপ্পেজক। উনোন দিমদাক ওয়াক জিলমা হা·সলসল্‌ রিক্কাম গিত্তা থারাকে খাত্তাংজক আরো সাগালও গা·আকে চিও রিপ্পে সিথকজক। উনো হাজাল গ্মি গিত্তা ওয়াক দংআমিং।
41005014	উনোন উয়ারাংখো নিরিকগিবারাং খাত্তাংএ সংচা আরো উনি সেফাংও দংগিবা হা·দামরাংচাবা উখো আগানেজক। উনো মান্দিরাং মুয়া হং·আ উখো নিনা রি·বাজক।
41005015	বিসং যীশুচা রি·বাএ উয়া গিসিক নামগিজাগিবা মান·গিবা মান্দিখো বা·রাচলা গান্নে গিসিক নাম্মে স্রকস্রক দাক্কে আসংএ দংআখো নিক্কেজক। ইখো নিক্কে মান্দিরাং খেনমানজক।
41005016	ইরাংখো নিকগিবারাং গিসিক নামগিজাগিবা মান·গিবানি খাৎথাখো আরো উয়া ওয়াকনি খাৎথাখো দিমদাকনা আগানজক।
41005017	উনি গিম্মিন মান্দিরাং যীশুখো উয়া হা·সংখো ওয়াত্তে রি·য়াংখানা মল·মলজক।
41005018	যীশু রিংও গাখাতমিত্তিংও স্খাংও জেখো গিসিক নামগিজাগিবা মা·ন্নামিং উয়া মান্দি যীশুমুং দংফানা মল·মলজক।
41005019	ইন্দিবা যীশু বিখো ইন্দাকে আগানে ওয়াত্তেতজক, ‘‘না·আ নাং·নি নকচানা রি·য়াংফিলবো আরো গিত্তেল নাং·না বাসিক দা·ল্লা কামখো দাকজক আরো নাং·না বাসিক খা·সাচাকজক উখো নকনি মান্দিরাংনা আগানেবো।’’
41005020	উনোন উয়া মান্দি যীশুখো ওয়াত্তে রি·য়াংজক আরো যীশু বিনা বাসিক দা·ল্লা কামখো দাক্কা উখো দেকাপলি জওলো রওমে আগানজক। ইনা গিম্মিকান আইয়াও ইনমানজক।
41005021	যীশু রিংও দাক্কে দা·আবা সাগাল নালসাচানা বাত্তাংজক উনোন বিনি সেফাংও বাং·আ মান্দি রি·বাএ থম·দাকজক। উনোবা বিয়া সাগাল রিক্কামওন দংখুংআমিং।
41005022	উনো যায়ীর মিংগিবা যিহূদীরাংনি থম·দাকরামনি সাকসা দাল·গিবা রি·বাজক আরো যীশুখো নিক্কে বিয়া বিনি জা·আও গা·আকজক।
41005023	বিয়া যীশুখো নাম্মেন মল·মলে আগানজক, ‘‘আংনি দেমিচিক সিনা হা·ম্মিংজক। না·আ রি·বাএ বিনি সাক্কাও জাক দনদাপবো; উনোন বিয়া নাম্মাংনুয়া।’’
41005024	উনোন যীশু বিমুং রি·য়াংফাজক। বাং·আ মান্দিরাং যীশুমুং রি·য়াংফাংআমিং আরো বিখো উইলউইলে সিকচেপচেপিংআমিং।
41005025	উয়া মান্দি জিলমানি গিসেপো সাকসা মিচিক দংআমিং, বিয়া বিলসি চি·গ্মিনা দিপ্পাৎ হান·চি জক্কে জম্মিংআমিং।
41005026	বাং·আ ডাক্তাররাংখো ফিন্নিকেবা বিয়া বাং·এন সা·দিকা-সা·খামাখো মা·ন্নামিং, আরো বিচা দংগিবা থাংখা-পয়সা গিম্মিকখোন বিয়া ব·ন্নেতজকমিং, ইন্দিবা নামগিজা আরোসা নামজাবাতিংআমিং।
41005027	যীশুনি খাৎথাখো খিন্নাএ মান্দি জিলমানি গিসেপোন বিয়া যীশুনি খিসাংও রি·বাএ বিনি বা·রাখো রি·ম্মেতজক,
41005028	মুয়ানা বিয়া চানচিয়ামিং যীশুনি বা·রাখো অকখিসা মা·মাং রি·ম্মেতনা মা·ন্নোন বিয়া নাম্মাংনুয়া।
41005029	ইন্দাকে যীশুনি বা·রাখো রি·ম্মেতোন বিনি হান·চি জক্কা থিপস্রাংজক আরো আন·থাংনি বে·এনো জম্মা নামস্রাংআখো বিয়া হা·আইনা মান·জক।
41005030	উনোন যীশু আন·থাংওনি বিল হং·খাতাখো হা·আইএ হান·ফিলে দিমদাকচানা নিএ সিং·জক, ‘‘সা আংনি বা·রাখো রি·ম্মেতা?’’
41005031	বিনি জা·রিকগিবারাং আগানজক, ‘‘বাং·আ মান্দিন নাং·খো সিকচেপচেপিংআ ইখো নিক্কেবা না·আ সিং·আ, সা নাং·নি বা·রাখো রি·ম্মেতা?’’
41005032	ইন্দিবা ইয়া কামখো সা দাকজক ইখো নিনা ইন্নেন যীশু দিমদাকচানা নিএতফিলজক।
41005033	উয়া মিচিক বিনি মুয়া হং·আ উখো হা·আইএ হান·স্রিস্রিমে রি·বাএ যীশুনি জা·চকোনা গা·আকজক আরো দিমদাক বিবিখোন বিনা আগানজক।
41005034	যীশু বিনা আগানজক, ‘‘নাং·নি বিবিরা·আনি গিম্মিন না·আ নামস্রাংজক। থম·থমে রি·য়াংবো, আরো ইয়া নামগিজারাং মামুং সালোবা নাং·নি হং·জাখানা।’’
41005035	উনোবা যীশু খাৎথা আগানিংআমিং, উনো উয়া যায়ীর মিংগিবা দাল·গিবানি নকনি মান্দিরাং রি·বাএ যায়ীরখো আগানজক, ‘‘নাং·নি দেমিচিক সিজক; স্খিগিবাখো দা·আ নেং·এতাবো।’’
41005036	উয়া মান্দিরাংনি আগানাও নাচিল সংগিজা যীশু যায়ীরখো আগানজক, ‘‘দা·আ খেন্নাবো; ইন্দিবা বিবিরা·আরিবো।’’
41005037	যীশু পিতর, যাকোব আরো যাকোবনি জংগিবা যোহনখোসান বিমুং রিম্মাংফাজক।
41005038	জা·মানো বিয়া যায়ীরনি নকচানা রি·বাএ নাম্মেন গোলমাল হং·আখো নিকনা মান·জক। মান্দিরাং রাক্কে রাক্কে গ্রাপিংআমিং।
41005039	যীশু নিং·আচানা নাপ্পাংএ মান্দিরাংখো আগানজক, ‘‘না·সং মুয়ানা গোলমাল দাক্কিংআ আরো গ্রাপিংআ? বি·সা সিখুজাংআ, থুয়েসান দংআ।’’
41005040	ইখো খিন্নাএ মান্দিরাং খা·দিংথকজক। উনোন যীশু বিসং গিম্মিকখো হা·ফালচা রি·য়াংখানা আগানজক। জা·মানো বিয়া মিচিক বি·সানি মা·গিবাখো আরো ফাগিবাখো আরো বিমুং দংফাগিবারাংখো রা·এ বি·সানি দংগিবা নকচানা নাপ্পাংজক।
41005041	মিচিক বি·সানি আৎচিয়ানি বিলসি চি·গ্মি হং·জকমিং। যীশু বি·সানি জাকখো রি·ম্মে আগানজক, ‘‘টালিথা কুম্‌’’, জেখো ফি·এ আগানোদে ইন্দাকে হং·আ, ‘‘ও মিচিক বি·সা, আংআ নাং·খো আগানিংআ, চাখাতবো।’’ উনোন উয়া মিচিক বি·সা চাখাত্তে রমজক। ইনা দিমদাকান আইয়াও ইনমানজক।
41005043	উখো দারাংবা হা·আইজাখানা ইন্নে বিয়া নাম্মেদাক্কে বাংখাংজক আরো উয়া দেমিচিকনা চা·না হন·খানা আগানজক।
41006001	উনি জা·মানো যীশু উয়া হা·দামখো ওয়াত্তে সংথাংওনা রি·য়াংজক,
41006002	বিনি জা·রিকগিবারাংবা বিমুং রি·য়াংফাজক। নেং·থাকানি সালো বিয়া থম·দাকরামো রি·য়াংএ স্খিনা হা·বাচেংজক। বাং·আ মান্দি বিনি খাৎথাখো খিন্নাএ আইয়াও ইনমানে আগানজক, ‘‘ইয়া মান্দি বাচ্চানিখো ইরাংখো মা·ন্না? ইয়া বাদাকগিবা মানচা হা·আইয়াখো বিনা হ·ন্না? দা·আবা আইয়াও ইনমানগিবা কামখোবা বিয়া দাক্কিংআ।
41006003	বিয়ান উয়া মিস্ত্রি হং·জামা? ইয়ান মরিয়মনি দেফান্থি হং·জামা? যাকোব, যোষী, যিহূদা আরো শিমোননি আদাগিবা হং·জামা? বিনি নগিবারাং ইনো আনচিংমুং দংজামা?’’ ইন্দাকে যীশুখো রা·এ মান্দিরাংনি গিসিকো জেগালনা হা·বাচেংজক।
41006004	উনো যীশু বিসংনা আগানজক, ‘‘সংথাং, চাচ্চিথাং আরো নকথাংনি আগ্রে দিমদাকচান আগানসোগিবাখো মান্দিরা·আ।’’
41006005	উনি জা·মানো বিয়া জমগিবা-সাগিবা মিত্তাম মান্দিরাংনি সাক্কাও জাক দনদাপে বিসংখো নাম্মেতজক, ইন্দিবা উনো মামুং আইয়াও ইনমানানি কামখো দাক্কা হং·জাজক।
41006006	মান্দিরাং বিখো বিবিরা·জানি গিম্মিন বিয়া আইয়াও ইনমানজক। উনি জা·মানো যীশু গিপ্পিন গিপ্পিন সংরাংচা রি·য়াংএ মান্দিরাংনা স্খিনা হা·বাচেংজক।
41006007	জা·মানো বিয়া বিখো জা·রিকগিবা উয়া সাকচিগ্মিখো রিক্কামজক আরো আগানফ্রাকনা সাকগ্মি দাক্কে ওয়াত্তেতজক। বিয়া গিসিক নামগিজাগিবারাংনি সাক্কাও বিসংনা বিলখো হন·জক।
41006008	রি·য়াংনাগিবা রামানা গি·সা মাংগতনা আগ্রে মামুংখোবা জা·রিকগিবারাংখো রা·না হন·জাজক। রুটি, দকরা আরো জেপো থাংখারাংখোবা রা·আংনা হন·জাজক।
41006009	বিয়া বিসংনা জা·খপখো গান্না হ·ন্নোবা, ইন্দিবা গি·সানি আগ্রে বাং·এ চলাবা·রা গান্না বেং·জক।
41006010	বিয়া বিসংনা আরোবা আগানজক, ‘‘না·সং জে নক্কোনা নাপনুয়া উয়া সংখো ওয়াত্তে রি·য়াংখুজানা দিপ্পাৎ উয়া নক্কোন দংবো।
41006011	বাগিবাবা সংনি মান্দিরাং না·সংখো রা·চাকসোজাওদে আরো না·সংনি খাৎথাখো খিন্নাচাকজাওদে, উনোদে উয়া সংখো ওয়াত্তে রি·য়াংমিত্তিংওন বিসংনা সাক্ষি হং·না গিত্তা আন·থাংথাংনি জা·ফানি হা·দুলাখো দকফ্রংবো।’’
41006012	উনোন জা·রিকগিবারাং রি·য়াংএ মান্দিরাং পাপওনি গিসিক ফিল·খানা ইন্নে আগানফ্রাকনা হা·বাচেংজক।
41006013	বিসং বাং·আ গিসিক নামগিজাগিবারাংখো হা·রিকেতজক আরো বাং·আ জমগিবা-সাগিবা মান্দিরাংনি স্খুও তেলখো সিত্তে বিসংখো নাম্মেতজক।
41006014	যীশুনি বিমুংখো গিম্মিকচান খিন্নাসেংজক। ইনি গিম্মিন রাজা হেরোদবা যীশুনি খাৎথাখো খিন্নানা মান·জক। মিত্তাম মান্দিরাং আগানিংআমিং, ‘‘বিয়ান উয়া রিপ্পলেতগিবা যোহন। বিয়া সিয়াওনি থাংচাফিল্লা ইন্নে আইয়াও ইনমানগিবা কামরাংখো দাক্কিংআ।’’
41006015	সাবা আগানিংআমিং, ‘‘বিয়া এলিয়’’, দা·আবা সাবা আগানিংআমিং, ‘‘চেংওনি আগানসোগিবারাং গিত্তা বিয়াবা সাকসা আগানসোগিবা হং·আ।’’
41006016	ইয়া খাৎথারাংখো খিন্নাএ হেরোদ আগানজক, ‘‘আংআ জেনি স্খুখো দেন·থংনা আগানামিং বিয়ান উয়া যোহন। দা·আবা বিয়া সিয়াওনি থাংচাফিলজক।’’
41006017	ইনা স্খাং হেরোদ মান্দি ওয়াত্তেতি যোহনখো রি·ম্মামিং আরো জেলো বিখো খায় দন্নামিং। হেরোদ বিনি আদাগিবা ফিলিপনি জিকগিবা হেরোদিয়ানি গিম্মিনান ইখো দাক্কামিং। মুয়ানা হেরোদ হেরোদিয়াখো খিম্মানি গিম্মিন যোহন হেরোদখো ফিল·নিফিল আগান্নুয়ামিং, ‘‘আন·থাং আদাথাংনি জিকগিবাখো নাং·নি খিমনা খ্রাজাজক।’’
41006019	ইনি গিম্মিন যোহনখো হেরোদিয়া নাম্মেন খা·আওনাংআমিং। বিয়া যোহনখো স·ওতে গালনা হা·ম্মামিং,
41006020	ইন্দিবা হেরোদ যোহননা খেন্নামিং ইন্নে বিয়া উখো দাকনা মান·জাংআমিং। মুয়ানা হেরোদ যোহনখো সাকসা থরমি আরো রংথালগিবা মান্দি ইন্নে হা·আইয়ামিং, ইনি গিম্মিন বিয়া নামগিজারাংওনিখো যোহনখো রাক্ষিয়ে দন্নুয়ামিং। যোহননি খাৎথাখো খিন্নাএ গিসিকো দংথজাওবা হেরোদ বিনি খাৎথাখো খিন্নানা নামনিকনুয়ামিং।
41006021	জা·মানো হেরোদিয়ানা নাম্মা চল সকবাজক। হেরোদ আন·থাংনি আৎচিয়ানি সালো আন·থাংনি মান্দি দাল·দালগিবারাংনা, সেনাপতিরাংনা আরো গালীল হা·দকনি দাল·বাৎগিবারাংনা চা·না হন·জক।
41006022	উনোন হেরোদিয়ানি দেমিচিক মেসায়ে ফিন্নিকে হেরোদ আরো উনো দংগিবা গিম্মিকখো খুসি হং·এতজক। উনোন রাজা উয়া মিচিক বি·সানা আগানজক, ‘‘না·আ জেখো হাম·নুয়া আংআ উখোন নাং·না হ·ন্নুয়া।’’
41006023	হেরোদ মিচিক বি·সানা মিকচেতি আগানজক, “জেখো না·আ হাম·নুয়া উখোন আংআ নাং·না হ·ন্নুয়া। আরো আংনি সংনকনি ফাকসা দিপ্পাৎ আংআ নাং·না হ·ন্নুয়া।’’
41006024	উনো মিচিক বি·সা বিনি মা·গিবানা আগানজক, ‘আংআ মুয়াখো হাম·নুয়া?’’ বিনি মা·গিবা আগানজক, ‘‘রিপ্পলেতগিবা যোহননি স্খুখো।’’
41006025	মিচিক বি·সা উনোন রাজাচা রি·য়াংএ আগানজক, ‘‘আংনা রাংথালও দাক্কে দা·আওন রিপ্পলেতগিবা যোহননি স্খুখো হন·বো।’’
41006026	ইখো খিন্নাএ রাজা হেরোদ নাম্মেন দুক্‌ মান·জক, ইন্দিবা গিম্মিকনি মিকখাংও মিকচেতজক ইন্নে মিচিক বি·সাখো ফি·ল্লেতনা হা·সিকজাজক।
41006027	রাজা উনোন যোহননি স্খুখো দেন·থংএ রা·বানা সাকসা সিপাইখো ওয়াত্তেতজক। উয়া সিপাই জেলচা রি·য়াংএ যোহননি স্খুখো দেন·থংএ রাংথালও দাক্কে রা·বাএ হন·জক। রাজা উখো মিচিক বি·সানা হ·ন্নানি জা·মানো বিয়া উখো মা·গিবানা হন·জক।
41006029	ইখো খিন্নাএ যোহননি জা·রিকগিবারাং রি·বাএ বিনি বে·এনখো রা·আংএ গোপরামচা দাপজক।
41006030	যীশুনি ওয়াত্তেতগিবা সাকচিগ্মি জা·রিকগিবারাং ফি·ল্লে রি·বাজক আরো বিসংনি দাকগিবারাংখো আরো স্খিয়ে হন·গিবারাংখো যীশুনা আগানেজক।
41006031	উয়া সময়ও উচা বাং·আ মান্দিরাং রি·য়াংআ-রি·বা দাক্কানি গিম্মিন জা·রিকগিবারাং মামুংখোবা চা·না মান·জাজক। উনি গিম্মিন যীশু বিসংনা আগানজক, ‘‘না·সং আংমুং মান্দিগ্রি মা·সুগ্র্রি হা·দামওনা রি·বাএ নেং·থাকবো।’’
41006032	বিসং রিংও দাক্কে মান্দিগ্রি মা·সুগ্র্রি গি·সা হা·দামচানা রি·য়াংজক।
41006033	বিসংনি রি·য়াংআখো নিক্কে বাং·এন বিসংখো হা·আইনা মান·জক আরো সেফাংও দংগিবা সংরাংনি গিম্মিকান উচানা খাত্তাংএ বিসংনা স্খাং সক্কাংজক।
41006034	রিংওনি হং·খাতে যীশু মান্দি বাং·বিয়াখো নিকনা মান·জক। ইয়া মান্দিরাংনা যীশু নাম্মেন খা·সাচাকজক মুয়ানা ইরাংনি অবস্থা রাক্ষুয়ালগ্রি মেষরাং গিত্তা হং·আ। যীশু বিসংনা বাং·আ স্খিয়ানিখো স্খিয়ে হ·ন্না হা·বাচেংজক।
41006035	আরো সাল নাপ্পাংমিত্তিংও জা·রিকগিবারাং যীশুচা রি·বাএ আগানজক, ‘‘ইয়া হা·দামদে মান্দিগ্রি মা·সুগ্র্রি হং·আ, আরো সালবা রি·য়াংজক।
41006036	মান্দিরাংখো ওয়াত্তেতবো জেদাক্কে বিসং সেফাংনি গিত্থিম আরো সংরাংচা রি·য়াংএ আন·থাংথাংনা মামুং চা·আনিখো ব্রিনা মা·ন্না।’’
41006037	যীশু আগানজক, ‘‘না·সংআন বিসংনা চা·না হন·বো।’’ জা·রিকগিবারাং বিনা আগানজক, ‘‘চিংআ রি·য়াংএ রিৎচাগ্মি দীনারনি রুটিখো ব্রিএ বিসংনা চা·না হ·ন্নুয়ামা?’’
41006038	যীশু আগানজক, ‘‘না·সংচা বাসিক গি·সা রুটি দংআ রি·য়াংএ নিবো।’’ জা·রিকগিবারাং নিএ রি·বাএ আগানজক, ‘‘গিলবংআ রুটি আরো মাংগ্মি না·থক দংআ।’’
41006039	উনোন যীশু মান্দিরাংখো সামচেং সাক্কাও আসংএতখানা জা·রিকগিবারাংখো আগানজক।
41006040	উনি জা·মানো মান্দিরাং রিৎচাসা রিৎচাসা, সৎবংআ সৎবংআ থম·দাক থম·দাক দাক্কে আসংজক।
41006041	উয়া গিলবংআ রুটি আরো মাংগ্মি না·থকখো রা·এ যীশু সালগিচাখো নিগিদোয়ে ইসলখো মিৎথেলজক আরো মান্দিরাংনা হন·খানা ইন্নে রুটিখো ফি·এ জা·রিকগিবারাংনি জাক্কো হন·জক। ইন্দাকে বিয়া না·থকখোবা দিমদাকনান সুআলে হন·জক।
41006042	বিসং গিম্মিকান অক্ষায়ে চা·জক।
41006043	উনি জা·মানো জা·রিকগিবারাং রুটি আরো না·থকরাংখো খল্লামে খক চি·গ্মিও গাপ্পেতজক।
41006044	উনো চা·গিবারাংনি গিসেপো মি·আসারাংআন হাজাল বংআ দংআমিং।
41006045	উনি জা·মানো যীশু বিনি জা·রিকগিবারাংখো রিংও গাখাতে সাগালনি নালসাচা বৈৎসৈদা সংচানা রি·য়াংসোখানা দাগিলজক, আরো বিয়া ইচা মান্দিরাংখো ওয়াত্তেতনা হা·বাচেংজক।
41006046	মান্দিরাংখো ওয়াত্তেতানি জা·মানো বিয়া বি·না ইন্নে হা·ব্রিচানা গাদোআংজক।
41006047	আরো হান·থাম ওয়াল্লো জা·রিকগিবারাংনি রিং সাগাল জাংচিচান দংআমিং আরো যীশু সাকসান হা·গাও দংআমিং।
41006048	যীশু জা·রিকগিবারাংনি রিং চনা নাম্মেন মান·দিকাখো নিকনা মান·জক, মুয়ানা বালওয়া উনো বিসংখো ফাংফিলে বালফাকিংআমিং। ওয়াল ব·ন্নাংমিত্তিংও যীশু সাগালনি সাক্কা গিত্তা রামা রি·এ জা·রিকগিবারাংনি সেফাংচানা রি·বাজক আরো বিসংখো গাল্লে মিকখাংচানা রি·য়াংআমিং।
41006049	ইন্দিবা জা·রিকগিবারাং বিখো সাগালনি সাক্কাও রামা রি·য়াখো নিক্কে মি·মাং ইন্নে চানচিচিপে চ্রিকজক,
41006050	মুয়ানা বিখো নিক্কে বিসং দিমদাকান খেনবিয়ামিং। উনোন যীশু জা·রিকগিবারাংমুং খু·সুক আগানজক। বিয়া বিসংখো আগানা, ‘‘ইয়াদে আংআসা, দা·আ খেন্নাবো, খা·দংবো।’’
41006051	যীশু রিংও গাখাতানি জা·মানো বালওয়া থিপ্পাংজক। ইনা জা·রিকগিবারাং নাম্মেন আইয়াও ইনমানজক,
41006052	মুয়ানা ইনা স্খাং রুটি চা·না হন·গিবাখোন বিসং হা·আইনা মান·খুজামিং, বিসংনি খা·থং রাক্কে দংআমিং।
41006053	যীশু আরো বিনি জা·রিকগিবারাং সাগালখো বাত্তাংএ গিনেষরৎ জওলচানা রি·বাএ রিংখো খাজক।
41006054	বিসং রিংওনি হং·খাতবাওন মান্দিরাং যীশুখো হা·আইনা মা·ন্নে উয়া জওলনি দিমদাকচান খাতরুরুনা হা·বাচেংজক। উনি জা·মানো বিয়া বানো দংআ উখো হা·আইএ রা·এ উনোনা বিসং জমগিবা-সাগিবারাংখো থুচাকানিরাংও দি·থমে রা·আংজক।
41006056	যীশু জে গিত্থিম, সং, সংজিলমাচা রি·য়াংনুয়ামিং উচান মান্দিরাং জমগিবা-সাগিবারাংখো বাজালো রা·বাএ থ·ম্মে দন্নুয়ামিং। জমগিবারাং বিনি বা·রাখো অকখিসা মা·মাং রি·ম্মেতখানা ইন্নে বিসং যীশুখো মল·মলবিজক। আরো জেরাং বিখো রি·ম্মেতনা মা·ন্নুয়ামিং বিসং নাম্মাংনুয়ামিং।
41007001	যিরূশালেমচানি রি·বাগিবা মিত্তাম ফরীশীরাং আরো শাস্ত্র স্খিগিবারাং যীশুনি সেফাংওনা থম·দাকজক।
41007002	বিসং যীশুনি মিত্তাম জা·রিকগিবারাংখো জাকখো জাকসুগিজা চা·আখো নিকনা মান·জক।
41007003	ফরীশীরাং আরো গিম্মিক যিহূদীরাং বিসংনি ফাগিৎচামরাংনি দাকবেওয়াল গিত্তা জাকখো জাকসুগিজাদে চা·জানুয়ামিং।
41007004	বাজালওনি রি·বাএ বিসং জাকসুগিজা-জা·সুগিজাদে মামুংখোবা চা·জানুয়ামিং। ইনা আগ্রে বিসং আরোবা বাং·আ নিয়ামরাংখো মানিরংআমিং; মি·দিক, সাম·দিক, রাংথাল, দিক্‌থি আরো গিপ্পিনরাংখো নতনুয়ামিং সু·গালনুয়ামিং।
41007005	উনি গিম্মিন ফরীশী আরো শাস্ত্র স্খিগিবারাং যীশুখো সিং·জক, ‘‘নাং·নি জা·রিকগিবারাং মুয়ানা আনচিংনি ফাগিৎচামরাংনি হন·গিবা দাকবেওয়ালরাংখো মানিজাংআ? বিসংদে জাকখো জাকসুগিজান চা·আংআ।’’
41007006	যীশু উনো আগানচাকজক, ‘‘না·সংদে বু·এ চা·গিবা! না·সংনি গিম্মিন আগানসোগিবা যিশাইয় বিবিখোন আগানামিং। বিনি খি·তাপো চক্কা দংআ- ইয়া মান্দিরাং আংখো খু·সুকোসান মান্দিরা·আংআ, ইন্দিবা বিসংনি খা·থংদে আংওনি চে·ল্লাচানা দংআ।
41007007	বিসং বু·এন আংখো অলাখিয়া, বিসংনি হন·গিবা স্খিয়ানিরাংদে মান্দিনি থারিগিবা দাকবেওয়ালসান হং·আ।
41007008	না·সংদে ইসলনি গি·য়েতাখো গাল্লে মান্দিরাংনি থারিগিবা দাকবেওয়ালখোসা মানিয়া।
41007009	যীশু বিসংনা আরোবা আগানজক, ‘‘না·সং আন·থাংথাংনি থারিগিবা দাকবেওয়ালখোসা নাম্মেদাক্কে রাক্ষিনা ইন্নে ইসলনি গি·য়েতাখো জিচাকা।
41007010	জেগিত্তা মোশি আগানা, ‘মা·খো-ফাখো মান্দিরা·বো’ আরো ‘আন·থাংনি মা·খো-ফাখো নামগিজা দাক্কে চন্নিকে আগানগিবান সিনা নাংআ।’
41007011	ইন্দিবা না·সং আগানে দংআ, সাবা বিনি মা·খো বা ফাখো আগানোদে, ‘আংনি জেখো হ·ন্নে নাং·না দাকচাকোদে নাং·নি নামনুয়ামিং উয়াদে ক্বর্বান,’ ফি·স্খাওদে উখো ইসলনা হন·খামজক,
41007012	ইন্দিদে মা·না ফানা বিনি মামুংখোবা দাকনা নাংজা।
41007013	ইন্দাকে না·সং না·সংনি ফাগিৎচামরাংনি দন্নাংগিবা দাকবেওয়ালরাংখো জাকখালে ইসলনি খাৎথাখো জেগালজক। আরো ইন্দাকা বাং·আ কামরাংখোন না·সং দাক্কিংআ।’’
41007014	উনি জা·মানো যীশু দা·আবা মান্দিরাংখো বিচা রিংগামে আগানজক, ‘‘না·সং গিম্মিকান আংনি খাৎথাখো খিন্নাবো আরো হা·আইবো।
41007015	হা·ফালওনি মান্দিনি নিং·আচানা নাপ্পাংগিবা মামুংবা মান্দিখো মারাং নাংএতনা মান·জা, ইন্দিবা মান্দিনি নিং·আচানি হং·খাতগিবারাংসান মান্দিখো মারাং নাংএতানি হং·আ।’’
41007017	উনি জা·মানো যীশু মান্দিরাংখো ওয়াত্তে নকনিং·আচা নাপ্পাংজক, উনোন জা·রিকগিবারাং উয়া থয়ে আগানা খাৎথানি অর্থখো বিচা সিং·জক।
41007018	যীশু বিসংনা আগানজক, ‘‘না·সংবা মামুংখোন হা·আইগিজাগিবা হং·আমা? হা·ফালওনি মামুংবা মান্দিনি নিং·আচা নাপ্পে মান্দিখো মারাং নাংএতনা মান·জা, ইখো না·সং হা·আইজামা?
41007019	মুয়ানা, উয়াদে বিনি খা·থংও নাপজা ইন্দিবা বিকমা নিং·আওসা নাপ্পা আরো জা·মানো উয়া বে·এনোনি হং·খাতে রি·য়াংআরিয়া।’’ ইয়া খাৎথাচান যীশু দিমদাক চা·আনিরাংখো রংথালা ইন্নে হা·আইএতনা হাম·জক।
41007020	যীশু আরোবা আগানজক, ‘‘মান্দিনি নিং·আচানি হং·খাতগিবান মান্দিখো মারাং নাংএতা,
41007021	মুয়ানা মান্দিনি নিং·আচানি আগানস্খাওদে খা·থংওনি নামগিজা চানচিয়া, দিমদাক স·বাকা, চা·উয়া, স·ওতা,
41007022	মাদ্দুয়া, গিপ্পিননা নামগিজাখো দাকনা হা·ম্মা, দাক্কামব্রুআ, হা·সিগিজা দাক্কা, মিক্‌নেংআ, সাউইয়া, রাসং দাক্কা আরো চন্নিকা, সেল·গিজা দাক্কা হং·খাতবাআ।
41007023	ইয়া দিমদাক নামগিজারাং নিং·আচানিন হং·খাতবাআ আরো মান্দিখো মারাং নাংএতা।’’
41007024	উনি জা·মানো যীশু উয়া হা·দামখো ওয়াত্তে সোর মিংগিবা জওলচানা রি·য়াংজক। বিয়া গি·সা নকচানা নাপ্পেজক আরো উখো দারাংনাবা হা·আইএতনা হা·সিকজামিং, ইন্দিবা বিয়া থুম্মুয়ে দংনা মান·জাজক।
41007025	উনো ইন্দাকগিবা মিচিক সাকসা দংআমিং জেনি দেমিচিকখো গিসিক নামগিজাগিবা রি·ম্মামিং। উয়া মিচিক যীশুনি খাৎথাখো খিন্নানা মা·ন্নে উনোন রি·বাএ যীশুনি জা·চকো গা·আকেজক।
41007026	উয়া মিচিক যিহূদী হং·জামিং আরো বিয়া সুর-ফৈনীকীও আৎচিয়ামিং। বিয়া বিনি দেমিচিকোনি গিসিক নামগিজাগিবাখো হা·রিকেতখানা যীশুখো মল·মলজক।
41007027	যীশু বিনা আগানজক, ‘‘স্খাং দেদ্রাং অক্ষায়ে চা·খুনা, মুয়ানা দেদ্রাংনি চা·আনিখো রা·এ আচাকরাংনা গাল্লা নামজা।’’
41007028	উনোন উয়া মিচিক আগানচাকজক, ‘‘গিত্তেল, না·আ খাকখেৎখোন আগানা, ইন্দিবা আচাকরাংবা টেবিলনি কক্ষুমাও গা·আকগিবা বি·সারাংনি চা·আনি বিগিনচিরাংখো চা·আ।’’
41007029	যীশু বিনা আগানজক, ‘‘নাং·নি ইয়া খাৎথা আগানা নাম্মান। দা·আও রি·য়াংবো, রি·য়াংএ নিবো, গিসিক নামগিজাগিবা নাং·নি দেমিচিকখো ওয়াত্তাংজক।’’
41007030	উয়া মিচিক উনোন নকচানা রি·য়াংফিল্লে বিনি দেমিচিকখো থুরামো থুয়ে দংআখো আরো বিনি নিং·আওনি গিসিক নামগিজাগিবাখো হং·খাতাখো নিক্কেজক।
41007031	উনি জা·মানো যীশু সোর জলখো ওয়াত্তে সীদোন সংজিলমা গিত্তা গালীল সাগালনি সেফাংও দেকাপলি জওলনি সংরাংচা রি·য়াংজক।
41007032	উনো মান্দিরাং সাকসা নাগক আরো আব্রা খু·গ্রি মান্দিখো যীশুচানা রা·বাজক আরো উয়া মান্দিনি সাক্কাও জাক দনদাপখানা বিখো মল·মলজক।
41007033	উনোন যীশু উয়া মান্দিখো মান্দি জিলমাওনিখো রিম্মাংএ বিনি নাচিল সামগ্মিও আন·থাংনি জাকসিখো দনজক। জা·মানো খু·চি দাপ্পে বিনি স্রিবাকখো দাংথাপজক।
41007034	আরো সালগিচানা নিগিদোয়ে বিয়া রাং·স্ফিতে উয়া মান্দিখো আগানজক, ‘‘এপ্‌ফাথা,’’ ফি·এ আগানোদে ‘‘খুলিয়াংবো।’’
41007035	উনি গিম্মিন উয়া মান্দিনি নাচিল খুলিজক, স্রিবাকবা এংআংজক আরো উয়া থাল্লে স্রাং স্রাং দাক্কে খাৎথা আগান্না মান·জক।
41007036	ইরাংখো দারাংনাবা আগানজাখানা ইন্নে যীশু মান্দিরাংখো বাংখাংজক। ইন্দিবা বিনি বাংখাংওবা বিসং বাং·বাতেন উরাংখো আগানফ্রাকজক।
41007037	ইরাংনা মান্দিরাং নাম্মেন আইয়াও ইনমানে আগানজক, ‘‘বিয়া গিম্মিক কামখোন নাম্মেদাক্কে দাক্কা। বিয়া নাগকরাংনা খিন্নানা আরো আব্রা খু·গ্রিরাংনা খাৎথা আগান্নানি বিলখো হ·ন্না।’’
41008001	জা·মানো দা·আও সালসাও বাং·বিয়া মান্দি রি·বাএ থম·দাকজক। ইয়া মান্দিরাংচা চা·আনি মামুংবা দংজা ইন্নে যীশু বিনি জা·রিকগিবারাংখো রিংগামে আগানজক,
41008002	‘‘ইয়া মান্দিরাংনা আংআ খা·সাচাক্কা, মুয়ানা সালগিত্থাম হং·জক ইরাং আংমুং দংআ, আরো ইরাংচা চা·আনি মামুংবা দংজা।
41008003	আরো আংআ বিসংখো অকগুমুন দন্নে নকথাংচানা ওয়াত্তেতোদে রামাওন বিসং নম·বকে গা·আকনুয়া, মুয়ানা বিসংনি গিসেপো মিত্তামরাংদে নাম্মেন চে·ল্লাচানি রি·বাআ।’’
41008004	জা·রিকগিবারাং আগানচাকজক, ‘‘ইন্দিবা ইয়া মান্দিগ্রি মা·সুগ্র্রি হা·দামও ইয়া মান্দিরাংনা সা বানিখো ইন্দিসিক রুটিখো মা·ন্নুয়া?’’
41008005	যীশু সিং·জক, ‘‘না·সংচা বাসিক গি·সা রুটি দংআ?’’ বিসং আগানজক, ‘‘গি·স্নি।’’
41008006	বিয়া মান্দিরাংখো হা·আও আসংনা গি·য়েৎজক। জা·মানো বিয়া উয়া রুটি গিলস্নিখো রা·এ ইসলখো মিৎথেলে ফি·জক আরো মান্দিরাংনা হন·খানা ইন্নে জা·রিকগিবারাংনি জাক্কো হন·জক আরো জা·রিকগিবারাং উখো মান্দিরাংনা সুআলে হন·জক।
41008007	জা·রিকগিবারাংচা মিত্তাম চনচনগিবা না·থকরাংবা দংআমিং। যীশু উয়া না·থকরাংনাবা মিৎথেলজক আরো উরাংখো মান্দিরাংনা সুআলে হ·ন্না জা·রিকগিবারাংখো আগানজক।
41008008	মান্দিরাং উখো অক্ষায়ে চা·জক। জা·মানো জা·রিকগিবারাং গিৎচাগিবা ফি·থংথংআ রুটিরাংখো গি·স্নি খক্কো গাপ্পে খল্লামজক।
41008009	উনো মি·আসান হাজাল ব্রিরাং দংআমিং। উনি জা·মানো বিয়া মান্দিরাংখো ওয়াত্তেতজক আরো জা·রিকগিবারাংমুং গি·সা রিংও গাখাতে দল্‌মনুথা জওলোনা রি·য়াংজক।
41008011	উনো ফরীশীরাং রি·বাএ যীশুমুং জিগ্রিকনা হা·বাচেংজক আরো বিখো পরীক্ষা দাক্কে নিনা ইন্নে সালগিচানি মিংসা চিনখো ফিন্নিকখানা আগানজক।
41008012	ইনি গিম্মিন যীশু রাং·স্ফিতে আগানা, ‘‘ইয়া চাসংনি মান্দিরাং মুয়ানা চিনখো হা·ম্মিংআ? আংআ না·সংনা বিবিন আগানিংআ, মামুং চিনখোন ইয়া মান্দিরাংনা ফিন্নিকজানুয়া।’’
41008013	জা·মানো বিয়া বিসংখো ওয়াত্তে দা·আবা রিংও গাখাতে সাগালনি নালসাচানা রি·য়াংজক।
41008014	জা·রিকগিবারাং রুটিখো রা·আংফানা গুয়ালামিং। রিংও বিসংমুং রুটি গি·সাসান দংআমিং।
41008015	যীশু উনো আগানজক, ‘‘না·সং সিমসাকবো, ফরীশীরাংনি আরো হেরোদনি ওয়ানথিনা সিমসাকে দংবো।’’
41008016	ইনি গিম্মিন জা·রিকগিবারাং আন·থাংথাং আগানগ্রিকজক, ‘‘আনচিংচা রুটি দংজানি গিম্মিন বিয়া ইখো আগানিংআ।’’
41008017	জা·রিকগিবারাংনি আগানাখো হা·আইএ যীশু বিসংনা আগানজক, ‘‘না·সংচা রুটি দংজা, ইখো না·সং মুয়ানা আগানিংআ? না·সং দা·আওবা হা·আইনা মান·খুজামা? না·সংনি খা·থংরাং রাক্কিংআমা?
41008018	না·সংনি মিক্রোন দংএবা নিকজামা? নাচিল দংএবা খিন্নাজামা? গিসিকবা রা·জামা?
41008019	জেনসালো আংআ হাজাল বংআ মান্দিনা গি·বংআ রুটিখো ফি·আমিং উনসালো না·সং ফি·থংথংআরাংখো বাসিক গি·সা খক্কো খল্লামামিং?’’ জা·রিকগিবারাং আগানজক, ‘‘খক চি·গ্মি।’’
41008020	যীশু দা·আবা আগানজক, “জেনসালো আংআ হাজাল ব্রি মান্দিনা গিলস্নি রুটিখো ফি·য়ামিং উনসালো ফি·থংথংআরাংখো না·সং বাসিক খক গি·সাও খল্লামামিং?’’ বিসং আগানজক, ‘‘খক স্নি।’’
41008021	উনোন বিয়া বিসংনা আগানজক, ‘‘ইন্দাকোদে না·সং দা·আওবা হা·আইখুজামা?’’
41008022	জা·মানো যীশু আরো বিনি জা·রিকগিবারাং বৈৎসৈদা সংচানা রি·য়াংজক। উচানি মান্দিরাং মিক্‌গ্রি সাকসাখো যীশুচা রিমবাজক আরো বিনি বে·এনো জাক দনদাপনা বিখো মল·মলজক।
41008023	যীশু উয়া মিক্‌গ্রি মান্দিনি জাকখো রি·ম্মে সংনি হা·ফালচানা রিম্মাংজক। উনি জা·মানো উয়া মান্দিনি মিক্রোনও খু·চি দাপ্পেতজক আরো বিনি বে·এনো জাক দনদাপে সিং·জক, ‘‘না·আ মামুংখো নিকনা মা·ন্নিংআমা?’’
41008024	উনোন উয়া মান্দি নিগিদোয়ে আগানজক, ‘আংআ মান্দিরাংখো নিকনা মা·ন্নিংআ, বিসং বলবিফাং গিত্তা দাক্কা, দা·আবা রি·রুরাখোবা নিকনা মা·ন্নিংআ।’’
41008025	যীশু দা·আও রাং·সা বিনি মিক্রোনও জাক দনদাপজক। উনোন বিনি মিক্রোন গা·আওজক আরো বিয়া মিক্রোন নিকনা বিল মান·জক। বিয়া গিম্মিকখোন থাল্লে নিকনা মান·জক।
41008026	যীশু বিখো বিনি নকচানা ওয়াত্তেতোন আগানজক, ‘‘বৈৎসৈদা সংচা দা·আ রি·য়াংআবো।’’
41008027	জা·মানো যীশু আরো বিনি জা·রিকগিবারাং কৈসরিয়া-ফিলিপি সংজিলমানি সেফাংরাংনি সংরাংচা রি·য়াংজক। রামাও রি·য়াংমিত্তিংও বিয়া জা·রিকগিবারাংচা সিং·জক, ‘আংআ সা, ইখো মান্দিরাং বাদিকে ইন্নিংআ?’’
41008028	জা·রিকগিবারাং আগানজক, ‘‘মিত্তামরাং ইন্নিংআ না·আ রিপ্পলেতগিবা যোহন; মিত্তামরাং ইন্নিংআ না·আ এলিয়; দা·আবা মিত্তামরাং ইন্নিংআ না·আ আগানসোগিবারাংওনি সাকসা।’’
41008029	উনো যীশু আগানজক, ‘‘ইন্দিবা না·সং বাদিকে ইন্নিংআ, আংআ সা? পিতর আগানচাকজক, ‘‘না·আন উয়া খ্রীষ্ট।’’
41008030	উনোন যীশু আন·থাংনি গিম্মিন দারাংনাবা আগানজাখানা বিসংখো নাম্মেদাক্কে বাংখাংজক।
41008031	জা·মানো যীশু বিনি জা·রিকগিবারাংনা, মান্দিনি দেফান্থিখো বাং·এন দুক চাকনা নাংনুয়া ইন্নে স্খিনা হা·বাচেংজক। মি·আফারাং, খামাল দাল·গিবারাং আরো শাস্ত্র স্খিগিবারাং বিখো জেগালনুয়া। বিখো স·ওতে গালনুয়া আরো সালগিত্থামনি জা·মানো বিখো সিয়াওনি চাখাতফিলনা নাংনুয়া।
41008032	ইয়া খাৎথারাংখো বিয়া নাম্মে থাল্লেন আগানজক। উনো পিতর যীশুখো উয়োনি সামসাচাবাকা রিম্মাংএ বিখো খা·চানা হা·বাচেংজক।
41008033	যীশু হান·ফিলে জা·রিকগিবারাংচা নিএতজক আরো পিতরখো খা·চাএ আগানজক, ‘‘শয়তান, আংওনি খাতবো। ইসলনিখো না·আ চানচিগিজা, ইন্দিবা মান্দিনিখোসা চানচিয়া।’’
41008034	ইনি জা·মানো বিয়া জা·রিকগিবারাংখো আরো গিপ্পিন মান্দিরাংখো আন·থাংচানা রিংগামে আগানজক, ‘‘সাবা আংনি রামাওনা রি·বাফানা হা·সিকোদে আন·থাংনি হা·সিকা গিত্তা রি·জাখানা; আন·থাংনি চিসলখো রিপ্পিএ বিয়া আংখো জা·রিকখানা।
41008035	আন·থাংনি গিম্মিন জেআন জাংগি থাংএতনা হা·ম্মা, বিয়া বিনি জাংগিখো গিম্মায়েতনুয়া, ইন্দিবা আংনি আরো ইসলনি হন·গিবা নাম্মা খাৎথানি গিম্মিন আন·থাংনি জাংগিখো জে হন·খামনা হা·ম্মা বিয়া চং·মতান বিনি জাংগিখো জক্কেৎনুয়া।
41008036	সাবা হা·গিলসাক দিমদাকখো মা·ন্নেবা আন·থাংনি জাংগিখো গিম্মায়েতোদে বিনি মামুং লাভ দংজা,
41008037	মুয়ানা চং·মত জাংগিখো মান·ফিলনা বিনি হ·ন্নানি গিত্তা মুয়া দংআ?
41008038	ইয়া চাসংনি বিবিরা·গিজাগিবা আরো পাপী মান্দিরাংনি গিসেপো সাবা আংনি গিম্মিন আরো আংনি খাৎথারাংনি গিম্মিন খ্রাচা·আওদে ইন্দিদে মান্দিনি দেফান্থিবা জেনসালো রংথালগিবা সা·গ্রেরাংমুং বিনি ফানি রাসংও রি·বানুয়া, উনো বিয়াবা উয়া মান্দিনা খ্রাচা·নুয়া।’’
41009001	জা·মানো যীশু জা·রিকগিবারাংনা আগানজক, ‘‘বিবিন আংআ না·সংনা আগানিংআ, ইসলনি সংনকনি বিল্লাকে রি·বাখো নিকখুজানা দিপ্পাৎ ইনো দংগিবারাংওনি মিত্তামরাং মামুং দাক্কেবা সিজানুয়া।’’
41009002	উনি সাল দকনি জা·মানো যীশু পিতর, যাকোব আরো যোহন মা·মাংখো রিমবিতে চুয়াকগিবা গি·সা হা·ব্র্রিচানা রি·য়াংজক। ইয়া জা·রিকগিবারাংনি মিকখাংওন বিনি মিকখাং দিংথাং হং·ফিলজক।
41009003	বিনি বা·রারাং ইন্দাকফিল্লে চিং·ব্রাপে বকবিজক, হা·গিলসাকনি দারাং মান্দিবা ইন্দাকে বা·রাখো সু·গালে বক্কেতনা মান·জানুয়া।
41009004	জা·রিকগিবারাং উনো এলিয় আরো মোশিখো নিকনা মান·জক। বিসং যীশুমুং আগানগ্রিকিংআমিং।
41009005	উনোন পিতর যীশুখো আগানজক, ‘‘স্খিগিবা, ইনো চিংআ দংআ, ইয়ান নামজক। চিংআ ইনো নকথুপ গি·গিত্থাম রিকনাজক- গি·সা নাং·না, গি·সা মোশিনা আরো গি·সা এলিয়না।’’
41009006	মুয়াখো আগান্না নাংনুয়া উখো পিতর হা·আইজাজক, মুয়ানা বিসং নাম্মেন খেনবিজকমিং।
41009007	উনো গাদিলা রি·বাএ বিসংখো সালাখিমদাপজক, আরো উয়া গাদিলাওনি ইয়া খু·রাংখো খিন্নানা মান·জক, ‘‘ইয়ান আংনি খা·সাগিবা দেফান্থি, না·সং বিনি খাৎথাখো খিন্নাচাকবো।’’
41009008	জা·রিকগিবারাং উনোন গিম্মিকচানা নিউইলউইলে নিএতজক ইন্দিবা যীশুনা আগ্রে দারাংখোবা নিকজাজক।
41009009	জা·মানো হা·ব্র্রিওনি হং·খাতমিত্তিংও যীশু বিসংখো নাম্মেদাক্কে বেং·জক, ‘‘না·সং জেখো নিকজক উখো মান্দিনি দেফান্থি সিয়াওনি চাখাতখুজানা দিপ্পাৎ দারাংনাবা দা·আ আগানাবো।’’
41009010	জা·রিকগিবারাং যীশুনি আগানাখো মানিজক, ইন্দিবা সিয়াওনি চাখাতানি অর্থ মুয়া হং·আ ইখো রা·এ আন·থাংথাংও আগানগ্রিকজক।
41009011	বিসং যীশুখো সিং·জক, ‘‘এলিয় স্খাং রি·বানা নাংবিবিয়া ইন্নে শাস্ত্র স্খিগিবারাং মুয়ানা আগানা?’’
41009012	যীশু বিসংনা আগানচাকজক, ‘‘ইয়া খাৎথাদে বিবিন, এলিয় স্খাং রি·বাএ গিম্মিকখোন স্খাং গিত্তা থারিয়ে দনফিলনুয়া। ইন্দাকোবা মান্দিনি দেফান্থিখো বাং·এন দুক চাকনা আরো জেগালাখো মা·ন্না নাংনুয়া ইন্নে রংথালগিবা শাস্ত্রও বাদিকে দাক্কে চক্কা দংআ?
41009013	ইন্দিবা আংআ না·সংখো আগানিংআ, রংথালগিবা শাস্ত্রও এলিয়নি গিম্মিন জে গিত্তা চক্কা দংআ উগিত্তান বিয়া রি·বামিং, আরো মান্দিরাং আন·থাংথাংনি হা·সিকা গিত্তা বিনি সাক্কাও নামগিজাখো দাকজক।’’
41009014	যীশু আরো উয়া সাকগিত্থাম জা·রিকগিবারাং গিপ্পিন জা·রিকগিবারাংচানা রি·বাফিলে বিসংনি সামব্রিও মান্দি বাং·আ থম·দাকাখো আরো বিসংমুং মিত্তাম শাস্ত্র স্খিগিবারাংনি জিগ্রিকাখো নিকনা মান·জক।
41009015	মান্দিরাং যীশুখো নিক্কারিন আইয়াও ইনমানজক আরো খাত্তাংএ বিখো সালাম হন·জক।
41009016	যীশু শাস্ত্র স্খিগিবারাংখো সিং·জক, ‘‘না·সং বিসংমুং মুয়াখো রা·এ জিগ্রিকিংআ?’’
41009017	মান্দি জিলমাওনি সাকসা বিনা আগানজক, ‘‘ও স্খিগিবা, আংনি দেফান্থিখো নাং·চানা রা·বামিং। বিখো আব্রা গিসিক নামগিজাগিবা মা·ন্না।
41009018	উয়া গিসিক নামগিজাগিবা বিখো রিম·জোকনোন হা·আও গোস্থাপে গাল্লা। বিনি খু·সুকচানি খু·চি বকবাকে হং·খাতা আরো বিয়া ওয়াগাম চিকক্রতে রাক্‌দাক্‌দাক্‌ সিয়াংআ। উয়া গিসিক নামগিজাগিবাখো হা·রিকেতখানা আংআ নাং·নি জা·রিকগিবারাংখো আগানামিং, ইন্দিবা বিসং মান·জাজক।’’
41009019	যীশু উনো আগানজক, ‘‘বিবিরা·গিজাগিবা মান্দিরাং! আংআ বাসিক সালসা না·সংমুং দংনুয়া? বাসিক না·সংনা চাকচিকনুয়া? বি·সাখো আংচানা রা·বাবো।’’
41009020	উনোন মান্দিরাং বি·সাখো যীশুচানা রা·বাজক। যীশুখো নিক্কারিন উয়া গিসিক বি·সাখো সাকসেসেলজক। আরো উয়া বি·সা খু·সুকচানি খু·চি বকবাকে গাল্লে হা·আও রুমরুমনা নাংজক।
41009021	যীশু বিনি ফাগিবাখো সিং·জক, ‘‘বিনি ইন্দাকা বাসিক সালসা হং·জক?’’ উয়া মান্দি আগানজক, ‘‘চন্নোনিন।
41009022	ইয়া গিসিক নামগিজাগিবা বিখো সিখানা ইন্নে ফিল·নিফিল ওয়া·আলো আরো চিও গাল্লেতা। ইন্দিবা না·আ চিংনা মামুংখো দাকনা মা·ন্নোদে খা·সাচাক্কে চিংনা দাকচাকবো।’’
41009023	যীশু বিনা আগানজক, ‘‘ ‘না·আ মা·ন্নোদে’ ইয়া মুয়াখো আগানজক? বিবিরা·গিবানা গিম্মিকখোন দাকনা মা·ন্না।’’
41009024	উনোন উয়া বি·সানি ফাগিবা চ্রিকে আগানজক, “আংআ বিবিরা·আংজক, আংওনি বিবিরা·গিজাখো হা·রিকেতবো।’’
41009025	মান্দি বাং·বিয়াওনি খাত্তে রি·বাখো নিক্কে যীশু উয়া গিসিক নামগিজাগিবাখো ইন্দাতে আগানজক, ‘‘ও নাগক আরো খু·গ্রি গিসিক, আংআ নাং·খো গি·য়েতিংআ, বিনি ইনোনি হং·খাতবো, আরো ইনো দা·আ নাপ্পাবো।’’
41009026	উনোন উয়া গিসিক নামগিজাগিবা চ্রিকে উয়া বি·সাখো নাম্মেন সাকসেসেলজক আরো বিওনি হং·খাতাংজক। ইনি গিম্মিন উয়া বি·সা সিয়া গিত্তা গা·আকে দংজক ইখো নিক্কে বাং·বিয়া মান্দিন আগানজক, ‘‘বিয়া সিজক।’’
41009027	ইন্দিবা যীশু বিনি জাকখো রি·ম্মে সালচাওন বিয়া চাখাতজক।
41009028	উনি জা·মানো যীশু নকনিংওনা নাপ্পাংজক। উনো জা·রিকগিবারাং মিৎথিনাও বিখো সিং·জক, ‘‘চিংআ উখো মুয়ানা হা·রিকনা মান·জাজক?’’
41009029	যীশু আগানজক, ‘‘বি·আনি আগ্রে মামুং দাক্কেন ইন্দাকা গিসিক নামগিজাগিবাখো হা·রিকনা মান·জা।’’
41009030	জা·মানো বিসং উয়া হা·দামখো ওয়াত্তে গালীল হা·দকনি জাংচি গিত্তা রি·য়াংজক। বিয়া বাচ্চা রি·য়াংআ, ইখো দারাংনাবা হা·আইএতনা হাম·জামিং।
41009031	মুয়ানা উনো বিয়া বিনি জা·রিকগিবারাংনা স্খিংআমিং। বিয়া বিসংনা আগানিংআমিং, ‘‘মান্দিনি দেফান্থিখো বোবিলরাংনি জাক্কো রি·ম্মে হ·ন্নুয়া। বিসং বিখো স·ওতে গালনুয়া আরো সালগিত্থামনি সালো বিয়া চাখাতফিলনুয়া।’’
41009032	ইন্দিবা জা·রিকগিবারাং যীশুনি খাৎথাখো হা·আইনা মান·জাজক আরো বিখো সিং·নাবা বিসং খেনজক।
41009033	উনি জা·মানো যীশু আরো বিনি জা·রিকগিবারাং কফরনাহূমচানা রি·য়াংজক। যীশু নকনিংওনা রি·য়াংএ জা·রিকগিবারাংখো সিং·জক, ‘‘রামাও না·সং মুয়াখো রা·এ জিগ্রিকামিং?’’
41009034	জা·রিকগিবারাং স্রক দাক্কে দংজক, মুয়ানা সা দাল·বাত্তা ইখো রা·এ রামাও বিসং জিগ্রিকিংআমিং।
41009035	যীশু আসংজক আরো উয়া সাকচিগ্মি জা·রিকগিবারাংখো রিংগামে আগানজক, ‘‘সাবা দাল·বাৎগিবা হং·না হা·ম্মোদে বিখো দিমদাকনি জা·মানো দংনা নাংনুয়া আরো দিমদাকনা দাকচাকে হ·ন্না নাংনুয়া।’’
41009036	জা·মানো বিয়া সাকসা চনগিবা বি·সাখো রিমবায়ে জা·রিকগিবারাংনি মিকখাংও চাদেংএতজক। বিখো গিপ্পাকে বিয়া বিসংনা আগানজক,
41009037	“জে আংনি বিমুংও ইন্দাকগিবা বি·সাখো রা·চাকা বিয়া আংখোন রা·চাকা, আরো জে আংখো রা·চাকা বিয়া আংখোসান রা·চাকজা, ইন্দিবা আংখো ওয়াত্তেতগিবাখোন রা·চাকা।’’
41009038	যোহন যীশুখো আগানজক, ‘‘স্খিগিবা, চিংআ সাকসাখো নাং·নি বিমুংচা গিসিক নামগিজাগিবারাংখো হা·রিকেতাখো নিক্কে বিখো বেং·জক, মুয়ানা বিয়া আনচিংনি মান্দি হং·জা।’’
41009039	যীশু আগানজক, ‘‘বিখো দা·আ বেং·আবো। আংনি বিমুংখো মিংএ সাবা বিল্লাকানি কামখো দাক্কানি জা·মানো বিয়া ফি·ল্লে আংখো নামগিজাখো আগান্না মান·জা,
41009040	মুয়ানা আনচিংখো চাংফেংগিজাগিবা আনচিংনা চাকগিবা হং·আ।
41009041	বিবিন আংআ না·সংখো আগানিংআ, জে মান্দি না·সংনা খ্রীষ্টনি মান্দি ইন্নে দিকখিসা চিখো রিংনা হ·ন্না বিয়া বিনি মা·ন্নানিখো জাকওয়াত্তে গিম্মায়েতজানুয়া।
41009042	“আংখো বিবিরা·গিবা ইয়া চনচনগিবা বি·সারাংওনি সাকসাখো পাপনি রামাওনা সাবা রিম্মাংওদে, উনোদে বিনি গিত্তকো গি·সা দা·ল্লা রং·থিখো খায়ে বিখো সাগালচা গাল্লেতান বিনা নামবাত্তা।
41009043	নাং·নি জাক নাং·খো পাপনি রামাচানা সাল্লে রিম্মাংওদে
41009044	উখো দেন·থংএ গালবো। জাক সামগ্মিখো রা·এ নরকচা রি·য়াংআনা বাত্তে জাকখন্থা হং·এ জাংগিও নাপ্পান নাং·না নামবাত্তা।
41009045	উয়া নরকনি ওয়া·আলদে ফাংনাবা খিম্মিতজা। নাং·নি জা·আ নাং·খো পাপনি রামাচানা সাল্লাংওদে উখো দেন·থংএ গালবো। জা·আ সামগ্মিখো রা·এ নরকচা গা·আকানা বাত্তে জা·খরা হং·এ জাংগিও নাপ্পান নাং·না নামবাত্তা।
41009047	নাং·নি মিক্রোন নাং·খো পাপনি রামাওনা সাল্লাংওদে উখো ওত্তে গালবো। মিক্রোন সামগ্মিখো রা·এ নরকচা গা·আকানা বাত্তে কানা হং·এ ইসলনি সংনক্কোনা নাপ্পান নাং·না নামবাত্তা।
41009048	উয়া নরকচা মান্দি সিগিবানি বে·এনখো চা·গিবা জ·ওংরাং ফাংনাবা সিজা, আরো উনি ওয়া·আলদে ফাংনাবা খিম্মিতজা।
41009049	“খাসিম ফুয়া গিত্তা গিম্মিকনি সাক্কাওন ওয়া·আলখো ফুনুয়া।
41009050	‘‘খাসিম নাম্মা, ইন্দিবা উনি থোয়া দংজাওদে বাদিকে উখো থোয়েতনুয়া? না·সংনি খা·থংও খাসিমখো দনবো আরো সাকসা সাকগিপ্পিনমুং থম·থমে দংরিমবো।’’
41010001	জা·মানো যীশু উয়া হা·দামখো ওয়াত্তে যিহূদিয়া হা·দকচা আরো যর্দন চিবিমানি নালসাচা রি·য়াংজক। উনোন ফি·ল্লে মান্দি বাং·বিয়া বিচা রি·বাএ থম·দাকজক। উনো বিয়া আন·থাং দাকবেওয়াল গিত্তা মান্দিরাংনা স্খিনা হা·বাচেংজক।
41010002	ইন্দাকমিত্তিংও মিত্তাম ফরীশীরাং রি·বাএ যীশুখো পরীক্ষা দাক্কে নিনা আগানজক, “মোশিনি নিয়াম গিত্তা জিকখো গালনা খ্রাআমা?’’
41010003	যীশু বিসংনা আগানজক, ‘‘মোশি না·সংনা মুয়াখো গি·য়েৎজক?’’
41010004	বিসং আগানজক, ‘‘বিয়া গাল্লানি লেকখাখো চক্কে জিকখো ওয়াতখানা আগানজক।’’
41010005	যীশু আগানজক, ‘‘না·সংনি খা·থং রাক্কানি গিম্মিন মোশি ইখো গি·য়েতি চক্কামিং।
41010006	ইন্দিবা ইয়াবান চক্কা দংআ, দাকচেংওনিন ইসল বিসংখো মি·আ আরো মিচিক দাক্কে থারিয়ামিং।
41010007	ইনি গিম্মিনান মান্দি মা-ফাখো ওয়াত্তে জিকথাংমুং আপসান হং·এ দংনুয়া,
41010008	আরো বিসং সাকগ্মি বে·এন গি·সান হং·নুয়া। উনি গিম্মিন বিসং সাকগ্মি হং·জা, ইন্দিবা বে·এনসান হং·আ।
41010009	ইন্দাকোদে ইসল জেখো নাংরিমেতজক মান্দি উখো দিংথাংগ্রিক্কেতজাখানা।’’
41010010	উনি জা·মানো বিসং নকচা নাপজক আরো জা·রিকগিবারাং ফি·ল্লে যীশুখো উনি গিম্মিন সিং·জক।
41010011	উনো বিয়া বিসংনা আগানজক, ‘‘সাবা জিকথাংখো গাল্লে গিপ্পিন মিচিকখো খিম্মোদে বিয়া বিনি জিকথাংনি সাক্কাও থি·ল্লেকা।
41010012	আরো জিকবা সেথাংখো গাল্লে গিপ্পিন মি·আসাখো খিম্মোদে বিয়াবান থি·ল্লেকা।’’
41010013	জা·মানো চনচনগিবা বি·সারাংনি সাক্কাও জাক দনদাপখানা ইন্নে মান্দিরাং বিসংখো যীশুচা রিমবাজক। ইন্দিবা জা·রিকগিবারাং উয়া মান্দিরাংখো খা·চাজক।
41010014	যীশু উখো নিক্কে নাম্মেন নামনিকজায়ে জা·রিকগিবারাংখো আগানজক, ‘‘চনচনগিবা বি·সারাংখো আংচানা রি·বানা হন·বো, দা·আ বেং·আ, মুয়ানা ইসলনি সংনক ইন্দাকগিবা মান্দিরাংনান হং·আ।
41010015	বিবিন আংআ না·সংনা আগানিংআ, বি·সা চনগিবারাং গিত্তা ইসলনি শাসনখো মানিজাওদে মামুং দাক্কেবা ইসলনি সংনকচা নাপনা মান·জানুয়া।’’
41010016	জা·মানো যীশু উয়া বি·সারাংখো গিপ্পাকজক আরো বিসংনি স্খুও জাক দন্নে ফাত্তিজক।
41010017	যীশু দা·আবা রামাচানা হং·খাতবাও সাকসা মান্দি খাতবায়ে বিচা রি·বাজক আরো বিনি মিকখাংও জা·স্খু দে·ম্মে আগানজক, ‘‘ও স্খিগিবা, না·আ সাকসা নাম্মা মান্দি। আংনা আগানবো, ফাংনাজলনি জাংগিখো মান·রিকনা আংআ মুয়াখো দাকনুয়া?’’
41010018	যীশু বিনা আগানজক, ‘‘আংখো মুয়ানা নামগিবা ইন্নিংআ? ইসলনি আগ্রে দারাংবা নামজা।
41010019	না·আদে গি·য়েতারাংখো হা·আইয়া -‘মান্দিখো দা·আ স·ওতাবো, দা·আ থি·ল্লেকাবো, দা·আ চা·উয়াবো, দা·আ বু·এ সাক্ষি হ·ন্নাবো, দা·আ থকাই চা·আবো, মা·খো-ফাখো মান্দিরা·বো।’ ”
41010020	উয়া মান্দি যীশুখো আগানজক, ‘‘স্খিগিবা, চন্নোনিন আংআ ইয়া গিম্মিকখোন মানিয়ে রি·বাংজক।’’
41010021	ইনি গান্দা যীশু বিচাখো নিএতজক আরো খা·সাফিল্লে বিনা আগানজক, ‘‘নাং·নি মিংসা দাকনা দংখুংআ। রি·য়াংবো, নাং·নি দংগিবারাংখো ফাল্লে দিল্লা-চন্নারাংনা হন·বো। ইন্দাকোদে না·আ সালগিও গামখো মা·ন্নুয়া। উনি জা·মানো রি·বাএ আংখো জা·রিকফাবো।’’
41010022	ইয়া খাৎথাখো খিন্নাএ উয়া মান্দিনি মিকখাং সিমফ্রাকজক। বিনি গামজিন বাং·বিয়ামিং ইন্নে বিয়া দুক মা·ন্নে রি·য়াংজক।
41010023	উনোন যীশু গিম্মিকচানা নিউইলউইলে বিনি জা·রিকগিবারাংনা আগানজক, ‘‘মা·ন্নে চা·গিবা মান্দিরাংনা ইসলনি সংনক্কো নাপনা বাসিক নেং·গ্রিকা!’’
41010024	জা·রিকগিবারাং যীশুনি খাৎথানা আইয়াও ইনমানজক। যীশু ফি·ল্লে আগানজক, ‘‘দেদ্রাং, গামরাংও জেরাং ফাংচাকা ইসলনি সংনক্কো নাপনা বিসংনা বাসিক নেং·গ্রিকা।
41010025	মা·ন্নে চা·গিবানি ইসলনি সংনক্কো নাপ্পানা বাত্তে সিল্লেংসিনি হা·খল গিত্তা উটনি রি·য়াংআন আলথুবাত্তা।’’
41010026	ইনি গিম্মিন জা·রিকগিবারাং নাম্মেন আইয়াও ইনমানফিল্লে আগানগ্রিকজক, ‘‘ইন্দিদে সা পাপওনি জকনা মা·ন্নুয়া?’’
41010027	যীশু বিসংচাখো নিএ আগানজক, ‘‘মান্দিরাংনা ইয়াদে হামগিজানি হং·আ ইন্দিবা ইসলনাদে ইন্দাকে হং·জা, বিনা গিম্মিকান হাম্মানি হং·আ।’’
41010028	পিতর বিনা আগানজক, ‘‘নিবো, চিংআদে গিম্মিকখো ওয়াত্তে নাং·খো জা·রিকজক।’’
41010029	যীশু আগানচাকজক, ‘‘বিবিন আংআ না·সংনা আগানিংআ, জেরাং আংনি গিম্মিন আরো ইসলনি হন·গিবা নাম্মা খাৎথানি গিম্মিন নকখো, জংআদা-নআবিরাংখো, মা-ফাখো, দেদ্রাংখো আরো হা·বারাংখো ওয়াতজক,
41010030	ইয়া চাসংওন বিয়া উনি রিৎচাসা বাং·বাত্তে নকরাংখো, জংআদা-নআবিরাংখো, মা·খো, দেদ্রাংখো আরো হা·বারাংখো মা·ন্নুয়া আরো উমুং দুকবা মা·ন্নুয়া আরো জা·মানো রি·বাগিবা চাসংও ফাংনাজলনি জাংগিখো মা·ন্নুয়া।
41010031	ইন্দিবা স্খাংগিবারাংওনি বাং·এন জা·মান চাকনুয়া, আরো জা·মানগিবারাং স্খাংগিবা হং·নুয়া।’’
41010032	উনি জা·মানো যীশু আরো বিনি জা·রিকগিবারাং যিরূশালেমনি রামাওনা রি·য়াংজক। যীশু বিসংনা স্খাং স্খাং রি·য়াংআমিং, জা·রিকগিবারাং আইয়াও ইনমানে বিমুং রি·য়াংআমিং আরো জা·রিকফাগিবা মান্দিরাংবা খেন্নে খেন্নে রামা রি·য়াংআমিং। যীশু ফি·ল্লে বিনি সাকচিগ্মি জা·রিকগিবারাংখো রিংগামে আন·থাংনি সাক্কাও হং·নাগিবারাংখো বিসংনা আগান্না হা·বাচেংজক।
41010033	বিয়া আগানজক, ‘‘নিবো, আনচিং যিরূশালেমচানা রি·য়াংআ। উনো মান্দিনি দেফান্থিখো খামাল দাল·গিবারাং আরো শাস্ত্র স্খিগিবারাংনি জাক্কো রি·ম্মে হ·ন্নুয়া। বিসং বিনি বিচাল দাক্কে বিখো স·ওতনা হ·ন্নুয়া আরো গিপ্পিন জাতরাংনি জাক্কো হ·ন্নুয়া।
41010034	গিপ্পিন জাতরাং বিখো খাল·স্থাপনুয়া, বিনি বে·এনো খু·চি দাপনুয়া, বিখো চাবুকচা নাম্মেন দকনুয়া আরো স·ওতনুয়া। সালগিত্থামনি সালো বিয়া দা·আবা চাখাতফিলনুয়া।’’
41010035	জা·মানো সিবদিয়নি দেফান্থি যাকোব আরো যোহন যীশুচা রি·বাএ আগানজক, ‘‘স্খিগিবা, চিংনি হা·সিকা ইয়ান, চিংআ জেখো হাম·নুয়া না·আ উখোন চিংনা দাকবো।’’
41010036	যীশু আগানজক, ‘‘না·সংনা আংআ মুয়াখো দাকনুয়া? না·সং মুয়াখো হা·ম্মিংআ?’’
41010037	বিসং আগানজক, “জেনসালো না·আ নাং·নি রাসংখো রা·এ শাসন দাকনুয়া উনসালো চিংখো সাকসাখো নাং·নি জাক্রাচা আরো সাকসাখো জাক্কাসিচা আসংনা হন·বো।’’
41010038	যীশু আগানজক, ‘‘না·সং মুয়াখো হা·ম্মিংআ উখো হা·আইজা। জে দুকনি রিংচাকানিও আংআ রিংনা রি·য়াংইংজক উয়ো না·সং রিংনা মা·ন্নামা? বা আংআ জে রিপ্পলাখো মা·ন্না রি·য়াংইংজক উখো না·সং মা·ন্নুয়ামা?’’
41010039	বিসং আগানজক, “হো·এ, মা·ন্না।’’ উনো যীশু বিসংনা আগানজক, ‘‘জে দুকনি রিংচাকানিও আংআ রিংনুয়া উনোন না·সং রিংনুয়া, আরো আংআ জে রিপ্পলাখো রা·নুয়া উখো না·সংবা রা·নুয়া,
41010040	ইন্দিবা আংনি জাক্রাচা আরো জাক্কাসিচা আসংনা হ·ন্না আংনি বিল দংজা। জেরাংনা উয়া হা·দামরাংখো দাকসোজক বিসংসান উখো মা·ন্নুয়া।’’
41010041	ইখো খিন্নাএ সাকচিখুং জা·রিকগিবা যাকোব আরো যোহনখো খা·আওনাংজক।
41010042	উনোন যীশু দিমদাকখো রিংগামে আগানজক, ‘‘গিপ্পিন জাতরাংনি শাসন দাকগিবারাং বিসং জাতস্খানি গিত্তেল হং·আ আরো বিসংনি দাল·গিবারাং বিসংনি সাক্কাও বিলখো ফিন্নিকিংআ, ইখো না·সং হা·আইয়া।
41010043	ইন্দিবা না·সংও ইন্দাকে হং·না খ্রাজা, বাত্তেসা না·সংনি গিসেপো সাবা দাল·বাৎনা হা·সিকোদে বিনি না·সংনা দাকচাকে হ·ন্না নাংনুয়া,
41010044	আরো সাবা স্খাংগিবা হং·না হা·সিকোদে বিখো গিম্মিকনি নকখল হং·না নাংনুয়া।
41010045	ইখো গিসিক রা·বো, মান্দিনি দেফান্থি দাকচাকে হ·ন্নাখো মা·ন্না রি·বাজা ইন্দিবা দাকচাকে হ·ন্না রি·বাআ আরো বাং·আ মান্দিরাংনি জক্কানি গামচাতানি খ্রি বিসংনি জাংগিনি ফাল জাংগিথাংখো হন·চাকনা রি·বাআ।’’
41010046	জা·মানো যীশু আরো বিনি জা·রিকগিবারাং যিরীহো সংজিলমাচানা রি·য়াংজক। বিয়া জা·রিকগিবা আরো বাং·আ মান্দিরাংমুং উয়া সংজিলমাচানি রি·য়াংমিত্তিংও তীময়নি দেফান্থি বরতীময় মিংগিবা সাকসা মিকগ্রি রামা হা·সামো আসংএ দংআমিং। ‘‘বিয়া নাসরত সংনি যীশু,’’
41010047	ইখো খিন্নাএ বিয়া চ্রিকে ইনজক, ‘‘দায়ূদনি দেফান্থি যীশু, আংনা খা·সাচাকবো।’’
41010048	ইনি গিম্মিন দিমদাকান বিখো ইন্দাত্তে জ্রিপ দংখানা আগানজক, ইন্দিবা বিয়া আরোসা চ্রিকে আগানজক, ‘‘দায়ূদনি দেফান্থি, আংনা খা·সাচাকবো।’’
41010049	যীশু চাদেংদিপে আগানজক, ‘‘বিখো রিক্কামবো।’’ মান্দিরাং মিকগ্রিখো রিংগামে আগানজক, ‘‘দা·আ খেন্না, চাখাতবো। বিয়া নাং·খো রিক্কামিংআ।’’
41010050	উনোন বিয়া আন·থাংনি বা·রা চিন্নাখো গাল্লে চাচ্রকে চাখাতজক আরো যীশুচা রি·য়াংজক।
41010051	যীশু বিখো সিং·জক, ‘‘আংআ নাং·না মুয়াখো দাকনুয়া? না·আ মুয়াখো হা·ম্মিংআ?’’ মিকগ্রি উনো আগানজক, ‘‘স্খিগিবা, আংআ নিকনা হা·ম্মিংআ।’’
41010052	যীশু আগানজক, ‘‘রি·য়াংবো, নাং·নি বিবিরা·আ নাং·খো নাম্মেতজক।’’ উনোন বিয়া নিকনা মান·জক আরো যীশুমুং রামাখো রি·য়াংফাজক।
41011001	বিসং যিরূশালেমনি সেফাংওনা সক্কাংএ জৈতুন হা·ব্রিনি জা·রেকো দংগিবা বৈৎফগী আরো বৈথনিয়া সংচানা রি·বাজক। উনো সক্কে যীশু বিনি সাকগ্মি জা·রিকগিবারাংখো ইন্দাকে আগানে ওয়াত্তেতজক,
41011002	‘‘না·সং উয়া মিকখাংনি সংচানা রি·য়াংবো। সংও নাপমিত্তিংও উনো খায় দনগিবা মাংসা গাধা বি·সাখো নিকনা মা·ন্নুয়া। উনি সাক্কাও দারাংবা মামুং সাল্লোবা গাখাতখুজা।
41011003	না·সং উখো এংএ ইয়োনা রা·বাবো। সাবা না·সংখো ‘না·সং মুয়াখো দাক্কিংআ?’ ইন্নে সিং·ওদে ‘গিত্তেলনা নাংআ, আরোবা বিয়া থেংরিন ইখো ইয়োনা ওয়াত্তেতফিলনুয়া’ ইন্নে আগানবো।”
41011004	উনোন বিসং রি·য়াংএ রামা সাক্কাও নকনি দ·গাচিলও গাধা বি·সাখো খায়ে দন্নাখো নিক্কেজক। বিসং উখো এংমিত্তিংও,
41011005	উনো চাদেংএ দংগিবারাং সিং·জক, ‘‘না·সং মুয়াখো দাক্কিংআ? গাধা বি·সাখো মুয়ানা এংআ?’’
41011006	বিসং যীশুনি আগানেতা গিত্তান আগানচাকজক। উনোন মান্দিরাং বিসংখো উখো রা·আংখানা হন·জক।
41011007	বিসং উয়া গাধা বি·সাখো যীশুচা রা·বাএ উনি সাক্কাও আন·থাংথাংনি চিন্নানি বা·রারাংখো আনদাপজক। আরো যীশু উনি সাক্কাও আসংজক।
41011008	বাং·বিয়া মান্দিরাং আন·থাংথাংনি চিন্নানি বা·রারাংখো রামা সাক্কাও আনদাপে হন·জক, আরো গিপ্পিনরাং হা·বাও দংগিবা বিফাংরাংনি ডালারাংখো বিজাক গ্মাং দে·ন্নে রা·বাএ রামা সাক্কাও আনদাপজক।
41011009	যীশুনা স্খাং রি·গিবারাং আরো জা·মান রি·গিবারাং চ্রিকে আগান্না হা·বাচেংজক, ‘‘হোশান্না! গিত্তেলনি বিমুংও রি·বাগিবানি রাসং হং·খানা।
41011010	আনচিংনি ফাগিবা দায়ূদনি রি·বাগিবা সংনকনি রাসং হং·খানা। সালগিওবা হোশান্না!’’
41011011	যিরূশালেমচা রি·য়াংএ যীশু থরম নক্কো নাপ্পেজক আরো গিম্মিকখোন নিউইল উইলে নিজক, ইন্দিবা সাল নাপজক ইন্নে বিনি সাকচিগ্মি জা·রিকগিবারাংখো রা·এ বিয়া বৈথনিয়াচা রি·য়াংআরিজক।
41011012	উনি সালসা জা·মানো বিসং বৈথনিয়াখো ওয়াত্তে রি·য়াংমিত্তিংও যীশু অকখ্রিয়ানা দাকজক।
41011013	উনো ডুমুর বিথি মিন্‌খারি হং·খুজামিং, ইন্দিবা বিয়া চে·ল্লাচানি বিজাক গাপচিপগিবা ডুমুর বিফাং ফাংসাখো নিক্কে উনো বিথি নাংআমা নাংজা উখো নিনা রি·য়াংজক। সেফাংও রি·য়াংএ বিজাকরারানা আগ্রে মামুংখোবা নিকজাজক।
41011014	উনি গিম্মিন বিয়া উয়া বিফাংখো আগানজক, ‘‘নাং·নি বিথিখো দারাংবা মামুং সালোবা চা·জাখানা।’’ জা·রিকগিবারাং যীশুনি ইয়া খাৎথাখো খিন্নানা মান·জক।
41011015	যিরূশালেমচা সক্কে যীশু থরম নকচানা নাপজক আরো উনো ফালগিবা আরো ব্রিগিবারাংখো হা·রিকেতজক। বিয়া থাংখা স্রিগিবারাংনি দনচাকানিরাংখো আরো কইতর ফালগিবারাংনি আসংচাকানিরাংখো ফাংফিল্লেতজক।
41011016	থরম নকনি হা·থিলা গিত্তা ফাল্লানি-ব্রিয়ানি মামুংখোবা রা·এ রি·য়াংনা হন·জাজক।
41011017	জা·মানো স্খিনা হা·বাচেংও বিয়া মান্দিরাংনা আগানজক, ‘‘শাস্ত্রও ইন্দাকে চক্কা দংজামা, ‘আংনি নকখো গিম্মিক জাতরাংনি বি·আনি নক ইন্নে মিংনুয়া’? ইন্দিবা না·সং ইখো রা·সেকগিবারাংনি হা·খল দাক্কে রা·জক!’’
41011018	ইখো খিন্নাএ খামাল দাল·গিবারাং আরো শাস্ত্র স্খিগিবারাং যীশুখো স·ওতে গালনা ইন্নে চল সান্দিনা হা·বাচেংজক। বিসং যীশুনা খেন্নুয়ামিং, মুয়ানা যীশুনি স্খিয়ানা মান্দিরাং আইয়াও ইনমানামিং।
41011019	হান·থামানি জা·মানো বিয়া জা·রিকগিবারাংখো রা·এ সংজিলমাখো ওয়াত্তে রি·য়াংজক।
41011020	ফ্রিংও উয়া রামা গিত্তা রি·বামিত্তিংও জা·রিকগিবারাং নিকনা মান·জক, উয়া ডুমুর বিফাং জা·দিলমাংগ্মাং সিক্রেপাংজক।
41011021	যীশুনি খাৎথাখো গিসিক রা·এ পিতর যীশুনা আগানজক, ‘‘স্খিগিবা, নিবো, না·আ জে ডুমুর বিফাংখো শাপ হ·ন্নামিং উয়া সিক্রেপাংজক।’’
41011022	উনো যীশু আগানজক, ‘‘ইসলো বিবিরা·বো।
41011023	বিবিন আংআ না·সংনা আগানিংআ, জে মান্দি খা·থংও মামুংনা খেনচাকগিজা ইয়া হা·ব্রিখো আগানা, ‘চাখাত্তে সাগালচা রি·য়াংএ গা·আকবো,’ আরো বিয়া জেখো আগানা উয়ান হং·নুয়া ইন্নে বিবিরা·ওদে বিনা উখোন দাক্কানি হং·নুয়া।
41011024	উনি গিম্মিন আংআ না·সংনা আগানিংআ, বি·আও না·সং জেখো হাম·নুয়া, না·সং উখো মান·জক ইন্নে বিবিরা·বো, আরো না·সংনা উয়ান হং·নুয়া।
41011025	না·সং জেনসালো বি·আ উয়া সময়ও সানিবা সাক্কাও না·সংনি খা·আওনাংআনি দংওদে, বিখো ক্ষেমা দাকবো, জেদাক্কে না·সংবা না·সংনি সালগিও দংগিবা ফানি ক্ষেমা দাক্কাখো মা·ন্না।’’
41011027	জা·মানো যীশু আরো বিনি জা·রিকগিবারাং ফি·ল্লে যিরূশালেমচানা রি·য়াংজক। বিয়া থরম নক্কো রি·রুরাএ দংমিত্তিংও খামাল দাল·গিবারাং, শাস্ত্র স্খিগিবারাং আরো মি·আফারাং বিচা রি·বাএ সিং·জক,
41011028	‘‘না·আ বাগিবা বিলচা ইরাংখো দাক্কিংআ? সা নাং·না ইয়া বিলখো হন·জক?’’
41011029	যীশু উনো আগানচাকজক, ‘আংআ না·সংচা মিংসা খাৎথাখো সিং·নুয়া। না·সং আংনা আগানচাকনা মা·ন্নোদে আংআবা না·সংনা আগান্নুয়া, আংআ বাগিবা বিলচা ইরাংখো দাক্কিংআ।
41011030	দে আগানে নি, রিপ্পলেতানি বিলখো যোহন ইসলোনি মা·ন্নামিংমা, মান্দিওনি মা·ন্নামিং?’’
41011031	উনো আন·থাংথাংও বিসং ইন্দাকে চানচিগ্রিকজক, ‘‘আনচিং ‘ইসলোনি’ ইন্নে আগানোদে, বিয়া আগান্নুয়া, ‘ইন্দাকোদে না·সং বিখো মুয়ানা বিবিরা·জাজক?’
41011032	দা·আবা ‘মান্দিওনি,’ ইন্নে আগানোদে, ইন্দাকোদে?’’ বিসং মান্দিরাংনা খেন্নুয়ামিং, মুয়ানা গিম্মিকান যোহনখো আগানসোগিবা বিবিন ইন্নে চানচিনুয়ামিং।
41011033	উনি গিম্মিন বিসং আগানজক, ‘‘চিংআদে হা·আইজা।’’ উনোন যীশু আগানজক, ‘‘ইন্দাকোদে আংআবা না·সংনা আগানজানুয়া, আংআ বাগিবা বিলচা ইরাংখো দাক্কিংআ।’’
41012001	উনি জা·মানো যীশু গল্পচা থয়ে স্খিনা হা·বাচেংজক। বিয়া আগানজক, ‘‘সাকসা মান্দি আংগুর বাগানখো দাক্কে উনি দিমদাক গিত্তা বেড়া দিম·জক। জা·মানো আংগুর বিৎচিখো চিম্মংএ রা·রিকনা হা·খল খলসা খিতজক আরো উখো রাক্ষিনা গি·সা চুয়াকগিবা বরাং নকখো রিকজক। জা·মানো বিয়া মিত্তাম গামগিবাচা উয়া বাগানখো নিরকখিনা দন্নে হা·সং গিপ্পিনচা রি·য়াংজক।
41012002	বিথি মিন্‌খারিও বিয়া আন·থাংনি ফালনি বিথিরাংখো মান·ফানা নকখল সাকসাখো উয়া গামগিবারাংচা ওয়াত্তেতজক।
41012003	ইন্দিবা উয়া গামগিবারাং উয়া নকখলখো রি·ম্মে দকজক আরো জাকরারা ওয়াত্তেতজক।
41012004	উনো নকগিবা দা·আও সাকসা নকখলখো বিসংচা ওয়াত্তেতজক। গামগিবারাং বিনি স্খুখো দক্কে মাত্তেতজক আরো চন্নিকে মান্দি রা·গিজা দাকজক।
41012005	ইন্দাকোবা বিয়া দা·আও সাকসাখো ওয়াত্তেতজক। গামগিবারাং বিখো স·ওতে গালজক। জা·মানো বিয়া আরোবা বাং·আরাংখোন ওয়াত্তেতজক, ইন্দিবা বিসংনি গিসেপো মিত্তামরাংখো দকজক আরো মিত্তামরাংখোদে স·ওতেন গালজক।
41012006	‘‘উচা ওয়াত্তেতনা গিত্তা নকগিবানি দা·আও সাকসাসান দংআমিং। উয়াদে বিনি খা·সাগিবা দেফান্থিমিং। জা·মানচাবাক্কা বিয়া বিনি দেফান্থিখোন ওয়াত্তেতজক, বিয়া ইন্দাকে চানচিজক, ‘জেদাক্কেবা হং·খানা, বিসং আংনি দেফান্থিখোদে মান্দিরা·নুয়া।’
41012007	ইন্দিবা উয়া গামগিবারাং আন·থাংথাং আগানগ্রিকজক, ‘ইয়ান জা·মানো গামজিনরাংনি নকগিবা হং·নুয়া। হাই, আনচিং বিখো স·ওতে গালনা, উনোদে আনচিংআন গামজিনরাংনি নকগিবা হং·না মা·ন্নুয়া।’
41012008	বিসং দেফান্থিখো রি·ম্মে স·ওতে গালজক আরো আংগুর বাগাননি হা·ফালচা গাল্লেতজক।
41012009	‘‘ইন্দাকোদে দে আগানে নি, আংগুর বাগাননি নকগিবা মুয়াখো দাকনুয়া? বিয়া রি·বাএ উয়া গামগিবারাংখো স·ওতে গালনুয়া আরো আংগুর বাগানখো গিপ্পিনরাংচা হ·ন্নুয়া।
41012010	না·সং রংথালগিবা শাস্ত্রও পড়িখুজামা, ‘জে রং·থিখো রিকগিবারাং জেগালে গাল্লামিং উয়ান দা·আও নাংবাৎগিবা রং·থি হং·জক;
41012011	গিত্তেলান ইখো দাকজক, আরো ইয়া আনচিংনা বাদাকফিল্লে আইয়াও ইনমানানি হং·আ?’ ’’
41012012	উনো থরমনি উয়া দাল·গিবারং যীশুখো রিম·না হাম·জক, মুয়ানা যীশু বিসংনি গিম্মিনান ইখো আগানজক ইন্নে বিসং হা·আইনা মান·জকমিং। ইন্দিবা বিসং মান্দিরাংনা খেন্নি যীশুখো ওয়াত্তে রি·য়াংআরিজক।
41012013	জা·মানো থরমনি উয়া দাল·গিবারাং যীশুখো বিনি খাৎথাচা রিম·না ইন্নে মিত্তাম ফরীশী আরো হেরোদনি মান্দিরাংখো ওয়াত্তেতজক।
41012014	বিসং যীশুচা রি·বাএ আগানজক, ‘‘স্খিগিবা, চিংআ হা·আইয়া না·আ সাকসা বিবিগিবা মান্দি হং·আ, নাং·ও মামুং দাকমিকানি দংজা। মান্দিরাং মুয়াখো চানচিনুয়া বা চানচিজানুয়া উনা না·আ খেনজা, মুয়ানা না·আ দারাংনি মিকখাংখো নিএ মামুং দাকজাংআ। ইন্দিবা না·আ বিবি দাক্কে ইসলনি রামাখো স্খিয়ে হ·ন্না। দা·আও না·আ আগানবো, মোশিনি নিয়াম গিত্তা রোমনি রাজানা খাজিনাখো হ·ন্না খ্রাআমা?
41012015	বিনা আনচিং খাজিনা হ·ন্না নাংনুয়ামা নাংজানুয়া?’’ বিসংনি বু·এ চা·আখো হা·আইনা মা·ন্নে যীশু আগানজক, ‘‘না·সং মুয়ানা আংখো পরীক্ষা দাক্কিংআ? আংনা দীনার গং·সাখো রা·বাএ ফিন্নিকবো।’’
41012016	বিসং দীনার গং·সাখো রা·বাএ হ·ন্নানি জা·মানো যীশু বিসংখো সিং·জক, ‘‘ইনি সাক্কাও দংগিবা মিকখাং আরো বিমুং সানি?’’ বিসং আগানজক, ‘‘রোম রাজানি।’’
41012017	যীশু বিসংনা আগানজক, ‘‘বাগিবা রাজানি উখো রাজানা হন·বো, আরো বাগিবা ইসলনি উখো ইসলনা হন·বো।’’ যীশুনি ইয়া খাৎথানা বিসং আইয়াও ইনমানজক।
41012018	মিত্তাম সদ্দূকীরাং যীশুচা রি·বাজক। সদ্দূকীরাংনি চানচিয়া গিত্তা সিগিবারাংদে চাখাতফিলজানুয়া। ইনি গিম্মিন বিসং যীশুচা সিং·জক,
41012019	‘‘স্খিগিবা, মোশি চিংনা ইয়া খাৎথাখো চক্কে দন্নাংজক, ‘সানিবা আদাথাং বি·সাগ্রি দাক্কে বিনি জিকখো দন্নে সিয়াংওদে বিনি জংগিবা বিনি জিকখো দংনুয়া আরো আদাথাংনি হং·এ বিৎচ্রিখো রা·রিকনা নাংনুয়া।’
41012020	নাম্মেন নাম্মা, বিসং আদাসা সাকস্নি দংআমিং। দাল·বাৎগিবা জিক খিম্মে দেগ্রি দাক্কেন সিজক।
41012021	উনো গ্মিগিবা জংগিবা আদাথাংনি উয়া রান্দি জিকখো খিমজক, ইন্দিবা বিয়াবা দেগ্রি দাক্কেন সিজক। গিত্থামগিবানি অবস'াবা উয়ানদাক্কেন হং·জক।
41012022	ইন্দাকে সাকস্নিনি গিসেপো সাকসানিবা বি·সা-আংদি হং·জাজক। দিমদাকনি জা·মানো উয়া মিচিকবা সিজক।
41012023	ইন্দাকোদে সিগিবারাং জেনসালো চাখাতফিলনুয়া উনসালো উয়া মিচিক সানি জিকগিবা হং·নুয়া? মুয়ানা সাকস্নিনি দিমদাকান বিখো খিম্মামিং।’’
41012024	যীশু আগানচাকজক, ‘‘না·সং ব্রাংইংজক, মুয়ানা না·সং শাস্ত্রখোবা হা·আইজা আরো ইসলনি বিলখোবা হা·আইজা।
41012025	সিগিবারাং জেনসালো চাখাতফিলনুয়া উনো বিসং জিক-সে খিমজানুয়া আরো বিসংখো জিক-সে খিমনাবা হন·জানুয়া; উনো বিসং সালগিও দংগিবা সা·গ্রেরাং গিত্তা হং·নুয়া।
41012026	সিগিবারাংনি চাখাতফিল্লানি গিম্মিনো মোশিনি খি·তাপো ওয়া·আল চিং·গিবা বলনি খাৎথাখো না·সং পড়িখুজামা, ইসল মোশিখো ইন্না, ‘আংআ অব্রাহামনি ইসল,
41012027	ইস্‌হাকনি ইসল আরো যাকোবনি ইসল’? ইসলদে সিগিবারাংনি ইসল হং·জা, বিয়া থাংগিবারাংনিন ইসল হং·আ। না·সং নাম্মেন ব্রাংইংজক।’’
41012028	শাস্ত্র স্খিগিবা সাকসা উনো রি·বাএ বিসংনি জিগ্রিকাখো খিন্নানা মান·জক। যীশু বিসংনা নাম্মেদাক্কেন আগানচাকজক ইখো নিক্কে বিয়া যীশুচা সিং·জক, ‘‘মোশিনি হন·গিবা দিমদাক গি·য়েতারাংনি গিসেপো বাগিবা গি·য়েতা দাল·বাত্তা?’’
41012029	যীশু আগানচাকজক, ‘‘দাল·বাৎগিবা গি·য়েতা ইয়ান, ‘ইস্রায়েলনি মান্দিরাং খিন্নাবো, আনচিংনি গিত্তেল ইসল সাকসাসান।
41012030	না·আ নাং·নি গিম্মিক খা·থংচা, নাং·নি গিম্মিক জাংগিচা, নাং·নি গিম্মিক গিসিকচা আরো নাং·নি গিম্মিক বিলচা নাং·নি ইসলনা খা·সাবো।’
41012031	উনি জা·মাননি গি·য়েতা ইয়ান, ‘নাং·নি সংসুল-নকসুলখো আন·থাংনি গিত্তান খা·সাবো।’ ইয়া গি·গ্মি গি·য়েতারাংনি আগ্রে দাল·বাৎগিবা গি·য়েতা মামুংবা দংজা।’’
41012032	উনোন উয়া শাস্ত্র স্খিগিবা আগানজক, ‘‘স্খিগিবা, ইয়া খাৎথাদে নাম্মান। নাং·নি আগানা বিবিন হং·আ ইসল সাকসান আরো বিনা আগ্রে গিপ্পিন ইসল দংজা।
41012033	আরো খা·থং গিম্মিক, বুদ্ধি গিম্মিক আরো বিল গিম্মিকচা বিখো খা·সাচাক্কা আরো সংসুল-নকসুলখো আন·থাংনি গিত্তা খা·সাচাক্কা মাৎবুরুংরাং আরো গিপ্পিন বলি হ·ন্নারাংনা বাত্তে দাল·বাত্তা।’’
41012034	যীশু উয়া শাস্ত্র স্খিগিবানি বুদ্ধিগ্মাং গিত্তা আগানচাক্কাখো নিক্কে বিনা আগানজক, ‘‘ইসলনি সংনকনি না·আ বাং·এ চে·ল্লাও দংজা।’’ উনোনি যীশুচা মামুংখোবা সিং·না দারাংবা ফা·জাজক।
41012035	থরম নক্কো স্খিমিত্তিংও যীশু সিং·জক, ‘‘খ্রীষ্ট দায়ূদনি দেফান্থি ইখো শাস্ত্র স্খিগিবারাং বাদিকে দাক্কে আগানা?
41012036	দায়ূদ আন·থাংআন গিসিক রংথালগিবাও আগানা, ‘গিত্তেল আংনি গিত্তেলনা আগানা, জেওনা দিপ্পাৎ আংআ নাং·নি বোবিলরাংখো নাং·নি জা·চক খা·মাও দনজা, উনোনা দিপ্পাৎ না·আ আংনি জাক্রাচা আসংবো।’
41012037	দায়ূদ আন·থাংআন বিখো গিত্তেল ইন্নে ইনজক, ইন্দাকোদে খ্রীষ্ট বাদিকে বিনি দেফান্থি হং·না মা·ন্না?’’ বাং·বিয়া মান্দিরাং খুসি হং·এ যীশুনি খাৎথাখো খিন্নাংআমিং।
41012038	স্খিয়ানিরাংও যীশু আগানজক, ‘‘শাস্ত্র স্খিগিবারাংনা সিমসাকবো। বিসংদে চলা রো·আ রো·আরাংখো গান্নে রোমনা আরো বাজালরাংচা মান্দিরা·আখো মা·ন্না হা·ম্মা।
41012039	বিসং থম·দাকরামো নামবাৎগিবা আসংচাকানিরাংও আরো চা·আ হ·ন্নানি সালো মান্দিরা·আনি নামবাত্তা হা·দামরাংও আসংনা হা·ম্মা।
41012040	বিসং মান্দিনা ফিন্নিকনা ইন্নে রো·এ রো·এ বি·আ, আরো রান্দিরাংনি গামজিনরাংখো রা·সেক্কে রা·আ। ইন্দাকগিবা মান্দিরাং বাং·বাত্তে শাস্তিখো মা·ন্নুয়া।’’
41012041	উনি জা·মানো যীশু থরম নক্কো থাংখা দনচাক্রানি সেফাংও আসংএ মান্দিরাংনি পয়সা দন্নাখো নিএ দংআমিং। বাং·বিয়া মা·ন্নে চা·গিবারাং উনো বাং·এন থাংখা দনজক।
41012042	জা·মানো সাকসা দিলগিবা রান্দি মিচিক রি·বাএ উনো গি·গ্মি পয়সাখোসান দনজক।
41012043	উনো যীশু বিনি জা·রিকগিবারাংখো রিংগামে আগানজক, ‘‘আংআ না·সংনা বিবিন আগানিংআ, ইয়া দিলগিবা রান্দি থাংখা দনচাকানিও দিমদাকনা বাত্তে বাং·বাত্তে দনজক।
41012044	উয়া মান্দিরাং বিসংনি বাং·আ গামজিনরাংনি অকখিসা হন·জক, ইন্দিবা ইয়া মিচিকসা দিল্লোবা বিনি জাংগি থাংনা গিত্তা দংগিবা গিম্মিকখোন হন·জক।’’
41013001	যীশু থরম নকনি হং·খাতে রি·য়াংমিত্তিংও বিনি সাকসা জা·রিকগিবা বিচা রি·বাএ আগানজক, ‘‘স্খিগিবা, নিবো, বাসিক দা·ল্লা দা·ল্লা রং·থি, আরো নকরাং বাদাকফিল্লে নিথুয়া!’’
41013002	যীশু বিনা আগানজক, ‘‘না·আদে ইন্দাকা দাল·দালগিবা নকরাংখো নিক্কিংআ, ইন্দিবা ইনি রং·থি গি·সানি সাক্কাও রং·থি গি·সাবা দংজানুয়া, গিম্মিকখোন ফি·এ গালনুয়া।’’
41013003	জা·মানো যীশু থরম নকনি মিকখাংচা জৈতুন হা·ব্রিনি সাক্কাও আসংএ দংমিত্তিংও পিতর, যাকোব, যোহন আরো আন্দ্রিয় বিখো সিউল দাক্কে সিং·জক,
41013004	‘‘না·আ চিংনা আগানবো, ইরাং বাসোকো হং·নুয়া? বাগিবা চিনখো নিক্কে চিংআ হা·আইনা মা·ন্নুয়া ইরাং চু·সকনা সাল সকবাজক?’’
41013005	যীশু বিসংনা আগানজক, ‘‘নিবো, জেদাক্কে না·সংখো দারাংবা ব্রাংএতনা মান·জা ।
41013006	বাং·আন আংনি বিমুংও রি·বাএ আগান্নুয়া, ‘আংআন উয়া’ আরো বাং·আ মান্দিখোন ব্রাংএতনুয়া।
41013007	জেনসালো না·সং দাকগ্রিকানি খু·রাংখো আরো দাকগ্রিকানি খাৎথারাংখো খিন্নানুয়া উনসালো দা·আ জাজ্রেংআবো। ইরাং হং·নুয়ান, ইন্দিবা উনোবা বন·খামানি হং·খুজা।
41013008	জাতসা জাতগিপ্পিনমুং, হা·সংসা হা·সং গিপ্পিনমুং দাকগ্রিকনুয়া। বাং·আ হা·দামরাংচান বাংগুরিনুয়া আরো আকাল হং·নুয়া। ইন্দিবা ইরাংদে দুক মা·ন্না হা·বাচেংআসান।
41013009	‘‘না·সং আন·থাংথাংনি গিম্মিনো সিমসাকবো। মান্দিরাং না·সংখো বিচাল দাকগিবারাংনি জাক্কো রি·ম্মে হ·ন্নুয়া আরো থম·দাকরামো দকনুয়া। আংনি গিম্মিন না·সংখো হা·সংনি শাসন দাকগিবা আরো রাজারাংনি মিকখাংও চাদেংনা নাংনুয়া। বিসংনি মিকখাংও আংনি গিম্মিনো না·সংনি সাক্ষি হ·ন্না নাংনুয়া।
41013010	গিম্মিক জাতরাংচা স্খাং ইসলনি হন·গিবা নাম্মা খাৎথাখো আগানফ্রাকনা নাংনুয়া।
41013011	জেনসালো না·সংখো বিচাল দাকনা রি·ম্মে রা·আংনুয়া উনসালো মুয়াখো আগান্না নাংনুয়া উখো স্খাংখাংআরি দা·আ চানচিয়াবো। উনসালো জেখো না·সংনা আগানে হ·ন্নুয়া উখোন না·সং আগানবো, মুয়ানা না·সংসান আগান্নুয়া ইয়াদে হং·জা ইন্দিবা গিসিক রংথালগিবান খাৎথা আগান্নুয়া।
41013012	‘‘জংআদা জংআদাখো, ফাগিবা দেগিবাখো স·ওতে গালখানা রি·ম্মে হ·ন্নুয়া। দেদ্রাং আন·থাংথাংনি মা·আ-ফানি সাক্কাও চাখাত্তে বিসংখো স·ওতেতনুয়া।
41013013	আংনি গিম্মিন দিমদাকান না·সংখো মিৎচিনুয়া, ইন্দিবা জে বন·খামাওনা দিপ্পাৎ চাকচিকনুয়া বিয়ান জকনুয়া।
41013014	‘‘বন·গিম্মিকেতগিবা মিৎচিয়ানি বস্তু জেও দংনা খ্রাজা, না·সং জেনসালো উয়ো উখো নিকনুয়া-পড়িগিবা হা·আইখানা-উনোন যিহূদিয়াও দংগিবারাং হা·ব্রিরাংওনা খাত্তাংখানা।
41013015	নকনি সাক্কাও দংগিবা মামুংখো রা·না খা·মাচা হং·ওনে নকনিংওনা নাপজাখানা।
41013016	হা·বাও দংগিবা আন·থাংনি বে·এননি বা·রাখো রা·না ফি·ল্লাংজাখানা।
41013017	উনো হা·ন্নোগ্মাংগিবারাং আরো বি·সানা সক খানগিবারাংনি অবস্থা বাদাকফিল্লেন বিল্লংনুয়া!
41013018	বি·বো জেদাক্কে ইন্দাকারাং সিন·খারিও হং·জাখানা,
41013019	মুয়ানা উয়া সালরাংও ইন্দাকফিল্লে দুক হং·নুয়া, হা·গিলসাকখো দাকচেংওনি দা·আওনা দিপ্পাৎ ইন্দাকে হং·খুজা আরো উনি জা·মানোবা হং·জানুয়া।
41013020	গিত্তেল উয়া সালরাংখো খান·দকেতজাওদে সাকসাবা থাংজানুয়ামিং। ইন্দিবা ইসল বিনি বাচ্ছিগিবা মান্দিরাংনা উয়া সালরাংখো খান·দকেতজক।
41013021	উনো সাবা না·সংখো, ‘নিবো, খ্রীষ্ট ইনো,’ বা ‘নিবো, খ্রীষ্ট হাইওয়ানো,’ ইন্নে আগানোদে না·সং দা·আ বিবিরা·বো;
41013022	মুয়ানা খ্রীষ্ট দাক্কে বু·এ চা·গিবারাং আরো আগানসোগিবা দাক্কে বু·এ চা·গিবারাং রি·বানুয়া আরো বাং·এ আইয়াও ইনমানানি কামরাংখো দাকনুয়া, জেদাক্কে ইসলনি বাচ্ছিগিবা মান্দিরাংখো মা·ন্নোদে ব্রাংএতনা মা·ন্না।
41013023	ইন্দিবা না·সং সিমসাকে দংবো। আংআ না·সংনা দিমদাকখোন স্খাংখাংআরি আগানে দন্নিংজক।
41013024	‘‘উয়া সালনি দুক মা·ন্নানি জা·মানোন সাল আন্দালনুয়া, জাজংবা থেং·সুজানুয়া,
41013025	আস্কিরাংবা সিলগা সাক্কাচানি থাকওয়াতে গা·আকবানুয়া আরো জাজং-সাল-আস্কি ইরাং থম·থমে দংজানুয়া।
41013026	উনোন মান্দিরাং মান্দিনি দেফান্থিখো বাং·আ বিল আরো রাসংখো রা·এ গাদিলাও দাক্কে হা·গিলসাকোনা রি·বাখো নিকনা মা·ন্নুয়া।
41013027	বিয়া আন·থাংনি সা·গ্রেরাংখো হা·গিলসাকনি খি·থিকোনা ওয়াত্তেতি হা·গিম্মিকচানিখো ইসলনি গিম্মিক বাচ্ছিগিবা মান্দিরাংখো থম·চিম্মংনুয়া।
41013028	‘‘ডুমুর বিফাংওনিখো স্খিয়ে রা·বো। জেনসালো উনি ডালারাং বিজাক সকসলে ওয়াতবাআ উনোন দিং·খারি সকবাজক ইন্নে না·সং হা·আইনা মা·ন্না।
41013029	উয়ানদাক্কে জেনসালো না·সং ইরাং হং·আখো নিকনুয়া উনোন হা·আইনা মা·ন্নুয়া, মান্দিনি দেফান্থি সেফাংও রি·বাজক, আরোবা দ·গাচিলোনা সকবাজক।
41013030	আংআ বিবিন না·সংনা আগানিংআ, জেনসালো ইরাং হং·নুয়া ইয়া চাসংনি মিত্তাম মান্দিরাং উনোবা থাংএ দংখুনুয়া।
41013031	সিলগা আরো হা·গিলসাক ব·ন্নাংনুয়া ইন্দিবা আংনি খাৎথারাং ফাংনাজলনা দংনুয়া।
41013032	‘‘উয়া সাল আরো উয়া সময়নি খাৎথাখো দারাংবা হা·আইজা-সালগিনি সা·গ্রেরাংবা হা·আইজা, দেফান্থিবা হা·আইজা, ফাগিবাসান হা·আইয়া।
41013033	না·সং সিমসাকবো, মিকরাকবো আরো বি·বো, মুয়ানা উয়া সাল বাসোকো রি·বানুয়া উখো না·সং হা·আইজা।’’
41013034	উয়া সাল সকবানুয়া ইন্দাকগিবা মান্দি গিত্তা জে মান্দি আন·থাংনি নকখো দন্নে হা·সং গিপ্পিনচা রি·য়াংজক। নকখো ওয়াত্তে রি·য়াংনা স্খাং নকখলরাংচা বিয়া নকখো রাক্ষিনা দন্নাংজক। নকখল সাকফ্রাক ফ্রাকনা বিয়া কামরাংখো দন্নাংজক আরো দ·গাচিলো দংখামগিবাখো মিকরাকে দংখানা আগানাংজক।
41013035	‘‘না·সংবা ইন্দাকে মিকরাকে দংবো, মুয়ানা নকগিবা হান·থামও, বা ওয়ালজাৎচিও, বা ওয়াল সেং·না হা·ম্মো, বা ফ্রিংওন রি·বানুয়ামা উখো না·সং হা·আইজা।
41013036	জেদাক্কে বিয়া রাং·গিত্তিক রি·বাএ না·সংনি থুয়ে দংআখো নিকনা মান·জা।
41013037	আরো আংআ জেখো না·সংনা আগানিংআ উখো গিম্মিকনান আগানিংআ, মিকরাকে দংবো।’’
41014001	ওয়াতচাংআনি আরো ওয়ানথিগ্রি রুটি চা·আনি সালনা উনো সালগ্মিসান দংখুআমিং। খামাল দাল·গিবারাং আরো শাস্ত্র স্খিগিবারাং সিউল সিউল যীশুখো রি·ম্মে স·ওতে গালনা চল সান্দিংআমিং।
41014002	বিসং আগানজক, ‘‘ওয়াতচাংআনি সালো হং·জা, মান্দিরাংও গোলমাল হং·নাবা দংআ।’’
41014003	যীশু উনো বৈথনিয়াচা খনচিরিত্তামগিবা শিমোননি নক্কো দংআমিং। যীশুনি চা·মিত্তিংও মিচিক সাকসা গামচাৎগিবা সিম্মিলগিবা তেলখো গি·সা গ্বিবক রং·থিনি দনচাক্রাও দন্নে রা·বাজক। দনচাক্রাখো ফি·এ বিয়া যীশুনি স্খুও উয়া তেলখো রুদাপজক।
41014004	উনো জেরাং দংআমিং বিসংনি গিসেপো মিত্তামরাং নাম্মেন নামনিকজায়ে সাকসা সাকগিপ্পিননা আগানজক, “তেলখো ইন্দাকে মুয়ানা নাসিয়েতজক?
41014005	ইখো ফাল্লোদে দীনার রিৎচাগিত্থামনিবা বাং·এ হং·নুয়ামিং আরো উখো দিলগিবারাংনা হ·ন্না মা·ন্নুয়ামিং।’’ ইখো আগানে বিসং উয়া মিচিকসাখো খা·চাজক।
41014006	উনো যীশু আগানজক, ‘‘স্রক দংবো, মুয়ানা না·সং বিনি গিসিকখো সা·দিকেতিংআ? বিয়াদে আংনা নাম্মা কামখোন দাকজক।
41014007	দিলগিবারাং না·সংমুং ফাংনানান দংখামা, আরো জেনসালো না·সং বিসংনা দাকচাকনা হা·সিকনুয়া উনোন দাকচাকনা মা·ন্নুয়া, ইন্দিবা আংখো না·সং ফাংনানান মান·জানুয়া।
41014008	বিয়া জেখো দাকনা মান·জক উখো দাকজক। আংখো গোপরামচা দন্না বিয়া স্খাংখাংআরি আংনি বে·এনো তেলখো রুদাপজক।
41014009	বিবিন আংআ না·সংনা আগানিংআ, হা·গিলসাকনি জেও জেও ইসলনি হন·গিবা নাম্মা খাৎথাখো আগানফ্রাকনুয়া, উনো ইয়া মিচিকনি খাৎথাখো গিসিক রা·এতনা ইন্নে বিনি ইয়া কামনি খাৎথাখোবা আগানা হং·নুয়া।’’
41014010	উনি জা·মানো ইষ্কারিয়োত যিহূদা মিংগিবা উয়া সাকচিগ্মি জা·রিকগিবারাংওনি সাকসা যীশুখো রি·ম্মে হ·ন্না খামাল দাল·গিবারাংচা রি·য়াংজক।
41014011	যিহূদানি খাৎথাখো খিন্নাএ খামাল দাল·গিবারাং খুসি হং·জক আরো বিনা থাংখা হ·ন্না খু·রাচাকজক। উনোন যিহূদা যীশুখো রি·ম্মে হ·ন্না চল সান্দিনা হা·বাচেংজক।
41014012	ওয়ানথিগ্রি রুটি চা·আনি স্খাংগিবা সালো ওয়াতচাংআনি চা·না মেষ বি·সাখো দে·ন্নুয়ামিং। উনি গিম্মিন জা·রিকগিবারাং যীশুখো সিং·জক, ‘‘নাং·না ওয়াতচাংআনি চা·আনিখো বানো রি·য়াংএ থারিনা চিংখো আগানিংআ?’’
41014013	উনো যীশু বিনি সাকগ্মি জা·রিকগিবাখো ইন্দাকে আগানে ওয়াত্তেতজক, ‘‘না·সং সংজিলমাওনা রি·য়াংবো। উনো মি·আসা সাকসাখো গিম্বিও দাক্কে চি রা·আংআখো নিকনা মা·ন্নুয়া। না·সং বিনি জা·মান জা·মান রি·য়াংবো।
41014014	বিয়া জে নক্কো নাপনুয়া উয়া নকনি নকগিবানা আগানবো, ‘স্খিগিবা আগানিংআ, জা·রিকগিবারাংমুং জেও আংআ ওয়াতচাংআনি চা·আনিখো চা·না মা·ন্না আংনি উয়া নকদ্রিং বানো?’
41014015	বিয়া উনো না·সংনা গাদাং সাক্কানি থারিয়ে দনগিবা দা·ল্লা নকদ্রিংখো ফিন্নিকেতনুয়া। উনোন দিমদাকখো থারিসোবো।’’
41014016	উনোন জা·রিকগিবারাং রি·য়াংএ সংজিলমাওনা নাপজক, আরো যীশুনি আগানেতা গিত্তা দিমদাকখো নিকনা মান·জক আরো ওয়াতচাংআনি চা·আনিখো থারিসোজক।
41014017	হান·থামানি জা·মানো যীশু উয়া সাকচিগ্মি জা·রিকগিবারাংখো রা·এ উয়োনা রি·য়াংজক।
41014018	বিসং আসংএ চা·মিত্তিংও যীশু আগানজক, ‘‘বিবিন আংআ না·সংনা আগানিংআ, না·সংনি গিসেপো সাকসা আংখো বোবিলনি জাক্কো রি·ম্মে হ·ন্নুয়া, আরো বিয়া আংমুং দা·আও চা·ফাংআ।’’
41014019	জা·রিকগিবারাং উনি হা·সেলো গিসিকো দুক মান·জক আরো সাকফ্রাক সাকফ্রাক বিচা সিং·না হা·বাচেংজক, ‘‘উয়া আংআনমা, গিত্তেল?’’
41014020	যীশু বিসংনা আগানজক, ‘‘বিয়া ইয়া সাকচিগ্মিওনি সাকসা, আংমুং চা·চাকানিও রুটিখো সিম·বলগিবা।
41014021	মান্দিনি দেফান্থিনি সিয়ানি গিম্মিনো রংথালগিবা শাস্ত্রও জেদাক্কে চক্কা দংআ উয়ানদাক্কে বিয়া সিনুয়া, ইন্দিবা দা·নাং, উয়া মান্দি, জে মান্দি বিখো বোবিলনা রি·ম্মে হ·ন্না! বিয়া আৎচিজাওন বাত্তেসা বিনা নামবাতনুয়ামিং।’’
41014022	চা·মিত্তিংও যীশু রুটিখো রা·এ ইসলখো মিৎথেলজক আরো উখো ফি·এ জা·রিকগিবারাংনি জাক্কো হ·ন্নে আগানজক, ‘‘ইয়া রা·বো, ইয়া আংনি বে·এন।’’
41014023	উনি জা·মানো বিয়া রিংচাকানিখো রা·এ ইসলখো মিৎথেলজক আরো জা·রিকগিবারাংনা হন·জক। বিসং দিমদাকান উয়া রিংচাকানিখো রিংজক।
41014024	উনো যীশু বিসংনা আগানজক, ‘‘ইয়া আংনি হান·চি জেখো বাং·আরাংনা হ·ন্নুয়া। আংনি ইয়া হান·চিচান মান্দিনা হন·গিবা ইসলনি গিত্তাল খু·রাচাক্কাখো রা·রিকনুয়া।
41014025	বিবিন না·সংনা আগানিংআ, ইসলনি সংনক্কো আংগুর বিৎচিখো গিত্তাল দাক্কে দা·আবা রিংখুজানা দিপ্পাৎ আংআ উখো রিংজানুয়া।
41014026	উনি জা·মানো মিংসা গীতখো রিং·এমুং জৈতুন হা·ব্রিওনা রি·য়াংজক।
41014027	যীশু বিনি জা·রিকগিবারাংনা আগানজক, ‘‘আংখো রা·এ না·সংনি দিমদাকনি গিসিকো জাব্রাংনুয়া। রংথালগিবা শাস্ত্রও চক্কা দংআ, ‘আংআ রাক্ষুয়ালখো স·ওতে গালনুয়া, উনোন মেষরাং বিলদিং বিলদাং হং·নুয়া।’
41014028	ইন্দাকোবা আংআ সিয়াওনি থাংচাফিল্লানি জা·মানো না·সংনা স্খাংআন গালীলচানা রি·য়াংনুয়া।’’
41014029	উনো পিতর আগানজক, “গিম্মিকনি গিসিকো জাব্রাংওবা আংনি গিসিকো জাব্রাংজানুয়া।’’
41014030	যীশু বিনা আগানজক, ‘‘আংআ নাং·না বিবিন আগানিংআ, দা·আল ফ্রিংওয়াল্লো দো·ও রাং·গ্মি গিসিকনা স্খাংআন না·আ রাং·গিত্থাম আংখো হা·আইজা ইন্নে জিচাকনুয়া।’’
41014031	ইন্দিবা পিতর আরোসা রাক্কেন আগানজক, ‘‘আংখো নাং·মুং সিফানা নাংওবা আংআ নাং·খো হা·আইজা, ইন্নে মামুং সালোবা জিচাকজানুয়া।’’ জা·রিকগিবারাং গিম্মিকান উয়ানদাক্কে আগানজক।
41014032	উনি জা·মানো যীশু আরো বিনি জা·রিকগিবারাং গেৎশিমানী মিংগিবা হা·দামওনা রি·য়াংজক। উয়োনা যীশু বিনি জা·রিকগিবারাংনা আগানজক, ‘‘আংনি বি·মিত্তিংও না·সং ইনো আসংএ দংবো।’’
41014033	ইখো আগানে বিয়া পিতর, যাকোব আরো যোহনখো আন·থাংমুং রিম্মাংজক আরো গিসিকো নাম্মেন সা·দিকা আরো দুক মা·ন্না হা·বাচেংজক।
41014034	বিয়া বিসংনা আগানজক, ‘‘দুকনি গিম্মিন আংনি জাংগি হং·খাতাংনা গিত্তিক দাক্কিংজক। না·সং ইনো মিকরাকে দংবো।’’
41014035	উনি জা·মানো বিয়া অকখিসা চে·ল্লাওনা রি·য়াংএ হা·আও থুগপে বি·জক জেদাক্কে মা·ন্নোদে ইয়া দুকনি সাল বিচানি চে·ল্লাংআ।
41014036	বিয়া আগানজক, ‘‘আ্ববা, আপফা, না·আ গিম্মিকখোন হাম্মা। আংচানিখো দুকনি ইয়া রিংচাকানিখো রা·আংবো। ইন্দাকোবা আংনি হা·সিকা গিত্তা হং·জা, ইন্দিবা নাং·নি হা·সিকা গিত্তা হং·খানা।’’
41014037	উনি জা·মানো বিয়া জা·রিকগিবারাংচা রি·বাফিল্লে বিসংনি থুয়ে দংআখো নিকজক। পিতরনা বিয়া আগানজক, ‘‘শিমোন, না·আ থুংআমা? ঘণ্টাসা মা·মাংবা না·আ মিকরাকে দংনা মান·জাজকমা?
41014038	মিকরাকে দংবো আরো বি·বো জেদাক্কে না·সং রুরাও গা·আকজা। গিসিকোদে হা·সিকবিবিয়া, ইন্দিবা বে·এন বিলগ্রি।”
41014039	জা·মানো যীশু রি·য়াংফিল্লে উয়া আপসান খাৎথাখোন আগানে বি·জক।
41014040	ফিল·বায়ে বিয়া দা·আবা বিসংনি থুয়ে দংআখো নিকনা মান·জক, মুয়ানা বিসংনি মিক্রোন জ্রিমবিয়ামিং। জা·রিকগিবারাং যীশুনা বাদিকে আগানচাকনুয়া উখো হা·আইজাজক।
41014041	রাং·গিত্থামগিবাও রি·বাএ বিয়া বিসংনা আগানজক, ‘‘দা·আওবা না·সং থুয়ে দংআ আরো নেং·থাকিংআ? বাং·এন হং·জক। সাল সকবাজক। নিবো, মান্দিনি দেফান্থিখো দা·আও পাপীরাংনি জাক্কো রি·ম্মে হ·ন্নিংজক।
41014042	চাখাতবো, আনচিং রি·নাজক। আংখো বোবিলনি জাক্কো রি·ম্মে হন·গিবা সেফাংও রি·বাজক।’’
41014043	যীশু উনোবা খাৎথা আগানিংআমিং, উয়া সময়ও যিহূদা উয়োনা রি·বাজক। বিয়া উয়া সাকচিগ্মি জা·রিকগিবারাংওনি গিসেপো সাকসামিং। বিমুং বাং·এ মান্দিন মি·ল্লাম আরো মাংগতখো রা·এ রি·বাজক। খামাল দাল·গিবারাং, শাস্ত্র স্খিগিবারাং আরো মি·আফারাং ইয়া মান্দিরাংখো ওয়াত্তেতামিং।
41014044	যীশুখো জে বোবিলনি জাক্কো রি·ম্মে হ·ন্নামিং বিয়া উয়া মান্দিরাংনা গি·সা চিনখো হ·ন্নে দন্নামিং। বিয়া আগানামিং, “জেখো আংআ খু·দিমনুয়া, বিয়ান উয়া মান্দি। না·সং বিখোন রিম·বো আরো নাম্মেদাক্কে নিথিমে রিম্মাংবো।’’
41014045	উনি গিম্মিন যিহুদা বিক্‌বিক্‌ রি·বারিন যীশুখো, ‘‘স্খিগিবা!’’ ইখো আগানে খু·দিমজক।
41014046	উনোন উয়া মান্দিরাং যীশুখো রিম·জক।
41014047	জেরাং যীশুনি সেফাংও চাদেংএ দংআমিং বিসংনি গিসেপো সাকসা বিনি মি·ল্লামখো রং·খাতজক আরো খামাল দাল·বাৎগিবানি নকখলখো দিংএ বিনি নাচিলখো দেন·ফাকজক।
41014048	যীশু উয়া মান্দিরাংনা আগানজক, ‘‘মি·ল্লাম আরো মাংগতখো রা·এ না·সং আংখো রিম·না রি·বাজক, আংআ ডাকাতমা?
41014049	আংআদে ফাংনাজ্রিংআন না·সংমুং দংএ থরম নক্কো না·সংনা স্খিয়ামিং, ইন্দিবা উনোদে না·সং আংখো রিম·জাজক। ইন্দিবা শাস্ত্রনি খাৎথারাং চু·সকনা নাংনুয়া।’’
41014050	উনোন গিম্মিক জা·রিকগিবারাং বিখো ওয়াতগাল্লে খাত্তাংথকজক।
41014051	ফান্থি সাকসা বা·রা চাদলখোসান চিনগোপে যীশুনি জা·মান জা·মান রি·য়াংআমিং।
41014052	মান্দিরাং বিখো রি·ম্মোন বিয়া চিনগিবা বা·রা চাদলখো গোগাল্লে খমলং দাক্কে খাত্তাংজক।
41014053	উয়া মান্দিরাং যীশুখো রা·এ খামাল দাল·বাৎগিবাচা রি·য়াংজক। উয়োনা খামাল দাল·গিবারাং, মি·আফারাং আরো শাস্ত্র স্খিগিবারাং উনসান থম·দাকজক।
41014054	পিতর চেল·গ্রিকে দংএ যীশুখো জা·রিকফায়ে খামাল দাল·বাৎগিবানি হা·থিলাচা রি·য়াংএ নাপজক। উয়োনা বিয়া নিথিমগিবারাংমুং আসংএ ওয়া·আল চাকনা হা·বাচেংজক।
41014055	খামাল দাল·গিবারাং আরো দাল·বাৎগিবা খ্রিমানি গিম্মিক মান্দিরাং যীশুখো স·ওতে গালনা ইন্নে বিনা চাকগিজা বিনি সাক্কাও সাক্ষি হ·ন্না সান্দিংআমিং, ইন্দিবা বিসং মামুং সাক্ষিখোন মান·জাজক।
41014056	যীশুনি সাক্কাও বাং·এন বু·এ সাক্ষি হ·ন্নামিং ইন্দিবা বিসংনি সাক্ষিরাং আপসান হং·গ্রিকজাজক।
41014057	উনোন মিত্তামরাং চাখাত্তে বিনি সাক্কাও বু·এ ইয়া সাক্ষিখো হন·জক,
41014058	‘‘চিংআ বিনি ইন্দাকে আগানাখো খিন্নানা মা·ন্না, ‘মান্দিনি রিকগিবা ইয়া থরম নকখো আংআ ফি·রুরুয়ে গালনুয়া আরো সালগিত্থামনি গিসেপো ইন্দাকগিবা গি·সা থরম নকখো রিকফিলনুয়া জেআন মান্দিনি রিকগিবা হং·জা।’ ’’
41014059	ইন্দিবা বিসংনি সাক্ষি আপসান হং·গ্রিকজাজক।
41014060	উনোন খামাল দাল·বাৎগিবা দিমদাকনি মিকখাংও চাদেংএ যীশুখো সিং·জক, ‘‘না·আ মামুংখোবা আগানচাকজানুয়ামা? নাং·নি সাক্কাও ইয়া মান্দিরাং বাদাকগিবা সাক্ষিখো হ·ন্নিংজক?’’
41014061	ইন্দিবা যীশু মামুংখো আগানচাকগিজা জ্রিপ্‌জ্রিপ্‌ দংজক। খামাল দাল·বাৎগিবা দা·আবা বিখো সিং·ফিলজক, ‘‘না·আন মিৎথেলা মান·গিবা ইসলনি দেফান্থি খ্রীষ্টমা?’’
41014062	যীশু আগানজক, ‘‘আংআন উয়া। না·সং বিল্লাকবাৎগিবা ইসলনি জাক্রাচা মান্দিনি দেফান্থিখো আসংএ দংআখো নিকনুয়া আরো সিলগানি গাদিলাও দাক্কে রি·বাখো নিকনা মা·ন্নুয়া।’’
41014063	উনি গিম্মিন খামাল দাল·বাৎগিবা বা·রাথাংখো চিত্তে আগানজক, ‘‘আনচিংনা ইনা আগ্রে আরোবা মুয়া সাক্ষিখো নাংখুনুয়া?
41014064	না·সংদে খিন্নাজকান, বিয়া ইসলখো চন্নিকজক। না·সং বাদিকে চানচিংআ?’’ বিসং গিম্মিকান যীশুনা সিয়ানি শাস্তিখো হ·ন্নান খ্রাআ ইন্নে ইনথকজক।
41014065	উনো মিত্তামরাং বিনি বে·এনো খু·চিদাপজক আরো বিনি মিকখাংখো খাতিপ্পে জাকথমে দক্কে আগানজক, ‘‘না·আন আগানসোগিবামা? মামুংখো আগানবো!’’ উনি জা·মানো নিথিমগিবারাং বিখো রা·আংএ দকনা হা·বাচেংজক।
41014066	পিতর খা·মানি হা·থিলাও দংমিত্তিংও দাল·বাৎগিবা খামালনি সাকসা নকখল মিচিক উয়োনা রি·বাজক।
41014067	বিয়া পিতরনি ওয়া·আল চাক্কে দংআখো নিকজক আরো নাম্মেদাক্কে বিচা নিএ আগানজক, ‘‘না·আবা উয়া নাসরতনি যীশুমুং দংআমিং।’’
41014068	ইন্দিবা পিতর জিচাকে আগানজক, ‘‘নাং·নি আগানাখো আংআ হা·আইজা, মা·সিজা।’’ ইখো আগানে পিতর হা·ফালনি দ·গাচিলোনা রি·য়াংজক, আরো উনোন দো·ও গিসিকজক।
41014069	উয়া নকখল মিচিক পিতরখো উয়োনা নিক্কে উনো চাদেংএ দংগিবারাংনা আগানজক, ‘‘ইয়া মান্দিবা বিসংনি সাকসা।’’
41014070	পিতর দা·আবা জিচাকজক। সেফাংও চাদেংএ দংগিবারাংবা অকখিসা জা·মানো পিতরখো আগানজক, ‘‘না·আবা বিসংনি সাকসা হং·বিবিআন, মুয়ানা না·আদে গালীলনি মান্দি হং·আ।’’
41014071	পিতর উনো আন·থাংখো শাপ হন·জক আরো মিকচেতি আগানজক, ‘‘না·সং জেখো আগানিংআ আংআ বিখো হা·আইজা।’’
41014072	উনোন রাং·গ্মিনা দো·ও গিসিকজক। যীশু আগানামিং, ‘‘দো·ও রাং·গ্মি গিসিকনা স্খাংআন না·আ আংখো রাং·গিত্থাম জিচাকনুয়া,’’ উয়া খাৎথাখো পিতর উনো গিসিক রা·জক। উনি গিম্মিন বিয়া খা·থং বি·এ গ্রাপজক।
41015001	ফ্রিংও খামাল দাল·গিবারাং মি·আফারাংমুং, শাস্ত্র স্খিগিবারাংমুং আরো দাল·বাৎগিবা খ্রিমানি মান্দি গিম্মিকমুং খু·মংগ্রিকজক। উনি জা·মানো বিসং যীশুখো খায়ে রোমখো শাসন দাকগিবা পীলাতনি জাক্কো হন·জক।
41015002	উনো পীলাত যীশুখো সিং·জক, ‘‘না·আ যিহূদীরাংনি রাজামা?’’ যীশু আগানচাকজক, ‘‘না·আ বিবিখোন আগানা।’’
41015003	খামাল দাল·গিবারাং যীশুখো বাং·এন গ্রো নাংএতি খাৎথা আগানজক।
41015004	উনি গিম্মিন পীলাত দা·আবা যীশুখো সিং·ফিলজক, ‘‘না·আ আগানচাকজানুয়ামা? নিবো, বিসং নাং·খো বাসিক গ্রো নাংএতজক।’’
41015005	ইন্দিবা যীশু মামুংখোবা আগানচাকজাজক। উনি গিম্মিন পীলাত আইয়াও ইনমানজক।
41015006	ওয়াতচাংআনি সালো মান্দিরাং যে বন্দিখো হাম·নুয়ামিং পীলাত বিখো ওয়াত্তেতনুয়ামিং।
41015007	উনসালো বারা্ববা মিংগিবা সাকসা জেলো দংআমিং। বোবিল দাক্কে চাখাত্তানি সালো বিয়া চাখাতগিবারাংমুং দংফাএ স·ওতামিং।
41015008	মান্দিরাং পীলাতচা রি·বাএ আগানজক, ‘‘না·আ ফাংনাজ্রিং জেখো দাকরংআ দা·আও উখোন দাকবো।’’
41015009	পীলাত বিসংনা আগানজক, ‘‘আংআ যিহূদীরাংনি রাজাখো ওয়াত্তেতনা, না·সং ইখো হা·ম্মিংআমা?’’
41015010	খামাল দাল·গিবারাং মিকনেংএন যীশুখো পীলাতনি জাক্কো হন·জক পীলাত উখো হা·আইয়ামিং।
41015011	ইন্দিবা যীশুখো দন্নে বারা্ববাখো ওয়াত্তেতখানা ইন্নে মান্দিরাংখো খামাল দাল·গিবারাং শলা হন·জক।
41015012	পীলাত দা·আবা মান্দিরাংখো সিং·ফিলজক, ‘‘ইন্দাকোদে না·সং জেখো যিহূদীরাংনি রাজা ইন্না বিখো রা·এ আংআ মুয়া দাকনুয়া?’’
41015013	মান্দিরাং উনো চ্রিকে আগানজক, ‘‘বিখো চিসলো দাৎখাপবো।’’
41015014	পীলাত আগানজক, ‘‘মুয়ানা, বিয়া মুয়া নামগিজাখো দাকজক?’’ ইন্দিবা মান্দিরাং বাত্তেসা চ্রিকে আগান্না হা·বাচেংজক, ‘‘বিখো চিসলো দাৎখাপবো।’’
41015015	উনো পীলাত মান্দিরাংখো খুসি দাকনা ইন্নে বারা্ববাখো ওয়াত্তেতজক, আরো যীশুখো চাবুকচা দক্কে চিসলো দাৎখাপনা গি·য়েৎজক।
41015016	জা·মানো সিপাইরাং যীশুখো দাল·বাৎগিবা শাসন দাকগিবানি নকনিং·আওনা রিম্মাংজক। বিসং উয়োনা গিপ্পিন সিপাইরাংখো রা·এ থম·দাকজক।
41015017	বিসং যীশুখো গিৎচাকম্রাং বা·রাখো চিন্নেতজক, আরো বুসুনি মুকুটখো থারিয়ে বিনি স্খুও স্থিকেতজক।
41015018	উনি জা·মানো বিসং যীশুখো ইনস্থেকনা হা·বাচেংজক, ‘‘যিহূদীরাংনি রাজা, বাং·এ থাংএ দংখানা!’’
41015019	বিসং গি·সা গল·চা যীশুনি স্খুখো রাং·নিরাং দকনা হা·বাচেংজক আরো বিনি বে·এনো খু·চিদাপজক, আরো জা·স্খু দে·ম্মে বিখো দাকমিকে মান্দিরা·জক।
41015020	ইন্দাকে বিখো খাল·স্থাপানি জা·মানো বিসং উয়া গিৎচাকম্রাং বা·রাখো অক্কে বিনি বা·রাথাংখো চিন্নেতজক আরো চিসলো দাৎখাপনা রা·আংজক।
41015021	উয়া সময়ও কুরীণী সংজিলমানি শিমোন মিংগিবা সাকসা মান্দি সংচানি রি·বাএ উয়া রামা গিত্তা রি·য়াংআমিং। বিয়া আলেকসান্দর আরো রূফনি ফাগিবামিং। সিপাইরাং বিখো যীশুনি চিসলখো রিপ্পিএ রা·আংনা রিম·জক।
41015022	বিসং যীশুখো গল্‌গথা, ফি·স্খাওদে স্খু বিখ্রক মিংগিবা হা·দামওনা রিম্মাংজক,
41015023	জা·মানো বিসং যীশুনা সিম্মিলা বিৎচিখো ব্রিনগিবা চু বিৎচিখো রিংনা হন·জক, ইন্দিবা বিয়া উখো রিংজাজক।
41015024	উনি জা·মানো বিসং যীশুখো চিসলো দাৎখাপজক। সিপাইরাং যীশুনি বা·রারাংখো সুয়ালে রা·না ইন্নে বা·রারাংখো লটারি খা·ল্লে সা বাদাকাখো মান·জক ইখো হা·আইনা নিনা হাম·জক।
41015025	ফ্রিংও স্খু বাজিও যীশুখো বিসং চিসলো দাৎখাপামিং।
41015026	‘‘যিহূদীরাংনি রাজা’’ ইন্নে গ্রো নাংআনি খাৎথাখো বিসং যীশুনি সাক্কাও চকজক।
41015027	বিসং সাকগ্মি ডাকাতখোবা যীশুমুং চিসলো দাৎখাপজক, জাক্রাচা সাকসা আরো জাক্কাসিচা সাকসাখো দাৎখাপজক।
41015028	উনি গিম্মিন রংথালগিবা শাস্ত্রনি ইয়া খাৎথা চু·সকজক: ‘‘পাপীরাংমুং বিখো চানফাজক।’’
41015029	আরো উয়া রামা গিত্তা রি·য়াংগিবারাং স্খু রকরেকে বিখো খাল·স্থাপে আগানজক, ‘‘আহা, না·আনা থরম নকখো ফি·এ দা·আবা সালগিত্থামোন উখো রিকফিলনা মান·গিবা!
41015030	চিসলনি দা·আও হং·খাতবায়ে আন·থাংখো জক্কেৎবো!’’
41015031	খামাল দাল·গিবারাং আরো শাস্ত্র স্খিগিবারাংবা যীশুখো খাল·স্থাপনা ইন্নে আন·থাংথাংও আগানগ্রিকজক, ‘‘বিয়া গিপ্পিনরাংখো জক্কেৎনুয়ামিং, আন·থাংখোদে জক্কেৎনা মান·জা।
41015032	হাইওয়া খ্রীষ্ট, ইস্রায়েলরাংনি রাজা! চিসলোনি বিয়া হং·খাতবাখানা জেদাক্কে আনচিং বিখো বিবিরা·না মা·ন্না।’’ যীশুমুং চিসলো দাৎখাপা মান·গিবারাংবা বিখো ইনস্থেকজক।
41015033	জা·মানো সালজাৎচিও চি·গ্মি বাজিওনি গিত্থাম বাজিওনা দিপ্পাৎ হা·সং গিম্মিক আন্দালে দংজক।
41015034	গিত্থাম বাজিও যীশু রাক্কে চ্রিকে আগানজক, ‘‘এলোই, এলোই, লামা শবক্তানী,’’ জেখো ফি·স্খাওদে ‘‘আংনি ইসল, আংনি ইসল, মুয়ানা না·আ আংখো ওয়াতগালজক?’’
41015035	সেফাংও চাদেংএ দংগিবারাংওনি মিত্তামরাং ইখো খিন্নাএ আগানজক, ‘‘খিন্নাবো, খিন্নাবো, বিয়া এলিয়খো রিক্কামিংআ।’’
41015036	উনো মান্দি সাকসা খাত্তাংএ মেসেং বিৎচিও সপন্‌জ গি·সাখো সিম·জক আরো উখো গি·সা গ·ল্লারেংনি স্খুও সিকসেপে যীশুনা রিংনা হন·জক। বিয়া আগানজক, ‘‘নিনা দা·আও এলিয় বিখো হং·খাতেতনা রি·বামা রি·বাজা।’’
41015037	উনি জা·মানো যীশু রাক্কে চ্রিকে জাংগি গালজক।
41015038	উনোন থরম নকনি দিমফেংগিবা পর্দা চিৎগ্মি দাক্কে সাক্কাওনি খা·মাওনা দিপ্পাৎ দ্রাকারিজক।
41015039	যীশুনি মিকখাংও চাদেংএ দংগিবা সিপাই দাল·গিবা যীশুনি ইন্দাকে সিয়াখো নিক্কে আগানজক, ‘‘বিবিন বিয়া ইসলনি দেফান্থি হং·আমিং।’’
41015040	মিচিক মিত্তামরাং চে·ল্লাও চাদেংএ ইরাংখো নিএ দংআমিং। বিসংনি গিসেপো মগ্‌দলীনী মরিয়ম, চনগিবা যাকোব আরো যোষেফনি মা·গিবা মরিয়ম আরো শালোমী দংআমিং।
41015041	যীশুনি গালীলও দংমিত্তিংও ইয়া মিচিকরাং যীশুমুং দিমদাক হা·দকচা রি·য়াংফানুয়ামিং আরো বিনা দাকচাকে হ·ন্নুয়ামিং। আরো যীশুমুং যিরূশালেমো রি·বাগিবা বাং·বিয়া মিচিকরাংবা উয়োনা দংআমিং।
41015042	উয়া সাল থারিয়ানি সাল হং·আমিং আগানস্খাওদে নেং·থাকানি সালনি স্খাংগিবা সালমিং।
41015043	উনসালো হান·থামাংওন অরিমাথিয়া সংনি যোষেফ পীলাতচা রি·য়াংএ খেনমানগিজা যীশুনি বে·এনখো হাম·জক। বিয়া দাল·বাৎগিবা খ্রিমানি মান্দিরা·খো মান·গিবা সাকসামিং আরো বিয়া আন·থাংবা ইসলনি সংনকনা নিচাকসোয়ে দংআমিং।
41015044	যীশু থেংরিন সিজক ইখো খিন্নাএ পীলাত আইয়াও ইনমানজক। বিবিন যীশু সিয়ামা সিখুজা ইখো হা·আইনা বিয়া সিপাইরাংনি দাল·গিবাখো রিংগামে সিং·জক।
41015045	বিবিন বিয়া সিজক ইন্নে সিপাইরাংনি দাল·গিবাচানিখো হা·আইনা মা·ন্নে পীলাত বে·এনখো যোষেফনা হন·জক।
41015046	যোষেফ রি·য়াংএ বা·রা ফাৎসা ব্রিএ রা·বাজক আরো যীশুনি মাংগিসিখো খা·মাও অন্নে উয়া বা·রাচা বিল·রিরিমে দনজক, আরো রং·থিখো খিত্তে থারিগিবা গোপরামও উয়া বে·এনখো দনজক। জা·মানো বিয়া গোপরামনি মিকখাংও রং·থি গি·সাখো রমথম্মে দনফেংজক।
41015047	যীশুনি মাংগিসিখো বানো দনজক উখো মগ্‌দলীনী মরিয়ম আরো যোষেফনি মা·গিবা মরিয়ম নিকজক।
41016001	নেং·থাকানি সাল বাত্তাংআনি জা·মানো মগ্‌দলীনী মরিয়ম, যাকোবনি মা·গিবা মরিয়ম আরো শালোমী যীশুনি বে·এনো সিতনা সিম্মিলগিবা তেলখো ব্রিএ রা·বাজক।
41016002	আনথিনি স্খাংগিবা সালনি ফ্রিংওয়ালনি, সাল নাবাওন বিসং গোপরামনি সেফাংওনা রি·য়াংজক।
41016003	উনো বিসং সাকসা সাকগিপ্পনখো সিং·আমিং, ‘‘গোপরামনি মিকখাংনি উয়া রং·থিখো সা জিত্তেতনুয়া?’’
41016004	ইন্দিবা বিসং গোপরামচানা নিএতোন রং·থিখো জিত্তেতাখো নিকনা মান·জক। উয়া রং·থি নাম্মেন দাল·বিয়ামিং।
41016005	গোপরামনি নিং·আও নাপ্পে বিসং গ্বিবক বা·রা চিনগিবা সাকসা ফান্থিখো জাক্রাচা আসংএ দংআখো নিকজক। উনি গিম্মিন বিসং আইয়াও ইনমানজক।
41016006	উয়া ফান্থি আগানজক, ‘‘দা·আ আইয়াও ইনমানাবো। নাসরত সংনি যীশুখো, জেখো চিসলো দাৎখাপামিং, বিখোন না·সং সান্দিংআমা? বিয়া ইনো দংজা, বিয়া থাংচাফিল্লে চাখাতজক। জেও বিখো দন্নামিং উয়া হা·দামখো নিবো।
41016007	না·সং দা·আও রি·য়াংএ বিনি জা·রিকগিবারাংনা আরো পিতরনা ইয়া খাৎথাখো আগানেবো, বিয়া বিসংনা স্খাংআন গালীলওনা রি·য়াংইংজক। বিনি আগানা গিত্তান বিসং উয়োনা বিখো নিকনা মা·ন্নুয়া।’’
41016008	উয়া মিচিকরাং মামুংখো হা·আইনা মান·জাএ খেন্নে থিল·থিলে গোপরামনি হং·খাতবাজক আরো উয়োনি খাত্তাংএ রি·য়াংজক। বিসং ইন্দাকফিল্লে খেনবিজক ইনি গিম্মিন দারাংনাবা মামুংখো আগানজাজক।
41016009	আনথিনি স্খাংগিবা সালনি ফ্রিংওয়ালো যীশু সিয়াওনি থাংচাফিল্লে চাখাতজক। জা·মানো বিয়া মগ্‌দলীনী মরিয়মনা স্খাং মিকখাং ফা·চেংজক। ইয়া মরিয়মনি নিং·আনিখো বিয়া সাকস্নি গিসিক নামগিজাগিবারাংখো হা·রিকেতামিং।
41016010	যীশুখো নিক্কানি জা·মানো মরিয়ম ইখো রি·য়াংএ জেরাং যীশুমুং দংফানুয়ামিং বিসংনা আগানজক। উনো বিসং গিসিকো দুক মা·ন্নে গ্রাপে দংআমিং।
41016011	যীশু থাংচাফিলজক আরো মরিয়ম বিখো নিকনা মান·জক, ইখো খিন্নাএ বিসং বিবিরা·জাজক।
41016012	উনি জা·মানো বিনি সাকগ্মি জা·রিকগিবারাং রামা রি·এ সংচানা রি·য়াংমিত্তিংও যীশু দিংথাংমানচা বিমাং দাক্কে বিসংনা মিকখাং ফা·জক।
41016013	বিসং ফিলবায়ে সাকগিপ্পিনরাংনা ইখো আগানজক, ইন্দিবা বিসংনি আগানাখোবা গিপ্পিন জা·রিকগিবারাং বিবিরা·জাজক।
41016014	উনি জা·মানো যীশু বিনি সাকচিসা জা·রিকগিবারাংনা মিকখাং ফা·জক। উনো বিসং চা·আংআমিং। বিবিরা·গিজানা আরো খা·থং রাক্কানা বিয়া বিসংখো খা·চাজক, মুয়ানা বিয়া সিয়াওনি থাংচাএ চাখাত্তানি জা·মানো জেরাং বিখো নিক্কামিং উরাংনি আগানাখো বিসং বিবিরা·জা।
41016015	যীশু উয়া জা·রিকগিবারাংনা আগানজক, ‘‘না·সং হা·গিলসাকনি গিম্মিকচান রি·য়াংবো আরো গিম্মিক মান্দিরাংচা ইসলনি হন·গিবা নাম্মা খাৎথাখো আগানফ্রাকবো।
41016016	জে মান্দি বিবিরা·আ আরো রিপ্পলা বিয়ান পাপওনি জকনা মা·ন্নুয়া, ইন্দিবা জে মান্দি বিবিরা·জা ইসল বিখো গ্রোনাংগিবা ইন্নে শাস্তিখো হ·ন্নুয়া।
41016017	বিবিরা·গিবারাংনি গিসেপো ইয়া চিনরাংখো নিকনা মা·ন্নুয়া-আংনি বিমুংও বিসং গিসিক নামগিজাগিবারাংখো হা·রিকেতনুয়া, বিসং গিত্তাল গিত্তাল খু·সুকচা খাৎথা আগান্নুয়া,
41016018	বিসং জাকচা চিপ্পুরাংখো খল্লামনুয়া, বিসং জাংগি সিয়ানি বিসিখো রিংওবা বিসংনি নামগিজানি মামুংবা হং·জানুয়া, আরো বিসং সাগিবারাংনি বে·এনো জাক দনদাপজকোন সাগিবারাং নাম্মাংনুয়া।’’
41016019	জা·রিকগিবারাংনা ইয়া খাৎথারাংখো আগানানি জা·মানো গিত্তেল যীশুখো সালগিচা দি·দোয়ে রা·আংজক। উচা বিয়া ইসলনি জাক্রাচা আসংজক।
41016020	জা·মানো জা·রিকগিবারাং গিম্মিকচা রি·য়াংএ আগানফ্রাকনা হা·বাচেংজক। গিত্তেল বিসংমুং দংএ কাম দাকফানা নাংজক আরো বিসংনা বি·ল্লাকগিবা কাম দাকনা বিল হ·ন্নে বিসংনি আগানফ্রাকারাং বিবিরা·আনি হং·আ ইখোন ফিন্নিকজক।
42001001	ফামং থিয়ফিল, আনচিংনি গিসেপো জেরাং চেংওনি মিক্রোনথাংও হং·গিবারাংখো নিকজক আরো ইসলনি নাম্মা খাৎথাখো আগানফ্রাকজক বিসং আনচিংনা গিম্মিকখো আগানজক, আরো বিসংনি আগানা গিত্তান বাং·আরাং উয়ারাংখো চকজক।
42001003	উয়া গিম্মিকখো স্খাংওনিন নাম্মেদাক্কে সান্দিয়ে নিয়ামে নাং·না মিংসা মিংসা দাক্কে চক্কাখো আংআবা নাম্মা ইন্নে চানচিজক।
42001004	ইনি গিম্মিন না·আ জেখো হা·আইজক উয়া বিবি হং·আমা হং·জা উখো হা·আইস্রাংনা মা·ন্নুয়া।
42001005	হেরোদ যিহূদিয়া হা·দকনি রাজা দংমিত্তিংও খামাল অবিয়নি দলও সখরিয় মিংআ যিহূদীরাংনি সাকসা খামাল দংআমিং। বিনি জিকখো ইলীশাবেত মিংআমিং। বিয়াবা খামাল হারোণনি মা·চংনি সাকসা হং·আমিং।
42001006	বিসং সাকগ্মিআন ইসলনি মিক্রোনও থরমিমিং। গিত্তেলনি গিম্মিক গি·য়েতা আরো নিয়ামরাংখো বিসং খাকখেৎ দাক্কে মানিনুয়ামিং।
42001007	বিসংনি বি·সা-আংদি দংজামিং মুয়ানা ইলীশাবেত সা·গ্রিমিং। ইনাআগ্রে বিসংনি বিলসিবা নাম্মেন বাং·খালজকমিং।
42001008	সালসাও সখরিয় আন·থাংনি দলনি পালা সক্কো খামাল হং·এ ইসলনা দাকচাকে হ·ন্নিংআমিং।
42001009	খামালনি কামনি দাকবেওয়াল গিত্তা লটারি খা·ল্লে বিখোন বাচ্ছিয়ে রা·আমিং, জেদাক্কে গিত্তেলনি থরম নকনি রংথালগিবা নকদ্রিংচা রি·য়াংএ বিয়া ধূপখো সো·না মা·ন্না।
42001010	ধূপ সো·মিত্তিংও হা·ফালও বাং·আ মান্দি বি·থকিংআমিং।
42001011	উনোন ধূপ দনগিবা গানচিনি জাক্রাচানা গিত্তেলনি সা·গ্রে সাকসা রি·বাএ সখরিয়না মিকখাং ফা·জক।
42001012	সা·গ্রেখো নিক্কে বিনি গিসিক জাজ্রেংজক আরো বিয়া খেনবিজক।
42001013	সা·গ্রে বিনা আগানজক, “সখরিয়, দা·আ খেন্নাবো, মুয়ানা ইসল নাং·নি বি·আখো খিন্নাচাকজক। নাং·নি জিক ইলীশাবেতনি দেফান্থি সাকসা হং·নুয়া। না·আ বিনি বিমুংখো যোহন মিংবো।
42001014	বিয়া নাং·নি জাংগিও নাম্মেন খুসি হং·আনি হা·সেল হং·নুয়া আরো বিনি আৎচিয়ানা আরোবা বাং·আরাংআন খুসি হং·বিনুয়া,
42001015	মুয়ানা গিত্তেলনি মিক্রোনও বিয়া দাল·গিবা হং·নুয়া। বিয়া মামুং সালোবা আংগুর বিৎচিখো বা চুখো রিংজানুয়া আরো মা·আনি অক্কো দংওন বিয়া গিসিক রংথালগিবাও গাপনুয়া।
42001016	ইস্রায়েলরাংনি বাং·আখোন বিয়া বিসংনি গিত্তেল ইসলওনা ফি·ল্লে রা·বানুয়া।
42001017	আগানসোগিবা এলিয় গিত্তা গিসিক আরো বিলখো রা·এ বিয়া গিত্তেলনা স্খাং রি·বানুয়া। বিয়া ফাআনি গিসিকখো দেদ্রাংচানা ফি·ল্লে রা·বানুয়া আরো বামগিজাগিবা মান্দিরাংনি গিসিকনি চানচিয়াখো থরমি মান্দিরাংনি চানচিয়া গিত্তা দাক্কেতনুয়া। ইন্দাকে বিয়া গিত্তেলনা উয়া মান্দিরাংখো চু·গিম্মিক দাক্কে থারিসোনুয়া।”
42001018	উনোন সখরিয় সা·গ্রেনা আগানজক, “বাদিকে আংআ উখো হা·আইনুয়া? আংআদে বুদেফা হং·জক আরো আংনি জিকনি বিলসিবা নাম্মেন বাং·খালজক।”
42001019	সা·গ্রে বিনা আগানজক, “আংনি বিমুং গাব্রিয়েল; আংআ ইসলনি মিকখাংও চাদেংএ দংগিবা। নাং·মুং খাৎথা আগান্না আরো নাং·না ইয়া নাম্মা খাৎথাখো হ·ন্না ইসল আংখো ওয়াত্তেতজক।
42001020	নিবো, সাল সক্কোন আংনি খাৎথা চু·সকনুয়া, ইন্দিবা না·আ আংনি খাৎথাখো বিবিরা·জানি গিম্মিন আব্রা হং·এ দংনুয়া। ইয়ারাং হং·খুজানা দিপ্পাৎ না·আ খু·সুক আগান্না মান·জানুয়া।”
42001021	মান্দিরাং সখরিয়না সেংএ দংআমিং। থরম নকনি রংথালগিবা হা·দামও বিনি হারিমানি গান্দা বিসং চানচিনা হা·বাচেংজক।
42001022	জা·মানো সখরিয় জে সময়ও হং·খাতে রি·বাজক উনো মান্দিরাংমুং খু·সুক আগান্না মান·জাজক। উনি গিম্মিন বিয়া রংথালগিবা নকদ্রিংচা মামুং মিকজুমাংখো নিকজক ইন্নে মান্দিরাং হা·আইনা মান·জক। মান্দিরাংমুং বিয়া জাকজিপারি খাৎথা আগান্না হা·বাচেংজক আরো আব্রা হং·এ দংজক।
42001023	খামালনি কাম ব·ন্নানি জা·মানো সখরিয় নকচা রি·য়াংজক।
42001024	উনি জা·মানো বিনি জিকগিবা অকগ্মাং হং·জক আরো জা বংআ দিপ্পাৎ নকখো ওয়াত্তে হা·ফালচানা রি·য়াংজাজক। বিয়া আগানজক,
42001025	“ইয়া গিত্তেলনিন কাম। মান্দিরাংচা আংখো খ্র্রাচা·এতজাখানা দা·আও বিয়া আংচানা মিক্রোন দি·চাজক।”
42001026	ইলীশাবেতনি জা দক হং·ও ইসল গালীল হা·দকনি নাসরত সংনি মরিয়ম মিংগিবা মি·থ্রা সাকসাচা গাব্রিয়েল সা·গ্রেখো ওয়াত্তেতজক। রাজা দায়ূদনি মা·চংনি যোষেফ মিংআ সাকসা মান্দিমুং বিনি বিয়ানি খাৎথা থিক হং·জকমিং।
42001028	সা·গ্রে মরিয়মচা রি·বাএ বিখো সালাম হ·ন্নে আগানজক, “গিত্তেল নাং·মুং দংআ আরো নাং·না বাং·এ ফাত্তিজক।”
42001029	ইয়া খাৎথাখো খিন্নাএ মরিয়মনি গিসিক নাম্মেন জাজ্রেংজক। ইন্দাকা সালামনি অর্থ মুয়া হং·আ ইখো বিয়া চানচিনা হা·বাচেংজক।
42001030	সা·গ্রে বিনা আগানজক, “মরিয়ম, দা·আ খেন্নাবো, মুয়ানা ইসল নাং·না নাম্মেন খা·সাচাকজক।
42001031	খিন্নাবো, না·আ হা·ন্নোগ্মাং হং·নুয়া আরো নাং·নি দেফান্থি সাকসা হং·নুয়া। না·আ বিনি বিমুংখো যীশু মিংবো।
42001032	বিয়া চুবাৎগিবা হং·নুয়া। বিখো চুবাৎগিবা ইসলনি দেফান্থি ইন্নুয়া। গিত্তেল ইসল বিনি ফাগিৎচাম রাজা দায়ূদনি সিংহাসনখো বিনা হ·ন্নুয়া।
42001033	বিয়া যাকোবনি মা·চংনি মান্দিরাংনি সাক্কাও ফাংনাজলনা রাজা হং·নুয়া। বিনি সং-নক মামুং সালোবা বন·জানুয়া।”
42001034	উনোন মরিয়ম সা·গ্রেনা আগানজক, “ইয়া বাদিকে দাক্কে হং·নুয়া? আংআদে সে দংখুজা।”
42001035	সা·গ্রে আগানজক, “গিসিক রংথালগিবা নাং·নি সাক্কাও রি·বানুয়া আরো দাল·গিবা ইসলনি বিল নাং·নি সাক্কাও সালাখিমদাপনুয়া। ইনি গিম্মিন জে রংথালগিবা বি·সা আৎচিনুয়া বিখো ইসলনি দেফান্থি মিংনুয়া।
42001036	নিবো, ইন্দাকে বুৎচুমা হং·এবা নাং·নি চাচ্চি ইলীশাবেত দেফান্থিখো অক্কো খেজক। মান্দিরাং বিনি বি·সা হং·জানুয়া ইন্নে ইন্নুয়ামিং, ইন্দিবা বিনি দা·আও জা দক হং·জক।
42001037	ইসলনি হামগিজানি মামুংবা দংজা।”
42001038	মরিয়ম আগানজক, “আংআ গিত্তেলনি নকখল, নাং·নি আগানা গিত্তান আংনি সাক্কাও গিম্মিক হং·খানা।” উনি জা·মানো সা·গ্রে মরিয়মখো ওয়াত্তে রি·য়াংজক।
42001039	জা·মানো মরিয়ম থেংরি দাক্কে যিহূদিয়া হা·দকনি সং দামসাওনা রি·য়াংজক। উয়া সং হা·ব্রি জওলোমিং।
42001040	মরিয়ম সখরিয়নি নক্কো নাপ্পে ইলীশাবেতখো সালাম হন·জক।
42001041	ইলীশাবেত মরিয়মনি খাৎথাখো খিন্নাওন বিনি অকনিংও দংগিবা বি·সা চাচ্রকজক। ইলীশাবেত গিসিক রংথালগিবাও চু·সকে রাক্কে রাক্কে আগানজক, “গিম্মিক মিচিকরাংনি গিসেপো না·আন মিৎথেলাখো মান·গিবা আরো না·আ জে বি·সাখো বা·নুয়া উয়া বি·সাবান মিৎথেলাখো মান·গিবা।
42001043	আংনি গিত্তেলনি মা·গিবা আংচানা রি·বাজক, ইয়া বাদাক মানচাএ হং·জক?
42001044	নাং·নি খু·সুকখো খিন্নারিন আংনি অকনিংওনি বি·সা খুসি হং·বিএ চ্রকজক।
42001045	না·আ ফাত্তিয়াখো মান·গিবা, মুয়ানা গিত্তেলনি নাং·না আগানগিবাখো চু·সকনুয়া ইন্নে না·আ বিবিরা·জক।”
42001046	উনোন মরিয়ম আগানজক, “আংনি খা·থং গিত্তেলখো রাসং চাএতিংআ;
42001047	আংখো জক্কেৎগিবা ইসলখো রা·এ আংনি খা·থং হান·সেংবিংজক,
42001048	মুয়ানা বিনি ইয়া নকখলচানা বিয়া গিসিক হন·জক। দা·আলোনি গিম্মিক মান্দিরাং আংখো ফাত্তিয়াখো মান·গিবা ইনথকনুয়া,
42001049	মুয়ানা বিল্লাকবাৎগিবা ইসল আংনি গিম্মিন বাচ্ছিকিন দা·ল্লা কামখো দাকজক। বিয়া রংথালগিবা হং·আ।
42001050	জেরাং বিখো মানিয়া বিসংনা বিয়া খা·সাচাক্কা, চাসংওনি চাসংনা দাক্কা।
42001051	বিয়া জাকখো সিল্লে বিল্লাকবাৎগিবা কামখো দাকজক; গাং·বিংগিবারাংখো বিয়া বিলদিং বিলদাংএতজক।
42001052	সিংহাসনওনি রাজারাংখো বিয়া হং·ওনেতজক, ইন্দিবা মান্দি স্রংগিবারাংখো বিয়া দি·দোজক।
42001053	দিলগিবা-চনগিবারাংনা নাম্মা নাম্মা জিনিসরাংখো হন·চাকে বিয়া বিসংনা নাংগিবারাংখো হন·জক, ইন্দিবা মা·ন্নে চা·গিবারাংখো জাকরারা ওয়াত্তেতজক।
42001054	বিয়া আনচিংনি ফাগিৎচামরাংচা জেখো খু·রাচাক্কামিং, উয়ানদাক্কেন বিয়া বিনি নকখল ইস্রায়েলনা দাকচাকজক। অব্রাহাম আরো বিনি মা·চংনি মান্দিরাংনি সাক্কাও ফাংনাজলনা খা·সাচাক্কানি খাৎথাখো বিয়া গিসিক রা·এ দনজক।”
42001056	জা গিত্থাম গিত্তা ইলীশাবেতচা দংআনি জা·মানো মরিয়ম নকথাংচা রি·য়াংফিলজক।
42001057	সাল চু·সকো ইলীশাবেত সাকসা দেফান্থিখো বা·জক।
42001058	বিনি সাক্কাও গিত্তেলনি খা·সাচাকবিয়াখো খিন্নাএ নকসুলরাং আরো চাচ্চিরাং বিমুং খুসি হং·ফানা হা·বাচেংজক।
42001059	যিহূদীরাংনি নিয়াম গিত্তা সাল চেতনি সালো বিসং বি·সাখো বিগিল রাতনা রি·বাজক। বিসং দেফান্থিনি বিমুংখো বিনি ফাগিবানি বিমুং গিত্তা সখরিয় মিংনা হাম·জক,
42001060	ইন্দিবা বিনি মা·গিবা আগানজক, “হং·জা, ইনি বিমুংখো যোহন মিংনুয়া।”
42001061	বিসং ইলীশাবেতনা আগানজক, “নাং·নি চাচ্চিরাংনি গিসেপো দারাংনিবা ইন্দাকা বিমুং দংজা।”
42001062	বিসং জাকজিপে দেফান্থিনি ফাগিবাচানিখো বিয়া মুয়া বিমুংখো রা·রিকনা হা·ম্মা উখো হা·আইনা হাম·জক।
42001063	সখরিয় চকনা জিনিস হা·ম্মে রা·এ চকজক, “ইনি বিমুং যোহন।” উনি গিম্মিন বিসং দিমদাকান আইয়াও ইনমানজক,
42001064	আরো উনোন সখরিয়নি খু·সুক আরো স্রিবাক স্রাংজক আরো বিয়া খু·সুক আগান্না আরো ইসলখো মিৎথেলনা হা·বাচেংজক।
42001065	ইখো নিক্কে গিম্মিক নকসুলরাং খেনথকজক, আরো যিহূুদিয়ানি হা·ব্রি জওল গিম্মিকনি মান্দিরাং ইয়ারাংখো আগানরোরোনা হা·বাচেংজক।
42001066	ইয়া খাৎথারাংখো খিন্নাগিবা দিমদাকান গিসিকথাংও উখো চানচিনা হা·বাচেংজক আরো আগানজক, “দা·ল্লেমুং ইয়া বি·সা ইন্দাকোদে মুয়া হং·নুয়া!” গিত্তেলনি বিলখো ইয়া বি·সানি সাক্কাও নিক্কেমুং বিসং ইয়া খাৎথাখো আগানজক।
42001067	জা·মানো দেফান্থিনি ফাগিবা সখরিয় গিসিক রংথালগিবাও গাপ্পে আগানসোগিবা গিত্তা ইয়া খাৎথাখো আগান্না হা·বাচেংজক,
42001068	“ইস্রায়েলনি গিত্তেল ইসলখো মিৎথেলা, মুয়ানা বিয়া আন·থাংনি মান্দিরাংনা গিসিক নাংজক আরো বিসংখো জক্কেৎজক।
42001069	বিয়া আনচিংনি গিম্মিন বিনি নকখল দায়ূদনি মা·চংওনিখো সাকসা বিল্লাকগিবা জক্কেৎগিবাখো দি·দোজক।
42001070	স্খাংওন ইয়া খাৎথাখো বিয়া আন·থাংনি রংথালগিবা আগানসোগিবারাংনি খু·সুকচা আগানামিং।
42001071	বিয়া বোবিলরাংনি জাকনিখো আরো জেরাং মিৎচিয়া বিসং দিমদাকনি জাকনিখো আনচিংখো জক্কেৎজক।
42001072	বিয়া আনচিংনি ফাগিৎচামরাংনা খা·সাচাকনা আরো বিনি রংথালগিবা খু·রাচাক্কাখো আগানস্খাওদে বিনি খু·মিচেতাখো চু·সকেতনা ইন্নে আনচিংখো জক্কেৎজক।
42001073	উয়া খু·মিচেতাখো বিয়া আনচিংনি ফাগিৎচাম অব্রাহামচা দাক্কামিং। বিয়া বোবিলরাংনি জাকনিখো আনচিংখো জক্কেৎজক জেদাক্কে থাংআ দিপ্পাৎ রংথালে আরো খাকখেৎ দাক্কে খেনমানগিজা বিনি মিকখাংও চাদেংএ বিনা দাকচাকে হ·ন্না মা·ন্না।
42001076	আংনি বি·সা, নাং·খো চুবাৎগিবা ইসলনি আগানসোগিবা ইন্নুয়া, মুয়ানা বিনি রামাখো থারিসোনা না·আ বিনা স্খাং স্খাং রি·সনুয়া।
42001077	না·আ বিনি মান্দিরাংনা আগানবো, বাদিকে দাক্কে আনচিংনি ইসলনি খা·সাচাক্কানি গিম্মিন পাপওনি ক্ষেমা মা·ন্নে পাপওনি জকনা মা·ন্না। বিনি খা·সাচাকবিয়ানি গিম্মিন সালগিওনি গি·সা নাগিবা সাল আনচিংনি সাক্কাও হং·ওনবানুয়া,
42001079	জেদাক্কে আন্দালাও আরো সিয়ানি সালাখিমও জেরাং আসংএ দংআ বিসংনা সেং·আখো হ·ন্না মা·ন্না, আরো থম·থমানি রামাও আনচিংখো রি·দিলনা মা·ন্না।”
42001080	জা·মানো যোহন দাল·রোরোবানা আরো গিসিকো বিল্লাকবানা হা·বাচেংজক। ইস্রায়েলরাংনি মিকখাংও ফারাকখুজানা দিপ্পাৎ বিয়া হা·গিসি জওলোন দংআমিং।
42002001	উয়া সময়ও সম্রাট আগস্ত কৈসর আন·থাংনি সং-নকনি দিমদাক মান্দিরাংখো বিমুং চকনা গি·য়েৎজক।
42002002	সিরিয়াখো শাসন দাকগিবা কুরীণিয়নি সময়ও মান্দি চান্না ইন্নে ইয়ান স্খাংগিবা বিমুং চক্কানি হং·আমিং।
42002003	বিমুং চকনা ইন্নে দিমদাকান আন·থাংথাংনি সংচানা রি·য়াংথকনা হা·বাচেংজক।
42002004	যোষেফ রাজা দায়ূদনি মা·চংনি মান্দিমিং। রাজা দায়ূদ যিহূদিয়া হা·দকনি বৈৎলেহম সংও আৎচিয়ামিং। উনি গিম্মিন যোষেফ বিমুং চকনা ইন্নে গালীল হা·দকনি নাসরত সংওনি বৈৎলেহম সংওনা রি·য়াংজক। মরিয়মবা বিমুং উয়োনা রি·য়াংফাজক। বিমুংআন যোষেফনি খিম্মানি খাৎথা থিক হং·আমিং। উনসালো মরিয়ম হা·ন্নোগ্মাংমিং আরো বৈৎলেহমও দংমিত্তিংওন বিনি বি·সা বা·আনি সাল সকজক।
42002007	উয়োন বিনি দেজাক্রা দেফান্থি আৎচিজক, আরো বিয়া দেফান্থিখো বা·রাচা বিল·রিমরিমে চারিও থুয়েতজক, মুয়ানা বিসংনা দংচাকেনা হা·দাম চাকজামিং।
42002008	বৈৎলেহমনি সেফাংও নিরিকগিবারাং হা·বাও দংএ ওয়াল্লো বিসংনি মেষরাংখো নিথিমিংআমিং।
42002009	উনোন রাং·গিত্তিক গিত্তেলনি সা·গ্রে সাকসা বিসংনি মিকখাংও রি·বাজক। উনো গিত্তেলনি রাসংখো বিসংনি সামব্রিও থেং·সুএ নিকজক। উনি গিম্মিন নিরিকগিবারাং নাম্মেন খেনবিজক।
42002010	সা·গ্রে বিসংনা আগানজক, “দা·আ খেন্নাবো, মুয়ানা আংআ না·সংনা নাম্মেন খুসি হং·আনি খাৎথাখো রা·বাজক। ইয়া খুসি দিমদাক মান্দিনান হং·আ।
42002011	দা·আল দায়ূদনি সংও না·সংখো জক্কেৎগিবা আৎচিজক। বিয়ান খ্রীষ্ট, বিয়ান গিত্তেল।
42002012	ইয়া খাৎথা বিবি হং·আমা ইখো হা·আইনানি না·সংনা ইনি চিন হং·জক- না·সং বা·রাচা বিল·রিমরিমে চারিও থুয়েতি দনগিবা সাকসা বি·সাখো নিকনুয়া।”
42002013	উনোন রাং·গিত্তিক উয়া সা·গ্রেমুং বাং·আ সা·গ্রেরাংখো উনো নিকনা মান·জক। বিসং ইসলখো মিৎথেলে আগান্না হা·বাচেংজক,
42002014	“সালগিও ইসলনি রাসং হং·খানা, হা·গিলসাকও জেরাংখো বিয়া নামনিকবিয়া বিসংনি থম·থম হং·খানা।”
42002015	সা·গ্রেরাং বিসংওনি সালগিওনা রি·য়াংআনি জা·মানো নিরিকগিবারাং সাকসা সাকগিপ্পিননা আগানজক, “রি·বো, আনচিং বৈৎলেহমচা রি·য়াংনা আরো গিত্তেল আনচিংনা জেখো আগানামিং উখো রি·য়াংএ নিনা।”
42002016	বিসং গং·রাকে রি·য়াংএ মরিয়ম, যোষেফ আরো চারিও থুয়েতগিবা উয়া বি·সাখো সান্দিয়ে নিকনা মান·জক।
42002017	বি·সাখো নিক্কানি জা·মানো উয়া বি·সানি গিম্মিন বিসংনা আগানগিবাখো বিসং আগানজক।
42002018	নিরিকগিবারাংনি খাৎথাখো খিন্নাএ দিমদাকান আইয়াও ইনমানজক;
42002019	ইন্দিবা মরিয়ম দিমদাকখো গিসিকথাংও রা·চিপে দনজক, দারাংনাবা আগানজাজক; আরো উরাংনি বিদিংও বিয়া চানচিয়ে দংজক।
42002020	সা·গ্রেরাং রাক্ষুয়ালরাংনা জেদাক্কে আগানামিং উয়ানদাক্কেন দিমদাকখো নিক্কে আরো খিন্নাএ বিসং ইসলখো মিৎথেলে আরো রাসং চাএতে ফি·ল্লাংজক।
42002021	যিহূদীরাংনি দাকবেওয়াল গিত্তা বি·সাখো বিগিল রাতনা আৎচিয়ানি সাল চেত চু·সকানি জা·মানো উনি বিমুংখো যীশু মিংজক। মা·নি অক্কো খে·না স্খাং সা·গ্রে বিনা ইয়া বিমুংখোন হ·ন্নামিং।
42002022	জা·মানো মোশিনি নিয়াম গিত্তা বিসংনি রংথালানি সাল চু·সকজক। উনোন যোষেফ আরো মরিয়ম যীশুখো গিত্তেলনি মিকখাংচা রা·আংনা যিরূশালেম সংজিলমাচানা রিম্মাংজক,
42002023	মুয়ানা গিত্তেলনি নিয়ামও চক্কা দংআ, “স্খাং আৎচিগিবা দিমদাক মি·আসা বি·সাখো গিত্তেলনি ইন্নে চান্নুয়া।”
42002024	ইনাআগ্রে গিত্তেলনি নিয়ামও জেদাক্কে “দো·খ্রু জোরাসা বা কইতর বি·সা মাংগ্মিখো” বলি হ·ন্না চক্কা দংআ উয়ানদাক্কেন বিসং উরাংখো বলি হ·ন্না রি·য়াংজক।
42002025	উনসালো যিরূশালেমো শিমিয়োন মিংগিবা সাকসা থরমি আরো ইসলখো অলাখিগিবা মান্দি দংআমিং। ইসল বাসোকো ইস্রায়েলরাংনি দুকখো হা·রিকনুয়া উনি গিম্মিন বিয়া নিচাকসোংআমিং। গিসিক রংথালগিবা বিনি সাক্কাও দংআমিং আরো সিনা স্খাং বিয়া গিত্তেলনি উয়া খ্রীষ্টখো নিকনা মা·ন্নুয়া ইন্নে বিনা ফারাকামিং।
42002027	উনসালো শিমিয়োন গিসিক রংথালগিবাচা যিহূদীরাংনি থরম নক্কো রি·বাজক। মোশিনি নিয়াম গিত্তা জেখো দাকনা নাংআ উখো দাকনা ইন্নে যীশুনি মা·গিবা ফাগিবা বি·সা যীশুখো রা·এ উয়োনা রি·বাজক।
42002028	উনোন শিমিয়োন বিখো গিপ্পাকজক আরো ইসলখো রাসং চাএতে আগানজক,
42002029	“গিত্তেল, না·আ নাং·নি আগানা গিত্তা নকখলথাংখো দা·আও থম·থমে ওয়াত্তেতিংজক,
42002030	মুয়ানা মান্দিখো পাপওনি জক্কেৎনা ইন্নে দিমদাক মান্দিনি মিক্রোনরাংও না·আ জেখো দাকসোজক, আংআ উখো নিকনা মান·জক।
42002032	গিপ্পিন জাতরাংনা ইয়াদে রামা ফিন্নিকানি সেং·আ হং·আ, আরো নাং·নি ইস্রায়েল জাতরাংনা ইয়াদে রাসংনি হং·আ।”
42002033	বি·সানি গিম্মিন শিমিয়োন জেখো আগানজক উনা বি·সানি মা·গিবা ফাগিবা আইয়াও ইনমানজক।
42002034	উনি জা·মানো শিমিয়োন বিসংনা ফাত্তিজক আরো যীশুনি মা·গিবা মরিয়মনা আগানজক, “ইসল ইখোন বাচ্ছিজক, ইয়া বি·সানি গিম্মিন ইস্রায়েলনি গিসেপো বাং·আন গা·আকনুয়া, দা·আবা বাং·আন জক্কাখো মা·ন্নুয়া। বিয়া ইন্দাকগিবা গি·সা চিন গিত্তা হং·নুয়া জেনি সাক্কাও বাং·এন খাৎথা আগান্নুয়া,
42002035	আরো উনি গিম্মিন বিসংনি গিসিকনি চানচিয়ারাং ফারাকনুয়া। আরো মি·ল্লামচা সু·য়া গিত্তা দুক নাং·নি খা·থংখো সু·নুয়া।”
42002036	উয়া সময়ও হান্না মিংআ সাকসা মিচিক আগানসোগিবা দংআমিং। বিয়া আশের মা·চংনি পনূয়েলনি দেমিচিক। বিয়া নাম্মেন বুৎচুমা হং·বিজকমিং। বিলসি স্নিনা দিপ্পাৎ সেগিবামুং দংআনি জা·মানো বিলসি সৎচেতব্রিওনা দিপ্পাৎ বিয়া রান্দি হং·এ দংআমিং। থরম নকখো ওয়াত্তে বিয়া মামুংচান রি·য়াংজানুয়ামিং বাত্তেসা অকগুমিন দংএ আরো বি·এ ওয়াল সাল ইসলখো অলাখিনুয়ামিং।
42002038	বিয়াবা উয়া সময়ও মিকখাংচানা রি·বাএ ইসলখো মিৎথেলজক, আরো ইসল যিরূশালেমখো জক্কেতনুয়া ইন্নে জেরাং নিচাকসোংআমিং বিসংনা উয়া বি·সানি খাৎথাখো আগান্না হা·বাচেংজক।
42002039	গিত্তেলনি নিয়াম গিত্তা দিমদাক কামখো ব·ন্নেতি মরিয়ম আরো যোষেফ গালীলনি নাসরত সংথাংচানা রি·য়াংফিলজক।
42002040	বি·সা যীশু দাল·রোরোএ বিল্লাকবানা আরো হা·আইয়াও চু·সকনা হা·বাচেংজক। বিনি সাক্কাও ইসলনি ফাত্তিয়া দংআমিং।
42002041	ওয়াতচাংআনি সালো যীশুনি মা·গিবা ফাগিবা বিলসি রিক্ষিত যিরূশালেমচানা রি·য়াংনুয়ামিং।
42002042	যীশুনি বিলসি চি·গ্মি হং·ও দাকবেওয়াল গিত্তান বিসং উয়া পর্বচানা রি·য়াংজক।
42002043	পর্বনি বন·খামও বিসংনি নকথাংচা ফি·ল্লাংমিত্তিংও যীশু যিরূশালেমোন দংরিকজক। ইন্দিবা বিনি মা·গিবা ফাগিবা উখো হা·আইজামিং।
42002044	বিসংমুং রি·ফাগিবা মান্দিরাংমুং বিয়া দংআ ইখো চানচিয়ে বিসং সালসানি রামাখো রি·য়াংজক। জা·মানো বিসং বিসংনি চাচ্চি আরো হা·আইগিবা মান্দিরাংনি গিসেপো যীশুখো সান্দিনা হা·বাচেংজক।
42002045	ইন্দিবা সান্দিয়ে মান·জাএ বিখো সান্দিনা রি·য়াংএ বিসং দা·আবা যিরূশালেমচানা ফি·ল্লাংজক।
42002046	জা·মানো সালগিত্থামনি জা·মানো বিসং বিখো থরম নক্কো মান·জক। বিয়া স্খিগিবারাংনি জাংচিও আসংএ বিসংনি খাৎথাখো খিন্নাংআমিং আরো বিসংখো সিং·আমিং।
42002047	যীশুনি খাৎথাখো খিন্নাগিবারাং দিমদাকান বিনি বুদ্ধিখো নিক্কে আরো বিনি আগানচাক্কাখো খিন্নাএ আইয়াও ইনমানথকজক।
42002048	বিনি মা·গিবা ফাগিবা বিখো নিক্কে আইয়াও ইনমানজক। বিনি মা·গিবা বিনা আগানজক, “আংদে, না·আ মুয়ানা চিংমুং ইন্দাকে দাকজক? নাং·ফা আরো আংআ বাসকিন খাসুয়াংমিকসুয়াং দাক্কে নাং·খো সান্দিংআমিং।”
42002049	যীশু বিসংনা আগানজক, “না·সং মুয়ানা আংখো সান্দিংআ? আংনি ফানি নক্কো আংনি দংনা নাংনুয়া না·সং ইখো হা·আইজামিংমা?”
42002050	যীশুনি আগানাখো বিনি মা·গিবা ফাগিবা হা·আইজাজক।
42002051	উনি জা·মানো বিয়া বিসংমুং নাসরতচানা ফি·ল্লাংজক আরো বিসংনা বাম্মে দংজক। বিনি মা·গিবা ইয়ারাংখো গিসিকো রা·চিপে দনজক।
42002052	যীশু হা·আইয়ানিও, বিলসিও আরো ইসল আরো মান্দিনি খা·সাআও দাল·রোরোবাজক।
42003001	তিবিরিয় কৈসর রোমনি সম্রাট হং·আনি চি·বংআগিবা বিলসিও পন্তীয় পীলাত যিহূদিয়া হা·দকনি দাল·গিবা শাসন দাকগিবা হং·আমিং। হেরোদ উনো গালীল হা·দকখো আরো বিনি জংগিবা ফিলিপ যিতুরিয়া হা·দকখো আরো ত্রাখোনীতিয়াখো শাসন দাক্কিংআমিং। লুষানিয়া অবিলীনীনি শাসন দাকগিবা হং·আমিং,
42003002	আরো হানন আরো কাইয়াফা যিহূদীরাংনি খামাল দাল·বাৎগিবা দংআমিং। উয়া সময়ওন হা·গিসি জওলো সখরিয়নি দেফান্থি যোহনচা ইসল আন·থাংনি খাৎথাখো ফারাকজক।
42003003	উনোন যোহন যর্দন চিবিমানি সামবারাংনি হা·দাম গিম্মিকচা রি·য়াংএ আগানফ্রাকনা হা·বাচেংজক জেদাক্কে মান্দিরাং পাপওনি ক্ষেমা মা·ন্না পাপওনি গিসিক ফি·ল্লা আরো উনি চিন গিত্তা রিপ্পলা।
42003004	আগানসোগিবা যিশাইয়নি খি·তাপও জেদাক্কে চক্কা দংআ উয়ানদাক্কেন ইয়ারাং হং·জক। চক্কা দংআ, “হা·গিসি জওলো সাকসানি খু·রাং চ্রিকে আগানসোংআ, ‘না·সং গিত্তেলনি রামাখো থারিসোবো, বিনি রি·য়ানি রামাখো স্রংএ থারিবো।
42003005	গিম্মিক হা·খংখো গাপ্পেতনুয়া, হা·ব্রি-হা·দিংখো থা·দিংদিং দাক্কেতনুয়া। গংগিয়া রামাখো স্রংএতনুয়া, গা·নাংগিজা রামাখো গা·নাংএতনুয়া।
42003006	মান্দিখো পাপওনি জক্কেৎনা ইন্নে ইসল জেখো দাকজক, গিম্মিক মান্দিরাংআন উখো নিকনা মা·ন্নুয়া।’ ”
42003007	উনোন বাং·আ মান্দি রিপ্পলনা ইন্নে যোহনচা রি·বানা হা·বাচেংজক। যোহন বিসংনা আগানজক, “চিপ্পুনি দেদ্রাং! ইসলচানি রি·বাগিবা শাস্তিওনি খাত্তে জকনা ইয়া বুদ্ধিখো সা না·সংনা হন·জক?
42003008	না·সংনি পাপওনি গিসিক ফি·ল্লানি খ্রাখ্রা বিথিখো না·সংনি জাংগি থাংআনিও ফিন্নিকবো। না·সং অব্রাহামনি মা·চংনি মান্দি ইখো গিসিকথাংও দা·আ চানচিয়াবো। আংআ না·সংনা আগানিংআ, ইয়া রং·থিরাংনিখো ইসল অব্রাহামনি দেদ্রাংখো আৎচিয়েতনা মা·ন্না।
42003009	ফাংনি জা·থিংও রুয়াখো দন্নান দংআ। জে বিফাংও নাম্মা বিথি নাংজা উখো দেন·ফাকেন ওয়া·আলো গাল্লেতনুয়া।”
42003010	উনোন মান্দিরাং যোহনচা সিং·জক, “ইন্দাকোদে চিংআ মুয়াখো দাকনুয়া?”
42003011	যোহন বিসংনা আগানচাকজক, “সানিবা চলা ফাৎগ্মি দংওদে বিয়া চলাগ্রি দংগিবানা চলা ফাৎসা হন·খানা। চা·আ দংগিবাবা উয়ানদাক্কেন দাকখানা।”
42003012	মিত্তাম খাজিনা গিলগিবারাং রিপ্পলনা রি·বাএ যোহননা আগানজক, “স্খিগিবা, চিংআ মুয়াখো দাকনুয়া?”
42003013	বিয়া বিসংনা আগানজক, “নিয়ামও দংগিবানা বাত্তে দা·আ বাং·এ রা·আবো।”
42003014	মিত্তাম সিপাইরাংবা বিখো সিং·জক, “চিংআ আরবা মুয়াখো দাকনুয়া?” বিয়া উয়া সিপাইরাংনা আগানজক, “দ্রাএ বা অন্যায় দাক্কে সাকসানিখোবা দা·আ মামুংখো সেক্কি রা·আবো আরো না·সংনি বেতনচান খুসি হং·এ দংবো।”
42003015	মান্দিরাং গিসিকথাংও নাম্মেন খা·দংএ চানচিংআমিং যোহনআন খ্রীষ্টখোন।
42003016	উনোন যোহন বিসং দিমদাকনান আগানজক, “আংআ না·সংখো চিও রিপ্পলেতিংআ, ইন্দিবা আংনা বাত্তে বিল্লাকবাৎগিবা রি·বাংজক। আংআ বিনি জা·খপনি ফিতাখো এংনাবা খ্রাজা। বিয়া গিসিক রংথালগিবাও আরো ওয়া·আলো না·সংখো রিপ্পলেতনুয়া।
42003017	বিনি জাক্কোন রুয়ান দংআ; উচা বিয়া আন·থাংনি মি মাড়াইগিবা হা·দামখো রংথালেতি মিখো জামও চিম্মংনুয়া, ইন্দিবা বিবুখোদে খিম্মিতনা মান·গিজাগিবা ওয়া·আলো সো·এ গালনুয়া।”
42003018	যোহন আরোবা বাং·আ খাৎথারাংচা মান্দিরাংখো খা·দংএতে ইসলনি হন·গিবা নাম্মা খাৎথাখো আগানফ্রাকজক।
42003019	শাসন দাকগিবা হেরোদ আদাথাংনি জিকগিবা হেরোদিয়াখো খিম্মানি গিম্মিন আরো বিনি বাং·আ নামগিজা কামরাংনি গিম্মিন যোহন বিনি গ্রোখো ফিন্নিকে হ·ন্নামিং।
42003020	উয়ারাংনি গিম্মিন যোহনখো বিয়া জেলো দনজক। ইন্দাকেসা বিনি গিপ্পিন নামগিজা কামরাংমুং ইয়া নামগিজা কামবা আপসান হং·রিমজক।
42003021	যোহনচা রি·বাগিবা মান্দিরাংনি রিপ্পলমিত্তিংও যীশুবা রিপ্পলজক। রিপ্পলানি জা·মানো যীশুনি বি·মিত্তিংও সিলগা ফ্রাকাংজক।
42003022	উনোন গিসিক রংথালগিবা কইতর গিত্তা বিনি সাক্কাও হং·ওনবাজক, আরো সালগিনি ইয়া খাৎথাখো খিন্নানা মান·জক, “না·আন আংনি খা·সাগিবা দেফান্থি, নাং·খোন আংআ নামনিকবিয়া।”
42003023	খলাৎচিমাং বিলসিও যীশু বিনি কামরাংখো দাকনা হা·বাচেংজক। বিয়া যোষেফনি দেফান্থি ইন্নে মান্দিরাং চানচিনুয়ামিং। যোষেফ এলিনি দেফান্থি;
42003024	এলি মত্ততনি দেফান্থি, মত্তত লেবিনি দেফান্থি, লেবি মল্কিনি দেফান্থি, মল্কি যান্নায়নি দেফান্থি, যান্নায় যোষেফনি দেফান্থি;
42003025	যোষেফ মত্তথিয়নি দেফান্থি, মত্তথিয় আমোসনি দেফান্থি, আমোস নহূমনি দেফান্থি, নহূম ইষ্‌লিনি দেফান্থি, ইষ্‌লি নগিনি দেফান্থি;
42003026	নগি মাটনি দেফান্থি, মাট মত্তথিয়নি দেফান্থি, মত্তথিয় শিমিয়িনি দেফান্থি, শিমিয়ি যোষেখনি দেফান্থি, যোষেখ যুদানি দেফান্থি;
42003027	যুদা যোহানানি দেফান্থি, যোহানা রীষানি দেফান্থি, রীষা সরু্ববাবিলনি দেফান্থি, সরু্ববাবিল শল্টীয়েলনি দেফান্থি, শল্টীয়েল নেরিনি দেফান্থি;
42003028	নেরি মল্কিনি দেফান্থি, মল্কি অদ্দীনি দেফান্থি, অদ্দী কোষমনি দেফান্থি, কোষম ইল্‌মাদমনি দেফান্থি, ইল্‌মাদম এরনি দেফান্থি;
42003029	এর যীশুনি দেফান্থি, যীশু ইলীয়েষরনি দেফান্থি, ইলীয়েষর যোরীমনি দেফান্থি, যোরীম মত্ততনি দেফান্থি, মত্তত লেবিনি দেফান্থি;
42003030	লেবি শিমিয়োননি দেফান্থি, শিমিয়োন যুদানি দেফান্থি, যুদা যোষেফনি দেফান্থি, যোষেফ যোনমনি দেফান্থি, যোনম ইলিয়াকীমনি দেফান্থি;
42003031	ইলিয়াকীম মিলেয়ানি দেফান্থি, মিলেয়া মিন্নানি দেফান্থি, মিন্না মত্তথনি দেফান্থি, মত্তথ নাথননি দেফান্থি, নাথন দায়ূদনি দেফান্থি;
42003032	দায়ূদ যিশয়নি দেফান্থি, যিশয় ওবেদনি দেফান্থি, ওবেদ বোয়সনি দেফান্থি, বোয়স সল্‌মোননি দেফান্থি, সল্‌মোন নহশোননি দেফান্থি;
42003033	নহশোন অম্মীনাদবনি দেফান্থি, অম্মীনাদব অদমাননি দেফান্থি, অদমান অর্ণিনি দেফান্থি, অর্ণি হিষ্রোণনি দেফান্থি, হিষ্রোণ পেরসনি দেফান্থি, পেরস যিহূদানি দেফান্থি;
42003034	যিহূদা যাকোবনি দেফান্থি, যাকোব ইস্‌হাকনি দেফান্থি, ইস্‌হাক অব্রাহামনি দেফান্থি, অব্রাহাম তেরহনি দেফান্থি, তেরহ নাহোরনি দেফান্থি;
42003035	নাহোর সরূগনি দেফান্থি, সরূগ রিয়ুনি দেফান্থি, রিয়ু পেলগনি দেফান্থি, পেলগ এবরনি দেফান্থি, এবর শেলহনি দেফান্থি;
42003036	শেলহ কৈনননি দেফান্থি, কৈনন অর্ফক্‌ষদনি দেফান্থি, অর্ফক্‌ষদ শেমনি দেফান্থি, শেম নোহনি দেফান্থি, নোহ লেমকনি দেফান্থি;
42003037	লেমক মথুশেলহনি দেফান্থি, মথুশেলহ হনোকনি দেফান্থি, হনোক যেরদনি দেফান্থি, যেরদ মহললেলনি দেফান্থি, মহললেল কৈনননি দেফান্থি;
42003038	কৈনন ইনোশনি দেফান্থি, ইনোশ শেথনি দেফান্থি, শেথ আদমনি দেফান্থি, আদম ইসলনি দেফান্থি।
42004001	যীশু গিসিক রংথালগিবাও গাপ্পে যর্দন চিবিমাওনি রি·য়াংজক। গিসিক রংথালগিবানি রিম্মাংআনা বিয়া সাল সৎব্রিনা দিপ্পাৎ হা·গিসি জওলো রওমে দংজক। উয়া সালরাংও শয়তান মাদ্দুয়ারাংখো ফিন্নিকে বিখো পাপও গালনা হা·ম্মামিং। উয়া সাল সৎব্রিও যীশু মামুংখোবা চা·জামিং; উনি গিম্মিন উয়া সালরাং বাত্তাংওন বিয়া অকখ্রিআনা দাকজক।
42004003	উনোন শয়তান যীশুনা আগানজক, “না·আ ইসলনি দেফান্থি হং·ওদে ইয়া রং·থিখো রুটি ফিল·খানা আগানবো।”
42004004	যীশু শয়তাননা আগানজক, “রংথালগিবা শাস্ত্রও চক্কা দংআ, ‘মান্দি রুটিখো চা·এসান থাংজা।’ ”
42004005	উনি জা·মানো শয়তান বিখো চুবাত্তা হা·দাম দামসাওনা রিম্মাংজক আরো দিকদিকসানোন হা·গিলসাকনি গিম্মিক হা·খিংখো ফিন্নিকে আগানজক, “ইয়া হা·খিং গিম্মিকনি বিলখো আরো উয়ারাংনি রাসংখো আংআ নাং·না হন·থকনুয়া, মুয়ানা ইয়ারাংখো আংনা হন·মানজক। আংআ জেনা হা·সিকা উনান উখো হ·ন্না মা·ন্না।
42004007	দা·আও না·আ আংখো অলাখিয়ে নাং·নি গিত্তেল ইন্নে খু·রাচাকোদে ইয়া দিমদাকান নাং·নি হং·নুয়া।”
42004008	যীশু বিনা আগানচাকজক, “রংথালগিবা শাস্ত্রও চক্কা দংআ, ‘না·আ আন·থাংনি গিত্তেল ইসলখো অলাখিবো, বিনাসান দাকচাকে হন·বো।’ ”
42004009	উনোন শয়তান যীশুখো যিরূশালেমচানা রিম্মাংজক আরো থরম নকনি চুয়াকগিবা হা·দামও বিখো চাদেংএতে আগানজক, “না·আ ইসলনি দেফান্থি হং·ওদে ইয়োনি খা·মাচানা চক্কনবো,
42004010	মুয়ানা রংথালগিবা শাস্ত্রও চক্কা দংআ, বিয়া আন·থাংনি সা·গ্রেরাংখো নাং·নি গিম্মিন গি·য়েৎনুয়া জেদাক্কে বিসং নাং·খো জক্কেৎনা মা·ন্না।
42004011	রং·থিও নাংএ নাং·নি জা·চক মাতজানা গিত্তা বিসং নাং·খো জাকচা রিম·চাকনুয়া।”
42004012	যীশু বিনা আগানজক, “রংথালগিবা শাস্ত্রও আগানা দংআ, ‘নাং·নি গিত্তেল ইসলখো না·আ দা·আ রুরাবো।’ ”
42004013	গিম্মিক মাদ্দুয়ানিরাংখো ফিন্নিকানি জা·মানো শয়তান দিকদিকসানা গান্দা যীশুচানি রি·য়াংজক।
42004014	জা·মানো যীশু গিসিক রংথালগিবানি বিলও গাপ্পে গালীল হা·দকোনা ফি·ল্লাংজক। যীশুনি খাৎথা উয়া জওল গিম্মিকচানা গিপ্পাংজক।
42004015	উয়ারাংনি দিংথাং দিংথাং থম·দাকরামও যীশু স্খিনা হা·বাচেংজক। উনোন দিমদাকান বিখো রাসং দাকজক।
42004016	উনি জা·মানো যীশু নাসরতচা রি·য়াংজক। ইনোন বিয়া দাল·বামিং। বিয়া আন·থাংনি বেওয়াল গিত্তা নেং·থাকানি সালো থম·দাকরামচা রি·য়াংজক, উনি জা·মানো শাস্ত্রখো পড়িনা চাদেংজক।
42004017	বিনি জাক্কো আগানসোগিবা যিশাইয়নি খি·তাপখো হন·জক। বি·ল্লে দনগিবা উয়া খি·তাপখো এংআরিন বিয়া ইন্দাকে চক্কে দনগিবা হা·দামখো মান·জক,
42004018	“গিত্তেলনি গিসিক আংনি সাক্কাও দংআ, মুয়ানা বিয়ান আংখো বাচ্ছিয়ে রা·জক জেদাক্কে আংআ দিল্লা-চন্নারাংচা নাম্মা খাৎথাখো আগানফ্রাকনা মা·ন্না। বিয়া আংখো জেলো চিপ্পে দনগিবারাংচা জক্কানি খাৎথাখো, মিকগ্রিরাংচা নিকনা মা·ন্নানি খাৎথাখো আগান্না ওয়াত্তেতজক। দক্কা চা·গিবারাংখো, জক্কেৎনা আংখো ওয়াত্তেতজক।
42004019	ইনাআগ্রে গিত্তেল আংখো আগানফ্রাকনা ওয়াত্তেতজক, দা·আও বিনি খা·সাচাক্কাখো ফিন্নিকানি সাল চু·সকজক।”
42004020	জা·মানো বিয়া খি·তাপখো দা·আবা বি·ল্লে দাকচাকগিবানি জাক্কো হ·ন্নে আসংজক। থম·দাকরামনি গিম্মিক মান্দিরাংনি মিক্রোন বিনি সাক্কাও গা·আকজক।
42004021	উনোন যীশু মান্দিরাংনা আগানজক, “রংথালগিবা শাস্ত্রনি ইয়া খাৎথাখো দা·আল না·সংনি খিন্নাথারিমওন উয়া চু·সকজক।”
42004022	মান্দিরাং দিমদাকান বিখো রাসং দাকজক আরো বিনি খু·সুকও ইন্দাকা খিন্নাথোয়া খাৎথারাংখো খিন্নানা মা·ন্নে আইয়াও ইনমানথকজক। বিসং আগানজক, “ইয়া যোষেফনি দেফান্থি হং·জামা?”
42004023	যীশু বিসংনা আগানজক, “না·সং আংখো ইয়া আগানরোংআ খাৎথাখো আগানবিবিনুয়া, ‘ডাক্তার আন·থাংখো নাম্মেতবো।’ আরোবা আগান্নুয়া, ‘কফরনাহূমও দাকগিবা চিংনি খিন্নাগিবা কামরাংখো দা·আও সংথাংওবা দাক্কে ফিন্নিকবো।’ ”
42004024	বিয়া আরোবা আগানজক, “আংআ না·সংনা বিবিন আগানিংআ, সাকসা আগানসোগিবাখোবা সংথাংনি মান্দিরাং মান্দিরা·জা।
42004025	ইয়া খাৎথাদে বিবিন, এলিয়নি চাসংও বিলসি গিত্থাম জা দকনা দিপ্পাৎ মিকখা ওয়াজামিং আরো সংগিম্মিকো আক্কাল হং·বিয়ামিং উনো ইস্রায়েল হা·সংও রান্দি বাং·আমিং।
42004026	ইন্দিবা সীদোন জওলনি সারিফত সংনি রান্দি মিচিকওনা আগ্রে এলিয়খো সাকসাচাবা ওয়াত্তেতজামিং।
42004027	আগানসোগিবা ইলীশায়নি চাসংও ইস্রায়েল হা·সংও বাং·বিয়া খনচিরিত্তামারাং দং·আমিং, ইন্দিবা বিসংনি গিসেপো সাকসাখোবা নাম্মেতজা, সিরিয়া হা·সংনি নামানখোসান নাম্মেতামিং।”
42004028	ইয়া খাৎথাখো খিন্নাএ থম·দাকরামনি মান্দি গিম্মিক খা·আওনাংবিজক।
42004029	বিসং চাখাত্তে যীশুখো সংনি হা·ফালচানা রিকরুয়ে রা·আংজক, আরো বিসংনি সং জে হা·ব্রিওমিং উয়া হা·ব্রিনি হা·চুড়াওনি বিখো গাল্লেতনা ইন্নে রিম্মাংজক।
42004030	ইন্দিবা বিয়া উয়া মান্দিরাংনি জাংচি গিত্তান রি·য়াংআরিজক।
42004031	জা·মানো যীশু গালীল হা·দকনি কফরনাহূম সংজিলমাচানা রি·য়াংজক আরো নেং·থাকানি সালো মান্দিরাংনা স্খিয়ে হন·জক।
42004032	বিনি স্খিয়ানা মান্দিরাং আইয়াও ইনমানজক, মুয়ানা বিয়া বিল দংগিবা মান্দিরাং গিত্তা খাৎথা আগানিংআমিং।
42004033	উয়া থম·দাকরামও ইন্দাকগিবা সাকসা মান্দি দংআমিং জেখো গিসিক নামগিজাগিবা মা·ন্নামিং। বিয়া চ্রিকে আগানজক,
42004034	“ও নাসরত সংনি যীশু, চিংমুং নাং·নি মুয়া নাংফা? না·আ চিংখো ব·ন্নেতনা রি·বামা? না·আ সা আংআ হা·আইয়া; না·আন ইসলনি উয়া রংথালগিবা মান্দি।”
42004035	যীশু উয়া গিসিক নামগিজাগিবাখো ইন্দাতে আগানজক, “জ্রিপ দংবো, বিওনি হং·খাতে রি·য়াংবো।” উয়া গিসিক নামগিজাগিবা উনো উয়া মান্দিখো দিমদাকনি জাংচিও গোস্থাপে গালজক আরো বিখো দুক হন·গিজা বিনি নিং·আওনি হং·খাতজক।
42004036	উনি গিম্মিন দিমদাকান আইয়াও ইনমানে আন·থাংথাংও আগানগ্রিকনা হা·বাচেংজক, “ইয়া বাদাকগিবা খাৎথা! বিলখো রা·এ বিয়া গিসিক নামগিজাগিবারাংখো গি·য়েতা আরো বিসং হং·খাতাংআ!”
42004037	উয়া জওল গিম্মিকচা যীশুনি খাৎথা গিপ্পাংজক।
42004038	উনি জা·মানো যীশু থম·দাকরামখো ওয়াত্তে শিমোননি নকচানা রি·য়াংজক। শিমোননি নিওগিবা উনো বিল্লংএ জম্মামিং। বিখো নাম্মেতখানা যীশুখো মল·মলজক।
42004039	উনোন যীশু শিমোননি নিওগিবানি সেফাংও চাদেংএ জম্মাখো ইন্দাতজক। উনি গিম্মিন বিনি জম্মা সাল·জক, আরো বিয়া উনোন চাখাত্তে বিসংনি চা·আ রিংআনিখো থারিনা হা·বাচেংজক।
42004040	সাল নাপমিত্তিংও মান্দিরাং গিম্মিক জম্মা-সা দংগিবারাংখো যীশুচানা রিম·বাথকজক। বিসং বাং·আ সারাংখো চাক্কিংআমিং। যীশু বিসংনি দিমদাকনি বে·এনো জাক হ·ন্নে বিসংখো নাম্মেতজক।
42004041	বাং·আ মান্দিরাংওনি গিসিক নামগিজাগিবাবা হং·খাতে রি·য়াংজক। উয়া গিসিক নামগিজাগিবারাং চ্রিকে আগানজক, “না·আ ইসলনি দেফান্থি।” বিয়ান খ্রীষ্ট হং·আ উখো বিসং হা·আইয়ামিং। উনি গিম্মিন বিয়া ইন্দাতে বিসংনি খু·সুকখো জ্রিপেতজক।
42004042	ফ্রিংও যীশু উয়া হা·দামখো ওয়াত্তে মান্দিগ্রি হা·দামচানা রি·য়াংজক। মান্দিরাং বিখো সান্দিয়েমুং বিচানা রি·য়াংজক আরো বিয়া বিসংওনি রি·য়াংজাখানা ইন্নে বিসং বিখো রি·ম্মে রা·রিকনা হাম·জক।
42004043	উনোন যীশু বিসংনা আগানজক, “বাং·আ হা·দামরাংচা ইসলনি সংনকনি নাম্মা খাৎথাখো আগানফ্রাকনা নাংনুয়া, মুয়ানা ইনি গিম্মিনান ইসল আংখো ওয়াত্তেতজক।”
42004044	উনি জা·মানো বিয়া যিহূদীরাংনি সংনি দিংথাং দিংথাং থম·দাকরামও আগানফ্রাকনা হা·বাচেংজক।
42005001	সালসাও যীশু গিনেষরৎ সাগালনি রিক্কামও চাদেংএ দংআমিং। মান্দিরাং ইসলনি খাৎথাখো খিন্নানা ইন্নে বিখো উইলউইলে সিকচেপচেপিংআমিং।
42005002	ইন্দাকমিত্তিংও বিয়া সাগালনি রিক্কামও রিং গি·গ্মিখো নিকনা মান·জক। না·থক রিম·গিবারাং উয়া রিং গি·গ্মিওনি হং·খাতে বিসংনি জালখো সু·গালিংআমিং।
42005003	উনো যীশু শিমোননি রিংও গাখাতজক আরো বিখো রিক্কামওনি অকখিসা চেল·খালে রিংখো রা·আংখানা আগানজক। জা·মানো রিংও আসংএ বিয়া মান্দিরাংনা স্খিনা হা·বাচেংজক।
42005004	খাৎথা আগানা বন·মানো যীশু শিমোননা আগানজক, “চি থিং·নাপাচা রি·য়াংএ না·থক রিম·না না·সংনি জালখো গোবো।”
42005005	শিমোন আগানজক, “গিত্তেল, ওয়ালগিম্মিক গাম্মেবা মামুংখোন রিম·না মান·জাজক; ইন্দিবা নাং·নি আগানানা আংআ জালখো গোনুয়া।”
42005006	জাল গোআনি জা·মানো উয়ো বাং·আ না·থক গাদোয়ানি গিম্মিন বিসংনি জাল গিৎচিতনা হাম·ফিলজক।
42005007	উনো বিসং রিম·ফাখানা ইন্নে রিং গিপ্পিননি রিপ্পেংরাংখো জাকজিপে রিক্কামজক। বিসং রি·বাএ রিং গি·গ্মিও ইন্দাকফিল্লে না·থক দন্নানি গিম্মিন উয়া রিংরাং রিপনা গিত্তিক দাকজক।
42005008	ইখো নিক্কে শিমোন-পিতর যীশুনি মিকখাংও থুচিকপে আগানজক, “গিত্তেল, আংআ পাপী মান্দি; আংওনি রি·য়াংবো।”
42005009	না·থক বাং·এ গাদোয়াখো নিক্কে শিমোন-পিতর আরো বিনি রিপ্পেংরাং গিম্মিকান আইয়াও ইনমানজক।
42005010	শিমোনমুং বাদিংগিবা যাকোব আরো যোহন মিংগিবা সিবদিয়নি সাকগ্মি দেফান্থিবা আইয়াও ইনমানজক। উনো যীশু শিমোননা আগানজক, “দা·আ খেন্নাবো; দা·আওনি দিপ্পাৎ না·আ ইসলনা মান্দি রিম·নুয়া।”
42005011	জা·মানো বিসং রিংরাংখো রিক্কামচানা রা·বাজক আরো গিম্মিকখো গাল্লে যীশুমুং রি·য়াংফাজক।
42005012	সালসাও যীশু সং দামসাচা রি·য়াংজক। বে·এন গিম্মিকো খনচিরিত্তামা গাপগিবা সাকসা মান্দি উয়ো দংআমিং। যীশুখো নিক্কে বিয়া থুচিকপে মল·মলে আগানজক, “গিত্তেল, না·আ হা·সিকমানচাওদে আংখো নাম্মেতনা মা·ন্না।”
42005013	যীশু জাকখো সিল্লে বিখো দাংথাপেতে আগানজক, “আংআ উখোন হা·ম্মা, না·আ রংথালবো।” আরো উনোন বিয়া নামজক।
42005014	যীশু বিনা ইন্দাকে গি·য়েৎজক, “ইয়া খাৎথাখো দারাংনাবা দা·আ আগানাবো ইন্দিবা রি·য়াংএ খামালনা আন·থাংখো ফিন্নিকবো। জা·মানো রংথালানি গিম্মিন মোশি জেখো বলি হ·ন্না গি·য়েৎজক উখো বলি হন·বো। উনোসা মান্দিরাং নাং·নি রংথালাখো হা·আইনুয়া।”
42005015	ইন্দাকোবা যীশুনি খাৎথা আরোবা গিম্মিকচা গিপ্পাংজক। বিনি খাৎথাখো খিন্নানা আরো সাবিসিরাংওনি নামনা ইন্নে মান্দি বাং·আরাং বিচা রি·বানা হা·বাচেংজক।
42005016	সময়ফ্রাকরাংও যীশু মান্দিগ্রি মা·সুগ্রি হা·দামচা রি·য়াংএ বি·নুয়ামিং।
42005017	সালসাও যীশুনি স্খিমিত্তিংও ফরীশীরাং আরো শাস্ত্র স্খিগিবারাং উয়োনা আসংএ দংআমিং। গালীল হা·দকনি গিপ্পিন গিপ্পিন সংরাংওনি আরো যিহূদিয়া হা·দক আরো যিরূশালেম সংজিলমাওনি ইয়ারাং রি·বামিং। জমগিবারাংখো নাম্মেতনা গিত্তেলনি বিল যীশুও দংআমিং।
42005018	উনোন মিত্তাম মান্দিরাং সাকসা হা·আন জাদা সিগিবাখো থুচাকানিও রিপ্পিয়ে রা·বাজক। বিসং বিখো নিং·আচা রা·আংএ যীশুনি মিকখাংও দন্না হাম·জক,
42005019	ইন্দিবা মান্দি বাং·আনি গিম্মিন নকনিং·আচা রি·য়াংআনি রামাখো মান·জাজক। উনোন বিসং নকখিংওনা গাখাতজক আরো নকখিংনি টালিখো অক্কে থুচাক্রাও দাক্কে বিখো মান্দিরাংনি জাংচিও যীশুনি মিকখাংও অন্নেতজক।
42005020	যীশু বিসংনি বিবিরা·খো নিক্কে আগানজক, “রিপ্পেং, নাং·নি পাপরাংখো ক্ষেমা দাকজক।”
42005021	উনি গিম্মিন শাস্ত্র স্খিগিবা আরো ফরীশীরাং গিসিকথাংথাংও ইন্দাকে চানচিনা হা·বাচেংজক, “ইসলখো চন্নিকে আগানগিবা ইয়া মান্দি সাজক? ইসলনা আগ্রে সা পাপখো ক্ষেমা দাকনা মা·ন্না?”
42005022	বিসংনি গিসিকথাংথাংনি চানচিয়াখো হা·আইনা মা·ন্নে যীশু আগানজক, “না·সং গিসিকথাংথাংও মুয়ানা উয়া খাৎথাখো চানচিংআ?
42005023	বাগিবাখো আগানা নামবাতনুয়া, ‘নাং·নি পাপরাংখো ক্ষেমা দাকজক,’ ইন্নে আগানাখো বা ‘না·আ চাখাত্তে রামা রি·বো’ ইন্নে আগানাখো?
42005024	ইন্দিবা না·সং জেদাক্কে হা·আইনা মা·ন্না হা·গিলসাকো পাপরাংখো ক্ষেমা দাক্কানি বিল মান্দিনি দেফান্থিনি দংআ” -ইখো আগানে বিয়া উয়া হা·আন জাদা সিগিবাখো আগানজক, “আংআ নাং·না আগানিংআ, চাখাতবো, নাং·নি থুচাক্রাখো দি·থমে নকচা রি·য়াংবো।”
42005025	উয়া মান্দি উনোন দিমদাকনি মিকখাংও চাখাতজক আরো বিনি থুচাক্রাখো দি·থমে রা·এ ইসলখো রাসং চাএতে নকথাংচানা রি·য়াংজক।
42005026	উনি গিম্মিন দিমদাকান আইয়াও ইনমানফিলজক আরো খেনচাকে ইসলখো রাসং চাএতে আগানজক, “দা·আল আনচিং ইয়া বাদাকগিবা আইয়াও ইনমানগিবা কামখো নিকজক!”
42005027	উনি জা·মানো যীশু হা·ফালচানা রি·য়াংজক আরো খাজিনা গিলগিবা হা·দামও লেবি মিংগিবা সাকসা খাজিনা গিলগিবাখো আসংএ দংআখো নিকনা মান·জক। যীশু লেবিনা আগানজক, “রি·বাবো, আংখো জা·রিকফাবো।”
42005028	উনি গিম্মিন লেবি চাখাতজক আরো বিনি গিম্মিকখো গাল্লে যীশুমুং রি·য়াংফাজক।
42005029	জা·মানো লেবি নকথাংও যীশুনা চা·নিখো হন·জক। বিসংমুং বাং·আ খাজিনা গিলগিবা আরো গিপ্পিন মান্দিরাং চা·না আসংজক।
42005030	উনো ফরীশীরাং আরো বিসংনি শাস্ত্র স্খিগিবারাং খা·আওনাংএ যীশুনি জা·রিকগিবারাংনা আগানজক, “না·সং খাজিনা গিলগিবা আরো নামগিজা মান্দিরাংমুং মুয়ানা চা·আংআ রিংআ?”
42005031	যীশু বিসংনা আগানজক, “নামগিবারাংনা ডাক্তার নাংজা ইন্দিবা জমগিবারাংনাসা নাংআ।
42005032	পাপওনি গিসিক ফি·ল্লেতনা আংআ থরমিরাংখো রিক্কামনা রি·বাজা ইন্দিবা পাপীরাংখোসা রিক্কামনা রি·বাআ।”
42005033	জা·মানো উয়া শাস্ত্র স্খিগিবারাং যীশুনা আগানজক, “যোহননি জা·রিকগিবারাং সময়ফ্রাকওন অকগুমিন চাক্কে আরো বি·এ দংআ আরো ফরীশীরাংনি জা·রিকগিবারাংবা উখো দাক্কা, ইন্দিবা নাং·নি জা·রিকগিবারাং মামুং সালোবা চা·আ রিংআখো ওয়াতজা।”
42005034	যীশু বিসংনা আগানজক, “চাওয়ারি আপসান দংমিত্তিংও চাওয়ারিমুং দংফাগিবা মান্দিরাংখো অকগুমিন চাক্কেতনা মা·ন্নামা?
42005035	ইন্দিবা সাল রি·বানুয়া জেনসালো বিসংচাখো চাওয়ারিখো রিম্মাংনুয়া, আরো উনসালো বিসং অকগুমিন চাকনুয়া।”
42005036	জা·মানো যীশু স্খিনা ইন্নে বিসংচা ইখো আগানজকঃ “চলা গিত্তালখো চিত্তে দারাংবা চলা গিৎচামও উখো সিকথাপজা, মুয়ানা ইন্দাকোদে উয়া চলা গিত্তালখোদে বিয়া গিৎচিত্তেতা; আরো উয়া বা·রা গিত্তালবা বা·রা গিৎচামও মা·গাপজা।
42005037	গিত্তাল আংগুর বিৎচিখো দারাংবা গিৎচাম বিগিলনি দনচাক্রাও দনজা, দন্নোদে গিত্তাল বিৎচিনা দনচাক্রারাং বিকব্রেতারিয়া। উনোদে বিৎচিবা গা·আকা, দনচাক্রারাংবা নাসিয়া।
42005038	গিত্তাল আংগুর বিৎচিখো গিত্তাল বিগিলনি দনচাক্রাওন দন্না নাংআ।
42005039	গিৎচাম আংগুর বিৎচিখো রিংআনি জা·মানো দারাংবা গিত্তাল বিৎচিখো রিংনা হাম·জা, মুয়ানা বিয়া আগানা, ‘গিৎচামান নাম্মা।’ ”
42006001	রাং·সাও নেং·থাকানি সালো যীশু গম হা·বানি জাংচি গিত্তা রি·য়াংআমিং। বিনি জা·রিকগিবারাং গম বিথিখো আক্কে জাকফাও সসেত্তে চা·না হা·বাচেংজক।
42006002	উনোন মিত্তাম ফরীশীরাং আগানজক, “থরমনি নিয়াম গিত্তা নেং·থাকানি সালো জেখো দাকনা খ্রাজা, না·সং উখো মুয়ানা দাক্কিংআ?”
42006003	যীশু আগানজক, “দায়ূদ আরো বিনি রিপ্পেংরাং জেনসালো অকখ্রিয়ামিং উনসালো বিয়া মুয়াখো দাক্কামিং উখো না·সং পড়িখুজামা?
42006004	বিয়াদে ইসলনি নক্কো নাপ্পে ইসলনা চিন·গিবা রুটিখো রা·এ চা·আমিং আরো বিনি রিপ্পেংরাংনাবা হ·ন্নামিং। ইন্দিবা খামালরাংনা আগ্রে দারাংবা উখো চা·না মান·জানুয়ামিং।”
42006005	জা·মানো যীশু উয়া ফরীশীরাংনা আগানজক, “মান্দিনি দেফান্থিন নেং·থাকানি সালনি গিত্তেল হং·আ।”
42006006	দা·আও সালসা নেং·থাকানি সালো যীশু থম·দাকরামচা রি·য়াংএ স্খিংআমিং। উয়ো ইন্দাকগিবা সাকসা মান্দি দংআমিং জেনি জাক সিক্রেপামিং।
42006007	শাস্ত্র স্খিগিবা আরো ফরীশীরাং যীশুখো গ্রো নাংএতানি চল সান্দিংআমিং। উনি গিম্মিন বিয়া নেং·থাকানি সালো সাকসাখোবা নাম্মেতামা নাম্মেতজা উখো নিনা ইন্নে বিসং যীশুনি সাক্কাও নাম্মেদাক্কে নিরকখিনা হা·বাচেংজক।
42006008	ইন্দিবা যীশু বিসংনি গিসিকনি চানচিয়াখো হা·আইয়ামিং। উনি গিম্মিন জাক সিক্রেপগিবানা বিয়া আগানজক, “চাখাত্তে গিম্মিকনি মিকখাংও রি·বাএ চাদেংবো।” উনি গিম্মিন বিয়া চাদেংজক।
42006009	যীশু শাস্ত্র স্খিগিবা আরো ফরীশীরাংনা আগানজক, “আংআ না·সংচা মিংসা খাৎথাখো সিং·না, নেং·থাকানি সালো নাম্মা কামখো দাকনা খ্রাআমা, নামগিজা কামখো দাকনা খ্রাআ? জাংগি জক্কেৎনা খ্রাআ, বা নাসিয়েতনা খ্রাআমা?”
42006010	জা·মানো যীশু কেচ্চিরাংনি সাকগিম্মিকচাখো নিএ উয়া মান্দিনা আগানজক, “নাং·নি জাকখো সিল্লেতবো।” বিয়া উখো দাক্কোন বিনি জাক নামস্রাংজক।
42006011	উনো উয়া থরমনি দাল·গিবারাং নাম্মেন খা·আওনাংজক আরো যীশুখো রা·এ মুয়াখো দাকনা মা·ন্না উখো আন·থাংথাংও আগানগ্রিকনা হা·বাচেংজক।
42006012	উনি জা·মানো যীশু বি·না মিংএ হা·ব্রি গি·সাওনা রি·য়াংজক আরো ওয়াল গিম্মিক ইসলচা বি·জক।
42006013	ওয়াল সেং·আনি জা·মানো বিয়া আন·থাংনি জা·রিকগিবারাংখো রিক্কামজক আরো উরাংনি গিসেপো সাকচিগ্মিখো বাচ্ছিয়ে রা·এ ওয়াত্তেতা দাক্কে থারিজক।
42006014	বিসং হং·জক শিমোন, জেখো বিয়া পিতর ইন্নে মিংদাপজক; শিমোননি জংগিবা আন্দ্রিয়; যাকোব আরো যোহন; ফিলিপ আরো বর্থলময়;
42006015	মথি আরো থোমা; আলফেয়েনি দেফান্থি যাকোব; শিমোন, জেখো হা·সংনা খা·ফাকগিবা ইন্না;
42006016	যাকোবনি দেফান্থি যিহূদা আরো যিহূদা ইস্করিয়োৎ, জে যীশুখো বোবিলরাংনি জাক্কো রি·ম্মে হ·ন্নামিং।
42006017	যীশু বিনি জা·রিকগিবারাংখো রা·এ হা·ব্রিওনি হং·খাতে স্রংআ হা·দামও চাদেংজক। উয়ো বিনি বাং·আ জা·রিকগিবারাং থম·দাকজকমিং। ইনা আগ্রে যিহূদিয়া, যিরূশালেম আরো সোর আরো সীদোন মিংগিবা সাগাল রিক্কামনি সংগি·গ্মিওনিবা বাং·বিয়া মান্দিরাং উয়োনা দংআমিং।
42006018	বিসং বিনি খাৎথাখো খিন্নাথিমনা আরো জম্মাসানিখো নামনা ইন্নে উয়ো রি·বামিং। গিসিক নামগিজাগিবানা দুক মান·গিবারাং নাম্মাংজকমিং।
42006019	উনো মান্দি গিম্মিকান বিখো দাংথাপেতনা হাম·জক, মুয়ানা বিনি নিং·আওনি বিল হং·খাতে গিম্মিকখোন নাম্মেতিংআমিং।
42006020	জা·মানো যীশু জা·রিকগিবারাংচা নিএ আগান্না হা·বাচেংজক, “দিলগিবারাং, না·সং ফাত্তিয়াখো মান·গিবা, মুয়ানা ইসলনি সংনক না·সংনিন।
42006021	না·সং ফাত্তিয়াখো মান·গিবা, দা·আও জেরাংনি অকখ্রিয়া দংআ, মুয়ানা না·সং অক্‌খানুয়া। গ্রাপগিবারাং, না·সং ফাত্তিয়াখো মান·গিবা, মুয়ানা না·সং খা·দিংনুয়া।
42006022	“জেনসালো মান্দিনি দেফান্থিনি গিম্মিন মান্দিরাং না·সংখো মিৎচিয়া, সমাজওনি রিকগাল্লা আরো ইনস্থেকা আরো না·সংনি বিমুংখো খিন্নাজোকনো খু·চি গাল্লা, উনোন না·সং ফাত্তিয়া মান·গিবা হং·আ।
42006023	উনসালো না·সং খুসি হং·বো আরো হান·সেংবো, মুয়ানা সালগিও না·সংনি মা·ন্নানিরাং দংআ। উয়া মান্দিরাংনি ফাগিৎচামরাং আগানসোগিবারাংনি সাক্কাওবা ইন্দাকেন দাক্কামিং।
42006024	“ইন্দিবা হং·সিখানা মা·ন্নে চা·গিবা মান্দিরাং! না·সং নাম্মেদাক্কেন আরাম দাক্কিংজক।
42006025	হং·সিখানা না·সংনা, অকখাগিবা মান্দিরাং! না·সংদে অকখ্রিনুয়া। হং·সিখানা না·সংনা, খা·দিংগিবারাং! না·সং দুক দাকনুয়া আরো গ্রাপনুয়া।
42006026	হং·সিখানা না·সংনা, গিম্মিক মান্দিরাং জেনসালো না·সংখো রাসং দাক্কা। ইয়া মান্দিরাংনি ফাগিৎচামরাং বু·এ চা·গিবা আগানসোগিবারাংখোবা রাসং দাকনুয়ামিং।
42006027	“না·সং খিন্নাগিবারাংনা আংআ আগানিংআ, না·সংনি বোবিলরাংনা খা·সাবো। না·সংখো মিৎচিগিবারাংনা নাম্মাখো দাকবো।
42006028	জেরাং না·সংনি নামগিজাখো হা·ম্মা বিসংনা নাম্মাখো হাম·বো। না·সংমুং নামগিজা বেওয়ালখো দাকগিবারাংনা বি·চাকবো।
42006029	নাং·নি নাথেং সামসাখো দকগিবানা নাথেং সামগিপ্পিনখোবা দকনা হন·বো। নাং·নি চিন্নানি বা·রাখো রা·আংগিবানা চলাখোবা রা·আংনা হন·বো।
42006030	নাং·চা হাম·গিবারাংনা হন·বো। সাবা নাং·নি মামুং জিনিসখো রা·আংওদে উখোদে দা·আ হাম·ফিলাবো।
42006031	মান্দিরাংচানিখো না·সং জে বেওয়ালখো মা·ন্না হা·ম্মা না·সংবা বিসংমুং উয়ানদাক্কা বেওয়ালখো দাকবো।
42006032	“না·সংনা খা·সাগিবারাংখোসান না·সং খা·সাচাক্কোদে উনোদে রাসং চাআনি মুয়া দংআ? নামগিজা মান্দিরাংবা ইন্দাকেন খা·সাচাক্কে দংআ।
42006033	না·সংনা নামগিবাখো দাকগিবারাংনাসান না·সং নাম্মাখো দাক্কোদে উনোদে রাসং চাআনি মুয়া দংআ? নামগিজা মান্দিরাংবা উখো দাক্কা।
42006034	জেরাংচানিখো না·সং ফি·ল্লে মা·ন্না খা·দংআ, আরো বিসংনাসান থাংখা হ·ন্নোদে উনোদে রাসং চাআনি মুয়া দংআ? মা·ন্নুয়া ইন্নেন নামগিজা মান্দিরাং নামগিজা মান্দিরাংনা থাংখা স্রোএ দংআ।
42006035	ইন্দিবা না·সং আন·থাংথাংনি বোবিলরাংনা খা·সাবো আরো বিসংনা নাম্মাখো দাকবো। মামুংখো ফি·ল্লে মা·ন্নানিখো চানচিগিজা থাংখা স্রোনা হন·বো। ইন্দাকোদে না·সংনি মা·ন্নানি দংআ, আরো না·সং চুবাৎগিবা ইসলনি দেদ্রাং হং·নুয়া, মুয়ানা বিয়া নামগিজারাংনাবা খা·সাচাক্কা।
42006036	না·সংনি ফাআ জেদাক্কে খা·সাচাক্কা না·সংবা উয়ানদাক্কেন খা·সাচাকবো।
42006037	“গিপ্পিনরাংনি গ্রোখো দা·আ রি·ম্মাবো, উনি গিম্মিন না·সংনি গ্রোখোবা রিম·জানুয়া। গিপ্পিনরাংনা শাস্তি হ·ন্না দা·আ চানচিয়াবো, উনি গিম্মিন না·সংনাবা শাস্তি হন·জানুয়া। গিপ্পিনরাংখো ক্ষেমা দাকবো, উনি গিম্মিন না·সংখোবা ক্ষেমা দাকনুয়া।
42006038	হন·বো, উনি গিম্মিন না·সংনাবা হ·ন্নুয়া; বাং·বাত্তে, সিকজেজেত্তে, মজেকজেকে, গাপসুওয়াকে না·সংনা হ·ন্নুয়া, মুয়ানা জেদাক্কে না·সং থয়ে হ·ন্না উয়ানদাক্কেন না·সংনা থয়ে হ·ন্নুয়া।”
42006039	জা·মানো যীশু আন·থাংনি জা·রিকগিবারাংনা স্খিনা ইন্নে ইয়া গল্পখো আগানজকঃ “সাকসা মিকগ্রি দা·আও সাকসা মিকগ্রিনা রামা ফিন্নিকনা মা·ন্নামা? ইন্দাকোদে বিসং সাকগ্মিআন হা·খলো গা·আকজানুয়ামা?
42006040	স্নিংগিবা বিনি স্খিগিবানা বাতজা, ইন্দিবা চু·সকগিবা স্খিয়াখো মা·ন্নে স্নিংগিবা গিম্মিকান বিনি স্খিগিবা গিত্তান হং·আ।
42006041	“নাং·নি জংআদানি মিক্রোনও দংগিবা বি·সেমসেমখোন নিক্কিংআ, ইন্দিবা নাং·নি মিক্রোনথাংও দংগিবা বি·সেমসেমখোদে মুয়ানা নিকজাংআ?
42006042	নাং·নি মিক্রোনথাংও দংগিবা বি·সেমসেমখো নিকজাওদে বাদিকে দাক্কে নাং·নি জংআদাখো আগান্না মা·ন্না, ‘ও জং, রি·বা নাং·নি মিক্রোনও দংগিবা বি·সেমসেমখো আংআ ওত্তে গালনা’? বু·এ চা·গিবা, স্খাং নাং·নি মিক্রোনও দংগিবা বি·সেমসেমখো ওত্তে গালচেংবো, ইন্দাকোদে নাং·নি জংআদানি মিক্রোনও দংগিবা বি·সেমসেমখো ওত্তে গালনা নিকসেংনুয়া।
42006043	“নাম্মা বিফাংও নামগিজা বিথি নাংজা, দা·আবা নামগিজা বিফাংওবা নাম্মা বিথি নাংজা।
42006044	বিথিচান বিফাংখো হা·আইনা মা·ন্না। মান্দিরাংদে বুসুগ্রিমওনি ডুমুর আরো আংগুরখো আকজা।
42006045	নামগিবা মান্দি বিনি নাম্মা খা·থংওনি খাৎথা নাম্মাখোন হং·খাত্তেতা, আরো নামগিজা মান্দি নামগিজা খা·থংওনি খাৎথা নামগিজাখোন হং·খাত্তেতা। মান্দিনি খা·থং জেদাক্কে চু·সকা খু·সুকদে উয়ানদাক্কেন আগানা।
42006046	“না·সং মুয়ানা আংখো ‘গিত্তেল, গিত্তেল’ ইন্নে রিক্কামা, ইন্দিবা আংআ জেখো আগানা উখোদে দাকজা?
42006047	আংচা রি·বাএ আংনি খাৎথাখো খিন্নাগিবা আরো উয়ানদাক্কেন কাম রিম·গিবা সা গিত্তা দাক্কা আংআ উখো না·সংনা আগান্না।
42006048	বিয়া ইন্দাকগিবা সাকসা মান্দি গিত্তা হং·আ, জে মান্দি নক রিকনা ইন্নে হা·আখো থিং·নাপে চো·এ রং·থিনি সাক্কাও রিকজক। জা·মানো চি দাল·বাজক আরো চি বালজকবাএ উয়া নকখো রিপ্পেতজক, ইন্দিবা উয়া নকখো গা·আকেতনা মান·জাজক, মুয়ানা উখো নাম্মেদাক্কেন রিক্কামিং।
42006049	জে আংনি খাৎথাখো খিন্না ইন্দিবা উয়ানদাক্কে কাম রিম·জা বিয়া ইন্দাকগিবা সাকসা মান্দি গিত্তা হং·আ, জে মান্দি হা·আও নকখো ফাংচাকগিজা রিকজক। জা·মানো চি দাল·বায়ে থা·রাকে উয়া নকনি সাক্কাও রি·বাওন উয়া নক বি·গ্রপে ব·ন্নাংজক।”
42007001	যীশু মান্দিরাংনা ইয়া খাৎথারাংখো আগানমা·ন্নে কফরনাহূম সংজিলমাচানা রি·য়াংজক।
42007002	উয়ো রোম সুবিদারনি নকখল সাকসা সাএমিংনা সিয়া গিত্তা হং·জকমিং। ইয়া নকখলখো উয়া সুবিদার নাম্মেন খা·সানুয়ামিং।
42007003	বিয়া যীশুনি খাৎথাখো খিন্নাএ যিহূদীরাংনি মিত্তাম মি·আফারাংখো যীশুচা মল·মলখানা ওয়াত্তেতজক জেদাক্কে বিয়া রি·বাএ বিনি নকখলখো নাম্মেতা।
42007004	উয়া মি·আফারাং যীশুচা রি·বাএ বিনা মল·মলে আগানজক, “না·আ জেনা মিংএ ইয়া কামখো দাকনুয়া বিয়া ইনা খ্রাবিয়া,
42007005	মুয়ানা বিয়া আনচিংনি মান্দিরাংখো নামনিকা আরো আনচিংনি থম·দাকরামখো বিয়ান রিক্কে হ·ন্না।”
42007006	উনো যীশু বিসংমুং রি·য়াংফাজক। বিয়া উয়া নক সেফাংওনা সকবানি জা·মানো উয়া সুবিদার বিনি রিপ্পেংরাংখো আগানে ওয়াত্তেতজক, “গিত্তেল, আন·থাংখো আরবা দা·আ নেং·এতাবো, মুয়ানা না·আ আংনি নক্কো নাপনা গিত্তা আংআ খ্রাজা।
42007007	উনি গিম্মিন নাং·চা রি·য়াংনা আংআ আন·থাংখো খ্রাএবা নিকজাজক। না·আ খু·সুকচাসান আগানবো, উনোন আংনি নকখল নাম্মাংনুয়া।
42007008	আংআ ইখো হা·আইয়া, মুয়ানা আংখোবা গিপ্পিননি আগানা গিত্তা রি·না নাংআ আরো সিপাইরাংবা আংনি আগানা গিত্তা রি·য়া। আংআ সাকসাখো ‘রি·য়াংবো’ ইন্নোদে বিয়া রি·য়াংআ, সাকগিপ্পিনখো ‘রি·বাবো’ ইন্নোদে বিয়া রি·বাআ, আরো আংনি নকখলখো ‘ইখো দাকবো’ ইন্নোদে বিয়া উখো দাক্কা।”
42007009	ইয়া খাৎথাখো খিন্নাএ যীশু আইয়াও ইনমানজক আরো বিখো জা·রিকফাগিবা মান্দিরাংচানিখো নিএ বিয়া আগানজক, “আংআ না·সংনা আগানিংআ, ইস্রায়েলরাংনি গিসেপোবা ইন্দাকফিল্লে বিবিরা·খো আংআ মামুং সালোবা নিকখুজা।”
42007010	সুবিদার জেরাংখো ওয়াত্তেতামিং বিসং নক্কোনা ফিল·বাএ উয়া নকখলনি নাম্মাখো নিকনা মান·জক।
42007011	ইনি অকখিসা জা·মানো যীশু নায়িন্‌ মিংআ সং গি·সাওনা রি·য়াংজক। বিনি জা·রিকগিবারাং আরো বাং·বিয়া মান্দিরাং বিমুং রি·য়াংফাংআমিং।
42007012	বিয়া জে সময়ও উয়া সংনি দ·গাওনা সকজক উনো মান্দিরাং সাকসা সিগিবা মান্দিখো হা·ফালচানা রা·আংআমিং। উয়া সিগিবা মান্দি বিনি মা·গিবানি সাকসা খাম·খাম দেফান্থিমিং, আরো উয়া মা·গিবাবান রান্দি হং·জকমিং। সংনি বাং·বিয়া মান্দি উয়া রান্দিমুং দংফামিং।
42007013	গিত্তেল উয়া রান্দিখো নিক্কে খা·সাচাকবিএ আগানজক, “দা·আ গ্রাপাবো।”
42007014	জা·মানো যীশু সেফাংও রি·য়াংএ থুচাকানিখো দাংথাপেতজক। ইনি গিম্মিন মাংগিসিখো রিপ্পিএ রা·আংগিবারাং চাদেংজক। যীশু আগানজক, “ফান্থি, আংআ নাং·খো আগানিংআ, চাখাতবো।”
42007015	উনি গিম্মিন সিগিবা মান্দি চাখাত্তে আসংজক আরো খু·সুক আগান্না হা·বাচেংজক। যীশু বিখো বিনি মা·গিবাচা হ·ন্নেতজক।
42007016	ইনি গিম্মিন গিম্মিকনি খা·থং খা·ফাকাও আরো খেন্নাও গাপজক। বিসং ইসলখো রাসং চাএতে আগান্না হা·বাচেংজক, “আনচিংনি গিসেপো সাকসা দাল·গিবা আগানসোগিবা দংআ। ইসল খা·সাচাক্কে বিনি মান্দিরাংচাখো নিএতজক।”
42007017	যীশুনি গিম্মিন ইয়া খাৎথা যিহূদিয়া হা·দক আরো উনি সামবাজলরাংনি গিম্মিকোন গিপ্পাংজক।
42007018	রিপ্পলেতগিবা যোহননি জা·রিকগিবারাং ইয়ারাংখো যোহনচা আগানজক। উনো যোহন বিনি সাকগ্মি জা·রিকগিবারাংখো রিংগামে যীশুচা ইয়া খাৎথাখো সিং·এ ওয়াত্তেতজক, “না·আন উয়া রি·বানা আগানগিবামা, বা চিংআ সাকগিপ্পিননা নিচাকসনুয়ামা?”
42007020	উয়া মান্দিরাং যীশুচা রি·বাএ আগানজক, “রিপ্পলেতগিবা যোহন চিংখো নাং·চা সিং·না ওয়াত্তেতা, ‘না·আন উয়া রি·বানা আগানগিবামা, বা চিংআ সাকগিপ্পিননা নিচাকসনুয়ামা?’ ”
42007021	উনো যীশু বাং·আ মান্দিখো জম্মাসানিখো আরো সা·দিকা-সা·খামানিখো নাম্মেতজক আরো গিসিক নামগিজাগিবা মান·গিবারাংখো নাম্মেতজক আরো বাং·আ মিকগ্রি মান্দিরাংখোবা নিনা বিল হন·জক।
42007022	ইয়ারাংখো দাক্কানি জা·মানো যীশু যোহননি জা·রিকগিবারাংনা আগানচাকজক, “না·সং জেখো নিকজক আরো খিন্নাজক উখো রি·য়াংএ যোহননা আগানবো। বিনা আগানবো, মিকগ্রিরাং নিক্কিংজক, খোরারাং রামা রি·ইংজক, খনচিরিত্তামগিবারাং রংথালিংজক, নাগকরাং খিন্নাংজক, সিগিবারাং থাংচাফিল্লিংজক আরো দিল্লা-চন্নারাংচা নাম্মা খাৎথাখো আগানফ্রাক্কিংজক।
42007023	আরো উয়ান রাসং মান·গিবা হং·আ, আংখো রা·এ গিসিকো জেআন চাংফেংআখো মান·জা।”
42007024	যোহননি ওয়াত্তেতগিবা মান্দিরাংনি রি·য়াংআনি জা·মানো যীশু মান্দিরাংচা যোহননি গিম্মিন আগান্না হা·বাচেংজক, “না·সং হা·গিসি জওলো মুয়াখো নিনা রি·য়াংআমিং? বালওয়ানা মজিমগিবা নলবিফাংখোমা?
42007025	হং·জাওদে মুয়াখো নিনা রি·য়াংআমিং? নিথুয়া বা·রাখো গানগিবা সাকসা মান্দিখোমা? জেরাং গামচাৎগিবা বা·রাখো গান্না আরো নাম্মেদাক্কে দংথিমা বিসংদে রাজানি নকরাংওসা দংআ।
42007026	হং·জাওদে মুয়াখো নিনা রি·য়াংআমিং? আগানসোগিবাখোমা? হো·এ, আংআ না·সংনা আগানিংআ, বিয়া আগানসোগিবানাবা দাল·বাত্তা।
42007027	যোহনান উয়া মান্দি জেনি গিম্মিন রংথালগিবা শাস্ত্রও চক্কা দংআ, ‘নিবো, আংআ নাং·না স্খাং আন·থাংনি সা·গ্রেখো ওয়াত্তেতিংআ। বিয়া নাং·না স্খাং রি·য়াংএ নাং·না রামাখো থারিসনুয়া।’
42007028	আংআ না·সংনা আগানিংআ, মান্দিরাংনি গিসেপো যোহননা বাৎগিবা সাকসাবা দংজা; ইন্দাকোবা ইসলনি সংনকো চনবাৎগিবাবা যোহননা দাল·বাত্তা।”
42007029	(গিম্মিক মান্দিরাং আরো খাজিনা গিলগিবারাং যোহননি আগানফ্রাকাখো খিন্নামিং আরো বিচা রিপ্পলে ইসলখো খাকখেৎগিবা ইন্নে খু·রাচাক্কামিং।
42007030	ইন্দিবা ফরীশীরাং আরো শাস্ত্র স্খিগিবারাং যোহনচা রিপ্পলাখো রা·জাএ আন·থাংনি গিম্মিন ইসলনি মিকসংআখো বিসং জেগালামিং)।
42007031	যীশু আরোবা আগানজক, “ইন্দাকোদে ইয়া চাসংনি মান্দিরাংখো আংআ সারাংমুং থনুয়া? বিসং বাদাকগিবা হং·আ?
42007032	বিসং ইন্দাকগিবা বি·সারাং গিত্তা হং·আ জেরাং বাজালো আসংএ সাকসা সাকগিপ্পিনখো রিংগামে আগানা, ‘চিংআ না·সংনা বাংসি সিক্কামিং ইন্দিবা না·সং মেসাজাজক; চিংআ দুকনি গীতখো রিং·আমিং ইন্দিবা না·সং গ্রাপজাজক।’
42007033	রিপ্পলেতগিবা যোহন রি·বাএ রুটি বা আংগুর বিৎচিখো চা·জা রিংজা ইন্নে না·সং আগানিংআ, ‘বিখো গিসিক নামগিজাগিবা মান·জক।’
42007034	আরো মান্দিনি দেফান্থি রি·বাএ চা·জক রিংজক ইন্নে না·সং আগানিংআ, ‘নিবো, ইয়া মান্দি চা·ফেকগিবা আরো রিংফেকগিবা, খাজিনা গিলগিবা আরো নামগিজা মান্দিরাংনি রিপ্পেং হং·আ।’
42007035	ইন্দিবা হা·আইয়ানি বিদিংও রি·গিবারাংনি জাংগি থাংআওন নিকনা মা·ন্না, হা·আইয়ান খাকখেৎ।
42007036	সাকসা ফরীশী যীশুখো বিমুং চা·ফানা আগানজক। উনো যীশু বিনি নকচা চা·না রি·য়াংজক।
42007037	উয়া সংও নামগিজা মিচিক সাকসা দংআমিং। উয়া ফরীশীনি নক্কো যীশুনি চা·না রি·বাখো খিন্নাএ বিয়া গি·সা গ্বিবক রং·থিনি দনচাক্রাও দাক্কে সিম্মিলগিবা তেলখো রা·বাজক।
42007038	জা·মানো বিয়া যীশুনি জাংগিলচাবাক্কা বিনি জা·চকনি সেফাংও রি·য়াংএ চাদেংজক আরো গ্রাপ্পে মিকচিচা যীশুনি জা·চকখো সুসিয়েতজক। জা·মানো বিয়া বিনি স্খুনি খিন্নিচা যীশুনি জা·চকখো রিপ্পাকজক আরো বিনি জা·চকখো খু·দিমে উয়া সিম্মিলগিবা তেলখো রুদাপজক।
42007039	যীশুখো চা·না আগানগিবা উয়া ফরীশী ইখো নিক্কে গিসিকথাংও ইনজক, “ইয়া মান্দি আগানসোগিবা হং·বিবিওদে হা·আইনা মা·ন্নুয়ামিং, সা আরো বাদাকগিবা মিচিকসা বিনি জা·চকখো দাংথাপেতিংজক; মিচিকসাদে নামজা।”
42007040	যীশু উয়া ফরীশীনা আগানজক, “শিমোন, নাং·না আংনি আগানানি দংআ।” শিমোন আগানজক, “স্খিগিবা, আগানবো।”
42007041	যীশু আগানজক, “সাকসা মহাজনচা সাকগ্মি মান্দি থাংখা চতনা নাংআমিং। সাকসা রিৎচাবংআ আরো সাকগিপ্পিন সৎবংআ দীনারখো চতনা নাংআমিং।
42007042	বিসংনি সাকসানিবা জিন্নাং চত্তানি বিল দংজামিং ইন্নে বিয়া খা·সাচাক্কে সাকগ্মিখোন ক্ষেমা দাকজক। ইন্দাকোদে আগানবোদা, উয়া সাকগ্মিনি গিসেপো সা মহাজনখো নামনিকবাতনুয়া?”
42007043	শিমোন আগানজক, “আংনি চানচিয়া গিত্তাদে, জে বাং·বিয়া জিন্নাংওনিখো ক্ষেমা মান·জক, উয়ান।” যীশু বিনা আগানজক, “না·আ খাকখেৎখোন আগানজক।”
42007044	জা·মানো যীশু উয়া মিচিকচানা নিএ শিমোননা আগানজক, “না·আ ইয়া মিচিকখোদে নিক্কিংজক। আংআ নাং·নি নক্কো রি·বানি জা·মানো না·আ আংনা জা·সুনা চি হন·জাজক, ইন্দিবা বিয়া মিকচিথাংচা আংনি জা·চকখো সুসিয়েতি খিন্নিথাংচা রিপ্পাকে হন·জক।
42007045	না·আ আংখো খু·দিমজাজক, ইন্দিবা আংআ নক্কো রি·বানি জা·মানোনিন বিয়া আংনি জা·চকও খু·দিমিংজক।
42007046	না·আ আংনি স্খুও তেলখো রুজাজক, ইন্দিবা বিয়া আংনি জা·চকনি সাক্কাও সিম্মিলগিবা তেলখো রুদাপজক।
42007047	ইনি গিম্মিন আংআ নাং·না আগানিংআ, বিয়া বাং·বিয়ে খা·সাখো ফিন্নিকানি গিম্মিন ইখোন হা·আইনা মা·ন্না, বিনি পাপরাং বাং·ওবা ইসল বিখো ক্ষেমা দাকজক। পাপরাংখো অকখিসা ক্ষেমা দাকগিবানি খা·সাদে বাং·জা।”
42007048	জা·মানো যীশু উয়া মিচিকনা আগানজক, “নাং·নি পাপরাংখো ক্ষেমা দাকজক।”
42007049	যীশুমুং চা·না আসংগিবারাং গিসিকথাংথাংও আগান্না হা·বাচেংজক, “ইয়া সাজক, জে পাপরাংখোবা ক্ষেমা দাক্কা?”
42007050	যীশু উনো উয়া মিচিকনা আগানজক, “নাং·নি বিবিরা·নি গিম্মিন না·আ পাপওনি জকজক। থম·থমে রি·য়াংবো।”
42008001	উনি জা·মানো যীশু সংরাংও আরো সংজিলমারাংও রি·রোরোএ ইসলনি সংনকনি নাম্মা খাৎথাখো আগানফ্রাকনা হা·বাচেংজক। বিমুং বিনি সাকচিগ্মি জা·রিকগিবা আরো মিত্তাম মিচিকরাংবা দংআমিং। ইয়া মিচিকরাং গিসিক নামগিজারাংওনি জক্কামিং আরো সাআরাংনি নাম্মামিং। ইয়ারাং হং·জক মরিয়ম, জেখো মগ্‌দলীনী মিংআমিং আরো জেওনি সাকস্নি গিসিক নামগিজাগিবারাং হং·খাতামিং;
42008003	রাজা হেরোদনি নকখল কূষনি জিকগিবা যোহানা; শোশন্না আরো গিপ্পিন মিচিক বাং·আ। ইয়ারাং দিমদাকান যীশু আরো বিনি জা·রিকগিবারাংনা দাকচাকে হ·ন্না আন·থাংথাংনি থাংখা-পয়সারাংখো ব·ন্নেতনুয়ামিং।
42008004	উয়া সময়ও গিপ্পিন গিপ্পিন সংরাংওনি বাং·আ মান্দিরাং যীশুচা রি·বাএ থম·দাকজক। উনো বিয়া বিসংনা স্খিয়ে হ·ন্না ইয়া গল্পখো আগানজকঃ
42008005	“মি গোগিবা সাকসা মি গোনা রি·য়াংজক। গোমিত্তিংও মিত্তাম মি রামা রিক্কামও গা·আকজক। মান্দিরাং উখো জা·চকচা গা·ফেন্নেকজক আরো সাক্কানি দো·দ্রাং বিলবায়ে চা·এ গালজক।
42008006	মিত্তাম মি রং·ব্রাকও গা·আকে চাবাজক, ইন্দিবা চিজিমাখো মান·জানি গিম্মিন সিক্রেপজক।
42008007	দা·আবা মিত্তাম মি বুসুগ্রিমো গা·আকজক। জা·মানো বুসুরাং উয়া মিরাংমুং দাল·বায়ে উয়ারাংখো দিকফ্রিপজক।
42008008	দা·আবা মিত্তাম মি নাম্মা হা·বাও গা·আকজক আরো দাল·বায়ে রিৎচাসা বাত্তে বিথি নাংজক।” ইখো আগানানি জা·মানো যীশু রাক্কে আগানজক, “খিন্নানা নাচিল দংগিবা খিন্নাখানা।”
42008009	উনি জা·মানো বিনি জা·রিকগিবারাং বিচা উয়া গল্পনি অর্থখো সিং·জক।
42008010	উনো যীশু আগানজক, “ইসলনি সংনকনি নিং·থুয়া খাৎথাখো না·সংনান হা·আইনা হন·জক, ইন্দিবা সাকগিপ্পিনরাংচা আংআ উখো গল্পচা আগানা, জেদাক্কে বিসং নিক্কেবা নিকজা আরো খিন্নাএবা হা·আইজা।
42008011	“গল্পনি অর্থ ইন্দাকে হং·আ: বিৎচ্রি হং·জক ইসলনি খাৎথা।
42008012	রামা রিক্কামও গা·আকগিবা বিৎচ্রিচা বিসংখোন আগানজক জেরাং উয়া খাৎথাখো খিন্না, ইন্দিবা শয়তান রি·বাএ বিসংনি খা·থংওনিখো উখো রা·আংআ। উনি গিম্মিন বিসং উখো বিবিরা·না মান·জাএ পাপওনি জকনা মান·জা।
42008013	রং·ব্রাকও গা·আকগিবা বিৎচ্রিচা বিসংখোন আগানজক জেরাং উয়া খাৎথাখো খিন্নাএ খুসি হং·এ রা·চাকা, ইন্দিবা বিসংনি গিসেপো উয়া নাম্মেদাক্কে জা·দিল সু·জা। ইন্দাকেসা বিসং বাং·গিজা সালনা বিবিরা·আ, ইন্দিবা রুরাও গা·আকানি সালোদে ফি·ল্লে রি·য়াংআ।
42008014	বুসুগ্রিমো গা·আকগিবা বিৎচ্রিচা বিসংখোন আগানজক জেরাং উখো খিন্না, ইন্দিবা জাংগি থাংআনি চানচিয়ারাং, গামজিন আরো সুকরাং উয়ারাংখো দিকফ্রিপা। উনি গিম্মিন বিসংনি জাংগিও মামুং বিথি মিন্নাখো নিকজা।
42008015	নাম্মা হা·বাও গা·আকগিবা বিৎচ্রিচা বিসংখোন আগানজক জেরাং খাকখেৎ আরো সনথল গিসিকো উয়া খাৎথাখো খিন্নাএ নাম্মেদাক্কে রাক্ষিয়া আরো উয়ো থম·থমে দংএ জাংগিও বিথি মিন্নাখো ফিন্নিকা।
42008016	“দারাংবা চাক্কিখো সো·এ মামুং দনচাক্রাচা উখো ফিনদাপে দনজা বা থুচাক্রানি কক্ষুমাও দনজা। বিয়া উখো গাসা সাক্কাওন দন্না জেদাক্কে নিং·আও রি·বাগিবারাং সেং·আখো নিকনা মা·ন্না।
42008017	থুম্মুয়ে দন্না ইন্দাকগিবা মামুংবা দংজা জেখো ফারাকজানুয়া, বা সিউল দাক্কে দন্না ইন্দাকগিবা মামুংবা দংজা জেখো হা·আইনা মান·জানুয়া বা ফারাকজানুয়া।
42008018	ইনি গিম্মিন বাদিকে দাক্কে খিন্নাংআ উয়ো গিসিক হন·বো, মুয়ানা জেনি দংআ বিনা আরোবা বাং·এ হ·ন্নুয়া, ইন্দিবা জেনি দংজা বিনি অকখিসা দংগিবাখোবা বিচানিখো রা·আংনুয়া।”
42008019	জা·মানো যীশুনি মা·গিবা আরো জংগিবারাং বিচা রি·বাজক ইন্দিবা মান্দি বাং·আনি গিম্মিন বিমুং গ্রংনা মান·জাজক।
42008020	উনো সাকসা মান্দি বিনা আগানজক, “নাং·নি মা·গিবা আরো জংগিবারাং নাং·মুং গ্রংনা ইন্নে হা·ফালচা চাদেংএ দংআ।”
42008021	উনি গিম্মিন যীশু মান্দিরাংনা আগানজক, “জেরাং ইসলনি খাৎথাখো খিন্নাএ উগিত্তা কাম দাক্কা বিসংআন আংনি মা·গিবা আরো আংনি জংগিবারাং হং·আ।”
42008022	সালসাও যীশু আরো বিনি জা·রিকগিবারাং রিং গি·সাও গাখাতজক। বিয়া জা·রিকগিবারাংনা আগানজক, “রি·বো, আনচিং সাগালনি নালসাচা রি·য়াংনা।” জা·রিকগিবারাং রিংখো ওয়াতজক।
42008023	রিং চোমিত্তিংও যীশু থুজক। উনো রাং·গিত্তিক সাগালও মিকখা বালওয়া রাকজক আরো রিংও চি গাপনা হা·বাচেংজক। উনি গিম্মিন বিসং নাম্মেন জাজ্রেংজক।
42008024	বিসং যীশুচা রি·য়াংএ বিখো চামিসায়ে আগানজক, “গিত্তেল, গিত্তেল, আনচিংদে সিনাজক!” উনো যীশু চাখাত্তে বালওয়া আরো চি ফকফেক্কাখো ইন্দাতজক। উনি গিম্মিন বালওয়া আরো চি ফকফেক্কারাং থিপ্পাংজক আরো গিম্মিকান থম·থমাংজক।
42008025	বিয়া জা·রিকগিবারাংনা আগানজক, “না·সংনি বিবিরা·আ বাও?” জা·রিকগিবারাং খেনচাকবিএ আইয়াও ইনমানে আন·থাংথাংও আগানগ্রিকনা হা·বাচেংজক, “ইয়াদে সাজক, বিয়া বালওয়া আরো চিখো গি·য়েৎওন উয়ারাংবা বিনি খাৎথাখো মানিয়া?”
42008026	উনি জা·মানো যীশু আরো বিনি জা·রিকগিবারাং সাগালখো বাত্তাংএ গালীল হা·দকনি মিকখাংগ্রিকে দংগিবা গাদারীয়রাংনি জওলোনা রি·য়াংজক।
42008027	বিয়া রিংওনি হং·খাতমিত্তিংও উয়া সংনি সাকসা মান্দি বিচা রি·বাজক। উয়া মান্দিখো বাং·বিয়া গিসিক নামগিজারাং মা·ন্নামিং ইন্নে বিয়া বা·রাচলা গানজানুয়ামিং আরো নক্কো দংগিজা গোপরামও দংনুয়ামিং।
42008028	যীশুখো নিক্কে বিয়া চ্রিকজক আরো বিনি মিকখাংও হা·আও গা·আকে রাক্কে রাক্কে আগানজক, “চুবাৎগিবা ইসলনি দেফান্থি যীশু, আংমুং নাং·নি মুয়া নাংফাআ? খা·সাফাএ না·আ আংখো দা·আ দুক হ·ন্নাবো।”
42008029	উয়া মান্দি ইন্দাকে আগানজক মুয়ানা যীশু উয়া গিসিক নামগিজাগিবাখো বিওনি হং·খাতাংনা গি·য়েতামিং। উয়া গিসিক নামগিজাগিবা ফিল·নিফিল উয়া মান্দিখো রিম·নুয়ামিং। বিনি জাক-জা·চকখো জেংজুলচা খাএ দন্নোবা আরো বিখো রাক্ষিয়ে দন্নোবা বিয়া উয়া জেংজুলখো থেত্তে গালনুয়ামিং, আরো উয়া গিসিক নামগিজাগিবা বিখো মান্দিগ্রি মা·সুগ্রি হা·দামচানা সাল্লাংনুয়ামিং।
42008030	যীশু বিখো সিং·জক, “নাং·নি বিমুং মুয়া?” বিয়া আগানজক, “বাহিনী,” মুয়ানা বাং·বিয়া গিসিক নামগিজারাং বিনি নিং·আও নাপ্পামিং।
42008031	উনোন উয়া গিসিকরাং যীশুখো মল·মলনা হা·বাচেংজক জেদাক্কে বিয়া বিসংখো হা·নিংআচা ওয়াত্তেতজাখানা।
42008032	উয়োনা হা·ব্রি জা·রেক জলজল বাং·বিয়া ওয়াক জিলমা রওমে চা·আংআমিং। গিসিক নামগিজাগিবারাং উয়া ওয়াক জিলমাও নাপনা মিংএ যীশুখো মল·মলজক। বিয়া বিসংখো নাপনা হ·ন্নানি জা·মানো বিসং উয়া মান্দিওনি হং·খাতে ওয়াকরাংও নাপজক। উনি গিম্মিন উয়া ওয়াক জিলমা সাগাল আসল্‌সল্‌ রিক্কাম গিত্তা থারাকে খাত্তাংএমুং চিও রিপ্পে সিথকজক।
42008034	জেরাং ওয়াকখো নিরিক্কিংআমিং বিসং ইয়ারাংখো নিক্কে খাত্তাংএ উয়া সংও আরো উনি সেফাংও দংগিবা হা·দামরাংচা ইয়ারাংখো আগানজক।
42008035	মুয়া হং·জক ইখো নিনা ইন্নে মান্দিরাং উনো হং·খাতে রি·বাজক। বিসং যীশুচা রি·বাএ জেওনি গিসিক নামগিজাগিবা হং·খাতজক বিখো বা·রাচলা গান্নে গিসিক নাম্মে যীশুনি জা·চকনি সেফাংও আসংএ দংআখো নিকজক। ইখো নিক্কে বিসং খেনমানজক।
42008036	উয়ারাংখো নিকগিবারাং উয়া মান্দিখো বাদিকে দাক্কে নাম্মেতজক উখো উয়া মান্দিরাংনা আগানজক।
42008037	উনোন গাদারীয় জওলনি গিম্মিক মান্দিরাং বিসংখো ওয়াত্তে রি·য়াংখানা যীশুখো মল·মলজক, মুয়ানা বিসং নাম্মেন খেনজকমিং। উনো যীশু ফি·ল্লাংনা মিংএ রিংও গাখাতজক।
42008038	জে মান্দিওনি গিসিক নামগিজাগিবারাং হং·খাতামিং উয়া মান্দি যীশুমুং রি·য়াংফানা মল·মলজক। ইন্দিবা যীশু বিনা ইয়া খাৎথাখো আগানে নকচানা ওয়াত্তেতজক,
42008039	“না·আ নকচানা রি·য়াংফিলবো আরো ইসল নাং·না বাসিক দা·ল্লা কামখো দাকজক উখো আগানফ্রাকবো।” উয়া মান্দি উনো সংচানা রি·য়াংজক আরো যীশু বিনা বাসিক দা·ল্লা কামখো দাকজক উখো হা·গিম্মিকচা রওমে আগানজক।
42008040	যীশু নালসাচা রি·য়াংফিল্লানি জা·মানো উনি মান্দিরাং খুসি হং·এ বিখো রা·চাকজক, মুয়ানা বিসং বিখো নিচাকসোংআমিং।
42008041	জা·মানো যায়ীর মিংগিবা থম·দাকরামনি দাল·গিবা সাকসা রি·বাএ যীশুনি জা·চক সাক্কাও গা·আকজক।
42008042	বিয়া যীশুখো বিনি নকচা রি·বাখানা মল·মলজক, মুয়ানা বিনি বিলসি চি·গ্মি হং·গিবা সাকসা খাম·খাম দেমিচিক সিয়া গিত্তা হং·জকমিং। যীশুনি রি·য়াংমিত্তিংও মান্দিরাং বিখো উইলউইলে সিকচেপচেপিংআমিং।
42008043	বিসংনি গিসেপো সাকসা মিচিক বিলসি চি·গ্মিনা দিপ্পাৎ হান·চি জক্কে জম্মিংআমিং। ডাক্তাররাংনা বিয়া বিনি গিম্মিক থাংখারাংখোন ব·ন্নেতামিং, ইন্দিবা সাকসাবা বিখো নাম্মেতনা মান·জাজক।
42008044	বিয়া জাংগিলচানি যীশুনি সেফাংও রি·বাএ বিনি বা·রানি রিক্কিংখো দাংথাপেতজক, আরো উনোন বিনি হান·চি জক্কা থিপ্পাংজক।
42008045	উনো যীশু আগানজক, “সা আংখো দাংথাপেতজক?” গিম্মিকনি জিচাকানি জা·মানো পিতর আরো বিনি রিপ্পেংরাং যীশুনা আগানজক, “স্খিগিবা, মান্দিরাং নাং·খো উইলউইলে সিকচেপচেপে নাং·নি সাক্কাও গা·আকিংজক।”
42008046	ইন্দিবা যীশু আগানজক, “আংআ হা·আইয়া সাবা আংখো দাংথাপেতজক, মুয়ানা আংওনি বিল হং·খাতাখো আংআ হা·আইনা মান·জক।”
42008047	উয়া মিচিক উনো বে·এনখো থিল·থিলে খেনফিলে যীশুনি মিকখাংও থুচিকপজক। জা·মানো দিমদাকনি মিকখাংওন বিয়া মুয়ানা বিখো দাংথাপামিং আরো বাদিকে দাক্কে বিয়া উনোন নামজক উখো যীশুনা আগানজক।
42008048	উনি গিম্মিন যীশু উয়া মিচিকনা আগানজক, “দেমিচিক, নাং·নি বিবিরা·নি গিম্মিন না·আ নামজক। থম·থমে রি·য়াংবো।”
42008049	যীশু উনোবা খাৎথা আগানিংআমিং উনো উয়া থম·দাকরামনি দাল·গিবানি নকনি মান্দি সাকসা রি·বাএ আগানজক, “নাং·নি দেমিচিক সিজক; স্খিগিবাখো দা·আ নেং·এতাবো।
42008050	ইয়া খাৎথাখো খিন্নাএ যীশু যায়ীরনা আগানজক, “দা·আ খেন্নাবো; ইন্দিবা বিবিরা·বো, উনোন বিয়া থাংনুয়া।”
42008051	যীশু যায়ীরনি নক্কো সক্কে পিতর, যোহন আরো যাকোব আরো মিচিক বি·সানি মা·গিবা ফাগিবানি আগ্রে সাকসাখোবা নকনিং·আওনা রি·বানা হন·জাজক।
42008052	দিমদাকান মিচিক বি·সানা গ্রাপ্পিংআমিং। উনো যীশু আগানজক, “আরবা দা·আ গ্রাপাবো। বি·সা সিজা, থুয়েসান দংআ।”
42008053	মান্দিরাং খা·দিংস্থেকনা হা·বাচেংজক, মুয়ানা বিসং মিচিক বি·সা সিজক ইন্নে হা·আইয়ামিং।
42008054	জা·মানো যীশু মিচিক বি·সানি জাকখো রি·ম্মে রিংগামে আগানজক, “বি·সা, চাখাতবো।”
42008055	উনি গিম্মিন মিচিক বি·সানি জাংগি রি·বাফিলজক, আরো উনোন বিয়া চাখাতজক। উনো যীশু বি·সানা চা·না হন·খানা গি·য়েৎজক।
42008056	মিচিক বি·সানি মা·গিবা ফাগিবা নাম্মেন আইয়াও ইনমানজকমিং, ইন্দিবা ইয়ারাংখো দারাংনাবা আগানজাখানা যীশু বিসংখো বাংখাংজক।
42009001	উনি জা·মানো যীশু উয়া সাকচিগ্মি জা·রিকগিবারাংখো রিংগামে চিম্মংজক আরো গিম্মিক গিসিক নামগিজাগিবারাংনি সাক্কাও বিলখো হন·জক। বিয়া বিসংনা সাআরাংনিখো নাম্মেতনাবা বিল হন·জক।
42009002	জা·মানো বিয়া বিসংখো ইসলনি সংনকনি গিম্মিন আগানফ্রাকখানা আরো সাগিবারাংখো নাম্মেতখানা ওয়াত্তেতজক।
42009003	বিয়া বিসংনা আগানজক, “না·সং রামানা গল·দিক, দকরা, রুটি বা থাংখা মামুংখোবা দা·আ রা·আবো, আরো ফাৎগ্মি দাক্কে চলাবা দা·আ রা·আংআবো।
42009004	না·সং জে নক্কো নাপনুয়া উয়া সংখো ওয়াত্তে রি·য়াংজা দিপ্পাৎ উয়া নক্কোন দংবো।
42009005	মান্দিরাং না·সংখো রা·চাকসোজাওদে বিসংনি সংখো ওয়াত্তে রি·য়াংমিত্তিংও না·সংনি জা·চকনি হা·দুলাখো দকফ্রংবো, জেদাক্কে উয়ান বিসংনি সাক্কাও সাক্ষি হং·না মা·ন্না।”
42009006	উনো জা·রিকগিবারাং সংগিপ্পিনচানা রি·য়াংএ ইসলনি সংনকনি নাম্মা খাৎথাখো আগানফ্রাকনা আরো জমগিবা-সাগিবারাংখো নাম্মেতনা হা·বাচেংজক।
42009007	যীশু জেরাংখো দাক্কামিং উরাংখো খিন্নাএ শাসন দাকগিবা হেরোদ মামুংখোন হা·আইচাকনা মান·জাজক। মুয়ানা, সাবা সাবা আগানিংআমিং রিপ্পলেতগিবা যোহন সিয়াওনি থাংচাফিলজক;
42009008	সাবা সাবা আগানিংআমিং এলিয় মিকখাং ফা·জক; দা·আবা সাবা সাবা আগানিংআমিং চেংওনি আগানসোগিবা সাকসা থাংচাফিলজক।
42009009	হেরোদ আগানজক, “আংআ যোহননি স্খুখো দেন·থংএ গালজক। ইন্দাকোদে জেনি গিম্মিনো আংআ ইরাংখো খিন্নাংআ, বিয়া সাজক?” হেরোদ যীশুখো নিনা হাম·জক।
42009010	যীশুনি ওয়াত্তেতগিবা জা·রিকগিবারাং ফিল·বাজক আরো মুয়াখো মুয়াখো দাকজক উয়া গিম্মিকখোন বিসং যীশুনা আগানজক। উনোন যীশু বিসংখো রা·এ বৈৎসৈদা সংনি সেফাংও গি·সা মান্দিগ্রি হা·দামচানা রি·য়াংজক।
42009011	উখো হা·আইনা মা·ন্নে বাং·আ মান্দিরাং যীশুখো জা·রিকফাজক। বিয়া উয়া মান্দিরাংখো রা·চাকজক আরো বিসংচা ইসলনি সংনকনি খাৎথাখো আগানফ্রাকজক। ইনাআগ্রে বিয়া জমগিবা-সাগিবা নামনা নাংগিবারাংখো নাম্মেতজক।
42009012	সাল নাপ্পাংমিত্তিংও উয়া সাকচিগ্মি জা·রিকগিবারাং রি·বাএ যীশুনা আগানজক, “আনচিংনি দংগিবাদে মান্দিগ্রি হা·দাম হং·আ। উনি গিম্মিন ইয়া মান্দিরাংখো ওয়াত্তেতবো জেদাক্কে বিসং সেফাংনি গিত্থিমরাংচা আরো সংরাংচা রি·য়াংএ চা·আনিখো আরো দংআনি হা·দামখো সান্দিয়ে রা·না মা·ন্না।”
42009013	যীশু বিসংনা আগানজক, “না·সংআন বিসংনা চা·না হন·বো।” বিসং আগানজক, “ইন্দিবা চিংচা গি·বংআ রুটি আরো মাংগ্মি না·থকনা আগ্রে মামুংবা দংজা। চিংআ রি·য়াংএ ইয়া মান্দিরাংনা চা·আনিখো ব্রিএন রা·বানা মা·ন্নোদে বিসংনা চা·না হ·ন্না মা·ন্নুয়ামিং।”
42009014	উয়ো হাজাল বংআ মি·আসা দংআমিং। যীশু আন·থাংনি জা·রিকগিবারাংনা আগানজক, “থম·ফ্রাকফ্রাকও সৎবংআ সৎবংআ দাক্কে মান্দিরাংখো আসংএতবো।”
42009015	জা·রিকগিবারাং উয়ানদাক্কেন গিম্মিক মান্দিরাংখো আসংএতজক।
42009016	উনোন যীশু উয়া গি·বংআ রুটি আরো না·থক মাংগ্মিখো রা·এ সালগিচাখো নিগোদজক আরো উয়ারাংনা ইসলখো মিৎথেলানি জা·মানো ফি·থংজক। জা·মানো মান্দিরাংনা সুআলে হ·ন্না উয়ারাংখো জা·রিকগিবারাংনি জাক্কো হন·জক।
42009017	গিম্মিক মান্দিরাংআন অক্ষায়ে চা·থকজক। জা·মানো গা·আকে দংগিবা ফি·থংআরাংখো চি·গ্মি খকও খল্লামজক।
42009018	রাং·সাও যীশু মান্দিগ্রি হা·দাম দামসাও বি·ইংআমিং। বিমুং বিনি জা·রিকগিবারাংসান দংআমিং। বিয়া বিসংচা সিং·জক, “আংআ সা, ইনি গিম্মিনো মান্দিরাং মুয়াখো আগানা?”
42009019	জা·রিকগিবারাং আগানজক, “সাবা সাবা আগানা না·আ রিপ্পলেতগিবা যোহন; সাবা সাবা আগানা এলিয়; দা·আবা সাবা সাবা আগানা চেংওনি সাকসা আগানসোগিবা থাংচাফিলজক।”
42009020	যীশু বিসংনা আগানজক, “ইন্দিবা না·সং মুয়াখো আগানা, আংআ সা?” পিতর আগানজক, “না·আ ইসলনি উয়া খ্রীষ্ট।”
42009021	উনোন যীশু বিসংখো সিমসাকেতজক আরো দারাংনাবা আগানজাখানা গি·য়েৎজক।
42009022	বিয়া বিসংনা আরোবা আগানজক, মান্দিনি দেফান্থিখো বাং·এ দুক চাকনা নাংনুয়া। মি·আফারাং, খামাল দাল·গিবারাং আরো শাস্ত্র স্খিগিবারাং বিখো জেগালনুয়া। বিখো স·ওতে গালনুয়া আরো সাল গিত্থামনি সালো বিখো সিয়াওনি থাংচাফিলনা নাংনুয়া।
42009023	জা·মানো বিয়া গিম্মিকনা আগানজক, “সাবা আংনি রামাও রি·বানা হা·সিকোদে, বিয়া আন·থাংনি হা·সিকা গিত্তা রি·জাখানা; সালাজ্রিং আন·থাংনি চিসলখো রিপ্পিএ বিয়া আংখো জা·রিকখানা।
42009024	আন·থাংনি গিম্মিন জে জাংগি থাংএতনা হা·ম্মা বিয়া বিনি জাংগিখো গিম্মায়েতনুয়া; ইন্দিবা আংনি গিম্মিন জে জাংগিথাংখো গিম্মায়েতা বিয়া বিনি জাংগিখো জক্কেৎনুয়া।
42009025	সাবা হা·গিলসাক গিম্মিকখো মা·ন্নেবা আন·থাংনি জাংগিখো গিম্মায়েতোদে বিনি মুয়া লাভ দংআ?
42009026	সাবা আংনি গিম্মিন আরো আংনি খাৎথানি গিম্মিন খ্রাচা·সিকোদে, মান্দিনি দেফান্থি জেনসালো আন·থাংনি রাসং আরো ফাগিবা আরো রংথালগিবা সা·গ্রেরাংনি রাসংও রি·বানুয়া উনসালো বিয়াবা উয়া মান্দিনা খ্রাচা·নুয়া।
42009027	আংআ না·সংনা বিবিন আগানিংআ, ইয়ানো ইন্দাকগিবা মান্দিরাং দংআ জেরাংচা ইসলনি সংনকখো ফিন্নিকখুজানা দিপ্পাৎ বিসং মামুং দাক্কেবা সিজানুয়া।”
42009028	ইয়া খাৎথারাংখো আগানানি সালস্নি জা·মানো যীশু বি·না ইন্নে পিতর, যোহন আরো যাকোবখো রা·এ হা·ব্রি থিম·সাওনা রি·য়াংজক।
42009029	বি·মিত্তিংও যীশুনি মিকখাং দিংথাং হং·জক আরো বিনি বা·রাচলারাং চিং·ব্রাপে বকবিজক,
42009030	আরো বিমুং সাকগ্মি মান্দিখো খাৎথা আগানাখো নিকনা মান·জক। উয়া সাকগ্মি হং·জক মোশি আরো এলিয়।
42009031	বিসং রাসংখো রা·এ মিকখাং ফা·জক। যিরূশালেমো যীশুনি জাংগি গাল্লানি গিম্মিনো বিসং খাৎথা আগানিংআমিং।
42009032	পিতর আরো বিনি রিপ্পেংরাং উয়া সময়ও থুসিফেক্কে দংআমিং। থুয়ানি চাখাত্তে বিসং যীশুনি রাসংখো নিকনা মান·জক আরো বিমুং চাদেংগিবা উয়া সাকগ্মি মান্দিখোবা নিকজক।
42009033	উয়া সাকগ্মি যীশুওনি রি·য়াংমিত্তিংও পিতর যীশুনা আগানজক, “স্খিগিবা, ইনো চিংআ দংআ, ইয়ান নামজক। চিংআ ইনো নকথিপ গি·গিত্থাম রিকনা- গি·সা নাং·না, গি·সা মোশিনা আরো গি·সা এলিয়না।” বিয়া মুয়াখো আগানিংআমিং উখো আন·থাংআন হা·আইচাকজাজক।
42009034	পিতরনি খাৎথা আগানমিত্তিংও গাদিলা খানসা রি·বাএ বিসংখো সালাখিমদাপজক। উনো জা·রিকগিবারাং খেনবিজক।
42009035	উয়া গাদিলাওনি ইয়া খাৎথাখো খিন্নানা মান·জক, “ইয়ান আংনি দেফান্থি জেখো আংআ বাচ্ছিয়ে রা·জক; না·সং ইনি খাৎথাখো খিন্নাবো।”
42009036	জে সময়ও খাৎথা আগানা জ্রিপজক উয়া সময়ও যীশুনি সাকসান দংআখো নিকজক। জা·রিকগিবারাং জেখো নিক্কামিং উয়ারাংনি গিম্মিনো দারাংনাবা মামুংখো আগানগিজা বিসং জ্রিপজ্রিপ দংআরিজক।
42009037	সালগিপ্পিনো যীশু আরো উয়া সাকগিত্থাম জা·রিকগিবারাং হা·ব্রিওনি হং·খাতে রি·বানি জা·মানো বাং·আ মান্দি যীশুমুং গ্রংনা রি·বাজক।
42009038	উনোন মান্দি বাং·আনি গিসেপোনি মান্দি সাকসা চ্রিকে যীশুনা আগানজক, “স্খিগিবা, খা·সাফাএ আংনি দেফান্থিখো নিবো। বিয়া আংনি সাকসা খাম·খাম দে হং·আ।
42009039	বিখো গিসিক নামগিজাগিবা রি·ম্মিংআ আরো উনোন বিয়া রাং·গিত্তিক চ্রিক্কিংআ। উয়া গিসিক নামগিজাগিবা বিখো সাকসেলে রিম·জোকনো বিনি খু·সুকওনি খু·চি বকবাকে হং·খাতা; জা·মানো বিখো নাম্মেন সা·দিকেতি মাত্তেতি বুয়েতি ওয়াত্তাংআ।
42009040	উয়া গিসিক নামগিজাগিবাখো হা·রিকেতখানা আংআ নাং·নি জা·রিকগিবারাংখো মল·মলামিং, ইন্দিবা বিসং মান·জাজক।”
42009041	উনো যীশু আগানজক, “বিবিরা·গিজাগিবা আরো নামগিজা মান্দিরাং! আরো বাসিক সালসা আংআ না·সংমুং দংনুয়া আরো না·সংখো চাকচিকনুয়া? নাং·নি দেফান্থিখো ইনোনা রিমবাবো।”
42009042	উয়া দেফান্থিনি রি·বামিত্তিংওন উয়া গিসিক নামগিজাগিবা বিখো গোস্থাপে সাকসেসেলজক। উনি গিম্মিন যীশু উয়া গিসিক নামগিজাগিবাখো ইন্দাতজক আরো বি·সাখো নাম্মেতি বিনি ফাগিবাচা হ·ন্নেতফিলজক।
42009043	ইসলনি বিল্লাকবাত্তাখো নিক্কে গিম্মিকান আইয়াও ইনমানজক। গিম্মিকান যীশুনি দাক্কারাংখো আইয়াও ইনমানে চানচিমিত্তিংও যীশু বিনি জা·রিকগিবারাংনা আগানজক,
42009044	“আংনি ইয়া খাৎথাখো গিসিক নাংএ খিন্নাবো, মান্দিনি দেফান্থিখো মান্দিরাংনি জাক্কো রি·ম্মে হ·ন্নুয়া।”
42009045	ইন্দিবা জা·রিকগিবারাং উয়া খাৎথাখো হা·আইচাকজাজক। বিসং উখো হা·আইজাখানা গিত্তা ইসল বিসংওনি উয়া খাৎথাখো নিং·থুয়ে দন্নামিং। ইখো রা·এ যীশুখো মামুংখো সিং·নাবা জা·রিকগিবারাং খেনজক।
42009046	জা·রিকগিবারাংও সা দাল·বাত্তা উখো রা·এ বিসং জিগ্রিক্কিংআমিং।
42009047	যীশু বিসংনি গিসিকো চানচিগ্রিক্কাখো হা·আইনা মা·ন্নে বি·সা সাকসাখো রিমবাএ আন·থাংনি কেচ্চিও চাদেংএতজক।
42009048	জা·মানো বিয়া বিসংনা আগানজক, “জে আংনি বিমুংও ইন্দাকগিবা বি·সাখো রা·চাকা বিয়া আংখোন রা·চাকা। জে আংখো রা·চাকা, বিয়া আংখো ওয়াত্তেতগিবাখোন রা·চাকা। না·সংনি গিসেপো গিম্মিকনা চনবাৎগিবান দাল·বাৎগিবা হং·আ।”
42009049	যোহন আগানজক, “স্খিগিবা, নাং·নি বিমুংচা গিসিক নামগিজাগিবারাংখো হা·রিকগিবা সাকসাখো চিংআ নিকজক। বিয়া চিংমুং নাং·খো জা·রিকগিবা হং·জানি গিম্মিন বিখো চিংআ বেং·জক।”
42009050	যীশু বিনা আগানজক, “দা·আ বেং·আবো, মুয়ানা না·সংখো চাংফেংগিজাগিবা না·সংনা চাকগিবা হং·আ।”
42009051	যীশুনি সালগিচা রি·য়াংনা সাল সেফাংবাওন বিয়া যিরূশালেমচা রি·য়াংনা হাম·জক।
42009052	বিয়া স্খাংআন উয়োনা মান্দিরাংখো ওয়াত্তেতসোজক। বিসং যীশুনা গিম্মিকখো থারিসোনা শমরীয়রাংনি সং দামসাও নাপজক,
42009053	ইন্দিবা যীশু যিরূশালেমচা রি·য়াংনুয়া ইন্নে উয়া সংনি মান্দিরাং বিখো রা·চাকজাজক।
42009054	উখো নিক্কে বিনি জা·রিকগিবা যাকোব আরো যোহন আগানজক, “গিত্তেল, এলিয় গিত্তা ইয়ারাংখো ব·ন্নেতনা ইন্নে সালগিওনি ওয়া·আলখো গা·আকদাপখানা চিংআ আগান্না, ইখো না·আ হা·ম্মিংআমা?”
42009055	যীশু বিসংচাখো নিএতে বিসংখো ইন্দাতজক।
42009056	জা·মানো বিসং সংগিপ্পিনচা রি·য়াংজক।
42009057	বিসংনি রামা গিত্তা রি·য়াংমিত্তিংও সাকসা মান্দি যীশুনা আগানজক, “না·আ জেওনা রি·য়াংনুয়া উয়োনা আংআবা নাং·মুং রি·য়াংফানুয়া।”
42009058	যীশু বিনা আগানজক, “সি·ওলরাংনি হা·খল দংআ আরো সাক্কানি দো·দ্রাংনি বিথিপ দংআ, ইন্দিবা মান্দিনি দেফান্থিনি স্খু দনচাকানি হা·দাম মামুংচাবা দংজা।”
42009059	জা·মানো বিয়া সাকগিপ্পিননা আগানজক, “আংমুং রি·বাফাবো।” ইন্দিবা উয়া মান্দি আগানজক, “স্খিগিবা, স্খাং আংনি ফাগিবাখো গোপনা রি·য়াংনা হন·চেংবো।”
42009060	যীশু বিনা আগানজক, “সিগিবারাংআন বিসংখো গোপখানা, ইন্দিবা না·আ রি·বাএ ইসলনি সংনকনি গিম্মিনো আগানফ্রাকবো।”
42009061	দা·আও সাকগিপ্পিন আগানজক, “স্খিগিবা, আংআ নাং·মুং রি·য়াংফানুয়া, ইন্দিবা স্খাং আংখো নকনি মান্দিরাংখো মিকখাং ফা·এ রি·বানা হন·চেংবো।”
42009062	যীশু বিনা আগানজক, “নাঙ্গলও জাক হ·ন্নে জাংগিলচাখো নিফিলগিবা ইসলনি সংনকনা খ্রাজা।”
42010001	উনি জা·মানো গিত্তেল যীশু আরোবা সাকসৎস্নি জা·রিকগিবারাংখো বাচ্ছিয়ে রা·এ আগানফ্রাকনা ওয়াত্তেতজক। বিয়া আন·থাং জে সংরাংচা আরো হা·দামরাংচা রি·য়াংনা মিকসংআমিং উয়া হা·দামরাংচা রি·য়াংনা স্খাং জা·রিকগিবারাংখো সাকগ্মি গ্মি দাক্কে ওয়াত্তেতসোজক।
42010002	বিয়া জা·রিকগিবারাংনা আগানজক, “মিরাংদে বাং·বিবিআন, ইন্দিবা কাম দাকগিবাদে বাং·জা। ইনি গিম্মিন মি রাতনা কাম দাকগিবারাংখো ওয়াত্তেতখানা নকগিবাচা মল·মলবো।
42010003	না·সং রি·য়াংবো; মাৎচা হা·রেকনি গিসেপো মেষ গিত্তান আংআ না·সংখো ওয়াত্তেতিংআ।
42010004	দকরা বা জা·খপরাংখো দা·আ রা·আংআবো আরো রামাও সাকসাখোবা দা·আ সালাম দাক্কাবো।
42010005	না·সং জে নকচা রি·য়াংনুয়া উয়োনা স্খাং আগানবো, ‘ইয়া নক্কো থম·থম হং·খানা।’
42010006	থম·থমাখো নামনিকগিবা উয়োনা দংওদে না·সংনি থম·থমা বিনি উয়োন দংনুয়া, ইন্দিবা উয়ানদাকগিবা দংজাওদে না·সংনি থম·থমা না·সংচান ফিল·বানুয়া।
42010007	উয়া নক্কোন দংবো আরো বিসংনি চা·না হন·গিবাখোন চা·বো, মুয়ানা কাম দাকগিবাদে বিনি মা·ন্নানিখো মা·ন্না খ্রাআ। নক গি·সাখো ওয়াত্তে নক গি·সাওনা দা·আ রি·য়াংআবো।
42010008	“বাদিআবা সংচা রি·য়াংওদে আরো উনি মান্দিরাং না·সংখো রা·চাকোদে না·সংনা চা·না হন·গিবাখোন চা·বো।
42010009	উয়া সংনি সাগিবারাংখো নাম্মেতবো আরো বিসংনা আগানবো, ‘ইসলনি সংনক না·সংনা সেফাংজক।’
42010010	ইন্দিবা বাগিবাবা সংও রি·য়াংওদে আরো উনি মান্দিরাং না·সংখো রা·চাকজাওদে উয়া সংনি রামারাংও রি·য়াংএ ইন্দাকে আগানবো,
42010011	‘চিংনি জা·চকরাংও মা·বাকগিবা না·সংনি সংনি হা·দুলাখোবা না·সংনি সাক্কাও দকফ্রংজক। ইন্দিবা না·সং হা·আইএ দনবো, ইসলনি সংনক সেফাংজক।’
42010012	আংআ না·সংনা আগানিংআ, বিচালনি সালো উয়া সংনা বাত্তে সদোম সংজিলমানি মান্দিরাংনি অবস্থা চাকথোবাত্তানি হং·নুয়া।
42010013	“হং·সিখানা নাং·না কোরাসীন! হং·সিখানা নাং·না বৈৎসৈদা! না·সংও দাকগিবা বিল্লাকগিবা কামরাংখো সোর আরো সীদোন সংজিলমাও দাক্কোদে বাসোকোনিন বিসং ছালা গান্নে হা·দুবুও আসংএ পাপওনি গিসিকখো ফি·ল্লেতনুয়ামিং।
42010014	বিবিন, বিচালনি সালো সোর আরো সীদোননি অবস্থা না·সংনা বাত্তে চাকথোবাত্তানি হং·নুয়া।
42010015	আরো না·আ, কফরনাহূম, না·আ সালগিওনা সক্কে চুবাত্তাও গাদোয়াংনুয়ামা? মামুং সালোবা মান·জানুয়া, নাং·খো খা·মাচা সিগিবারাংনি হা·দামও গাল্লেতনুয়া।”
42010016	যীশু দা·আবা আন·থাংনি জা·রিকগিবারাংনা আগানজক, “না·সংনি খাৎথাখো খিন্নাচাকগিবা আংনি খাৎথাখোন খিন্নাচাক্কা। না·সংখো জিচাকগিবা আংখোন জিচাকা। আংখো জিচাকগিবা আংখো ওয়াত্তেতগিবাখোন জিচাক্কা।”
42010017	উয়া সাকসৎস্নি জা·রিকগিবারাং রি·বাফিলে খুসি হং·এ আগানজক, “গিত্তেল, নাং·নি বিমুংখো রা·এ আগানজোকনো গিসিক নামগিজাগিবারাংবা চিংনি খাৎথাখো খিন্নাচাক্কা।”
42010018	যীশু বিসংনা আগানজক, “আংআ সালগিওনি মিকখা রিপরাপা গিত্তা শয়তাননি গা·আকাখো নিকজক।
42010019	নিবো, আংআ না·সংনা চিপ্পু আরো মাংখ্রাংরাংনি সাক্কা গিত্তা রামা রি·না বিল হন·জক আরো না·সংনি বোবিল হং·গিবা শয়তাননি বিল গিম্মিকনি সাক্কাওবা বিল হন·জক। মামুংবা না·সংনি নামগিজাখো দাকজানুয়া।
42010020	ইন্দিবা গিসিক নামগিজাগিবারাং না·সংনি খাৎথাখো খিন্নাচাক্কা ইন্নে দা·আ খুসি হং·আবো ইন্দিবা সালগিও না·সংনি বিমুংখো চক্কানি গিম্মিনসা খুসি হং·বো।”
42010021	উনোন যীশু গিসিক রংথালগিবাও খা·স্রকে আগানজক, “ও আপফা, না·আ সালগিসাক আরো হা·গিলসাকনি গিত্তেল। আংআ নাং·খো মিৎথেলা, মুয়ানা না·আ ইরাংখো হা·আইগিবা আরো বুদ্ধি দংগিবারাংওনি থুম্মুয়ে দনজক ইন্দিবা বি·সা গিত্তা দাকগিবা মান্দিরাংনা ফারাকজক। হো·এ আপফা, নাং·নি নামনিকা গিত্তান ইরাং হং·জক।
42010022	“আপফা আংনি জাক্কো গিম্মিকখোন হন·জক। ফানা আগ্রে দারাংবা হা·আইজা দেফান্থি সা, দা·আবা দেফান্থিনা আগ্রে দারাংবা হা·আইজা ফা সা। ইনাআগ্রে দেফান্থি জেচা ফাখো ফারাকনা হা·সিকা বিয়াসান হা·আইয়া।
42010023	জা·মানো বিয়া জা·রিকগিবারাংচা নিফিলে বিসংনা সিউল দাক্কে আগানজক, “না·সং জেখো নিক্কিংআ, উখো জেরাং নিকনা মা·ন্নিংআ বিসং ফাত্তিয়াখো মান·গিবা হং·আ।
42010024	আংআ না·সংনা আগানিংআ, না·সং জেখো নিক্কিংআ, বাং·আ আগানসোগিবা আরো রাজারাং উখো নিকনা হা·সিকেবা নিকনা মান·জাজক; আরো না·সং জেখো খিন্নাংআ, উখো খিন্নানা হা·সিকেবা খিন্নানা মান·জাজক।”
42010025	রাং·সাও শাস্ত্র স্খিগিবা সাকসা যীশুচা রি·বাজক। যীশুখো রুরাএ নিনা উয়া স্খিগিবা আগানজক, “স্খিগিবা, মুয়াখো দাকজোকনো আংআ ফাংনাজলনি জাংগিখো মা·ন্নুয়া?”
42010026	যীশু বিনা আগানজক, “মোশিনি নিয়ামও মুয়া চক্কা দংআ? উয়ো মুয়াখো পড়িজক?”
42010027	উয়া শাস্ত্র স্খিগিবা যীশুনা আগানচাকজক, “না·সং গিম্মিকান না·সংনি গিম্মিক খা·থংচা, গিম্মিক জাংগিচা, গিম্মিক বিলচা আরো গিম্মিক গিসিকচা না·সংনি গিত্তেল ইসলনা খা·সাবো; আরো নাং·নি নকসুলরাংখো আন·থাংনি গিত্তা খা·সাবো।”
42010028	যীশু বিনা আগানজক, “না·আ খাকখেৎখো আগানচাকজক। না·আ ইন্দাকে দাক্কোদে জাংগি মা·ন্নুয়া।”
42010029	উয়া স্খিগিবা আন·থাংখো নাম্মাখো ফিন্নিকনা ইন্নে যীশুনা আগানজক, “সা আংনি নকসুল হং·আ?”
42010030	যীশু আগানচাকজক, “সাকসা মান্দি যিরূশালেমোনি যিরীহো সংজিলমাচা রি·য়াংমিত্তিংও রা·সেকগিবারাংনি জাক্কো গা·আকজক। বিসং উয়া মান্দিনি বা·রারাংখো এংজক আরো বিখো সিনা দাকফিলে দক্কে দন্নাংজক।
42010031	জা·মানো খামাল সাকসা উয়া রামা গিত্তা রি·য়াংআমিং। বিয়া উয়া মান্দিখো নিক্কে গেল্লারি রি·য়াংজক।
42010032	উগিত্তান সাকসা লেবীয় উয়া হা·দামচানা রি·বাজক আরো বিখো নিক্কে বিয়াবা গেল্লারি রি·য়াংজক।
42010033	জা·মানো শমরিয়া হা·দকনি সাকসা মান্দিবা উয়া রামা গিত্তা রি·য়াংমিত্তিংও উয়া মান্দিনি সেফাংও সকবাজক। বিখো নিক্কে বিয়া খা·সাচাকবিজক।
42010034	উয়া মান্দিনি সেফাংও রি·য়াংএ বিয়া বিনি মাতগিবারাংও তেলখো আরো আংগুরনি বিৎচিখো রুদাপে খাগপজক। জা·মানো আন·থাংনি গাধানি সাক্কাও বিখো গাত্তেতি গি·সা হোটেলচা রিম্মাংএ বিনা দাকচাকে হন·জক।
42010035	উনি সাল সাও উয়া শমরিয়ানি মান্দি দীনার গি·গ্মিখো হোটেলনি নকগিবানা হ·ন্নে আগানজক, ‘ইয়া মান্দিনা দাকচাকে হন·বো। ইনা বাত্তে থাংখা বাং·এ নাংদাপোদে আংআ ফিল·বাএ উখো হন·স্খানুয়া।’ ”
42010036	বন·খামাচাবাক্কা যীশু আগানজক, “দা·আও না·আ বাদিকে চানচিয়া? ইয়া সাকগিত্থামনি গিসেপো বাগিবা উয়া রা·সেকগিবারাংনি জাক্কো গা·আকগিবা মান্দিনি নকসুল হং·আ?”
42010037	উয়া শাস্ত্র স্খিগিবা আগানজক, “বিনা খা·সাচাকগিবা উয়া মান্দি।” উনো যীশু বিনা আগানজক, “ইন্দাকোদে না·আবা রি·য়াংএ উগিত্তান দাকবো।”
42010038	উনি জা·মানো যীশু আরো বিনি জা·রিকগিবারাং রামা রি·য়াংমিত্তিংও সং দামসাও নাপজক। উয়ো মার্থা মিংগিবা সাকসা মিচিক খুসি হং·এ আন·থাংনি নক্কো যীশুখো রা·চাকজক।
42010039	মরিয়ম মিংগিবা মার্থানি সাকসা নগিবা দংআমিং। বিয়া গিত্তেলনি জা·চকনি কেচ্চিও আসংএ বিনি খাৎথাখো খিন্নাংআমিং।
42010040	মার্থা ইন্দিবা চা·আ রিংআনিখো থারিনা ফিলসি ফিলথাপ দাক্কিংআমিং। উনি গিম্মিন বিয়া রি·বাএ আগানজক, “গিত্তেল, না·আ ইখো নিকজাংআমা, আংনি নগিবা আংখো সাকসান কাম দাকনা গিম্মিকখো গালচিপ্পাংজক? না·আ বিখো আগানবো জেদাক্কে বিয়া আংনা দাকচাকে হ·ন্না।”
42010041	উনো যীশু মার্থানা আগানজক, “মার্থা, মার্থা, না·আ বাং·আনি গিম্মিন জাজ্রেংআ আরো ফিলসি ফিলথাপ দাক্কা,
42010042	ইন্দিবা মিংসাখোসান নাংআনি দংআ। মরিয়ম উয়া নামগিবা বাকখোন বাচ্ছিয়ে রা·জক। উখো বিচানিখো রা·আংজানুয়া।”
42011001	রাং·সাও যীশু বাগিবাবা হা·দামচা বি·ইংআমিং। বি·আনি জা·মানো বিনি জা·রিকগিবা সাকসা রি·বাএ বিনা আগানজক, “গিত্তেল, রিপ্পলেতগিবা যোহন জেদাক্কে আন·থাংনি জা·রিকগিবারাংনা বি·না স্খিয়ামিং উগিত্তা না·আবা চিংনা বি·না স্খিবো।”
42011002	যীশু বিসংনা আগানজক, “না·সংনি বি·মিত্তিংও আগানবো, ‘ও সালগিনি আপফা, নাং·নি বিমুংখো রংথালা ইন্নে ইনথকনা। নাং·নি সংনক হং·বাখানা।
42011003	সালাজ্রিংনি চা·আনিখো না·আ চিংনা ফাংনান হন·বো।
42011004	চিংনি পাপরাংখো ক্ষেমা দাকবো, মুয়ানা জেরাং চিংনি সাক্কাও পাপ দাক্কা চিংআ বিসংখো ক্ষেমা দাক্কা। চিংখো না·আ রুরাও দা·আ গাল্লাবো।’ ”
42011005	জা·মানো যীশু আন·থাংনি জা·রিকগিবারাংনা আগানজক, “ইন্দাকে চানচিচিপবো, ওয়ালজাৎচিও না·সংওনি সাকসা বিনি রিপ্পেংচা রি·য়াংএ ইন্দাকে আগানোদে, ‘রিপ্পেং, আংনা রুটি গিলগিত্থাম হন·খুবো।
42011006	আংনি রিপ্পেং সাকসা রামা রি·য়াংমিত্তিংও আংচানা রি·বাজক। বিনা চা·না হ·ন্না গিত্তা আংচা মামুংবা দংজা।’
42011007	উনো নকনিংওনি বিনি রিপ্পেং আগানচাকজক, ‘আংখো দা·আ মাংমেংএতাবো। দা·আও দ·গা চিপজক আরো আংনি বি·সারাং থুরামো আংমুং থুয়ে দংআ। আংআ চাখাত্তে নাং·না মামুংখোন হ·ন্না মান·জানুয়া।’
42011008	আংআ না·সংনা আগানিংআ, বিয়া রিপ্পেংথাং হং·আনি গিম্মিন চাখাত্তে বিনা মামুংখো হন·জাওবা, ইন্দিদে উয়া মান্দিনি রাং·নিরাং মল·মলানি গিম্মিন বিয়া চাখাতনুয়া আরো বিনি নাংগিবাখো বিনা হ·ন্নুয়া।
42011009	“ইনি গিম্মিন আংআ না·সংনা আগানিংআ, হাম·বো, না·সংনা হ·ন্নুয়া; সান্দিবো, মা·ন্নুয়া; দ·গাও দকথিকবো, না·সংনা এংএ হ·ন্নুয়া।
42011010	হাম·গিবা গিম্মিকান মা·ন্না; সান্দিগিবা মা·ন্না; আরো দ·গাও দকথিকগিবানা দ·গাখো এং·এ হ·ন্না।
42011011	না·সংনি গিসেপো ইন্দাকগিবা ফা সা দংআ, জে বিনি দেফান্থি রুটি হা·ম্মোদে বিনা রং·থিখো হ·ন্নুয়া, বা না·থক হা·ম্মোদে চিপ্পুখো হ·ন্নুয়া,
42011012	বা দো·চিখো হা·ম্মোদে মাংখ্রামখো হ·ন্নুয়া?
42011013	ইন্দাকোদে না·সং নামগিজা হং·এবা আন·থাংথাংনি দেদ্রাংনা নামনামা জিনিসরাংখো হ·ন্না হা·আইওদে, ইন্দিদে সালগিও দংগিবা ফাচা জেরাং হা·ম্মা, বিসংনা বিয়া গিসিক রংথালগিবাখো হ·ন্নুয়া ইয়াদে খাকখেতান হং·আ!”
42011014	সালগিপ্পিনো যীশু আব্রা গিসিক নামগিজাগিবাখো হা·রিকিংআমিং। গিসিক নামগিজাগিবা ওয়াত্তাংআনি জা·মানো উয়া আব্রা মান্দি খু·সুক আগান্না মান·জক। উনি গিম্মিন মান্দিরাং আইয়াও ইনমানজক,
42011015	ইন্দিবা মিত্তামরাং আগানজক, “বিয়া গিসিক নামগিজাগিবারাংনি রাজা বেল্‌সবূলও ফাংচাকে গিসিক নামগিজাগিবারাংখো হা·রিকা।
42011016	সাকগিপ্পিনরাং যীশুখো রুরাএ নিনা সালগিওনি গি·সা চিনখো ফিন্নিকখানা আগানজক।
42011017	বিসংনি চানচিয়াখো হা·আইনা মা·ন্নে যীশু আগানজক, “জে সংনক আন·থাংনি গিসেপো দিংথাং হং·আ উয়া সংনক ব·ন্নাংআ, আরো উনি গিম্মিন উয়া সংনকনি নকরাংবা দিংথাং হং·আ।
42011018	শয়তানবা আন·থাংনি সাক্কাও বোবিল দাক্কে চাদেংওদে বাদিকে দাক্কে বিনি সংনক দংখুনুয়া? না·সং আগানিংআ আংআ বেল্‌সবূলচা ফাংচাকে গিসিক নামগিজাগিবারাংখো হা·রিকা।
42011019	নাম্মান, আংআ বেল্‌সবূলচা ফাংচাকে বিসংখো ওয়াত্তেতোদে না·সংনি মান্দিরাং সাখো ফাংচাকে গিসিক নামগিজাগিবাখো হা·রিকা? না·সং খাকখেৎখোন আগানামা আগানজা উখো না·সংনি মান্দিরাংআন বিচাল দাকনুয়া।
42011020	ইন্দিবা আংআ ইসলনি বিলচা গিসিক নামগিজাগিবারাংখো হা·রিকোদে ইসলনি সংনক না·সংচা সকবাজক।
42011021	“সাকসা বিলগ্মাং মান্দি জেনসালো জাকরিমরারাংখো রা·এ আন·থাংনি জিনিসরাংখো রাক্ষিয়া উনো বিনি জিনিসরাং নাম্মেন দংআ।
42011022	ইন্দিবা বিনা বাত্তে বিলগ্মাং সাবা রি·বাএ বিখো রি·ম্মোদে, ইন্দিদে বিনি ফাংচাকগিবা জাকরিমরারাংখো উয়া সাকগিপ্পিন মান্দি রা·সেক্কে রা·আ আরো রা·সেকগিবা জিনিসরাংখো সুয়ালে রা·আ।
42011023	“আংনা চাকগিজাগিবা আংখো চাংফেংগিবা হং·আ। আংমুং খল্লামগিজাগিবাদে গোচ্রাকগিবা হং·আ।
42011024	“জেনসালো গিসিক নামগিজাগিবা সাকসা মান্দিওনি হং·খাতে রি·য়াংআ উনো বিয়া নেং·থাকনা ইন্নে রান·গিবা হা·দামরাংও রওমে দংইংআ। জা·মানো উখো মান·জাএ বিয়া আগানা, ‘আংআ জে নকনি হং·খাতবামিং দা·আবা উয়া নক্কোন আংআ রি·য়াংফিলনুয়া।’
42011025	রি·বাফিলে উয়া নকখো বিয়া বাংবাং দাক্কে, চি·রংএ আরো থারিয়ে দন্নাখো নিকনা মা·ন্না।
42011026	উনোন বিয়া রি·য়াংএ আন·থাংনা বাত্তে নামবাৎগিজা সাকস্নি গিপ্পিন গিসিক নামগিজাগিবাখো রি·ম্মে রা·বাআ আরো উয়ো নাপ্পে দংখামা। উনি গিম্মিন উয়া মান্দিনি স্খাংনা বাত্তে বন·চতগিবা অবস্থা আরোবা নামজাবাত্তা।”
42011027	যীশুনি খাৎথা আগানমিত্তিংও মান্দি বাং·আনি গিসেপো মিচিক সাকসা চ্রিকে আগানজক, “উয়া মিচিক ফাত্তিয়াখো মান·গিবা হং·আ, জে নাং·খো অক্কো খিজক আরো সক খানজক।”
42011028	ইন্দিবা যীশু আগানজক, “ইনাবাত্তে ইসলনি খাৎথাখো খিন্নাগিবা আরো উগিত্তা কাম দাকগিবারাংআন ফাত্তিয়াখো মান·গিবা হং·আ।”
42011029	বাং·বিয়া মান্দিরাং যীশুখো উইলউইলে থম·দাকনা হা·বাচেংজক। উনোন যীশু আগানজক, “ইয়া চাসংনি মান্দিরাং নামজা। বিসং চিনখো সান্দিয়া ইন্দিবা আগানসোগিবা যোনানি চিননা আগ্রে মামুং চিনখো বিসংনা ফিন্নিকজানুয়া।
42011030	নীনবী সংজিলমানি মান্দিরাংনা জেদাক্কে যোনা আন·থাংআন চিন হং·আমিং উয়ানদাক্কেন মান্দিনি দেফান্থি ইয়া চাসংনি মান্দিরাংনা চিন হং·নুয়া।
42011031	বিচালনি সালো সালগিপেংচানি রাণী চাখাত্তে ইয়া চাসংনি মান্দিরাংনি গ্রোখো ফিন্নিকনুয়া, মুয়ানা শলোমন রাজানি হা·আইয়ানিখো খিন্নাথিমনা বিয়া হা·গিলসাকনি বন·চতগিবা হা·সামওনি রি·বামিং; আরো নিবো, ইনো শলোমননা বাৎগিবা সাকসা দংআ।
42011032	বিচালনি সালো নীনবী সংজিলমানি মান্দিরাং চাখাত্তে ইয়া চাসংনি মান্দিরাংনি গ্রোখো ফিন্নিকনুয়া, মুয়ানা যোনানি আগানফ্রাকানি গিম্মিন নীনবীনি মান্দিরাং পাপওনি গিসিক ফি·ল্লামিং; আরো নিবো, ইনো যোনানা বাৎগিবা দা·আও সাকসা দংআ।
42011033	“সাবা চাক্কি সো·এ মিৎথিনাও বা খক নিং·আও দনজা বাত্তেসা গাসা সাক্কাওন দন্না, জেদাক্কোদে নিং·আও নাপবাগিবারাং সেং·আখো নিকনা মা·ন্না।
42011034	নাং·নি মিক্রোন নাং·নি বে·এননি চাক্কি হং·আ। নাং·নি মিক্রোন নাম্মোদে নাং·নি বে·এন গিম্মিক সেং·নুয়া, ইন্দিবা মিক্রোন নামজাওন নাং·নি বে·এনবা আন্দালনুয়া।
42011035	নাং·ও দংগিবা সেং·আ আন্দালানি হং·আমা উনি বিদিংও সিমসাকবো।
42011036	নাং·নি বে·এন গিম্মিক সেং·চিপোদে আরো অকখিসাবা আন্দালজাওদে উয়া চু·গিম্মিক থেং·সুনুয়া, জেদাক্কে চাক্কিনি সেং·আ নাং·নি সাক্কাও গা·আকজোকনো নাং·নি বে·এন সেং·আনি হং·আ।”
42011037	যীশুনি খাৎথা আগানানি জা·মানো সাকসা ফরীশী যীশুখো চা·না আগানজক। উনোন যীশু নিং·আচা নাপ্পে চা·না আসংজক।
42011038	উয়া ফরীশী চা·না স্খাং থরমনি নিয়াম গিত্তা যীশুনি জাকসুয়াখো নিকজায়ে আইয়াও ইনমানজক।
42011039	গিত্তেল বিনা আগানজক, “ইন্দাকোদে খিন্নাবো, না·সং আগানস্খাওদে ফরীশীরাং, রাংথাল আরো দিকথেনি হা·ফালচানিখো চি·রংএ দন্নিংআ, ইন্দিবা না·সংনি নিং·আওদে মাদ্দুয়া আরো নামগিজা গাপ্পা।
42011040	না·সং জাদাস্রাং! হা·ফালনিখো থারিগিবা নিং·আনিখোবা থারিজামা?
42011041	ইন্দিবা না·সংনি দনচাক্রাও দংগিবাখোন কাঙ্গালরাংনা হ·ন্না গিত্তা হন·বো; নিবো, দিমদাকান না·সংনা রংথালনুয়া।
42011042	“হং·সিখানা না·সংনা ফরীশীরাং! না·সং পুদিনা, তেজপাতা আরো বাং·আ সামবিজাকরাংনি বাকচিখুংনি বাকসাখো ইসলনা হ·ন্নিংআ, ইন্দিবা খাকখেৎ বিচাল আরো ইসলনা খা·সানাদে গিসিক নাংজা। স্খাংনিরাংখো মানিয়েমুং জা·মাননিরাংখোবা মানিয়ান না·সংনা খ্রাআ।
42011043	“হং·সিখানা না·সংনা ফরীশীরাং! থম·দাকরামনি দাল·গিবা আসংচাক্কানিও আসংনা আরো বাজালরাংও মান্দিরা·আখো মা·ন্না না·সং নামনিকা।
42011044	হং·সিখানা না·সংনা! না·সংদে চিন হন·গিজা গোপরাম গিত্তা হং·আ। মান্দিরাং হা·আইমানজায়ে উনি সাক্কা গিত্তা রামা রি·য়াংআ।”
42011045	উনোন শাস্ত্র স্খিগিবারাংনি গিসেপো সাকসা যীশুনা আগানজক, “স্খিগিবা, ইখো আগানে না·আ চিংখোবা চন্নিকিংজক।”
42011046	যীশু আগানজক, “হং·সিখানা না·সংনা শাস্ত্র স্খিগিবারাং! না·সং মান্দিরাংনি সাক্কাও জ্রিমবিয়া বোঝারাংখো গাত্তেতা, ইন্দিবা বিসংনা দাকচাকনা ইন্নে আন·থাংথাংনি জাকসি খানসাখোবা মজিমেতজা।
42011047	“হং·সিখানা না·সংনা! আগানসোগিবারাংনি গোপরামখো না·সং গিত্তাল দাক্কে রিক্কে দংআ, ইন্দিবা না·সংনি ফাগিৎচামরাংআন বিসংখো স·ওতে গাল্লামিং।
42011048	উনি গিম্মিন না·সংআন না·সংনি ফাগিৎচামরাংনি কামনি সাক্ষি হং·আ আরো বিসংনি উয়া কামরাংখো না·সং মানিয়েবা রা·আংআ। বিসং আগানসোগিবারাংখো স·ওতে গালজক, দা·আবা না·সং উয়া আগানসোগিবারাংনি গোপরামখো রিক্কিংজক।
42011049	ইনি গিম্মিন ইসল বিনি মিকসংআ গিত্তা ইয়া খাৎথাখো আগানজক, ‘আংআ বিসংচা আগানসোগিবারাংখো আরো ওয়াত্তেতগিবারাংখো ওয়াত্তেতনুয়া। বিসংনি গিসেপো মিত্তামরাংখো বিসং স·ওতে গালনুয়া আরো গিপ্পিনরাংখো হা·রিকনুয়া।’
42011050	হা·গিলসাক হং·চেংওনি জে আগানসোগিবারাংখো স·ওতজকমিং, উরাংনি হান·চিনা ইয়া চাসংনি মান্দিরাং গ্রো নাংনুয়া।
42011051	হো·এ, আংআ না·সংনা আগানিংআ, হেবলখো স·ওতচেংওনি জে সখরিয়খো গানচি আরো রংথালগিবা নকদ্রিংচা স·ওতে গাল্লামিং উয়া সখরিয়নি সিয়াওনা দিপ্পাৎ গিম্মিক হান·চিনি হা·সেলো ইয়া চাসংনি মান্দিরাং গ্রো নাংনুয়া।
42011052	“হং·সিখানা না·সংনা শাস্ত্র স্খিগিবারাং! না·সং হা·আইয়ানি চাবিখো রা·আংজক। আন·থাংথাংবা নিং·আও নাপজাজক আরো নিং·আও নাপনা হাম·গিবারাংখোবা নাপনা হন·জাজক।”
42011053	বিয়া উয়া হা·দামখো ওয়াত্তে রি·য়াংমিত্তিংও শাস্ত্র স্খিগিবারাং আরো ফরীশীরাং বিনি সাক্কাও বোবিল দাকনা হা·বাচেংজক। বাং·আ খাৎথারাংখো সিং·রোকে বিনি খু·ফাও বিখো রিম·না ইন্নে বিসং নিচাকসোএ দংজক।
42012001	ইন্দাকমিত্তিংও হাজাল হাজাল মান্দি ইন্দাকফিল্লে থম·দাকানি গিম্মিন বিসং সিকচেপচেপি সাকসা সাকগিপ্পিননি সাক্কাও গা·আকনা নাংজক। উনো যীশু বিনি জা·রিকগিবারাংনা আগানচেংজক, “ফরীশীরাংনি ওয়ানথিনা সিমসাকবো। উয়া ওয়ানথিদে বিসংনি বু·এ চা·আনি হং·আ।
42012002	থুম্মুয়ে দনগিবা গিম্মিকখোন ফারাকনুয়া আরো মিৎথিনাও দনগিবা গিম্মিকখোন হা·আইএতনুয়া।
42012003	না·সং জেখো আন্দালাও আগানজক উখো মান্দিরাং জাসেংআও খিন্নানুয়া। নক নিং·আচা নাচিখলো জেখো আগানজক উখো নকখিং সাক্কাওনি আগানফ্রাকেতনুয়া।
42012004	“আংনি রিপ্পেংরাং, আংআ না·সংনা আগানিংআ, বে·এনখো স·ওতানি আগ্রে জেরাং মামুংখোবা দাকনা মান·জা বিসংনা দা·আ খেন্নাবো।
42012005	সানা খেন্না নাংআ আংআ উখো আগানিংজক। না·সংখো স·ওতানি জা·মানো নরকচা গাল্লেতানি বিল দংগিবানাসান খেনবো। হো·এ, আংআ না·সংনা আগানিংআ, বিনান খেনবো।
42012006	“দো·চক মাংবংআখো পয়সা অকখিসানা ফালজামা? ইন্দাকোবা ইসল উরাংনি মাংসাখোবা গুয়ালজা।
42012007	আরো না·সংনি স্খুনি খিন্নিরাংখোবা বিয়া চান্নে দন্নিংআ। দা·আ খেন্নাবো, বাং·আ দো·চকরাংনা বাত্তেবা না·সং গামচাৎবাত্তা।
42012008	“আংআ না·সংনা আগানিংআ, সাবা মান্দিরাংনি মিকখাংও আংখো খু·রাচাক্কোদে মান্দিনি দেফান্থিবা ইসলনি সা·গ্রেরাংনি মিকখাংও বিখো খু·রাচাকনুয়া।
42012009	ইন্দিবা মান্দিরাংনি মিকখাংও আংখো জিচাকগিবাখো আংআবা ইসলনি সা·গ্রেরাংনি মিকখাংও জিচাকনুয়া।
42012010	মান্দিনি দেফান্থিনি সাক্কাও সাবা মামুংখো ইন্নোদে বিখো ক্ষেমা দাকনুয়া, ইন্দিবা সাবা গিসিক রংথালগিবানি সাক্কাও চন্নিকানি খাৎথাখো আগানোদে বিখো ক্ষেমা দাকজানুয়া।
42012011	মান্দিরাং জেনসালো না·সংখো থম·দাকরামচা আরো শাসন দাকগিবাচা আরো বিলগ্মাং মান্দিরাংনি মিকখাংচা রিম্মাংনুয়া, উনো বাদিকে দাক্কে আন·থাংথাংনা চাক্কে আগান্নুয়া বা মুয়াখো আগানচাকনুয়া উনি গিম্মিন দা·আ জাজ্রেংআবো।
42012012	মুয়াখো আগান্না নাংনুয়া গিসিক রংথালগিবান উয়া সময়ও উখো না·সংনা স্খিয়ে হ·ন্নুয়া।”
42012013	মান্দি বাং·আনি গিসেপোনি সাকসা মান্দি যীশুনা আগানজক, “স্খিগিবা, চিংনি ফা চিংনা জে গামরাংখো দন্নাংজক, আংনি আদাথাংখো আগানবো আংমুং উখো সুয়ালে রা·খানা।”
42012014	যীশু বিনা আগানজক, “বিচাল দাকনা বা না·সংনা গামরাংখো সুয়ালে হ·ন্না সা আংনা বিল হন·জক?”
42012015	জা·মানো যীশু মান্দিরাংনা আগানজক, “সিমসাকবো! গিম্মিক মিকবোকাওনি আন·থাংথাংখো রাক্ষিবো, মুয়ানা বাং·আ গামজিন দংআন মান্দিনি জাংগিনা গিম্মিকনা বাত্তে নাংবাৎগিবা হং·জা।”
42012016	উনি জা·মানো যীশু মান্দিরাংনা স্খিয়ে হ·ন্না ইন্নে ইখো আগানজকঃ “বাগিবাবা সাকসা মা·ন্নে চা·গিবা মান্দিনি হা·বাও বাং·আ মি হং·জকমিং।
42012017	ইনি গিম্মিন বিয়া গিসিকথাংও চানচিয়ে আগানজক, ‘ইন্দাকফিল্লে মি বাং·আখো চিম্মংনা জামনকদে আংনি দংজা; আংআ দা·আও মুয়াখো দাকনুয়া?
42012018	দে, আংআ মিংসা কামখো দাকনুয়া। আংনি জামনকরাংখো ফি·এ দাল·বাত্তে জামনক রিকনুয়া আরো আংনি গিম্মিক মিখো আরো গামখো উয়ো চিম্মংনুয়া।
42012019	জা·মানো আংআ আন·থাংখো আগান্নুয়া, বাং·আ বিলসিরাংনা নামনামা জিনিসরাংখো চিম্মংজক। নেং·থাকবো, চা·বো-রিংবো, হান·সেংএ সালখো রি·য়াংএতবো।’
42012020	ইন্দিবা ইসল বিনা আগানজক, ‘ও জাদা, দা·আল ওয়াল্লোন নাং·নি সিনা নাংনুয়া। ইন্দাকোদে নাং·নি চিম্মংগিবা জিনিসরাং সানি হং·নুয়া?’ ”
42012021	বন·খামাচাবাক্কা যীশু আগানজক, “জে মান্দি আন·থাংনি গিম্মিন গামজিনরাংখো চিম্মংএনবা ইসলনি মিক্রোনও মা·ন্নে চা·গিবা হং·জা, বিনি অবস্থা উগিত্তান হং·আ।”
42012022	উনি জা·মানো যীশু বিনি জা·রিকগিবারাংনা আগানজক, “ইনি গিম্মিন আংআ না·সংনা আগানিংআ, মুয়াখো চা·নুয়া ইন্নে জাংগি থাংআনিনা বা মুয়াখো গান্নুয়া-চিন্নুয়া ইন্নে বে·এননা দা·আ জাজ্রেংআবো।
42012023	চা·না রিংনাসান জাংগি হং·জা, আরো গান্নাচিন্নাসান বে·এন হং·জা।
42012024	দো·কারাংচাখো নিএতবো, বিসং বিৎচ্রিবা গোজা মিখোবা রাতজা। বিসংনি চিম্মংগিবা নক বা জামনকবা দংজা, ইন্দাকোবা ইসল বিসংনা চা·আখো হ·ন্না। না·সং ইয়া দো·দ্রাংনা বাত্তেবা গামচাত্তা।
42012025	না·সংনি গিসেপো চানচিয়েমিংনা সা আন·থাংনি জাংগি থাংআনি সালখো ঘণ্টাসানা বাত্তেতনা মা·ন্না?
42012026	ইন্দাকোদে ইয়া চনবাত্তা কামখোবা না·সং দাকনা মান·জাওদে ইন্দিদে গিপ্পিনরাংনি গিম্মিনো মুয়ানা চানচিংআ?
42012027	“চানচিয়ে নিবো, হা·বাও দংগিবা বিবালরাং বাদিকে দাল·রোরোআ। উরাং গামজা আরো খিলদিংবা রাতজা। ইন্দিবা আংআ না·সংনা আগানিংআ, শলোমন রাজা বিনি রাসং গিম্মিকো দংএবা ইরাংনি গি·সা গিত্তাবা নিথয়ে আন·থাংখো গান্নেতনা চিন্নেতনা মান·জাজক।
42012028	দা·আলো হা·বাও জে সামচেংরাং দংআ আরো আম্বুনো উখো চুদাপও গাল্লেতনুয়া, ইসল উরাংখো ইন্দাকে থারিওদে বিবিরা·ব্রিগিজাগিবা মান্দিরাং, বিয়া না·সংখো থারিনুয়া ইয়া বাসিক বিবিন!
42012029	মুয়াখো চা·নুয়া রিংনুয়া ইন্নে দা·আ চানচিয়াবো বা জাজ্রেংআবো।
42012030	ইয়া হা·গিলসাকনি গিপ্পিন জাতরাং উয়ারাংনি গিম্মিনো চানচিয়া; ইনাআগ্রে না·সংনি ফাগিবা ইরাং না·সংনা নাংআ ইন্নেন হা·আইয়া।
42012031	ইনাবাত্তে ইসলনি সংনকনা চানচিবো, উনোদে ইরাংখোবা না·সং মা·ন্নুয়া।
42012032	“ও আংনি বাং·গিজা মেষনি দল, দা·আ খেন্নাবো, মুয়ানা না·সংনি ফানি হা·সিকা ইয়ান, বিয়া আন·থাংনি সংনকখো না·সংনা হ·ন্নুয়া।
42012033	না·সংনি গামজিনরাংখো ফাল্লে খা·সাএ হ·ন্নানিরাং গিত্তা হন·বো। গিৎচাম হং·গিজাগিবা থাংখানি জেপখোন আন·থাংথাংনা থারিবো, আগানস্খাওদে, জে গাম ফাংনাজলনা দংআ উখোন সালগিও চিম্মংবো। উয়ো চা·খকবা রি·বাজা আরো জ·ওংরাংবা নাসিয়েতজা।
42012034	না·সংনি গাম জেও দংনুয়া না·সংনি গিসিকবা উয়োন দংনুয়া।
42012035	“খাংখারিও বা·রাখো খাএ আরো না·সংনি চাক্কিখো সো·এ থারিসোএ দংবো।
42012036	না·সং ইন্দাকগিবা মান্দিরাং গিত্তা হং·বো জেরাং বিসংনি নকগিবানি গিম্মিন নিচাকসোএ দংআ, জেদাক্কে বিয়া খা·গিবা নকওনি বিয়া রি·বাফিলে দ·গাখো দকথিপজোকনো বিসং দ·গাখো এংএতনা মা·ন্না।
42012037	নকগিবা জে নকখলরাংখো মিকরাকে দংআখো নিকনুয়া, বিসংআন মিৎথেলগিবা হং·আ। আংআ না·সংনা বিবিন আগানিংআ, উয়া নকগিবা খাংখারেও বা·রাখো খাএ বিসংখো আসংএতনুয়া আরো আন·থাংআন রি·বাএ বিসংনা চা·আখো হ·ন্নুয়া।
42012038	উয়া নকখলরাং ফাত্তিয়াখো মান·গিবা হং·আ, জেরাংখো বিয়া রি·বাএ মিকরাকে দংআখো নিকনুয়া, উয়া ওয়ালজাৎচিওবা হং·খানা বা ফ্রিংওবা হং·খানা।
42012039	ইয়া খাৎথাখো না·সং হা·আইবো, চা·খক বাসকো রি·বানুয়া উখো নকনি নকগিবা হা·আইওদে মিকরাকে দংনুয়ামিং আরো উয়া চা·খকখো নক্কো নাপনা হন·জানুয়ামিং।
42012040	উয়ানদাক্কেন না·সংবা থারিয়ে দংসোবো, মুয়ানা না·সং জে সালখো চানচিসোজানুয়া উয়া সালোন মান্দিনি দেফান্থি রি·বানুয়া।”
42012041	উনোন পিতর আগানজক, “গিত্তেল, না·আ ইয়া স্খিয়ানিখো চিংনা আগানিংআমা গিম্মিকনান আগানিংআ?”
42012042	গিত্তেল আগানচাকজক, “উয়া বিবিগিবা আরো হা·আইগিবা নকখল সা হং·আ, জেখো বিনি নকগিবা আন·থাংনি নকখলরাংনা নাংআ গিত্তা চা·নিখো সুয়ালে হন·খানা দন্নাংনুয়া?
42012043	উয়া নকখল ফাত্তিয়াখো মান·গিবা হং·আ, জেখো বিনি নকগিবা রি·বাএ বিবিগিবা হং·এ কাম দাক্কাখো নিকনুয়া।
42012044	আংআ না·সংনা বিবিন আগানিংআ, উয়া নকগিবা বিনা বিনি গিম্মিক গামজিনরাংখো নিরক্ষিনা দন্নাংনুয়া।
42012045	ইন্দিবা ইন্দাকে চানচিবো, উয়া নকখল গিসিকথাংও আগানোদে, ‘আংনি নকগিবা রি·বানা হারিমিংজক।’ উনি গিম্মিন বিয়া নকখলরাংখো দকনা হা·বাচেংজক আরো চা·আ রিংআনি জা·মানো চু রিংফেকজক।
42012046	ইন্দাকোদে জে সালখো আরো জে সময়খো বিয়া চানচিজানুয়া, উয়া সালো আরো উয়া সময়ওন বিনি নকগিবা সকবানুয়া। বিয়া বিখো দেন·থংএ বিবিরা·গিজাগিবারাংনি গিসেপো বিনা হা·দামখো থারিনুয়া।
42012047	“নকগিবানি হা·সিকাখো হা·আইএবা উগিত্তা থারিয়ে দংসোগিজাগিবা বা নকগিবানি হা·ম্মা গিত্তা দাকসোগিজাগিবা নকখলখোদে নাম্মেন দক্কা চা·না নাংনুয়া।
42012048	ইন্দিবা হা·আইগিজা শাস্তি মা·ন্নানি কামখো দাকগিবা বাং·গিজা শাস্তিখো মা·ন্নুয়া। জেনা বাং·এ হ·ন্না বিচানিখো বাং·এন রা·নুয়া; আরো মান্দিরাং জেচা বাং·এ দনজক বিচানিখো বিসং বাং·এন হাম·নুয়া।
42012049	“আংআ হা·গিলসাকো ওয়া·আলখো গালনা রি·বাজক; উয়া স্খাংআন চিং·ওদে বাসিকান নামনুয়ামিং!
42012050	আংনি রিপ্পলনা নাংনুয়া, আরো রিপ্পলজা দিপ্পাৎ আংনি দুকদে বন·জানুয়া।
42012051	আংআ হা·গিলসাকো থম·থমাখো হ·ন্না রি·বাজক ইন্নে না·সং চানচিয়ামা? হং·জা, ইন্দাকে হং·জা। আংআ থম·থমাখো হ·ন্না রি·বাজা ইন্দিবা মান্দিখো মান্দিনি সাক্কাও চাখাত্তেতনা রি·বাজক।
42012052	দা·আলোনি দিপ্পাৎ নক গি·সানি সাকবংআ দিংথাং দিংথাং হং·নুয়া, সাকগিত্থাম সাকগ্মিনি সাক্কাও আরো সাকগ্মি সাকগিত্থামনি সাক্কাও চাখাতনুয়া।
42012053	বিসং ইন্দাকে দিংথাং হং·নুয়া- ফাগিবা দেফান্থিনি সাক্কাও আরো দেগিবা ফাগিবানি সাক্কাও, মা·গিবা দেমিচিকনি সাক্কাও আরো দেমিচিক মা·গিবানি সাক্কাও, নিওথাং নামচিকথাংনি সাক্কাও আরো নামচিকথাং নিওথাংনি সাক্কাও চাখাতনুয়া।”
42012054	জা·মানো যীশু মান্দিরাংনা আগানজক, “না·সং সালিরামচানা গাদিলা নাবাখো নিক্কোন আগানা, ‘মিকখা ওয়ানুয়া,’ আরো উয়ান হং·আ।
42012055	দা·আবা সালগিপেংচানি বালওয়া বাল্লাখো নিক্কে আগানা, ‘সাল দিং·বানুয়া,’ আরো উয়ান হং·আ।
42012056	না·সংদে বু·এ চা·গিবারাং! না·সং হা·গিলসাক আরো সিলগানি মিকখাংখো নিএ হা·আইনা মা·ন্না, ইন্দিবা না·সং দা·আওরোরোনি সময়খো হা·আইনা মান·জাংআ, ইয়াদে বাদাকজক?
42012057	“জেআন থিক হং·আ উখো না·সং আন·থাংথাং চানচিয়ে মুয়ানা থিক দাকজাংআ?
42012058	না·সংনি বোবিলরাংমুং বিচাল দাকগিবাচা রি·য়াংমিত্তিংও রামাওন বিমুং নামগ্রিকনা হাম·বো। হং·জাওদে বিয়া নাং·খো বিচাল দাকগিবাচা সাল্লে রা·আংনুয়া। উনোন বিচাল দাকগিবা নাং·খো পেয়াদানি জাক্কো হ·ন্নুয়া আরো পেয়াদা নাং·খো জেলো দন্নুয়া।
42012059	আংআ নাং·না আগানিংআ, বন·চতগিবা পয়সাখো চৎখুজানা দিপ্পাৎ না·আ মামুং দাক্কেবা জেলোনি হং·খাতবানা মান·জানুয়া।”
42013001	উয়া সময়ও উনো দংগিবা মিত্তাম মান্দিরাং গালীল হা·দকনি মিত্তাম মান্দিরাংনি গিম্মিন যীশুনা আগানজক। বিসং ইন্দাকে আগানজক, রোমখো শাসন দাকগিবা পীলাত ইয়া গালীলীরাংখো দেন·থংএ বিসংনি বলিরাংনি হান·চিমুং বিসংনি হান·চিখোবা ব্রিনামিং।
42013002	ইয়া খাৎথাখো খিন্নাএ যীশু আগানজক, “উয়া গালীলীরাং উয়ানদাক্কে দুক মা·ন্নানি গিম্মিন বিসং গিপ্পিন গালীলীরাংনা বাত্তে পাপীবাৎগিবারাং হং·আ ইন্নে না·সং চানচিয়ামা?
42013003	আংআ না·সংনা আগানিংআ, ইন্দাকে হং·জা, ইন্দিবা পাপওনি গিসিক ফিল·জাওদে না·সংবা বন·গিম্মিকনুয়া।
42013004	শীলোহনি চুবাৎগিবা নক গা·আকদাপে সাকচিচেৎ মান্দিরাং সিয়ামিং, ইনি গিম্মিন যিরূশালেমনি মিত্তাম মান্দিরাংনা বাত্তে বিসংনি দোস বাং·আমিং ইন্নে না·সং চানচিয়ামা?
42013005	আংআ না·সংনা আগানিংআ, ইন্দাকে হং·জা, ইন্দিবা পাপওনি গিসিক ফিল·জাওদে না·সংবা বন·গিম্মিকনুয়া।”
42013006	জা·মানো স্খিয়েতনা ইন্নে যীশু ইয়া খাৎথাখো আগানজকঃ “সাকসা মান্দিনি বাগানও ডুমুর বিফাং ফাংসা গি·আ দংআমিং। রাং·সাও বিয়া রি·বাএ বিথিখো সান্দিজক ইন্দিবা মান·জাজক।
42013007	উনো বিয়া বাগানখো নিরক্ষিগিবানা আগানজক, ‘নিবো, বিলসি গিত্থাম হং·ইংজক ইয়া ডুমুর বিফাংও আংআ বিথিখো সান্দিংজক ইন্দিবা মামুংখোন মান·জাংজক। ইনি গিম্মিন না·আ ফাংখো দেন·ফিএ গালবো। মুয়ানা ইগিবা ইন্দাকারি হা·বাখো নাসিয়েতনুয়া?’
42013008	বাগানখো নিরক্ষিগিবা আগানচাকজক, ‘গিত্তেল, ইয়া বিলসিওবা উয়া দংখুখানা। আংআ উখো উইলউইলে বাকবিবিতে উয়ো হা·সাল হ·ন্নুয়া।
42013009	উনি জা·মানো বিথি নাংওদে নামজোকান হং·জাওদে না·আ উখো দে·ন্নে গালবো।’ ”
42013010	সালসাও যীশু নেং·থাকানি সালো থম·দাকরাম গি·সাও স্খিয়ে হ·ন্নিংআমিং।
42013011	উয়ো ইন্দাকগিবা সাকসা মান্দি দংআমিং জেখো গিসিক নামগিজাগিবা সাকসা রি·ম্মানি গিম্মিন বিয়া বিলসি চি·চেৎ সাএ দংআমিং। বিয়া খম·সিকগিবামিং আরো অকখিসাবা স্রংএ দংনা মান·জানুয়ামিং।
42013012	যীশু বিচাখো নিএতজক আরো বিখো সেফাংচা রিংগামে আগানজক, “মা·আ, নাং·নি সাআনিখো না·আ জকজক।”
42013013	ইখো আগানে যীশু বিনি সাক্কাও জাক দনদাপজক, আরো উনোন বিয়া স্রংএ চাদেংজক আরো ইসলনি রাসং দাকনা হা·বাচেংজক।
42013014	যীশু নেং·থাকানি সালো নাম্মেতজক ইন্নে থম·দাকরামনি দাল·গিবা খা·আওনাংএ মান্দিরাংনা আগানজক, “কাম দাকনাদে সালদক দংআন। উনি গিম্মিন নেং·থাকানি সালো রি·বাগিজা উয়া সালদকরাংও রি·বাএ নামস্রাংবো।”
42013015	উনো গিত্তেল উয়া দাল·গিবানা আগানজক, “না·সং বু·এ চা·গিবারাং! নেং·থাকানি সালো না·সং দিমদাকান না·সংনি মা·সু আরো গাধাখো চি খান্না গোয়ালি নকনিখো এংএ রা·আংজামা?
42013016	ইন্দাকোবা অব্রাহামনি মা·চংনি ইয়া মিচিকখো শয়তান বিলসি চি·চেৎ খাএ দন্নামিং, উয়া খাআনিখো নেং·থাকানি সালো বিখো জক্কেৎনা খ্রাজামা?”
42013017	বিনি ইন্দাকে আগানানি গিম্মিন বিখো জিচাকগিবারাং গিম্মিকান খ্রাচা·আ মান·জক। ইন্দিবা গিপ্পিন মান্দিরাং বিনি ইন্দাকা বিল্লাকা কামরাংখো নিক্কে খুসি হং·বিজক।
42013018	উনি জা·মানো যীশু আগানজক, “ইসলনি সংনক মুয়া গিত্তা হং·আ? মুয়ামুং আংআ ইখো থনুয়া?
42013019	ইসলনি সংনক ইন্দাকগিবা রংসা সুলসু বিৎচ্রি গিত্তা হং·আ জেখো সাকসা মান্দি রা·এ আন·থাংনি বাগানও গোজক। জা·মানো বিৎচ্রি দাল·বাএ ফাংসা বিফাং হং·জক। উনো সাক্কানি দো·দ্রাং রি·বাএ উনি ডালারাংও বিথিপ সা·জক।”
42013020	যীশু দা·আবা আগানজক, “মুয়ামুং আংআ ইসলনি সংনকখো থনুয়া?
42013021	ইসলনি সংনক ওয়ানথি গিত্তা হং·আ। মিচিক সাকসা উখো রা·এ পায়লা গিত্থাম ফুরাও ব্রিনজক, উনি গিম্মিন ফুরা গিম্মিক ফিংজক।”
42013022	গিত্থিমসাওনি গিত্থিমসাওনা আরো সংজিলমা দামসাওনি দামসাওনা স্খিফ্রাক্কে যীশু যিরূশালেমচানা রি·য়াংজক।
42013023	সাকসা মান্দি বিখো সিং·জক, “স্খিগিবা, পাপওনি জক্কাখো মিত্তাম মান্দিরাংসান মা·ন্নুয়ামা?” উনোন যীশু মান্দিরাংনা আগানজক,
42013024	“আপচনা দ·গা গিত্তা নাপনা জাংগি গাল্লে খ্রেংবো। আংআ না·সংনা আগানিংআ, বাং·এন নাপনা খ্রেংনুয়া ইন্দিবা মান·জানুয়া।
42013025	জেনসালো নকগিবা চাখাত্তে দ·গাখো চিপ্পেতনুয়া উনো না·সং হা·ফালও চাদেংএ দ·গাখো দকথিকথিকে আগান্নুয়া, ‘গিত্তেল, চিংনা দ·গাখো এংএতবো।’ ইন্দিবা বিয়া না·সংনা ইন্দাকে আগানচাকনুয়া, ‘না·সং বাওনি রি·বাআ আংআদে হা·আইজা।’
42013026	উনোন না·সং আগান্নুয়া, ‘চিংআ নাং·মুং চা·জক রিংজক, আরো না·আ চিংনা রামারাংও স্খিয়ে হন·জক।’
42013027	উনোন বিয়া আগান্নুয়া, ‘না·সং বাচ্চানি রি·বাআ আংআ হা·আইজা। নামগিজা মান্দিরাং, না·সং গিম্মিকান আংওনি রি·য়াংবো।’
42013028	“জেনসালো না·সং অব্রাহাম, ইস্‌হাক, যাকোব আরো গিম্মিক আগানসোগিবারাংখো ইসলনি সংনক্কো দংআখো আরো না·সংখো হা·ফালচা গাল্লেতাখো নিকনুয়া, উনসালো না·সং গ্রাপনুয়া আরো সা·দিকানা ওয়াগাম চিকক্রতনুয়া।
42013029	সালারাম, সালিরাম, সালগ্রো আরো সালগিপেংচানি মান্দিরাং রি·বাএ ইসলনি সংনক্কো চা·না আসংনুয়া।
42013030	জা·মানচাকগিবারাংনি গিসেপো সাবা সাবা স্খাং হং·নুয়া, আরো স্খাংচাকগিবারাংনি গিসেপো সাবা সাবা জা·মানচাকনুয়া।”
42013031	উয়া সময়ও মিত্তাম ফরীশীরাং যীশুচা রি·বাএ আগানজক, “না·আ ইয়োনি রি·য়াংবো, মুয়ানা হেরোদ নাং·খো স·ওতে গালনা হা·ম্মিংজক।”
42013032	যীশু বিসংনা আগানজক, “না·সং রি·য়াংএ উয়া সি·ওলনা আগানেবো, ‘বাং·গিজা সালরাংনা আংআ গিসিক নামগিজাগিবারাংখো হা·রিকনুয়া আরো সাগিবারাংখো নাম্মেতনুয়া আরো উনি জা·মানো আংনি কামরাংখো ব·ন্নেতনুয়া।
42013033	ইন্দাকোবা বাং·গিজা সালরাংনি জা·মানোন আংনি রি·য়াংনা নাংনুয়া, মুয়ানা যিরূশালেমনি আগ্রে মামুংচাবা আগানসোগিবা সিনা মা·ন্নামা?
42013034	“যিরূশালেম, আইয়াও যিরূশালেম! আগানসোগিবারাংখো না·আ স·ওতে গাল্লা আরো নাং·চা ওয়াত্তেতগিবারাংখো রং·থিচা গোথাত্তে গাল্লা। দো·বিমা জেদাক্কে আন·থাংনি বি·সারাংখো গ্রাংনিং·আও থ·ম্মে দন্না উয়ানদাক্কে আংআবা বাসিক নাং·নি মান্দিরাংখো আংচা থম·না হাম·জক, ইন্দিবা না·সং গং·জাজক।
42013035	নিবো, না·সংনি নক না·সংনি মিকখাংও বাংবাং দাক্কে গা·আকে দংনুয়া। আংআ না·সংনা আগানিংআ, ‘গিত্তেলনি বিমুংও রি·বাগিবানি রাসং হং·খানা,’ ইন্দাকে না·সংনি ইনখুজানা দিপ্পাৎ না·সং আংখো নিকজানুয়া।”
42014001	রাং·সাও যীশু নেং·থাকানি সালো সাকসা ফরীশী দাল·গিবানি নক্কো চা·না রি·য়াংজক। ফরীশীরাং নাম্মেদাক্কেন যীশুখো নিংআমিং।
42014002	যীশুনি মিকখাংও বে·এন বোএ সাগিবা সাকসা মান্দি দংআমিং।
42014003	যীশু থরম স্খিগিবা আরো ফরীশীরাংখো সিং·জক, “মোশিনি নিয়াম গিত্তা নেং·থাকানি সালো সাকসাখোবা নাম্মেতনা খ্রামা?”
42014004	থরম স্খিগিবারাং জ্রিপ দংজক। উনোন যীশু উয়া মান্দিনি বে·এনো জাকখো দনদাপে বিখো নাম্মেতে ওয়াত্তেতজক।
42014005	জা·মানো বিয়া উয়া থরম স্খিগিবারাংনা আগানজক, “নেং·থাকানি সালো না·সংনি সানিবা দেফান্থি বা মা·সু চি হা·খলো গা·আকোদে না·সং বিখো উনোন দি·দোবাজানুয়ামা?”
42014006	ইন্দিবা থরমনি উয়া দাল·গিবারাং উখো আগানচাকনা মান·জাজক।
42014007	চা·না রিক্কামাখো মান·গিবা মান্দিরাং বাদিকে দাক্কে নামবাৎগিবা হা·দামরাংখো বাচ্ছিয়ে রা·আংজক উখো নিক্কে যীশু বিসংনা স্খিয়ে হ·ন্না ইয়া খাৎথাখো আগানজক,
42014008	“সাবা নাং·খো বিয়া খা·আও চা·না রিক্কামোদে না·আ নামবাৎগিবা হা·দামচা রি·য়াংএ দা·আ আসংআবো, মুয়ানা নাং·না বাত্তে মান্দিরা·খো মান·গিবা মান্দিখো চা·না রিক্কামনাবা দংআ।
42014009	ইন্দাকোদে নাং·খো আরো উয়া মান্দিখো চা·না রিক্কামগিবা রি·বাএ নাং·না আগান্নুয়া, ‘ইয়া হা·দামখো বিনা ওয়াতবো।’ উনোদে না·আ খ্রাচা·এ গিম্মিকনা বাত্তে হন·দিমা হা·দামও আসংনা রি·য়াংনুয়া।
42014010	জেনসালো নাং·খো চা·না রিক্কামনুয়া উনো হন·দিমগিবা হা·দামও রি·য়াংএ আসংবো। উনোদে চা·না রিক্কামগিবা রি·বাএ নাং·না আগান্নুয়া, ‘রিপ্পেং, নামবাৎগিবা হা·দামচা রি·য়াংএ আসংবো।’ উনো সাকগিপ্পিনরাংনি মিকখাংও না·আ মান্দিরা·খো মা·ন্নুয়া।
42014011	আন·থাংখো চুবাত্তেতগিবাখো অন্নেতনুয়া, আরো আন·থাংখো অন্নেতগিবাখো চুবাত্তেতাও দন্নুয়া।”
42014012	জা·মানো যীশু বিখো চা·না আগানগিবানা ইনজক, “জেনসালো না·আ চা·না রিংনা রিক্কামনুয়া উনসালো নাং·নি রিপ্পেংরাংখো বা জংআদারাংখো বা চাচ্চিবাকদিলরাংখো বা মা·ন্নে চা·গিবা সংসুল-নকসুলরাংখো দা·আ চা·না রিক্কামাবো। রিক্কামোদে বিসংবা নাং·খো চা·খানা আগান্নুয়া আরো ইন্দাকে নাং·খো চা·না আগানস্খানুয়া।
42014013	ইন্দিবা না·আ চা·না হন·জোকনোন দিল্লা-চন্না, জা·খরা, খরা আরো মিকগ্রিরাংখো রিক্কামবো।
42014014	উনি গিম্মিন না·আ ইসলনি ফাত্তিয়াখো মা·ন্নুয়া, মুয়ানা বিসং চতনা মান·জানুয়া। জেনসালো সিয়াওনি মান্দিরাংখো থাংচাফিল্লেতনুয়া উনসালো না·আ হন·স্খাখো মান·ফিলনুয়া।”
42014015	চা·না আসংগিবারাংনি গিসেপো সাকসা ইয়া খাৎথাখো খিন্নাএ যীশুনা আগানজক, “ইসলনি সংনকো চা·না আসংগিবান ফাত্তিয়াখো মান·গিবা হং·আ।”
42014016	যীশু আগানজক, “সাকসা মান্দি গি·সা দা·ল্লা চা·নিখো হন·জক আরো বাং·আরাংখোন চা·না আগানজক।
42014017	চা·আনি সময় হং·বাওন বিয়া বিনি নকখলথাংচা চা·না আগানগিবা মান্দিরাংখো আগানে ওয়াত্তেতজক, ‘রি·বাবো, দা·আও গিম্মিকখোন থারিমানজক।’
42014018	ইন্দিবা বিসং গিম্মিকান ফা·সিকনা হা·বাচেংজক। স্খাংগিবা উয়া নকখলনা আগানজক, ‘আংআ অকখিসা হা·বাখো ব্রিজক, আংখো রি·য়াংএ উখো নিনা নাংনুয়া। খা·সাফাএ আংখো ক্ষেমা দাকবো।’
42014019	সাকগিপ্পিন আগানজক, ‘আংআ মা·সু জোড়া বংআখো ব্রিজক, উরাংখো পরীক্ষা দাকনা রি·য়াংআ। খা·সাফাএ আংখো ক্ষেমা দাকবো।’
42014020	সাকগিপ্পিন আগানজক, ‘আংআ জিক খিমজক, ইনি গিম্মিন রি·য়াংনা মান·জাংজক।’
42014021	“উয়া নকখল রি·য়াংফিলে বিনি নকগিবানা ইয়া খাৎথারাংখো আগানজক। উনি গিম্মিন নকগিবা খা·আওনাংএ বিনি নকখলথাংনা আগানজক, ‘না·আ বিকবিক দাক্কে সংজিলমানি রামাদিলরাংও আরো রামারাংচা রি·য়াংবো আরো দিল্লা-চন্না, জাকখরা, মিকগ্রি আরো জা·খরারাংখো ইয়োনা রিমবাবো।’
42014022	ইরাংখো দাক্কানি জা·মানো উয়া নকখল আগানজক, ‘গিত্তেল, নাং·নি গি·য়েতা গিত্তান গিম্মিকখো দাকজক, ইন্দিবা দা·আওবা হা·দাম দংখুংআ।’
42014023	উনি গিম্মিন নকগিবা নকখলনা আগানজক, ‘সংজিলমানি হা·ফালচা রামারাংও রি·য়াংবো আরো ইয়োনা রি·বাখানা মান্দিরাংখো আগানবো, জেদাক্কোদে আংনি নক্কো মান্দি গাপ্পা।
42014024	আংআ না·সংনা আগানিংআ, জেরাংখো চা·না রিক্কামামিং বিসং সাকসাবা আংনি ইয়া চা·আ হ·ন্নাখো চা·মানজানুয়া।’ ”
42014025	যীশুমুং বাং·আ মান্দিরাং রি·য়াংআমিং। যীশু উয়া মান্দিরাংচাখো নিএতে আগানজক,
42014026	“জে আংচা রি·বানুয়া বিয়া আন·থাংনি ফাখো-মা·খো, জিকখো আরো দেদ্রাংখো, নআবিগিবা-জংআদাগিবা আরো আন·থাংখোবা আংনা বাত্তে অকখিসা নামনিকখানা। ইন্দাকজাওদে বিয়া আংনি জা·রিকগিবা হং·না মান·জানুয়া।
42014027	আন·থাংনি চিসলখো রা·বিত্তে আংনি জা·মান জা·মান রি·বাগিজাগিবা আংনি জা·রিকগিবা হং·না মান·জা।
42014028	“না·সংনি গিসেপো সাবা চুয়াকে গি·সা নক রিকনা হা·সিকোদে স্খাং বিয়া আসংএ খরসখো চান্নে নিয়া। উখো বন·চত্তেতনা বিনি থাংখা চু·ওংআমা চু·ওংজা বিয়া উখো নিনা হা·ম্মা।
42014029	হং·জাওদে ফাংচাকানিখো দাক্কানি জা·মানো উয়া চুয়াকগিবা নকখো বন·চত্তেতনা মান·জাওদে উখো নিকগিবা গিম্মিকান বিখো খা·দিংস্থেকনুয়া।
42014030	বিসং আগান্নুয়া, ‘উয়া মান্দি রিকনা হা·বাচেংআমিং ইন্দিবা বিয়া উখো বন·চত্তেতনা মান·জাজক।’
42014031	“সাকসা রাজা সাকগিপ্পিন রাজানি সাক্কাও দাকগ্রিকনা রি·য়াংওদে বিয়া স্খাং আসংএ ইখো চানচিনুয়া, ‘সাক হাজালখলগ্রিক সিপাইরাংখো রিম্মে জে আংমুং দাকগ্রিকনা রি·বাংজক, সাক হাজালচিখুং সিপাই রা·এ আংআ বিখো চাংফেংনা মা·ন্নুয়ামা?’
42014032	হামজানা গিত্তা নিক্কোদে উয়া গিপ্পিন রাজা চে·ল্লাচা দংমিত্তিংওন বিয়া মান্দি ওয়াত্তেতি বিমুং আপসান নাংরিমানি খাৎথাখো আগান্নুয়া।”
42014033	বন·খামাচাবাক্কা যীশু আগানজক, “উয়ানদাক্কেন না·সংনি গিসেপো সাবা চানচিয়েমিংনা বিনি গিম্মিকখো ওয়াত্তে রি·বাজাওদে বিয়া আংনি জা·রিকগিবা হং·না মান·জা।
42014034	“খাসিম নাম্মা, ইন্দিবা উনি থোয়া গ্রিওদে উখো দা·আবা বাদিকে দাক্কে থোয়েতনা মা·ন্না?
42014035	উনোন উয়া হা·বানাবা খ্রাজা, হা·সালনাবা খ্রাজা; মান্দিরাং উখো গাল্লেতারিয়া। খিন্নানা নাচিল দংগিবা খিন্নাখানা।”
42015001	উনোন বাং·আ খাজিনা গিলগিবা আরো নামগিজা মান্দিরাং যীশুনি খাৎথাখো খিন্নানা ইন্নে বিচা রি·বাজক।
42015002	উনি গিম্মিন ফরীশীরাং আরো শাস্ত্র স্খিগিবারাং ইখো আগানে খা·আওনাংনা হা·বাচেংজক, “ইয়া মান্দিদে নামগিজা মান্দিরাংমুং দংরিমা আরো চা·রিমা।”
42015003	উনোন যীশু বিসংনা স্খিনা ইন্নে ইয়া খাৎথাখো আগানজকঃ
42015004	“চানচিচিপবো, না·সংনি গিসেপো সানিবা মাংরিৎচাসা মেষ দংআ। উয়া মেষরাংওনি মাংসা গিম্মাওদে, বিয়া মাংসৎস্খুস্খুখো হা·বাও ওয়াত্তেতি উয়া মাংসাখো সান্দিয়ে মান·খুজানা দিপ্পাৎ উখো সান্দিজানুয়ামা?
42015005	উখো সান্দিয়ে মান·জোকনো বিয়া খুসি হং·এ উখো ফাকখ্রংও গাত্তে রা·আ।
42015006	জা·মানো নক্কোনা রি·য়াংএ বিনি রিপ্পেংরাংখো আরো সংসুল-নকসুলরাংখো রিংগামে আগানা, ‘আংমুং খুসি হং·ফাবো, মুয়ানা আংআ আংনি গিম্মাগিবা মেষখো সান্দিয়ে মান·জক।’
42015007	আংআ না·সংনা আগানিংআ, উগিত্তান পাপওনি গিসিক ফিল·না নাংজানুয়া ইন্নে চানচিগিবা সাক সৎস্খুস্খু থরমি মান্দিরাংনা বাত্তে পাপী সাকসা গিসিক ফিল·গিবানি গিম্মিন সালগিও হান·সেংবাত্তানি হং·আ।
42015008	“দা·আবা চানচিচিপবো, সাকসা মিচিকনি রূপানি থাংখা দংআ। বিয়া উনিখো গং·সাখো গিম্মায়েতে গাল্লোদে, চাক্কিখো সো·এ নকখো ওত্তে মান·খুজানা দিপ্পাৎদে উখো নাম্মেদাক্কে সান্দিজাংআমা?
42015009	বিয়া উখো সান্দিয়ে মান·জোকনো বিনি রিপ্পেংরাংখো আরো সংসুল-নকসুলরাংখো রিংগামে আগানা, ‘আংমুং খুসি হং·ফাবো, মুয়ানা গিম্মাগিবা থাংখাখো সান্দিয়ে মান·ফিলজক।’
42015010	আংআ না·সংনা আগানিংআ, উগিত্তান সাকসা পাপী মান্দি পাপওনি গিসিক ফিল·জোকনো ইসলনি সা·গ্রেরাংনি হান·সেংআনি হং·আ।”
42015011	উনি জা·মানো যীশু আগানজক, “সাকসা মান্দিনি সাকগ্মি দেফান্থি দংআমিং।
42015012	চনগিবা দেফান্থি বিনি ফাগিবানা আগানজক, ‘আপফা, আংনি বাকনি গামখো আংনা হন·বো।’ উনি গিম্মিন উয়া মান্দি আন·থাংনি দেফান্থি সাকগ্মিনা গামজিনখো সুয়ালে হন·জক।
42015013	বাং·গিজা সালরাংনি জা·মানো চনগিবা দেফান্থি বিনি গামজিনখো ফাল্লে থাংখা-পয়সাখো রা·এ হা·সং চে·ল্লাওনা রি·য়াংজক। উয়োনা বিয়া নামগিজা দাক্কে সালখো রি·য়াংএতি বিনি থাংখা-পয়সা গিম্মিকখো ব·ন্নেতজক।
42015014	জেনসালো বিয়া বিনি থাংখা-পয়সা গিম্মিকখো ব·ন্নেতজক উয়া সময়ও উয়া হা·সংনি হা·দাম গিম্মিকচা বিল্লংএন আকাল হং·না হা·বাচেংজক। উনি হা·সেলো বিয়া দিলজক।
42015015	উনো বিয়া রি·য়াংএ উয়া হা·সংনি সাকসা মান্দিচাখো গাম্মে চা·না কাম হাম·জক। উয়া মান্দি বিখো বিনি ওয়াকরাংখো নিরকখানা হা·বাও ওয়াত্তেতজক।
42015016	বিয়া ওয়াকরাংনি চা·গিবারাংখো অকখায়ে চা·না হাম·নুয়ামিং, ইন্দিবা সাকসাবা বিনা উখো হ·ন্না হাম·জানুয়ামিং।
42015017	“জা·মানো সালসাও বিয়া গিসিক ফিল·জক। উনোন বিয়া আগানজক, ‘আংনি ফানি গামগিবারাং বাসিক চা·না মা·ন্নিংআ, ইন্দিবা আংআ ইনো অকখ্রিয়ানা সিনা হা·ম্মিংজক।
42015018	আংআ রি·য়াংএ আংনি ফাচা আগান্নুয়া, আপফা, ইসল আরো নাং·নি সাক্কাও আংআ পাপখো দাকজক।
42015019	সাবা আংখো নাং·নি দেফান্থি ইন্নে মিংনা আংআ খ্র্রাজাজক। নাং·নি গামগিবারাংনি সাকসা গিত্তা আংখো রা·রিকবো।’
42015020	“ইখো আগানে বিয়া চাখাত্তে বিনি ফাগিবাচা রি·য়াংজক। বিখো চে·ল্লাওনি নিক্কেন বিনি ফাগিবা বিনা খা·সাচাকবিজক। বিয়া খাত্তাংএ রি·য়াংএ বিখো গিপ্পাকে খু·দিমজক।
42015021	উনোন দেফান্থি আগানজক, ‘আপফা, আংআ ইসল আরো নাং·নি সাক্কাও পাপখো দাকজক। সাবা আংখো নাং·নি দেফান্থি ইন্নে মিংনা আংআ খ্রাজাজক।’
42015022	“ইন্দিবা বিনি ফাগিবা আন·থাংনি নকখলরাংনা আগানজক, ‘থেংরি দাক্কে বিনা নামবাৎগিবা বা·রাখো রা·বাএ গান্নেতবো। বিনি জাক্কো জাকস্থেম আরো জা·আও জা·খপখো ফাৎবো,
42015023	আরো মিলগিবা দামবি মা·সুখো রা·বাএ দেন·বো। হাই, আনচিং চা·এ রিংএ হান·সেংনাজক,
42015024	মুয়ানা আংনি ইয়া দেফান্থি সিজকমিং ইন্দিবা থাংচাফিলজক; গিম্মাজকমিং মান·ফিলজক।’ জা·মানো বিসং হান·সেংনা হা·বাচেংজক।
42015025	“উয়া সময়ও বিনি দেফান্থি দাল·গিবা হা·বাও দংআমিং। নক সেফাংওনা সকবায়ে বিয়া মেসাখো আরো গীত রিং·আখো খিন্নানা মান·জক।
42015026	উনোন বিয়া সাকসা নকখলখো রিংগামে ‘ইরাং মুয়া হং·আ,’ ইন্নে সিং·জক।
42015027	“নকখল বিনা আগানচাকজক, ‘নাং·নি জং রি·বাজক। নাং·ফা বিখো নাম্মা অবস্থাও মান·ফিলানি গান্দা মিলগিবা দামবি মা·সুুখো দেন·জক।’
42015028	“উনোন দেফান্থি দাল·গিবা খা·আওনাংএ নিং·আচা নাপনা হাম·জাজক। ইনি গিম্মিন বিনি ফাগিবা হং·খাতবায়ে বিখো নিং·আচা নাপখানা মল·মলনা হা·বাচেংজক।
42015029	বিয়া বিনি ফাগিবানা আগানজক, ‘নিবো, ইন্দিতা বিলসি আংআ নাং·না দাকচাকে রি·বাংজক; রাং·সাবা আংআ নাং·নি গি·য়েতাখো মানিগিজানি হং·খুজা। ইন্দিবা আংনি রিপ্পেংরাংমুং হান·সেংনা মা·ন্না গিত্তা না·আ সালসাবা দো·মক বি·সা মাংসাখোবা হন·জাজক।
42015030	ইন্দিবা নাং·নি ইয়া দেফান্থি, জে দারিরাংনা থাংখা-পয়সারাংখো ব·ন্নেতজক, বিনি রি·বাওন না·আ বিনা মিলগিবা দামবি মা·সুুখো দেন·জক।’
42015031	“বিনি ফাগিবা বিনা আগানজক, ‘না·আদে ফাংনানান আংমুং দংফাআ। আংনি দংগিবা গিম্মিকান নাং·নি হং·আ।
42015032	আনচিংনি খুসি হং·না নাংআ, মুয়ানা নাং·নি ইয়া জং সিজকমিং দা·আবা থাংচাজক; গিম্মাজকমিং দা·আবা বিখো মান·ফিলজক।’ ”
42016001	যীশু আন·থাংনি জা·রিকগিবারাংনা আগানজক, “বাদিআবা নকমা সাকসা মান্দিনি নকখল দাল·গিবাখো বিনি নকগিবানি গামজিনখো নাসিয়েতিংজক ইন্নে গ্রো নাংএতজক।
42016002	উনোন নকমা মান্দি বিখো রিংগামে সিং·জক, ‘নাং·নি গিম্মিনো আংআ ইয়া মুয়াখো খিন্নাংআ? নাং·নি কামনি হিসাবখো হন·বো, মুয়ানা না·আদে দা·আও নকখল দাল·গিবা হং·না মান·জানুয়া।’
42016003	“উনোন উয়া নকখল গিসিকথাংও ইনজক, ‘আংআ দা·আও মুয়াখো দাকনুয়া? আংনি নকগিবাদে কামনিখো আংখো ওয়াত্তেতিংজক। হা·আ বাকনা চো·না আংনি বিল দংজা, দা·আবা বি·এ চা·নাবা খ্রাচা·আ।
42016004	কামনিখো ওয়াতজোকনো মান্দিরাং জেদাক্কে আংখো বিসংনি নক্কো দংনা হ·ন্না উনি গিম্মিনো আংআ মুয়াখো দাকনা নাংনুয়া উখো আংআ হা·আইয়া।’
42016005	“ইখো আগানে বিনি নকগিবাচাখো স্রোএ রা·গিবা গিম্মিকখো বিয়া রিক্কামজক। জা·মানো বিয়া স্খাংগিবাচা সিং·জক, ‘আংনি নকগিবাচা না·আ বাসিক স্রোআ?’
42016006	বিয়া আগানজক, ‘থো পিপা রিৎচাসা।’ উয়া নকখল বিনা আগানজক, ‘নাং·নি গ্রোখো চক্কে দনগিবা লেক্ষাখো রা·বো আরো থেংরি আসংএ পিপা সৎবংআ চকবো।’
42016007	উয়া নকখল জা·মানো সাকগিপ্পিননা আগানজক, ‘নাং·নি বাসিক?’ বিয়া আগানজক, ‘গম রংদিক রিৎচাসা।’ উয়া নকখল আগানজক, ‘নাং·নি লেক্ষাও সৎচেত চকবো।’
42016008	উয়া নকখল বিবিগিজাগিবা হং·ওবা বুদ্ধি দাক্কে কাম দাক্কানি হা·সেলো নকগিবা বিখো মিৎথেলজক। ইয়োন হা·আইনা মা·ন্না, ইয়া হা·গিলাসাকনি মান্দিরাং আন·থাং গিত্তা দাকগিবা মান্দিরাংমুং দাকবেওয়ালরাংও সেং·আনি মান্দিরাংনা বাত্তে বুদ্ধিগ্মাং হং·আ।
42016009	আংআ না·সংনা আগানিংআ, ইয়া নামগিজা হা·গিলসাকনি গামচা মান্দিরাংমুং নাংরিমবো, জেদাক্কে উয়া গাম ব·ন্নানি জা·মানো ফাংনাজলনি হা·দামও না·সংখো দংনা রা·চাকা।
42016010	অকখিসানি গিম্মিন বিবিগিবা হং·গিবা বাং·আনি গিম্মিনবা বিবিগিবা হং·আ। অকখিসানি গিম্মিন জেখো বিবিরা·না মান·জা বিখো বাং·আনি গিম্মিনবা বিবিরা·না মান·জা।
42016011	ইয়া হা·গিলসাকনি গামজিননি গিম্মিন না·সংখো বিবিরা·না মান·জাওদে সা না·সংখো বিবিরা·এ চং·মত গামখো হ·ন্নুয়া?
42016012	গিপ্পিননি বস্তুখো জাকখালানি গিম্মিন না·সংখো বিবিরা·না মান·জাওদে না·সংনি জাকখালনা সাবা না·সংনা মামুংখো হ·ন্নুয়ামা?
42016013	“সাকসা নকখলবা গিত্তেল সাকগ্মিনা দাকচাকে হ·ন্না মান·জা, মুয়ানা বিয়া সাকসাখো মিৎচিনুয়া আরো সাকসাখো খা·সানুয়া, হং·জাওবা সাকসাখো নামনিকে সাকগিপ্পিনখো চন্নিকনুয়া। না·সং ইসল আরো গামজিন ইয়া গি·গ্মিনি নকখল হং·না মান·জা।”
42016014	ইয়া খাৎথারাংখো খিন্নাএ ফরীশীরাং যীশুখো খা·দিংস্থেকনা হা·বাচেংজক, মুয়ানা বিসং থাংখাখো নামনিকবাতনুয়ামিং।
42016015	উনোন যীশু বিসংনা আগানজক, “না·সং মান্দিরাংনি মিকখাংও আন·থাংথাংখো থরমি দাক্কে ফিন্নিকিংআ, ইন্দিবা ইসল না·সংনি খা·থংরাংখো হা·আইয়া। মান্দিরাং জেখো নাম্মা ইন্নে চানচিয়া ইসলনি মিক্রোনও উয়া মিৎচিয়ানি হং·আ।
42016016	“রিপ্পলেতগিবা যোহননি সময়ওনা দিপ্পাৎ মোশিনি নিয়ামরাং আরো আগানসোগিবারাংনি চক্কারাং চলিনুয়ামিং। উনি জা·মানোনি ইসলনি সংনকনি নাম্মা খাৎথাখো আগানফ্রাক্কিংজক আরো গিম্মিকান দিংচিকে উয়া সংনক্কো নাপ্পিংজক।
42016017	ইন্দিবা নিয়ামরাংওনি অকখিসামাং থাংগাক্কানা বাত্তেদে সালগি আরো হা·গিলসাকনি ব·ন্নাংআ আলথুবাত্তা।
42016018	“সাবা জিকথাংখো গাল্লে সাকগিপ্পিনখো খিম্মোদে বিয়া থি·ল্লেকা। সেগিবা জেখো গালজক ইন্দাকগিবা মিচিকখো খিমগিবাবা থি·ল্লেকা।
42016019	“সাকসা নকমা মান্দি দংআমিং। বিয়া গিৎচাকম্রাং বা·রা আরো গামচাৎগিবা বা·রাখো গান্নুয়ামিং। সালাজ্রিং বিয়া মাহামাহা দাক্কে হান·সেংনুয়ামিং।
42016020	উয়া নকমা মান্দিনি নক দ·গাচিল জা·ফাংও লাসার মিংগিবা সাকসা বি·এ চা·গিবাখো ফাংনান রা·বাএ দন্নুয়ামিং। লাসারনি বে·এন গিম্মিকো হান·খিসা দংআমিং।
42016021	উয়া নকমা মান্দিনি টেবিল কক্ষুমাও গা·আকগিবা চা·আরাংখো চা·এ বিয়া অকখানা হাম·নুয়ামিং, আরো আচাকরাং বিনি হান·খিসারাংখো স্রাকনুয়ামিং।
42016022	“সালসাও উয়া বি·আম্মে চা·গিবা সিজক। উনোন সা·গ্রেরাং রি·বাএ বিখো অব্রাহামচা রিম্মাংজক। জা·মানো সালসাও উয়া নকমা মান্দিবা সিজক আরো বিখো গপজক।
42016023	সিগিবারাংনি হা·দামও নাম্মেন দুক চাক্কে বিয়া সাক্কাচানা নিএতজক আরো চে·ল্লাওনি অব্রাহাম আরো বিনি কেচ্চিও লাসারখো নিকজক।
42016024	উনোন বিয়া চ্রিকে আগানজক, ‘আপফা অব্রাহাম, আংনা খা·সাচাকবো। লাসারখো ওয়াত্তেতবো জেদাক্কে বিয়া বিনি জাকসি খু·চতখো চিও সি·ম্মে আংনি স্রিবাকখো খা·সিনেতনা মা·ন্না। ইয়া ওয়া·আলো দংএ আংআ দুক মানবিংজক।’
42016025	“ইন্দিবা অব্রাহাম আগানজক, ‘গিসিক রা·এ নিবো, নাং·নি থাংএ দংমিত্তিংও না·আ বাসিক মাহামাহা দাক্কে সালখো রি·য়াংএতজক আরো লাসার বাসিক দুক মান·জক। ইন্দিবা দা·আও ইনো বিয়া থম·থমাখো মা·ন্নিংজক আরো না·আ দুক মা·ন্নিংজক।
42016026	ইনাআগ্রেবা না·সংনি আরো চিংনি গিসেপো ইন্দাকফিল্লে দাল·বিয়া হা·খুয়াং দংআ হা·সিকোবা সাকসাবা ইনোনি না·সংচানা রি·য়াংনা মান·জা আরো উনোনি বাতবাএ চিংচানা রি·বানা মান·জা।’
42016027	“উনোন উয়া মা·ন্নে চা·গিবা মান্দি আগানজক, ‘ইন্দাকোদে আপফা, খা·সাফাএ লাসারখো আংনি ফাগিবানি নকচানা ওয়াত্তেতবো,
42016028	জেদাক্কে বিয়া আংনি সাকবংআ জংগিবারাংখো সিমসাকেতনা মা·ন্না; ইন্দাকজাওদে বিসংবা ইয়া দুকনি হা·দামওনা রি·বানুয়া।’
42016029	“ইন্দিবা অব্রাহাম আগানজক, ‘মোশি আরো আগানসোগিবারাংনি চকগিবা খি·তাপদে বিসংচান দংআ। বিসং বিসংনি খাৎথাখো খিন্নাচাকখানা।
42016030	“উয়া নকমা মান্দি আগানজক, ‘হং·জা আপফা অব্রাহাম, সিগিবারাংওনি সাবা চাখাত্তে বিসংচা রি·য়াংওদে বিসং পাপওনি গিসিক ফিল·নুয়া।’
42016031	“উনোন অব্রাহাম আগানজক, ‘মোশি আরো আগানসোগিবারাংনি খাৎথাখো বিসং খিন্নাচাকজাওদে সিগিবারাংওনি সাবা চাখাত্তোবা বিসং বিবিরা·জানুয়া।’ ”
42017001	যীশু আন·থাংনি জা·রিকগিবারাংনা আগানজক, “পাপনি রামাচানা রিম্মাংনা চলরাং সকবানোন, ইন্দিবা হং·সিখানা উয়া মান্দিনা, জে গিত্তা উয়া চলরাং সকবাআ!
42017002	ইয়া বি·সা চনগিবারাংওনি সাকসাখো সাবা পাপনি রামাওনা রিম্মাংওদে, উনোদে বিনি গিদ্দকো দাল·গিবা গি·সা রং·থিখো খাদিংদিয়ে বিখো সাগালো গাল্লেতান বিনা নামবাত্তা।
42017003	“না·সং সিমসাকবো। নাং·নি জংগিবা নাং·নি সাক্কাও পাপ দাক্কোদে বিখো খা·চাবো। উয়া পাপওনি বিয়া গিসিক ফি·ল্লোদে বিখো ক্ষেমা দাকবো।
42017004	সালসানো নাং·নি সাক্কাও চাংস্নি পাপ দাক্কোদে আরো চাংস্নিআন রি·বাএ ‘আংআ পাপওনি গিসিক ফিল·জক,’ ইন্নে আগানোদে বিখো ক্ষেমা দাকনা নাংনুয়া।”
42017005	উয়া সাকচিগ্মি ওয়াত্তেতারাং গিত্তেলনা আগানজক, “চিংনি বিবিরা·আখো বাং·এতবো।”
42017006	গিত্তেল আগানজক, “সুলসু বিৎচ্রি রংসা গিত্তা না·সংনি বিবিরা·আ দংওদে না·সং ইয়া ফাংখো ইন্দাকে আগান্না মা·ন্নুয়া, ‘জা·দিলগ্মাং চাখাত্তে রি·য়াংএ আন·থাংখো সাগালো দাপ্পে দনবো;’ উনি গিম্মিন উয়া ফাং না·সংনি খাৎথাখো খিন্নানুয়া।
42017007	“চানচিচিপবো, না·সংনি সানিবা নকখল হা·বা উইংআ বা মেষখো নিরিক্কিংআ। উয়া নকখল হা·বাওনি রি·বাওন বিনি নকগিবা বিখো ‘বিকবিক রি·য়াংএ চা·না আসংবো’ ইন্দাকে আগান্নুয়ামা?
42017008	হং·জা, উখো আগানজানুয়া, ইন্দিবা ইখো আগান্নুয়া, ‘আংনা চা·আনিখো থারিবো, আরো আংনি চা·মান রিংমানোনা দিপ্পাৎ খাংখারিও বা·রাখো খায়ে আংনা দাকচাকে হন·বো। জা·মানো না·আ চা·বো রিংবো।’
42017009	উয়া নকখল বিনি গি·য়েতা গিত্তা কাম দাক্কানি গিম্মিন বিয়া বিখো মিৎথেলনুয়ামা?
42017010	উয়ানদাক্কে ইসলনি গি·য়েতা গিত্তা গিম্মিকখো দাক্কানি জা·মানো রি·বাএ আগানবো, ‘চিংআ চলিগিজাগিবা নকখল; জেখো দাকনা নাংআ চিংআ উখোসান দাকজক।’ ”
42017011	যিরূশালেমচানা রি·য়াংমিত্তিংও যীশু শমরিয়া আরো গালীল গিত্তা রি·য়াংআমিং।
42017012	উনোন সং দামসাচা নাপমিত্তিংও বিয়া সাকচিখুং খনচিরিত্তামগিবারাংখো গ্রংজক। বিসং চে·ল্লাও চাদেংএ চ্রিকে আগানজক, “যীশু, গিত্তেল, চিংনা খা·সাচাকবো।”
42017014	উয়া সাগিবারাংখো নিক্কে যীশু আগানজক, “খামালরাংচা রি·য়াংএ আন·থাংথাংখো ফিন্নিকবো।” বিসং রি·য়াংমিত্তিংওন নাম্মারিজক।
42017015	বিসংওনি সাকসা আন·থাংনি নাম্মাখো নিক্কে চ্রিকে ইসলখো রাসং চাএতে ফিল·বাজক আরো যীশুনি জা·চকো থুচিকোপে বিখো মিৎথেলজক। বিয়া শমরিয়া হা·দকনি মান্দিমিং।
42017017	উনোন যীশু আগানজক, “সাকচিখুংখো নাম্মেতজামিংমা? ইন্দাকোদে সাকস্খুদে বাও?
42017018	ইসলখো রাসং দাকনা ইয়া গিপ্পিন জাতনি মান্দিনা আগ্রে সাকসাবা ফিল·বাজাজকমা?”
42017019	জা·মানো যীশু উয়া মান্দিনা আগানজক, “চাখাত্তে রি·য়াংবো। বিবিরা·আনি গিম্মিন না·আ নামজক।”
42017020	বাসোকো ইসলনি সংনক রি·বানুয়া ইন্নে মিত্তাম ফরীশীরাং যীশুচা সিং·জক। যীশু আগানচাকজক, “ইসলনি সংনক রি·বানি সালো মামুং চিনখো নিকজানুয়া।
42017021	দারাংবা আগানজানুয়া, “নিবো, ইসলনি সংনক ইনো,’ বা ‘নিবো, ইসলনি সংনক উয়ানো,’ মুয়ানা না·সংওন ইসলনি সংনক দংআ।”
42017022	উনি জা·মানো বিয়া বিনি জা·রিকগিবারাংনা আগানজক, “ইন্দাকগিবা সাল রি·বাংজক জেনসালো না·সং মান্দিনি দেফান্থিনি সালরাংওনি সালসাখো নিনা হা·সিকনুয়া, ইন্দিবা উখো নিকনা মান·জানুয়া।
42017023	মান্দিরাং না·সংখো আগান্নুয়া, ‘উনো নিবো,’ বা ‘ইনো নিবো।’ হা·ফালচা দা·আ রি·য়াংআবো বা বিসংনি জা·মান জা·মান দা·আ খাত্তাবো।
42017024	মিকখা রিপরাপজোকনো জেদাক্কে সিলগানি ফাকসাওনি ফাকসাওনা থেং·সুয়াংআ, মান্দিনি দেফান্থিনি রি·বা উয়ানদাক্কেন হং·নুয়া।
42017025	ইন্দিবা স্খাং বিখো বাং·এন দুক চাকনা নাংনুয়া। ইনাআগ্রেবা ইয়া চাসংনি মান্দিরাং বিখো জিচাকনুয়া।
42017026	“নোহনি সালো জেদাক্কে হং·আমিং মান্দিনি দেফান্থিনি সালোবা উগিত্তান হং·নুয়া।
42017027	নোহনি জাহাসও নাপখুজানা দিপ্পাৎ আরো চি দাল·বাএ মান্দি গিম্মিকখো ব·ন্নেতখুজানা দিপ্পাৎ মান্দিরাং চা·আ-রিংআমিং, জিক খিম্মামিং আরো খিম্মেতামিং।
42017028	দা·আবা লোটনি সালো জেদাক্কে হং·আমিং উগিত্তান হং·নুয়া। উয়া সালরাংও মান্দিরাং চা·আ রিংআমিং, ফাল্লা ব্রিয়ামিং, গি·আ বাক্কামিং আরো নকরাংখো রিক্কামিং।
42017029	ইন্দিবা জেনসালো লোট সদোমখো ওয়াত্তে রি·য়াংজক উনসালো সালগিওনি ওয়া·আল আরো গন্দকনি মিকখা গা·আকদাপ্পে মান্দি গিম্মিকখো ব·ন্নেতজক।
42017030	জেনসালো মান্দিনি দেফান্থি ফারাকনুয়া উনসালো ইন্দাকেন হং·নুয়া।
42017031	“উনসালো নক সাক্কাও দংগিবা জিনিসরাংখো রা·না খা·মাচা হং·ওনবাজাখানা। উয়ানদাক্কেন হা·বাও দংগিবা ফিল·বাজাখানা।
42017032	লোটনি জিকগিবানি খাৎথাখো গিসিক রা·এ নিবো।
42017033	সাবা জাংগিথাংখো রাক্ষিনা হা·ম্মোদে বিয়া বিনি চং·মত জাংগিখো গিম্মায়েতনুয়া, আরো সাবা জাংগিথাংখো গিম্মায়েতা বিয়া বিনি চং·মত জাংগিখো রাক্ষিনুয়া।
42017034	আংআ না·সংনা আগানিংআ, উনওয়াল্লো থুচাকানি গি·সাও সাকগ্মি দংনুয়া; সাকসাখো রিম্মাংনুয়া আরো সাকগিপ্পিনখো গাল্লে দন্নাংনুয়া।
42017035	উনোন সাকগ্মি মিচিক জাতা নংরিমনুয়া; সাকসাখো রিম্মাংনুয়া আরো সাকগিপ্পিনখো গাল্লে দন্নাংনুয়া।”
42017037	জা·রিকগিবারাং আগানজক, “গিত্তেল, বানো?” যীশু আগানচাকজক, “মাংগিসি জেও দংআ উনোন সোগিনরাং রি·বাএ থম·নুয়া।”
42018001	জা·রিকগিবারাং ফাংনাজ্রিং বি·খানা আরো খা·দংআ গ্রি হং·জাখানা ইন্নে যীশু বিসংনা ইয়া স্খিয়ানিখো আগানজকঃ “বাগিবাবা সংজিলমা দামসাও সাকসা বিচাল দাকগিবা দংআমিং। বিয়া ইসলনা খেনজানুয়ামিং আরো মান্দিখোবা মান্দি মিংজানুয়ামিং।
42018003	উয়া সংজিলমাও সাকসা রান্দি মিচিকসা দংআমিং। বিয়া ফিল·নিফিল রি·বাএ বিনা আগান্নুয়ামিং, ‘আংখো চাংফেংগিবানি সাক্কাও খাকখেৎ বিচাল দাক্কে হন·বো।’
42018004	উয়া বিচাল দাকগিবা বাং·গিজা সালওনা দিপ্পাৎ মামুংখোন দাকজাজক। ইন্দিবা জা·মানো বিয়া গিসিকথাংও ইনজক, ‘আংআ ইসলনা খেনজাওবা আরো মান্দিখো মান্দি মিংজাওবা,
42018005	ইন্দিবা ইয়া মিচিক আংখো নেং·দিকেতানি গিম্মিন আংআ বিনা খাকখেৎ বিচালখো দাকনুয়া। হং·জাওদে বিয়া রাং·নিরাং রি·বানুয়া আরো উনোদে আংআ নেং·চিপ্পারিনুয়া।’ ”
42018006	উনি জা·মানো গিত্তেল আরোবা আগানজক, “খাকখেৎ বিচালখো দাকগিবা হং·জাওবা বিয়া মুয়াখো আগানজক উখো চানচিয়ে নিবো।
42018007	ইন্দাকোদে জেরাং ইসলখো সালওয়াল রিক্কামা, ইসল বিনি উয়া বাচ্ছিয়ে রা·গিবা মান্দিরাংনা খাকখেৎ বিচালখো দাক্কে হন·জানুয়ামা? বিয়া উখো দাকনা হারিমনুয়ামা?
42018008	আংআ না·সংনা আগানিংআ, বিয়া বিসংনা খাকখেৎ বিচালখো দাকনা হারিমজানুয়া। ইন্দিবা মান্দিনি দেফান্থি জেনসালো রি·বানুয়া উনসালো বিয়া হা·গিলসাকো বিবিরা·আখো নিকনা মা·ন্নুয়ামা?”
42018009	আন·থাংথাংখো থরমি চানচিয়ে গিপ্পিনরাংখো চন্নিকগিবারাংনা স্খিনা ইন্নে যীশু ইয়া খাৎথাখো আগানজকঃ
42018010	“মান্দি সাকগ্মি থরম নক্কো বি·না রি·য়াংজক। বিসংওনি সাকসা ফরীশী আরো সাকগিপ্পিন খাজিনা গিলগিবা হং·আমিং।
42018011	উয়া ফরীশী চাদেংএ আন·থাংনি গিম্মিনো ইন্দাকে বি·জক, ‘ও ইসল, আংআ নাং·খো মিৎথেলা, মুয়ানা আংআ গিপ্পিন মান্দিরাং গিত্তা থকাই চা·গিবা, নামগিজাগিবা আরো থি·ল্লেকগিবা হং·জা, আরোবা, উয়া খাজিনা গিলগিবা গিত্তাবা হং·জা।
42018012	আংআ আনথিও রাং·গ্মি অকগুমিন চাক্কা আরো আংনি গিম্মিক মা·ন্নাওনি বাকচিখুংনি বাকসাখো নাং·না হ·ন্না।’
42018013	উয়া সময়ও উয়া খাজিনা গিলগিবা অকখিসা চে·ল্লাচানা চাদেংএ দংআমিং। সালগিচাখো নিএতনাবা বিয়া ফা·জাজক; বিয়া খা·আখো দক্কে দক্কে ইনজক, ‘ও ইসল! আংআ পাপী মান্দি; আংনা খা·সাচাকবো।’
42018014	“আংআ না·সংনা আগানিংআ, উয়া খাজিনা গিলগিবাখো ইসল গ্রো নাংগিজা ইন্নে রা·চাকজক আরো বিয়া নকচানা রি·য়াংফিলজক। ইন্দিবা উয়া ফরীশীখো বিয়া গ্রো নাংগিজা ইন্নে রা·চাকজাজক। আন·থাংখো চুয়াকেতগিবাখো অন্নেতনুয়া আরো আন·থাংখো অন্নেতগিবাখো চুয়াকেতনুয়া।”
42018015	মান্দিরাং বি·সা চনগিবারাংখো যীশুচা রিমবাজক জেদাক্কে বিয়া বিসংনি সাক্কাও জাক দনদাপা। জা·রিকগিবারাং ইখো নিক্কে উয়া মান্দিরাংখো খা·চানা হা·বাচেংজক।
42018016	ইন্দিবা যীশু উয়া বি·সারাংখো রিক্কামজক। জা·মানো বিয়া জা·রিকগিবারাংনা আগানজক, “বি·সারাংখো আংচানা রি·বানা হন·বো, দা·আ বেং·আবো; মুয়ানা ইসলনি সংনক ইন্দাকগিবা মান্দিরাংনিন।
42018017	আংআ না·সংনা বিবিন আগানিংআ, বি·সা চনগিবারাং গিত্তা ইসলনি শাসনখো মানিজাওদে মামুং দাক্কেবা ইসলনি সংনক্কো নাপনা মান·জানুয়া।”
42018018	সাকসা দাল·গিবা যীশুচা সিং·জক, “ও স্খিগিবা, না·আ সাকসা নামগিবা মান্দি হং·আ। আংনা আগানবো, মুয়াখো দাক্কোদে আংআ ফাংনাজলনি জাংগিখো মা·ন্নুয়া?”
42018019	যীশু বিনা আগানজক, “আংখো মুয়ানা নামগিবা ইন্নিংআ? ইসলনা আগ্রে সাকসাবা নামজা।
42018020	না·আদে গি·য়েতারাংখো হা·আইয়া, ‘দা·আ থি·ল্লেকাবো, দা·আ স·ওতাবো, দা·আ চা·ওয়াবো, দা·আ বু·এ সাক্ষি হ·ন্নাবো, নাং·নি মা·খো-ফাখো মান্দিরা·বো।’ ”
42018021	উয়া দাল·গিবা আগানজক, “চন্নোনিন আংআ ইরাংখো মানিয়ে রি·বাংজক।”
42018022	ইয়া খাৎথাখো খিন্নাএ যীশু বিনা আগানজক, “দা·আওবা নাং·নি মিংসাখো দাকনা দংখুংআ। নাং·চা দংগিবা গিম্মিকখো ফাল্লে দিল্লা-চন্নারাংনা হন·বো, ইন্দাকোদে না·আ সালগিও গামখো মা·ন্নুয়া। জা·মানো রি·বাএ আংখো জা·রিকফাবো।”
42018023	ইয়া খাৎথাখো খিন্নাএ উয়া দাল·গিবা বাং·এন দুক মান·জক, মুয়ানা বিয়া মা·ন্নে চা·বেগিবা হং·আমিং।
42018024	উয়া দাল·গিবাচাখো নিএতে যীশু আগানজক, “ইসলনি সংনক্কো মা·ন্নে চা·গিবারাংনি নাপ্পা বাসিক নেং·আনি হং·আ!
42018025	ইসলনি সংনক্কো মা·ন্নে চা·গিবানি নাপ্পানা বাত্তে সিল্লেংসিনি হা·খল গিত্তা উটনি নাপ্পান আলথুবাত্তা।”
42018026	যীশুনি ইয়া খাৎথাখো খিন্নাগিবারাং আগানজক, “ইন্দাকোদে পাপওনি সা জকনা মা·ন্না?”
42018027	যীশু আগানজক, “মান্দি জেখো হামজা ইসলনা উয়াদে হাম্মানি হং·আ।”
42018028	উনোন পিতর আগানজক, “চিংআদে গিম্মিকখো ওয়াত্তে নাং·খো জা·রিক্কিংজক।”
42018029	যীশু বিনি জা·রিকগিবারাংনা আগানজক, “আংআ না·সংনা বিবিন আগানিংআ, ইসলনি সংনকনি গিম্মিন জেরাং নকখো, জিকগিবাখো, জংআদা-নআবিখো, মা·খো-ফাখো বা দেদ্রাংখো ওয়াতজক,
42018030	বিসং গিম্মিকান ইয়া চাসংওন বাং·এ মা·ন্নুয়া আরো রি·বাগিবা চাসংও ফাংনাজলনি জাংগিখো মা·ন্নুয়া।”
42018031	যীশু বিনি সাকচিগ্মি জা·রিকগিবারাংখো হা·দাম সামসাচা রিংগামে আগানজক, “নিবো, চিংআ যিরূশালেমচানা রি·য়াংআ। মান্দিনি দেফান্থিনি গিম্মিনো আগানসোগিবারাং জেখো চক্কে দন্নাংজক উয়া গিম্মিকান চু·সকনুয়া।
42018032	বিখো গিপ্পিন জাতরাংনি জাক্কো হ·ন্নুয়া। মান্দিরাং বিখো খা·দিংস্থেকনুয়া আরো চন্নিকনুয়া আরো বিনি বে·এনো খু·চি দাপনুয়া।
42018033	চাবুকচা দক্কানি জা·মানো বিসং বিখো স·ওতে গালনুয়া, আরো সালগিত্থামনি সালো বিয়া থাংচাফিলনুয়া।”
42018034	ইন্দিবা জা·রিকগিবারাং ইরাংখো মামুংখোন হা·আইনা মান·জাজক। উয়া খাৎথানি অর্থখো বিসংচা থুম্মুয়ে রা·রিকানি হা·সেলো যীশু মুয়াখো আগানিংআমিং বিসং উখো হা·আইজাজক।
42018035	যীশু যিরীহো সংজিলমানি সেফাংও রি·বাজক উনোন সাকসা মিকগ্রি মান্দি রামা হা·সামো আসংএ বি·আম্মিংআমিং।
42018036	বাং·আ মান্দিনি খু·রাংখো খিন্নাএ বিয়া মুয়া হং·আ উখো সিং·জক।
42018037	নাসরতনি যীশু উয়া রামা গিত্তা রি·য়াংআ ইন্নে মান্দিরাং বিনা আগানজক।
42018038	উনোন বিয়া চ্রিকে আগানজক, “দায়ূদনি দেফান্থি যীশু, আংনা খা·সাচাকবো!”
42018039	মান্দি জিলমানি মিকখাংও দংগিবা মান্দিরাং বিখো জ্রিপ দংখানা ইন্দাতজক। ইন্দিবা বিয়া চ্রিকবাত্তে আগানজক, “দায়ূদনি দেফান্থি, আংনা খা·সাচাকবো।”
42018040	যীশু চাদেংদিপজক আরো উয়া মিকগ্রিখো বিচানা রিমবাখানা আগানজক। বিনি সেফাংও রি·বানি জা·মানো বিয়া আগানজক,
42018041	“না·আ মুয়াখো হা·ম্মা? নাং·না আংআ মুয়াখো দাকনুয়া?” বিয়া আগানজক, “গিত্তেল, জেদাক্কে আংআ নিকনা মা·ন্না।”
42018042	যীশু বিনা আগানজক, “দে, উয়ান হং·খানা। নাং·নি বিবিরা·আনি গিম্মিন না·আ নামজক।”
42018043	উয়া মান্দি উনোন নিকনা মান·জক আরো ইসলখো রাসং চাএতে যীশুনি জা·মান জা·মান রি·য়াংফাজক। উখো নিক্কে গিম্মিক মান্দিরাং ইসলখো মিৎথেলথকজক।
42019001	যীশু যিরীহো সংজিলমা গিত্তা রি·য়াংআমিং।
42019002	উনো সক্কেয় মিংগিবা সাকসা মান্দি দংআমিং। বিয়া খাজিনা গিলগিবারাংনি দাল·বাৎগিবা আরো মা·ন্নে চা·বাৎগিবা হং·আমিং।
42019003	যীশু সা, উখো বিয়া নিনা হা·ম্মিংআমিং, ইন্দিবা খামবি খান·দামা ইন্নে মান্দি বাং·আনি গিম্মিন বিখো নিকনা মান·জাংআমিং।
42019004	উনি গিম্মিন বিয়া যীশুখো নিনা ইন্নে মিকখাংচা খাত্তাংএ ডুমুর বিফাং ফাংসাও গাদোজক, মুয়ানা যীশু উয়া রামা গিত্তান রি·য়াংআমিং।
42019005	যীশু উয়া ডুমুর বিফাংনি কেচ্চিও রি·বাএ সাক্কাচানা নিগোদোজক আরো সক্কেয়খো আগানজক, “সক্কেয়, হং·খাতগালবো, মুয়ানা দা·আলো আংআ নাং·নি নক্কো দংনা নাংনুয়া।”
42019006	সক্কেয় বাকবাক হং·খাতবাজক আরো খুসি হং·এ যীশুখো রা·চাকজক।
42019007	উখো নিক্কে গিম্মিকান খা·চাএ খা·চাএ ইনজক, “বিয়া সাকসা পাপী মান্দিনি চাচ্চি হং·না রি·য়াংজক।”
42019008	সক্কেয় উনো চাদেংএ গিত্তেলনা আগানজক, “গিত্তেল, আংআ আংনি গামজিননি ফাকসামসাখো দিল্লা-চন্নারাংনা হ·ন্নেতিংজক আরো সাচাখোবা থগিয়ে রা·মানোদে উনি চাংব্রি বাত্তে হন·ফিল্লিংজক।”
42019009	উনোন যীশু আগানজক, “ইয়া নক্কো দা·আলো পাপওনি জক্কা সকজক, মুয়ানা ইয়াবা অব্রাহামনি দেফান্থি হং·আ।
42019010	গিম্মাগিবারাংখো সান্দিনা আরো পাপনিখো জক্কেৎনান মান্দিনি দেফান্থি রি·বাজক।”
42019011	যীশু জেও দংআমিং উনোনি যিরূশালেম বাং·এ চেল·জামিং, আরো জেরাং বিনি খাৎথাখো খিন্নাংআমিং বিসং, ইসলনি সংনক থেংরিন ফারাকনুয়া ইন্নে চানচিয়ামিং। উনি গিম্মিন যীশু বিসংনা স্খিনা ইন্নে ইয়া খাৎথাখো আগানজকঃ
42019012	“দাল·গিবা মা·চংনি সাকসা মান্দি রাজা হং·আনি বিলখো রা·এ রি·বাফিলনা হা·সং চে·ল্লাচা রি·য়াংজক।
42019013	রি·য়াংনা স্খাং বিয়া বিনি সাকচিখুং নকখলরাংখো রিক্কামজক আরো সাকফ্রাকফ্রাকনা রিৎচাসা দীনার হ·ন্নে আগানজক, ‘আংনি ফিল·বাখুজানা দিপ্পাৎ ইখো রা·এ বাদিংবো।’
42019014	“ইন্দিবা বিনি হা·সংনি মান্দিরাং বিখো মিৎচিনুয়ামিং। ইনি গিম্মিন বিসং বিনি জা·মানো মান্দি ওয়াত্তেতি আগানেতজক, ‘চিংনি সাক্কাও ইয়া মান্দিনি রাজা হং·আখো চিংআ হাম·জা।’
42019015	“ইন্দাকোবা বিয়া রাজা হং·আনি বিলখো মা·ন্নে রি·বাফিলজক আরো জেরাংনা থাংখা হ·ন্নামিং উয়া সাকচিখুং নকখলরাংখো রিংগামে রা·বাখানা গি·য়েৎজক। বিসং বাদিংএমিংনা সা বাসিক মান·দাপজক উখো বিয়া হা·আইনা হাম·জক।
42019016	স্খাংগিবা রি·বাএ ইনজক, ‘গিত্তেল, নাং·নি থাংখাচা আংআ চাংচিখুং মান·দাপজক।’
42019017	“রাজা বিনা আগানজক, ‘নাম্মেন দাকজক। না·আ নামগিবা নকখল। না·আ বাং·গিজানি গিম্মিন বিবিগিবা হং·জক ইন্নে আংআ নাং·না সং দামচিখুংখো নিরকখিনা হন·জক।’
42019018	“গ্মিগিবা নকখল রি·বাএ আগানজক, ‘গিত্তেল, নাং·নি থাংখাচা আংআ চাংবংআ মান·দাপজক।’
42019019	“বিয়া উয়া নকখলনা আগানজক, ‘না·আ সং দামবংআখো নিরকখিনা মা·ন্নুয়া।’
42019020	“উনি জা·মানো সাকগিপ্পিন নকখল রি·বাএ আগানজক, ‘গিত্তেল, আংআ নাং·নি থাংখাখো রুমালো খাথমে দন্নামিং।
42019021	নাং·নি গিম্মিনো আংআ খেনবিয়ামিং মুয়ানা না·আ খা·গ্রাক মান্দি; না·আ জেখো চিম্মংজা উখো রা·এ দংআ আরো জেখো গি·জা উখো রাত্তা।’
42019022	“উনোন রাজা আগানজক, ‘ও দেংগু নকখল! নাং·নি খু·সুকচান আংআ নাং·খো বিচাল দাকনুয়া। না·আদে হা·আইয়ান, আংআ খা·গ্রাক মান্দি; জেখো চিম্মংজা উখো রা·এ দংআ আরো জেখো গি·জা উখো রাত্তা।
42019023	ইন্দিদে আংনি থাংখাখো না·আ মুয়ানা বাদিংগিবাচা দনজাজক? ইন্দাকোদে আংআ রি·বাএ থাংখাখোবা মা·ন্নুয়ামিং আরো উমুং অকখিসা সুদবা মা·ন্নুয়ামিং।’
42019024	“জেরাং রাজানি সেফাংও চাদেংএ দংআমিং রাজা বিসংখো আগানজক, ‘বিচাখো উয়া রিৎচাসা দীনারখো রা·রিকবো আরো হাজালসা দীনার দংগিবানা উখো হন·বো।’
42019025	“উনোন উয়া মান্দিরাং রাজানা আগানজক, ‘গিত্তেল, বিচাদে হাজালসা দীনার দংআন।’
42019026	“রাজা আগানজক, ‘আংআ না·সংনা আগানিংআ, দংগিবানা আরোবা হন·দাপনুয়া, ইন্দিবা জেচা দংজা বিচা দংগিবাখোবা রা·আংস্রাংনুয়া।
42019027	আংনি বোবিলরাং জেরাং আংনি রাজা হং·আখো হাম·জা, বিসংখো ইনোনা রিমবাবো আরো আংনি মিকখাংও স·ওতে গালবো।’ ”
42019028	ইয়া খাৎথারাংখো আগানানি জা·মানো যীশু বিসংনা স্খাং স্খাং যিরূশালেমচানা রি·য়াংজক।
42019029	বিয়া জৈতুন হা·ব্রিনি জা·রেকো দংগিবা বৈৎফগী আরো বৈথনিয়া সংওনা সকবাওন বিনি সাকগ্মি জা·রিকগিবাখো ইন্দাকে আগানে ওয়াত্তেতজক,
42019030	“না·সং মিকখাংনি উয়া সংচা রি·য়াংবো। উনো নাপমিত্তিংও মাংসা গাধা বি·সাখো খায় দন্নাখো নিকনা মা·ন্নুয়া। উনি সাক্কাও দারাংবা মামুং সালোবা গাখাতখুজা। উখো এংএ ইনোনা রা·বাবো।
42019031	‘মুয়ানা উখো এংআ’ ইন্নে সাবা সিং·ওদে, উনোদে আগানবো, ‘গিত্তেলনা নাংআ।’ ”
42019032	জা·রিকগিবারাং রি·য়াংএ যীশুনি আগানা গিত্তান গিম্মিকখো নিকনা মান·জক।
42019033	বিসং উয়া গাধা বি·সাখো এংমিত্তিংওন বিসংখো নকগিবা সিং·জক, “না·সং বি·সাখো মুয়ানা এংইংআ?”
42019034	বিসং আগানজক, “গিত্তেলনা নাংআ।”
42019035	জা·মানো জা·রিকগিবারাং উয়া গাধা বি·সাখো যীশুচা রা·বাজক আরো উনি সাক্কাও বিসংনি বে·এননি বা·রারাংখো আন্নে যীশুখো আসংএতজক।
42019036	বিনি রি·য়াংমিত্তিংও মান্দিরাং আন·থাংথাংনি বে·এননি বা·রারাংখো রামাও আনদাপনা হা·বাচেংজক।
42019037	ইন্দাকে যীশু যিরূশালেমনি সেফাংও রি·বাএ জৈতুন হা·ব্রিওনি হং·ওনবাগিবা রামাওনা রি·বাজক। যীশুমুং বিনি বাং·আ জা·রিকগিবারাং দংআমিং। উয়া জা·রিকগিবারাং বিনি বিল্লাকগিবা কামরাংখো নিক্কানি গিম্মিন খুসি হং·এ চ্রিকে ইসলখো রাসং দাক্কে ইন্না হা·বাচেংজক,
42019038	“গিত্তেলনি বিমুংও রি·বাগিবা রাজানি রাসং হং·খানা! সালগিওন থম·থমা, আরো উয়ো ইসলনি রাসং ফারাকা।”
42019039	মান্দি বাং·আওনি মিত্তাম ফরীশীরাং যীশুনা আগানজক, “স্খিগিবা, নাং·নি জা·রিকগিবারাংখো জ্রিপ দংখানা আগানবো।”
42019040	যীশু বিসংনা আগানজক, “আংআ না·সংনা আগানিংআ, ইরাং জ্রিপ দাক্কে দংওদে রং·থিরাং চ্রিকনুয়া।”
42019041	বিসং যিরূশালেমনি সেফাংও রি·বাওন যীশু উয়া সংজিলমাখো নিএ গ্রাপজক।
42019042	বিসং আগানজক, “আইয়াও, থম·থমাখো মা·ন্না জেখো দাকনা নাংআ, হো·এ দা·আল না·আ উখো হা·আইচাক্কোদে! ইন্দিবা উয়া দা·আও নাং·নি মিক্রোননি মিৎথিনাও দংআ।
42019043	নাং·না ইন্দাকগিবা সাল সকবানুয়া জেনসালো বোবিলরাং নাং·নি সাক্কাও চাংফেংনুয়া আরো নাং·খো উইলউইলে দংনুয়া আরো গিম্মিক গিত্তা নাং·খো সিকচেচেপনুয়া।
42019044	বিসং নাং·খো আরো নাং·নি নিং·আও দংগিবা মান্দি গিম্মিকখো রি·ম্মে হা·আও গোস্থাপনুয়া আরো রং·থি গি·সানি সাক্কাও রং·থি গি·সাখো দনজানুয়া, মুয়ানা ইসল জেনসালো নাং·ও গিসিক হ·ন্নামিং উয়া সালখো না·আ হা·আইএ রা·জাজক।”
42019045	উনি জা·মানো যীশু থরম নক্কো নাপ্পে বাদিংগিবারাংখো হা·রিকেতজক।
42019046	বিয়া উয়া বাদিংগিবারাংনা আগানজক, “রংথালগিবা শাস্ত্রও চক্কা দংআ, ‘আংনি নক বি·আনি নক হং·নুয়া,’ ইন্দিবা না·সং উখো রা·সেকগিবারাংনি হা·খল দাক্কে রা·জক।”
42019047	যীশু সালাজ্রিংআন থরম নকচা রি·য়াংএ স্খিনা হা·বাচেংজক। খামাল দাল·গিবারাং, শাস্ত্র স্খিগিবারাং আরো মান্দিরাংনি দাল·গিবারাং বিখো স·ওতে গালনা হাম·জক,
42019048	ইন্দিবা বাদিকে দাক্কে উখো দাকনুয়া উনি গিম্মিনো মামুং চলখো বিসং সান্দিয়ে মান·জাজক, মুয়ানা মান্দিরাং গিসিক নাংএ বিনি খাৎথা গিম্মিকখো খিন্নানুয়ামিং।
42020001	সালসাও যীশু থরম নক্কো মান্দিরাংনা স্খিয়ে হ·ন্নিংআমিং আরো আগানফ্রাক্কিংআমিং। উনো খামাল দাল·গিবারাং আরো শাস্ত্র স্খিগিবারাং মি·আফারাংমুং রি·বাএ যীশুখো ইনজক, “বাগিবা বিলচা না·আ ইরাংখো দাক্কিংআ আরো সা নাং·না ইয়া বিলখো হন·জক, উখো চিংনা আগানবো।”
42020003	যীশু বিসংনা আগানচাকজক, “আংআবা না·সংচা মিংসা খাৎথাখো সিং·নুয়া। দে আগানে নি,
42020004	রিপ্পলেতানি বিলখো যোহন ইসলোনিখো মা·ন্নামিংমা মান্দিওনিখো মা·ন্নামিং?”
42020005	উনোন বিসং আন·থাংথাংও ইন্দাকে আগানগ্রিকনা হা·বাচেংজক, “চিংআ ‘ইসলোনিখো’ ইন্নোদে, বিয়া ইন্নুয়া, ‘ইন্দাকোদে বিখো মুয়ানা বিবিরা·জাজক?’
42020006	ইন্দিবা ‘মান্দিওনিখো’ ইন্নোদে, উনোদে মান্দিরাং আনচিংখো রং·থিচা গোথাতনুয়া, মুয়ানা বিসং যোহনখো আগানসোগিবা ইন্নে বিবিরা·আ।”
42020007	উনি গিম্মিন বিসং আগানজক, “উয়া বিল বাওনি রি·বামিং উখো চিংআ হা·আইজা।”
42020008	যীশু বিসংনা আগানজক, “ইন্দিদে আংআবা আগানজানুয়া বাগিবা বিলচা আংআ ইরাংখো দাক্কিংআ।”
42020009	উনি জা·মানো যীশু মান্দিরাংনা স্খিয়ে হ·ন্না ইন্নে ইয়া খাৎথাখো আগানজকঃ “সাকসা মান্দি আংগুর বাগান দাকজক আরো গামগিবারাংচা উখো নিরকখিনা দন্নাংএ হা·সং গিপ্পিনচা রি·য়াংজক।
42020010	জা·মানো বিয়া বিথি মিনখারিও উয়া বাগাননিখো আন·থাংনি বাকখো মান·রিকনা নকখল সাকসাখো গামগিবারাংচা ওয়াত্তেতজক। ইন্দিবা গামগিবারাং বিখো দক্কে জাকরারা ফি·ল্লেতজক।
42020011	উনোন বিয়া সাকগিপ্পিন নকখলখো ওয়াত্তেতজক, ইন্দিবা গামগিবারাং বিখোবা দকজক আরো চন্নিকজক আরো জাকরারা ওয়াত্তেতজক।
42020012	জা·মানো বিয়া গিত্থামগিবা নকখলখো ওয়াত্তেতজক, ইন্দিবা গামগিবারাং বিখোবা দক্কে হা·রিকেতজক।
42020013	“উনোন আংগুর বাগাননি নকগিবা আগানজক, ‘মুয়াখো দাকনাজক? দে, আংআ আংনি দেফান্থিখো ওয়াত্তেতনুয়া। বিসং বিখো মান্দিরা·নাবা দংআ।’
42020014	“ইন্দিবা গামগিবারাং বিখো নিক্কে সাকসা সাকগিপ্পিননা আগানজক, ‘ইয়ান জা·মানদে গামজিনখো মান·রিকগিবা হং·নুয়া। জেদাক্কোদে গামজিনরাং আনচিংনিন হং·খানা উনি গিম্মিন হাই, আনচিং বিখো স·ওতে গালনা।’
42020015	ইখো আগানে বিসং বিখো বাগাননি হা·ফালচানা রিম্মাংএ স·ওতে গালজক। “দা·আও বাগাননি নকগিবা উয়া গামগিবারাংখো মুয়া দাকনুয়া?
42020016	বিয়া রি·বাএ বিসংখো স·ওতনুয়া আরো বাগানখো গিপ্পিনরাংচা নিরকখিনা হন·স্খানুয়া।” মান্দিরাং যীশুনি খাৎথাখো খিন্নাএ আগানজক, “ইন্দাকে হং·জাখানা।”
42020017	উনোন যীশু বিসংচাখো নিএতে আগানজক, “ইন্দিদে রংথালগিবা শাস্ত্রও ইন্দাকে চকগিবা, ‘রিকগিবারাং জে রং·থিখো জেগালামিং উয়ান নাংবাৎগিবা রং·থি হং·জক’- ইনি অর্থ মুয়া হং·আ?
42020018	সাবা উয়া রং·থিনি সাক্কাও গা·আকোদে বিয়া বি·খেনেকনুয়া আরো জেনি সাক্কাও উয়া রং·থি গা·আকদাপনুয়া বিয়াদে গিজেম গিজেম বিন্নেকনুয়া।”
42020019	উয়া সময়ও শাস্ত্র স্খিগিবারাং আরো খামাল দাল·গিবারাং যীশুখো রিম·না হাম·জক, মুয়ানা যীশু বিসংনি গিম্মিনান উয়া খাৎথাখো আগানা উখো বিসং হা·আইনা মা·ন্নামিং; ইন্দিবা বিসং মান্দিরাংনা খেনজক।
42020020	শাস্ত্র স্খিগিবা আরো খামাল দাল·গিবারাং যীশুখো নাম্মেদাক্কে নিরকখিজক আরো সিউল দাক্কে নিগিবারাংখো ওয়াত্তেতজক। যীশুখো বিনি খু·সুকচা রিম·না ইন্নে উয়া সিউল নিগিবারাং মান্দি নাম্মা গিত্তা দাক্কামব্রুজক, জেদাক্কে বিসং বিখো দাল·গিবা শাসন দাকগিবানি জাক্কো হ·ন্না মা·ন্না।
42020021	উনি গিম্মিন বিসং বিনা আগানজক, “স্খিগিবা, চিংআ হা·আইয়া, না·আ জেখো আগানা আরো স্খিয়ে হ·ন্না উয়াদে খাকখেৎআন হং·আ। না·আ গিম্মিকখোন আপসান দাক্কে নিয়া আরো বিবিদাক্কেন ইসলনি রামানি বিদিংও স্খিয়ে হ·ন্না।
42020022	মোশিনি নিয়াম গিত্তা রোমনি সম্রাটনা খাজিনা হ·ন্না খ্রাআমা খ্রাজা?”
42020023	যীশু বিসংনি চালাকি দাক্কাখো হা·আইনা মা·ন্নে আগানজক,
42020024	“আংনা দীনার গং·সাখো ফিন্নিকবো। ইনি সাক্কাও সানি বিমুং আরো সানি মিকখাং দংআ?” বিসং আগানজক, “রোমনি সম্রাটনি।”
42020025	যীশু বিসংনা আগানজক, “ইন্দাকোদে সম্রাটনিখো সম্রাটনা হন·বো আরো ইসলনিখো ইসলনা হন·বো।”
42020026	মান্দিরাংনি মিকখাংও যীশু জেখো আগানামিং উনি গিম্মিনো উয়া সিউল নিগিবারাং বিখো বিনি খু·সুকচা রিম·না মান·জাজক। বিনি আগানচাক্কানা বিসং আইয়াও ইনমানে জ্রিপ দংজক।
42020027	সদ্দূকীরাংওনি মিত্তামরাং যীশুচা রি·বাজক। সদ্দূকীরাংনি চানচিয়া গিত্তা সিগিবারাং থাংচাফিল্লা ইন্নে মামুংবা দংজা। বিসং যীশুখো সিং·জক,
42020028	“স্খিগিবা, মোশি আনচিংনা ইয়া খাৎথাখো চক্কে দন্নাংজক, সাকসা মান্দি দেগ্রি জিকথাংখো দন্নে সিওদে, উনোদে বিনি জংগিবা বিনি জিকগিবাখো খিম্মে আদাগিবানা বিৎচ্রিখো রাক্ষিনুয়া।
42020029	ইয়াদে নাম্মান, ইন্দাকে চানচিচিপবো, আদাসা সাকস্নি দংআমিং। স্খাংগিবা জিক খিম্মে দেগ্রি সিজক।
42020030	জা·মানো গ্মিগিবা আরো উনি জা·মানো গিত্থামগিবা উয়া রান্দি মিচিকখো খিমজক আরো উয়ানদাক্কে সাকস্নিবা দে দন্নাংগিজা সিথকজক।
42020032	বন·খামও উয়া মিচিকবা সিজক।
42020033	ইন্দাকোদে সিগিবারাং জেনসালো থাংচাফিলনুয়া উনসালো বিয়া সানি জিকগিবা হং·নুয়া? সাকস্নিআন বিখো খিম্মামিং।”
42020034	যীশু বিসংনা আগানজক, “ইয়া চাসংনি মান্দিরাং জিক খিম্মা আরো বিসংখো জিক খিমনা হ·ন্না।
42020035	ইন্দিবা সিয়াওনি থাংচাফিলে রি·বাগিবা চাসংখো বাতস্রাংনা খ্রাগিবা ইন্নে চানগিবারাংদে জিক খিমজানুয়া আরো বিসংখো খিমনাবা হন·জানুয়া।
42020036	বিসংদে সিনা মান·জা, মুয়ানা বিসং সা·গ্রেরাং গিত্তা হং·আ। বিসং ইসলনি দেদ্রাং হং·আ মুয়ানা সিয়াওনি বিসংখো থাংচাফিল্লেতজক।
42020037	ওয়া·আল চিং·গিবা বলনি বিদিংও জেও চক্কা দংআ উনো মোশি ফিন্নিকজক, সিগিবারাং বিবিন থাংচাফিল্লা। উনো মোশি গিত্তেলখো ‘অব্রাহামনি ইসল, ইস্‌হাকনি ইসল আরো যাকোবনি ইসল,’ ইন্নে রিক্কামা।
42020038	ইন্দিবা ইসলদে সিগিবারাংনি ইসল হং·জা, বিয়া থাংগিবারাংনিসা ইসল হং·আ। বিনাসান গিম্মিক মান্দি থাংএ দংআ।”
42020039	উনোন মিত্তাম শাস্ত্র স্খিগিবারাং আগানজক, “স্খিগিবা, না·আ নাম্মাখোন আগানজক।”
42020040	বিসং মামুংখোবা যীশুচা সিং·না ফা·জাজক।
42020041	যীশু উয়া শাস্ত্র স্খিগিবারাংনা আগানজক, “খ্রীষ্ট দায়ূদনি দেফান্থি হং·আ, ইখো মান্দিরাং বাদিকে দাক্কে ইন্না?
42020042	রংথালগিবা শাস্ত্রনি গীতরাং মিংগিবা খি·তাপো দায়ূদ আন·থাংআন ইয়া খাৎথাখো আগানা, ‘গিত্তেল আংনি গিত্তেলনা আগানা, জেওনা দিপ্পাৎ আংআ নাং·নি বোবিলরাংখো নাং·নি জা·চকনি খা·মাও দনজা, উয়োনা দিপ্পাৎ না·আ আংনি জাক্রাচা আসংবো।’
42020044	দায়ূদদে খ্রীষ্টখো গিত্তেল ইন্নে রিক্কামামিং; ইন্দাকোদে খ্রীষ্ট বাদিকে দাক্কে দায়ূদনি দেফান্থি হং·না মা·ন্না?”
42020045	মান্দিরাং যীশুনি খাৎথাখো খিন্নামিত্তিংও যীশু বিনি জা·রিকগিবারাংনা আগানজক,
42020046	“শাস্ত্র স্খিগিবারাংনি গিম্মিনো সিমসাকবো। বিসং রো·আ রো·আ বা·রাখো চিন্নে রওমনা হা·ম্মা আরো বাজালরাংও সালাম খা·আখো মা·ন্না নামনিকা। বিসং থম·দাকরামচা দাল·গিবা আসংচাক্কানিরাংও আসংনা আরো চা·আনি সময়রাংও নামবাৎগিবা হা·দামরাংও আসংনা নামনিকা।
42020047	বিসং মান্দিরাংনা ফিন্নিকনা ইন্নে রো·এ রো·এ বি·আ, দা·আবা রান্দিরাংনি গামজিনরাংখো রা·সেক্কে রা·আ। ইয়া মান্দিরাং বাং·বাত্তে শাস্তিখো মা·ন্নুয়া।”
42021001	উনি জা·মানো যীশুনি নিএতোন, থরম নকনি থাংখা দনচাক্রাও মা·ন্নে চা·গিবারাংনি থাংখা দন্নাখো নিকজক।
42021002	আরোবা বিয়া নিকজক, সাকসা দিলগিবা মিচিক রি·বাএ পয়সা ফিলগ্মিখো দনজক।
42021003	উনোন যীশু বিনি জা·রিকগিবারাংনা আগানজক, “আংআ না·সংনা বিবিন আগানিংআ, ইয়া দিলগিবা রান্দি মিচিক গিম্মিকনা বাত্তে বাং·এ দনজক,
42021004	মুয়ানা গিপ্পিনরাং বিসংনি বাং·আ গামওনি গিৎচাগিবাখো হ·ন্না, ইন্দিবা ইয়া মিচিক দিল্লোবা বিনি জাংগি থাংআনি গিম্মিকখোন হন·জক।”
42021005	জা·রিকগিবারাংওনি মিত্তামরাং থরম নকনি গিম্মিনো আগানগ্রিক্কিংআমিং। নিথুয়া রং·থিরাংচা আরো হ·ন্নানিরাংচা ইয়া নকখো বাদাকফিলে নিথোএ থারিজক, ইখো বিসং আগানিংআমিং। উনোন যীশু আগানজক,
42021006	“না·সংদে ইরাংখো নিক্কিংআ, ইন্দিবা ইন্দাকগিবা সাল রি·বানুয়া জেনসালো রং·থি গি·সানি সাক্কাও রং·থি গি·সাবা দংজানুয়া; গিম্মিকখোন ফি·এ গালনুয়া।”
42021007	জা·রিকগিবারাং যীশুখো সিং·জক, “স্খিগিবা, বাসোকো ইরাং হং·নুয়া আরো বাগিবা চিনখো নিক্কে চিংআ হা·আইনা মা·ন্নুয়া ইরাং হং·আনি সাল সকবাজক?”
42021008	যীশু আগানচাকজক, “নিবো, জেদাক্কে দারাংবা না·সংখো ব্রাংএতনা মান·জা, মুয়ানা বাং·এন আংনি বিমুংও রি·বাএ আগান্নুয়া, ‘আংআন খ্রীষ্ট’ আরো ‘সাল সেফাংজক।’ বিসংখো দা·আ জা·রিকাবো।
42021009	জেনসালো না·সং দাকগ্রিক্কানি আরো থম·থমগিজারাংনি খাৎথাখো খিন্নানুয়া উনো দা·আ জাজ্রেংআবো, মুয়ানা স্খাং ইরাং হং·চেংনোন; ইন্দিবা উনোন বন·খামানি সাল সকবানুয়া ইন্দাকে হং·জা।”
42021010	জা·মানো যীশু বিসংনা আগানজক, “জাতসা জাতগিপ্পিননি সাক্কাও আরো হা·সংসা হা·সং গিপ্পিননি সাক্কাও দাকগ্রিকনুয়া।
42021011	বিল্লংএন বাংগুরিনুয়া আরো গিপ্পিন গিপ্পিন হা·দামরাংচা আকাল আরো সাবিসিরাং হং·নুয়া। ইনাআগ্রে সিলগা সাক্কাও ইন্দাকগিবা আইয়াও ইনমানানিরাং হং·নুয়া আরো চিনরাংখো নিকনুয়া জেরাং নাম্মেন বিল্লংআনি আরো খেনচাকবিয়ানি হং·আ।
42021012	“ইয়া গিম্মিক হা·সেলরাং হং·না স্খাং মান্দিরাং না·সংখো রিম·নুয়া আরো না·সংখো দুক হ·ন্নুয়া। বিচাল দাকনা ইন্নে মান্দিরাং না·সংখো থম·দাকরামচা রা·আংনুয়া আরো জেলো দন্নুয়া। আংনি গিম্মিন রাজারাংনি আরো শাসন দাকগিবারাংনি মিকখাংচানা না·সংখো রিম্মাংনুয়া,
42021013	আরো উনোদে আংনি গিম্মিন সাক্ষি হ·ন্না না·সংনা চল হং·নুয়া।
42021014	না·সং দা·আওন গিসিকথাংথাংও চানচিসোবো, উনো আন·থাংনা চাক্কে খাৎথা আগান্না না·সং স্খাংখাংআরি দা·আ থারিয়ে দংসোআবো,
42021015	মুয়ানা আংআ না·সংনা ইন্দাকগিবা খাৎথা আরো হা·আইয়ানিখো হ·ন্নুয়া জেদাক্কে নাং·নি আগানচাক্কানা বোবিলরাং মামুংখো ইন্না মান·জানুয়া আরো উখো জিচাকনাবা মান·জানুয়া।
42021016	না·সংনি মা·আ ফাআ, জংআদা, রিপ্পেংস্খা আরো সংসুল-নকসুলরাং না·সংখো রি·ম্মে হ·ন্নুয়া। বিসং না·সংওনি সাখো সাখোবা স·ওতে গালনুয়া।
42021017	আংনি গিম্মিন গিম্মিকান না·সংখো মিৎচিনুয়া,
42021018	ইন্দিবা মামুং দাক্কেন না·সংনি খিন্নি দিংসাবা গিম্মাজানুয়া।
42021019	না·সং থম·থমে দংওদে না·সংনি খাকখেৎ জাংগি চু·সকনুয়া।
42021020	“যিরূশালেমখো সিপাইরাংনি উইলউইলে দংআখো জেনসালো না·সং নিকনুয়া উনসালো হা·আইবো, যিরূশালেম ব·ন্না সাল সেফাংজক।
42021021	উনসালো যিহূদিয়াও দংগিবারাং হা·ব্রিরাংচানা খাত্তাংখানা। সংজিলমাও দংগিবারাং সংজিলমানি হা·ফালচানা রি·য়াংখানা। সংরাংও দংগিবারাং মামুং দাক্কেবা সংজিলমাও রি·বাজাখানা,
42021022	মুয়ানা ইয়া সালরাং শাস্তি মা·ন্নানি সাল হং·নুয়া, আরো উনি গিম্মিন রংথালগিবা শাস্ত্রও জেগিত্তা চক্কা দংআ উয়া চু·সকনুয়া।
42021023	উনো হা·ন্নোগ্মাংগিবারাং আরো বি·সানা সক খানগিবারাংনি অবস্থা বাদাকফিলেন বিল্লংনুয়া! হা·সংও বিল্লংএন দুক সকবানুয়া আরো যিহূদীরাংনি সাক্কাও ইসলনি খা·আওনাংআ সকবানুয়া।
42021024	মি·ল্লামচা বিসংখো স·ওতে গালনুয়া আরো গিম্মিক জাতরাংও বিসং বন্দি হং·এ দংনুয়া। জেওনা দিপ্পাৎ গিপ্পিন জাতরাংনি সাল চু·সকজানুয়া উয়োনা দিপ্পাৎ গিপ্পিন জাতরাং যিরূশালেমখো জা·ফা নিং·আও গা·বেবেকনুয়া।
42021025	“উনোন সাল, জাজং আরো আস্কিরাংও বাং·আ চিনরাংখো নিকনা মা·ন্নুয়া। হা·গিলসাকো গিম্মিক জাতরাং দুক মা·ন্নুয়া আরো সাগালনি গা·ম্মানা আরো চিনি ফকফেকারাংনা বিসং নাম্মেন জাজ্রেংনুয়া।
42021026	হা·গিলসাকো মুয়া হং·বাংজক ইখো চানচিয়ে খেনচাকে মান্দিরাং সিবকনুয়া, মুয়ানা জাজং-সাল-আস্কি ইরাং থম·থমে দংজানুয়া।
42021027	উয়া সময়ও মান্দিনি দেফান্থিখো বাং·আ বিল আরো রাসংখো রা·এ গাদিলাও দাক্কে রি·বাখো নিকনুয়া।
42021028	ইরাং হং·বামিত্তিংও না·সং চাখাতবো আরো মিকখাং দি·চাবো, মুয়ানা না·সংনি জক্কানি সাল সেফাংজক।”
42021029	উনি জা·মানো যীশু বিনি জা·রিকগিবারাংনা স্খিনা ইন্নে ইয়া খাৎথাখো আগানজক, “ডুমুর বিফাং আরো গিপ্পিন বিফাংরাংখো নিবো।
42021030	বিজাক ওয়াতবাজকোনো দিং·খারি সকবাজক ইন্নে না·সং হা·আইনা মা·ন্না।
42021031	উয়ানদাক্কে জেনসালো না·সং ইরাং হং·আখো নিকনুয়া উনোন হা·আইনা মা·ন্নুয়া ইসলনি সংনক সেফাংজক।
42021032	আংআ না·সংনা বিবিন আগানিংআ, জেনসালো ইরাং হং·নুয়া উনোবা ইয়া চাসংনি মিত্তাম মান্দিরাং থাংএ দংখুনুয়া।
42021033	সিলগা আরো হা·গিলসাক ব·ন্নাংনুয়া, ইন্দিবা আংনি খাৎথা ফাংনাজলনা দংনুয়া।
42021034	“না·সং সিমসাকে দংবো জেদাক্কে চা·ফেক্কানা রিংফেক্কানা আরো নকদাংনি চানচিয়ারাংনা না·সংনি খা·থং জ্রিমবিয়ে গা·আকজা। ইন্দাকজাওদে জা·গা জেদাক্কে রাং·গিত্তিক চিপচাংআ উয়ানদাক্কে উয়া সালবা রাং·গিত্তিক না·সংনি সাক্কাও, আরোবা হা·গিলসাকনি গিম্মিক মান্দিনি সাক্কাও রি·বানুয়া।
42021036	মিকরাকে দংবো আরো সালাজ্রিং বি·বো জেদাক্কে হং·গিবারাংখো বাত্তাংনা আরো মান্দিনি দেফান্থিনি মিকখাংওনা রি·য়াংএ চাদেংনা বিলখো না·সং মা·ন্না।”
42021037	উয়া সময়রাংও সালাজ্রিংআন যীশু থরম নক্কো স্খিয়ে হ·ন্নুয়ামিং, ইন্দিবা ওয়াল্লোদে হা·ফালচা রি·য়াংএ জৈতুন হা·ব্রিওনা দংনুয়ামিং।
42021038	গিম্মিক মান্দিরাং বিনি খাৎথাখো খিন্নাথিমনা থরম নক্কো ফ্রিংওয়ালনি রি·বানুয়ামিং।
42022001	উয়া সময়ও যিহূদীরাংনি ওয়ানথি গ্রি রুটি চা·আনি সাল সেফাংজকমিং। উয়া সালখো ওয়াতচাংআনি সাল ইন্নেবা মিংআ।
42022002	খামাল দাল·গিবারাং আরো শাস্ত্র স্খিগিবারাং যীশুখো সিউল দাক্কে স·ওতে গালনা চলখো সান্দিংআমিং, মুয়ানা বিসং মান্দিরাংনা খেন্নুয়ামিং।
42022003	উনোন যিহূদা, জেখো ইষ্করিয়োৎ মিংআমিং, বিনি নিং·আও শয়তান নাপজক। ইয়া যিহূদা যীশুনি সাকচিগ্মি জা·রিকগিবারাংওনি সাকসামিং।
42022004	বাদিকে দাক্কে যীশুখো খামাল দাল·গিবারাংনি আরো থরম নক্কো কাম দাকগিবারাংনি জাক্কো রি·ম্মে হ·ন্নুয়া ইনি গিম্মিনো বিয়া রি·য়াংএ বিসংমুং আগানগ্রিকজক।
42022005	ইনি গিম্মিন বিসং খুসি হং·বিয়ে যিহূদানা থাংখা হ·ন্না খু·রাচাকজক।
42022006	উনোন যিহূদা গং·এ নাম্মা চলখো সান্দিনা হা·বাচেংজক জেদাক্কে মান্দিরাংনি মিৎথিনাও যীশুখো রি·ম্মে হ·ন্না মা·ন্না।
42022007	ওয়ানথি গ্রি রুটি চা·আনি সালো ওয়াতচাংআনি চা·আনি গিম্মিন মেষ বি·সাখো দে·ন্নুয়ামিং। উয়া সাল সকবানি জা·মানো যীশু পিতর আরো যোহনখো ইখো আগানে ওয়াত্তেতজক, “না·সং রি·য়াংএ আনচিংনা ওয়াতচাংআনি চা·আখো থারিসোবো জেদাক্কে আনচিং উখো চা·না মা·ন্না।”
42022009	বিসং যীশুখো সিং·জক, “না·আ চিংখো বানো ইয়া চা·আনিখো থারিখানা আগানিংআ?”
42022010	যীশু আগানজক, “নিবো, না·সং সংজিলমাও নাপমিত্তিংও সাকসা মি·আসাখো গিম্বিও দাক্কে চি রা·আংআখো নিকনুয়া। বিখো জা·রিকে বিয়া জে নক্কোনা নাপনুয়া উয়া নকনি নকগিবানা আগানবো, ‘স্খিগিবা হা·আইনা হা·ম্মিংআ, বিয়া জা·রিকগিবারাংমুং জেও ওয়াতচাংআনি চা·আনিখো চা·না মা·ন্না উয়া নক বানো?”
42022012	উনোন বিয়া না·সংনা গাদাং সাক্কানি থারিয়ে দনগিবা নকদ্রিং গি·সাখো ফিন্নিকেতনুয়া; উয়োন গিম্মিকখো থারিসোবো।”
42022013	বিসং রি·য়াংএ যীশুনি আগানা গিত্তান গিম্মিকখো নিকনা মান·জক আরো ওয়াতচাংআনি চা·আনিখো থারিজক।
42022014	জা·মানো যীশু জা·রিকগিবারাংমুং চা·না আসংজক।
42022015	বিয়া বিসংনা আগানজক, “আংনি দুক চাকনা স্খাং না·সংমুং ওয়াতচাংআনি ইয়া চা·আখো চা·না আংআ হা·সিকবিয়ামিং।
42022016	আংআ না·সংনা আগানিংআ, ইসলনি সংনকো ইয়া চু·সকজানা দিপ্পাৎ আংআ মামুং সালোবা ইখো চা·ফিলজানুয়া।”
42022017	ইনি জা·মানো যীশু রিংচাক্রাখো রা·জক আরো ইসলখো মিৎথেলে ইনজক, “না·সংনি গিসেপো ইখো সুআলে রা·বো,
42022018	মুয়ানা আংআ না·সংনা আগানিংআ, দা·আলোনি ইসলনি সংনক রি·বাখুজানা দিপ্পাৎ আংআ মামুং সালোবা আংগুরনি বিৎচিখো রিংখুজানুয়া।”
42022019	জা·মানো বিয়া রুটিখো রা·এ ইসলখো মিৎথেলজক। জা·মানো উয়া রুটিখো ফি·থংথাংএ জা·রিকগিবারাংনা হ·ন্নে আগানজক, “ইয়া আংনি বে·এন জেখো না·সংনা হ·ন্নুয়া। আংখো গিসিক রা·না ইন্দাকে দাকবো।”
42022020	চা·আনি জা·মানো উয়ানদাক্কে বিয়া রিংচাক্রাখো বিসংনা হ·ন্নে আগানজক, “আংনি হান·চিচা ইসলনি হন·গিবা জে গিত্তাল খু·রাচাক্কাখো রা·রিকনুয়া ইয়া রিংচাক্রা উয়া খু·রাচাক্কানি চিন হং·আ। আংনি ইয়া হান·চিখো না·সংনা হ·ন্নুয়া।
42022021	নিবো, আংখো রি·ম্মে হন·গিবানি জাক আংনি জাকমুং ইয়া টেবিলনি সাক্কাওন দংআ।
42022022	বিবিন ইসল জেখো থারিয়ে দনসোজক উয়ানদাক্কেন মান্দিনি দেফান্থি সিবিবিনুয়া; ইন্দিবা দা·নাং উয়া মান্দিনা, জে মান্দি বিখো রি·ম্মে হ·ন্না!”
42022023	জা·রিকগিবারাং সাকসা সাকগিপ্পিনখো সিং·না হা·বাচেংজক, বিসংনি গিসেপো সা ইন্দাকগিবা কামখো দাকনুয়া।
42022024	সাখো গিম্মিকনা বাত্তে দাল·বাৎগিবা ইন্নুয়া ইখো রা·এ জা·রিকগিবারাং ইনগ্রিকজক।
42022025	যীশু বিসংনা আগানজক, “গিপ্পিন জাতরাংনি সাক্কাওন রাজারাং গিত্তেল দাক্কা আরো বিসংনি শাসন দাকগিবারাংখো নাম্মাখো দাকগিবা ইন্না,
42022026	ইন্দিবা না·সংও ইন্দাকে হং·না খ্রাজা। না·সংনি গিসেপো দাল·বাৎগিবা চনবাৎগিবা গিত্তা হং·খানা, আরো জেআন দাল·গিবা হং·আ, বিয়া দাকচাকে হন·গিবা গিত্তা হং·খানা।
42022027	সা দালবাৎগিবা হং·আ, চা·না আসংগিবামা, দাকচাকে হন·গিবা? চা·না আসংগিবা হং·জামা? ইন্দিবা আংআ না·সংও দাকচাকে হন·গিবা গিত্তা হং·জক।
42022028	“আংনি দুকনি সালো না·সং আংখো ওয়াত্তে রি·য়াংজা।
42022029	আংনি ফাগিবা জেদাক্কে আংনা শাসন দাকনা বিলখো হন·জক উগিত্তা আংআবা না·সংনা বিলখো হ·ন্নিংজক।
42022030	ইনি গিম্মিন আংনি সংনক্কো না·সং আংমুং চা·নুয়া রিংনুয়া আরো সিংহাসনও আসংএ ইস্রায়েলনি মা·চং সাকচিগ্মিখো বিচাল দাকনুয়া।
42022031	“শিমোন, শিমোন, নিবো, শয়তান না·সংখো গমখো চালুনিও চালিয়া গিত্তা চালি নিনা ইন্নে বি·জক।
42022032	ইন্দিবা নাং·নি বিবিরা·আ গিম্মাজাখানা ইন্নে আংআ নাং·না বি·চাকজক । জেনসালো না·আ আংচানা ফিল·বানুয়া উনসালো নাং·নি ইয়া জংআদারাংখো বিলগ্মাং দাক্কেতবো।”
42022033	পিতর যীশুনা আগানজক, “গিত্তেল, নাং·মুং আংআ জেলোনা রি·য়াংনা আরো সিনাবা মা·ন্না।”
42022034	যীশু আগানচাকজক, “পিতর, আংআ নাং·না আগানিংআ, দা·আল দো·ও গিসিকনা স্খাং না·আ আংখো হা·আইজা ইন্নে রাং·গিত্থাম জিচাকনুয়া।”
42022035	জা·মানো যীশু বিনি জা·রিকগিবারাংনা আগানজক, “জেনসালো না·সংখো আংআ থাংখানি জেপ, দকরা আরো জা·খপ গ্রি ওয়াত্তেতামিং উনো না·সং মামুংনা দিল্লামিংমা?” জা·রিকগিবারাং আগানজক, “হং·জা, মামুংনাবা দিলজামিং।”
42022036	যীশু আগানজক, “ইন্দিবা দা·আও আংআ আগানিংআ, জেনি থাংখানি জেপ বা দকরা দংআ বিয়া উখো রা·আংখানা। জেনি মি·ল্লাম দংজা বিয়া বিনি বে·এননি বা·রাখো ফাল্লে গি·সা মি·ল্লাম ব্রিখানা।
42022037	রংথালগিবা শাস্ত্রও চক্কা দংআ, ‘বিখো পাপীরাংমুং চানজক।’ আংআ না·সংনা আগানিংআ, ইয়া খাৎথা আংওন চু·সকনা নাংনুয়া, মুয়ানা আংনি গিম্মিনো চক্কা দংগিবা চু·সকনা রি·য়াংইংজক।”
42022038	উনোন জা·রিকগিবারাং আগানজক, “গিত্তেল, নিবো, ইনো গি·গ্মি মি·ল্লাম দংআ।” যীশু আগানচাকজক, “দে, চু·ওংআ।”
42022039	যীশু উয়া হা·দামখো ওয়াত্তে আন·থাংনি বেওয়াল গিত্তা জৈতুন হা·ব্রিওনা রি·য়াংজক। বিনি জা·রিকগিবারাং বিখো জা·রিকাংজক।
42022040	উয়া হা·দামওনা সক্কানি জা·মানো যীশু বিসংনা আগানজক, “বি·বো জেদাক্কে রুরাও গা·আকজা।”
42022041	জা·মানো যীশু জা·রিকগিবারাংওনি দাং·দাংচা রি·য়াংএ জা·স্খু দে·ম্মে বি·না হা·বাচেংজক,
42022042	“আপফা, না·আ হা·সিকোদে দুকনি ইয়া রিংচাক্রাখো আংওনি রা·আংবো। ইন্দাকোবা আংনি হা·সিকা গিত্তা হং·জা, নাং·নি হা·সিকা গিত্তান হং·খানা।”
42022043	উনোন সালগিওনি সা·গ্রে সাকসা রি·বাএ যীশুখো বিল্লাকেতজক।
42022044	গিসিকো দুক মা·ন্নে যীশু আরোবা মল·মলে বি·চাকজক। বিনি বে·এননি খ্রামচি হান·চি গিত্তা হা·আও গা·আকনা নাংজক।
42022045	বি·আনি জা·মানো চাখাত্তে বিয়া বিনি জা·রিকগিবারাংচা রি·বাজক। গিসিকো দুক মা·ন্নে নেং·বকে জা·রিকগিবারাংনি থুয়াখো নিক্কে যীশু বিসংখো আগানজক, “মুয়ানা থুয়ে দংআ? চাখাত্তে বি·বো জেদাক্কে রুরাও গা·আকজা।”
42022047	যীশু উনোবা খাৎথা আগানিংআমিং উনোন বাং·আ মান্দি রি·বাজক। বিনি সাকচিগ্মি জা·রিকগিবারাংওনি সাকসা যিহূদা মিংগিবা উয়া মান্দিরাংনা স্খাং স্খাং রি·বাংআমিং। যীশুখো খু·দিমনা ইন্নে যিহূদা বিনি সেফাংওনা রি·বাজক।
42022048	উনোন যীশু বিনা আগানজক, “যিহূদা, মান্দিনি দেফান্থিখো খু·দিমে রি·ম্মে হ·ন্নিংজকমা?”
42022049	মুয়া হং·না হা·ম্মিংজক উখো যীশুনি সামব্রিও দংগিবারাং হা·আইনা মান·জক। ইনি গিম্মিন বিসং যীশুনা আগানজক, “গিত্তেল, চিংআ মি·ল্লামচা স·ওতনুয়ামা?”
42022050	জা·রিকগিবারাংওনি সাকসা খামাল দাল·বাৎগিবানি নকখলনি জাক্রানি নাচিলখো মি·ল্লামচা দেন·ফাকেতজক।
42022051	যীশু আগানজক, “দে আগ্রেফিলে হং·জা।” ইখো আগানে বিয়া উয়া মান্দিনি নাচিলখো দাংথাপেতে বিখো নাম্মেতজক।
42022052	যীশুখো রিম·না রি·বাগিবা খামাল দাল·গিবারাং, থরম নক্কো কাম দাকগিবারাং আরো মি·আফারাংনা যীশু আগানজক, “আংআ রা·সেকগিবামা, না·সং মি·ল্লাম আরো মাংগতখো রা·এ রি·বাজক?
42022053	সালাজ্রিং আংআ থরম নক্কো না·সংনি মিকখাংও দংআমিং, ইন্দিবা উনোদে না·সং আংখো রিম·জাজক। ইন্দিদে দা·আও না·সংনিন সাল হং·আ; আন্দালানি বিলখো দা·আও নিকনা মা·ন্নিংজক।”
42022054	উনোন বিসং যীশুখো খামাল দাল·বাৎগিবানি নক্কোনা রি·ম্মে রা·আংজক। পিতর চেল·গ্রিক্কে দংএ জা·মান জা·মান রি·য়াংআমিং।
42022055	পিতর রি·বাএ হা·থিলা জাংচিও ওয়া·আল সো·এ আসংএ দংগিবারাংনি গিসেপো আসংজক।
42022056	সাকসা নকখল মিচিক উয়া ওয়া·আলনি সেং·আও পিতরখো নিকজক আরো নাম্মেদাক্কে নিএ আগানজক, “ইয়া মান্দিবা বিমুং দংফামিং।”
42022057	পিতর জিচাকে আগানজক, “আংআ বিখো হা·আইজা।”
42022058	উনি জা·মানো সাকগিপ্পিন বিখো নিক্কে আগানজক, “না·আবা বিসংওনি সাকসা হং·আ।” পিতর আগানজক, “হং·জা, আংআদে হং·জা।”
42022059	ঘণ্টাসা জা·মানো দা·আও সাকসা রাক্কেন আগানজক, “বিবিন ইয়া মান্দি বিমুং দংফামিং, মুয়ানা বিয়াদে গালীল হা·দকনি মান্দি।”
42022060	পিতর আগানজক, “নিবো, না·আ মুয়াখো আগানিংআ আংআ হা·আইজাংজক।” পিতরনি খাৎথা আগানা বন·স্রাপগিজান মাংসা দো·ও গিসিকজক।
42022061	উনোন গিত্তেল পিতরচানা ফি·ল্লে নিএতজক। ইনি গিম্মিন গিত্তেলনি আগানগিবা উয়া খাৎথাখো পিতর গিসিক রা·জক, “দা·আল দো·ও গিসিকনা স্খাং রাং·গিত্থাম না·আ আংখো হা·আইজা ইন্নে জিচাকনুয়া।”
42022062	উনোন পিতর হা·ফালচানা রি·য়াংএ নাম্মেন গ্রাপবিজক।
42022063	যীশুখো রাক্ষিগিবারাং বিখো খা·দিংস্থেকনা আরো দকনা হা·বাচেংজক।
42022064	বিসং যীশুনি মিক্রোনখো খাথিপে আগানজক, “দে আগানে নি, সা নাং·খো দকজক?”
42022065	ইন্দাকে বিসং খাৎথা বাং·আরাংখো আগানে বিখো চন্নিকজক।
42022066	ফ্রিংও যিহূদীরাংনি মি·আফারাং, খামাল দাল·গিবারাং আরো শাস্ত্র স্খিগিবারাং আপসান নাংরিমজক আরো যীশুখো বিসংনি দাল·বাৎগিবা খ্রিমানি মিকখাংওনা রিম্মাংএ আগানজক,
42022067	“না·আ খ্রীষ্ট হং·ওদে চিংনা আগানবো।” যীশু আগানজক, “আংআ আগানোবা না·সং মামুং দাক্কেন বিবিরা·জানুয়া আরো না·সংচা মামুংখো সিং·ওবা আগানচাকজানুয়া।
42022069	ইন্দিবা মান্দিনি দেফান্থি দা·আলোনি বিল্লাকগিবা ইসলনি জাক্রাচা আসংএ দংনুয়া।”
42022070	উনোন গিম্মিকান সিং·জক, “ইন্দাকোদে না·আ ইসলনি দেফান্থি হং·আমা?” বিয়া বিসংনা আগানজক, “না·সং খাকখেৎখোন আগানা, আংআন উয়া।”
42022071	উনোন দাল·গিবারাং আগানজক, “আনচিংনা মুয়া সাক্ষিখো নাংখুনুয়া? আনচিং আন·থাংথাংআন বিনি খু·সুকো খিন্নানা মান·জক।”
42023001	উনোন উয়া খ্রিমানি মান্দি গিম্মিক চাখাত্তে যীশুখো রোমনি দাল·বাৎগিবা শাসন দাকগিবা পীলাতচা রিম্মাংজক।
42023002	বিসং ইখো ইন্নে যীশুখো দোস হন·জক, “ইয়া মান্দি চিংনি জাতখো ব্রাংএতা, ইখো চিংআ নিকনা মা·ন্না। বিয়া দাল·বাৎগিবা রাজানা খাজিনা হ·ন্না বেং·আ আরো বিয়া আন·থাংখো খ্রীষ্ট, সাকসা রাজা ইন্নে আগানা।”
42023003	পীলাত যীশুখো সিং·জক, “না·আ যিহূদীরাংনি রাজা হং·আমা?” যীশু আগানজক, “না·আ খাকখেৎখোন আগানজক।”
42023004	উনোন পীলাত খামাল দাল·গিবারাংনা আরো মান্দি গিম্মিকনা আগানজক, “আংআদে ইয়া মান্দিনি মামুং দোসখোন নিকজাংআ।”
42023005	ইন্দিবা বিসং জেৎজেতারি ইন্না হা·বাচেংজক, “যিহূদিয়া হা·দক গিম্মিকো স্খিয়ে হ·ন্নে ইয়া মান্দিরাংখো খা·আওনাংএতিংজক। গালীল হা·দকোনি দা·আও ইয়োনা দিপ্পাৎ সকবাজক।”
42023006	ইয়া খাৎথাখো খিন্নাএ পীলাত সিং·জক যীশু গালীল হা·দকনি মান্দি হং·আমা হং·জা।
42023007	যীশু শাসন দাকগিবা হেরোদনি হা·খিংওনি হং·আ, ইখো হা·আইনা মা·ন্নে পীলাত বিখো হেরোদচা ওয়াত্তেতজক। উনো হেরোদবা যিরূশালেমো দংআমিং।
42023008	যীশুখো নিক্কে হেরোদ খুসি হং·বিজক। বিয়া যীশুনি গিম্মিন বাং·এন আগানারাংখো খিন্নামিং, উনি গিম্মিন স্খাংওনিন বিয়া বিখো নিনা হা·সিকামিং। যীশু আইয়াও ইনমানগিবা কামখো দাক্কে ফিন্নিকনুয়া ইন্নে হেরোদ চানচিয়ামিং।
42023009	বিয়া যীশুখো বাং·এন সিং·জক, ইন্দিবা যীশু মামুংখোন আগানচাকজাজক।
42023010	খামাল দাল·গিবারাং আরো শাস্ত্র স্খিগিবারাং উয়ো চাদেংএ চ্রিকে যীশুখো দোস হ·ন্না হা·বাচেংজক।
42023011	উনোন হেরোদ যীশুখো চন্নিকজক আরো খা·দিংস্থেকজক, আরো বিনি সিপাইরাংবা উগিত্তান দাকজক। উনি জা·মানো যীশুনা নামগিবা বা·রাখো গান্নেতে বিয়া বিখো পীলাতওনা ওয়াত্তেতফিলজক।
42023012	ইনা স্খাং হেরোদ আরো পীলাতমুং বোবিল হং·গ্রিক্কামিং, ইন্দিবা উনিসালোনি বিসং রিপ্পেং হং·গ্রিকজক।
42023013	পীলাত উনোন দাল·গিবা খামালরাংখো, দাল·গিবারাংখো আরো মান্দিরাংখো রিক্কামচিম্মংএ আগানজক,
42023014	“না·সং ইয়া মান্দিখো, মান্দিরাংখো ব্রাংএতিংআ ইন্নে দোস হ·ন্নে আংচানা রা·বাজক। ইন্দিবা আংআ বিখো না·সংনি মিকখাংওন নাম্মেদাক্কে সিং·এ নিজক। না·সংনি দোস হ·ন্না গিত্তা বিনি মামুং নামগিজাখোন আংআ নিকজাজক।
42023015	হেরোদবা বিনি মামুং নামগিজাখো মান·জা, মুয়ানা বিয়া বিখো চিংচানা ওয়াত্তেতফিলজক। না·সং নিকনা মা·ন্নিংজকান স·ওতে গালনা গিত্তা মামুং নামগিজা কামখোবা বিয়া দাকজা।
42023016	উনি গিম্মিন আংআ বিখো শাস্তি হ·ন্নে ওয়াত্তেতনাজক।”
42023017	বিয়া ইখো আগানজক মুয়ানা ওয়াতচাংআনি সালো রাং·ফ্রাকোন সাকসা বন্দিখো ওয়াত্তেতনা নাংনুয়ামিং।
42023018	ইন্দিবা মান্দিরাং আপসান চ্রিকে আগান্না হা·বাচেংজক, “বিখো হা·রিকেতবো, বারা্ববাখো চিংচা ওয়াত্তেতবো।”
42023019	ইয়া বারা্ববাখো সংজিলমাও বামগিজা দংআনা আরো স·ওতারাংনি গিম্মিন জেলো দন্নামিং।
42023020	ইন্দিবা পীলাত যীশুখো ওয়াত্তেতনা হা·সিকামিং, উনি গিম্মিন বিয়া মান্দিরাংনা দা·আবা উয়া খাৎথাখোন আগানজক।
42023021	ইন্দিবা মান্দিরাং চ্রিকে চ্রিকে ইনথকজক, “বিখো চিসলো দাৎখাপবো, চিসলো দাৎখাপবো।”
42023022	পীলাত রাং·গিত্থাম মান্দিরাংখো ইনজক, “মুয়ানা, ইয়া মান্দি মুয়া নামগিজাখো দাকজক? আংআদে বিনি মামুং দোসখোন নিকজাংআ জেদাক্কে বিনা সিয়ানি শাস্তিখো হ·ন্না মা·ন্না। উনি গিম্মিন আংআ বিনা দিংথাং শাস্তিখো হ·ন্নানি জা·মানো বিখো ওয়াত্তেতনাজক।”
42023023	ইন্দিবা মান্দিরাং যীশুখো চিসলো দাৎখাপনা চ্রিকজক আরো বিসং চ্রিকেন হামজক। পীলাত মান্দিরাংনি খাৎথাখো মানিয়ে রা·না চানচিজক।
42023024	বামগিজা দংআনা আরো স·ওতানি গিম্মিন জেখো জেলো দন্নামিং মান্দিরাং বিখোন হা·ম্মামিং; উনি গিম্মিন পীলাত উয়া মান্দিখো ওয়াত্তেতজক আরো মান্দিরাংনি হা·সিকা গিত্তা যীশুখো স·ওতে গালখানা বিসংনি জাক্কো হন·জক।
42023026	সিপাইরাং যীশুখো রিম্মাংমিত্তিংও শিমোন মিংগিবা কুরীণী সংজিলমানি সাকসা মান্দি সংচাবাক্কানি রি·বাংআমিং। সিপাইরাং বিখো রি·ম্মে চিসলখো বিনি ফাকখ্রংও গাত্তেতজক জেদাক্কে বিয়া যীশুনি জা·মান জা·মান চিসলখো রিপ্পিএ রা·আংনা মা·ন্না।
42023027	মান্দি বাং·আ যীশুখো জারিকিংআমিং। বিসংনি গিসেপো বাং·আ মিচিকরাংবা দংআমিং। বিসং খা·আখো দক্কে গ্রাপিংআমিং।
42023028	যীশু বিসংচা নিএতে আগানজক, “যিরূশালেমনি মিচিকরাং, আংনা দা·আ গ্রাপাবো। না·সং আন·থাংথাংনা আরো না·সংনি দেদ্র্রাংনা গ্রাপবো,
42023029	মুয়ানা ইন্দাকগিবা সাল রি·বাংজক জেনসালো মান্দিরাং আগান্নুয়া, ‘জেরাংনি বি·সা-আংদি দংজা আরো জেরাং বি·সানা সক খানজা উয়া সা·গ্রি মিচিকরাং ফাত্তিয়াখো মান·গিবা হং·আ।’
42023030	উনসালো মান্দিরাং দালদাল·গিবা হা·ব্রিখো ইন্নুয়া, ‘চিংনি সাক্কাও গা·আকদাপবো,’ আরো চনচনগিবা হা·ব্রিখো ইন্নুয়া, ‘চিংখো ফিনদাপে দনবো।’
42023031	বিফাং গিত্থাংমিত্তিংওন মান্দিরাং ইন্দাকে দাক্কোদে ইন্দিদে বিফাং রা·ন্নানি জা·মানো বাদাকস্রাংনুয়া!”
42023032	সিপাইরাং স·ওতে গালনা সাকগ্মি গ্রো নাংগিবা মান্দিখোবা যীশুমুং রিম্মাংজক।
42023033	স্খু বিখ্রক মিংগিবা হা·দামওনা সক্কে বিসং যীশুখো আরো উয়া সাকগ্মি গ্রো নাংগিবা মান্দিখো চিসলো দাৎখাপজক- সাকসাখো যীশুনি জাক্রাচা আরো সাকগিপ্পিনখো জাক্কাসিচা।
42023034	উনোন যীশু আগানজক, “আপফা, ইরাংখো ক্ষেমা দাকবো, মুয়ানা ইরাং মুয়াখো দাক্কিংআ উখো হা·আইজা।” বিসং লটারি খা·ল্লে যীশুনি বা·রারাংখো আন·থাংথাংও সুআলে রা·জক।
42023035	মান্দিরাং চাদেংএ নিংআমিং। থরমনি দাল·গিবারাং যীশুখো খা·দিংস্থেকে ইনজক, “বিয়াদে গিপ্পিনরাংখো জক্কেৎনুয়ামিং। বিয়া খ্রীষ্ট হং·ওদে, ইসলনি বাচ্ছিয়ে রা·গিবা মান্দি হং·ওদে আন·থাংখো জক্কেৎখানা।”
42023036	সিপাইরাংবা বিখো খা·দিংস্থেকনা হা·বাচেংজক। বিসং যীশুখো চা·খানা ইন্নে মেসেং বিৎচিখো বিচা রা·আংএ আগানজক,
42023037	“না·আ যিহূদীরাংনি রাজা হং·ওদে আন·থাংখো জক্কেৎবো।”
42023038	চিসলো বিনি স্খু সাক্কাও ইন্দাকে চক্কে দন্নামিং, “ইয়া মান্দি যিহূদীরাংনি রাজা হং·আ।”
42023039	চিসলো দাৎখাপা মান·গিবা সাকগ্মিওনি সাকসা যীশুখো খা·দিংস্থেকে ইনজক, “না·আ খ্রীষ্ট হং·আমা? ইন্দাকোদে আন·থাংখো আরো চিংখো জক্কেৎবো।”
42023040	উনোন সাকগিপ্পিন মান্দি বিখো খা·চাএ আগানজক, “না·আ ইসলনা খেনজামা? না·আবা আপসান শাস্তিখোন মা·ন্নিংজক।
42023041	আনচিংদে খ্রাগিবা শাস্তিখোন মা·ন্নিংজক। আনচিংনি মা·ন্নানিখো আনচিং মা·ন্নিংজক, ইন্দিবা ইয়া মান্দিদে মামুং নামগিজাখো দাকখুজা।”
42023042	জা·মানো বিয়া আগানজক, “যীশু, জেনসালো না·আ সংনকখো রা·এ ফিল·বানুয়া উনো আংখো গিসিক রা·বো।”
42023043	যীশু বিনা আগানচাকজক, “আংআ নাং·না বিবিন আগানিংআ, না·আ দা·আলোন আংমুং সংনক্কো দংফানুয়া।”
42023044	উনোন সালজাৎচি হং·জক। সাল থেং·সুজাজক আরো হা·গিম্মিক আন্দালে দংজক। গিত্থাম বাজিয়াওনা দিপ্পাৎ উয়ানদাক্কেন দংজক। যিরূশালেমনি থরম নকনি গিমফেংগিবা পর্দা চিৎগ্মি দাক্কে দ্রাকজক।
42023046	যীশু চ্রিকে ইনজক, “আপফা, আংআ নাং·নি জাক্কো আংনি জাংগিখো হন·জক।” ইখো আগানে বিয়া জাংগি গালজক।
42023047	ইরাংখো নিক্কে সুবিদার ইসলখো মিৎথেলে ইনজক, “বিবিন ইয়া মান্দি গ্রো নাংগিজাগিবামিং।”
42023048	উনো থম·দাকগিবা মান্দিরাং ইয়া হং·গিবারাংখো নিক্কে খা·আখো দক্কে দক্কে উয়োনি রি·য়াংজক।
42023049	যীশুখো হা·আইগিবারাং আরো গালীলওনি যীশুমুং রি·বাগিবা মিচিকরাং বিসং গিম্মিকান চে·ল্লাও চাদেংএ গিম্মিকখো নিংআমিং।
42023050	যোষেফ মিংআ নামগিবা আরো থরমি মান্দি সাকসা দাল·বাৎগিবা খ্রিমানি মান্দি দংআমিং। বিয়া অরিমাথিয়া মিংআ যিহূদীরাংনি সং দামসানি মান্দি হং·আ।
42023051	যীশুনি গিম্মিনো খ্রিমানি মান্দিরাংমুং বিয়া খু·মংফানা মান·জাজক। বিয়া ইসলনি সংনকনা নিচাকসোএ দংআমিং।
42023052	পীলাতচা রি·য়াংএ বিয়া যীশুনি মাংগিসিখো হা·ম্মে রা·জক।
42023053	জা·মানো মাংগিসিখো চিসলোনি রা·ওন্নে বা·রাচা বিল·রিমরিমজক আরো রং·থিখো খিত্তে থারিয়ে দনগিবা গি·সা গোপরামও দনজক। উয়া গোপরামও দারাংখো মামুং সালোবা দনখুজা।
42023054	উয়া সাল নেং·থাকানি সালনা থারিসোআনি সালমিং। নেং·থাকানি সাল হং·বাচেংআমিং।
42023055	গালীলওনি যীশুমুং রি·বাগিবা মিচিকরাং যাষেফখো জা·রিকাংএ গোপরামখো নিজক আরো যীশুনি মাংগিসিখো বাদিকে দন্না উখোবা নিজক।
42023056	জা·মানো বিসং রি·য়াংফিলে বিনা সিম্মিলগিবা তেলখো আরো মলমখো থারিজক। উনি জা·মানো বিসং মোশিনি গি·য়েতা গিত্তা নেং·থাকানি সালো নেং·থাকজক।
42024001	আনথিনি স্খাংগিবা সালো ফ্রিংওয়ালনি উয়া মিচিকরাং উয়া সিম্মিলগিবা তেলখো রা·এ গোপরামওনা রি·য়াংজক।
42024002	বিসং গোপরামনি মিকখাংনিখো রং·থিখো জিত্তেতাখো নিকজক,
42024003	ইন্দিবা গোপরামনি নিং·আওনা নাপ্পে বিসং গিত্তেল যীশুনি বে·এনখো নিকজাজক।
42024004	উনি গিম্মিন বিসংনি আইয়াও ইনমানে চানচিমিত্তিংওন মিকখা রিপরাপা গিত্তা চিং·চেতা বা·রাখো গানগিবা মান্দি সাকগ্মি বিসংনি কেচ্চিও রি·বাএ চাদেংজক।
42024005	ইনি গিম্মিন মিচিকরাং খেন্নে স্খুখো বামগোপজক। মি·আসা সাকগ্মি বিসংনা আগানজক, “থাংগিবাখো সিগিবারাংনি গিসেপো মুয়ানা সান্দিংআ?
42024006	বিয়া ইনো দংজা; বিয়া থাংচাফিলজক। বিনি গালীলও দংমিত্তিংও বিয়া না·সংনা জেখো আগানামিং উখো গিসিক রা·এ নিবো।
42024007	বিয়া আগানামিং, মান্দিনি দেফান্থিখো পাপী মান্দিরাংনি জাক্কো রি·ম্মে হ·ন্নুয়া। উনি জা·মানো বিখো চিসলো দাৎখাপনুয়া আরো সাল গিত্থামনি সালো দা·আবা বিয়া থাংচাফিলনা নাংনুয়া।”
42024008	উনোন বিসং উয়া খাৎথাখো গিসিক রা·জক।
42024009	বিসং গোপরামওনি ফি·ল্লাংএ উয়া সাকচিসা জা·রিকগিবারাংনা আরো গিপ্পিনরাংনা ইয়া খাৎথারাংখো আগানজক।
42024010	উয়া মিচিকরাংনি গিসেপো মগ্‌দলীনী মরিয়ম, যোহানা আরো যাকোবনি মা·গিবা মরিয়ম দংআমিং। বিসংমুং দংগিবা গিপ্পিন মিচিকরাংবা ইয়া গিম্মিক খাৎথারাংখো ওয়াত্তেতারাংনা আগানজক।
42024011	ইন্দিবা উয়া খাৎথারাংখো বিসং হং·গিজা-নাংগিজা খাৎথারাং গিত্তা দাকনিকজক। উনি গিম্মিন উয়া মিচিকরাংনি খাৎথাখো বিসং বিবিরা·জাজক।
42024012	ইন্দিবা পিতর চাখাত্তে গোপরামচানা খাত্তাংজক আরো বামগোপে বা·রারাংখোসান নিকজক। ইন্দাকে হং·আরাংনি গিম্মিন বিয়া আইয়াও ইনমানে ফিল·বাজক।
42024013	উয়া সালোন সাকগ্মি জা·রিকগিবা ইম্মায়ু মিংগিবা সং দামসাওনা রি·য়াংআমিং। উয়া সং যিরূশালেমোনি মাইল স্নিসা চে·ল্লাও দংআমিং।
42024014	হং·গিবারাংখো রা·এ বিসং আগানগ্রিকিংআমিং।
42024015	উয়া সময়ও যীশু আন·থাংআন উনো রি·বাএ বিসংমুং রি·য়াংফানা হা·বাচেংজক।
42024016	বিসংনি মিক্রোন মিকচিপা গিত্তা দাক্কামিং, উনি গিম্মিন বিসং যীশুখো হা·আইনা মান·জাজক।
42024017	উনোন যীশু বিসংনা আগানজক, “না·সং মুয়াখো আগানে রি·য়াংইংআ?” উয়া সাকগ্মি জা·রিকগিবা মিকখাং সিমফ্রাকে চাদেংএ দংজক।
42024018	উনোন ক্লিয়পা মিংগিবা বিসংওনি সাকসা যীশুখো সিং·জক, “না·আন যিরূশালেমনি সাকসা খাম·খাম মান্দিমা জেআন দা·আওরোরো উচা মুয়া হং·ইংজক উখো হা·আইজা?”
42024019	যীশু বিসংনা আগানজক, “মুয়া হং·ইংজক?” বিসং আগানজক, “নাসরত সংনি যীশুনি গিম্মিন জেরাং হং·জক। বিয়া আগানসোগিবা হং·আমিং। বিয়া কামও আরো খু·সুকও ইসল আরো গিম্মিক মান্দিনি মিক্রোনও বিল্লাকগিবা হং·আমিং।
42024020	আনচিংনি খামাল দাল·গিবারাং আরো থরমনি দাল·গিবারাং বিখো রোমানরাংনি জাক্কো রি·ম্মে হ·ন্নামিং জেদাক্কে বিসং বিচাল দাক্কে বিনা সিয়ানি শাস্তিখো হ·ন্না। জা·মানো উয়া যিহূদীরাংনি দাল·গিবারাং বিখো চিসলো দাৎখাপামিং।
42024021	বিয়ান ইস্রায়েলখো ফি·ওকনুয়া ইন্নে চিংআ খা·দংআমিং। ইয়াসান হং·জা, ইরাং হং·আনি দা·আল সালগিত্থাম হং·আংফিলজক।
42024022	দা·আবা চিংনি দলওনি মিত্তাম মিচিকরাং চিংখো আইয়াও ইনমানেতজক। বিসং ফ্রিংওয়ালনি যীশুনি গোপরামওনা রি·য়াংআমিং,
42024023	ইন্দিবা উনো বিনি বে·এনখো নিকজাজক। বিসং রি·বাফিলে আগানজক, বিসং সা·গ্রেরাংখো নিক্কা আরো উয়া সা·গ্রেরাং বিসংনা ইখো আগানা যীশু থাংএ দংআ।
42024024	উনোন চিংমুং দংরিমগিবারাংওনি মিত্তামরাং গোপরামওনা রি·য়াংএ মিচিকরাংনি আগানা গিত্তা নিকজক, ইন্দিবা যীশুখো নিকজাজক।”
42024025	উনোন যীশু বিসংনা আগানজক, “না·সং মামুংখোন হা·আইজা। না·সংনি গিসিক ইন্দাকফিল্লে গক্কানি গিম্মিন আগানসোগিবারাংনি আগানাখোবা না·সং বিবিরা·জা।
42024026	ইয়া দুকরাংখো চাক্কে খ্রীষ্টনি রাসংখো মান·দাপানি খাৎথা দংজামিংমা?”
42024027	উনি জা·মানো বিয়া মোশিনি আরো গিম্মিক আগানসোগিবারাংনি চক্কারাংওনি হা·বাচেংএ রংথালগিবা শাস্ত্রও বিনি আন·থাংনি গিম্মিনো চকগিবা গিম্মিকখোন বিসংনা থাল্লে আগানজক।
42024028	বিসংনি রি·য়াংগিবা সংনি সেফাংওনা সকবাওন যীশু বাং·এ চে·ল্লাচানা জিত্তাংনা হা·ম্মা গিত্তা দাকজক।
42024029	উনোন বিসং বিখো মল·মলবিএ আগানজক, দা·আও সাল রি·য়াংজক, হান·থামিংজক। না·আ চিংমুং দংফাবো।” উনি গিম্মিন বিয়া বিসংমুং দংফানা নক্কোনা নাপজক।
42024030	বিয়া বিসংমুং চা·না আসংওন রুটিখো রা·এ ইসলখো মিৎথেলজক আরো উখো ফি·এ বিসংনা হন·জক।
42024031	উনোন বিসংনি মিক্রোন এংআংজক; বিসং যীশুখো হা·আইনা মান·জক, ইন্দিবা উনি জা·মানোন বিখো নিকজাজক।
42024032	উনোন বিসং সাকসা সাকগিপ্পিননা আগানজক, “রামাও বিয়া আনচিংমুং খাৎথা আগানমিত্তিংও আরো রংথালগিবা শাস্ত্রনি অর্থখো আগানমিত্তিংও আনচিংনি খা·থং খামদোজামিংমা?”
42024033	উনোন উয়া সাকগ্মি চাখাত্তে যিরূশালেমোনা রি·য়াংজক আরো উয়া সাকচিসা জা·রিকগিবারাংমুং গিপ্পিনরাংখোবা হা·দাম দামসানো নিকজক।
42024034	গিত্তেলনি চাখাতফিল্লানি গিম্মিন আরো শিমোননি মিকখাং ফা·আনি গিম্মিন বিসং উনো আগানিংআমিং।
42024035	উয়া সাকগ্মি জা·রিকগিবারাং রামাও হং·গিবারাংখো বিসংনা আগানজক। বিনি রুটি ফি·মিত্তিংও বাদিকে দাক্কে বিসং বিখো হা·আইনা মা·ন্নামিং উখোবা বিসং আগানজক।
42024036	উয়া জা·রিকগিবারাং ইন্দাকে খাৎথা আগানমিত্তিংও যীশু আন·থাংআন বিসংনি গিসেপো রি·বাএ চাদেংএ বিসং গিম্মিকনা আগানজক, “না·সংনি থম·থম হং·খানা।”
42024037	বিসং মি·মাং নিক্কিংজক ইন্নে চানচিমান্নে নাম্মেন খেনজক।
42024038	যীশু বিসংনা আগানজক, “মুয়ানা না·সং জাজ্রেংআ আরো মুয়ানা না·সংনি গিসিকও খেনচাকিংআ?
42024039	আংনি জাক আরো জা·চকখো নিবো। নিবো, ইয়ান আংআ। আংখো রি·ম্মে নিবো, মুয়ানা আংও দংআ গিত্তা মি·মাংনি বে·এন গ্রেংরাং দংজা।”
42024040	ইয়া খাৎথাখো আগানে যীশু বিনি জাক আরো জা·চকখো বিসংনা ফিন্নিকজক।
42024041	ইন্দিবা বিসং ইন্দাকফিল্লে আইয়াও ইনমানানি আরো খুসি হং·বিয়ানি গিম্মিন বিবিরা·না মান·জাজক। উনোন যীশু বিসংনা আগানজক, “না·সংনি ইয়ো চা·আনি মামুং দংআমা?”
42024042	বিসং বিনা না·থক জো·আ মাংসাখো হন·জক।
42024043	বিয়া উখো রা·এ বিসংনি মিকখাংওন চা·জক।
42024044	জা·মানো বিয়া বিসংনা আগানজক, “আংআ না·সংমুং দংমিত্তিংও আগানামিং, মোশিনি নিয়ামও, আগানসোগিবারাংনি চকগিবা আরো গীতরাংও আংনি গিম্মিনো চকগিবা গিম্মিকান চু·সকনা নাংনুয়া।”
42024045	রংথালগিবা শাস্ত্রখো হা·আইখানা গিত্তা বিয়া জা·রিকগিবারাংনি বুদ্ধিখো খুলিয়েতজক আরো বিসংনা আগানজক, “চক্কা দংআ, খ্রীষ্টখো দুক চাকনা নাংনুয়া আরো সালগিত্থামনি সালো সিয়াওনি চাখাতনা নাংনুয়া।
42024047	আরোবা চক্কা দংআ, যিরূশালেমোনি হা·বাচেংএ গিম্মিক জাতনা খ্রীষ্টনি বিমুংও ইয়া খাৎথাখো আগানফ্রাকনুয়া, পাপওনি গিসিক ফি·ল্লোদে পাপওনি ক্ষেমা মা·ন্না।
42024048	না·সংআন ইরাংনি সাক্ষি হং·আ।
42024049	নিবো, আংনি আপফা জেখো হ·ন্না খু·রাচাক্কামিং উখো আংআ না·সংনা ওয়াত্তেতনুয়া। সালগিওনি বিলখো মান·খুজানা দিপ্পাৎ না·সং ইয়া সংজিলমাওন দংসোবো।”
42024050	জা·মানো যীশু বিনি জা·রিকগিবারাংখো রা·এ বৈথনিয়াওনা সক্কে রি·য়াংজক। উনো বিয়া জাকখো দি·দোএ বিসংনা ফাত্তিজক।
42024051	ফাত্তিমিত্তিংওন বিয়া বিসংখো ওয়াত্তে রি·য়াংজক আরো বিখো সালগিওনা দি·দোএ রা·আংজক।
42024052	উনোন বিসং হা·আও থুগোপে অলাখিয়ে বিখো ইসল গিত্তা মান্দিরা·জক আরো খুসি হং·বিএ যিরূশালেমচানা ফি·ল্লাংজক।
42024053	বিসং ফাংনান থরম নক্কো দংথিমে ইসলখো মিৎথেলনা হা·বাচেংজক।
43001001	চেংওন খাৎথা দংআমিং, খাৎথা ইসলমুং দংআমিং আরো খাৎথা আন·থাংআন ইসলমিং।
43001002	আরো চেংওনিন বিয়া ইসলমুং দংআমিং।
43001003	উয়া খাৎথাচা গিম্মিকখো দাক্কা হং·আমিং, আরো দাকগিবারাংনি গিসেপো মিংসাবা বিনি আগ্রে হং·জা।
43001004	বিচা জাংগি দংআমিং আরো উয়া জাংগিন মান্দিরাংনা সেং·আ হং·আমিং।
43001005	উয়া সেং·আ আন্দালাও থেং·সুয়া ইন্দিবা আন্দালা সেং·আখো হামজাজক।
43001006	ইসল যোহন মিংগিবা সাকসা মান্দিখো ওয়াত্তেতামিং।
43001007	বিয়া সেং·আনি গিম্মিন সাক্ষি হ·ন্না রি·বামিং জেদাক্কে বিনি সাক্ষি হ·ন্নাখো খিন্নাএ দিমদাকান বিবিরা·না মা·ন্না।
43001008	যোহন আন·থাংদে উয়া সেং·আ হং·জামিং ইন্দিবা উয়া সেং·আনি গিম্মিন সাক্ষি হ·ন্নাসা রি·বামিং।
43001009	জেআন মান্দি দিমদাকনা সেং·আখো হ·ন্না, উয়ান চং·মতগিবা সেং·আ, বিয়া হা·গিলসাকো রি·বামিং।
43001010	বিয়া হা·গিলসাকোন দংআমিং আরো হা·গিলসাক বিচান হং·আমিং, ইন্দিবা হা·গিলসাকনি মান্দিরাং বিখো হা·আইজাজক।
43001011	বিয়া সংথাংও রি·বাজক, ইন্দিবা বিনি আন·থাংনি মান্দিরাংআন বিখো রা·চাকজাজক।
43001012	ইন্দিবা বিখো বিবিরা·এ রা·চাকগিবা সাকফ্রাকফ্রাকখোন বিয়া ইসলনি দে হং·খানা বিলখো হন·জক।
43001013	ইয়া মান্দিরাং হান·চিওনি আৎচিজা, বে·এননি বা মি·আসা মান্দিনি হা·সিকাওনিবা হং·জা, ইন্দিবা ইসলোনিসা হং·আ।
43001014	উয়া খাৎথান মান্দি ফি·ল্লে আৎচিজক আরো আনচিংনি গিসেপো দংফাজক। ফাগিবা ইসলনি সাকসা খাম·খাম দেফান্থি গিত্তা বিনি রাসংখো আনচিং নিকজক। বিয়া খা·সাচাক্কাও আরো বিবিও গাপগিবা হং·আ।
43001015	যোহন বিনি গিম্মিনো চ্রিকে সাক্ষি হ·ন্নে আগানজক, “বিয়ান উয়া মান্দি জেনি গিম্মিন আংআ আগানামিং, আংনি জা·মানো রি·বাগিবা আংনা দাল·বাৎগিবা হং·আ, মুয়ানা বিয়া আংনা স্খাংওনিন দংআ।”
43001016	আনচিং দিমদাকান বিনি উয়া গাপসুয়াকাওনিখো খা·সাচাক্কানি সাক্কাও দা·আবা খা·সাচাক্কাখো মান·জক।
43001017	মোশিচা নিয়ামরাংখো হ·ন্নামিং, ইন্দিবা যীশু খ্রীষ্টচা খা·সাচাক্কা আরো বিবি রি·বাজক।
43001018	দারাংবা ইসলখো মামুং সালোবা নিকখুজা। বিমুং দংফাগিবা উয়া সাকসা খাম·খাম দেফান্থি, জে আন·থাংআন ইসল হং·আ, বিয়ান বিখো ফারাকজক।
43001019	যিহূদীরাংনি দাল·বাৎগিবারাং জেনসালো যিরূশালেম সংজিলমাওনি মিত্তাম খামালরাংখো আরো লেবীয়রাংখো যোহনচা ওয়াত্তেতজক উনসালো যোহন বিসংচা সাক্ষি হন·জক। বিসং সিং·জক, “না·আ সা?”
43001020	যোহন জিচাকজাজক ইন্দিবা খু·রাচাক্কে ইনজক, “আংআ খ্রীষ্ট হং·জা।”
43001021	উনোন বিসং যোহনচা সিং·জক, “ইন্দিদে সা? না·আ এলিয়মা?” বিয়া আগানজক, “হং·জা, আংআ এলিয় হং·জা।” বিসং আগানজক, “ইন্দিদে না·আ উয়া আগানসোগিবামা?” বিয়া আগানচাকজক, “হং·জা।”
43001022	উনোন বিসং বিনা আগানজক, “ইন্দিদে না·আ সা? চিংখো ওয়াত্তেতগিবারাংনা চিংআ ফি·ল্লাংএ মামুংখো আগানচাকনা নাংনুয়া। না·আ আন·থাংনি গিম্মিনো মুয়াখো আগানিংআ?”
43001023	যোহন আগানজক, “আংআন উয়া খু·রাং, জেনি গিম্মিনো আগানসোগিবা যিশাইয় আগানসোআমিং, হা·গিসি জওলো সাকসানি খু·রাং চ্রিকে আগানিংজক, নাং·নি গিত্তেলনি রামাখো স্রংএতবো।”
43001024	যোহনচা ওয়াত্তেতগিবারাং ফরীশী হং·আমিং। বিসং যোহনখো সিং·জক,
43001025	“না·আ খ্রীষ্ট হং·জাওদে, এলিয় হং·জাওদে বা উয়া আগানসোগিবাবা হং·জাওদে, ইন্দিদে মুয়ানা না·আ রিপ্পলেতিংআ?”
43001026	যোহন উয়া ফরীশীরাংনা আগানচাকজক, “আংআ চিও রিপ্পলেতিংআ, ইন্দিবা না·সংনি গিসেপো ইন্দাকগিবা সাকসা দংআ জেখো না·সং হা·আইজা।
43001027	বিয়ান উয়া মান্দি আংনি জা·মানো জেনি রি·বানি খাৎথা দংআমিং। আংআ বিনি জা·খপনি ফিতাখো এংনাবা খ্রাজা।”
43001028	যর্দন চিবিমানি নালসাচা বৈথনিয়া সংও জেও যোহন রিপ্পলেতিংআমিং উনো ইরাং হং·আমিং।
43001029	উনি সাল সাও যোহন যীশুখো আন·থাংচানা রি·বাখো নিক্কে আগানজক, “হাইওয়া নিবো ইসলনি মেষ বি·সা, জেআন মান্দিনি গিম্মিক পাপখো হা·রিকা।
43001030	বিয়ান উয়া মান্দি জেনি গিম্মিনো আংআ আগানামিং, আংনি জা·মানো সাকসা রি·বাংজক জে আংনা বাত্তে দাল·বাৎগিবা হং·আ, মুয়ানা বিয়া আংনা স্খাংওনিন দংআ।
43001031	আংআ বিখো হা·আইজামিং, ইন্দিবা ইস্রায়েলরাংচা বিখো ফারাকেতনা আংআ রি·বাএ চিও রিপ্পলেতিংজক।”
43001032	উনি জা·মানো যোহন ইখো সাক্ষি হন·জক, “আংআ গিসিক রংথালগিবাখো কইতর গিত্তা সালগিওনি হং·ওনবাএ বিনি সাক্কাও দংআখো নিকজক।
43001033	আংআ বিখো হা·আইজামিং, ইন্দিবা আংখো চিও রিপ্পলেতনা ওয়াত্তেতগিবান আংনা আগানেতজক, ‘জেনি সাক্কাও গিসিক রংথালগিবাখো হং·ওনবাখো নিকনুয়া, বিয়ান উয়া জেআন গিসিক রংথালগিবাও রিপ্পলেতনুয়া।’
43001034	আংআ উখো নিকজক আরো সাক্ষি হ·ন্নিংজক, ইয়ান ইসলনি দেফান্থি হং·আ।”
43001035	উনি সাল সাও ফি·ল্লে উয়া হা·দামও যোহন আরো বিনি জা·রিকগিবা সাকগ্মি দংআমিং।
43001036	উনো যীশুখো রামা রি·য়াংআখো নিক্কে যোহন আগানজক, “হাইওয়া নিবো, ইসলনি মেষ বি·সাখো।”
43001037	যোহননি ইন্দাকে আগানাখো খিন্নাএ উয়া জা·রিকগিবা সাকগ্মি যীশুখো জা·রিকফানা হা·বাচেংজক।
43001038	যীশু হান·ফিলে বিসংনি জা·রিকবাখো নিক্কে আগানজক, “না·সং মুয়াখো সান্দিংআ?” যোহননি জা·রিকগিবারাং সিং·জক, “রব্বি (ফি·ওদে স্খিগিবা), না·আ বানো দংআ?”
43001039	যীশু বিসংনা আগানজক, “রি·বাএ নিবো।” উনোন বিসং রি·য়াংএ যীশুনি দংগিবা হা·দামখো নিজক আরো উনসালো বিমুংআন দংজক। উনো ঘণ্টা ব্রি হং·না হা·ম্মিংজকমিং।
43001040	যোহননি আগানাখো খিন্নাএ জে সাকগ্মিগিবা যীশুখো জা·রিকামিং বিসংনি সাকসানি বিমুং আন্দ্রিয়মিং। বিয়া শিমোন-পিতরনি জংগিবা হং·আমিং।
43001041	আন্দ্রিয় স্খাং বিনি আদাথাং শিমোনখো সান্দিয়ে রা·জক আরো আগানজক, “চিংআ মশীহখো (ফি·স্খাওদে খ্রীষ্টখো) নিকজক।”
43001042	আন্দ্রিয় শিমোনখো যীশুচা রিমবাজক। যীশু শিমোনচাখো নিএতি আগানজক, “না·আ যোহননি দেফান্থি শিমোন, ইন্দিবা নাং·খো কৈফা মিংনুয়া।” ইনি অর্থ পিতর, ফি·স্খাওদে রং·থি হং·আ।
43001043	উনি সাল সাও যীশু গালীল হা·দকচা রি·য়াংনা চানচিজক। উনো যীশু ফিলিপখো মা·ন্নে বিনা আগানজক, “রি·বাবো, আংখো জা·রিকফাবো।”
43001044	ফিলিপ বৈৎসৈদা সংনি মান্দিমিং। আন্দ্রিয় আরো পিতরবা উয়া সং আপসাননি মান্দি হং·আমিং।
43001045	ফিলিপ নথনেলখো সান্দিয়ে রা·এ আগানজক, “মোশি জেনি খাৎথাখো নিয়ামরাংও চক্কে দন্নাংজক আরো জেনি গিম্মিন আগানসোগিবারাংবা চকসোজক বিখো চিংআ নিকজক। বিয়া যোষেফনি দেফান্থি যীশু, নাসরত সংনি মান্দি হং·আ।”
43001046	নথনেল ফিলিপনা আগানজক, “নাসরতওনি নাম্মা মামুংবা রি·বানা মা·ন্নামা?” ফিলিপ বিনা আগানজক, “রি·বাএ নিবো।”
43001047	যীশু নথনেলখো আন·থাংচানা রি·বাখো নিক্কে বিনি গিম্মিনো আগানজক, “হাইওয়া নিবো, ইস্রায়েলনি সাকসা খাকখেৎগিবা মান্দি। বিনি গিসিকো বু·আ দংজা।”
43001048	নথনেল যীশুখো সিং·জক, “না·আ বাদিকে দাক্কে আংখো হা·আইজক?” যীশু বিনা আগানচাকজক, “ফিলিপ নাং·খো রিক্কামনা স্খাং নাং·নি ডুমুর বিফাংনি কক্ষুমাও দংমিত্তিংওন আংআ নাং·খো নিক্কামিং।”
43001049	উনি গিম্মিন নথনেল যীশুনা আগানজক, “স্খিগিবা, না·আন ইসলনি দেফান্থি, না·আন ইস্রায়েলনি রাজা হং·আ।”
43001050	যীশু বিনা আগানজক, “নাং·খো উয়া ডুমুর বিফাংনি কক্ষুমাও নিক্কামিং, ইখো আগানানি গিম্মিন বিবিরা·আমা? ইনাবাত্তেবা দাল·বাৎগিবা হং·গিবারাংখোন না·আ নিকনা মা·ন্নুয়া।”
43001051	জা·মানো যীশু আগানজক, “আংআ না·সংনা বিবিন আগানিংআ, না·সং সালগিখো ফ্রাকাখো নিকনুয়া, আরো ইসলনি সা·গ্রেরাংখো মান্দিনি দেফান্থিওনি চাখাতাখো আরো বিচানা হং·ওনবাখো নিকনুয়া।”
43002001	উনি সালগ্মিনি জা·মানো গালীলনি কান্না সংও গি·সা বিয়া হং·আমিং। যীশুনি মা·গিবা উনো দংআমিং।
43002002	উয়া বিয়া খা·আও যীশু আরো বিনি জা·রিকগিবারাংবা চা·না আগানাখো মা·ন্নামিং।
43002003	জা·মানো আংগুর বিৎচি গিম্মিক বন·চাংওন যীশুনি মা·গিবা যীশুনা আগানজক, “ইরাংনি আংগুর বিৎচি বন·চাংজক।”
43002004	যীশু বিনি মা·গিবানা আগানজক, “ইনি গিম্মিন নাং·মুং আংনি মুয়া নাংফা? আংনি সাল দা·আওবা সকখুজা।”
43002005	বিনি মা·গিবা উনো নকখলরাংনা আগানজক, “বিয়া না·সংনা জেখো আগানা উখোন দাকবো।”
43002006	যিহূদী থরমনি দাকবেওয়াল গিত্তা রংথালখানা ইন্নে উয়া হা·দামও রং·থিনি বাসিং থি·দক দংআমিং। উয়া গিম্মিকওন মুয়ান গ্মি মুয়ান গিত্থাম চি চাকনুয়ামিং।
43002007	যীশু উয়া নকখলরাংনা আগানজক, “ইয়া বাসিংরাংও চি গাপ্পেতবো। নকখলরাং উনো বাসিংরাংও রিক্কিংওনা সক্কে চি গাপ্পেতজক।
43002008	জা·মানো যীশু বিসংনা আগানজক, “দা·আও উনিখো অকখিসা রা·এ চা·দিলগিবাচা রা·আংবো।” নকখলরাং উগিত্তান দাকজক।
43002009	চিওনি হং·গিবা উয়া আংগুর বিৎচিখো চা·দিলগিবা রিংএ নিজক। ইন্দিবা উয়া বিৎচি বাওনি রি·বাজক উখো বিয়া হা·আইজামিং; ইন্দিবা চিখো গাপ্পেতগিবা নকখলরাংদে হা·আইয়ামিং। উনি গিম্মিন চা·দিলগিবা চাওয়ারিখো রিক্কামে আগানজক,
43002010	“স্খাং দিমদাকান নামগিবা আংগুর বিৎচিখো রিংনা হন·চেংআ। জা·মানো ফেকজোকনো জে বিৎচিখো হ·ন্নিংআ উয়াদে স্খাংনা বাত্তে নামগিজা হং·আ। ইন্দিবা না·আ দা·আওনাবা নামগিবা বিৎচিখো রা·রিকজক।”
43002011	যীশু গালীল হা·দকনি কান্না সংও স্খাংগিবা চিন গিত্তা ইয়া আইয়াও ইনমানগিবা কামখো দাক্কে আন·থাংনি রাসংখো ফারাকজক। উনি গিম্মিন বিনি জা·রিকগিবারাং বিখো বিবিরা·জক।
43002012	জা·মানো যীশু, বিনি মা·গিবা, বিনি জংগিবারাং আরো বিনি জা·রিকগিবারাং কফরনাহূম সংজিলমাওনা রি·য়াংজক, ইন্দিবা বিসং উনো সাল বাং·এ দংজাজক।
43002013	যিহূদীরাংনি ওয়াতচাংআনি সাল সেফাংওন যীশু যিরূশালেমচানা রি·য়াংজক।
43002014	বিয়া উনোনা রি·য়াংএ থরম নকনি নিং·আও মান্দিরাংখো মা·সু, মেষ আরো কইতররাংখো ফাল্লাখো আরো থাংখা স্রিগিবা মান্দিরাংখোবা আসংএ দংআখো নিকজক।
43002015	ইরাংখো নিক্কে বিয়া বিদুরাংচা গি·সা চাবুক থারিয়ে রা·জক, আরো উচা গিম্মিক মা·সু, মেষ আরো মান্দিরাংখোবা উনোনিখো রিক্কেৎজক। থাংখা স্রিগিবারাংনি থাংখারাংখো গোচ্রাকে বিয়া বিসংনি টেবিলরাংখো ফাংফিলেতজক।
43002016	কইতর ফালগিবারাংনা যীশু আগানজক, “ইয়া হা·দামনিখো ইরাংখো রা·আংবো। আংনি ফানি নকখো দা·আ বাদিংআনি নক দাক্কে রা·আবো।”
43002017	উনি গিম্মিন রংথালগিবা শাস্ত্রও চকগিবা ইয়া খাৎথাখো জা·রিকগিবারাং গিসিক রা·জক: নাং·নি নকনা আংনি জে খা·ফাক্কা দংআ, উয়া খা·ফাক্কান আংনি খা·থংখো খামচাএতনুয়া।
43002018	উনোন যিহূদীরাংনি দাল·বাৎগিবারাং যীশুখো সিং·জক, “ইন্দিবা ইরাংখো দাক্কানি নাং·নি বিল দংবিবিআন ইখো হা·আইনা গিত্তা না·আ চিংনা আইয়াও ইনমানগিবা কামখো দাক্কে ফিন্নিকনা মা·ন্নুয়ামা?”
43002019	যীশু বিসংনা আগানচাকজক, “ইসলনি নকখো না·সং ফি·এ গালবো, সালগিত্থামনি সালো আংআ দা·আবা উখো রিকফিলনুয়া।”
43002020	ইখো খিন্নাএ যিহূদীনি দাল·বাৎগিবারাং বিনা আগানজক, “ইয়া থরম নকখো রিকনা বিলসি সৎব্রিদক নাংআমিং, আরো না·আ ইখো সালগিত্থামোন রিকফিলনা মা·ন্নুয়ামা?”
43002021	ইন্দিবা যীশু আন·থাংনি বে·এনখোসা ইসলনি নক ইন্নে ইন্নামিং।
43002022	উনি গিম্মিন যীশুনি সিয়াওনি থাংচাফিল্লানি জা·মানো জা·রিকগিবারাং ইখো গিসিক রা·জক, বিয়া উয়া খাৎথাখোন আগানামিং। উনোন জা·রিকগিবারাং রংথালগিবা শাস্ত্রনি আগানাখো আরো যীশুনি আগানাখো বিবিরা·জক।
43002023	ওয়াতচাংআনি সালো যিরূশালেমো দংএ যীশুনি দাক্কা আইয়াও ইনমানগিবা কামরাংখো নিক্কে বাং·আরাংএন বিখো বিবিরা·জক।
43002024	ইন্দিবা যীশু বিসংনি সাক্কাও আন·থাংনি গিম্মিন খা·দংজাজক, মুয়ানা বিয়া দিমদাক মান্দিখো হা·আইয়ামিং।
43002025	মান্দিনি গিম্মিন দারাংনিবা সাক্ষি বিনা নাংজামিং, মুয়ানা মান্দিরাংনি গিসিকো মুয়া দংআ উখো বিয়া হা·আইয়ামিং।
43003001	নীকদীম মিংগিবা ফরীশী সাকসা যিহূদীরাংনি দাল·বাৎগিবা দংআমিং।
43003002	সালসা ওয়াল্লো বিয়া যীশুচা রি·বাএ আগানজক, “স্খিগিবা, চিংআ হা·আইয়া না·আ সাকসা স্খিগিবা গিত্তা ইসলোনি রি·বাজক, মুয়ানা নাং·মুং ইসল দংজাওদে দারাংবা নাং·নি দাকগিবা আইয়াও ইনমানগিবা কামখো দাকনা মান·জা।”
43003003	যীশু নীকদীমনা আগানজক, “আংআ নাং·না বিবিন আগানিংআ, গিত্তাল দাক্কে আৎচিজাওদে দারাংবা ইসলনি সংনকখো নিকনা মান·জা।”
43003004	উনোন নীকদীম বিনা আগানজক, “মান্দি বুদেফা হং·আনি জা·মানো বাদিকে দাক্কে দা·আবা আৎচিনা মা·ন্না? মা·আনি অক্কো চাংগ্মি নাপ্পে দা·আবা বিয়া আৎচিফিলনা মা·ন্নামা?”
43003005	যীশু আগানচাকজক, “আংআ নাং·না বিবিন আগানিংআ, চি আরো রংথালগিবা গিসিকোনি আৎচিজাওদে দারাংবা ইসলনি সংনক্কো নাপনা মান·জা।
43003006	মান্দিওনি আৎচিগিবা মান্দি হং·আ, আরো রংথালগিবা গিসিকোনি আৎচিগিবা গিসিক হং·আ।
43003007	না·সংনি গিত্তাল দাক্কে আৎচিনা নাংনুয়া ইন্নে নাং·না আংনি আগানানি গিম্মিন দা·আ আইয়াও ইনমানাবো।
43003008	বালওয়া জেচা হা·সিকা উচা বাল্লা আরো না·আ উনি গা·ম্মাখো খিন্নাআ, ইন্দিবা বাওনি রি·বাআ আরো বাওনা রি·য়াংআ উখো না·আ হা·আইজা। রংথালগিবা গিসিকোনি আৎচিগিবারাংবা উগিত্তান হং·আ।”
43003009	নীকদীম যীশুচা সিং·জক, “ইয়া বাদিকে দাক্কে হং·না মা·ন্না?”
43003010	উনোন যীশু বিনা আগানজক, “না·আ ইস্রায়েলনি স্খিগিবা হং·এবা ইরাংখো হা·আইজামা?
43003011	নাং·না বিবিন আগানিংআ, চিংআ জেখো হা·আইয়া উখোন আগানা আরো জেখো নিক্কা উনি গিম্মিন সাক্ষি হ·ন্না, ইন্দিবা না·সং চিংনি সাক্ষিখো রা·চাকজা।
43003012	আংআ না·সংচা হা·গিলসাকনি গিম্মিনো খাৎথা আগানো বিবিরা·জাওদে ইন্দিদে সালগিনি গিম্মিন খাৎথা আগানোদে বাদিকে দাক্কে বিবিরা·নুয়া?
43003013	“সালগিও দংগিবা আরো সালগিওনি হং·ওনবাগিবা উয়া মান্দিনি দেফান্থিনা আগ্রে দারাংবা সালগিও গাদোখুজা।
43003014	মোশি জেদাক্কে হা·গিসি জওলো উয়া চিপ্পুখো চু·য়াকাও দি·দোআমিং উগিত্তান মান্দিনি দেফান্থিখোবা চু·য়াকাও দি·দোনা নাংনুয়া,
43003015	জেদাক্কে বিখো বিবিরা·গিবা দিমদাকান ফাংনাজলনি জাংগিখো মা·ন্না।
43003016	“ইসল মান্দিখো ইন্দাকফিল্লে খা·সানি গিম্মিন বিনি সাকসা খাম·খাম দেফান্থিখো হন·জক, জেদাক্কে উয়া দেফান্থিও বিবিরা·গিবা দিমদাকান নামগিজাও গা·আকজা ইন্দিবা ফাংনাজলনি জাংগিখো মা·ন্না।
43003017	ইসল মান্দিখো গ্রো নাংগিবা ইন্নে ফিন্নিকনা বিনি দেফান্থিখো হা·গিলসাকোনা ওয়াত্তেতজা, ইন্দিবা মান্দিরাং জেদাক্কে দেফান্থিচা পাপওনি জকনা মা·ন্না উনি গিম্মিন বিয়া বিখো ওয়াত্তেতজক।
43003018	উয়া দেফান্থিখো বিবিরা·গিবাখো বিচাল দাকজা, ইন্দিবা বিবিরা·গিজাগিবাখো গ্র্রো নাংগিবা ইন্নে স্খাংআন বাচ্ছিয়ে রা·জক, মুয়ানা ইসলনি সাকসা খাম·খাম দেফান্থিখো বিয়া বিবিরা·জা।
43003019	বিখো গ্রো নাংগিবা ইন্নে চানজক মুয়ানা হা·গিলসাকো সেং·আ রি·বাজক, ইন্দিবা মান্দিরাংনি কামরাং নামজানি হা·সেলো মান্দিরাং সেং·আনা বাত্তে আন্দালাখো নামনিকবাত্তা।
43003020	নামগিজা কামখো দাকগিবা সেং·আখো মিৎচিয়া। বিনি নামগিজা কামরাং ফারাকনুয়া ইন্নে বিয়া সেং·আওনা রি·বাজা।
43003021	ইন্দিবা বিবিনি রামাও রি·গিবা সেং·আওনা রি·বা জেদাক্কোদে বিনি কামরাং ইসলনি হা·সিকা গিত্তা হং·আ, ইখো ফারাকানি হং·আ।”
43003022	ইনি জা·মানো যীশু আরো বিনি জা·রিকগিবারাং যিহূদিয়া হা·দকচা রি·য়াংজক। উনো বিয়া বিনি জা·রিকগিবারাংমুং বাং·গিজা সালরাংনা দংজক আরো মান্দিরাংখো রিপ্পলেতনা হা·বাচেংজক।
43003023	শালীম মিংগিবা সং দামসানি সেফাংও ঐনোন মিংআ হা·দামওনা যোহনবা রিপ্পলেতিংআমিং, মুয়ানা উয়া হা·দামও চি বাং·আমিং আরো মান্দিরাংবা রি·বাএ রিপ্পলিংআমিং।
43003024	উনোবা যোহনখো জেলো দনখুজামিং।
43003025	উয়া সময়ও থরমনি নিয়াম গিত্তা রংথালানি গিম্মিন যোহননি জা·রিকগিবারাং সাকসা যিহূদীমুং জিগ্রিকনা হা·বাচেংজক।
43003026	জা·মানো বিসং যোহনচানা রি·বাএ আগানজক, “স্খিগিবা, যর্দননি নালসাচা নাং·মুং দংগিবা আরো জেনি গিম্মিন না·আ সাক্ষি হ·ন্নামিং, নিবো, বিয়া রিপ্পলেতিংজক আরো গিম্মিকান বিচা রি·য়াংইংজক।”
43003027	উনি গিম্মিন যোহন আগানচাকজক, “সালগিওনি হন·চাকজাওদে দারাংবা মামুংখোন মা·ন্না হামজা।
43003028	না·সংআন আংখো খ্রীষ্ট হং·জা ইন্নে আগানাখো খিন্নাজক, ইন্দিবা আংখো বিনা স্খাং ওয়াত্তেতসোজক।
43003029	জেনি জাক্কো নামচিকখো হন·জক, উয়ান চাওয়ারি হং·আ। চাওয়ারিনি রিপ্পেং চাদেংএ চাওয়ারিনি খাৎথাখো খিন্নাআ আরো বিনি খু·রাংখো খিন্নাএ খুসি হং·বিয়া। উয়ানদাক্কেন আংনি হান·সেংআবা দা·আল চু·সকজক।
43003030	বিখো দাল·রোরোআংনা নাংনুয়া আরো আংনি জিত্তাংনা নাংনুয়া।”
43003031	সাক্কাওনি রি·বাগিবা গিম্মিকনি সাক্কাও হং·আ। হা·গিলসাকওনি রি·বাগিবা হা·গিলসাকনি, আরো বিয়া হা·গিলসাকনি খাৎথাখোন আগানা। ইন্দিবা সালগিওনি রি·বাগিবাদে গিম্মিকনি সাক্কাও হং·আ।
43003032	বিয়া জেখো নিকজক আরো খিন্নাজক উখোন সাক্ষি হ·ন্না, ইন্দিবা দারাংবা বিনি সাক্ষিখো রা·চাকজা।
43003033	বিনি সাক্ষিখো রা·চাকগিবা ইখোন ফিন্ন্নিকজক, ইসল জেখো আগানা উয়ান বিবি হং·আ।
43003034	ইসল জেখো ওয়াত্তেতজক বিয়া ইসলনি খাৎথাখোন আগানা, মুয়ানা ইসল বিনা গিসিক রংথালগিবাখো থয়ে হন·জা।
43003035	ফাগিবা দেফান্থিখো খা·সাআ আরো বিনি জাক্কো গিম্মিকখোন হন·থকজক।
43003036	জেআন দেফান্থিখো বিবিরা·আ বিয়া উনোন ফাংনাজলনি জাংগিখো মা·ন্না, ইন্দিবা দেফান্থিখো মানিগিজাগিবা উয়া জাংগিখো মামুং সালোবা মান·জানুয়া, ইন্দিবা ইসলনি খা·আওনাংআ বিনি সাক্কাও দংখামনুয়া।
43004001	যীশু যোহননা বাত্তে বাং·আরাংখো জা·রিকগিবা দাক্কিংজক আরো রিপ্পলেতিংজক উখো ফরীশীরাং খিন্নামিং।
43004002	ইন্দিবা যীশু আন·থাংদে রিপ্পলেতজাংআমিং, বিনি জা·রিকগিবারাংসা রিপ্পলেতিংআমিং।
43004003	যীশু উখো হা·আইনা মা·ন্নে যিহূদিয়া হা·দকখো ওয়াত্তে দা·আবা গালীলচানা রি·য়াংজক।
43004004	গালীলচানা রি·য়াংমিত্তিংও বিখো শমরিয়া হা·দক গিত্তা রি·য়াংনা নাংজক।
43004005	বিয়া শুখর মিংগিবা শমরিয়ানি সং দামসাওনা রি·বাজক। যাকোব বিনি দেফান্থি যোষেফনা জে হা·বাখো হ·ন্নামিং ইয়া সং উনি সেফাংওনমিং।
43004006	উয়া হা·দামও যাকোবনি চিহা·খল দংআমিং। রামা রি·এ নেং·বকানি গিম্মিন যীশু উয়া চিহা·খলনি কেচ্চিও আসংজক। উনো সালজাৎচিমাং হং·আমিং।
43004007	যীশুনি জা·রিকগিবারাং চা·আনিখো ব্রিনা সংচানা রি·য়াংজক; উয়া সময়ও শমরিয়ানি মিচিক সাকসা চি খো·না রি·বাজক। যীশু বিনা আগানজক, “আংনা অকখিসা চি রিংনা হন·বো।”
43004009	শমরিয়ানি উয়া মিচিক বিনা আগানজক, “আংআদে শমরিয়ানি মিচিক হং·আ। না·আ যিহূদী মান্দি হং·এবা বাদিকে দাক্কে আংচানিখো চি রিংনা হা·ম্মিংআ?” উয়া মিচিক ইন্দাকে আগানজক মুয়ানা যিহূদীরাং আরো শমরিয়ারাং আপসান চা·রিম রিংরিমজামিং।
43004010	যীশু উয়া মিচিকনা আগানচাকজক, “না·আ ইসলনি হ·ন্নাখো আরো সা নাং·চানিখো চি রিংনা হা·ম্মিংআ ইখো হা·আইওদে ইন্দিদে না·আন বিচানিখো চি রিংনা হাম·নুয়ামিং আরো বিয়া নাং·না চিজাংগিখো হ·ন্নুয়ামিং।”
43004011	উয়া মিচিক আগানজক, “ইন্দিবা নাং·চা চি খো·চাকানি মামুংবা দংজা আরো চিহা·খলবা নাম্মেন থিং·নাপ্পা। ইন্দিদে উয়া চিজাংগিখো বানিখো মান·জক?
43004012	না·আ চিংনি ফাগিৎচাম যাকোবনা দাল·বাৎজা। ইয়া চিহা·খলখো বিয়ান চিংনা হ·ন্না। বিয়া আন·থাং আরো বিনি দেফান্থিরাং ইয়া চিহা·খলনি চিখোন রিংনুয়ামিং আরো বিনি জিল্লানিরাংবা রিংনুয়ামিং।”
43004013	উনোন যীশু আগানজক, “সাবা ইয়া চিখো রিংওদে দা·আবা রিংনা হা·সিকফিলনুয়া।
43004014	ইন্দিবা আংআ জে চিখো হ·ন্নুয়া উখো রিংগিবানিদে মামুং সালোবা রিংনা হা·সিকফিলজানুয়া। উয়া চি বিনি খা·থংও চিমিক হং·এ ফাংনাজলনি জাংগিখো হ·ন্নুয়া।”
43004015	উনি গিম্মিন উয়া মিচিক যীশুনা আগানজক, “ইন্দিদে আংনা উয়া চিখো হন·বো জেখো রিং·ওদে আংআ রিংনা হা·সিকফিলজানুয়া আরো ইয়োনা রি·বাএ চি খো·না নাংজানুয়া।”
43004016	যীশু বিনা আগানজক, “ইন্দিদে রি·য়াংবো, নাং·নি সেখো ইয়োনা রিক্কামে রা·বাবো।”
43004017	মিচিক আগানজক, “আংনিদে সে দংজা।” যীশু বিনা আগানজক, “না·আ খাকখেৎখোন আগানা নাং·নি সে দংজা,
43004018	মুয়ানা নাং·নি সে সাকবংআ হং·জক, আরো দা·আও নাং·মুং দংগিবা নাং·নি সে হং·জা। না·আ বিবিখোন আগানা।”
43004019	নোন উয়া মিচিক যীশুনা আগানজক, “দা·আও আংআ হা·আইনা মান·জক না·আ সাকসা আগানসোগিবা হং·আ।
43004020	ফাগিৎচামরাং ইয়া হা·ব্র্রিও অলাখিনুয়ামিং, ইন্দিবা না·সং আগানে দংআ যিরূশালেমোন মান্দিরাংনি অলাখিনা নাংআ।”
43004021	যীশু বিনা আগানজক, “খিন্নাবো, আংনি আগানাখো বিবিরা·বো, ইন্দাকগিবা সাল রি·বাংজক জেনসালো না·সং আপফা ইসলখো ইয়া হা·ব্র্রিওবা অলাখিজানুয়া, যিরূশালেমোবা অলাখিজানুয়া।
43004022	না·সং জেখো হা·আইজা উখো অলাখিয়া, ইন্দিবা চিংআ জেখো হা·আইয়া উখোসা অলাখিয়া, মুয়ানা পাপওনি জক্কানি রামা যিহূদীরাং গিত্তান রি·বাআ।
43004023	ইন্দিবা ইন্দাকগিবা সাল রি·বাংজক, আরো দা·আওন উয়া সাল হং·আ জেনসালো অলাখিচং·মতগিবারাং গিসিকো আরো বিবিও ফাগিবা ইসলখো অলাখিনুয়া। ফাগিবাবা ইন্দাকগিবা অলাখিগিবারাংখোন সান্দিয়া।
43004024	ইসল গিসিক হং·আ; জেরাং বিখো অলাখিয়া, গিসিকো আরো বিবিও বিসং অলাখিনা নাংনুয়া।”
43004025	উনোন উয়া মিচিক আগানজক, “আংআ হা·আইয়া মশীহ, জেখো খ্রীষ্ট মিংআ, বিয়া রি·বাংজক। জেনসালো বিয়া রি·বানুয়া উনসালো চিংনা গিম্মিকখোন আগানে হ·ন্নুয়া।”
43004026	যীশু বিনা আগানজক, “আংআন উয়া, নাং·মুং খাৎথা আগানগিবা।”
43004027	উনো যীশুনি জা·রিকগিবারাং রি·বাএ মিচিক সাকসামুং যীশুনি খাৎথা আগানগ্রিকাখো নিক্কে আইয়াও ইনমানজক। ইন্দিবা বিসং সাকসাবা আগানজাজক, “না·আ মুয়াখো হা·ম্মিংআ?” বা “মুয়ানা না·আ বিমুং খাৎথা আগানগ্রিকিংআ?”
43004028	উয়া মিচিক উনো বিনি গুম্বিখো গাল্লে দন্নাংএ সংচানা রি·য়াংজক আরো মান্দিরাংনা আগানজক,
43004029	“না·সং সাকসা মান্দিখো রি·বাএ নিবো। জাংগিথাংও আংনি দাকগিবা দিমদাকখোন বিয়া আংনা আগানে হন·জক। ইন্দিদে বিয়ান উয়া খ্রীষ্ট হং·আমা?”
43004030	উনি গিম্মিন মান্দিরাং সংওনি হং·খাতে যীশুচানা রি·বানা হা·বাচেংজক।
43004031	ইন্দাকমিত্তিংও বিনি জা·রিকগিবারাং বিখো মল·মলে আগানজক, “স্খিগিবা, চা·বো।”
43004032	যীশু বিসংনা আগানজক, “আংচা ইন্দাকগিবা চা·আনি দংআ জেখো না·সং হা·আইজা।”
43004033	উনি গিম্মিন জা·রিকগিবারাং আগানগ্রিকনা হা·বাচেংজক, “ইন্দিদে সাবা বিনা চা·আনি মামুংখো রা·বাএ হ·ন্নামা?”
43004034	উনোন যীশু বিসংনা আগানজক, “আংখো ওয়াত্তেতগিবানি হা·সিকাখো মানিয়া আরো বিনি কামখো চু·সকেতান আংনি চা·আনি হং·আ।
43004035	‘জাব্রি দংখুংআ, উনি জা·মানোন মি রাত্তানি সময় হং·নুয়া’ ইন্নে না·সং আগানজামা? ইন্দিবা আংআ না·সংনা আগানিংআ, মিক্রোন দি·চাএ রাং·সা হা·বাচানা নিএতবো, মি রাতনা গিত্তা হং·জক।
43004036	মি রাতগিবা বিনি মজুরিখো দা·আওন মা·ন্নিংআ আরো ফাংনাজলনি জাংগিনা মিখো চিম্মংএ দন্নিংআ। উনি গিম্মিন বিৎচ্রি গোগিবা আরো মি রাতগিবা সাকগ্মিআন আপসান খুসি হং·রিমা।
43004037	উনি গিম্মিন ইয়ান বিবি হং·আ, ‘সাকসা গোআ আরো সাকসা রাত্তা।’
43004038	আংআ না·সংখো ইন্দাকগিবা মিখো রাতনা ওয়াত্তেতজক জেনি গিম্মিন না·সং গামজা। গিপ্পিনরাং গামজক আরো না·সং উয়া গাম্মানি মিখো রাতজক।”
43004039	বিনি দাকগিবা গিম্মিকখোন বিয়া আগানে হন·জক, উয়া মিচিকনি ইন্দাকে সাক্ষি হ·ন্নাখো খিন্নাএ উয়া সংনি বাং·বিয়া শমরিয়ারাং যীশুখো বিবিরা·জক।
43004040	বিসং যীশুচা রি·য়াংএ বিখো বিসংমুং দংখানা মল·মলজক। উনি গিম্মিন যীশু উয়ো সালগ্মি দংজক।
43004041	উনোন বিনি খাৎথাখো খিন্নাএ বাং·আ মান্দিরাংআন বিবিরা·জক।
43004042	উয়া মিচিকনা বিসং আগানজক, “দা·আও চিংআ নাং·নি আগানানি গিম্মিন বিবিরা·জা, ইন্দিবা চিংআ আন·থাংথাংআন বিনি আগানাখো খিন্নাএ ইখো হা·আইনা মান·জক, বিয়া বিবিন মান্দিরাংখো জক্কেৎগিবা হং·আ।”
43004043	যীশু আগানামিং, সংথাংও আগানসোগিবা মান্দিরা·আখো মান·জা; উয়া খাৎথা চু·সকখানা ইন্নে শমরিয়াও সালগ্মি দংআনি জা·মানো বিয়া গালীল হা·দকচানা রি·য়াংজক।
43004045	পর্বনি সালো যীশু জেখো জেখো দাক্কামিং, গালীলনি মান্দিরাং উয়া পর্বনি সালো রি·য়াংআমিং ইন্নে বিসং গিম্মিকখোন নিকনা মা·ন্নামিং। ইনি গিম্মিন যীশুনি গালীলচানা রি·য়াংওন উনি মান্দিরাং বিখো রা·চাকজক।
43004046	জা·মানো যীশু দা·আবা গালীলনি উয়া কান্না সংওনা রি·য়াংজক। ইয়োন বিয়া চিখো আংগুরনি বিৎচি থারিয়ামিং। গালীলনি কফরনাহূম সংজিলমাও রাজানি সুবিদার সাকসানি দেফান্থি সাবিল্লাকে দংআমিং।
43004047	যীশুখো যিহূদিয়াওনি গালীলওনা রি·বাখো খিন্নাএ উয়া সুবিদার বিচা রি·য়াংজক আরো কফরনাহূমচা রি·য়াংএ বিনি দেফান্থিখো নাম্মেতখানা ইন্নে বিখো মল·মলজক। বিনি দেফান্থি উনো সিনা গিত্তিক দাকজকমিং।
43004048	যীশু উয়া সুবিদারনা আগানজক, “মামুং চিনখো বা মামুং আইয়াও ইনমানানি কামরাংখো নিকজাওদে না·সং মামুং দাক্কেবা বিবিরা·জানুয়া।”
43004049	উনোন উয়া সুবিদার আগানজক, “খা·সাফাএ আংনি দেফান্থি সিনা স্খাংআন রি·বাবো।”
43004050	যীশু বিনা আগানজক, “না·আ রি·য়াংবো, নাং·নি দেফান্থি থাংচাজক।” ইনি গিম্মিন বিয়া যীশুনি আগানাখো বিবিরা·এ রি·য়াংআরিজক।
43004051	উয়া সুবিদার নকচানা রি·য়াংমিত্তিংও রামাওন বিনি নকখলরাং বিচা রি·য়াংএ আগানজক, “নাং·নি দেফান্থি নাম্মাংজক।”
43004052	বিয়া উয়া নকখলরাংচা সিং·জক, “বিয়া বাসোকো নামজক?” বিসং আগানজক, “মিজাও সাল একটা বাজিও বিনি জম্মা সা·আলজক।”
43004053	উনি গিম্মিন দেফান্থিনি ফাগিবা হা·আইনা মান·জক, উয়া সময়ওন যীশু বিনা আগানামিং, “নাং·নি দেফান্থি থাংচাজক।” উনোন উয়া সুবিদার আরো বিনি নকগিম্মিকবা যীশুখো বিবিরা·জক।
43004054	যিহূদিয়াওনি গালীলওনা রি·বানি জা·মানো যীশু ইয়া গ্মিগিবা আইয়াও ইনমানানি কামখো দাকজক।
43005001	ইয়ারাংনি জা·মানো যীশু যিরূশালেমচানা রি·য়াংজক, মুয়ানা উয়া সময়ও যিহূদীরাংনি গি·সা পর্ব দংআমিং।
43005002	যিরূশালেমো মেষ দ·গাচিলনি সেফাংও চিবল গি·সা দংআ; উনো নকখিমগ্মাং চিগাত দামবংআ দংআ। ইব্রীয় খু·সুকচা উখো বৈথেস্‌দা মিংআ।
43005003	উয়া হা·দামরাংও বাং·বিয়া সাগিবা মান্দিরাং গা·আকে দংনুয়ামিং। কানা, জা·খোরা, আরো বে·এন সিক্রেপগিবারাংবা উরাংও দংআমিং।
43005004	সাকসা সা·গ্রে মিত্তাম সময়ও রি·বাএ উয়া চিবলো হং·খাতে চিখো মজিমেতনুয়ামিং, আরো উনি জা·মানোন জে সাগিবা মান্দি চিও স্খাং হং·খাতনুয়ামিং বিনি সাবিসিরাং নাম্মাংনুয়ামিং। উয়া সাগিবারাং উয়ো চি মজিমানা নিচাকসোএ দংনুয়ামিং।
43005005	বিলসি খলাৎচিচেৎনা সাএ দংগিবা সাকসা মান্দিবা উনো দংআমিং।
43005006	বাং·বিয়া সালোনি বিনি ইন্দাকে গা·আকে দংআখো হা·আইএ যীশু বিখো সিং·জক, “না·আ নামনা হা·সিকামা?”
43005007	সাগিবা মান্দি আগানচাকজক, “চি মজিমমিত্তিংও আংখো চিবলও হং·খাতেতনা গিত্তা আংনি মান্দি সাকসাবা দংজা। আংনি রি·য়াংনা স্খাংআন সাকগিপ্পিন চিও হং·খাতারিংআ।”
43005008	যীশু বিখো আগানজক, “চাখাতবো, নাং·নি থুচাকানিখো দি·থমে রামা রি·বো।”
43005009	উনোন উয়া মান্দি নামজক আরো বিনি থুচাকানিখো দি·থমে রামা রি·না হা·বাচেংজক। উয়া সাল নেং·থাকানি সালমিং।
43005010	ইনি গিম্মিন যিহূদীনি দাল·বাৎগিবারাং উয়া নাম্মেতগিবা মান্দিখো আগানজক, “দা·আল নেং·থাকানি সাল; থরমনি নিয়াম গিত্তা থুচাকানিখো দি·থমে রা·না খ্রাজা।”
43005011	উনোন বিয়া উয়া দাল·গিবারাংনা আগানজক, “ইন্দিবা আংখো নাম্মেতগিবান আংনা আগানজক, ‘নাং·নি থুচাকানিখো দি·থমে রামা রি·বো।’ ”
43005012	বিসং উয়া মান্দিখো সিং·জক, “ ‘নাং·নি থুচাকানিখো দি·থমে রামা রি·বো,’ ইন্নে আগানগিবা উয়া মান্দি সা?”
43005013	ইন্দিবা উয়া মান্দি বিয়া সা উখো হা·আইজামিং, মুয়ানা উয়া হা·দামও বাং·বিয়া মান্দি দংআনি গিম্মিন যীশু উয়োনি রি·য়াংজকমিং।
43005014	উনি জা·মানো যীশু উয়া মান্দিখো থরম নক্কো গ্রংএ আগানজক, “নিবো, না·আ নামজক। দা·আ পাপ দাক্কাবো, জেদাক্কে নাং·নি নামগিজানি হং·জা।”
43005015	উনোন উয়া মান্দি যিহূদীনি দাল·বাৎগিবারাংচা রি·য়াংএ বিখো নাম্মেতগিবা যীশু ইন্নে আগানজক।
43005016	নেং·থাকানি সালো যীশু ইয়া কামরাংখো দাক্কিংআমিং ইন্নে যিহূদী দাল·গিবারাং বিখো স·ওতে গালনা হাম·জকমিং।
43005017	উনোন বিয়া উয়া দাল·গিবারাংনা আগানজক, “আংনি ফা ফাংনান কাম দাক্কিংআ আরো আংআবা দাক্কিংআ।”
43005018	যীশুনি ইন্দাকে আগানানি গিম্মিন যিহূদীরাংনি দাল·গিবারাং বিখো স·ওতে গালনা হাম·জক, মুয়ানা বিয়া নেং·থাকানি সালনি নিয়ামখো ফি·ইংআমিং ইয়াসান হং·জা, ইসলখো আন·থাংনি ফাগিবা ইন্নে রিক্কামে আন·থাংখো ইসল গিত্তা দাল·নিকজকমিং।
43005019	উনি গিম্মিন যীশু উয়া দাল·গিবারাংনা আগানজক, “আংআ বিবিন না·সংনা আগানিংআ, দেফান্থি আন·থাংওনি মামুংখোন দাকনা মান·জা। ফাগিবাখো জেখো দাক্কাখো নিক্কা উখোসান দাকনা মা·ন্না, মুয়ানা ফাগিবা জেখো দাক্কা দেফান্থিবা উখোন দাক্কা।
43005020	ফাগিবা দেফান্থিনা খা·সাআ আরো বিয়া আন·থাং জেখো দাক্কা উখো দেফান্থিনা ফিন্নিকা। বিয়া ইরাংনাবা দাল·বাৎগিবা কামরাংখো দেফান্থিনা ফিন্নিকনুয়া, জেদাক্কে দেফান্থিনি উয়া কামরাংখো দাক্কাখো নিক্কে না·সং আইয়াও ইনমানা।
43005021	ফাগিবা জেদাক্কে সিগিবারাংনা জাংগিখো হ·ন্নে চাখাত্তেতা উয়ানদাক্কেন দেফান্থিবা জেনা হা·সিকা বিনা জাংগিখো হ·ন্না।
43005022	ফাগিবা দারাংখোবা বিচাল দাকজা, ইন্দিবা গিম্মিক বিচাল দাক্কানিখো দেফান্থিনা হন·জক,
43005023	ফাগিবাখো জেদাক্কে দিমদাকান মান্দিরা·আ উয়ানদাক্কে দেফান্থিখোবা মান্দিরা·আ। দেফান্থিখো জে মান্দিরা·জা, বিখো ওয়াত্তেতগিবা উয়া ফাগিবাখোবা বিয়া মান্দিরা·জা।
43005024	“আংআ না·সংনা বিবিন আগানিংআ, আংনি আগানাখো জে খিন্নাচাকা আরো জে আংখো ওয়াত্তেতগিবাখো বিবিরা·আ বিয়া ফাংনাজলনি জাংগিখো মান·জক। বিখো গ্রো নাংগিবা ইন্নে ফতজানুয়া; বিয়াদে সিয়াওনি জাংগিওনা গা·বাতজক।
43005025	আংআ না·সংনা বিবিন আগানিংআ, ইন্দাকগিবা সাল রি·বাংজক, ইন্দিবা দা·আওন সকজক, জে সময়ও সিগিবারাং ইসলনি দেফান্থিনি খু·রাংখো খিন্নানুয়া আরো খিন্নাগিবারাং থাংচানুয়া।
43005026	মুয়ানা জেদাক্কে ফাগিবা আন·থাংআন জাংগি মান·রিকগিবা হং·আ উয়ানদাক্কেন বিয়া দেফান্থিখোবা জাংগি মান·রিকগিবা হং·খানা হন·জক।
43005027	ফাগিবা দেফান্থিনা মান্দিরাংখো বিচাল দাকনা বিল হন·জক, মুয়ানা বিয়া মান্দিনি দেফান্থি হং·আ।
43005028	ইখো খিন্নাএ দা·আ আইয়াও ইনমানাবো, মুয়ানা ইন্দাকগিবা সাল রি·বাংজক, জেরাং গোপরামও দংআ বিসং দিমদাকান মান্দিনি দেফান্থিনি খু·রাংখো খিন্নাএ হং·খাতে রি·বানুয়া।
43005029	নামগিবা কামখো দাকগিবারাং জাংগিখো মা·ন্না চাখাতনুয়া, আরো নামগিজা কামখো দাকগিবারাং শাস্তিখো মা·ন্না চাখাতনুয়া।
43005030	আংআ আন·থাংওনি মামুংখোবা দাকনা মান·জা; জেদাক্কে খিন্না উগিত্তান বিচাল দাক্কা। আংআ খাকখেৎ দাক্কে বিচাল দাক্কা, মুয়ানা আংআ আংনি হা·সিকা গিত্তা কাম দাকনা হাম·জা ইন্দিবা আংখো ওয়াত্তেতগিবানি হা·সিকা গিত্তান কাম দাকনা হা·ম্মা।
43005031	“আংআ আন·থাংনি গিম্মিন সাক্ষি হ·ন্নোদে আংনি উয়া সাক্ষি হ·ন্না বিবি হং·জা।
43005032	আংনি গিম্মিন সাক্ষি হন·গিবা সাকগিপ্পিন দংআ, আরো আংআ হা·আইয়া আংনি গিম্মিন বিনি সাক্ষি হ·ন্না বিবি হং·আ।
43005033	না·সং যোহনচা সিং·না ওয়াত্তেতামিং, আরো বিয়া বিবিনি হং·এ সাক্ষি হন·জক।
43005034	আংআ মান্দিনি সাক্ষি হ·ন্নাও ফাংচাকজা, ইন্দিবা না·সং জেদাক্কে পাপওনি জকনা মা·ন্না উনি গিম্মিন ইয়া খাৎথারাংখো আগানিংআ।
43005035	যোহনআন থেং·সুয়াখো হন·গিবা উয়া চিং·গিবা চাক্কি হং·আমিং; না·সং বাং·গিজা সালনা উয়া থেং·সুয়াও হান·সেংনা হা·ম্মামিং।
43005036	ইন্দিবা যোহননি সাক্ষিনা বাত্তে দাল·বাৎগিবা সাক্ষি আংচা দংআ, মুয়ানা ফাগিবা আংনা জে কামরাংখো দাকনা হ·ন্না উরাংখোন আংআ দাক্কিংআ। আরো ফাগিবান আংখো ওয়াত্তেতজক ইন্নে উরাং আংনি গিম্মিন সাক্ষি হ·ন্না।
43005037	আংখো ওয়াত্তেতগিবা, উয়া আপফা, বিয়া আন·থাংআন আংনি গিম্মিন সাক্ষি হন·জক। না·সং মামুং সালোবা বিনি খু·রাংখো খিন্নাখুজা, মিকখাং বিমাংখোবা নিকখুজা।
43005038	ইনাআগ্রেবা বিনি খাৎথা না·সংনি খা·থংও দংখামজা, মুয়ানা বিয়া জেখো ওয়াত্তেতজক বিখো না·সং বিবিরা·জা।
43005039	না·সং রংথালগিবা শাস্ত্রখো গিসিক নাংএ পড়িয়া, মুয়ানা উয়োন না·সং ফাংনাজলনি জাংগিখো মা·ন্নুয়া ইন্নে চানচিয়া। ইন্দিবা উয়া শাস্ত্রদে আংনি বিদিংওন সাক্ষি হ·ন্না;
43005040	ইন্দাকোবা জাংগি মা·ন্না গিত্তা না·সং আংচানা রি·বানা হা·সিকজা।
43005041	“আংআ মান্দিনি রাসংখো মা·ন্না হাম·জা,
43005042	ইন্দিবা আংআ না·সংখো হা·আইয়া। আংআ হা·আইয়া না·সংনি খা·থংও ইসলনা খা·ফাক্কা দংজা।
43005043	আংআ আংনি ফাগিবানি বিমুংও রি·বাজক আরো না·সং আংখো রা·চাকজাংআ; ইন্দিবা সাকগিপ্পিন আন·থাংনি বিমুংও রি·বাওদে বিখো না·সং রা·চাকনুয়া।
43005044	না·সং সাকসা সাকগিপ্পিনচাখো রাসংখো মা·ন্না হা·ম্মা, ইন্দিবা সাকসানগিবা ইসলোনিখো মান·গিবা রাসংখো হাম·জা। ইনি জা·মানো না·সং বাদিকে দাক্কে বিবিরা·না মা·ন্না?
43005045	আপফাচা আংআ না·সংখো গ্রো নাংগিবা ইন্নে ফতনুয়া ইন্দাকে দা·আ চানচিয়াবো; ইন্দিবা জে মোশিনা না·সং খা·দংএ দংআ উয়া মোশিন না·সংখো গ্রো নাংগিবা ইন্নে ফতজক।
43005046	না·সং মোশিখো বিবিরা·ওদে আংখোবা বিবিরা·নুয়ামিং, মুয়ানা মোশিদে আংনি বিদিংওন চকজক।
43005047	ইন্দিবা না·সং বিনি চক্কাখোন বিবিরা·জাওদে বাদিকে দাক্কে আংনি আগানাখো বিবিরা·নুয়া?”
43006001	উনি জা·মানো যীশু গালীল সাগালনি নালসাচানা রি·য়াংজক। ইয়া সাগালখো তিবিরিয়া সাগাল ইন্নেবা মিংআ।
43006002	বাং·বিয়া মান্দি যীশুখো জা·রিকনা হা·বাচেংজক, মুয়ানা সাগিবারাংনি সাক্কাও বিনি দাক্কা আইয়াও ইনমানগিবা কামরাংখো বিসং নিক্কামিং।
43006003	যীশু বিনি জা·রিকগিবারাংখো রা·এ হা·ব্রি থিম·সাও গাখাতে আসংজক।
43006004	উয়া সময়ও যিহূদীরাংনি ওয়াতচাংআনি সাল সেফাংবাজকমিং।
43006005	যীশু নিএতোন নিকজক বাং·আ মান্দিরাং বিচানা রি·বাংজক। বিয়া ফিলিপনা আগানজক, “ইয়া মান্দিরাংনা চা·না হ·ন্না আনচিং বাচ্চানিখো রুটিখো ব্রিনুয়া?”
43006006	ফিলিপখো সিং·মিকে নিনা গিত্তাসা বিয়া উয়া খাৎথাখো আগানজক, মুয়ানা মুয়াখো দাকনুয়া উখো বিয়া হা·আইয়ামিং।
43006007	ফিলিপ যীশুনা আগানজক, “বিসং সাকফ্রাকফ্রাক অকখিসা দাক্কে মা·ন্নোবা দিনার রিৎচাগ্মিনি রুটিবা হং·মানজানুয়া।”
43006008	যীশুনি জা·রিকগিবারাংও আন্দ্রিয় মিংআ সাকসা দংআমিং। বিয়া শিমোন-পিতরনি জংগিবা হং·আমিং।
43006009	আন্দ্রিয় যীশুনা আগানজক, “ইনো বি·সা সাকসাচা যব মিনি রুটি গিলবংআ আরো না·থক মাংগ্মি দংআ, ইন্দিবা মান্দি বাং·বিয়ানা উয়া হং·নুয়ামা?”
43006010	যীশু আগানজক, “মান্দিরাংখো আসংএতবো।” উয়া হা·দামও সামচেং বাং·আ দংআমিং। মান্দিরাং উনি সাক্কাওন আসংজক। উনো মি·আসান হাজাল বংআমাং দংআমিং।
43006011	ইনি জা·মানো যীশু উয়া রুটিখো রা·এ ইসলখো মিৎথেলজক আরো আসংগিবারাংনা সুয়ালে হন·জক। উয়ানদাক্কেন বিয়া না·থকখোবা হন·জক। হা·সিকা দিপ্পাৎ গিম্মিকান মান·জক।
43006012	মান্দিরাংনি অক্ষায়ে চা·আনি জা·মানো যীশু বিনি জা·রিকগিবারাংনা আগানজক, “গিৎচাগিবারাংখো চিম্মংবো জেদাক্কে মামুংআন নাসিজা।”
43006013	মান্দিরাংনি চা·আনি জা·মানো জা·রিকগিবারাং উয়া গিলবংআ রুটিনি গিৎচাগিবাখো চিম্মংএ চি·গ্মি খকো গাপ্পেতজক।
43006014	যীশুনি ইন্দাকগিবা আইয়াও ইনমানগিবা কামখো নিক্কে মান্দিরাং আগান্না হা·বাচেংজক, “ইয়া বিবিন হা·গিলসাকো রি·বানা আগানগিবা উয়া আগানসোগিবা হং·আ।”
43006015	ইনি হা·সেলো যীশু হা·আইনা মান·জক, মান্দিরাং বিখো রাজা থারিনা ইন্নে রিম·না রি·বাংজক। উনি গিম্মিন বিয়া সাকসান দা·আবা উয়া হা·ব্র্রিচানা রি·য়াংজক।
43006016	হান·থামানি জা·মানো যীশুনি জা·রিকগিবারাং সাগালনি রিক্কামওনা রি·য়াংজক,
43006017	আরো রিংও গাখাতে কফরনাহূম সংজিলমাচানা রি·য়াংনা সাগালখো বাত্তাংনা হা·বাচেংজক। উনো আন্দালজকমিং, আরো উনোবা যীশু বিসংচা রি·বাখুজামিং।
43006018	বালওয়া থা·রাক্কানি গিম্মিন সাগালোবা চি ফকফেকবিজক।
43006019	মাইল গিত্থাম মাইল ব্রি রিং চোএ বাত্তাংআনি জা·মানো বিসং যীশুখো সাগাল সাক্কা গিত্তা রামা রি·এ বিসংনি রিংচাবাকা রি·বাখো নিকনা মান·জক। ইখো নিক্কে জা·রিকগিবারাং খেনবিজক।
43006020	উনোন যীশু বিসংনা আগানজক, “দা·আ খেন্নাবো; ইয়াদে আংআসা।”
43006021	জা·রিকগিবারাং বিখো রিংও গাত্তে রা·না হাম·জক, আরো বিসং জে হা·দামওনা রি·য়াংআমিং উনোন উচা সক্কাংআরিজক।
43006022	সাগালনি নালসাচা চাদেংএ দংগিবা মান্দিরাং সালগিপ্পিনো হা·আইনা মান·জক, রিং গি·সানি আগ্রে উনো গিপ্পিন রিংরাং দংজামিং। বিসং আরোবা হা·আইনা মান·জক, যীশু বিনি জা·রিকগিবারাংমুং উয়া রিংও গাদোজা ইন্দিবা জা·রিকগিবারাংসান রি·য়াংআমিং।
43006023	ইন্দাকোবা গিত্তেল জেও মিৎথেলে মান্দিরাংনা চা·আখো হ·ন্নামিং উয়া হা·দামনি সেফাংও উনো তিবিরিয়া সংজিলমাওনি মিত্তাম রিংরাংবা রি·বাজক।
43006024	ইনি গিম্মিন যীশু আরো বিনি জা·রিকগিবারাংনি সাকসাখোবা উয়োনা নিকজাএ বিসং উয়া রিংরাংও গাখাত্তে যীশুখো সান্দিনা কফরনাহূমচানা রি·য়াংজক।
43006025	উয়ো সক্কে বিসং যীশুখো সান্দিয়ে মা·ন্নে আগানজক, “স্খিগিবা, না·আ বাসোকো ইয়োনা রি·বাজক?”
43006026	যীশু আগানচাকজক, “আংআ না·সংনা বিবিন আগানিংআ, না·সং আইয়াও ইনমানগিবা কামখো নিক্কেন আংখো সান্দিংআ ইয়াদে হং·জা, ইন্দিবা অক্ষায়ে রুটি চা·না মা·ন্নানি গিম্মিনান সান্দিংআ।
43006027	ইন্দিবা নাসিনাগিবা চা·আনা গাম্মে মুয়া হং·নুয়া? জে চা·আ নাসিজা বাত্তেসা ফাংনাজলনি জাংগিখো হ·ন্না উনি গিম্মিন গামবো। উয়া চা·আখোন মান্দিনি দেফান্থি না·সংনা হ·ন্নুয়া, মুয়ানা ফাগিবা ইসল বিখোন ইয়া কামনা খ্রাগিবা ইন্নে ফিন্নিকজক।
43006028	ইনি গিম্মিন মান্দিরাং যীশুখো সিং·জক, “ইন্দাকোদে ইসলনি কামখো দাকনা আনচিংনি মুয়াখো দাকনা নাংনুয়া?”
43006029	যীশু বিসংনা আগানজক, “ইসল জেখো ওয়াত্তেতজক বিখো বিবিরা·আন ইসলনি কাম হং·আ।”
43006030	উনোন বিসং বিখো সিং·জক, “ইন্দাকোদে বাদাকগিবা আইয়াও ইনমানগিবা কামখো না·আ দাকনুয়া জেখো নিক্কে চিংআ নাং·খো বিবিরা·না মা·ন্না? না·আ মুয়াখো দাকনুয়া?
43006031	আনচিংনি ফাগিৎচামরাংদে হা·গিসি জওলো মান্না চা·আমিং। রংথালগিবা শাস্ত্রও চক্কা দংআ, ‘ইসল সালগিওনি বিসংনা রুটি চা·না হন·জক।’ ”
43006032	যীশু বিসংনা আগানজক, “আংআ না·সংনা বিবিন আগানিংআ, সালগিওনি জে রুটিখো না·সং মা·ন্নামিং উখো মোশি না·সংনা হন·জা, ইন্দিবা আংনি ফাগিবা চং·মতগিবা রুটিখো না·সংনা হ·ন্নিংআ।
43006033	সালগিওনি হং·ওনবাএ মান্দিনা জাংগি হন·গিবান ইসলনি হন·গিবা রুটি হং·আ।”
43006034	মান্দিরাং বিনা আগানজক, “স্খিগিবা, ইন্দাকোদে উয়া রুটিখোন চিংনা ফাংনাজ্রিং হন·বো।”
43006035	যীশু বিসংনা আগানজক, “আংআন উয়া জাংগিনি রুটি। আংচানা রি·বাগিবা মামুং দাক্কেবা অকখ্রিজানুয়া। আংখো বিবিরা·গিবাদে মামুং দাক্কেবা রিংনা হা·সিকজানুয়া।
43006036	আংআদে না·সংনা আগানজকান, না·সং আংখো নিকজক ইন্দাকোবা বিবিরা·জা।
43006037	ফাগিবা জেরাংখো আংনা হ·ন্নুয়া বিসং দিমদাকান আংচানা রি·বানুয়া। আংচা রি·বাগিবাখো আংআ মামুং দাক্কেবা হা·ফালওনা গালজানুয়া,
43006038	মুয়ানা আংআ আংনি হা·সিকা গিত্তা কাম দাকনা রি·বাজা, ইন্দিবা আংখো ওয়াত্তেতগিবানি হা·সিকা গিত্তা কাম দাকনা সালগিওনি রি·বাজক।
43006039	আংখো ওয়াত্তেতগিবানি হা·সিকা ইয়ান, জেরাংখো বিয়া আংনা হন·জক উয়া সাকসাখোবা জেদাক্কে আংআ গিম্মায়েতজা বাত্তেসা বন·খামানি সালো থাংচাএতনা মা·ন্না।
43006040	আংনি ফাগিবানি হা·সিকা ইয়ান- না·সংনি গিসেপো দেফান্থিখো নিক্কে বিবিরা·গিবারাং জেদাক্কে ফাংনাজলনি জাংগিখো মা·ন্না। আরো আংআন বিসংখো বন·খামানি সালো থাংচাএতনুয়া।”
43006041	উনোন যিহূদীরাংনি দাল·বাৎগিবারাং যীশুখো খা·চাএ খা·চাএ ইন্না হা·বাচেংজক, মুয়ানা যীশু আগানামিং, “আংআন সালগিওনি হং·ওনবাগিবা উয়া রুটি।”
43006042	উয়া দাল·গিবারাং ইন্না হা·বাচেংজক, “ইয়া যোষেফনি দেফান্থি যীশু হং·জামা? আনচিং ইনি মা·আ ফাআখোদে হা·আইয়া। ইন্দিদে বিয়া বাদিকে দাক্কে ইন্না, ‘আংআ সালগিওনি হং·ওনবাজক?”
43006043	যীশু বিসংনা আগানজক, “না·সং আন·থাংথাংও দা·আ ইনগ্রিক্কা।
43006044	আংনি ফাগিবা, আংখো জে ওয়াত্তেতজক বিয়া সাল্লে রা·বাজাওদে সাকসাবা আংচা রি·বানা মান·জা। আরো আংআন বিখো বন·খামানি সালো থাংচাএতনুয়া।
43006045	আগানসোগিবারাংনি খি·তাপও চক্কা দংআ, ‘বিসং গিম্মিকান ইসলচানিখো স্খিয়াখো মা·ন্নুয়া।’ ফাগিবাচাখো খিন্নাচাকে স্খিয়াখো মান·গিবান আংচানা রি·বাআ।
43006046	ফাগিবাখো সাকসাবা নিকখুজা, ইসলওনি রি·বাগিবাসান বিখো নিক্কা।
43006047	আংআ না·সংনা বিবিন আগানিংআ, জে আংখো বিবিরা·আ বিয়ান ফাংনাজলনি জাংগিখো মা·ন্না।”
43006048	“আংআন জাংগিনি রুটি।
43006049	না·সংনি ফাগিৎচামরাং হা·গিসি জওলো মান্না চা·আমিং, ইন্দাকোবা বিসং সিজক।
43006050	ইন্দিবা ইয়া রুটি সালগিওনি হং·ওনবাগিবা রুটি, জেদাক্কে মান্দি উখো চা·এ সিয়াওনি জকনা মা·ন্না।
43006051	আংআন উয়া জাংগিনি রুটি সালগিওনি হং·ওনবাগিবা। ইয়া রুটিখো চা·গিবা ফাংনাজলনা জাংগিখো মা·ন্নুয়া। আংনি বে·এনআন উয়া রুটি। মান্দি জেদাক্কে জাংগি মা·ন্না উনি গিম্মিন আংআ আংনি ইয়া বে·এনখো হ·ন্নুয়া।”
43006052	ইয়া খাৎথাখো খিন্নাএ যিহূদী দাল·গিবারাংও জিগ্রিকনা হা·বাচেংজক। বিসং ইনজক, “বাদিকে দাক্কে ইয়া মান্দি বিনি বে·এনখো আনচিংনা চা·না হ·ন্না মা·ন্না?”
43006053	যীশু বিসংনা আগানজক, “আংআ বিবিন না·সংনা আগানিংআ, মান্দিনি দেফান্থিনি বে·এনখো আরো হান·চিখো না·সং চা·জাওদে না·সংও জাংগি দংজা।
43006054	সাবা আংনি বে·এনখো আরো হান·চিখো চা·আওদে বিয়া ফাংনাজলনি জাংগিখো মা·ন্না, আরো আংআ বন·খামানি সালো বিখো থাংচাএতনুয়া।
43006055	আংনি বে·এনআন চং·মতগিবা চা·আনি আরো আংনি হান·চিআন চং·মতগিবা রিংআনি হং·আ।
43006056	আংনি বে·এনখো আরো হান·চিখো চা·গিবা আংওন দংআ আরো আংআবা বিও দংআ।
43006057	থাংগিবা আপফা আংখো ওয়াত্তেতজক আরো বিনি গিম্মিনান আংআ থাংএ দংআ। উয়ানদাক্কেন আংখো চা·গিবাবা আংনি গিম্মিন থাংএ দংনুয়া।
43006058	ইয়ান সালগিওনি হং·ওনবাগিবা উয়া রুটি। ইয়া রুটি না·সংনি ফাগিৎচামরাংনি চা·এ সিগিবা রুটি গিত্তা হং·জা। ইয়া রুটিখো চা·গিবা ফাংনাজলনা জাংগিখো মা·ন্নুয়া।”
43006059	কফরনাহূমনি থম·দাকরামচা স্খিমিত্তিংও যীশু ইয়া খাৎথাখো আগানামিং।
43006060	বিনি জা·রিকগিবারাংনি গিসেপো বাং·এন ইখো খিন্নাএ আগানজক, “ইয়া স্খিয়াদে নাম্মেন রাকবাত্তা। সা ইখো রা·চাকনা মা·ন্না?”
43006061	ইনি গিম্মিন বিনি জা·রিকগিবারাংনি আগানগ্রিক্কাখো যীশু গিসিকথাংও হা·আইনা মান·জক। উনি গিম্মিন বিয়া বিসংনা আগানজক, “ইনি হা·সেলো না·সং গিসিকো জাজ্রেংআমা?
43006062	ইন্দিদে মান্দিনি দেফান্থি জেও দংআমিং উয়োনা বিখো গাদোয়াংআখো নিক্কোদে না·সং মুয়াখো আগান্নুয়া?
43006063	মান্দিনি বে·এন মামুং কামনা হং·জা; গিসিক রংথালগিবান জাংগিখো হ·ন্না। আংআ না·সংনা জেখো আগানজক উয়াদে গিসিক আরো জাংগি হং·আ,
43006064	ইন্দিবা না·সংনি গিসেপো ইন্দাকগিবা মিত্তাম দংআ জেরাং আংখো বিবিরা·জা।” সারাং যীশুখো বিবিরা·জা আরো সাআন বিখো বোবিলরাংনি জাক্কো রি·ম্মে হ·ন্নুয়া, যীশু উখো স্খাংওনিন হা·আইয়ামিং।
43006065	উনি গিম্মিন বিয়া আগানজক, “ইনি গিম্মিন আংআ না·সংনা ইখো আগানজক, ফাগিবা বিলখো হন·জাওদে দারাংবা আংচানা রি·বানা মান·জা।”
43006066	যীশুনি ইয়া খাৎথানি গিম্মিন জা·রিকগিবারাংনি গিসেপো বাং·এন ফি·ল্লাংজক আরো বিমুং রি·ফাজাজক।
43006067	ইনি গিম্মিন যীশু উয়া সাকচিগ্মি জা·রিকগিবারাংনা আগানজক, “না·সংবা রি·য়াংনা হা·ম্মামা?”
43006068	শিমোন-পিতর যীশুনা আগানজক, “গিত্তেল, চিংআ সাচা রি·য়াংনুয়া? ফাংনাজলনি জাংগিনি খাৎথাদে নাং·চান দংআ।
43006069	চিংআ বিবিরা·জক আরো হা·আইনাবা মান·জক, না·আন ইসলনি উয়া রংথালগিবা মান্দি হং·আ।”
43006070	উনোন যীশু বিসংনা আগানজক, “আংআ না·সং সাকচিগ্মিখো বাচ্ছিয়ে রা·জামা? ইন্দিবা না·সংনিন গিসেপো সাকসা বোবিল দংআ।”
43006071	ইনো যীশু শিমোন ইষ্কারিয়োতনি দেফান্থি যিহূদানি খাৎথাখো আগানিংআমিং, মুয়ানা বিয়ান জা·মানো যীশুখো রি·ম্মে হ·ন্নুয়া। বিয়া উয়া সাকচিগ্মিওনি সাকসা হং·আমিং।
43007001	ইনি জা·মানো যীশু গালীল হা·দকোন রি·রুরানা হা·বাচেংজক। যিহূদীরাংনি দাল·বাৎগিবারাং বিখো স·ওতনা হা·ম্মানি গিম্মিন বিয়া যিহূদিয়া হা·দকো রি·জাজক।
43007002	উনোন যিহূদিরাংনি নকথুপ রিক্কানি পর্ব হং·বাজকমিং।
43007003	ইনি গিম্মিন যীশুনি জংগিবারাং বিনা আগানজক, “ইয়া হা·দামখো ওয়াত্তে যিহূদিয়াওনা রি·য়াংবো, জেদাক্কে নাং·নি দাকগিবা কামরাংখো নাং·নি জা·রিকগিবারাং নিকনা মা·ন্না।
43007004	সাবা আন·থাংখো মান্দিরাংচা হা·আইএতনা হা·সিকোদে ইন্দিদে বিয়া মিৎথিনাও মামুংখোবা দাকজা। না·আ ইরাংখো দাক্কোদে মান্দিরাংনি মিকখাংও আন·থাংখো ফিন্নিকবো।”
43007005	চং·মতান যীশুনি জংগিবারাংবা যীশুখো বিবিরা·জানুয়ামিং।
43007006	ইনি গিম্মিন যীশু বিসংনা আগানজক, “আংনি সাল দা·আওবা সকখুজা, ইন্দিবা না·সংনি সাল ইন্ন্নে মামুংবা দংজা।
43007007	হা·গিলসাকনি মান্দিরাং না·সংখো মিৎচিনা মান·জা ইন্দিবা আংখোন মিৎচিয়া, মুয়ানা বিসংনি গিম্মিক কামআন নামজা ইন্নে আংআ বিসংনি গিম্মিন সাক্ষি হ·ন্না।
43007008	না·সংআন উয়া পর্বওনা রি·য়াংবো। আংনি সাল দা·আওবা সকখুজা ইন্নে আংআ দা·আও রি·য়াংখুজানুয়া।”
43007009	ইরাংখো আগানে যীশু গালীলওন দংরিকজক।
43007010	ইন্দিবা বিনি জংগিবারাং উয়া পর্বওনা রি·য়াংআনি জা·মানো বিয়াবা উয়োনা রি·য়াংজক, ইন্দিবা ফারাকে রি·য়াংজাজক, স্রক দাক্কে রি·য়াংজক।
43007011	মানিয়ানি সালো যিহূদীনি দাল·বাৎগিবারাং যীশুখো সান্দিনা হা·বাচেংজক আরো ইনজক, “উয়া মান্দি বাও?”
43007012	মান্দি জিলমাও যীশুখো রা·এ আন·থাংথাংনি গিসেপো বাং·এন ইন্না হা·বাচেংজক। সাবা ইনজক, “বিয়া নাম্মা মান্দি।” দা·আবা সাবা ইনজক, “হং·জা, বিয়া মান্দিরাংখো ব্রাংএতিংজক।”
43007013	ইন্দিবা যিহূদীরাংনি দাল·বাৎগিবারাংনা খেন্নানি গিম্মিন সাকসাবা বিনি গিম্মিনো ফারাকেদে মামুংখোবা আগানজাজক।
43007014	উয়া পর্বনি জাংচিমিত্তিংও যীশু থরম নক্কোনা রি·য়াংএ স্খিনা হা·বাচেংজক। ইনি গিম্মিন যিহূদীনি দাল·বাৎগিবারাং আইয়াও ইনমানে আগানজক,
43007015	“ইয়া মান্দি মামুং স্খিয়াখো মান·গিজা বাদিকে দাক্কে ইরাংখো হা·আইয়া?”
43007016	যীশু বিসংনা আগানচাকজক, “আংআ জেখো স্খিয়া উয়া আংনি আন·থাংনি হং·জা, ইন্দিবা আংখো ওয়াত্তেতগিবানিন হং·আ।
43007017	সাবা বিনি হা·সিকাখো মানিনা হা·ম্মোদে ইন্দিদে ইয়া স্খিয়া ইসলোনি রি·বামা বা আংওনি আগানিংআ, ইখো বিয়া হা·আইনা মা·ন্নুয়া।
43007018	আন·থাংওনি খাৎথা আগানগিবা আন·থাংখোন রাসং দাকনা হা·ম্মা, ইন্দিবা জে ওয়াত্তেতজক, সাবা বিখোন রাসং দাকনা হা·ম্মোদে ইন্দিদে বিয়া বিবিগিবা আরো বিনি গিসিকো বু·আনি দংজা।
43007019	মোশি না·সংনা নিয়ামরাংখো হন·জামা? ইন্দিবা না·সংও উয়া নিয়ামরাংখো সাকসাবা মানিজা। ইন্দিদে মুয়ানা না·সং আংখো স·ওতে গালনা হা·ম্মিংআ?”
43007020	মান্দিরাং আগানচাকজক, “নাং·খো মি·মাং মান·জক; সা নাং·খো স·ওতনা হা·ম্মিংআ?”
43007021	যীশু বিসংনা আগানজক, “আংআ মিংসা কাম দাকজক ইন্নে না·সং দিমদাকান আইয়াও ইনমানিংআ।
43007022	মোশি না·সংনা বিগিল রাত্তানি বেওয়ালখো হন·জক, আরো উখো না·সং নেং·থাকানি সালোবা দাক্কা। ইয়া নিয়াম মোশিওনি রি·বাজা, ফাগিৎচামরাংওনিন রি·বাআ।
43007023	ইয়াদে নাম্মান, মোশিনি নিয়ামখো ফি·জানা গিত্তা নেং·থাকানি সালোবা বি·সারাংনি বিগিল রাতনা মা·ন্নোদে, ইন্দিদে আংআ নেং·থাকানি সালো সাকসা মান্দিনি সাআখো চু·গিম্মিক দাক্কে নাম্মেতজক ইন্নে না·সং আংখো মুয়ানা খা·আওনাংআ?
43007024	হা·ফালনি মিকখাং বিমাংখো নিক্কে বিচাল দাকগিজা বাত্তেসা খাকখেৎ দাক্কে বিচাল দাকবো।”
43007025	উনোন যিরূশালেমনি মিত্তাম মান্দি আগানজক, “জেখো দাল·গিবারাং স·ওতনা হা·ম্মা, ইয়ান উয়া মান্দি হং·জামা?
43007026	ইন্দিবা বিয়াদে ফারাকেন গিম্মিকখো আগানিংআ ইন্দিবা দাল·গিবারাং সাকসাবা বিখো মামুংখোন ইনজাংজক। ইন্দাকোদে ইয়া মান্দিন খ্রীষ্ট হং·আ ইন্নে বিসং বিবিন হা·আইনা মান·জকমা?
43007027	ইন্দাকোবা ইয়া মান্দি বাওনি রি·বাআ উখো চিংআ হা·আইয়া। ইন্দিবা খ্রীষ্ট জেনসালো রি·বানুয়া উনসালো বিয়া বাওনি রি·বাজক উখো দারাংবা হা·আইজানুয়া।”
43007028	জা·মানো যীশু থরম নক্কো স্খিমিত্তিংও রাক্কে রাক্কেন আগানজক, “না·সং আংখোবা হা·আইয়া আরো আংআ বাওনি রি·বাআ উখোবা হা·আইয়া। ইন্দাকোবা আংআ আন·থাংওনি রি·বাজা, ইন্দিবা বিবিগিবা ইসল আংখো ওয়াত্তেতা।
43007029	বিখো না·সং হা·আইজা ইন্দিবা আংআ হা·আইয়া, মুয়ানা আংআ বিওনিন রি·বাআ আরো বিয়ান আংখো ওয়াত্তেতা।”
43007030	ইনি গিম্মিন উয়া মান্দিরাং যীশুখো রিম·না হাম·জক, ইন্দিবা উনোবা বিনি সাল সকখুজানি গিম্মিন দারাংবা বিনি বে·এনো জাক হন·জাজক।
43007031	ইন্দাকোবা মান্দিরাংনি গিসেপো বাং·এন যীশুখো বিবিরা·এ আগানজক, “বিয়া বাং·এন আইয়াও ইনমানানি কামখো দাকজক। খ্রীষ্ট রি·বাএ বিনা বাত্তেবা আইয়াও ইনমানগিবা কামখো দাকনুয়ামা?”
43007032	যীশুনি গিম্মিনো মান্দিরাংনি ইন্দাকে আগানগ্রিক্কাখো ফরীশীরাং খিন্নানা মান·জক। উনোন খামাল দাল·গিবারাং আরো ফরীশীরাং যীশুখো রিম·না মিত্তাম নিথিমগিবারাংখো ওয়াত্তেতজক।
43007033	যীশু আগানজক, “আংআ না·সংমুং সাল বাং·গিজানাসান দংনুয়া। জা·মানো আংখো ওয়াত্তেতগিবাওনা আংআ রি·য়াংনুয়া।
43007034	না·সং আংখো সান্দিনুয়া ইন্দিবা মান·জানুয়া, আরো আংআ জেও দংনুয়া উয়োনা না·সং রি·বানাবা মান·জানুয়া।”
43007035	যীশুনি ইন্দাকে আগানানি গিম্মিন যিহূদীরাংনি দাল·বাৎগিবারাং আন·থাংথাংও আগানগ্রিকনা হা·বাচেংজকক, “ইয়া মান্দি বাওনা রি·য়াংনুয়া জেনি গিম্মিন চিংআ বিখো সান্দিয়ে মান·জানুয়া? গিপ্পিন জাতরাংও বিলদিং বিলদাং দাক্কে দংগিবা যিহূদীরাংও রি·য়াংএ বিয়া বিসংনা স্খিয়ে হ·ন্নুয়ামা?
43007036	‘না·সং আংখো সান্দিনুয়া ইন্দিবা মান·জানুয়া, আরো আংআ জেও দংনুয়া না·সং উয়োনা রি·বানাবা মান·জানুয়া,’ বিনি ইন্দাকে আগানানি অর্থ মুয়া হং·আ?”
43007037	মানিয়ানি বন·খামগিবা সালান দাল·বাৎগিবা সাল হং·আমিং। উয়া সালো যীশু চাদেংএ রাক্কে রাক্কে আগানজক, “সাবা চি রিংনা হা·সিকোদে বিয়া আংচা রি·বাএ চি রিংখানা।
43007038	আংও জে বিবিরা·আ, রংথালগিবা শাস্ত্রনি খাৎথা গিত্তা বিনি খা·থংওনি থাংগিবা চিনি চিবিমা জকনুয়া।”
43007039	যীশুখো বিবিরা·এ জেরাং গিসিক রংথালগিবাখো মা·ন্নুয়া উয়া গিসিক রংথালগিবানি গিম্মিন যীশু ইখো আগানজক। গিসিক রংথালগিবাখো উনোবা হন·খুজা মুয়ানা উনোবা যীশু বিনি রাসংখো মান·খুজামিং।
43007040	ইরাংখো খিন্নাএ মান্দিরাংওনি মিত্তামরাং আগানজক, “বিবিন ইয়ান উয়া আগানসোগিবা।”
43007041	সাকগিপ্পিনরাং আগানজক, “ইয়ান খ্রীষ্ট। ” ইন্দিবা সাবা সাবা আগানজক, “খ্রীষ্ট গালীল হা·দকোনি রি·বানুয়ামা?
43007042	রংথালগিবা শাস্ত্র ইখো আগানজামা, দায়ূদনি দংগিবা বৈৎলেহম সংও আরো বিনি মা·চংওন খ্রীষ্ট আৎচিনুয়া?”
43007043	ইন্দাকে যীশুখো রা·এ মান্দিরাংনি গিসেপো চানচিয়ারাং দিংথাং দিংথাং হং·গ্রিকনা হা·বাচেংজক।
43007044	মিত্তামরাং যীশুখো রিম·না হাম·জক ইন্দিবা দারাংবা বিনি বে·এনো জাক হন·জাজক।
43007045	জে নিথিমগিবারাংখো ওয়াত্তেতামিং বিসং খামাল দাল·গিবারাংচা আরো ফরীশীরাংচানা রি·বাফিলজক। উনোন বিসং বিসংখো সিং·জক, “বিখো মুয়ানা রা·বাজাজক?”
43007046	উয়া নিথিমগিবারাং আগানজক, “উয়া মান্দি জেদাক্কে খাৎথা আগানা উয়ানদাক্কে সাকসাবা আগানখুজা।”
43007047	ইনি গিম্মিন ফরীশীরাং উয়া নিথিমগিবারাংনা আগানজক, “না·সংবা ব্রাংজকমা?
43007048	দাল·গিবারাংনি আরো ফরীশীরাংনি গিসেপো সাকসাবা বিখো বিবিরা·জাজক।
43007049	ইন্দিবা ইয়া মান্দিরাংদে মোশিনি নিয়ামরাংখো হা·আইজা; ইরাংনি সাক্কাও শাপ দংআ।”
43007050	নীকদীম, জেআন স্খাংও যীশুচা রি·য়াংআমিং, বিয়া ইয়া ফরীশীরাংওনি সাকসা হং·আমিং।
43007051	বিয়া আগানজক, “মান্দিনি খু·সুকখো খিন্নাচেংগিজা আরো বিনি দাক্কাখো হা·আইগিজা দারাংখোবা শাস্তি হ·ন্নানি গিত্তা নিয়াম আনচিংনি দংআমা?”
43007052	ফরীশীরাং নীকদীমনা আগানচাকজক, “না·আবা গালীলনি মান্দি হং·আমা? রংথালগিবা শাস্ত্রও সান্দিয়ে নিবো, গালীল হা·দকো আগানসোগিবা সাকসানিবা আৎচিয়ানি খাৎথা দংজা।”
43008001	ইনি জা·মানো দিমদাক মান্দিন আন·থাংথাংনি নকচানা রি·য়াংজক, ইন্দিবা যীশু জৈতুন হা·ব্রিওনা রি·য়াংজক।
43008002	উনি সালসা জা·মানো ফ্রিংও যীশু দা·আবা থরম নক্কোনা রি·য়াংআনি জা·মানো দিমদাক মান্দি বিচা রি·বাজক। উনো যীশু আসংএ বিসংনা স্খিনা হা·বাচেংজক।
43008003	উনোন শাস্ত্র স্খিগিবা আরো ফরীশীরাং সাকসা মিচিকখো যীশুচা রিমবাজক। উয়া মিচিকখো থি·ল্লেকানি গিম্মিন রি·ম্মামিং। শাস্ত্র স্খিগিবারাং আরো ফরীশীরাং উয়া মিচিকখো জাংচিও চাদেংএতে যীশুনা আগানজক, “স্খিগিবা, ইয়া মিচিকখো থি·ল্লেকানা রিম·জক।
43008005	নিয়ামও দংআ গিত্তা মোশি ইন্দাকগিবা মিচিকরাংখো রং·থিচা গোথাত্তে স·ওতনা গি·য়েৎজক। ইন্দিবা না·আ মুয়াখো ইন্না?”
43008006	বিসং যীশুখো সিং·ব্রুএ নিনা ইন্নেন ইখো আগানজক, জেদাক্কে বিসং বিখো দোস হ·ন্না গি·সা চল সান্দিয়ে মা·ন্না। উনোন যীশু বামবক্কে জাকসিচা হা·আও চকনা হা·বাচেংজক।
43008007	ইন্দিবা বিসংনি দাপ্পেৎ দাপ্পেৎ সিং·ফিলানা বিয়া চাখাত্তে বিসংনা আগানজক, “না·সংনি গিসেপো মামুং পাপ দাকগিজাগিবান বিখো স্খাং রং·থিচা গোথাতখানা।”
43008008	ইনি জা·মানো দা·আবা বিয়া বামগপ্পে হা·আও চকনা হা·বাচেংজক।
43008009	ইয়া খাৎথাখো খিন্নাএ উয়া দাল·গিবারাংনি গিসেপো বুদেফাওনি হা·বাচেংএ সাকসা সাকসা দাক্কে গিম্মিক মান্দিন রি·য়াংথকজক। যীশু সাকসানান উয়ো দংজক আরো উয়া মিচিক বিনি মিকখাংও চাদেংএ দংআমিং।
43008010	যীশু চাখাত্তে উয়া মিচিকনা আগানজক, “বিসং বাও? নাং·খো সাকসাবা শাস্তি মা·ন্না খ্রাআ ইন্নে চানচিজামা?”
43008011	উয়া মিচিক আগানচাকজক, “হং·জা স্খিগিবা, সাকসাবা চানচিজা।” উনোন যীশু আগানজক, “আংআবা চানচিজা। দে রি·য়াংবো; দা·আ পাপ দাক্কাবো।”
43008012	জা·মানো যীশু দা·আবা মান্দিরাংনা আগানফিলজক, “আংআন হা·গিলসাকনি সেং·আ। আংনি রামাওনা রি·গিবাদে মামুং দাক্কেবা আন্দালাও রি·জানুয়া, ইন্দিবা জাংগিনি সেং·আখো মা·ন্নুয়া।”
43008013	ইনি গিম্মিন ফরীশীরাং যীশুনা আগানজক, “নাং·নি সাক্ষি হ·ন্না বিবি হং·জা, মুয়ানা না·আ আন·থাংআন আন·থাংনি গিম্মিন সাক্ষি হ·ন্নিংজক।”
43008014	যীশু বিসংনা আগানচাকজক, “আংআ আন·থাংআন আন·থাংনি গিম্মিন সাক্ষি হ·ন্নোবা ইন্দাকোবা আংনি সাক্ষি হ·ন্না বিবিন হং·আ, মুয়ানা আংআ বাওনি রি·বাজক আরো বাওনা রি·য়াংইংজক উখো আংআ হা·আইয়া। ইন্দিবা আংআ বাওনি রি·বাজক আরো বাওনা রি·য়াংইংজক উখো না·সং হা·আইজা।
43008015	মান্দিনি বিচাল দাক্কা গিত্তা না·সংবা বিচাল দাক্কা, ইন্দিবা আংআ দারাংখোবা বিচাল দাকজা।
43008016	ইন্দিবা আংআ মামুং সালো বিচাল দাক্কোদে ইন্দিদে আংনি উয়া বিচাল দাক্কা বিবি হং·আ, মুয়ানা আংআ সাকসান হং·জা। আংআদে দংআন আরো আংখো ওয়াত্তেতগিবা ফাগিবাবান আংমুং দংআ।
43008017	না·সংনি নিয়ামরাংও চক্কা দংআ, সাকগ্মিনি সাক্ষি আপসান হং·ওদে উয়া বিবি হং·আ।
43008018	আংআন আন·থাংনি গিম্মিন সাক্ষি হ·ন্না, আরো আংখো ওয়াত্তেতগিবাবা আংনি গিম্মিন সাক্ষি হ·ন্না।”
43008019	ফরীশীরাং বিনা আগানজক, “নাং·নি ফাগিবা বাও?” যীশু আগানচাকজক, “না·সং আংখোবা হা·আইজা আরো আংনি ফাগিবাখোবা হা·আইজা। আংখো হা·আইওদে আংনি ফাগিবাখোবা হা·আইনুয়ামিং।”
43008020	থরম নক্কো স্খিমিত্তিংও থাংখা হন·গিবা হা·দামও যীশু ইয়া খাৎথারাংখো আগানজক। ইন্দিবা উনোবা বিনি সাল সকখুজা ইন্নে দারাংবা বিখো রিম·জাজক।
43008021	ফি·ল্লে যীশু ফরীশীরাংনা আগানজক, “আংআ রি·য়াংইংজক। না·সং আংখো সান্দিনুয়া, ইন্দিবা না·সং না·সংনি পাপনি হা·সেলো সিনুয়া। আংআ জেও রি·য়াংআ না·সং উয়ো রি·বানা মান·জানুয়া।”
43008022	উনোন যিহূদীনি দাল·গিবারাং আগানজক, “বিয়া আন·থাংখোন স·ওতনুয়ামা? মুয়ানা, ‘আংআ জেও রি·য়াংআ না·সং উয়োনা রি·বানা মান·জানুয়া’ ইন্নে বিয়া আগানা।’ ”
43008023	যীশু বিসংনা আগানজক, “আংআ সাক্কাওনি রি·বাআ আরো না·সং খা·মাওনি রি·বাজক। না·সং ইয়া হা·গিলসাকনি হং·আ, ইন্দিবা আংআ ইয়া হা·গিলসাকনি হং·জা।
43008024	ইনি গিম্মিন আংআ না·সংনা আগানিংআ, না·সং না·সংনি পাপনি হা·সেলো সিনুয়া। আংআন উয়া, ইখো না·সং বিবিরা·জাওদে, ইন্দিদে না·সংনি পাপনি হা·সেলোন না·সং সিনুয়া।”
43008025	ইনি গিম্মিন দাল·গিবারাং যীশুখো সিং·জক, “না·আ সা?” যীশু বিসংনা আগানজক, “হা·বাচেংওনি আংআ না·সংনা জেখো আগানা আংআ উয়ান হং·আ।
43008026	না·সংনি গিম্মিন আগান্না আরো বিচাল দাক্কে নিনা গিত্তা আংও বাং·এন দংআ। ইন্দিবা আংখো ওয়াত্তেতগিবাও বু·আনি দংজা; আংআ বিচানিখো জেখো খিন্নাংআ উখোন মান্দিনা আগানা।”
43008027	যীশু ফাগিবানি গিম্মিনান বিসংনা আগানিংআমিং ইখো বিসং হা·আইজাজক।
43008028	ইনি গিম্মিন যীশু আগানজক, “জেনসালো না·সং মান্দিনি দেফান্থিখো চু·য়াকাও দি·দনুয়া উনসালো আংআন উয়া ইন্নে হা·আইনা মা·ন্নুয়া। আরো ইখোবা হা·আইনা মা·ন্নুয়া, আংআ আন·থাংওনি মামুংখোন দাকনা মান·জা, ইন্দাকোবা ফাগিবা আংনা জেখো স্খিয়েতজক আংআ উয়ারাংখোন আগানা।
43008029	আংখো ওয়াত্তেতগিবান আংমুং দংআ। বিয়া আংখো সাকসানখো ওয়াত্তেতজা, মুয়ানা বিনি নামনিকগিবা কামখোন আংআ ফাংনান দাক্কা।”
43008030	যীশুনি ইরাংখো আগানমিত্তিংও বাং·এন বিখো বিবিরা·জক।
43008031	বিখো বিবিরা·গিবা যিহূদীরাংনা যীশু আগানজক, “না·সং আংনি আগানা গিত্তা রি·ওদে না·সং বিবিন আংখো জা·রিকগিবা হং·আ।
43008032	ইনাআগ্রে না·সং বিবিখো হা·আইনা মা·ন্নুয়া, আরো উয়া বিবিন না·সংখো জক্কেৎনুয়া।”
43008033	যিহূদীনি দাল·গিবারাং উনো যীশুনা আগানজক, “চিংআ অব্রাহামনি মা·চংনি মান্দি হং·আ; চিংআ মামুং সালোবা দারাংনিবা নকখল হং·খুজা। না·আ বাদিকে দাক্কে চিংখো জক্কেৎনুয়া ইন্নে ইন্না?”
43008034	যীশু বিসংনা ইখো আগানচাকজক, “আংআ বিবিন না·সংনা আগানিংআ, পাপ দাকগিবা গিম্মিকান পাপনি নকখল হং·আ।
43008035	নকখল ফাংনানান নক্কো দংজা ইন্দিবা দেফান্থিদে দংআ।
43008036	উনি গিম্মিন ইসলনি দেফান্থি না·সংখো জক্কেতোদে বিবিন না·সং জকনুয়া।
43008037	আংআ হা·আইয়া না·সং অব্রাহামনি মা·চংনি মান্দি, ইন্দিবা না·সং আংখো স·ওতে গালনা হা·ম্মিংজক, মুয়ানা আংনি আগানাদে না·সংনি খা·থংও মামুং দাক্কেবা হা·দাম মান·জা।
43008038	আংআ আংনি ফাগিবাওনা জেখো নিকজক উখোন আগানা, আরো না·সং না·সংনি ফাচা জেখো খিন্নাজক উখোন দাক্কা।”
43008039	ইনি গিম্মিন যিহূদীনি দাল·গিবারাং যীশুনা আগানজক, “অব্রাহামআন চিংনি ফাগিবা হং·আ।” যীশু বিসংনা আগানজক, “না·সং অব্রাহামনি দেদ্রাং হং·ওদে অব্রাহাম গিত্তান কাম দাকনুয়ামিং।
43008040	আংআ ইসলোনিখো জে বিবিখো হা·আইজক উখোন না·সংনা আগানজক, ইন্দাকোবা না·সং আংখো স·ওতে গালনা হা·ম্মিংজক; ইন্দিবা অব্রাহাম ইন্দাকে দাকজা।
43008041	না·সংনি ফাগিবা জেখো দাক্কা না·সংবা উখোন দাক্কিংআ।” বিসং যীশুনা আগানজক, “চিংআদে দেব্রিং হং·জা। চিংনি সাকসাসান ফাগিবা দংআ, উয়া ফাগিবান ইসল হং·আ।”
43008042	যীশু বিসংনা আগানজক, “না·সংনি ফাগিবা ইসল হং·বিবিওদে না·সং আংনা খা·সানুয়ামিং, মুয়ানা আংআ ইসলোনি রি·বাআ আরো দা·আও না·সংমুং দংআ। আংআ আন·থাংওনি রি·বাজা, ইন্দিবা বিয়ান আংখো ওয়াত্তেতজক।
43008043	মুয়ানা না·সং আংনি আগানাখো হা·আইজাংআ? মুয়ানা, না·সং আংনি আগানাখো চাকনা মান·জা।
43008044	শয়তানআন না·সংনি ফাগিবা হং·আ আরো না·সং বিনিআন দেদ্রাং হং·আ; উনি গিম্মিন না·সং বিনি হা·সিকাখো চু·সকেতনা হা·ম্মা। শয়তান হা·বাচেংওনিন মান্দি স·ওতগিবা হং·আ। বিয়া মামুং সালোবা বিবিও দংখামজামিং, মুয়ানা বিও বিবি দংজা। বিয়া বু·এ আগানজোকনো আন·থাংওনিন আগানা, মুয়ানা বিয়া বু·এ চা·গিবা আরো গিম্মিক বু·আ বিওনিন আৎচিয়া।
43008045	ইন্দিবা আংআ বিবিখোন আগানা, আরো উনি গিম্মিন না·সং আংখো বিবিরা·জা।
43008046	না·সংনি গিসেপো সা আংখো পাপ দাকগিবা ইন্নে ফিন্নিকনা মা·ন্না? আংআ বিবিখোন আগানোদে না·সং আংখো মুয়ানা বিবিরা·জা?
43008047	সাবা ইসলনি মান্দি হং·ওদে বিয়া ইসলনি আগানাখো খিন্নাচাক্কা। না·সং ইসলনি হং·জা ইন্নে ইসলনি আগানাখো খিন্নাচাকজা।”
43008048	উনোন যিহূদীনি দাল·গিবারাং যীশুনা আগানজক, “চিংআ খাকখেৎখো আগানজামা, না·আ সাকসা শমরিয়ানি মান্দি আরো নাং·খো মি·মাং মান·জক?”
43008049	যীশু আগানচাকজক, “আংখো মি·মাং মান·জা। আংআ আংনি ফাগিবাখো মান্দিরা·আ, ইন্দিবা না·সং আংখো মান্দিরা·জা।
43008050	আংআ আন·থাংনি গিম্মিন রাসং মা·ন্না দাকজা, ইন্দিবা আংখো মান্দিরা·গিবা সাকসা দংআ, আরো বিয়ান বিচাল দাকগিবা হং·আ।
43008051	আংআ না·সংনা বিবিন আগানিংআ, সাবা আংনি আগানাখো মানিওদে বিয়া মামুং দাক্কেবা সিজানুয়া।”
43008052	যিহূদীনি দাল·গিবারাং বিনা আগানজক, “দা·আও চিংআ থাল্লেন হা·আইজক, নাং·খো মি·মাংআন মান·জক। অব্রাহাম আরো আগানসোগিবারাং সিজক, আরো না·আ আগানিংআ, ‘সাবা আংনি আগানাখো খিন্নাওদে বিয়া মামুং দাক্কেবা সিজানুয়া।’ না·আ ফাগিবা অব্রাহামনাবা দাল·বাতামা?
43008053	বিয়াদে সিজক আরো আগানসোগিবারাংবা সিজক। না·আ আন·থাংখো মুয়াখো চানচিয়া?”
43008054	যীশু আগানচাকজক, “আংআ আন·থাংআন আন·থাংখো রাসং দাক্কোদে ইন্দিদে উনি মামুং দাম দংজা। আংনি ফাগিবা, জেখো না·সং না·সংনি ইসল ইন্নে আগানা বিয়ান আংখো মান্দিরা·আ।
43008055	না·সং মামুং সালোবা বিখো হা·আইজা, ইন্দিবা আংআ বিখো হা·আইয়া। আংআ বিখো হা·আইজা ইন্নে আগানোদে না·সং গিত্তান আংআ বু·এ চা·গিবা হং·নুয়া। ইন্দিবা আংআ বিখো হা·আইয়া আরো বিনি আগানাখো মানিয়া।
43008056	না·সংনি ফাগিবা অব্রাহাম আংনি সালখো নিনা খা·দংএন হান·সেংআমিং। বিয়া উখো নিক্কামিং আরো খুসিবা হং·আমিং।”
43008057	যিহূদীনি দাল·গিবারাং যীশুনা আগানজক, “না·আ দা·আওবা বিলসি সৎবংআন হং·খুজা, আরো না·আ অব্রাহামখো নিকজকমা?”
43008058	যীশু বিসংনা আগানজক, “আংআ না·সংনা বিবিন আগানিংআ, অব্রাহাম আৎচিনা স্খাংওনিন আংআ দংআ।”
43008059	ইখো খিন্নাএ উয়া দাল·গিবারাং যীশুখো স·ওতনা রং·থিখো খল্লামে রা·জক। ইন্দিবা যীশু আন·থাংখো থুম্মুয়ে থরম নকনি হং·খাতে রি·য়াংজক।
43009001	রামা গিত্তা রি·য়াংমিত্তিংও যীশু সাকসা মিকগ্রি মান্দিখো নিকনা মা·ন্না। বিয়া আৎচিয়াওনিন মিকগ্রিমিং।
43009002	উনোন জা·রিকগিবারাং যীশুখো সিং·জক, “স্খিগিবা, সানি পাপ দাক্কানি হা·সেলো ইয়া মান্দি আৎচিয়াওনি মিকগ্রি হং·আ? বিনি আন·থাংওনি বা বিনি মা·আ ফাআনি হা·সেলোমা?”
43009003	যীশু আগানচাকজক, “বিয়া আন·থাংবা পাপ দাকখুজা, বিনি মা·আ ফাআবা দাকখুজা। ইসলনি কাম বিও ফারাকখানা গিত্তাসা ইন্দাকে হং·আ।
43009004	আংখো জে ওয়াত্তেতজক, বিনি কামখো সাল দংমিত্তিংওন আনচিংনি দাকনা নাংআ। ওয়াল রি·বাংজক, উনো সাকসাবা কাম দাকনা মান·জানুয়া।
43009005	আংনি হা·গিলসাকো দংআ দিপ্পাৎ আংআ হা·গিলসাকনি সেং·আ হং·আ।”
43009006	ইখো আগানানি জা·মানো বিয়া হা·আও খু·চি গাল্লে হা·আখো হা·দুবেক দাকজক। জা·মানো উয়া হা·দুবেকখো বিয়া উয়া মান্দিনি মিক্রোনরাংও রিপ্পাকেতে আগানজক,
43009007	“রি·য়াংবো, শীলোহনি চিবলচা রি·য়াংএ মিক্‌সুএবো।” শীলোহনি অর্থ হং·জক ওয়াত্তেতা। উয়া মান্দি রি·য়াংএ মিক্রোনরাংখো মিক্‌সুএ গালজক আরো মিক্রোনও নিকনা মা·ন্নে ফিল·বাজক। ইখো নিক্কে বিনি সংসুল-নকসুলরাং আরো বিখো বি·আম্মে চা·আখো নিকগিবা গিম্মিকান ইন্না হা·বাচেংজক,
43009008	“ইয়াদে উয়া মান্দি হং·জামা, আসংএ জে বি·আম্মে চা·নুয়ামিং?”
43009009	সাবা সাবা ইনজক, “হো·এ, ইয়ান উয়া মান্দি।” দা·আবা সাবা সাবা ইনজক, “বিগিত্তান দাক্কোবা বিয়াদে হং·জা।” ইন্দিবা উয়া মান্দি আন·থাংআন আগানজক, “হো·এ, আংআন উয়া মান্দি।”
43009010	বিসং বিনা আগানজক, “ইন্দিবা বাদিকে দাক্কে না·আ মিক্রোন নিকজক?”
43009011	বিয়া আগানচাকজক, “যীশু মিংগিবা উয়া মান্দি হা·দুবেক দাক্কে আংনি মিক্রোনরাংও রিপ্পাকেতে আগানজক, ‘শীলোহনি চিবলচা রি·য়াংএ মিক্‌সুএবো।’ আংআ রি·য়াংএ মিক্‌সুজক আরো নিকনা মান·জক।”
43009012	বিসং বিখো ইনজক, “উয়া মান্দি বাও?” বিয়া আগানজক, “আংআদে হা·আইজা।”
43009013	জে মান্দি মিকগ্রিমিং মান্দিরাং বিখো ফরীশীরাংচা রিম্মাংজক।
43009014	জেনসালো যীশু হা·দুবেক দাক্কে বিনি মিক্রোনরাংখো নিক্কেতামিং উয়া সাল নেং·থাকগিবা সাল হং·আমিং।
43009015	ইনি গিম্মিন বিখো ফরীশীরাংবা দা·আবা সিং·ফিলজক, “না·আ বাদিকে দাক্কে নিকনা মান·জক?” বিয়া ফরীশীরাংনা আগানজক, “বিয়া আংনি মিক্রোনরাংও হা·দুবেকখো রিপ্পাকেতামিং, আরো আংআ মিক্‌সুএ গাল্লোন নিকনা মান·জক।”
43009016	ইনি গিম্মিন ফরীশীরাংওনি মিত্তামরাং আগানজক, “উয়া মান্দি ইসলোনি রি·বাজা, মুয়ানা বিয়া নেং·থাকানি সালখো মানিজা।” সাকগিপ্পিন ফরীশীরাং আগানজক, “পাপী মান্দি হং·ওদে বাদিকে দাক্কে ইন্দাকা বিল্লাকগিবা কামখো দাকনা মা·ন্না?” ইন্দাকেন বিসংনি গিসেপো দিংথাংগ্রিক্কানি হং·জক।
43009017	উনোন বিসং উয়া মান্দিখো দা·আবা সিং·জক, “না·আ বিনি গিম্মিন মুয়াখো আগানিংআ? মুয়ানা বিয়াদে নাং·নি মিক্রোনরাংখো নিক্কেতজক।” উয়া মান্দি ইনজক, “বিয়া সাকসা আগানসোগিবা হং·আ।”
43009018	ইন্দিবা উয়া মান্দি স্খাংও মিকগ্রিমিং আরো দা·আও নিকফিলনা মা·ন্নিংজক, ইখো উয়া মান্দিনি মা·আ ফাআখো রিক্কামে সিং·খুজানা দিপ্পাৎ যিহূদীরাংনি দাল·বাৎগিবারাং বিবিরা·জাজক।
43009019	বিসং উয়া মান্দিনি মা·আ ফাআখো সিং·জক, “ইয়ান না·সংনি উয়া দেফান্থিমা জেখো না·সং মিকগ্রি আৎচিয়ামিং ইন্না? ইন্দিদে দা·আও বিয়া বাদিকে দাক্কে নিকনা মা·ন্নিংজক?”
43009020	বিনি মা·আ ফাআ আগানচাকজক, “চিংআ হা·আইয়া ইয়া চিংনিন দেফান্থি হং·আ, আরো ইয়া মিকগ্রি হং·এন আৎচিয়ামিং।
43009021	ইন্দিবা বাদিকে দাক্কে দা·আও বিয়া নিকনা মা·ন্নিংজক ইখো চিংআ হা·আইজা; আরো সাবা বিনি মিক্রোনখো নিক্কেতজক উখোবা হা·আইজা। বিয়া দাল·জক, বিখোন সিং·এবো। বিয়া আন·থাংআন আন·থাংনি গিম্মিন আগানখানা।”
43009022	বিনি মা·আ ফাআ যিহূদীরাংনি দাল·বাৎগিবারাংনা খেন্নানি গিম্মিন ইয়া খাৎথারাংখো আগানজক, মুয়ানা সাবা যীশুখো খ্রীষ্ট ইন্নে খু·রাচাক্কোদে বিখো হা·ফাল গাল্লেতনুয়া ইন্নে যিহূদীরাংনি দাল·বাৎগিবারাং থারিয়ে দংসোআমিং।
43009023	উনি গিম্মিনান বিনি মা·আ ফাআ আগানামিং, “বিয়া দাল·জক, বিখোন সিং·এবো।”
43009024	জে মান্দি মিকগ্রিমিং দাল·গিবারাং বিখো চাংগ্নিগিবাও রিক্কামে আগানজক, “না·আ বিবিখো আগানে ইসলখো রাসং দাকবো। চিংআদে হা·আইয়া উয়া মান্দি পাপী হং·আ।”
43009025	বিয়া আগানচাকজক, “বিয়া পাপী হং·আমা হং·জা ইখো আংআ হা·আইজা; ইন্দাকোবা মিংসাখো হা·আইয়া, আংআ মিকগ্রিমিং আরো দা·আও আংআ নিকনা মা·ন্নিংজক।”
43009026	দাল·গিবারাং আগানজক, “বিয়া নাং·খো মুয়াখো দাকজক? বাদিকে দাক্কে বিয়া নাং·নি মিক্রোনরাংখো নিক্কেতজক?”
43009027	উয়া মান্দি আগানচাকজক, “আংআদে স্খাংআন না·সংনা আগানজক, ইন্দিবা না·সং খিন্নাচাকজা। মুয়ানা না·সং দা·আবা খিন্নানা হা·ম্মিংআ? না·সংবা বিনি জা·রিকগিবা হং·না হা·ম্মিংআমা?”
43009028	ইনি গিম্মিন দাল·গিবারাং উয়া মান্দিখো নাম্মেন খা·চাএ আগানজক, “না·আন উয়া মান্দিনি জা·রিকগিবা হং·আ, ইন্দিবা চিংআদে মোশিনি জা·রিকগিবারাংসা।
43009029	চিংআ হা·আইয়া ইসল মোশিমুং খাৎথা আগানামিং, ইন্দিবা উয়া মান্দি বাওনি রি·বাজক উখো চিংআ হা·আইজা।”
43009030	উনোন উয়া মান্দি বিসংনা আগানচাকজক, “আইয়াও মানচা! বিয়া বাওনি রি·বাজক ইখো না·সং হা·আইজা ইন্দিবা বিয়ান আংনি মিক্রোনরাংখো নিক্কেতজক।
43009031	আনচিং হা·আইয়া ইসল পাপীরাংনি খাৎথাখো খিন্নাচাকজা। ইন্দিবা সাবা ইসলখো অলাখিগিবা হং·ওদে আরো বিনি নামনিকা গিত্তা কাম দাক্কোদে ইন্দিদে ইসল বিনি খাৎথাখো খিন্নাচাক্কা।
43009032	মিকগ্রি হং·এ আৎচিগিবা মান্দিনি মিক্রোনরাংখো সাবা নিক্কেতজক ইন্নে হা·গিলসাক হং·চেংওনি মামুং সালোবা খিন্নাখুজা।
43009033	বিয়া ইসলোনি রি·বাজাওদে ইন্দিদে মামুংখোবা দাকনা মান·জানুয়ামিং।”
43009034	দাল·গিবারাং আগানচাকজক, “না·আ চু·গিম্মিকান পাপওনি আৎচিয়া, আরো না·আ চিংনা স্খিফিলিংআমা?” ইখো আগানে বিসং বিখো হা·ফাল গাল্লেতজক।
43009035	দাল·গিবারাং উয়া মান্দিখো হা·ফাল গাল্লেতজক, ইখো যীশু খিন্নাজক। জা·মানো বিয়া উয়া মান্দিখো সান্দিয়ে মা·ন্নে আগানজক, “না·আ মান্দিনি দেফান্থিখো বিবিরা·আমা?”
43009036	বিয়া আগানচাকজক, “গিত্তেল, বিয়া সাজক, আংনা আগানবো জেদাক্কে আংআ বিখো বিবিরা·না মা·ন্না।”
43009037	যীশু বিনা আগানজক, “না·আ বিখো নিকজক, আরো বিয়ান নাং·মুং খাৎথা আগানিংআ।”
43009038	উনোন উয়া মান্দি আগানজক, “গিত্তেল, আংআ বিবিরা·আ।” ইখো আগানে বিয়া যীশুখো সেলামে ইসল গিত্তা দাল·নিকজক।
43009039	যীশু আগানজক, “আংআ ইয়া হা·গিলসাকো বিচাল দাকনা রি·বাজক, জেদাক্কে নিকনা মান·গিজারাং নিকনা মা·ন্না আরো নিকনা মান·গিবারাং মিকগ্রি হং·আ।”
43009040	মিত্তাম ফরীশীরাংবা যীশুমুং দংআমিং। বিসং ইয়া খাৎথাখো খিন্নাএ যীশুনা আগানজক, “ইন্দিদে না·আ চিংখো মিকগ্রি ইন্নে আগান্না হা·ম্মিংআমা?”
43009041	যীশু বিসংনা আগানজক, “না·সং মিকগ্রি হং·ওদে না·সংনি মামুং দোস দংজানুয়ামিং। ইন্দিবা না·সং নিক্কা ইন্নে আগানানি গিম্মিনান না·সংনি দোস দংআ।”
43010001	“আংআ না·সংনা বিবিন আগানিংআ, সাবা দ·গা গিত্তা নাপগিজা গিপ্পিন গিত্তা মেষরাংনি নলো নাপ্পোদে বিয়া চা·উগিবা আরো রা·সেকগিবা হং·আ।
43010002	ইন্দিবা সাবা দ·গা গিত্তা নাপ্পোদে বিয়ান উয়া মেষরাংনি রাক্ষুয়াল হং·আ।
43010003	মেষনি নলো দংথিমগিবা উয়া রাক্ষুয়ালনান দ·গাখো এংএ হ·ন্না। মেষরাং বিনি খু·রাংখো খিন্নাচাক্কা, আরো উয়া রাক্ষুয়াল আন·থাংনি মেষরাংনি বিমুংখো রিক্কামে হা·ফালচানা রা·আংআ।
43010004	আন·থাংনি দিমদাক মেষরাংখো হং·খাত্তেতানি জা·মানো বিয়া উরাংনা স্খাং স্খাং রি·য়া, আরো মেষরাং বিখো জা·রিকা মুয়ানা উরাং বিনি খু·রাংখো হা·আইয়া।
43010005	উরাং হা·আইগিজা মান্দিরাংখো জা·রিকজানুয়া বাত্তেসা বিওনি খাতফিলনুয়া, মুয়ানা উরাং হা·আইগিজা মান্দিরাংনি খু·রাংখো হা·আইজা।”
43010006	উয়া ফরীশীরাংনা স্খিনা ইন্নে যীশু ইয়া খাৎথাখো আগানজক ইন্দিবা বিয়া মুয়াখো আগানিংআমিং উখো বিসং হা·আইজাজক।
43010007	উনি গিম্মিন যীশু দা·আবা আগানফিলজক, “আংআ না·সংনা বিবিন আগানিংআ, আংআন মেষরাংনি দ·গা হং·আ।
43010008	আংনা স্খাং রি·বাগিবা দিমদাকান চা·উগিবা আরো রা·সেকগিবা হং·আ, ইন্দিবা মেষরাং বিসংনি খাৎথাখো খিন্নাচাকজা।
43010009	আংআন দ·গা। সাবা আং গিত্তা নিং·আচানা নাপবাওদে বিয়া জকনুয়া। বিয়া নিং·আচা রি·বানুয়া আরো হা·ফালচা রি·য়াংনুয়া আরো চা·আম্মানি হা·দামখো মা·ন্নুয়া।
43010010	চা·উগিবাদে চা·উনা, স·ওতনা আরো নাসিয়েতনান রি·বাআ। আংআ রি·বাজক জেদাক্কে বিসং জাংগিখো মা·ন্না, আরো উয়া জাংগি জেদাক্কে চু·সকানি হং·আ।
43010011	“আংআন নামগিবা রাক্ষুয়াল। নামগিবা রাক্ষুয়াল বিনি মেষরাংনা জাংগিথাংখো হন·চাক্কা।
43010012	থাংখানাসান রাক্ষুয়ালনি কামখো দাকগিবাদে রাক্ষুয়াল হং·জা আরো মেষরাংবা বিনি আন·থাংনি হং·জা। মাৎচানি রি·বাখো নিক্কোদে বিয়া মেষরাংখো ওয়াতগাল্লে খাত্তা, মুয়ানা বিয়া থাংখানাসান ইয়া কামখো দাক্কা আরো মেষরাংনি গিম্মিনবা সিমসাকজা। মাৎচা উরাংখো বাল্লাংআ আরো মেষরাংখো বিলদিং বিলদাং দাক্কেতা।
43010014	“আংআন নামগিবা রাক্ষুয়াল। ফাগিবা জেদাক্কে আংখো হা·আইয়া আরো আংআ ফাগিবাখো হা·আইয়া উয়ানদাক্কেন আংআবা আংনি মেষরাংখো হা·আইয়া আরো উরাংবা আংখো হা·আইয়া। আংআ আংনি মেষরাংনা জাংগিথাংখো হন·চাকিংজক।
43010016	ইয়া নলোনি হং·গিজাগিবা আংনি আরোবা মেষরাং দংআ; উরাংখোবা আংনি রা·বানা নাংনুয়া। উরাং আংনি খু·রাংখো খিন্নাচাকনুয়া, আরো উনোদে মেষ থম·দাকসা আরো রাক্ষুয়াল সাকসা হং·নুয়া।
43010017	ফাগিবা আংখো ইনি গিম্মিনান খা·সাআ, মুয়ানা আংআ জাংগিথাংখো হন·চাকনুয়া জেদাক্কোদে উখো দা·আবা রা·ফিলনা মা·ন্না।
43010018	দারাংবা আংনি জাংগিখো আংচানিখো রা·আংজানুয়া, ইন্দিবা আংআ আন·থাংআন উখো হন·চাকনুয়া। জাংগিখো হন·চাকনাবা আংনি বিল দংআ, দা·আবা জাংগি রা·ফিলনাবা আংনি বিল দংআ। ইখো আংআ আংনি ফাচানিখো মান·জক।”
43010019	যীশুনি ইয়া খাৎথানি গিম্মিন ফি·ল্লে যিহূদীরাংনি গিসেপো দিংথাংগ্রিক্কানি হং·জক।
43010020	বিসংনি গিসেপো বাং·এন আগানজক, “বিখো মি·মাং মান·জক, বিয়াদে খোরেসা; মুয়ানা না·সং বিনি খাৎথাখো খিন্নাংআ?”
43010021	সাকগিপ্পিনরাং আগানজক, “ইন্দিবা ইয়াদে মি·মাং মান·গিবা মান্দিনি খাৎথা হং·জা। মি·মাংদে মিকগ্রিনি মিক্রোনরাংখো নিক্কেতনা মা·ন্নামা?”
43010022	ইনি জা·মানো যিরূশালেমো থরম নক রিক্কাখো মানিয়ানি সাল সকজক। উনো সিন·খারিমিং।
43010023	যীশু থরম নক্কো শলোমননি বারান্দাও রি·রুরুএ দংআমিং।
43010024	উয়া সময়ও যিহূদীরাংনি দাল·বাৎগিবারাং যীশুনি সামব্রিও থম·দাক্কে আগানজক, “আরো বাসিক সালসা না·আ চিংখো জাজ্রেংএতে দনখুনুয়া? না·আ খ্রীষ্ট হং·ওদে চিংনা থাল্লে আগানবো।”
43010025	যীশু আগানচাকজক, “আংআদে না·সংনা আগানজক, ইন্দিবা না·সং বিবিরা·জাংআ। আংনি ফাগিবানি বিমুংও আংআ জে কামরাংখো দাক্কা উরাংবা আংনি গিম্মিন সাক্ষি হ·ন্না।
43010026	ইন্দিবা না·সং বিবিরা·জা, মুয়ানা না·সং আংনি মেষরাং হং·জা।
43010027	আংনি মেষরাং আংনি খু·রাংখো খিন্নাচাক্কা। আংআ উরাংখো হা·আইয়া আরো উরাং আংখো জা·রিকা।
43010028	আংআ উরাংনা ফাংনাজলনি জাংগিখো হ·ন্না। উরাং মামুং দাক্কেবা নাসিজানুয়া আরো দারাংবা আংনি জাকনিখো উরাংখো রা·সেকে রা·জানুয়া।
43010029	আংনি ফাগিবা, জে আংনা উরাংখো হন·জক, বিয়া গিম্মিকনা বাত্তে দাল·বাত্তা। দারাংবা ফাগিবানি জাকনিখো মামুংখো রা·সেকনা মান·জা।
43010030	আংআ আরো আপফা সাকসান হং·আ।”
43010031	উনোন যিহূদীরাংনি দাল·বাৎগিবারাং বিখো স·ওতনা ইন্নে দা·আবা রং·থিখো খল্লামে রা·জক।
43010032	যীশু বিসংনা আগানজক, “ফাগিবানি গি·য়েতা গিত্তা নামগিবা কামরাংখো বাং·বাত্তেন আংআ না·সংনা দাক্কে ফিন্নিকজক। উরাংনি গিসেপো বাগিবা কামনি হা·সেলো না·সং আংখো রং·থিচা গোথাতনা হা·ম্মা?”
43010033	দাল·গিবারাং আগানচাকজক, “নাম্মা কামরাংনি গিম্মিন চিংআ নাং·খো রং·থিচা গোথাতজা, ইন্দিবা না·আ ইসলখো খাল·স্থাপানি গিম্মিনান গোথাত্তা। মান্দি হং·এবা না·আ আন·থাংখো ইসল ইন্নে আগানিংআ।”
43010034	যীশু আগানজক, “না·সংনি নিয়ামরাংও ইন্দাকে চক্কা দংজামা, ‘আংআ আগানজক, না·সং ইসল গিত্তা হং·আ’?
43010035	ইসলনি খাৎথা জেরাংচা রি·বামিং বিসংখোদে বিয়া ইসল গিত্তা হং·আ ইন্নে আগানামিং। রংথালগিবা শাস্ত্রনি খাৎথাখো গালনা মা·ন্নামা? মান·জা।
43010036	ইন্দাকোদে ফাগিবা জেখো আন·থাংনি গিম্মিন দিংথাং দাকজক আরো হা·গিলসাকো ওয়াত্তেতজক উয়া আংআন ‘আংআ ইসলনি দেফান্থি,’ ইন্দাকে আগানানা না·সং বাদিকে দাক্কে ইন্না ‘না·আ ইসলখো খাল·স্থাপিংআ’?
43010037	আংনি ফাগিবানি কামখো আংআ দাকজাওদে ইন্দিদে না·সং আংখো দা·আ বিবিরা·আবো।
43010038	ইন্দিবা দাক্কোদে আংখো বিবিরা·জাওবা আংনি কামরাংখোদে বিবিরা·আবো। উনি গিম্মিন না·সং ইখো হা·আইনা মা·ন্নুয়া, ফাগিবা আংও দংআ আরো আংআ ফাগিবাও দংআ।”
43010039	উনোন যিহূদীরাংনি দাল·বাৎগিবারাং ফি·ল্লে যীশুখো রিম·না হাম·জক, ইন্দিবা বিয়া বিসংনি জাক্কোনি জক্কে রি·য়াংজক।
43010040	ইনি জা·মানো বিয়া দা·আবা যর্দন চিবিমানি নালসাওনা রি·য়াংএ দংজক। যোহন উয়োন স্খাংও রিপ্পলেতনুয়ামিং।
43010041	মান্দি বাং·এন যীশুচা রি·য়াংজক আরো ইন্দাকে আগানগ্রিকজক, “যোহন আইয়াও ইনমানানি মামুং কামখো দাকজাওবা ইন্দিবা বিয়া ইয়া মান্দিনি গিম্মিন জেখো আগানামিং, উয়া গিম্মিকান খাকখেৎ হং·আ।”
43010042	আরো উয়োনা বাং·আ মান্দিন যীশুখো বিবিরা·জক।
43011001	লাসার মিংগিবা বৈথনিয়া সংওনি সাকসা মান্দি সাআমিং। মরিয়ম আরো বিনি আবিথাং মার্থা উয়া সংও দংনুয়ামিং।
43011002	ইয়ান উয়া মরিয়ম জে গিত্তেলনি জা·চকও সিম্মিলগিবা তেলখো রুদাপে আন·থাংনি খিন্নিচা বিনি জা·চকখো রিপ্পাকে হ·ন্নামিং। উয়া সাগিবা লাসার ইয়া মরিয়মনি জংগিবামিং।
43011003	ইনি গিম্মিন বিনি আবিরাং যীশুনা ইখো আগানে ওয়াত্তেতজক, “গিত্তেল, না·আ জেখো খা·সাআ বিয়া সাএংআ।”
43011004	ইখো খিন্নাএ যীশু আগানজক, “বিনি ইয়া সাআ সিনা হা·সেল হং·জা ইন্দাকোবা ইসলনি রাসংখো ফারাকনাসা হং·আ, জেদাক্কোদে উচা ইসলনি দেফান্থিনি রাসংখো ফারাকনা মা·ন্না।”
43011005	মার্থা, বিনি নগিবা আরো লাসারখো যীশু খা·সানুয়ামিং।
43011006	জেনসালো যীশু লাসারনি সাআখো খিন্নাজক উনসালো বিনি দংগিবা হা·দামওন বিয়া আরোবা সালগ্মি দংজক।
43011007	জা·মানো বিয়া জা·রিকগিবারাংনা আগানজক, “রি·বো, আনচিং দা·আবা যিহূদিয়াওনা রি·য়াংনাজক।”
43011008	জা·রিকগিবারাং বিনা আগানজক, “স্খিগিবা, ইয়া সাল বাং·গিজা স্খাংবা দাল·গিবারাং নাং·খো রং·থিচা গোথাতনা হা·ম্মামিং, আরো না·আ দা·আবা উয়োনা রি·য়াংইংজক?”
43011009	যীশু আগানচাকজক, “সালো ঘণ্টা চি·গ্মি দংজামা? সাবা সালো রি·ওদে বিয়া জা·গিদৎজা, মুয়ানা বিয়া ইয়া হা·গিলসাকনি সেং·আখো নিক্কা।
43011010	ইন্দিবা সাবা ওয়াল্লো রি·ওদে বিয়া জাগিদৎনুয়া, মুয়ানা বিও সেং·আ দংজা।”
43011011	ইরাংখো আগানানি জা·মানো যীশু জা·রিকগিবারাংনা আগানজক, “আনচিংনি রিপ্পেং লাসার থুজক, ইন্দিবা আংআ বিখো চামিসানা রি·য়াংইংজক।”
43011012	ইনি গিম্মিন জা·রিকগিবারাং বিনা আগানজক, “গিত্তেল, বিয়া থুএন দংওদে বিয়া নামনুয়া।”
43011013	যীশু লাসারনি সিয়ানি গিম্মিন আগানিংআমিং, ইন্দিবা বিনি জা·রিকগিবারাং থুএ দংআখোসা আগানা ইন্নে চানচিজক।
43011014	যীশু উনো থাল্লেন আগানজক, “লাসার সিজক,
43011015	ইন্দিবা আংআ না·সংখো চানচিয়ে ইনি গিম্মিনান খুসি হং·জক, আংআ উয়োনা দংজামিং জেদাক্কে না·সং বিবিরা·না মা·ন্না। রি·বো, আনচিং লাসারচা রি·য়াংনাজক।”
43011016	উনোন থোমা, জেখো সা·চাপ মিংআ, বিমুং জা·রিকগিবা রিপ্পেংরাংনা বিয়া আগানজক, “রি·বো, আনচিংবা রি·য়াংনা, জেদাক্কে বিমুং সিফানা মা·ন্না।”
43011017	যীশু উয়োনা সক্কাংএ হা·আইনা মান·জক, সালব্রিনা স্খাংআন লাসারখো গোপরামও গোপজক।
43011018	বৈথনিয়া যিরূশালেমোনি মাইল গিত্থাম চে·ল্লামিং।
43011019	যিহূদীরাংওনি বাং·এন মার্থা আরো মরিয়মখো জংগিবানি সিয়ানা গিসিকখো খা·নাম্মেতনা রি·বামিং।
43011020	যীশুনি রি·বাখো খিন্নাএ মার্থা বিমুং গ্রংনা রি·য়াংজক, ইন্দিবা মরিয়ম নক্কো আসংএ দংজক।
43011021	মার্থা যীশুনা আগানজক, “গিত্তেল, না·আ ইনো দংওদে আংনি জংগিবা সিজানুয়ামিং।
43011022	ইন্দিবা আংআ হা·আইয়া, দা·আওবা না·আ ইসলচাখো জেখো হাম·নুয়া ইসল উখো নাং·না হ·ন্নুয়া।”
43011023	যীশু বিনা আগানজক, “নাং·নি জংগিবা দা·আবা থাংচানুয়া।”
43011024	উনোন মার্থা বিনা আগানজক, “আংআ হা·আইয়া, বন·খামানি সালো সিগিবা মান্দিরাংনি থাংচাওন বিয়াবা থাংচানুয়া।”
43011025	যীশু মার্থানা আগানজক, “আংআন চাখাতফিল্লা আরো জাংগি। আংখো বিবিরা·গিবা সিওমাংবা থাংচানুয়া।
43011026	আরো থাংএ দংগিবা আরো আংখো বিবিরা·গিবা মামুং দাক্কেবা সিজানুয়া। না·আ ইখো বিবিরা·আমা?”
43011027	মার্থা বিনা আগানজক, “হো·এ, গিত্তেল, আংআ ইখো বিবিরা·আ, না·আন ইসলনি দেফান্থি, হা·গিলসাকো রি·বানা আগানগিবা উয়া খ্রীষ্ট।”
43011028	ইখো আগানে মার্থা রি·য়াংএ বিনি নগিবা মরিয়মখো সিউল দাক্কে রিক্কামে আগানজক, “স্খিগিবা ইনো দংআ আরো নাং·খো রিক্কামিংআ।”
43011029	মরিয়ম ইখো খিন্নাএ বিক্‌বিক্‌ চাখাত্তে যীশুচানা রি·য়াংজক। যীশু উনোবা সংওনা রি·বাএ সকখুজামিং;
43011030	মার্থা জেও বিমুং গ্রংআমিং বিয়া উয়োন দংআমিং।
43011031	নক্কো দংএ মরিয়মখো খা·নাম্মেতগিবা যিহূদীরাং মরিয়মখো বাক্‌বাক্‌ হা·ফালচানা রি·য়াংআখো নিক্কে বিখো জা·রিকফাজক। বিসং মরিয়মখো গোপরামচানা গ্রাপনা রি·য়াংইংজক ইন্নে চানচিজক ।
43011032	যীশু জেও দংআমিং মরিয়ম উয়োনা রি·য়াংজক আরো বিখো নিক্কে বিনি জা·চক সাক্কাও গা·আকে আগানজক, “গিত্তেল, না·আ ইনো দংওদে আংনি জংগিবা সিজানুয়ামিং।”
43011033	যীশু মরিয়মনি আরো বিমুং রি·বাগিবা যিহূদীরাংনি গ্রাপ্পাখো নিক্কে খা·থংও নাম্মেন জাজ্রেংজক।
43011034	বিয়া বিসংখো ইনজক, “লাসারখো বাও দন্না?” বিসং আগানজক, “গিত্তেল, রি·বাএ নিবো।”
43011035	উনোন যীশু গ্রাপজক।
43011036	উনি গিম্মিন যিহূদীরাং আগানজক, “নিবো, বিয়া লাসারনা বাসিক খা·সাআমিং।”
43011037	ইন্দিবা যিহূদীরাংওনি সাবা সাবা ইনজক, “মিকগ্রিনি মিক্রোনখো এংগিবা মান্দিআ উয়া মান্দিনি সিজানা গিত্তা কামখো দাকনা মান·জামিংমা?”
43011038	ইনি গিম্মিন যীশু খা·থংও দা·আবা জাজ্রেংজক আরো গোপরামওনা রি·য়াংজক। উয়া গোপরাম রং·থিখলমিং। উয়া রং·থিখলনি মিকখাংও রং·থি গি·সাখো ফেং·এ দন্নামিং।
43011039	যীশু আগানজক, “রং·থিখো জিত্তেৎবো।” সিগিবানি আবিগিবা মার্থা যীশুনা আগানজক, “গিত্তেল, দা·আও সোআ সেংনাজক, মুয়ানা বিনি সিয়ানি সালব্রি হং·জক।”
43011040	যীশু মার্থানা আগানজক, “আংআ নাং·না আগানজামা, না·আ বিবিরা·ওদে ইসলনি রাসংখো নিকনা মা·ন্নুয়া?”
43011041	উনোন মান্দিরাং রং·থিখো জিত্তেৎজক। যীশু সাক্কাচাখো নিএ আগানজক, “আপফা, না·আ আংনি আগানাখো খিন্নাচাকজক ইন্নে আংআ নাং·খো মিৎথেলা।
43011042	আংআ হা·আইয়া না·আ ফাংনাজ্রিংআন আংনি খাৎথাখো খিন্নাচাক্কা। ইন্দিবা না·আ আংখো ওয়াত্তেতা ইন্নে আংনি সামবাও চাদেংএ দংগিবা মান্দিরাং জেদাক্কে বিবিরা·না মা·ন্না, উনি গিম্মিন ইয়া খাৎথাখো আগানজক।”
43011043	ইখো আগানে যীশু রাক্কে রিক্কামে ইনজক, “লাসার, হং·খাতে রি·বাবো।”
43011044	উয়া সিগিবা উনো গোপরামওনি হং·খাতে রি·বাজক। বিনি জাক জা·চক গোপরামনি বা·রাচা ওয়েনওয়েনামিং আরো বিনি মিকখাং রুমালচা খাআ দংআমিং। যীশু মান্দিরাংনা আগানজক, “বিনি খাআখো এংএতবো আরো বিখো রি·য়াংনা হন·বো।
43011045	মরিয়মচা রি·বাগিবা যিহূদীরাংওনি বাং·এন যীশুনি ইয়া কামরাংখো নিক্কে বিখো বিবিরা·জক।
43011046	ইন্দিবা বিসংওনি সাবা সাবা ফরীশীরাংচা রি·য়াংএ যীশুনি দাকগিবারাংখো আগানজক।
43011047	উনোন খামাল দাল·গিবারাং আরো ফরীশীরাং দাল·বাৎগিবা খ্রিমানি মান্দিরাংখো থম·দাক্কেতে আগানজক, “আনচিং দা·আও মুয়াখো দাকনুয়া? ইয়া মান্দিদে বাং·এন আইয়াও ইনমানানি কামরাংখো দাক্কিংজক।
43011048	আনচিং বিখো ইন্দাকে দাকনা হ·ন্নোদে গিম্মিকান বিখো বিবিরা·নুয়া, আরো রোমনি মান্দিরাং রি·বাএ আনচিংনি থরম নকখো আরো আনচিং জাতখো ব·ন্নেতনুয়া।”
43011049	বিসংনি গিসেপো কাইয়াফা মিংগিবা সাকসা উয়া বিলসিও দাল·বাৎগিবা খামাল দংআমিং।
43011050	বিয়া বিসংনা আগানজক, “না·সং মামুংখোন হা·আইজা, আরো চানচিয়েবা নিজা, জাত গিম্মিক ব·ন্নানা বাত্তে গিম্মিক মান্দিরাংনি ফাল সাকসা মান্দি সিওবা নামবাত্তা।”
43011051	কাইয়াফা আন·থাংওনি ইয়া খাৎথাখো আগানামিং ইয়াদে হং·জা ইন্দিবা উয়া বিলসিও বিয়া খামাল দাল·বাৎগিবা হং·আমিং। উনি গিম্মিন বিয়া আগানসোআমিং, যিহূদী জাতনি গিম্মিন যীশুন সিনুয়া।
43011052	যিহূদী জাতনি গিম্মিনসান হং·জা, ইন্দিবা বিলদিং বিলদাং দাক্কে দংগিবা ইসলনি দেদ্রাংখো চিম্মংএ আপসান দাক্কেতনাবা বিয়া সিনুয়া।
43011053	উয়া সালোনি যিহূদীরাংনি দাল·বাৎগিবারাং যীশুখো স·ওতনা ইন্নে খু·মংগ্রিকনা হা·বাচেংজক।
43011054	উনি গিম্মিন যীশু যিহূদীরাংনি গিসেপো ফারাকে রি·জাজক, আরো উয়া হা·দামখো ওয়াত্তে হা·গিসি জওলনি সেফাংও ইফ্রয়িম মিংগিবা সং দামসাওনা রি·য়াংজক। উয়োনা বিয়া বিনি জা·রিকগিবারাংখো রা·এ দংনা হা·বাচেংজক।
43011055	উনোন যিহূদীরাংনি ওয়াতচাংআনি সাল সেফাংজকমিং। উয়া সালনা স্খাং আন·থাংথাংখো রংথালেতনা বাং·এ মান্দিন সংওনি যিরূশালেমোনা রি·য়াংআমিং।
43011056	ইয়া মান্দিরাং যীশুখো সান্দিনা হা·বাচেংজক। বিসং থরম নক্কো চাদেংএ সাকসা সাকগিপ্পিনচা সিং·জক, “বিয়া ইয়া ওয়াতচাংআনি সালোনা রি·বাস্রাংজানুয়ামা? না·সং মুয়াখো চানচিমা·ন্না?”
43011057	খামাল দাল·গিবারাং আরো ফরীশীরাং ইন্দাকে গি·য়েৎজক, যীশু বাও দংআ ইখো সাবা হা·আইওদে বিয়া আগানখানা জেদাক্কে বিসং যীশুখো রিম·না মা·ন্না।
43012001	ওয়াতচাংআনি সালনা সালদক স্খাংও যীশু বৈথনিয়াওনা রি·য়াংজক। জেখো বিয়া সিয়াওনি থাংচাফিল্লেতামিং উয়া লাসার বৈথনিয়াও দংনুয়ামিং।
43012002	বিসং উয়ো যীশুনা চা·আনিখো হ·ন্না থারিজক। মার্থা দাকচাকে হ·ন্নিংআমিং। যীশুমুং চা·না আসংগিবারাংমুং লাসারবা দংআমিং।
43012003	ইন্দাকমিত্তিংও মরিয়ম গামচাৎগিবা, সিম্মিলগিবা তেলখো রা·বাজক আরো যীশুনি জা·চকও উখো রুদাপে আন·থাংনি খিন্নিচা বিনি জা·চকখো রিপ্পাকেতজক। উয়া তেলনি সিম্মিলা নক গিম্মিকো গাপজক।
43012004	যীশুনি জা·রিকগিবারাংওনি সাকসা, জে বিখো বোবিলরাংনি জাক্কো রি·ম্মে হ·ন্নুয়া, উয়া যিহূদা ইষ্কারিয়োৎ আগানজক,
43012005	“ইয়া সিম্মিলগিবা তেলখো থাংখা রিৎচা গিত্থামনা ফাল্লে দিল্লা-চন্নারাংনা হ·ন্না মা·ন্নুয়ামিং। মুয়ানা উখো দাকজাজক?”
43012006	যিহূদা দিল্লা-চন্নারাংনা চানচিয়ে ইখো আগানামিং ইয়াদে হং·জা। বিয়াদে চা·উগিবা হং·আমিং। থাংখা দনচাকগিবা বিচা দংনুয়ামিং ইন্নে উয়ো চিম্মংগিবানিখো বিয়া চা·উনুয়ামিং।
43012007	যীশু আগানজক, “না·সং বিনি গিসিকখো দা·আ সা·দিকেতাবো। আংখো গোপ্পানি সালো থারিসোনা ইন্নেন বিয়া ইখো দন্নামিং।
43012008	দিলগিবারাংদে ফাংনান না·সংমুং দংআ, ইন্দিবা আংখো না·সং ফাংনানান মান·জানুয়া।”
43012009	যীশুনি বৈথনিয়াও দংআখো হা·আইনা মা·ন্নে যিহূদীরাংওনি বাং·আ মান্দিন উয়োনা রি·বাজক। বিসং যীশুনাসান উয়োনা রি·বামিং ইয়াদে হং·জা, ইন্দিবা জেখো যীশু সিয়াওনি থাংচাফিল্লেতামিং উয়া লাসারখোবা নিনা রি·বাজক।
43012010	উনোন খামাল দাল·গিবারাং লাসারখোবা স·ওতে গালনা থিক দাকজক,
43012011	মুয়ানা লাসারনি গিম্মিন যিহূদীরাংনি গিসেপো বাং·এন দাল·গিবারাংখো ওয়াত্তে যীশুখো বিবিরা·আমিং।
43012012	পর্বওনা রি·য়াংগিবা মান্দিরাং সালগিপ্পিনো যীশু যিরূশালেমচানা রি·বাংজক ইন্নে খিন্নাসোজক।
43012013	উনোন বিসং খেজুর বিজাকরাংখো রা·এ বিখো রা·চাকসোনা রি·য়াংজক আরো চ্রিকে ইন্না হা·বাচেংজক, “হোশান্না, গিত্তেলনি বিমুংও রি·বাগিবানি রাসং হং·খানা। বিয়ান ইস্রায়েলনি রাজা হং·আ।”
43012014	রংথালগিবা শাস্ত্রনি খাৎথা গিত্তা যীশু গাধা মাংসাখো নিক্কে উনি সাক্কাও আসংজক। শাস্ত্রও চক্কা দংআ,
43012015	“ও সিয়োননি দেমিচিক, দা·আ খেন্নাবো। নিবো, নাং·নি রাজা গাধা বি·সানি সাক্কাও গাখাত্তে রি·বাংজক।”
43012016	স্খাংদে যীশুনি জা·রিকগিবারাং ইরাংখো হা·আইনা মান·জাজক। জা·মানো যীশুনি রাসং ফারাকোসা রংথালগিবা শাস্ত্রনি উয়া খাৎথা যীশুনি গিম্মিনান চক্কামিং ইন্নে বিসং গিসিক রা·জক। আরোবা মান্দিরাং যীশুনি গিম্মিনান উরাংখো দাক্কামিং ইখোবা বিসং গিসিক রা·জক।
43012017	লাসারখো গোপরামওনি থাংচাএতানি সালো যীশুনি সেফাংও দংগিবা মান্দিরাংআন লাসারনি থাংচাফিল্লানি গিম্মিন সাক্ষি হ·ন্না হা·বাচেংজক।
43012018	উনি গিম্মিনান মান্দিরাং যীশুখো রা·চাকসোনা রি·য়াংআমিং, মুয়ানা যীশুন উয়া আইয়াও ইনমানানি কামখো দাকজক ইন্নে বিসং খিন্নামিং।
43012019	ইখো নিক্কে ফরীশীরাং সাকসা সাকগিপ্পিননা আগানজক, “আনচিং মামুং দাক্কেবা মান·জাজক। নিবো, হা·গিলসাক গিম্মিক বিনি দলচা রি·য়াংজক।”
43012020	উয়া পর্বও থরম দাকনা রি·বাগিবারাংনি গিসেপো মিত্তাম গ্রীকরাংবা দংআমিং।
43012021	বিসং ফিলিপচা রি·বাএ বিখো মল·মলে আগানজক, “খিন্নাবো, চিংআ যীশুখো নিনা হা·ম্মিংআ।” ফিলিপ গালীল হা·দকনি বৈৎসৈদা সংনি মান্দিমিং।
43012022	ফিলিপ রি·য়াংএ খাৎথাখো আন্দ্রিয়না আগানজক। জা·মানো আন্দ্রিয় আরো ফিলিপ রি·য়াংএ যীশুনা আগানজক।
43012023	যীশু উনো আন্দ্রিয় আরো ফিলিপনা আগানজক, “মান্দিনি দেফান্থিনি রাসংখো ফারাকানি সাল সকজক।
43012024	আংআ না·সংনা বিবিন আগানিংআ, গমনি বিৎচ্রি হা·আও গা·আকে সিজাওদে রংসা বিৎচ্রিসান দংআ, ইন্দিবা সিওদে বাং·এন বিথি হং·আ।
43012025	জাংগিথাংখো খা·সাগিবা বিনি চং·মত জাংগিখো গিম্মায়েতা, ইন্দিবা সাবা ইয়া হা·গিলসাকো উখো দাকজাওদে বিনি চং·মত জাংগিখো ফাংনাজলনি জাংগিনি গিম্মিন রাক্ষিনুয়া।
43012026	সাবা আংনা দাকচাকে হ·ন্না হা·ম্মোদে বিয়া আংনি রামাও রি·খানা। আংআ জেও দংআ আংনা দাকচাকে হন·গিবাবা উয়োন দংনুয়া। সাবা আংনা দাকচাকে হ·ন্নোদে আপফা বিখো মান্দিরা·নুয়া।
43012027	“আংনি গিসিক দা·আও জাজ্রেংআ। আংআ ইয়া খাৎথাখোন আগান্নুয়ামা, ‘আপফা, জে সাল সকজক উয়া সালোনিখো না·আ আংখো জক্কেৎবো?’ ইন্দিবা ইনি গিম্মিনান আংআ ইয়া সালওনা সক্কে রি·বাজক।
43012028	আপফা, নাং·নি রাসংখো ফারাকবো।” সালগিওনি উনোন ইয়া খাৎথাখো খিন্নানা মান·জক, “আংআ আংনি রাসংখো ফারাকজক আরো ফি·ল্লে উখো ফারাকনুয়া।”
43012029	উয়ো চাদেংএ দংগিবা মান্দিরাং উখো খিন্নাএ আগানজক, “উয়াদে মিক্‌খা খিম্‌প্রেতা।” সাবা আগানজক, “সা·গ্রে বিমুং খাৎথা আগানা।”
43012030	ইনি গিম্মিন যীশু আগানজক, “ইয়া খাৎথাখো আংনি গিম্মিন আগানজা, ইন্দিবা না·সংনি গিম্মিনান আগানজক।
43012031	ইয়া হা·গিলসাকনি মান্দিরাংখো বিচাল দাক্কানি সাল দা·আও সকবাজক, আরো হা·গিলসাকখো শাসন দাকগিবাখো দা·আও হা·রিকেতনুয়া।
43012032	আংখো জেনসালো হা·আওনিখো চু·য়াকাওনা দি·দোনুয়া উনসালো আংআ দিমদাকখো আন·থাংচানা সাল্লে রা·বানুয়া।”
43012033	বিয়া বাদিকে দাক্কে সিনুয়া উখো হা·আইএতনান বিয়া ইখো আগানজক।
43012034	উনোন মান্দিরাং যীশুনা আগানজক, “ খ্রীষ্ট ফাংনাজলনান দংনুয়া ইখো চিংআ রংথালগিবা শাস্ত্রনিখো খিন্নাজক। ইন্দিদে না·আ বাদিকে দাক্কে মান্দিনি দেফান্থিখো চু·য়াকাও দি·দোনা নাংনুয়া ইন্নে আগানিংআ? ইন্দাকোদে ইয়া মান্দিনি দেফান্থি সাজক?”
43012035	যীশু বিসংনা আগানজক, “অকখিসা মাংমাংনা সেং·আ না·সংমুং দংআ। সেং·আ না·সংমুং দংমিত্তিংওন রি·সোবো জেদাক্কে আন্দালা না·সংমুং হামজা। আন্দালাও রি·গিবা বাওনা রি·য়াংআ উখো হা·আইজা।
43012036	সেং·আ না·সংমুং দংমিত্তিংওন সেং·আনি সাক্কাও বিবিরা·বো জেদাক্কে না·সং উয়া সেং·আনি মান্দি হং·না মা·ন্না।” ইয়া খাৎথারাংখো আগানানি জা·মানো যীশু মান্দিরাংচানি রি·য়াংএ আন·থাংখো থুম্মুজক।
43012037	বিয়া বিসংনি মিকখাংও চিন গিত্তা আইয়াও ইনমানগিবা কামখো বাং·এ দাক্কোবা মান্দিরাং বিখো বিবিরা·জাজক।
43012038	ইরাং ইনি গিম্মিনান হং·জক জেদাক্কে আগানসোগিবা যিশাইয়নি আগানসোগিবা ইয়া খাৎথা চু·সকা: গিত্তেল, চিংনি আগানগিবা খাৎথাখো সা বিবিরা·জক? গিত্তেলনি বিল্লাকগিবা জাক সানা ফারাকজক?
43012039	উয়া মান্দিরাং ইনি গিম্মিনান বিবিরা·না মান·জাজক, মুয়ানা যিশাইয়নি আগানা গিত্তাদে
43012040	“ইসল বিসংনি মিক্রোনরাংখো মিকগ্রি দাক্কেতজক আরো খা·থংরাংখো গক্কা দাক্কেতজক, জেদাক্কে বিসং মিক্রোনচা নিকজা আরো খা·থংচা হা·আইজা, আরো নামনা ইন্নে বিচানা রি·বাফিলজা।”
43012041	যিশাইয় যীশুনি রাসংখো নিক্কামিং ইন্নে বিনি গিম্মিন ইয়া খাৎথাখো আগানামিং।
43012042	ইন্দাকোবা দাল·গিবারাংওনি বাং·এন বিখো বিবিরা·জক, ইন্দিবা ফরীশীরাং বিসংখো হা·ফাল গাল্লেতনা খেন্নে বিসং উখো জিচাকজক।
43012043	বিসং ইসলোনি রাসংখো মা·ন্না বাত্তে মান্দিরাংনি রাসংখো মা·ন্না নামনিকবাতনুয়ামিং।
43012044	জা·মানো যীশু রাক্কে রাক্কে আগানজক, “আংখো বিবিরা·গিবা আংখোসান বিবিরা·আ ইন্দাকে হং·জা, ইন্দিবা আংখো ওয়াত্তেতগিবাখোবা বিবিরা·আ।
43012045	আংখো নিকগিবা, আংখো ওয়াত্তেতগিবাখোন নিক্কা।
43012046	আংআ ইয়া হা·গিলসাকো সেং·আ হং·এ রি·বাজক জেদাক্কে আংখো বিবিরা·গিবা আন্দালাও দংজা।
43012047	আংনি খাৎথাখো খিন্নাএ উগিত্তা রি·জাওদে আংআ আন·থাং বিখো বিচাল দাকজা, মুয়ানা আংআ মান্দিখো দোস গ্মাং ইন্নে ফিন্নিকনা রি·বাজা ইন্দাকোবা মান্দিখো পাপনিখো জক্কেৎনাসা রি·বাআ।
43012048	আংখো জেগালগিবা আরো আংনি খাৎথাখো খিন্নাচাকগিজাগিবানা বিচাল দাকগিবা দংআ। জে খাৎথাখো আংআ আগানজক উয়া খাৎথান বন·চতানি সালো বিখো দোসগ্মাং ইন্নে ফিন্নিকনুয়া;
43012049	মুয়ানা আংআদে আন·থাংওনি মামুংখো আগানজা, ইন্দিবা আংখো ওয়াত্তেতগিবা উয়া আপফান আংখো মুয়াখো আগান্না নাংনুয়া উখো গি·য়েৎজক।
43012050	আংআ হা·আইয়া বিনি গি·য়েতান ফাংনাজলনি জাংগি হং·আ। ইনি গিম্মিন আংআ জেখো আগানা উখো আপফানি গি·য়েতা গিত্তান আগানা।”
43013001	ইরাং ওয়াতচাংআনি সালনা স্খাং হং·আমিং। ইয়া হা·গিলসাকখো ওয়াত্তে ফাগিবাওনা রি·য়াংনা বিনি সাল সকজক ইন্নে যীশু হা·আইনা মান·জকমিং। ইয়া হা·গিলসাকো বিনি আন·থাংনি মান্দিরাংনা বিয়া খা·সামিং আরো বন·খামওনা দিপ্পাৎআন খা·সামিং।
43013002	উনো চা·মিত্তিংমিং। শয়তান ইনা স্খাংআন যীশুখো বোবিলরাংনি জাক্কো রি·ম্মে হ·ন্না শিমোননি দেগিবা যিহূদা ইষ্কারিয়োতনি গিসিকো হা·সিকেতজক।
43013003	যীশু হা·আইয়ামিং, ফাগিবা ইসল বিনি জাক্কো গিম্মিকখোন হন·জক। বিয়া আরোবা হা·আইয়ামিং, বিয়া বিচানিন রি·বাআ আরো বিচান ফি·ল্লাংইংজক।
43013004	ইনি গিম্মিন বিয়া চা·আওনি চাখাত্তে সাক্কাও চিনদাপগিবা বা·রাখো এংএ বা·রা গামছা ফাৎসাখো খাংখারিও খাজক।
43013005	জা·মানো বিয়া গামলাও চি রুএ জা·রিকগিবারাংনি জা·চকখো জা·সুয়েতনা হা·বাচেংজক আরো খাংখারিও খাগিবা বা·রাচা রিপ্পাকেতজক।
43013006	ইন্দাকে যীশু শিমোন-পিতরচানা রি·বাওন পিতর বিনা আগানজক, “গিত্তেল, না·আ আংনি জা·চকখো জা·সুয়েতনুয়ামা?”
43013007	যীশু আগানচাকজক, “আংআ জেখো দাক্কিংজক উখো না·আ দা·আও হা·আইনা মান·জাংজক ইন্দিবা জা·মানো হা·আইনা মা·ন্নুয়া।”
43013008	পিতর বিনা আগানজক, “না·আ আংনি জা·চকখো মামুং সালোবা জা·সুয়েতনা নাংজা।” যীশু পিতরনা আগানজক, “আংআ নাং·খো জা·সুয়েতজাওদে ইন্দিদে আংমুং নাং·নি মামুং বাক দংজা।”
43013009	উনোন শিমোন-পিতর আগানজক, “গিত্তেল, ইন্দাকোদে আংনি জা·চকখোসান হং·জা, আংনি জাকখো আরো স্খুখোবা সু·গালে হন·বো।”
43013010	যীশু বিনা আগানজক, “হাবুগিবানি জা·চকনা আগ্রে মামুংখোবা সু·গালনা নাংজা, মুয়ানা বিনি বে·এন গিম্মিকান রংথালা।
43013011	না·সংদে রংথালান, ইন্দিবা গিম্মিকদে হং·জা।” সা বিখো রি·ম্মে হ·ন্নুয়া উখো বিয়া হা·আইয়ামিং। উনি গিম্মিনান বিয়া আগানজক, “না·সং গিম্মিকদে রংথালজা।”
43013012	জা·রিকগিবা গিম্মিকনি জা·চকখো জা·সুয়েতানি জা·মানো যীশু বিনি চিনদাপগিবা বা·রাখো চিন্নে দা·আবা আসংজক আরো বিসংনা আগানজক, “আংআ মুয়াখো দাকজক উখো না·সং হা·আইনা মান·জকমা?
43013013	না·সং আংখো স্খিগিবা আরো গিত্তেল ইন্না, আরো খাকখেৎখোন আগানা মুয়ানা আংআ ইন্দাকেন হং·আ।
43013014	ইন্দিবা আংআ গিত্তেল আরো স্খিগিবা হং·এবা না·সংনি জা·চকখো জা·সুয়েতোদে না·সংবা সাকসা সাকগিপ্পিননি জা·চকখো জা·সুয়েতনা নাংআ।
43013015	আংআ ইখো না·সংনা দাক্কে ফিন্নিকজক, জেদাক্কে আংআ না·সংনি গিম্মিন জেখো দাকজক না·সংবা উয়ানদাক্কেন দাক্কা।
43013016	আংআ না·সংনা বিবিন আগানিংআ, নকখল বিনি নকগিবানা বাত্তে দাল·বাৎজা। জেখো ওয়াত্তেতজক বিখো ওয়াত্তেতগিবানা বাত্তে বিয়া দাল·বাৎজা।
43013017	ইরাংখো হা·আইএ উগিত্তা দাক্কোদে না·সং মিৎথেলাখো মান·গিবা হং·আ।
43013018	“আংআ না·সং গিম্মিকখোদে আগানজা। আংআ জেরাংখো বাচ্ছিয়ে রা·জক বিসংখোদে আংআ হা·আইয়া। ইন্দিবা রংথালগিবা শাস্ত্রনি ইয়া খাৎথা চু·সকনান নাংনুয়া, ‘আংমুং চা·রিম-রিংরিমগিবাবা আংনি সাক্কাও জা·ফা দি·জক।’
43013019	ইরাং হং·না স্খাংআন আংআ না·সংনা আগানিংআ, জেদাক্কে হং·আনি জা·মানো আংআন উয়া হং·আ, ইন্নে না·সং বিবিরা·না মা·ন্না।
43013020	আংআ না·সংনা বিবিন আগানিংআ, আংআ জেখো ওয়াত্তেতা, বিখো রা·চাকগিবা আংখোন রা·চাকা, আরো আংখো রা·চাকগিবা, আংখো ওয়াত্তেতগিবাখোন রা·চাকা।”
43013021	ইরাংখো আগানানি জা·মানো যীশু খা·থংও জাজ্রেংজক। বিয়া ফারাকেন আগানজক, “আংআ না·সংনা বিবিন আগানিংআ, না·সংওনি সাকসা আংখো বোবিলরাংনি জাক্কো রি·ম্মে হ·ন্নুয়া।”
43013022	যীশু সাখো আগানজক উখো হা·আইনা মান·জাএ জা·রিকগিবারাং সাকসা সাকগিপ্পিনচাখো নিনা হা·বাচেংজক।
43013023	বিসংওনি জেনা যীশু খা·সানুয়ামিং বিয়া যীশুনি খা·বাকোন দংআমিং।
43013024	শিমোন-পিতর বিখো মিক্‌জাপে আগানজক, “বিয়া সাখো আগানিংআ সিং·বো।”
43013025	উয়া জা·রিকগিবা উনো যীশুচাখো নিএ আগানজক, “গিত্তেল, বিয়া সা?”
43013026	যীশু আগানচাকজক, “ইয়া রুটিখো সিম·বলে জেনা হ·ন্নুয়া বিয়ান উয়া মান্দি হং·আ।” আরো বিয়া রুটিখো সিম·বলে শিমোন ইষ্কারিয়োতনি দেগিবা যিহূদানা হন·জক।
43013027	রুটিখো রা·আনি জা·মানোন শয়তান যিহূদানি নিং·আও নাপজক। যীশু বিনা আগানজক, “জেখো দাকনা হা·ম্মা উখো বিকবিক দাকবো।”
43013028	যীশুমুং চা·গিবারাংনি সাকসাবা হা·আইনা মান·জাজক যীশু মুয়ানা যিহূদানা ইয়া খাৎথাখো আগানজক।
43013029	সাবা চানচিজক, পর্বনা জেখো নাংআ যীশু যিহূদাখো উখো ব্রিএ রা·বানা আগানজক বা দিল্লা-চন্নারাংনা মামুংখো হন·খানা আগানজক, মুয়ানা বিসংনি থাংখানি জেপ যিহূদাচান দংনুয়ামিং।
43013030	রুটিখো রা·আনি জা·মানোন যিহূদা হা·ফালচানা রি·য়াংজক। উনো ওয়ালজক।
43013031	যিহূদা হা·ফালচানা রি·য়াংআনি জা·মানো যীশু আগানজক, “মান্দিনি দেফান্থিনি রাসংখো ফারাকানি সাল সকবাজক আরো বিও ইসলনি রাসং ফারাকনুয়া।
43013032	ইসলনি রাসং বিও ফারাকোন ইসলবা মান্দিনি দেফান্থিনি রাসংখো আন·থাংও ফারাকেতনুয়া আরো উখো বিয়া থেংরিন দাকনুয়া।
43013033	“বি·সারাং, দিকদিকসানাসান আংআ না·সংমুং দংখুংআ। না·সং আংখো সান্দিনুয়া, ইন্দিবা আংআ যিহূদীনি দাল·গিবারাংনা জেদাক্কে আগানামিং, ‘আংআ জেও রি·য়াংইংজক না·সং উয়ো রি·বানা মান·জানুয়া,’ উয়ানদাক্কেন না·সংনাবা দা·আও উখোন আগানিংআ।
43013034	মিংসা গিত্তাল গি·য়েতাখো আংআ না·সংনা হ·ন্নিংজক- না·সং সাকসা সাকগিপ্পিননা খা·সাগ্রিকবো। আংআ জেদাক্কে না·সংনা খা·সামিং উয়ানদাক্কেন না·সংবা সাকসা সাকগিপ্পিননা খা·সাগ্রিকবো।
43013035	না·সং সাকসা সাকগিপ্পিননা খা·সাগ্রিকোদে ইন্দিদে গিম্মিকান হা·আইনা মা·ন্নুয়া না·সং আংনি জা·রিকগিবা হং·আ।”
43013036	শিমোন-পিতর যীশুনা আগানজক, “গিত্তেল, না·আ বাওনা রি·য়াংআ?” যীশু আগানচাকজক, “আংআ জেওনা রি·য়াংআ না·সং দা·আও আংমুং উয়োনা রি·বানা মান·জানুয়া, ইন্দিবা জা·মানো না·সং রি·বানুয়া।”
43013037	পিতর বিনা আগানজক, “গিত্তেল, মুয়ানা দা·আও নাং·মুং রি·য়াংনা মান·জানুয়া? নাং·নি গিম্মিন আংআ জাংগিথাংখোবা হন·চাকনুয়া।”
43013038	উনোন যীশু আগানজক, “বিবিন না·আ আংনি গিম্মিন জাংগিথাংখো হন·চাকনুয়ামা? আংআ নাং·না বিবিন আগানিংআ, দো·ও গিসিকনা স্খাংআন না·আ রাং·গিত্থাম আংখো হা·আইজা ইন্নে জিচাকনুয়া।
43014001	“না·সংনি গিসিক জেদাক্কে জাজ্রেংজা। ইসলও বিবিরা·বো, আংওবা বিবিরা·বো।
43014002	আপফানি নক্কো দংআনি হা·দাম বাং·এ দংআ। দংজাওদে আংআ না·সংনা আগান্নুয়ামিং, মুয়ানা আংআ না·সংনা হা·দাম থারিনা রি·য়াংইংজক।
43014003	আংআ রি·য়াংএ না·সংনা হা·দাম থারিয়ে দা·আবা রি·বাফিলনুয়া আরো না·সংখো আংচানা রিম্মাংনুয়া, জেদাক্কে আংআ জেও দংআ না·সংবা উয়োন দংনা মা·ন্না।
43014004	আংআ বাওনা রি·য়াংইংআ উনি রামাখোদে না·সং হা·আইয়া।”
43014005	থোমা যীশুনা আগানজক, “গিত্তেল, না·আ বাওনা রি·য়াংআ উখোন চিংআ হা·আইজা, ইন্দিদে রামাখো বাদিকে দাক্কে হা·আইনুয়া?”
43014006	যীশু থোমানা আগানজক, “আংআন রামা, বিবি আরো জাংগি। আংগিত্তা রি·য়াংজাওদে দারাংবা আপফাওনা রি·য়াংনা মান·জা।
43014007	না·সং আংখো হা·আইওদে আপফাখোবা হা·আইনুয়ামিং। দা·আও না·সং বিখো হা·আইজক আরো বিখো নিকনাবা মান·জক।”
43014008	ফিলিপ যীশুনা আগানজক, “গিত্তেল, আপফাখো চিংনা ফিন্নিকবো, উনোদে চিংআ খুসি হং·নুয়া।”
43014009	যীশু বিনা আগানজক, “ফিলিপ, আংআ সাল বাং·এ না·সংমুং দংজক, ইন্দাকোবা না·আ আংখো হা·আইখুজামা? আংখো নিকগিবাদে আপফাখোবা নিকজক। না·আ বাদিকে দাক্কে আগানিংআ, ‘আপফাখো চিংনা ফিন্নিকবো?’
43014010	আংআ আপফাও দংআ আরো আপফা আংও দংআ ইন্নে না·আ বিবিরা·জামা? আংনি আগানগিবা খাৎথারাংখো আংআ আন·থাংওনি আগানজা, ইন্দিবা আপফা, জে আংও দংআ, বিয়ান বিনি কামখো দাক্কিংআ।
43014011	আংআ আপফাও দংআ আরো আপফা আংও দংআ, ইন্নে আংনি আগানাখো বিবিরা·বো। হং·জাওদে আংনি ইয়া কামরাংনি গিম্মিন আংখো বিবিরা·বো।
43014012	“আংআ না·সংনা বিবিন আগানিংআ, সাবা আংখো বিবিরা·ওদে আংআ জে কামরাংখো দাক্কা বিয়াবা উরাংখোন দাকনুয়া। আরো আংআ আপফাচা রি·য়াংআ ইন্নে বিয়া ইরাংনা বাত্তেবা দাল·বাতা কামরাংখো দাকনুয়া।
43014013	না·সং আংনি বিমুংচা জেখো হাম·নুয়া উখো আংআ দাকনুয়া, জেদাক্কে দেফান্থিচা আপফানি রাসং ফারাকানি হং·আ।
43014014	আংনি বিমুংও আংচা মামুংখো হা·ম্মোদে আংআ উখো দাকনুয়া।
43014015	“না·সং আংনা খা·সাওদে আংনি গি·য়েতা গিম্মিকখো মানিবো।
43014016	আংআ আপফাচা হাম·নুয়া, আরো বিয়া না·সংমুং ফাংনাজলনি গিম্মিন দংনা দা·আও সাকসা দাকচাকগিবাখো ওয়াত্তেতনুয়া।
43014017	উয়া দাকচাকগিবান বিবিনি গিসিক হং·আ। হা·গিলসাকনি মান্দিরাং বিখো রা·চাকনা মান·জা, মুয়ানা বিসং বিখো নিকজা আরো বিখো হা·আইয়াবা হা·আইজা। ইন্দিবা না·সং বিখো হা·আইয়া, মুয়ানা বিয়া না·সংমুং দংআ আরো না·সংনি খা·থংও দংনুয়া।
43014018	“আংআ না·সংখো ফাগ্রি-মাগ্রি দাক্কে দন্নাংজানুয়া; আংআ না·সংচা রি·বানুয়া।
43014019	বাং·গিজা সালনি জা·মানো হা·গিলসাকনি মান্দিরাং আংখো নিকজানাজক, ইন্দিবা না·সং নিকনা মা·ন্নুয়া। আংনি থাংএ দংআনা না·সংবা থাংএ দংনুয়া।
43014020	উনসালো না·সং হা·আইনা মা·ন্নুয়া, আংআ আপফাও দংআ আরো না·সং আংমুং দংআ আরো আংআ না·সংমুং দংআ।
43014021	আংনি গি·য়েতারাংখো হা·আইগিবা আরো মানিগিবান আংনা খা·সাআ। জে আংনা খা·সাআ আপফাবান বিনা খা·সানুয়া। আংআবা বিনা খা·সানুয়া আরো বিচা আন·থাংখো ফারাকনুয়া।”
43014022	উনোন যিহূদা (ইষ্কারিয়োৎ হং·জা) বিনা আগানজক, “গিত্তেল, মুয়ানা না·আ চিংচাসান আন·থাংখো ফারাকনুয়া, হা·গিলসাকনি মান্দিরাংচা ফারাকজানুয়ামা?”
43014023	যীশু বিনা আগানচাকজক, “সাবা আংনা খা·সাওদে বিয়া আংনি খাৎথাখো মানিনুয়া। আপফা বিনা খা·সানুয়া আরো চিংআ বিচা রি·বানুয়া আরো বিমুং দংনুয়া।
43014024	আংনা খা·সাগিজাগিবাদে আংনি খাৎথাখো মানিজা। জে খাৎথাখো না·সং খিন্নাংআ উয়াদে আংনি খাৎথা হং·জা ইন্দিবা আংখো ওয়াত্তেতগিবা উয়া আপফানিসা।
43014025	না·সংমুং দংমিত্তিংওন আংআ ইয়া খাৎথারাংখো না·সংনা আগানজক।
43014026	উয়া দাকচাকগিবা, আগানস্খাওদে গিসিক রংথালগিবাখো জেখো আপফা আংনি বিমুংও ওয়াত্তেতনুয়া, বিয়ান না·সংনা গিম্মিকখো স্খিয়ে হ·ন্নুয়া, আরো না·সংনা আংনি আগানগিবারাংখো গিসিক রা·এতনুয়া।
43014027	“আংআ না·সংনা থম·থমাখো দন্নাংইংজক, আংনি থম·থমাখোন আংআ না·সংনা হ·ন্নিংজক; হা·গিলসাকনি হ·ন্না গিত্তা আংআ হন·জা। জেদাক্কে না·সংনি খা·থং জাজ্রেংজা আরো গিসিকো খেনজা।
43014028	‘আংআ রি·য়াংইংজক আরো দা·আবা না·সংচা রি·বাফিলনুয়া,’ ইন্নে আংনি না·সংনা আগানাখো খিন্নাজক। না·সং আংনা খা·সাওদে আপফাচা রি·য়াংআনা না·সং খুসি হং·নুয়ামিং, মুয়ানা আপফা আংনা বাত্তেবা দাল·বাতা।
43014029	ইরাং হং·না স্খাংআন আংআ না·সংনা আগানসোএ দন্নিংজক জেদাক্কে হং·জোকনো না·সং বিবিরা·না মা·ন্না।
43014030	আংআ না·সংমুং বাং·এ আগানগ্রিকজানাজক, মুয়ানা হা·গিলসাকনি নকগিবা রি·বাংজক। আংনি সাক্কাও বিনি বিল দংজা।
43014031	ইন্দিবা আংআ আপফানা খা·সা আরো আপফানি গি·য়েতা গিত্তা আংআ গিম্মিকখো দাক্কা ইন্নে মান্দিরাং হা·আইখানা ইরাং হং·ইংজক। দা·আওদে চাখাতবো, আনচিং ইয়োনি রি·য়াংনাজক।
43015001	“আংআন আংগুর বিফাং চং·মত আরো আংনি ফাগিবা গি·গিবা হং·আ।
43015002	আংনি বিথি নাংগিজাগিবা ডালারাংখো বিয়া দে·ন্নে গাল্লা, আরো বিথি নাংগিবা ডালারাংখো বিয়া রংথালেতা জেদাক্কোদে উনো বাং·বাত্তে বিথি নাংনা মা·ন্না।
43015003	আংনি না·সংনা আগানগিবা খাৎথানা না·সং স্খাংআন রংথালজক।
43015004	আংও দংখামবো আরো আংআবা না·সংনি খা·থংও দংখামনুয়া। আংগুর বিফাংও দংখামজাওদে জেদাক্কে ডালা আন·থাংথাংআন বিথি নাংএতনা মান·জা উয়ানদাক্কে আংও দংখামজাওদে না·সংবা আন·থাংথাংআন বিথি নাংএতনা মান·জা।
43015005	“আংআন আংগুর বিফাং, আরো না·সং উনি ডালারাং হং·আ। সাবা আংও দংখামোদে আরো আংআ বিও দংখামোদে ইন্দিদে বিনি জাংগিও বিথি বাং·বাত্তে নাংআ, মুয়ানা আংনা আগ্রে না·সং মামুংখোবা দাকনা মান·জা।
43015006	সাবা আংও দংখামজাওদে দেন·গিবা ডালারাং গিত্তান বিখো হা·ফালচা গাল্লেতা আরো উয়া সিক্রেপাংআ। উনোন উয়া ডালারাংখো চিম্মংএ ওয়া·আলো গাল্লা আরো উরাং খাম্মাংআ।
43015007	না·সং আংও দংখামোদে আরো আংনি খাৎথারাং না·সংনি খা·থংও দংখামোদে না·সংনি হা·সিকা গিত্তান বি·বো; না·সংনি গিম্মিন উখো দাকনুয়া।
43015008	না·সংনি জাংগিও বাং·বাত্তে বিথি নাংওদে আরো ইন্দাকে না·সং আন·থাংথাংখো আংনি জা·রিকগিবা ইন্নে ফিন্নিকোদে আংনি ফাগিবানি রাসং হং·নুয়া।
43015009	ফাগিবা জেদাক্কে আংনা খা·সাজক আংআবা উগিত্তান না·সংনা খা·সাজক। আংনি খা·সাওন দংখামবো।
43015010	আংআ আংনি ফাগিবানি গি·য়েতা গিম্মিকখো মানিয়ে জেদাক্কে বিনি খা·সাওন দংখামা, উয়ানদাক্কে না·সংবা আংনি গি·য়েতাখো মানিওদে না·সংবা আংনি খা·সাওন দংখামনুয়া।
43015011	“ইয়া খাৎথারাংখো আংআ না·সংনা আগানজক জেদাক্কে আংনি হান·সেংআ না·সংনি খা·থংও দংখামা আরো না·সংনি হান·সেংআ চু·সকা।
43015012	আংনি গি·য়েতা ইয়ান, আংআ জেদাক্কে না·সংনা খা·সাজক উয়ানদাক্কে না·সংবা সাকসা সাকগিপ্পিননা খা·সাগ্রিকবো।
43015013	সাবা রিপ্পেংথাংনি গিম্মিন আন·থাংনি জাংগিখো হন·চাকোদে বিনা বাত্তে বাং·এ খা·সাগিবা সাকসাবা দংজা।
43015014	না·সংনা আংনি হন·গিবা গি·য়েতারাংখো না·সং মানিওদে না·সং আংনি রিপ্পেংরাং হং·আ।
43015015	আংআ না·সংখো নকখল ইনজানাজক, মুয়ানা নকগিবানি দাক্কাখো নকখল হা·আইজা; ইন্দিবা আংআ না·সংখো রিপ্পেংরাং ইনজক, মুয়ানা আংআ আপফাচাখো খিন্নাগিবারাংখো না·সংনা হা·আইএতজক।
43015016	না·সং আংখো বাচ্ছিয়ে রা·জা, ইন্দিবা আংআন না·সংখো বাচ্ছিয়ে রা·এ কাম দাক্কেতজক জেদাক্কে না·সংনি জাংগিও বিথি নাংআ আরো না·সংনি উয়া বিথি দংখামা। ইন্দাকোদে আংনি বিমুংও আপফাচা জেখো বি·নুয়া উখো বিয়া না·সংনা হ·ন্নুয়া।
43015017	ইয়া গি·য়েতাখো আংআ না·সংনা হ·ন্নিংজক, না·সং সাকসা সাকগিপ্পিননা খা·সাগ্রিকবো।
43015018	“হা·গিলসাকনি মান্দিরাং না·সংনা মিৎচিয়া, ইন্দিবা গিসিক রা·বো, না·সংনা স্খাং বিসং আংখোন মিৎচিজক।
43015019	না·সং ইয়া হা·গিলসাকনি হং·ওদে মান্দিরাং বিসংনি আন·থাংনি মান্দি ইন্নে না·সংনা খা·সানুয়ামিং। ইন্দিবা না·সং ইয়া হা·গিলসাকনি হং·জা, বাত্তেসা আংআ হা·গিলসাকনিখো না·সংখো বাচ্ছিয়ে রা·জক ইন্নে হা·গিলসাকনি মান্দিরাং না·সংনা মিৎচিয়া।
43015020	নকখল বিনি নকগিবানা বাত্তে দাল·বাৎজা, ইন্নে আংনি ইয়া গি·য়েতাখো না·সং দা·আ গুয়ালাবো। উনি গিম্মিন মান্দিরাং আংখো স·ওতে গালনা হা·ম্মোদে না·সংখোবা উগিত্তান দাকনুয়া; বিসং আংনি খাৎথাখো খিন্নাওদে না·সংনি খাৎথাখোবা খিন্নানুয়া।
43015021	বিসং আংনি গিম্মিন না·সংমুং ইন্দাকে দাকনুয়া, মুয়ানা আংখো ওয়াত্তেতগিবাখো বিসং হা·আইজা।
43015022	“আংআ রি·বাজাওদে আরো বিসংচা খাৎথা আগানজাওদে বিসংনি পাপ দংজানুয়ামিং; ইন্দিবা দা·আও পাপনা গান্দা ফলসিকনা বিসংনি মামুংবা দংজা।
43015023	আংখো মিৎচিগিবাদে আংনি ফাগিবাখোবা মিৎচিয়া।
43015024	জে কামরাংখো দারাংবা দাকখুজা উয়া কামরাংখো বিসংনি গিসেপো আংআ দাকজাওদে বিসংনি দোস হং·জানুয়ামিং। ইন্দিবা দা·আও বিসং আংখো আরো আপফাখো নিকজক আরো মিৎচিবা মিৎচিজক।
43015025	‘বিসং ইন্দাকারিন আংখো মিৎচিজক,’ ইন্নে বিসংনি নিয়ামও চকগিবা ইয়া খাৎথা চু·সকনা গিত্তা ইরাং হং·জক।
43015026	“জে দাকচাকগিবাখো আংআ আপফাওনি না·সংনা ওয়াত্তেতনুয়া, বিয়া জেনসালো রি·বানুয়া উনসালো বিয়ান আংনি গিম্মিন সাক্ষি হ·ন্নুয়া। বিয়ান আপফাওনি রি·বাগিবা বিবিনি গিসিক হং·আ।
43015027	আরো না·সংবা আংনি গিম্মিন সাক্ষি হ·ন্নুয়া, মুয়ানা হা·বাচেংওনিন না·সং আংমুং দংআ।
43016001	“আংআ না·সংনা ইয়া খাৎথারাংখো আগানজক জেদাক্কে না·সং গিসিকো চাংফেংআখো মান·জা।
43016002	মান্দিরাং থম·দাকরামওনিখো না·সংখো রং·খাত্তেতনুয়া; আরোবা সাল রি·বাংজক, জেনসালো না·সংখো স·ওতগিবারাং চানচিনুয়া, বিসং ইসলনান দাকচাকে হ·ন্নিংআ।
43016003	বিসং ইন্দাকে দাকনুয়া মুয়ানা বিসং ফাগিবাখোবা হা·আইখুজা, আংখোবা হা·আইখুজা।
43016004	আংআ না·সংনা ইরাংখো আগানসোজক জেদাক্কে উয়া সাল সকজোকনো আংআ না·সংনা ইরাংখো আগানামিং, ইন্নে না·সং গিসিক রা·আ। “হা·বাচেংওনি আংআ না·সংনা ইরাংখো আগানজা, মুয়ানা আংআ না·সংমুং দংফামিং।
43016005	আংখো জে ওয়াত্তেতজক আংআ দা·আও বিচা রি·য়াংআ, আরো না·সংনি গিসেপো সাকসাবা আংখো সিং·খুজাংআ, ‘না·আ বাওনা রি·য়াংআ?’
43016006	আংআ ইরাংখো না·সংনা আগানানি গিম্মিন বাত্তেসা না·সংনি খা·থংরাংও দুক গাপজক।
43016007	ইন্দিবা আংআ না·সংনা বিবিন আগানিংআ, আংনি রি·য়াংআন না·সংনা নামবাত্তা, মুয়ানা আংআ রি·য়াংজাওদে উয়া দাকচাকগিবা না·সংচা রি·বাজানুয়া। ইন্দিবা আংআ রি·য়াংওদে বিখো না·সংচা ওয়াত্তেতনুয়া।
43016008	বিয়া রি·বাএ পাপনি গিম্মিন, ইসলনি হা·সিকা গিত্তা রি·য়ানি গিম্মিন আরো ইসলনি বিচালনি গিম্মিন মান্দিরাংখো সিমসাকেতনুয়া।
43016009	বিয়া পাপনি গিম্মিন সিমসাকেতনুয়া, মুয়ানা মান্দিরাং আংখো বিবিরা·জা;
43016010	ইসলনি হা·সিকা গিত্তা রি·য়ানি গিম্মিন সিমসাকেতনুয়া, মুয়ানা আংআ ফাগিবাওনা রি·য়াংআ আরো না·সং আংখো নিকনা মান·জানুয়া;
43016011	বিচালনি গিম্মিন সিমসাকেতনুয়া, মুয়ানা হা·গিলসাকনি নকগিবানি বিচাল হং·জক।
43016012	“না·সংচা আংনি আরোবা বাং·আ খাৎথা আগানানি দংআ, ইন্দিবা দা·আও না·সং উরাংখো চাকনা মান·জানুয়া।
43016013	ইন্দিবা উয়া বিবিনি গিসিক জেনসালো রি·বানুয়া উনসালো বিয়া না·সংখো রামা ফিন্নিকে চু·সকগিবা বিবিওনা রা·আংনুয়া। বিয়া আন·থাংওনি খাৎথা আগানজানুয়া, ইন্দিবা খিন্নাগিবাখোন আগান্নুয়া, আরো জেরাং হং·নুয়া উরাংখোবা বিয়া না·সংনা আগান্নুয়া।
43016014	উয়া বিবিনি গিসিক আংনি রাসংখোন ফারাকনুয়া, মুয়ানা আংআ জেখো দাক্কা আরো আগানা উখোন বিয়া না·সংচা ফারাকনুয়া।
43016015	ফাগিবাও দংগিবা গিম্মিকান আংনি। উনি গিম্মিনান আংআ আগানজক, আংআ জেখো দাক্কা আরো আগানা উখোন বিয়া না·সংচা ফারাকনুয়া।
43016016	“দিকদিকসানি জা·মানোন না·সং আংখো নিকজানাজক, দা·আবা বাং·গিজা সালনি জা·মানোন না·সং আংখো নিকনা মা·ন্নুয়া।”
43016017	ইরাংখো খিন্নাএ যীশুনি জা·রিকগিবারাংওনি মিত্তামরাং আগানগ্রিকনা হা·বাচেংজক, “বিয়া চিংনা মুয়াখো আগানিংআ, ‘বাং·গিজা সালনি জা·মানোন না·সং আংখো নিকজানুয়া, দা·আবা বাং·গিজা সালনি জা·মানোন না·সং আংখো নিকনা মা·ন্নুয়া?’ বিয়ান দা·আবা আগানিংআ, ‘আংআ ফাগিবাওনা রি·য়াংইংজক।’
43016018	দিকদিকসানি জা·মানোন ইন্নে আগানগিবা মুয়াজক? চিংআ হা·আইনা মান·জাংজক বিয়া মুয়াখো আগানিংআ।”
43016019	ইনি গিম্মিন জা·রিকগিবারাংনি মামুংখো সিং·না হা·ম্মাখো হা·আইনা মা·ন্নে যীশু বিসংনা আগানজক, “আংনি ইন্দাকে আগানাখো, ‘বাং·গিজা সালনি জা·মানোন না·সং আংখো নিকজানুয়া, দা·আবা বাং·গিজা সালনি জা·মানোন না·সং আংখো নিকনা মা·ন্নুয়া,’ ইরাংনি গিম্মিনান না·সং আন·থাংথাংও আগানগ্রিক্কিংআমা?
43016020	আংআ না·সংনা বিবিন আগানিংআ, না·সং গ্রাপনুয়া আরো দুক মান·বিনুয়া ইন্দিবা হা·গিলসাকনি মান্দিরাং হান·সেংনুয়া। না·সং দুক মা·ন্নুয়া, ইন্দিবা জা·মানো না·সংনি উয়া দুক দংজানুয়া; বাত্তেসা না·সং হান·সেংনুয়া।
43016021	বি·সা হং·মিত্তিংও মিচিক মান্দি দুক মা·ন্না, মুয়ানা বিনি সাল সকবাজক। ইন্দিবা বি·সা হং·আনি জা·মানো হা·গিলসাকো গিত্তাল সাকসা মান্দি রি·বানি হা·সেল খুসি হং·আনা বিয়া উয়া দুকখো গিসিকো নাজা।
43016022	উয়ানদাক্কে না·সংবা দা·আও দুক মা·ন্নিংজক; ইন্দিবা দা·আবা না·সংমুং আংআ গ্রংনুয়া, আরো উনোন না·সংনি খা·থং খুসি হং·আও গাপনুয়া আরো উয়া খুসি হং·আখো না·সংচাখো দারাংবা রা·সেকজানুয়া।
43016023	উনসালো না·সং আংচা মামুংখোন সিং·জানুয়া। আংআ না·সংনা বিবিন আগানিংআ, না·সং আংনি বিমুংও আপফাচা জেখো বি·নুয়া উখো বিয়া না·সংনা হ·ন্নুয়া।
43016024	দা·আওনা দিপ্পাৎ না·সং আংচা মামুংখোবা বি·খুজা। বি·বো, না·সং মা·ন্নুয়া জেদাক্কোদে না·সংনি হান·সেংআ চু·সকা।
43016025	“ইয়া স্খিয়ানি খাৎথারাংখো আংআ না·সংনা গল্পরাংচা আগানজক। ইন্দিবা ইন্দাকগিবা সাল রি·বাংজক জেনসালো গল্পরাংচা আংআ খাৎথা আগানজানুয়া, ইন্দিবা ফারাকেন ফাগিবানি গিম্মিন আগান্নুয়া।
43016026	উনসালো না·সং আন·থাংথাংআন আংনি বিমুংও বি·নুয়া, আরো আংআন না·সংনি ফাল ফাগিবাও মল·মলনুয়া, ইন্নে আংআ আগানজা।
43016027	ফাগিবা আন·থাংআন না·সংনা খা·সাআ মুয়ানা না·সং আংনা খা·সাজক আরো আংআ ফাগিবা ইসলোনি রি·বাজক, ইন্নে বিবিরা·জক।
43016028	বিবিন আংআ ফাগিবাওনি ইয়া হা·গিলসাকো রি·বাজক, দা·আবা আংআ ইয়া হা·গিলসাকখো ওয়াত্তে ফাগিবাচান রি·য়াংইংজক।”
43016029	উনোন বিনি জা·রিকগিবারাং বিনা আগানজক, “নিবো, দা·আওদে না·আ ফারাকেন খাৎথা আগানিংজক, গল্পচা আগানজা।
43016030	নাং·নি হা·আইগিজা মামুংবা দংজা, ইখো দা·আও চিংআ হা·আইনা মা·ন্নিংজক, সাবা নাং·চা মামুংখো সিং·খানা উয়াবা নাং·না নাংজানুয়া। ইনি গিম্মিনান না·আ ইসলোনি রি·বাজক ইন্নে চিংআ বিবিরা·জক।”
43016031	যীশু বিনি জা·রিকগিবারাংনা আগানজক, “দা·আওদে না·সং বিবিরা·আমা?
43016032	নিবো, উয়া সাল রি·বাংজক, আরোবা দা·আওন সকজক, জেনসালো না·সং দলখো ওয়াত্তে আংখো সাকসান গাল্লে হা·দামথাংচা রি·য়াংনুয়া। ইন্দিবা আংআ সাকসান হং·জা, মুয়ানা ফাগিবা আংমুং দংখামা।
43016033	আংআ না·সংনা ইরাংখো আগানজক জেদাক্কে না·সং আংমুং দংখামানি গিম্মিন গিসিকো থম·থমাখো মা·ন্না। ইয়া হা·গিলসাকো না·সং দুক আরো সিনজেতাখো মান·বিএ দংআ, ইন্দিবা খা·দংবো; আংআন হা·গিলসাকখো হামজক।”
43017001	ইয়া খাৎথারাংখো আগানানি জা·মানো যীশু সালগিচাখো নিগোদোএ আগানজক, “আপফা, সাল সকজক। নাং·নি দেফান্থিখো রাসং চাএতবো জেদাক্কে দেফান্থিবা নাং·খো রাসং চাএতনা মা·ন্না।
43017002	না·আ বিনা মান্দি গিম্মিকনি সাক্কাও বিলখো হন·জক, জেদাক্কোদে না·আ জেরাংখো বিনি জাক্কো হন·জক উয়া গিম্মিকনান বিয়া ফাংনাজলনি জাংগিখো হ·ন্না মা·ন্না।
43017003	নাং·খো, আগানস্খাওদে সাকসা মাংমাং বিবিগিবা ইসলখো আরো নাং·নি ওয়াত্তেতগিবা উয়া যীশু খ্রীষ্টখো হা·আইনা মা·ন্নান ফাংনাজলনি জাংগি হং·আ।
43017004	নাং·নি আংনা দাকনা হন·গিবা কামখো ব·ন্নেতে ইয়া হা·গিলসাকো আংআ নাং·নি রাসংখো ফারাকজক।
43017005	আপফা, হা·গিলসাক হং·বানা স্খাং নাং·মুং আংআ জে রাসংও দংআমিং উয়া রাসংখো না·আ দা·আবা আংনা হন·বো।
43017006	“হা·গিলসাকোনিখো জেরাংখো না·আ আংনা হন·জক আংআ বিসংচা নাং·খো ফারাকজক। বিসং নাং·নিনমুং, আরো না·আ বিসংখো আংনা হন·জক। বিসং নাং·নি খাৎথাখো মানিজক।
43017007	জেরাংখো না·আ আংনা হন·জক উয়া নাং·চানিন রি·বাজক, ইন্নে বিসং দা·আওদে হা·আইনা মান·জক।
43017008	মুয়ানা, নাং·নি ইনখানা আগানগিবাখো আংআ বিসংনা আগানজক। বিসং উখো রা·চাকে বিবিন হা·আইনা মান·জক, আংআ নাং·ওনি রি·বাজক, আরো না·আন আংখো ওয়াত্তেতজক ইন্নে বিবিবারা·জক।
43017009	“আংআ গিম্মিকনা মল·মলজা, ইন্দিবা জেরাংখো না·আ আংনি জাক্কো হন·জক বিসংনা মল·মলইংজক, মুয়ানা বিসংদে নাং·নিন হং·আ।
43017010	আংও দংগিবা গিম্মিকান নাং·নি আরো নাং·ও দংগিবা গিম্মিকান আংনি হং·আ। বিসংনি গিসেপো আংনি রাসং ফারাকজক।
43017011	আংআদে ইয়া হা·গিলসাকো দংজাজক, ইন্দিবা বিসংদে ইয়া হা·গিলসাকোন দংআ; আরো আংআ নাং·চানা রি·বাংজক। রংথালগিবা আপফা, জে বিমুংখো না·আ আংনা হন·জক উয়া বিমুংও বিসংখো রাক্ষিবো, জেদাক্কে আনচিংনি আপসান হং·আ গিত্তা বিসংবা আপসান হং·না মা·ন্না।
43017012	আংআ জেওনা দিপ্পাৎ বিসংমুং দংআমিং উয়োনা দিপ্পাৎ নাং·নি হন·গিবা বিমুংও আংআ বিসংখো রাক্ষিয়ে রি·বাজক। আংআ বিসংখো নিরক্ষিজক, বিসংওনি সাকসাবা নাসিজা। ইন্দাকোবা নাসিনাগিবাসান নাসিজক, জেদাক্কোদে রংথালগিবা শাস্ত্রনি খাৎথা চু·সকা।
43017013	“দা·আও আংআ নাং·চা রি·বাংজক, আরো জেদাক্কে আংনি খুসি হং·আও বিসংনি খা·থং গাপ্পা উনি গিম্মিন হা·গিলসাকো দংমিত্তিংওন ইয়া খাৎথারাংখো আগানিংআ।
43017014	নাং·নি আগানগিবাখোন আংআ বিসংনা আগানজক। হা·গিলসাকনি মান্দিরাং বিসংনা মিৎচিজক, মুয়ানা আংআ জেদাক্কে হা·গিলসাকনি হং·জা উয়ানদাক্কে বিসংবা ইয়া হা·গিলসাকনি হং·জা।
43017015	না·আ ইয়া হা·গিলসাকনিখো বিসংখো রা·আংবো, ইন্নে আংআ নাং·খো মল·মলজা, ইন্দাকোবা শয়তাননি জাকনিখো বিসংখো রাক্ষিবো।
43017016	আংআ জেদাক্কে ইয়া হা·গিলসাকনি হং·জা বিসংবা উয়ানদাক্কে ইয়া হা·গিলসাকনি হং·জা।
43017017	“বিবিচা নাং·নি গিম্মিনান না·আ বিসংখো দিংথাং দাক্কে দনবো। নাং·নি খাৎথান উয়া বিবি হং·আ।
43017018	না·আ জেদাক্কে আংখো হা·গিলসাকো ওয়াত্তেতামিং উয়ানদাক্কে আংআবা বিসংখো হা·গিলসাকো ওয়াত্তেতজক।
43017019	বিসংনি হা·সেল নাং·না আংআ আন·থাংখো দিংথাং দাকজক জেদাক্কে বিসংখোবা বিবিচা দিংথাং দাক্কা।
43017020	“আংআ বিসংনাসান মল·মলা ইন্দাকে হং·জা, ইন্দিবা বিসংনি খাৎথাচা জেরাং আংখো বিবিরা·নুয়া বিসংনাবা মল·মলিংআ, জেদাক্কে বিসং গিম্মিকান আপসান হং·আ।
43017021	আপফা, না·আ জেদাক্কে আংমুং দংফা আরো আংআ নাং·মুং দংফা উয়ানদাক্কেন বিসংবা আনচিংমুং দংফাখানা। উনোদে না·আন আংখো ওয়াত্তেতজক, ইন্নে হা·গিলসাকনি মান্দিরাং বিবিরা·না মা·ন্নুয়া।
43017022	নাং·নি হন·গিবা রাসংখো আংআ বিসংনা হন·জক জেদাক্কে আনচিংনি আপসানগ্রিকা গিত্তা বিসংবা আপসান হং·না মা·ন্না,
43017023	আগানস্খাওদে আংআ বিসংমুং দংফা আরো না·আ আংমুং দংফা, আরো ইন্দাকে চু·সকে বিসং আপসানগ্রিকখানা। উনোদে না·আন আংখো ওয়াত্তেতজক ইন্নে হা·গিলসাকনি মান্দিরাং হা·আইখানা, আরো আংনা খা·সা গিত্তা বিসংনাবা খা·সাবো।
43017024	“আপফা, জেরাংখো না·আ আংনা হন·জক, আংনি রাসংখো নিকনা মান·খানা গিত্তা বিসংবা আংআ জেও দংআ উয়ো আংমুং দংখানা, ইখো আংআ হা·ম্মা। উয়া রাসংখো না·আন আংনা হন·জক, মুয়ানা হা·গিলসাক হং·বানা স্খাংওনিন না·আ আংনা খা·সাজক।
43017025	খাকখেৎস্রাংগিবা আপফা, হা·গিলসাকনি মান্দিরাং নাং·খো হা·আইজা ইন্দিবা আংআ নাং·খো হা·আইয়া। আরো না·আন আংখো ওয়াত্তেতজক ইন্নে ইরাং হা·আইনা মান·জক।
43017026	আংআ বিসংচা নাং·খো ফারাকজক আরোবা ফারাকনুয়া, জেদাক্কোদে না·আ আংনা জেগিত্তা খা·সা উগিত্তা খা·সা বিসংনি খা·থংও দংআ, আরো জেদাক্কে আংআ বিসংমুং দংখামনা মা·ন্না।”
43018001	ইয়া খাৎথারাংখো আগানানি জা·মানো যীশু বিনি জা·রিকগিবারাংমুং কিদ্রোণ চিরিংনি নালসাচা রি·য়াংজক। উয়ো বাগান দামসা দংআমিং। যীশু আরো বিনি জা·রিকগিবারাং উয়া বাগানচা রি·য়াংজক।
43018002	যীশুখো জা·মানো বোবিলরাংনি জাক্কো রি·ম্মে হন·গিবা উয়া যিহূদাবা ইয়া হা·দামখো হা·আইয়ামিং, মুয়ানা যীশু সময়ফ্রাকরাংওন জা·রিকগিবারাংমুং উয়া হা·দামও থম·দাকনুয়ামিং।
43018003	খামাল দাল·গিবারাং আরো ফরীশীরাং যিহূদামুং সিপাই মিত্তাম আরো পেয়াদা মিত্তামখো হন·জক। উনোন যিহূদা বিসংমুং চাক্কি আরো মি·ল্লামরাংখো রা·এ উয়ো রি·বাজক।
43018004	বিনি সাক্কাও মুয়া হং·নুয়া উয়া দিমদাকখোন যীশু হা·আইয়ামিং। ইনি গিম্মিন বিয়া হং·খাতে রি·বাএ উয়া মান্দিরাংনা আগানজক, “না·সং সাখো সান্দিংআ?”
43018005	বিসং আগানজক, “নাসরতনি যীশুখো।” যীশু বিসংনা আগানজক, “আংআন উয়া।” যীশুখো বোবিলরাংনি জাক্কো রি·ম্মে হন·গিবা উয়া যিহূদাবা বিসংমুং চাদেংএ দংআমিং।
43018006	“আংআন উয়া,” ইন্নে যীশুনি আগানোন বিসং থাং·ফিলে হা·আও গা·আকজক।
43018007	যীশু দা·আবা বিসংখো সিং·ফিলজক, “না·সং সাখো সান্দিংআ?” বিসং আগানজক, “নাসরতনি যীশুখো।”
43018008	উনোন যীশু আগানজক, “আংআদে না·সংনা আগানজকান, আংআন উয়া। না·সং আংখোন সান্দিনা রি·বাওদে ইরাংখো রি·য়াংনা আগানবো।”
43018009	ইয়া হং·জক জেদাক্কে যীশুনি আগানগিবা ইয়া খাৎথা চু·সকা, “নাং·নি আংনা হন·গিবারাংওনি সাকসাখোবা আংআ গিম্মায়েতজা।”
43018010	শিমোন-পিতরচা মি·ল্লাম গি·সা দংআমিং। পিতর উয়া মি·ল্লামখো সাল্লোকে খামাল দাল·বাৎগিবানি নকখলনি জাক্রা নাচিলখো দেন·ফাকেতজক। উয়া নকখলনি বিমুংখো মল্ক মিংআমিং।
43018011	ইনি গিম্মিন যীশু পিতরনা আগানজক, “নাং·নি মি·ল্লামখো বিখপো দনবো। আপফা আংনা দুকনি জে রিংচাকানিখো হন·জক উখো আংআ রিংজানুয়ামা?”
43018012	উনোন উয়া সিপাইরাং আরো বিসংনি সুবিদার আরো যিহূদী দাল·বাৎগিবারাংনি পেয়াদারাং যীশুখো রি·ম্মে খাজক।
43018013	বিসং যীশুখো হাননচা রা·আংচেংজক, মুয়ানা উয়া বিলসিও জে কাইয়াফা খামাল দাল·বাৎগিবা হং·আমিং হানন বিনি হ·গিবামিং।
43018014	ইয়া কাইয়াফান যিহূদীরাংনি দাল·গিবারাংনা ইন্দাকে খু·ফাত্থিয়ামিং, গিম্মিক জাতনা বাত্তে সাকসানি সিয়ান নামবাত্তা।
43018015	শিমোন-পিতর আরো সাকগিপ্পিন জা·রিকগিবা যীশুখো জা·রিকফাজক। খামাল দাল·বাৎগিবা উয়া সাকগিপ্পিন জা·রিকগিবাখো হা·আইয়ামিং। উয়া জা·রিকগিবা যীশুমুং খামাল দাল·বাৎগিবানি হা·থিলাও নাপজক,
43018016	ইন্দিবা পিতর হা·ফালচা দ·গাচিল সেফাংও চাদেংএ দংজক। উনোন খামাল দাল·বাৎগিবানি হা·আইগিবা উয়া জা·রিকগিবা হা·ফালচা রি·য়াংএ দ·গাচিলও নিথিমগিবা মিচিকখো আগানে পিতরখো নিং·আচানা রিমবাজক।
43018017	উয়া মিচিক পিতরনা আগানজক, “না·আবা ইয়া মান্দিনি জা·রিকগিবারাংওনি সাকসা হং·আমা?” পিতর আগানজক, “হং·জা, আংআদে হং·জা।”
43018018	উনো বাং·এন সি·ন্না গা·আকামিং। ইনি গিম্মিন নকখলরাং আরো পেয়াদারাং ওয়া·আলখো সো·এ উয়া হা·দামও চাদেংএ ওয়া·আল চাক্কিংআমিং। পিতরবা বিসংমুং চাদেংএ ওয়া·আল চাক্কিংআমিং।
43018019	খামাল দাল·বাৎগিবা উনোন যীশুখো বিনি জা·রিকগিবারাংনি গিম্মিন আরো বিনি স্খিয়ানি গিম্মিন সিং·জক।
43018020	যীশু আগানচাকজক, “আংআ মান্দিরাংচা ফারাকেন খাৎথা আগানজক। আংআ ফাংনান থম·দাকরামও আরো থরম নক্কো জেও দিমদাক যিহূদীরাং থ·ম্মা উয়ো স্খিজক। আংআদে মিৎথিনাও মামুংখোবা আগানজা;
43018021	ইন্দিবা মুয়ানা আংখো সিং·আ? আংনি আগানাখো খিন্নাগিবারাংচা সিং·বো আংআ বিসংনা মুয়াখো আগানজক। আংনি আগানগিবাও বিসংনি হা·আইগিজা দংজা।
43018022	যীশুনি ইন্দাকে আগানমিত্তিংও বিনি সেফাংও চাদেংগিবা পেয়াদারাংওনি সাকসা বিনি নাথেংখো দকথাপে আগানজক, “না·আ খামাল দাল·বাৎগিবানা ইন্দাকে আগানচাক্কিংজক?”
43018023	যীশু বিনা আগানজক, “আংআ নামগিজাখো আগানোদে উখো ফিন্নিকবো। ইন্দিবা নাম্মাখো আগানোদে মুয়ানা আংখো দক্কিংআ?”
43018024	উনোন হানন যীশুখো খাআ গ্মাংআন খামাল দাল·বাৎগিবা কাইয়াফাচা ওয়াত্তেতজক।
43018025	শিমোন-পিতরনি চাদেংএ ওয়া·আল চাকমিত্তিংও মান্দিরাং বিখো ইনজক, “না·আবা বিনি জা·রিকগিবারাংওনি সাকসামা?” পিতর জিচাকে আগানজক, “হং·জা, আংআদে হং·জা।”
43018026	পিতর জেনি নাচিলখো দেন·ফাকামিং বিনি সাকসা চাচ্চি খামাল দাল·বাৎগিবানি নকখলমিং। বিয়া আগানজক, “আংআ নাং·খো বাগানচা বিমুং নিকজামিংমা?”
43018027	পিতর দা·আবা জিচাকজক, আরো উনোন দো·ও মাংসা গিসিকজক।
43018028	যিহূদী দাল·বাৎগিবারাং ফ্রিংও যীশুখো কাইয়াফাওনি রোমনি দাল·বাৎগিবা শাসন দাকগিবা পীলাতনি নকচা রিম্মাংজক। ইন্দিবা বিসং উয়া নকনি নিং·আও নাপজাজক জেদাক্কোদে রংথালে দংএ ওয়াতচাংআনি চা·আখো চা·না মা·ন্না।
43018029	উনোন পীলাত হা·ফালও বিসংচা রি·বাএ আগানজক, “ইয়া মান্দিখো না·সং মুয়া দোসখো হ·ন্নে দোসগ্মাং দাক্কিংজক?”
43018030	যিহূদী দাল·বাৎগিবারাং আগানজক, “বিয়া নামগিজা কামখো দাকজাওদে চিংআ নাং·চা বিখো রিমবাজানুয়ামিং।”
43018031	পীলাত বিসংনা আগানজক, “ইখো না·সং রিম্মাংএ না·সংনি বেওয়াল গিত্তা বিচাল দাকবো।” ইনি গিম্মিন যিহূদী দাল·বাৎগিবারাং পীলাতনা আগানজক, “ইন্দিবা মান্দিনা সিয়ানি শাস্তিখো হ·ন্নানি বিলদে চিংনি জাক্কো দংজা।”
43018032	বাদিকে দাক্কে আন·থাং সিনুয়া যীশু স্খাংআন আগানামিং। ইরাং হং·জক জেদাক্কে বিনি উয়া খাৎথা চু·সকা।
43018033	উনোন পীলাত দা·আবা নক নিং·আওনা নাপজক আরো যীশুখো রিক্কামে আগানজক, “না·আন যিহূদীরাংনি রাজামা?”
43018034	যীশু আগানজক, “না·আ আন·থাংওনিন ইয়া খাৎথাখো আগানিংআমা, বা সাকগিপ্পিনরাং আংনি গিম্মিন নাং·না আগানে হ·ন্না?”
43018035	পীলাত আগানচাকজক, “আংআ যিহূদীমা? নাং·নি জাতস্খারাং আরো খামাল দাল·গিবারাং নাং·খো আংনি জাক্কো হন·জক। না·আ মুয়াখো দাক্কা?”
43018036	যীশু আগানজক, “আংনি সংনক ইয়া হা·গিলসাকনি হং·জা। আংনি সংনক ইয়া হা·গিলসাকো হং·ওদে আংআ যিহূদী দাল·বাৎগিবারাংনি জাক্কো জেদাক্কে গা·আকজা উনি গিম্মিন আংনি মান্দিরাং দাকগ্রিকনুয়ামিং; ইন্দিবা আংনি সংনকদে ইয়া হা·গিলসাকনি হং·জা।”
43018037	পীলাত যীশুনা আগানজক, “ইন্দাকোদে না·আ রাজামা?” যীশু আগানজক, “আংআন রাজা ইন্নে না·আ খাকখেৎখোন আগানজক। বিবিনা চাক্কে সাক্ষি হ·ন্না আংআ আৎচিজক আরো উনি গিম্মিন আংআ হা·গিলসাকো রি·বাজক। সাবা বিবিও দংওদে আংনি খাৎথাখো খিন্নাচাক্কা।”
43018038	পীলাত বিনা আগানজক, “বিবি মুয়া?” ইয়া খাৎথাখো আগানে বিয়া হা·ফালচা যিহূদী দাল·বাৎগিবারাংচা রি·য়াংফিলে আগানজক, “আংআ বিনি মামুং দোসখোন নিকজাংআ।
43018039	ইন্দিবা না·সংনি বেওয়াল মিংসা দংআ, ওয়াতচাংআনি সালো আংআ না·সংনা সাকসা বন্দিখো ওয়াত্তেতিংআ। যিহূদীরাংনি রাজাখো আংআ ওয়াত্তেতনা, ইখো না·সং হা·ম্মামা?”
43018040	ইনি গিম্মিন দিমদাকান চ্রিকে ইনজক, “বিখো হং·জা, বারা্ববাখোসা।” উয়া বারা্ববা সাকসা রা·সেকগিবা হং·আমিং।
43019001	উনোন পীলাত যীশুখো রা·আংএ চাবুকচা দকখানা গি·য়েৎজক।
43019002	সিপাইরাং বুসুনি গি·সা মুকুটখো থারিয়ে যীশুনি স্খুও স্থিকেতজক।
43019003	জা·মানো বিখো গিৎচাকম্রাং বা·রাখো গান্নেতজক আরো বিচা রি·য়াংএ আগানজক, “ও যিহূদীরাংনি রাজা, রাসং হং·খানা!” ইখো আগানে সিপাইরাং বিনি নাথেংখো দকথাপনা হা·বাচেংজক।
43019004	পীলাত হা·ফালও রি·বাফিলে মান্দিরাংনা আগানজক, “নিবো, আংআ বিখো হং·খাত্তেতি না·সংচা রা·বাজক জেদাক্কে আংআ বিনি মামুং দোসখোন নিকজাংআ ইন্নে না·সং হা·আইনা মা·ন্না।”
43019005	যীশু উয়া বুসুনি মুকুটখো আরো গিৎচাকম্রাং বা·রাখো চিন্নে হা·ফালও রি·বাজক। উনোন পীলাত মান্দিরাংনা আগানজক, “ইয়া নিবো, উয়া মান্দি।”
43019006	যীশুখো নিক্কে খামাল দাল·গিবারাং আরো পেয়াদারাং চ্রিকে আগানজক, “চিসলো দাৎখাপবো, বিখো চিসলো দাৎখাপবো।” পীলাত মান্দিরাংনা আগানজক, “না·সংআন বিখো রা·আংএ চিসলো দাৎখাপবো, মুয়ানা আংআ বিনি মামুং দোসখোন নিকজাংআ।”
43019007	যিহূদীরাংনি দাল·গিবারাং পীলাতনা আগানজক, “চিংনি গি·সা নিয়াম দংআ, উয়া নিয়াম গিত্তা বিয়া সিনা খ্রাআ, মুয়ানা বিয়া আন·থাংখো ইসলনি দেফান্থি ইনজক।”
43019008	পীলাত ইয়া খাৎথাখো খিন্নাএ খেনবিজক।
43019009	বিয়া নক নিং·আচা রি·য়াংফিলে যীশুখো সিং·জক, “না·আ বাওনি রি·বাজক?” ইন্দিবা যীশু পীলাতনা মামুংখো আগানচাকজাজক।
43019010	ইনি গিম্মিন পীলাত যীশুনা আগানজক, “না·আ আংমুং খু·সুক আগানজানুয়ামা? নাং·খো ওয়াতনা বা চিসলো হ·ন্না আংনি বিল দংআ ইখো না·আ হা·আইয়ামা?”
43019011	যীশু আগানচাকজক, “সাক্কাওনি নাং·না বিল হন·জাওদে আংনি সাক্কাও নাং·নি মামুং বিলআন দংজানুয়ামিং। উনি গিম্মিন আংখো নাং·নি জাক্কো হন·গিবানিন পাপ বাং·বাত্তা।”
43019012	ইয়া খাৎথাখো খিন্নাএ পীলাত যীশুখো ওয়াতনা হাম·জক, ইন্দিবা যিহূদীরাংনি দাল·গিবারাং চ্রিকে আগানজক, “না·আ ইয়া মান্দিখো ওয়াত্তোদে না·আ সম্রাট কৈসরনি রিপ্পেং হং·জা। সাবা আন·থাংখো রাজা ইন্নোদে বিয়া সম্রাট কৈসরনি বোবিল হং·আ।”
43019013	ইখো খিন্নাএ পীলাত যীশুখো হা·ফালও রা·বাজক আরো রং·থিচা রিক্কা মিংগিবা বিচাল দাকরামো আসংজক। ইব্রীয় খু·সুকচা উয়া হা·দামখো গা্ববাথা মিংনুয়ামিং।
43019014	উয়া সাল ওয়াতচাংআনি সালনা থারিসোআনি সালমিং। উনো সালজাচ্চিমাং হং·আমিং। পীলাত যিহূদীরাংনি দাল·গিবারাংনা আগানজক, “ইয়া নিবো, না·সংনি রাজা।”
43019015	ইনি গিম্মিন বিসং চ্রিকে আগানজক, “হা·রিকেতবো, হা·রিকেতবো! বিখো চিসলো দাৎখাপবো।” পীলাত বিসংনা আগানজক, “না·সংনি রাজাখো আংআ চিসলো দাৎখাপনুয়ামা?” খামাল দাল·গিবারাং আগানচাকজক, “সম্রাট কৈসরনি আগ্রে চিংনি সাকসাবা রাজা দংজা।”
43019016	উনোন পীলাত যীশুখো চিসলো দাৎখাপনা বিসংনি জাক্কো হ·ন্নেতজক। উনোন সিপাইরাং যীশুখো রা·আংজক।
43019017	যীশু আন·থাংআন আন·থাংনি চিসলখো রিপ্পিএ স্খু বিখ্রক মিংগিবা হা·দাম দামসাওনা রি·য়াংজক। উয়া হা·দামখো ইব্রীয় খু·সুকচা গল্‌গথা মিংআমিং।
43019018	উয়ো বিসং যীশুখো চিসলো দাৎখাপজক- যীশুখো জাংচিও আরো বিনি সামগ্মিও গিপ্পিন সাকগ্মিখো দাৎখাপজক।
43019019	পীলাত দোসনি খাৎথাখো চক্কে যীশুনি চিসল সাক্কাও ফা·থাপজক। “নাসরতনি যীশু, যিহূদীরাংনি রাজা” ইন্নে উনো চক্কা দংআমিং।
43019020	যীশুখো চিসলো দাৎখাপগিবা হা·দাম সংজিলমানি সেফাংওমিং ইনি গিম্মিন যিহূদীরাংওনি বাং·এন উয়া চক্কাখো পড়িজক। উখো ইব্রীয়, রোম আরো গ্রীক খু·সুকচা চক্কামিং।
43019021	উনোন যিহূদীরাংনি খামাল দাল·গিবারাং পীলাতনা আগানজক, “ ‘যিহূদীরাংনি রাজা,’ ইখো চকগিজা উনাবাত্তে ইন্দাকে চকবো, ‘বিয়া আগান্নুয়ামিং, আংআ যিহূদীরাংনি রাজা।’ ”
43019022	পীলাত আগানজক, “আংআ জেখো চকজক উখোন চকজক।”
43019023	যীশুখো চিসলো দাৎখাপানি জা·মানো সিপাইরাং বিনি বা·রারাংখো রা·এ আন·থাংথাংও বাক ব্রি দাক্কে সুয়ালজক। জা·মানো বিসং যীশুনি চলাখোবা রা·জক। উয়া চলাও সিক্কা দংজামিং, সাক্কাওনি খা·মাওনা দিপ্পাৎ গিম্মিকখোন জাকচা খয়ে থারিয়ামিং।
43019024	উখো নিক্কে সিপাইরাং সাকসা সাকগিপ্পিননা আগানজক, “ইখো চিৎগিজা ইন্দিবা লটারি খা·ল্লে নিখুনা ইয়া সানি হং·নুয়া।” ইরাং হং·জক জেদাক্কে রংথালগিবা শাস্ত্রনি ইয়া খাৎথা চু·সকা, বিসং আন·থাংথাংনি গিসেপো আংনি বা·রারাংখো সুয়ালা, আরো আংনি বা·রানা বিসং লটারি খা·ল্লা। আরো বিবিন সিপাইরাং ইরাংখো দাক্কামিং।
43019025	যীশুনি মা·গিবা, বিনি মা·গিবানি নগিবা, ক্লোপানি জিকগিবা মরিয়ম আরো মগদলীনী মরিয়ম যীশুনি চিসল কেচ্চিও চাদেংএ দংআমিং।
43019026	যীশু বিনি মা·গিবাখো আরো বিনি খা·সাগিবা জা·রিকগিবাখো চাদেংএ দংআখো নিকজক। বিনি মা·গিবানা বিয়া আগানচেংজক, “হাইওয়া নিবো, নাং·নি দেফান্থি।”
43019027	উনি জা·মানো উয়া জা·রিকগিবানা আগানজক, “হাইওয়া নিবো, নাং·নি মা·গিবা।” উয়োনিন উয়া জা·রিকগিবা যীশুনি মা·গিবাখো বিনি আন·থাংনি নকচা রিম্মাংজক।
43019028	ইনি জা·মানো গিম্মিকান বন·খামজক ইখো হা·আইএ রংথালগিবা শাস্ত্রনি খাৎথা চু·সকখানা ইন্নে যীশু আগানজক, “আংআ চি রিংনা হা·সিকা।”
43019029	মেসেং বিৎচি গাপ্পা গি·সা দনচাক্রা উয়া হা·দামও দংআমিং। উনো বিসং গি·সা সপন্‌জখো সিম·চিম্মে আরো এসোব বিফাংনি ডালাও সিকসেপে উখো যীশুনি খু·সুকচা রিম·জক।
43019030	যীশু উয়া মেসেং বিৎচিখো রিংআনি জা·মানো আগানজক, “বন·জক।” জা·মানো বিয়া স্খু দেংগকে জাংগি গালজক।
43019031	উয়া সাল মানিয়ানি সালখো থারিয়ানি সাল হং·আমিং। উনি সালসাও নেং·থাকানি সালমিং, আরো উয়া নেং·থাকানি সাল মংসংগিবা সাল হং·আমিং ইন্নে যিহূদীরাংনি দাল·গিবারাং হা·ম্মামিং জেদাক্কে উয়া সালো বে·এনরাংখো চিসল সাক্কাও দনজা। ইনি গিম্মিন চিসলো দাৎখাপগিবারাংনি জা·আখো ফি·এ চিসলোনি বিসংখো রা·আংএতখানা বিসং পীলাতচা মল·মলজক।
43019032	উনোন সিপাইরাং রি·বাএ যীশুমুং চিসলো দাৎখাপগিবা সাকগ্মিনি জা·চকখো ফি·এ গালজক।
43019033	জা·মানো সিপাইরাং যীশুনি সেফাংও রি·বাএ বিখো সিয়াখো নিক্কে বিনি জা·আখো ফি·জাজক।
43019034	ইন্দিবা সিপাই সাকসা বিনি অকসামবেংখো সু·জক, আরো উনোন উয়োনি হান·চি আরো চি হং·খাতবাজক।
43019035	আন·থাংনি মিক্রোনও ইন্দাকারাংখো নিকগিবান সাক্ষি হ·ন্নে আগানজক, আরো বিনি সাক্ষি হ·ন্না বিবিন হং·আ। বিয়া হা·আইয়া, বিনি আগানারাং বিবি হং·আ জেদাক্কে না·সংবা বিবিরা·না মা·ন্না।
43019036	ইরাং হং·আমিং জেদাক্কে রংথালগিবা শাস্ত্রনি ইয়া খাৎথা চু·সকা, “বিনি গ্রেং গি·সাখোবা ফি·আ হং·জানুয়া।”
43019037	দা·আবা শাস্ত্রনি দা·আও মিংসা খাৎথা ইয়ান- “জেখো বিসং সু·জক বিচাখো বিসং নিএতনুয়া।”
43019038	ইরাং হং·আনি জা·মানো অরিমাথিয়া সংনি যোষেফ যীশুনি বে·এনখো রা·আংনা পীলাতচা মল·মলজক। যোষেফ যীশুনি সিউল দাক্কে জা·রিকগিবা হং·আমিং, মুয়ানা বিয়া যিহূদীরাংনি দাল·গিবারাংনা খেন্নুয়ামিং। পীলাতনি আগানানি জা·মানো বিয়া রি·বাএ যীশুনি বে·এনখো রা·আংজক।
43019039	স্খাংও ওয়াল্লো যীশুচা রি·বাগিবা নীকদীমবা সৎবংআমাং সিম্মিলগিবা তেলখো আরো আগরখো ব্রিনে রা·বাজক।
43019040	জা·মানো বিসং যীশুনি বে·এনখো রা·এ যিহূদীরাংনি গোপ্পানি নিয়াম গিত্তা উয়া গিম্মিক সিম্মিলাখো হ·ন্নে বে·এনখো বা·রাচা বিল·রিমরিমজক।
43019041	যীশুখো দাৎখাপগিবা হা·দামও বাগান দামসা দংআমিং আরো উয়ো গিত্তাল গি·সা গোপরাম দংআমিং। উয়া গোপরামও দারাংখোবা গোপখুজামিং।
43019042	উয়া সাল যিহূদীরাংনি পর্বনা থারিসোআনি সালমিং, আরো উয়া গোপরামবা সেফাংওন দংআনি গিম্মিন বিসং যীশুখো উয়া গোপরামওন দনজক।
43020001	আনথিনি স্খাংগিবা সালো ফ্রিংওয়ালনি, আন্দালমিত্তিংওন মগ্‌দলীনী মরিয়ম উয়া গোপরামনি সেফাংওনা রি·য়াংজক। বিয়া গোপরামনি মিকখাংওনি রং·থিখো জিত্তেতাখো নিকজক।
43020002	উনি গিম্মিন বিয়া শিমোন-পিতর আরো যীশুনি খা·সাগিবা জা·রিকগিবাচা খাত্তাংএ রি·য়াংএ আগানজক, “মান্দিরাং গোপরামওনিখো গিত্তেলখো রা·আংজক। বিখো বাও দনজক উখো চিংআ হা·আইজা।”
43020003	পিতর আরো উয়া সাকগিপ্পিন জা·রিকগিবা উনোন হং·খাতে গোপরামচানা রি·য়াংজক।
43020004	সাকগ্মি দামসান খাত্তাংআমিং। সাকগিপ্পিন জা·রিকগিবা পিতরনা বাত্তে থারাকে খাত্তাংএ স্খাং গোপরামচানা রি·বাচেংজক, ইন্দিবা বিয়া গোপরামনি নিং·আচানা নাপজাজক।
43020005	বিয়া বামগপ্পে যীশুনি বে·এনো বিল·রিমরিমে দনগিবা বা·রারাংখো গা·আকে দংআখো নিকজক।
43020006	শিমোন-পিতরবা বিনি জা·মানো রি·বাএ গোপরাম নিং·আওনা নাপজক আরো বা·রারাংখো গা·আকে দংআখো নিকজক।
43020007	বিয়া আরোবা নিকজক, বিনি স্খুও খাথিপগিবা রুমাল গিপ্পিন বা·রারাংমুং দংজা, ইন্দিবা দিংথাং দাক্কে হা·দাম গি·সাও বি·ল্লে দন্নাখো নিকজক।
43020008	স্খাং গোপরামচানা সকবাগিবা জা·রিকগিবাবা উনো নিং·আচা নাপজক আরো নিক্কে বিবিরা·জক।
43020009	সিয়াওনি যীশুনি চাখাতফিলনা নাংনুয়া, ইন্নে রংথালগিবা শাস্ত্রনি উয়া খাৎথাখো বিসং স্খাংওদে হা·আইনা মান·জামিং।
43020010	ইনি জা·মানো জা·রিকগিবারাং নকচানা রি·য়াংফিলজক,
43020011	ইন্দিবা মরিয়ম গোপরামনি হা·ফালও চাদেংএ গ্রাপনা হা·বাচেংজক। বিয়া গ্রাপারিন বামগোপে গোপরাম নিং·আচানা নিয়েতজক,
43020012	যীশুনি বে·এনখো জেও দন্নামিং উয়ো গ্বিবক বা·রা গানগিবা সা·গ্রে সাকগ্মি আসংএ দংআ- স্খুফাংচাবাক্কা সাকসা আরো সাকগিপ্পিন জা·চকচাবাক্কা আসংআ।
43020013	বিসং মরিয়মখো ইনজক, “মুয়ানা গ্রাপিংআ?” মরিয়ম বিসংনা আগানজক, “মান্দিরাং আংনি গিত্তেলখো রা·আংজক আরো বিখো বাওনা দন্না উখো হা·আইজা।”
43020014	ইয়া খাৎথাখো আগানে মরিয়ম খিসাংফিলে নিএতো যীশুনি চাদেংএ দংআখো নিকজক, ইন্দিবা বিয়ান যীশু উখো হা·আইনা মান·জাজক।
43020015	যীশু বিখো ইনজক, “মুয়ানা গ্রাপিংআ? সাখো সান্দিংআ?” যীশুখো বাগান নিরকখিগিবা চানচিয়ে মরিয়ম আগানজক, “নিবো, না·আ বিখো রা·আংএ দংওদে বাচ্চা দন্না উখো আগানবো। আংআন বিখো রা·আংনুয়া।”
43020016	যীশু বিখো ইনজক, “মরিয়ম।” উনি গিম্মিন মরিয়ম চাদেংফিলে অরাম খু·সুকচা যীশুখো ইনজক, “র্ববুনি।” ইখো ফি·ওদে ইনি অর্থ হং·আ স্খিগিবা।
43020017	যীশু মরিয়মনা আগানজক, “আংখো দা·আ রি·ম্মে রা·রিকাবো, মুয়ানা আংআ দা·আওবা সাক্কাচা আপফাওনা রি·য়াংখুজা। না·আ জংআদারাংনা রি·য়াংএ আগানবো, আংনি আরো না·সংনি ফাগিবা, জে আংনি আরো না·সংনি ইসল হং·আ, আংআ সাক্কাওনা বিচা রি·য়াংআ।”
43020018	উনোন মগ্‌দলীনী মরিয়ম জা·রিকগিবারাংচা রি·য়াংএ আগানজক, বিয়া গিত্তেলখো নিকজক আরো গিত্তেলান বিনা ইয়া খাৎথারাংখো আগানজক।
43020019	উনসালোন, আনথিনি স্খাংগিবা সালো হান·থামও জা·রিকগিবারাং যিহূদীরাংনি দাল·গিবারাংনা খেন্নে নকনি গিম্মিক দ·গারাংখো চিপচাংএ হা·দাম দামসানো থম·দাকামিং। উনোন যীশু রি·বাএ বিসংনি জাংচিও চাদেংএ আগানজক, “না·সংও থম·থমখানা।”
43020020	ইখো আগানে বিয়া বিনি জাক সামগ্মিখো আরো অক্‌সিচাবাক্কাখো বিনি জা·রিকগিবারাংনা ফিন্নিকজক। গিত্তেলখো নিক্কে জা·রিকগিবারাং নাম্মেন খুসি হং·বিজক।
43020021	জা·মানো যীশু দা·আবা বিসংনা আগানফিলজক, “না·সংও থম·থমখানা। ফাগিবা জেদাক্কে আংখো ওয়াত্তেতজক উয়ানদাক্কে আংআবা না·সংখো ওয়াত্তেতিংআ।”
43020022	ইয়া খাৎথাখো আগানে বিয়া জা·রিকগিবারাংনি সাক্কাও স্ফুদাপে আগানজক, “গিসিক রংথালগিবাখো রা·চাকবো।
43020023	না·সং সানিবা পাপখো ক্ষেমা দাক্কোদে বিনি পাপখো ক্ষেমা দাকনুয়া, আরো সানিবা পাপখো ক্ষেমা দাকজাওদে বিনি পাপখো ক্ষেমা দাকজানুয়া।”
43020024	যীশুনি রি·বামিত্তিংও থোমা মিংগিবা উয়া সাকচিগ্মি জা·রিকগিবারাংওনি সাকসা বিসংমুং দংজামিং। ইয়া থোমাখো সা·চাপ মিংআমিং।
43020025	গিপ্পিন জা·রিকগিবারাং জা·মানো থোমানা আগানজক, “চিংআ গিত্তেলখো নিকজক।” থোমা বিসংনা আগানজক, “আংআ বিনি জাক সামগ্মিও গজালনি চিনখো নিকজাওদে, উয়া চিনো জাকসিখো হ·ন্নে নিজাওদে আরো বিনি অক্‌সিও জাকখো হন·জাওদে, ইন্দিদে আংআ মামুং দাক্কেবা বিবিরা·জানুয়া।”
43020026	ইনি সাল চেৎনি জা·মানো জা·রিকগিবারাং ফি·ল্লে নক্কোনা থম·জক, আরো থোমাবা বিসংমুং দংআমিং। দ·গা গিম্মিক চিপচাংআ দংওবা যীশু রি·বাএ বিসংনি জাংচিও চাদেংএ আগানজক, “না·সংও থম·থমখানা।”
43020027	জা·মানো বিয়া থোমানা আগানজক, “নাং·নি জাকসিখো ইনো হ·ন্নে আংনি জাক সামগ্মিখো নিবো আরো নাং·নি জাকখো সিল্লে আংনি অক্‌সামবেংও দনবো। বিবিরা·গিজাগিবা হং·গিজা ইন্দিবা বিবিরা·গিবা হং·বো।”
43020028	উনোন থোমা আগানজক, “গিত্তেল আংনি, ইসল আংনি।”
43020029	যীশু বিনা আগানজক, “থোমা, না·আ আংখো নিক্কানি গিম্মিন বিবিরা·আংআমা? জেরাং নিকগিজান আংখো বিবিরা·আ বিসংখো মিৎথেলা।”
43020030	যীশু জা·রিকগিবারাংনি মিকখাংও বাং·বিয়া চিননি কামরাংখো দাক্কামিং; উরাংখো ইয়া খি·তাপও চকখুজা।
43020031	ইন্দিবা ইরাংখো চকজক জেদাক্কে না·সং বিবিরা·আ, যীশুন খ্রীষ্ট, ইসলনি দেফান্থি হং·আ, আরো বিবিরা·এ বিগিত্তা জাংগিখো মা·ন্না।
43021001	উনি জা·মানো যীশু দা·আবা তিবিরিয়া সাগালনি রিক্কামো জা·রিকগিবারাংনা মিকখাং ফা·জক। হং·আনিরাং ইন্দাকে হং·আমিং:
43021002	শিমোন-পিতর, থোমা (জেখো সা·চাপ মিংআ), গালীল হা·দকনি কান্না সংনি নথনেল, সিবদিয়নি দেফান্থিরাং আরো যীশুনি গিপ্পিন সাকগ্মি জা·রিকগিবারাং আপসান দংরিমামিং।
43021003	শিমোন-পিতর বিসংনা আগানজক, “আংআ না·থক রিম·না রি·য়াংআ।” বিসং আগানজক, “চিংআবা নাং·মুং রি·য়াংনুয়া।” উনোন বিসং হং·খাতে রিংও গাদোজক, ইন্দিবা উনি ওয়াল্লোদে মামুংখোবা রিম·না মান·জাজক।
43021004	ওয়াল সেং·বামিত্তিংও যীশু সাগালনি রিক্কামো রি·বাএ চাদেংজক। ইন্দিবা বিয়ান যীশু, ইখো জা·রিকগিবারাং হা·আইনা মান·জাজক।
43021005	বিয়া জা·রিকগিবারাংনা আগানজক, “বি·সারাং, মামুংখোবা মান·জাজকমা?” বিসং আগানজক, “হং·জা, মান·জাজক।”
43021006	যীশু বিসংনা আগানজক, “রিংনি জাক্রাচাবাক জালখো গোবো, মা·ন্নুয়া।” উনোন বিসং জালখো গোজক, আরো না·থক বাং·এ গাদোআনি গিম্মিন বিসং উখো সালদোবানা মান·জাজক।
43021007	যীশু জে জা·রিকগিবাখো খা·সানুয়ামিং বিয়া পিতরনা আগানজক, “বিয়ান গিত্তেল।” উনো শিমোন-পিতর বে·এনো মামুং বা·রাখো চিনগোপজামিং। উনি গিম্মিন “বিয়ান গিত্তেল” ইন্নে খিন্নাওন বিয়া বে·এনো বা·রাখো চিনগোপে সাগালও চক্কোনজক।
43021008	বিসং রিক্কামোনি বাং·এ চে·ল্লাও দংজামিং, মিটার রিৎচাসা গিত্তা চেল·গ্রিকে দংআমিং। ইনি গিম্মিন গিপ্পিন জা·রিকগিবারাং না·থক গাপগিবা জালখো সালদোদোএ রিংও দাক্কে রিক্কামোনা রি·বাজক।
43021009	রিক্কামো হং·খাতে রি·বাএ বিসং হাংগালনি ওয়া·আলখো আরো ওয়া·আলনি সাক্কাও না·থক দন্নাখো নিকনা মান·জক; উয়ো রুটিবা দংআমিং।
43021010	উনোন যীশু বিসংনা আগানজক, “দা·আও না·থক রিম·গিবানিখো মিত্তাম রা·বাবো।”
43021011	শিমোন-পিতর রিংচা রি·য়াংএ জালখো রিক্কামো সাল্লে রা·বাজক। মাংরিৎচাসা সৎবংআ গিত্থাম দাল·বিয়া না·থকরাংচা জাল গাপ্পামিং। না·থক বাং·বিওবা জাল গিৎচিতজাজক।
43021012	যীশু বিসংনা আগানজক, “রি·বাবো, চা·বো।” জা·রিকগিবারাংনি গিসেপো সাকসাবা “না·আ সা?” ইন্নে সিং·না ফা·জাজক, মুয়ানা বিয়ান গিত্তেল ইন্নে বিসং হা·আইয়ামিং।
43021013	জা·মানো যীশু রি·বাএ রুটিখো রা·এ বিসংনা হন·জক, আরো উয়ানদাক্কে না·থকখোবা হন·জক।
43021014	সিয়াওনি চাখাতানি জা·মানো যীশু রাং·গিত্থাম জা·রিকগিবারাংনা মিকখাং ফা·জক।
43021015	বিসংনি চা·মানো যীশু শিমোন-পিতরনা আগানজক, “যোহননি দেফান্থি শিমোন, বিসংনা বাত্তে না·আ আংনা খা·সাবাত্তামা?” শিমোন-পিতর বিনা আগানজক, “হো·এ, গিত্তেল, না·আ হা·আইয়া না·আ আংনি বাসিক খা·সাগিবা হং·আ।” যীশু বিনা আগানজক, “আংনি মেষ বি·সারাংখো নিরিকবো।”
43021016	যীশু রাং·গ্মিও বিনা আগানজক, “যোহননি দেফান্থি শিমোন, না·আ আংনা খা·সামা?” শিমোন-পিতর বিনা আগানজক, “হো·এ, গিত্তেল, না·আদে হা·আইয়ান না·আ আংনি বাসিক খা·সাগিবা মান্দি।” যীশু বিনা আগানজক, “আংনি মেষরাংখো নিরকবো।”
43021017	জা·মানো বিয়া রাং·গিত্থামগিবাও শিমোন পিতরনা আগানজক, “যোহননি দেফান্থি শিমোন, বিবিন আংনা না·আ খা·সামা?” ইনি গিম্মিন পিতর দুক মান·জক, মুয়ানা যীশু বিখো রাং·গিত্থাম সিং·জক, “আংনা বিবিন না·আ খা·সামা?” ইনি গিম্মিন পিতর যীশুনা আগানজক, “গিত্তেল, না·আ দিমদাকখোন হা·আইয়া; না·আদে হা·আইয়ান নাং·না আংআ খা·সাবিয়া।” যীশু বিনা আগানজক, “আংনি মেষরাংখো নিরিকবো।
43021018	আংআ নাং·না বিবিন আগানিংআ, না·আ ফান্থি দংমিত্তিংও আন·থাংআন নাং·নি খাংখারিখো খানুয়ামিং আরো জেচা হা·সিকা উচান রি·য়াংনুয়ামিং। ইন্দিবা জেনসালো না·আ বুদেফা হং·নুয়া উনো না·আ জাকখো সিল্লেতনুয়া আরো সাকগিপ্পিন নাং·খো খানুয়া আরো না·আ জেচা রি·য়াংনা হা·সিকজানুয়া উচান রিম্মাংনুয়া।”
43021019	ইসলনি রাসংখো ফারাকনা পিতর বাদিকে দাক্কে সিনুয়া উখো হা·আইএতনা রি·য়াংএ যীশু ইয়া খাৎথাখো আগানজক। ইয়া খাৎথাখো আগানানি জা·মানো যীশু পিতরনা আগানজক, “আংমুং রি·বাবো।”
43021020	পিতর হান·ফিলে নিএতো যীশুনি খা·সাগিবা জা·রিকগিবানি জা·মান জা·মান রি·বাখো নিকজক। ইয়ান উয়া জা·রিকগিবা চা·মিত্তিংও জে যীশুচা বামগপ্পে আগানামিং, “গিত্তেল, নাং·খো বোবিলরাংনি জাক্কো জে রি·ম্মে হ·ন্নুয়া, বিয়া সা?”
43021021	পিতর বিখো নিক্কে যীশুনা আগানজক, “গিত্তেল, বিনি মুয়া হং·নুয়া?”
43021022	যীশু পিতরনা আগানজক, “আংনি রি·বাফিলখুজানা দিপ্পাৎ বিয়া দংখানা ইখো আংআ হা·ম্মোদে, নাং·নি মুয়া হং·আ? না·আ আংমুং রি·বাফাবো।”
43021023	ইনি গিম্মিন জংআদারাংও ইয়া খাৎথা গিপ্পাংজক, উয়া জা·রিকগিবা সিজানুয়া। যীশু ইন্দিবা পিতরনা উয়া জা·রিকগিবা সিজানুয়া ইন্নে আগানজা। ইন্দিবা বিয়া আগানামিং, “আংনি রি·বাফিলখুজানা দিপ্পাৎ বিয়া দংখানা ইখো আংআ হা·ম্মোদে, নাং·নি মুয়া হং·আ?”
43021024	উয়া জা·রিকগিবান ইরাংনি গিম্মিন সাক্ষি হ·ন্নিংআ আরো ইরাংখো চকজক। চিংআ হা·আইয়া বিনি সাক্ষি বিবি হং·আ।
43021025	যীশু আরো বাং·এন কাম দাক্কামিং। উরাংখো মিংসা মিংসা দাক্কে চক্কোদে ইন্দিতা খি·তাপ হং·নুয়ামিং, আংনি চানচিয়া গিত্তাদে উরাং ইয়া হা·গিলসাকো চাকজানুয়ামিং।
44001001	মান্দিরা·আখো মা·ন্না খ্রাগিবা থিয়ফিল, যীশুখো সালগিচা রা·দোআংনা স্খাং বিয়া জেখো দাক্কামিং আরো স্খিয়ামিং উয়া দিমদাকখোন আংআ আংনি স্খাংনি খি·তাপও চকজক। বিখো রা·দোআংনা স্খাং বিনি বাচ্ছিগিবা জা·রিকগিবারাংনা বিয়া গিসিক রংথালগিবাচা গি·য়েতামিং।
44001003	বিনি দুক চাক্কানি জা·মানো ইয়া মান্দিরাংনা বিয়া মিকখাং ফা·আমিং আরো বিনি থাংএ দংআনি গিম্মিন বিবিরা·আনিখো বাং·এন ফিন্নিকামিং। বিয়া সাল সৎব্রিনা দিপ্পাৎ জা·রিকগিবারাংনা মিকখাং ফা·এ ইসলনি সংনকনি গিম্মিন আগানামিং।
44001004	উনো যীশু জা·রিকগিবারাংমুং দংমিত্তিংও বিসংনা ইন্দাকে গি·য়েতামিং, “না·সং যিরূশালেমখো ওয়াত্তে দা·আ রি·য়াংআবো, ইন্দিবা আপফানি খু·রাচাক্কে হ·ন্না গিম্মিন জে খাৎথাখো না·সং আংচা খিন্নাজক উনি হা·সেল নিচাকসোবো।
44001005	যোহন চিও রিপ্পলেতনুয়ামিং, ইন্দিবা সাল বাং·গিজানি গিসেপো আপফানি উয়া খু·রাচাক্কা গিত্তা গিসিক রংথালগিবাও না·সং রিপ্পলনুয়া।”
44001006	জা·মানো জা·রিকগিবারাং থম·দাকে যীশুচা সিং·জক, “গিত্তেল, ইয়া সালো না·আ ইস্রায়েলরাংনি জাক্কো হা·খিংখো ফি·ল্লেতনুয়ামা?”
44001007	যীশু বিসংনা আগানজক, “জে সালখো বা সময়খো আপফা আন·থাংনি বিলও দন্না উখো না·সংনা হা·আইনা হন·জা।
44001008	ইন্দাকোবা গিসিক রংথালগিবা না·সংনি সাক্কাও রি·বানি জা·মানো না·সং বিলখো মা·ন্নুয়া, আরো যিরূশালেম, যিহূদিয়া গিম্মিকও আরো শমরিয়া হা·দকো আরো হা·গিলসাকনি বন·খামগিবা খি·থিকোনা দিপ্পাৎ না·সং আংনি সাক্ষি হং·নুয়া।”
44001009	ইয়া খাৎথাখো আগানানি জা·মানো জা·রিকগিবারাংনি মিকখাংওন যীশুখো রা·দোআংজক আরো বিয়া গাদিলা ফিলসানি মিৎথিনাও রি·য়াংজক।
44001010	যীশুনি সাক্কাচানা দো·আংমিত্তিংও জা·রিকগিবারাং সিলগাচানা মিকজাপগিজা নিএ দংআমিং। উনোন বা·রা গ্বিবক গানগিবা মান্দি সাকগ্মি জা·রিকগিবারাংনি সেফাংও চাদেংএ আগানজক,
44001011	“গালীলনি মান্দিরাং, ইনো চাদেংএ সিলগাচানা মুয়ানা নিএ দংআ? না·সংওনি জেখো রা·দোআংজক উয়া যীশুখো জেদাক্কে না·সং সালগিচানা রি·য়াংআখো নিকজক উয়ানদাক্কেন বিয়া রি·বাফিলনুয়া।”
44001012	উনোন জা·রিকগিবারাং জৈতুন হা·ব্রিওনি যিরূশালেমচানা রি·বাফিলজক। যিরূশালেম সংজিলমাওনি ইয়া হা·ব্রি কিলোমিটারসা চে·ল্লাও দংআমিং।
44001013	সংজিলমাওনা সক্কাংএ বিসং আন·থাংথাংনি দংগিবা গাদাং সাক্কানি নকদ্রিংওনা রি·য়াংজক। ইয়া জা·রিকগিবারাং হং·জক পিতর, যোহন, যাকোব আরো আন্দ্রিয়, ফিলিপ আরো থোমা, বর্‌থলময় আরো মথি, আলফেয়নি দেফান্থি যাকোব আরো হা·সংনা খা·ফাকগিবা শিমোন আরো যাকোবনি দেফান্থি যিহূদা।
44001014	বিসং দিমদাকান বিবিরা·গিবা মিচিকরাংমুং আরো যীশুনি মা·গিবা মরিয়ম আরো যীশুনি জংগিবারাংমুং সালাজ্রিং গিসিক আপসান হং·এ বি·নুয়ামিং।
44001015	উয়া সময়ও পিতর সালসাও খ্রীষ্টখো বিবিরা·গিবা সাক রিৎচাসা খলগ্রিকমাং মান্দিরাংনি গিসেপো চাদেংএ আগানজক,
44001016	“জংআদারাং, গিসিক রংথালগিবা স্খাংও রাজা দায়ূদনি খু·সুকচা যিহূদানি গিম্মিন জেখো আগানসোআমিং রংথালগিবা শাস্ত্রনি উয়া খাৎথা চু·সকনা নাংআমিং। জেরাং যীশুখো রি·ম্মামিং, বিসংনা ইয়া যিহূদান রামা ফিন্নিকে রা·আংআমিং।
44001017	বিয়া আনচিংওনিন সাকসা হং·আমিং আরো আনচিংমুং কাম দাকনা বিখো বাচ্ছিয়ে রা·আমিং।”
44001018	নামগিজা কামরাংচা যিহূদা জে থাংখাখো মা·ন্নামিং উচা বিয়া হা·বা দামসাখো ব্রিজক, আরো উয়ো গা·আকে বিনি বিক্‌মা ব্রেতজক আরো বিবিকরাং হং·খাতথকজক।
44001019	যিরূশালেমনি দিমদাকান উয়া খাৎথাখো খিন্নামিং। ইনি গিম্মিন বিসংনি খু·সুকচা ইয়া হা·বাখো বিসং আকেল্‌দামা বা হান·চিনি হা·বা ইন্নে মিংআ।
44001020	জা·মানো পিতর আগানজক, “রংথালগিবা শাস্ত্রনি গীতরাং মিংগিবা খি·তাপও চক্কা দংআ, বিনি নক বাংবাং দংখানা; উয়ো সাকসাবা দংজাখানা। আরোবা চক্কা দংআ, বিনি দাল·গিবা কামখো সাকগিপ্পিন রা·আংখানা।
44001021	“ইনি গিম্মিন যীশুনি সিয়াওনি থাংচাফিল্লানিখো সাক্ষি হ·ন্না গিত্তা সাকগিপ্পিনখো আনচিংও আগানস্খাওদে ওয়াত্তেতারাংনি দলও রা·না নাংনুয়া। যোহননি রিপ্পলেতাওনি হা·বাচেংএ যীশুখো আনচিংওনিখো রা·দোআংজানা দিপ্পাৎ গিত্তেল যীশু আনচিংমুং রি·য়া-দো·আ দিপ্পাৎ জে মান্দিরাং আনচিংমুং দংআমিং, উয়া মান্দি বিসংওনি সাকসা হং·খানা।”
44001023	উনোন জা·রিকগিবারাং যোষেফ, জেখো বর্‌শাববা আরো যুষ্ট মিংআমিং, বিখো আরো মত্তথিয়খো, ইয়া সাকগ্মিনি বিমুংখো আগানজক।
44001024	জা·মানো বিসং ইন্দাকে আগানে বি·জক, “গিত্তেল, না·আ দিমদাকনি খা·থংখোন হা·আইয়া। যিহূদা বিনি মান·গ্মি শাস্তিখো মা·ন্না ইন্নে ওয়াত্তেতানি কামখো ওয়াতজক। দা·আও ইয়া সাকগ্মিওনি জেখো না·আ বাচ্ছিজক বিখো না·আ চিংনা ফিন্নিকবো।”
44001026	বিসং চিঠি খা·ল্লানি জা·মানো মত্তথিয়নি বিমুং গাদোজক। ইনি গিম্মিন মত্তথিয় উয়া সাকচিসা ওয়াত্তেতারাংমুং দংফাজক।
44002001	বাং·গিজা সালনি জা·মানো সৎবংআগিবা সালো জা·রিকগিবারাং হা·দামসানো থম·থকজক।
44002002	উনোন সিলগাচানি রাং·গিত্তিক বালওয়া থারাকা গিত্তা গাম·বাজক আরো বিসংনি দংগিবা নকগিম্মিকো উয়া গা·ম্মা গিপজক।
44002003	জা·রিকগিবারাং ওয়াল·সারে গিত্তা মুয়াখোবা বিলদিং বিলদাংআখো নিকজক আরো বিসং দিমদাকনি সাক্কাও উরাং রি·বাএ আসংজক।
44002004	ইনি গিম্মিন বিসং দিমদাকান গিসিক রংথালগিবাও চু·সকজক আরো উয়া গিসিক জেখো জেগিত্তা খু·সুক আগান্না বিল হ·ন্না উগিত্তান বিসং দিংথাং দিংথাং খু·সুকচা খাৎথা আগান্না হা·বাচেংজক।
44002005	উয়া সময়ও হা·গিলসাকনি গিপ্পিন গিপ্পিন হা·সংরাংওনি ইসলনা খা·ফাকগিবা যিহূদী মান্দিরাং রি·বাএ যিরূশালেমো দংথকিংআমিং।
44002006	বিসং উয়া গা·ম্মাখো খিন্নাজক আরো বাং·এন উনো থম·দাকজক। হা·সংথাংরাংনি খু·সুকরাংচা জা·রিকগিবারাংনি খাৎথা আগানাখো খিন্নাএ উয়া মান্দিরাং নাওয়াং চাজক।
44002007	বিসং নাম্মেন আইয়াও ইনমানে আগানজক, “ইয়া খাৎথা আগানগিবা মান্দি দিমদাকান গালীলনি মান্দি হং·জামা?
44002008	ইন্দাকোদে আনচিং দিমদাকান বাদিকে দাক্কে আন·থাংথাংনি খু·সুকখো বিসংখো আগানাখো খিন্নাংআ?
44002009	পার্থীয়, মাদীয়, এলমীয় মান্দি আরো মেসোপতেমিয়াও সংদংগিবা মান্দিরাং, যিহূদিয়া আরো কাপ্পাদকিয়া, পন্ত আরো এশিয়া হা·দক,
44002010	ফরুগিয়া আরো পাম্‌ফুলিয়া, মিসর আরো কুরীণীনি সেফাংগ্রিক লিবিয়ানি মিত্তাম হা·দামনি মান্দিরাং, রোম সংজিলমাওনি রি·বাগিবা যিহূদীরাং আরো যিহূদী থরমও বিবিরা·গিবা গিপ্পিন জাতরাং,
44002011	ক্রীট চিচাংনি মান্দিরাং আরো আরবনি মান্দিরাং- আনচিং দিমদাকান খু·সুকথাংথাংচা ইসলনি দাল·বাৎগিবা কামনি খাৎথাখো বিসংখো আগানাখো খিন্নাংআ।”
44002012	বিসং আইয়াও ইনমানে আরো নাওয়াং চাএ সাকসা সাকগিপ্পিনখো সিং·না হা·বাচেংজক, “ইনি অর্থ মুয়া?”
44002013	দা·আবা সাকগিপ্পিনরাং জা·রিকগিবারাংখো খা·দিংস্থেকে আগানজক, “বিসং চু রিংএ ফেকজক।”
44002014	উনোন পিতর উয়া সাকচিসা জা·রিকগিবারাংমুং চাদেংএ রাক্কে গা·ম্মে উয়া মান্দি দিমদাকনা আগানজক, “যিহূদী মান্দিরাং আরো যিরূশালেমো দংগিবারাং, না·সং হা·আইএ রা·রিকবো আরো গিসিক নাংএ আংনি খাৎথাখো খিন্নাবো।
44002015	বিসং চু ফেকজক ইন্নে না·সং চানচিংআ, ইন্দিবা ইন্দাকে হং·জা; মুয়ানা দা·আওদে স্খুসান বাজিমিত্তিং।
44002016	ইয়া উগিত্তা দাক্কা জেখো আগানসোগিবা যোয়েল আগানসোআমিং, ইসল আগানা,
44002017	‘বন·খামগিবা সালো মান্দি দিমদাকনি সাক্কাও আংআ আংনি গিসিকখো রুদাপনুয়া; উনি গিম্মিন না·সংনি দেফান্থি আরো দেমিচিকরাং আগানসোগিবা গিত্তা ইসলনি খাৎথাখো আগান্নুয়া, না·সংনি ফান্থিরাং নিক্কানিরাংখো নিকনুয়া, না·সংনি বুদেফারাং জুমাংরাংখো নিকনুয়া।
44002018	আরোবা উয়া সালরাংও নকখলথাংনি সাক্কাও আংআ আংনি গিসিকখো রুদাপনুয়া, আরো বিসং আগানসোগিবা গিত্তা ইসলনি খাৎথাখো আগান্নুয়া।
44002019	আংআ সিলগা সাক্কাচা আইয়াও ইনমানগিবা কামরাংখো ফিন্নিকনুয়া, আরো খা·মাও হা·গিলসাকো বাং·আ চিনরাংখো ফিন্নিকনুয়া, আগানস্খাওদে হান·চি, ওয়া·আল আরো ওয়াল·খুয়াখো ফিন্নিকনুয়া।
44002020	গিত্তেলনি উয়া দাল·গিবা আরো রাসং গাপগিবা সাল রি·বানা স্খাং সাল আন্দালনুয়া আরো জাজং হান·চি গিত্তা হং·ফিলনুয়া।
44002021	জকনা ইন্নে গিত্তেলখো রিক্কামগিবান জক্কেতাখো মা·ন্নুয়া।’
44002022	“ইস্রায়েল মান্দিরাং, ইয়া খাৎথাখো খিন্নাবো। নাসরতনি যীশুও ইসল না·সংনি গিসেপো আইয়াও ইনমানগিবা কামরাংখো দাক্কে না·সংচা ইখোন ফিন্নিকামিং, বিয়া যীশুখো ওয়াত্তেতামিং; আরো ইয়া খাৎথাখোদে না·সং হা·আইয়ান।
44002023	ইসল, জেআন স্খাংআন গিম্মিকখো হা·আইয়া, বিয়া স্খাংআন থারিয়ে দন্নামিং, যীশুখো না·সংনি জাক্কো হ·ন্নুয়া। আরো না·সংবা নামগিজা মান্দিরাংচা বিখো চিসলো দাৎখাপে স·ওতে গাল্লামিং।
44002024	ইন্দিবা ইসল সিয়ানি সা·খামাওনিখো জক্কেতি বিখো থাংচাফিল্লেতজক, মুয়ানা বিখো রি·ম্মে রা·রিকনা গিত্তা বিল সিয়ানি দংজামিং।
44002025	দায়ূদ বিনি গিম্মিন আগানজক, ‘আংনি মিক্রোন ফাংনান গিত্তেলচানা দংআ; বিয়া আংনি জাক্রাচা দংআনি হা·সেল আংআ থম·থমে দংনুয়া।
44002026	ইনি গিম্মিন আংনি গিসিকো হান·সেংআ গাপ্পা, আংনি স্রিবাক হান·সেংআনি খাৎথাখো আগানা, আংনি বে·এনবা খা·দংআখো রা·এ থাংনুয়া;
44002027	মুয়ানা না·আ আংখো সিগিবারাংনি হা·দামও গাল্লে দনজানুয়া, নাং·না খা·ফাকগিবানি বে·এনখো না·আ সোনা হন·জানুয়া।
44002028	জাংগিনি রামাখো না·আ আংনা হা·আইএতজক; নাং·নি সেফাংও দংআনি গিম্মিন হান·সেংআ চু·ওংআ।’
44002029	“জংআদারাং, আংআ ইয়া খাৎথাখো খাকখেৎ দাক্কে আগান্না মা·ন্না, রাজা মা·চংনি ফাগিবা দায়ূদ সিজক, বিখো গোপজক আরো বিনি গোপরাম দা·আলোনাবা ইনো দংআ।
44002030	বিয়া সাকসা আগানসোগিবা হং·আমিং আরো বিয়া হা·আইয়ামিং ইসল ইন্দাকে খু·মিকচেতা, বিনি সিংহাসনও বিনিন সাকসা দেরিচ্ছুখো আসংএতনুয়া।
44002031	জা·মানো মুয়া হং·নুয়া দায়ূদ উখো নিকনা মা·ন্নামিং ইন্নে সিয়াওনি খ্রীষ্টনি চাখাতফিল্লানি গিম্মিন আগানামিং, সিগিবারাংনি হা·দামও খ্রীষ্টখো গাল্লে দনজা আরো বিনি বে·এনবা সোখুজা।
44002032	ইসল উয়া যীশুখোন থাংচাএতজক, আরো আনচিং দিমদাকান বিনি সাক্ষি হং·আ।
44002033	ইসলনি জাক্রাচা আসংআনি রাসংখো বিনাসান হ·ন্না আরো খু·রাচাকগিবা গিসিক রংথালগিবাখো বিয়ান ফাগিবা ইসলচানিখো মা·ন্না; আরো দা·আও না·সং জেখো নিক্কিংআ আরো খিন্নানা মা·ন্নিংআ উখো যীশুন হ·ন্না।
44002034	দায়ূদ আন·থাংদে সালগিচা রি·য়াংজা, ইন্দিবা বিয়া আগানজক, ‘গিত্তেল আংনি গিত্তেলনা আগানা, জেনা দিপ্পাৎ আংআ নাং·নি বোবিলরাংখো নাং·নি জা·চক খা·মাও দনজানুয়া উয়োনা দিপ্পাৎ না·আ আংনি জাক্রাচা আসংবো।’
44002036	“ইনি গিম্মিন গিম্মিক ইস্রায়েল জাতরাং ইয়া খাৎথাখো খাকখেৎ দাক্কে হা·আইবো, জেখো না·সং চিসলো দাৎখাপামিং ইসল উয়া যীশুখোন গিত্তেল আরো খ্রীষ্ট দাক্কে থারিজক।”
44002037	ইয়া খাৎথাখো খিন্নাএ মান্দিরাং গিসিক সা·দিকজক। বিসং পিতর আরো সাকগিপ্পিন ওয়াত্তেতারাংচা সিং·জক, “জংআদারাং, চিংআ মুয়াখো দাকনুয়া?”
44002038	পিতর আগানচাকজক, “না·সং দিমদাকান পাপওনি ক্ষেমা মা·ন্না ইন্নে পাপনিখো গিসিক ফিল·বো আরো যীশু খ্রীষ্টনি বিমুংও রিপ্পলবো। না·সং মান·গ্মি গিত্তা গিসিক রংথালগিবাখো মা·ন্নুয়া।
44002039	না·সংনা, না·সংনি দেদ্রাংনা আরো চে·ল্লাও দংগিবারাংনা, আনচিংনি গিত্তেল ইসল বিনি আন·থাংনি মান্দি হং·খানা জেরাংখো রিক্কামনুয়া, বিসং দিমদাকনা ইখো খু·রাচাকজক।”
44002040	ইনাআগ্রেবা বাং·আ খাৎথারাংখো আগানে পিতর সাক্ষি হ·ন্না হা·বাচেংজক। বিয়া বিসংনা ইন্দাকে আগানে হা·আইএতনা হাম·জক, “ইয়া চাসংনি গিসিকগ্রি মান্দিরাংওনিখো আন·থাংথাংখো জক্কেৎবো।”
44002041	বিনি খাৎথাখো বিবিরা·গিবারাং রিপ্পলজক আরো উনসালো জা·রিকগিবারাংনি দলও ইসল হাজাল গিত্থাম মান্দিখো নাংরিমেতজক।
44002042	উয়া মান্দিরাং ওয়াত্তেতারাংনি স্খিয়াখো খিন্নানুয়ামিং, বিসংমুং আপসান হং·এ গিত্তেলনি মিয়াথামখো চা·নুয়ামিং আরো বি·এ সালখো রি·য়াংএতনুয়ামিং।
44002043	গিম্মিকান খেনজক, আরো ওয়াত্তেতারাং বাং·এন আইয়াও ইনমানগিবা কামরাংখো আরো চিননি কামরাংখো দাকনা হা·বাচেংজক।
44002044	বিবিরা·গিবা গিম্মিকান আপসান দংনুয়ামিং আরো গিম্মিকখো আন·থাংথাংনি নাংআ গিত্তা জাকখালনুয়ামিং।
44002045	বিসং আন·থাংথাংনি গামজিনরাংখো ফাল্লে জেনা জেচিকিন নাংআ উয়ানদাক্কে বিনা হ·ন্নুয়ামিং।
44002046	বিসং ফাংনাজ্রিং থরম নক্কো খ্রিমখ্রো থম·দাকনুয়ামিং, আরো গিপ্পিন গিপ্পিন নকরাংও হান·সেংএ আরো সনথল গিসিকো আপসান চা·রিমনুয়ামিং।
44002047	বিসং ফাংনানান ইসলখো মিৎথেলনুয়ামিং আরো দিমদাক মান্দি বিসংখো মান্দিরা·নুয়ামিং। জেরাং পাপওনি জক্কেতাখো মা·ন্নিংআমিং গিত্তেল বিসংখো বিবিরা·গিবারাংনি দলমুং ফাংনানান নাংরিমেতনা হা·বাচেংজক।
44003001	সালসাও গিত্থাম বাজিও বি·মিত্তিংও পিতর আরো যোহন থরম নকচানা রি·য়াংআমিং।
44003002	মান্দিরাং ফাংনাজ্রিং সাকসা মান্দিখো রিপ্পিএ রা·বাএ থরম নকনি নিথুয়া মিংগিবা দ·গাচিল কেচ্চিও দন্নুয়ামিং। বিয়া আৎচিয়াওনিন জা·খোরামিং। থরম নকচা রি·য়াংগিবারাংচানিখো বি·আমখানা ইন্নে বিখো উয়োনা দন্নুয়ামিং।
44003003	পিতর আরো যোহনখো থরম নকচা নাপ্পাখো নিক্কে বিয়া বিসংচা বি·আমজক।
44003004	পিতর আরো যোহন বিচাখো স্রংএ নিএতজক। উনি জা·মানো পিতর আগানজক, “চিংচানা নিএতবো।”
44003005	উনোন উয়া মান্দি বিসংচাখো মামুংখো মা·ন্না খা·দংএ বিসংচা নিয়েতজক।
44003006	উনোন পিতর আগানজক, “আংচা সোনা রূপা মামুংআন দংজা, ইন্দিবা দংগিবাখোন নাং·না হ·ন্নিংজক। নাসরতনি যীশু খ্রীষ্টনি বিমুংও চাখাতবো আরো রামা রি·বো।”
44003007	জা·মানো বিয়া উয়া মান্দিনি জাক্রা জাকখো রি·ম্মে বিখো দি·চাজক আরো উনোন বিনি জা·চক আরো জা·মিক রাকজক।
44003008	বিয়া চাচ্রকে চাদেংজক আরো রি·রোরোনা হা·বাচেংজক। জা·মানো বিয়া রি·রোরোএ, চাচ্রকে আরো ইসলখো মিৎথেলে বিসংমুং থরম নকচানা রি·য়াংজক।
44003009	মান্দিরাং বিখো রি·রোরোআখো আরো ইসলখো মিৎথেলাখো নিক্কে হা·আইনা মান·জক, ইয়ান উয়া মান্দি জে থরম নক্কো নিথুয়া মিংগিবা দ·গাচিল কেচ্চিও আসংএ বি·এ চা·নুয়ামিং। বিনি ইন্দাকে হং·আনা মান্দিরাং নাম্মেন আইয়াও ইনমানজক।
44003011	ইন্দিবা উয়া বি·আমগিবা মান্দি পিতর আরো যোহনখো ওয়াতজাজক। মান্দিরাং পিতরনি উয়া কামনা আইয়াও ইনমানে বিসংচা খাত্তে রি·বাজক।
44003012	বিসং উনো শলোমননি বিমুংও দংগিবা বালিমো দংআমিং। ইখো নিক্কে পিতর মান্দিরাংনা আগানজক, “ইস্রায়েলনি মান্দিরাং, ইনা না·সং মুয়ানা আইয়াও ইনমানিংআ? চিংনি আন·থাংথাংনি বিলচা বা ইসলনা খা·ফাকানি হা·সেল বিনা রি·রোরোআনি বিলখো হ·ন্না ইন্নে চানচিয়ে মুয়ানাবা না·সং চিংচানিখো নিএ দংআ?
44003013	অব্রাহাম, ইস্‌হাক আরো যাকোবনি ইসল, আগানস্খাওদে আনচিংনি ফাগিৎচামরাংনি ইসল ইয়া কামচা আন·থাংনি নকখল যীশুনি রাসংখো ফারাকজক। না·সংদে যীশুখো স·ওতে গালনা রি·ম্মে হ·ন্নামিং। পীলাত বিখো ওয়াত্তেতনা হা·ম্মামিং, ইন্দিবা না·সং পীলাতনি মিকখাংও বিখো জেগালামিং।
44003014	না·সং উয়া রংথালগিবা আরো খাকখেৎগিবা মান্দিখো জেগালে সাকসা মান্দি স·ওতগিবাখো না·সংচা ওয়াত্তেতখানা আগানামিং।
44003015	জাংগি জক্কেৎগিবাখোন না·সং স·ওতে গাল্লামিং, ইন্দিবা ইসল সিয়াওনি বিখো থাংচাএতজক; আরো চিংআ বিনি সাক্ষি হং·আ।
44003016	না·সংনি নিকগিবা ইয়া মান্দি জেখো না·সং নিক্কিংআ আরো জেখো না·সং হা·আইয়া, যীশুখো বিবিরা·নি গিম্মিন যীশুনি বিমুংও বিয়া বিলখো মান·দাপজক। যীশুও জে বিবিরা·আ রি·বাআ উয়া বিবিরা·আন না·সং দিমদাকনি মিকখাংও বিখো নামস্রাংএতজক।
44003017	“দা·আও জংআদারাং, না·সংনি দাল·গিবারাং গিত্তা না·সংবা হা·আইগিজান যীশুখো চিসলো দাৎখাপামিং।
44003018	ইন্দিবা ইসল গিম্মিক আগানসোগিবারাংচা স্খাংওন আগানসোআমিং বিনি খ্রীষ্টখো দুক চাকনা নাংনুয়া; আরো উয়া খাৎথাখো ইসল ইন্দাকেন চু·সকেতজক।
44003019	ইনি গিম্মিন না·সং পাপওনি গিসিকখো ফি·ল্লেতি ইসলচানা ফিল·বো জেদাক্কে না·সংনি পাপরাংখো রিপ্পাকে গাল্লা;
44003020	আরো ইনি গিম্মিন ইসল উয়া খ্রীষ্ট যীশুখো ওয়াত্তেতা জেদাক্কে না·সংখো থাংচাএতনা মা·ন্না। না·সংনা বিখোন বাচ্ছিয়ে রা·জক।
44003021	গিম্মিকখোন ইসল স্খাংনি অবস্থাওনা রা·বাফিলনুয়া ইখো স্খাংওনিন রংথালগিবা আগানসোগিবারাংচা আগানসোআমিং। বিয়া জেওনা দিপ্পাৎ বিনি উয়া খাৎথাখো চু·সকজানুয়া উয়োনা দিপ্পাৎ যীশুখো সালগিও দংনা নাংনুয়া।
44003022	মোশি আগানামিং, ‘না·সংনি গিত্তেল ইসল না·সংনি ইস্রায়েল জংআদারাংনি গিসেপোনিখো না·সংনা আং গিত্তা দাক্কা আগানসোগিবা সাকসাখো চাদেংএতনুয়া। বিনি খাৎথা গিত্তা না·সং রি·না নাংনুয়া।
44003023	বিনি খাৎথাখো জে খিন্নাজানুয়া বিখো বিনি মান্দিরাংনি গিসেপোনি বন·স্রাংএতনুয়া।’
44003024	“ইনাআগ্রেবা শমুয়েলওনি হা·বাচেংএ মামুংখো আগানে রি·য়াংগিবা আগানসোগিবারাংবা ইয়া সালনি খাৎথাখো স্খাংওন আগানসোজক,
44003025	আরো না·সংদে উয়া আগানসোগিবারাংনিন দেরিচ্ছু-সু·রিচ্ছুরাং হং·আ। না·সংনি ফাগিৎচামরাংনা ইসল জে খু·রাচাক্কাখো থারিয়ামিং, না·সংদে উয়া খু·রাচাক্কাখো মান·রিকগিবা হং·আ। ইসল অব্রাহামনা ইয়া খাৎথাখো আগানে উয়া খু·রাচাক্কাখো থারিয়ামিং, ‘নাং·নি মা·চংচা হা·গিলসাকনি গিম্মিক জাতরাংআন ফাত্তিয়াখো মা·ন্নুয়া।’
44003026	না·সং গিম্মিকখো নামগিজা রামানিখো রা·বাএ ফাত্তিনা গিম্মিনান ইসল বিনি নকখল যীশুখো থারিয়ে স্খাং না·সংচা ওয়াত্তেতামিং।”
44004001	পিতর আরো যোহন মান্দিরাংমুং খাৎথা আগানমিত্তিংও খামালরাং, থরম নকনি দাল·গিবা কাম দাকগিবা আরো সদ্দূকীরাং বিসংচা রি·বাজক।
44004002	বিসং নাম্মেন খা·আওনাংআমিং, মুয়ানা পিতর আরো যোহন মান্দিরাংনা স্খিংআমিং আরো যীশু গিত্তা সিগিবারাংনি থাংচাফিল্লানি গিম্মিন আগানফ্রাকিংআমিং।
44004003	বিসং পিতর আরো যোহনখো রিম·জক আরো হান·থামাংজক ইন্নে সালগিপ্পিনোনা দিপ্পাৎ জেলো দনজক।
44004004	ইন্দিবা পিতরনি খাৎথাখো খিন্নাগিবারাংনি গিসেপো বাং·এন বিবিরা·জক; উনি গিম্মিন খ্রীষ্টখো বিবিরা·গিবারাং হাজাল বংআমাং গিত্তা হং·জক।
44004005	সালগিপ্পিনো যিহূদীরাংনি দাল·গিবা খামালরাং, মি·আফারাং আরো শাস্ত্র স্খিগিবারাং যিরূশালেমো আপসান থম·দাকজক।
44004006	উয়ো খামাল দাল·বাৎগিবা হানন দংআমিং। ইনাআগ্রেবা কাইয়াফা, যোহন, আলেক্‌সান্দর আরো খামাল দাল·বাৎগিবানি নকনি গিপ্পিন মান্দিরাংবা দংআমিং।
44004007	বিসং পিতর আরো যোহনখো বিসংনি জাংচি গিত্তা চাদেংএতি সিং·জক, “না·সং বাগিবা বিলচা বা সানি বিমুংচা ইয়া কামখো দাকজক?”
44004008	উনোন পিতর গিসিক রংথালগিবাও গাপ্পে বিসংনা আগানজক, “খামাল দাল·গিবারাং আরো মি·আফারাং,
44004009	না·সং দা·আলো সাকসা জা·খোরা মান্দিনা নাম্মাখো দাক্কানি গিম্মিন উয়া মান্দি বাদিকে দাক্কে নামজক ইন্নে চিংখো সিং·ইংআ।
44004010	ইন্দাকোদে না·সং আরো ইস্রায়েলনি দিমদাক মান্দিরাং ইয়া খাৎথাখো হা·আইএ রা·রিকবো, নাসরতনি উয়া যীশু খ্রীষ্ট, জেখো না·সং চিসলো দাৎখাপামিং আরো জেখো ইসল সিয়াওনি থাংচাএতজক, বিনি বিলচান ইয়া মান্দি নামস্রাংএ না·সংনি মিকখাংও চাদেংএ দংআ।
44004011	রংথালগিবা শাস্ত্রনি খাৎথা গিত্তা যীশু খ্রীষ্টন ‘উয়া রং·থি হং·আ, জেখো না·সং নক রিকগিবারাং জেগালামিং; আরো উয়ান নাংবাৎগিবা রং·থি হং·জক।’
44004012	পাপওনি জক্কেতাখো দারাংওনিবা মান·জা, মুয়ানা হা·গিলসাক গিম্মিকো ইন্দাকগিবা সাকসাবা দংজা জেনি বিমুংচা আনচিং পাপওনি জক্কেতাখো মা·ন্নুয়া।”
44004013	পিতর আরো যোহননি খেনমানগিজাখো নিক্কে আরো বিসংখো লেক্ষা-পরা দংগিজাগিবা মান্দি ইন্নে হা·আইনা মা·ন্নে উয়া দাল·গিবারাং আইয়াও ইনমানজক, আরো বিসং যীশুমুং দংআমিং ইখোবা হা·আইনা মান·জক।
44004014	জে মান্দি নামজকমিং বিখো পিতর আরো যোহনমুং চাদেংএ দংআখো নিক্কে বিসংনি সাক্কাও আগানানি মামুংবা দংজাজক।
44004015	ইনি গিম্মিন বিসং দাল·বাৎগিবা খ্রিমাওনি বিসংখো হা·ফালচা রি·য়াংখানা গি·য়েৎজক। জা·মানো বিসং আপসান হং·এ চানচিগ্রিকনা হা·বাচেংজক।
44004016	বিসং আগানজক, “ইয়া মান্দিরাংখো রা·এ আনচিং মুয়া দাকনুয়া? যিরূশালেমো দংগিবা দিমদাকান ইখো হা·আইয়া বিসং আইয়াও ইনমানগিবা মিংসা কামখো দাক্কা, আরো আনচিং উখো জিচাকনাবা মান·জা।
44004017	ইন্দিবা মান্দিরাংও ইয়া খাৎথা বাং·এ গিপ্পাংজানা গিত্তা ইয়া মান্দিরাংখো খেন্নেতনা নাংনুয়া, জেদাক্কে বিসং দারাংনাবা যীশুনি গিম্মিন মামুংখো আগানজা।”
44004018	উনি জা·মানো বিসং পিতর আরো যোহনখো দা·আবা নিং·আওনা রিংগামে রা·বাজক আরো গি·য়েৎজক জেদাক্কে বিসং যীশুনি গিম্মিন মামুংখোবা আগানজা বা স্খিজা।
44004019	পিতর আরো যোহন আগানচাকজক, “না·সংনি গি·য়েতাখো মানিনুয়ামা, ইসলনি গি·য়েতাখো মানিনুয়া? ইসলনি মিক্রোনও বাগিবা খাকখেৎ হং·আ, না·সংআন উখো বিচাল দাক্কে নিবো।
44004020	চিংআ জেখো নিকজক আরো খিন্নাজক উখো আগানগিজাদে দংনা মান·জা।”
44004021	উনোন বিসং পিতর আরো যোহনখো বাং·এ খেন্নেতে ওয়াত্তেতজক। মান্দিরাংনা খেন্নে বিসং থিক দাকনা মান·জাংআমিং বাদিকে দাক্কে বিসংনা শাস্তি হ·ন্না মা·ন্না, মুয়ানা হং·গিবারাংনি গিম্মিন মান্দি দিমদাক ইসলখো রাসং দাক্কিংআমিং।
44004022	জে মান্দি আইয়াও ইনমানে নামজকমিং বিনি বিলসি সৎব্রি বাত্তামিং।
44004023	উয়োনি জক্কে পিতর আরো যোহন বিসংনি আন·থাংথাংনি মান্দিরাংচা রি·য়াংজক আরো খামাল দাল·গিবারাং আরো মি·আফারাং বিসংনা জেরাংখো আগানামিং উয়া গিম্মিকখোন বিসংনা আগানজক।
44004024	ইয়া খাৎথাখো খিন্নাএ বিসং গিম্মিক হং·এ গিসিক আপসান দাক্কে ইসলচা বি·এ আগানজক, “ও গিত্তেল, না·আ সিলগা, হা·গিলসাক, সাগাল আরো উরাংনি গিসেপো দংগিবা গিম্মিকখোন আৎচিয়েতজক।
44004025	না·আ গিসিক রংথালগিবাচা নাং·নি নকখল চিংনি ফাগিৎচাম দায়ূদনি খু·সুকো আগানা, ‘মুয়ানা জাজ্রেংএ গিম্মিক জাতনি মান্দিরাং চ্রিকিংআ? মুয়ানা মান্দিরাং বু·আরি খু·মংগ্রিকিংআ?
44004026	গিত্তেল আরো বিনি খ্রীষ্টনি সাক্কাও হা·গিলসাকনি রাজারাং আপসান চাদেংইংজক, আরো শাসন দাকগিবারাং মিৎথিনাও থম·দাকিংজক।’
44004027	“নাং·নি রংথালগিবা নকখল যীশু, জেখো না·আ খ্রীষ্ট ইন্নে বাচ্ছিয়ে রা·আমিং, রাজা হেরোদ আরো পন্তীয় পীলাত ইয়া সংজিলমাওন বিনি সাক্কাও গিপ্পিন জাতরাংমুং আরো ইস্রায়েলনি মান্দিরাংমুং বিবিন নাংরিমামিং।
44004028	নাং·নি বিল আরো হা·সিকাচা জেখো হং·নুয়া ইন্নে না·আ স্খাংওন থারিয়ে দন্নামিং বিসং উখোন দাক্কামিং।
44004029	আরো দা·আও, ও গিত্তেল, বিসং চিংখো বাদিকে খেন্নেতিংআ ইখো না·আ নিবো। নাং·নি নকখলরাংনা ইন্দাকগিবা বিলখো হন·বো জেদাক্কে খেনমানগিজা বিসং নাং·নি খাৎথাখো আগান্না মা·ন্না।
44004030	নাং·নি জাকখো সিল্লেতবো জেদাক্কে নাং·নি রংথালগিবা নকখল যীশুনি বিমুংচা বিসং মান্দিরাংখো নাম্মেতনা মা·ন্না আরো আইয়াও ইনমানগিবা কাম আরো চিননি কামখো দাকনা মা·ন্না।”
44004031	জে হা·দামও বিসং থম·দাকামিং, বি·আনি জা·মানো উয়া হা·দাম মজিমজক। আরো বিসং গিম্মিকান গিসিক রংথালগিবাও গাপ্পে খেনমানগিজা ইসলনি খাৎথাখো আগান্না হা·বাচেংজক।
44004032	খ্রীষ্টও বিবিরা·গিবারাং গিম্মিকান গিসিক আরো খা·থংচা আপসান হং·আমিং। মামুংখোন বিসং আন·থাংনি ইন্নে ইনজানুয়ামিং ইন্দিবা গিম্মিকখোন আন·থাংথাংনি নাংআ গিত্তা জাকখালনুয়ামিং।
44004033	ওয়াত্তেতারাং বিল্লাকে গিত্তেল যীশুনি থাংচাফিল্লানি গিম্মিন সাক্ষি হ·ন্না হা·বাচেংজক, আরো বিসংনি গিম্মিকনি সাক্কাও ইসলনি চৎচাংগিজা খা·সাচাক্কা দংআমিং।
44004034	বিসংনি গিসেপো দিলগিবা মান্দি সাকসাবা দংজামিং, মুয়ানা জেরাংনি হা·বারাং বা নকরাং দংআমিং বিসং উরাংখো ফাল্লে থাংখারাংখো রা·বাএ ওয়াত্তেতারাংনি জা·চকনি কেচ্চিও দন্নুয়ামিং। জা·মানো জেনা জেচিকিন নাংআ বিনা উচিকিন হ·ন্নুয়ামিং।
44004036	লেবিনি মা·চংও যোষেফ মিংগিবা মান্দি সাকসা দংআমিং। সাইপ্রাস চিচাংও বিনি নক দংআমিং। ওয়াত্তেতারাং বিখো বার্ণবা, আগানস্খাওদে খা·দংএতগিবা ইন্নে রিক্কামনুয়ামিং।
44004037	বিনি হা·বা দামসা দংআমিং; বিয়া উখো ফাল্লে থাংখা রা·বাএ ওয়াত্তেতারাংনি জা·চকো দনজক।
44005001	উনোন অননিয় মিংগিবা সাকসা মান্দি আরো বিনি জিকগিবা সাফীরা বিসংনি গামফালথাংখো ফালজক।
44005002	ফাল্লে মা·ন্নানি মিত্তাম থাংখাখো বিয়া আন·থাংনা দন্নে মিত্তামখো ওয়াত্তেতারাংনা হন·জক, ইখো বিনি জিকগিবা হা·আইয়ামিং।
44005003	উনোন পিতর আগানজক, “অননিয়, বাদিকে দাক্কে শয়তান নাং·নি গিসিকখো মান·জক, না·আ গিসিক রংথালগিবানা বু·এ আগানজক আরো হা·বা ফাল্লানি থাংখানিখো মিত্তাম থাংখা আন·থাংনা রা·রিকজক?
44005004	ফালনা স্খাং উয়া হা·বা নাং·নিন দংজামিংমা? আরো ফাল্লানি জা·মানোবা থাংখারাং নাং·নি জাক্কোন দংজামিংমা? ইন্দাকোদে মুয়ানা না·আ ইন্দাকগিবা কামখো দাকনা থিক দাকজক? না·আ মান্দিনা বু·জা, ইন্দিবা ইসলনাসা বু·এ আগানজক।”
44005005	ইয়া খাৎথাখো খিন্নারিন অননিয় হা·আও গা·আকে সিজক। ইখো জেরাং খিন্নাজক বিসং গিম্মিকান খেনবিজক।
44005006	জা·মানো ফান্থিরাং চাখাত্তে বিনি বেএ·নো বা·রাখো বিল·রিমরিমজক আরো বিখো হা·ফালচা রা·আংএ গোপজক।
44005007	উনি ঘণ্টা গিত্থাম হং·নামিত্তিং জা·মানো অননিয়নি জিকগিবা উয়োনা রি·বাজক, ইন্দিবা মুয়া হং·জক উখো বিয়া হা·আইজামিং।
44005008	উনোন পিতর বিখো সিং·জক, “দে আগানে নি, না·আ আরো অননিয় উয়া হা·বাখো ইন্দিসিক থাংখানা ফাল্লামিংমা?” বিয়া আগানজক, “হো·এ, ইন্দিসিকনান।”
44005009	উনোন পিতর বিনা আগানজক, “গিত্তেলনি গিসিকখো রুরাএ নিনা মুয়ানা না·সং ইন্দাকে চানচিরিমজক? নিবো, নাং·নি সেখো গোপনা রি·য়াংগিবা মান্দিরাং দ·গাচিলো রি·বাএ সকজক, আরো বিসং নাং·খোবা হা·ফালচা রা·আংনুয়া।”
44005010	সাফীরা উনোন পিতরনি জা·চকো গা·আকে সিজক। আরো উয়া ফান্থিরাং নিং·আচা রি·বাএ বিখো সিয়াখো নিকজক আরো বিখো হা·ফালচা রা·আংএ বিনি সেগিবানি সেফাংও বিখো গোপজক।
44005011	উনোন মন্ডলীনি গিম্মিক মান্দি আরো সাকগিপ্পিন খিন্নাগিবারাং খেনবিজক।
44005012	ওয়াত্তেতারাং মান্দিরাংনি গিসেপো বাং·এন আইয়াও ইনমানানি আরো চিননি কামরাংখো দাকনুয়ামিং; আরো বিবিরা·গিবারাং গিম্মিকান থরম নকনি শলোমননি বারান্দাও আপসান থম·দাকনুয়ামিং।
44005013	মান্দিরাং বিসংখো মান্দিরা·বিওবা দারাংবা বিসংমুং আপসান হং·রিমনা ফা·জাজক।
44005014	ইন্দাকোবা বাং·আ মি·আ আরো মিচিকরাং গিত্তেলখো বিবিরা·জক আরো বিবিরা·গিবারাংমুং আপসান হং·রিমজক।
44005015	ওয়াত্তেতারাংনি কামরাংখো নিক্কে মান্দিরাং সাগিবারাংখো থুচাকানিরাংও আরো আমও দাক্কে রামারাংও রা·বাএ দন্না হা·বাচেংজক, জেদাক্কে রামা গিত্তা রি·য়াংমিত্তিংও পিতরনি জাগ্রিং বিসংনি সানিবা সানিবা সাক্কাও সালাখিমদাপা।
44005016	যিরূশালেমনি সেফাংরাংও দংগিবা সংরাংওনি বাং·আ মান্দিরাং আন·থাংথাংনি সাগিবারাংখো আরো গিসিক নামগিজাগিবারাংনি জাক্কো দুক মান·গিবা মান্দিরাংখো রা·এ রি·বাথকনা হা·বাচেংজক, আরো বিসং গিম্মিকান নামস্রাংজক।
44005017	উনোন খামাল দাল·বাৎগিবা আরো বিমুং দংগিবা সদ্দূকীরাং নাম্মেন মিকনেংজক।
44005018	বিসং ওয়াত্তেতারাংখো রি·ম্মে জেলো দনজক।
44005019	ইন্দিবা ওয়াল্লো গিত্তেলনি সা·গ্রে সাকসা জেলনি দ·গারাংখো এংএ বিসংখো হা·ফালচা রিমবাএ আগানজক,
44005020	“রি·য়াংবো, থরম নক্কো চাদেংএ মান্দিরাংনা ফাংনাজলনি জাংগিনি গিম্মিন খাৎথা গিম্মিকখো আগানবো।”
44005021	বিসং উয়া খাৎথা গিত্তা ফ্রিংওয়ালনি থরম নক্কো নাপ্পে মান্দিরাংনা স্খিনা হা·বাচেংজক। খামাল দাল·বাৎগিবা আরো বিমুং দংফাগিবা সদ্দূকীরাং দাল·বাৎগিবা খ্রিমাও আসংনা ইস্রায়েলনি গিম্মিক মি·আফারাংখো রিক্কামজক। জা·মানো বিসং ওয়াত্তেতারাংখো রিমবাখানা মিত্তাম সিপাইরাংখো ওয়াত্তেতজক,
44005022	ইন্দিবা উয়া সিপাইরাং জেলোনা রি·য়াংএ উয়ো বিসংখো মান·জাজক।
44005023	উনোন বিসং রি·য়াংফিল্লে ইখো আগানজক, “চিংআ জেলনি দ·গারাংখো রাক্কেন থেক্কাখো নিকজক আরো দ·গারাংও নিথিমগিবারাংনি চাদেংএ দংআখো নিকজক, ইন্দিবা দ·গারাংখো এংএ সাকসাখোবা নিং·আওনা নিকজাজক।”
44005024	ইয়া খাৎথাখো খিন্নাএ থরম নকনি সুবিদার আরো খামাল দাল·গিবারাং নাওয়াং চাএ চানচিনা হা·বাচেংজক ইনি গিম্মিন মুয়া হং·নুয়া।
44005025	উনোন মান্দি সাকসা রি·বাএ আগানজক, “নিবো, না·সং জে মান্দিরাংখো জেলো দন্নামিং বিসং থরম নক্কো চাদেংএ মান্দিরাংনা স্খিইংজক।”
44005026	উনোন সুবিদার বিনি সিপাইরাংখো রিম্মাংএ ওয়াত্তেতারাংখো রি·ম্মে রা·বাজক। ইন্দিবা মান্দিরাং উয়া সিপাইরাংখো রং·থিচা গোথাতনাবা দংআ উনি গিম্মিন খেন্নি বিসং ওয়াত্তেতারাংনি সাক্কাও বিলখো জাকখালজাজক।
44005027	ওয়াত্তেতারাংখো রিমবাএ বিসং দাল·বাৎগিবা খ্রিমানি মিকখাংও চাদেংএতজক। উনোন খামাল দাল·বাৎগিবা ওয়াত্তেতারাংনা আগানজক,
44005028	“উয়া মান্দিনি গিম্মিন স্খিজাখানা চিংআ না·সংখো রাক্কেন গি·য়েতামিং, ইন্দিবা না·সং না·সংনি স্খিয়াখো যিরূশালেমো গিপ্পাংএতজক আরো উয়া মান্দিনি সিয়ানি গিম্মিন চিংখো দোস হ·ন্না হা·ম্মিংজক।”
44005029	উনোন পিতর আরো গিপ্পিন ওয়াত্তেতারাং আগানচাকজক, “মান্দিনি গি·য়েতাখো মানিয়ানা বাত্তে চিংআ ইসলনি গি·য়েতাখোন মানিনা নাংআ।
44005030	জেখো না·সং চিসলো দাৎখাপে স·ওতামিং আনচিংনি ফাগিৎচামরাংনি ইসল উয়া যীশুখোন সিয়াওনি থাংচাফিল্লেতজক।
44005031	ইসল বিখোন রাজা আরো জক্কেৎগিবা দাক্কে আন·থাংনি জাক্রাচা আসংআনি রাসংখো হন·জক, জেদাক্কে বিয়া ইস্রায়েলনি মান্দিরাংনা পাপওনি গিসিক ফিল·না চলখো হ·ন্নে পাপনিখো ক্ষেমা দাকনা মা·ন্না।
44005032	চিংআ ইরাংনি সাক্ষি হং·আ আরো জেরাং ইসলখো মানিয়া, ইসল বিসংনা জে গিসিক রংথালগিবাখো হ·ন্না উয়া গিসিক রংথালগিবাবা উনি সাক্ষি হং·আ।”
44005033	ইয়া খাৎথাখো খিন্নাএ উয়া দাল·গিবারাং খা·আওনাংবিজক আরো ওয়াত্তেতারাংখো স·ওতনা হাম·জক,
44005034	ইন্দিবা গমলীয়েল মিংগিবা ফরীশীরাংনি মান্দি সাকসা দাল·বাৎগিবা খ্রিমাও চাদেংজক। বিয়া সাকসা শাস্ত্র স্খিগিবামিং আরো মান্দি গিম্মিকান বিখো মান্দিরা·নুয়ামিং। বিয়া ওয়াত্তেতারাংখো দিক্‌দিক্‌সানা হা·ফালচা রা·আংখানা গি·য়েৎজক।
44005035	উনি জা·মানো বিয়া দাল·বাৎগিবা খ্রিমানি মান্দিরাংনা আগানজক, “ইস্রায়েলনি মান্দিরাং, ইয়া মান্দিরাংনি সাক্কাও না·সং জেখো দাকনা রি·য়াংইংজক উনি গিম্মিন না·সং সিমসাকবো।
44005036	বাং·গিজা সালনা স্খাংও থুদা মিংগিবা মান্দি সাকসা রি·বাএ আন·থাংখো দাল·গিবা সাকসা ইন্নে ইন্নামিং, আরো রিৎচাব্রিমাং মান্দিরাং বিখো জা·রিকামিং। বিখো স·ওতে গালজক আরো বিখো জা·রিকগিবা গিম্মিকান বিলদিং বিলদাং হং·থকজক। ইনি গিম্মিন বিনি গিম্মিকান গিম্মাজক।
44005037	জা·মানো বিমুং চক্কানি সালো গালীলনি যিহূদা রি·বাএ দলসা মান্দিখো বোবিল দাক্কে চাখাতগিবা দাক্কে থারিয়ামিং। বিয়াবা সিজক, আরো বিখো জা·রিকগিবারাংবা গিম্মিকান বিলদিং বিলদাং হং·থকজক।
44005038	উনি গিম্মিন ইন্দাকমিত্তিংও আংআ না·সংনা আগানিংআ, না·সং ইয়া মান্দিরাংনি সাক্কাও দা·আ মামুংখোবা দাক্কাবো। বিসংখো ওয়াত্তেতবো, মুয়ানা বিসংনি হা·সিকারাং আরো কামরাং মান্দিওনি হং·ওদে উয়া বন·গিম্মিকনুয়া।
44005039	ইন্দিবা ইসলওনি হং·ওদে না·সং বিসংখো বাংখাংনা মান·জানুয়া। না·সং ইসলনি সাক্কাওন দাকগ্রিকিংআ ইখো নিকনাবা দংআ।”
44005040	উনোন গমলীয়েলনি খাৎথানি গিম্মিন দাল·গিবারাং আপসান হং·জক। বিসং ওয়াত্তেতারাংখো নিং·আচানা রিংগামে রা·বাএ বেতচা দকনা গি·য়েৎজক। জা·মানো বিসং বিসংখো ওয়াত্তেতজক আরো বিসংখো যীশুনি গিম্মিন মামুংখোবা আগানজাখানা গি·য়েৎজক।
44005041	যীশুনি বিমুংনা ওয়াত্তেতারাং চন্নিকাখো মা·ন্না খ্রাগিবা হং·আনি গিম্মিন বিসং হান·সেংবিএ দাল·বাৎগিবা খ্রিমাওনি রি·য়াংজক।
44005042	বিসং ফাংনাজ্রিং থরম নক্কো আরো নকরাংচা রি·য়াংএ স্খিনা হা·বাচেংজক আরো যীশুন খ্রীষ্ট হং·আ ইন্নে আগানফ্রাকনা হা·বাচেংজক।
44006001	উয়া সময়ও জা·রিকগিবারাং বাং·রোরোংআমিং। উনো জা·রিকগিবারাংনি গিসেপো গ্রীক খু·সুকখো আগানগিবা যিহূদীরাং ইব্রীয় খু·সুকখো আগানগিবা যিহূদীরাংখো ইন্দাকে দোস হ·ন্না হা·বাচেংজক, ফাংনানান চা·আ হন·মিত্তিংও বিসংনি রান্দি মিচিকরাং মামুংখোন মান·জাংআ।
44006002	ইনি গিম্মিন উয়া সাকচিগ্মি ওয়াত্তেতা গিম্মিক জা·রিকগিবারাংখো হা·দামসানো রিংগামে আগানজক, “ইসলনি খাৎথাখো আগানফ্রাকগিজা চা·আনিখো সুয়ালান আনচিংনা থিক হং·জা।
44006003	জংআদারাং, না·সংওনি ইন্দাকগিবা সাকস্নি মান্দিরাংখো না·সং বাচ্ছিয়ে রা·বো জেরাংখো গিম্মিকান মান্দিরা·আ আরো জেরাং গিসিক রংথালগিবাও আরো হা·আইয়ানিও গাপ্পা। আনচিং বিসংনান ইয়া দাকচাকানি কামখো হ·ন্নে আন·থাংথাং বি·না আরো ইসলনি খাৎথাখো আগানফ্রাকনা গিসিক হ·ন্নুয়া।”
44006005	ইয়া খাৎথাখো গিম্মিকান নামনিকজক। বিবিও আরো গিসিক রংথালগিবাও গাপ্পা স্তিফানখো বিসং বাচ্ছিয়ে রা·জক। ইনাআগ্রেবা বিসং ফিলিপ, প্রখর, নীকানর, তীমোন, পার্মিনা আরো আন্তিয়খিয়া সংজিলমাওনি নিকলায়খোবা বাচ্ছিয়ে রা·জক। ইয়া নিকলায় যিহূদী জাত হং·জাওবা যিহূদী থরমখো মানিনুয়ামিং।
44006006	জা·মানো বিসং ইয়া মান্দিরাংখো ওয়াত্তেতারাংচা রিম্মাংজক। উনোন ওয়াত্তেতারাং বি·জক আরো কামরাংখো দাক্কেতনা বিসংনি সাক্কাও জাক দনদাপজক।
44006007	ইন্দাকে ইসলনি খাৎথা গিপরোরোআংজক, আরো যিরূশালেমো জা·রিকগিবারাং বাং·বারোরোজক আরো খামালরাংনি গিসেপো বাং·এন খ্রীষ্ট থরমও বিবিরা·নিখো মানিয়ে রা·জক।
44006008	স্তিফান ইসলনি খা·সাচাক্কাও আরো বিলও গাপ্পে মান্দিরাংনি গিসেপো বাং·আ আইয়াও ইনমানানি আরো চিননি কামরাংখো দাকনা হা·বাচেংজক।
44006009	জে থম·দাকরামখো জক্কেৎগিবা মান্দিরাংনি থম·দাকরাম ইন্নুয়ামিং উয়া থম·দাকরামনি মিত্তাম মান্দিরাং স্তিফানমুং বোবিল দাকজক। বিসং কুরীণী আরো আলেক্‌জান্দ্রিয়া সংজিলমাওনি আরো কিলিকিয়া আরো এশিয়া হা·দকনি মিত্তাম যিহূদীরাং হং·আমিং।
44006010	বিসং স্তিফানমুং জিগ্রিকজক, ইন্দিবা স্তিফান গিসিক রংথালগিবাও হা·আইমানচাএ খাৎথা আগানিংআমিং। উনি গিম্মিন বিসং বিনি সাক্কাও চাদেংনা মান·জাজক।
44006011	উনোন উয়া যিহূদীরাং সিউল দাক্কে মিত্তাম মান্দিরাংখো ইয়া খাৎথাখো আগানখানা দাগিলজক, “মোশিনি আরো ইসলনি সাক্কাও স্তিফাননি চন্নিকে আগানাখো চিংআ খিন্নাজক।”
44006012	ইন্দাকে বিসং মান্দিরাংখো, মি·আফারাংখো আরো শাস্ত্র স্খিগিবারাংখো খা·আওনাংএতজক আরো স্তিফানখো রি·ম্মে দাল·বাৎগিবা খ্রিমাওনা রা·বাজক।
44006013	বিসং বু·এ সাক্ষি হন·গিবা মিত্তামরাংখো চাদেংএতজক। ইয়া বু·এ সাক্ষি হন·গিবারাং আগানজক, “ইয়া মান্দি ফাংনানান থরম নকনি আরো মোশিনি নিয়ামরাংনি সাক্কাও খাৎথা আগানা।
44006014	চিংআ বিনি ইন্দাকে আগানাখো খিন্নাজক, উয়া নাসরত সংনি যীশু ইয়া থরম নকখো ফি·এ গালনুয়া আরো মোশিনি চিংনা হ·ন্নাংগিবা নিয়ামরাংখো দিংথাংএতনুয়া।”
44006015	উয়া দাল·বাৎগিবা খ্রিমাও আসংএ দংগিবারাং গিম্মিকান উনো স্তিফানচাখো নিএতোন বিনি মিকখাংখো সা·গ্রেরাং গিত্তা হং·আংআখো নিকজক।
44007001	উনোন খামাল দাল·বাৎগিবা স্তিফানখো সিং·জক, “ইয়া খাৎথারাং বিবি হং·আমা?”
44007002	স্তিফান আগানচাকজক, “ও আংনি জংআদারাং আরো ফাগিবারাং, আংনি খাৎথাখো খিন্নাবো। আনচিংনি ফাগিৎচাম অব্রাহাম হারণ সংজিলমাও দংনা স্খাং মেসোপতেমিয়া হা·সংও দংমিত্তিংও রাসংনি ইসল বিনা মিকখাং ফা·এ আগানামিং,
44007003	‘নাং·নি হা·সংথাংখো আরো চাচ্চি-আংবাকরাংখো ওয়াত্তে আংনি ফিন্নিকগিবা উয়া হা·সংচা রি·য়াংবো।’
44007004	“উনি গিম্মিন বিয়া কল্‌দীয়রাংনি হা·সংখো ওয়াত্তে হারণ সংচানা রি·য়াংএ সংদংনা হা·বাচেংজক। না·সং দা·আও জে হা·সংও দংখামিংজক ইসল অব্রাহামখো বিনি ফাগিবানি সিয়ানি জা·মানো উয়োনা ওয়াত্তেতামিং।
44007005	আন·থাংনি বিলনা ইসল উয়ো অব্রাহামনা মামুংখোবা হন·জাজক, জা·চক সামসাখো দন্না হা·আ মামাংখোবা হন·জাজক। ইন্দিবা ইসল বিচা ইন্দাকে খু·রাচাক্কামিং, বিনা আরো বিনি জা·মানো বিনি দেরিচ্ছু-সু·রিচ্ছুরাংনা মান·রিকানি বিল গিত্তা বিয়া উয়া হা·সংখো হ·ন্নুয়া। উনো অব্রাহামনি দেদ্রাং দংখুজামিং।
44007006	ইসল বিনা আগানজক, ‘নাং·নি দেরিচ্ছু-সু·রিচ্ছুরাং সংগিপ্পিনো দংনুয়া। মান্দিরাং বিসংখো নকখল দাক্কে দন্নুয়া আরো রিৎচাব্রি বিলসিওনা দিপ্পাৎ বিসংনি সাক্কাও নামগিজা দাক্কে জাকখালনুয়া।’
44007007	ইসল আরোবা আগানজক, ‘বিসংখো নকখল দাক্কে দনগিবা জাতরাংখো আংআ শাস্তি হ·ন্নুয়া। জা·মানো বিসং উয়া হা·সংওনি হং·খাতবাএ ইয়া হা·দামও আংখো অলাখিনুয়া।’
44007008	জা·মানো ইসল বিনি খু·রাচাক্কানি গিম্মিন চিন গিত্তা বিগিল রাতনা নিয়াম হন·জক। উনি জা·মানো অব্রাহামনি দেফান্থি ইসহাক আৎচিজক আরো আৎচিয়ানি সাল চেৎনি সালো বিয়া বিনি বিগিল রাতজক। জা·মানো ইসহাক যাকোবনি বিগিল রাতজক আরো যাকোব উয়া সাকচিগ্মি ফাগিৎচামরাংনি বিগিল রাতজক।
44007009	“উয়া ফাগিৎচামরাং মিকনেংএ যোষেফখো নকখল দাক্কে মিসর হা·সংচা ফাল্লামিং। ইন্দিবা ইসল যোষেফমুং দংএ গিম্মিক দুক মা·ন্নানিখো আরো নামগিজাওনিখো বিখো জক্কেৎজক। ইনাআগ্রেবা ইসল যোষেফনা হা·আইয়াখো হন·জক আরো মিসরনি রাজা ফরৌণনি খা·সাখো মা·ন্নেতজক। উনি গিম্মিন ফরৌণ বিখো মিসরনি শাসন দাকগিবা আরো আন·থাংনি নকনি দাল·গিবা দাকজক।
44007011	“উনি জা·মানো মিসর গিম্মিকো আরো কনান হা·সংও আকাল হং·জক। উনো দুক মান·বিও আনচিংনি ফাগিৎচামরাং চা·আখো মান·জাজক।
44007012	ইন্দিবা মিসরও চা·আ দংআখো খিন্নাএ যাকোব আনচিংনি ফাগিৎচামরাংখো স্খাং উয়োনা ওয়াত্তেতজক।
44007013	চাংগ্মিগিবাও যোষেফ জংআদারাংনা বিয়া সা ইখো আগানজক। উনো ফরৌণ যোষেফনি নকথাংনি গিম্মিন হা·আইনা মান·জক।
44007014	ইনি জা·মানো যোষেফ বিনি ফাগিবা যাকোব আরো নকথাংনি গিম্মিকখো রিক্কামজক। বিসং সাক সৎস্নিবংআ দংআমিং।
44007015	যাকোব মিসরচানা রি·য়াংজক, আরো উয়োনা বিয়া আরো আনচিংনি ফাগিৎচামরাং সিজক।
44007016	বিসংনি বে·এনখো শিখিমওনা রা·বাএ গোপজক। ইয়া গোপরামখো অব্রাহাম শিখিম সংজিলমানি হামরনি দেফান্থিরাংচানিখো রূপাচা ব্রিয়ামিং।
44007017	“অব্রাহামচা ইসল জেখো খু·রাচাক্কামিং উখো চু·সকানি সাল সেফাংও সকবাও মিসরও আনচিংনি মান্দিরাং বাং·বিজক।
44007018	ইনি জা·মানো মিসরও দা·আও সাকসা রাজা হং·জক। বিয়া যোষেফনি গিম্মিনো মামুংখোন হা·আইজামিং।
44007019	উয়া রাজা আনচিংনি মান্দিরাংখো থগিনুয়ামিং আরো আনচিংনি ফাগিৎচামরাংনি সাক্কাও নামগিজা দাক্কে জাকখালনুয়ামিং। বিসংনি গিসেপো আৎচিগিবা বি·সারাংখো সিখানা ইন্নে হা·ফালচা গাল্লে দনখানা বিসংখো গি·য়েৎনুয়ামিং।
44007020	“উয়া সময়ও মোশি আৎচিজক। বিয়া নিনা নিথোবিয়ামিং। জাগিত্থাম বিয়া বিনি ফাগিবানি নক্কোন দংজক।
44007021	জা·মানো বিখো হা·ফালচা গাল্লে দন্নো ফরৌণনি দেমিচিক বিখো রা·আংএ আন·থাংনি দে গিত্তান মান্দি দাকজক।
44007022	মোশি মিসরনি গিম্মিক স্খিয়ানিখো স্খিজক, আরো বিয়া খাৎথারাংও আরো কামরাংও বিল্লাকামিং।
44007023	“মোশিনি বিলসি সৎব্রি হং·মিত্তিংও বিয়া বিনি ইস্রায়েল জংআদারাংমুং গ্রংনা হাম·জক।
44007024	মিসরনি সাকসা মান্দিখো সাকসা ইস্রায়েল মান্দিমুং নামগিজা দাক্কে জাকখালাখো নিক্কে বিয়া উয়া ইস্রায়েল মান্দিনা দাকচাকনা রি·য়াংজক আরো উয়া মিসরনি মান্দিখো স·ওতজক।
44007025	মোশি চানচিয়ামিং, বিনি আন·থাংনি মান্দিরাং ইখো হা·আইনা মা·ন্নুয়া ইসল বিচান বিসংখো জক্কেৎনুয়া, ইন্দিবা বিসং উখো হা·আইজাজক।
44007026	সালগিপ্পিনো মোশি সাকগ্মি ইস্রায়েল মান্দিরাংনি দকগ্রিকাখো নিকজক। উনো বিয়া বিসংখো নাংরিমেতনা আগানজক, ‘ও মান্দিরাং, না·সংদে জংআদাথাং হং·আ; ইন্দাকোদে মুয়ানা সাকসা সাকগিপ্পিনমুং নামগিজাখো দাক্কিংআ?’
44007027	“ইন্দিবা নামগিজাখো দাকগিবা মান্দি মোশিখো জিত্‌ফাকেতি আগানজক, ‘নাং·খো চিংনি সাক্কাও সা শাসন দাকগিবা আরো বিচাল দাকগিবা দাকজক?
44007028	মিজাও মিসরনি উয়া মান্দিখো স·ওতা গিত্তা আংখোবা স·ওতনা হা·ম্মামা?’
44007029	ইয়া খাৎথাখো খিন্নাএ মোশি খাত্তাংএ মিদিয়ন হা·সংচা সংদংনা হা·বাচেংজক। উয়োন বিনি দেফান্থি সাকগ্মি আৎচিজক।
44007030	“জা·মানো বিলসি সৎব্রি বাত্তাংজক। সিনাই হা·ব্রিনি সেফাংও হা·গিসি জওলো গি·সা খামচাগিবা ব্রিংনি ওয়া·আলো সা·গ্রে সাকসা মোশিনা মিকখাং ফা·জক।
44007031	ইখো নিক্কে মোশি আইয়াও ইনমানজক। নাম্মেদাক্কে নিনা ইন্নে সেফাংচা রি·য়াংআনি জা·মানো বিয়া গিত্তেলনি ইয়া খাৎথাখো খিন্নানা মান·জক,
44007032	‘আংআ নাং·নি ফাগিৎচামরাংনি ইসল- অব্রাহাম, ইস্‌হাক আরো যাকোবনি ইসল।’ উনো মোশি খেন্নানি হা·সেল হান·স্রিমজক; মিক্রোন দি·চাএ নিনা বিয়া ফা·জাজক।
44007033	“উনোন গিত্তেল বিনা আগানজক, ‘নাং·নি জা·খপখো এংএ গালবো, মুয়ানা নাং·নি চাদেংএ দংগিবা হা·দাম রংথালা।
44007034	“মিসর হা·সংও আংনি মান্দিরাংনি সাক্কাও নামগিজা দাক্কে জাকখালাখো আংআ নিকজক। আংআ বিসংনি মা·আমাখো খিন্নাজক আরো বিসংখো জক্কেৎনা হং·ওনে রি·বাজক। দা·আও আংআ নাং·খো মিসর হা·সংওনা ওয়াত্তেতফিলনুয়া।’
44007035	“ইয়ান উয়া মোশি জেখো ইস্রায়েলনি মান্দিরাং ইন্দাকে আগানে ফি·ল্লেতামিং, ‘নাং·খো সা শাসন দাকগিবা আরো বিচাল দাকগিবা দাকজক?’ খামচাগিবা ব্রিংও মোশিনা জে সা·গ্রে মিকখাং ফা·আমিং উয়া সা·গ্রেচা ইসল আন·থাং ইয়া মোশিখোন ইস্রায়েল মান্দিরাংনি শাসন দাকগিবা আরো জক্কেৎগিবা দাক্কে মিসরও ওয়াত্তেতামিং।
44007036	ইয়া মোশিন মিসর হা·সংওনি ইস্রায়েল মান্দিরাংখো হং·খাতে রা·বামিং আরো মিসর হা·সংও, লোহিত সাগালো আরো বিলসি সৎব্রি দিপ্পাৎ হা·গিসি জওলো বাং·আ আইয়াও ইনমানগিবা আরো চিননি কামরাংখো দাক্কামিং।
44007037	ইয়ান উয়া মোশি জে ইস্রায়েল মান্দিরাংখো আগানামিং, ‘না·সংনি ইসল না·সংনি ইস্রায়েল জংআদারাংনি গিসেপোনিন না·সংনি গিম্মিন আং গিত্তা দাক্কা আগানসোগিবা সাকসাখো চাদেংএতনুয়া।’
44007038	ইয়া মোশিন হা·গিসি জওলো ইস্রায়েলরাংনি উয়া দলরাংনি গিসেপো আনচিংনি ফাগিৎচামরাংমুং দংআমিং। সিনাই হা·ব্রিও জে সা·গ্রে খাৎথা আগানামিং উয়া সা·গ্রেমুং ইয়া মোশিন উয়োনা দংআমিং। আনচিংনা হ·ন্না গিম্মিন থাংগিবা খাৎথাখো ইয়া মোশিন উয়োনা মা·ন্নামিং।
44007039	“ইন্দিবা আনচিংনি ফাগিৎচামরাং মোশিখো মানিনা হাম·জাজক। বিসং মোশিখো জেগালে মিসর সংচানা গিসিক ফি·ল্লে হারোণনা আগানজক, ‘চিংখো রামা ফিন্নিকে রা·আংখানা মিত্তেরাংখো থারিবো, মুয়ানা চিংখো মিসর সংওনি হং·খাতে রা·বাগিবা মোশিনি মুয়া হং·জক চিংআ উখো হা·আইজা।’
44007041	ইয়া সময়ওন বিসং মা·সু বি·সা গিত্তা বিমাং গি·সা থারিয়ামিং। বিসং উয়া বিমাংনা বলি হ·ন্নামিং আরো আন·থাংথাংনি জাক্কো জেখো থারিয়ামিং উখো রা·এ বিসং খুসি হং·বিয়ামিং।
44007042	ইন্দিবা ইসল মিকখাং হান·ফিলজক আরো সালগিনি জাজং-সাল-আস্কিরাংখো অলাখিনান বিসংখো গাল্লে দনজক। ইয়া খাৎথান আগানসোগিবারাংনি খি·তাপো চক্কা দংআ: ও ইস্রায়েলনি মান্দিরাং, হা·গিসি জওলো উয়া বিলসি সৎব্রি না·সং আংনি গিম্মিন নক্কো জিল্লারাংখো বা গিপ্পিন জিনিসরাংখো বলি হ·ন্নামিংমা?
44007043	হং·জা, অলাখিনা না·সং জে মিত্তে বিমাংখো থারিয়ামিং উয়া মোলক মিত্তেনি বিমাংখো আরো না·সংনি রিফণ মিত্তেনি আস্কিখো না·সং রিপ্পিএ রা·আংআমিং। উনি গিম্মিন আংআ বাবিল হা·সংনি নালসাচা বন্দি দাক্কে না·সংখো ওয়াত্তেতনুয়া।
44007044	“সাক্ষিনি তাম্বু হা·গিসি জওলো আনচিংনি ফাগিৎচামরাংমুং দংআমিং। ইসল মোশিখো জেদাক্কে গি·য়েতামিং আরো মোশি জে নমুনাখো নিক্কামিং উয়ানদাক্কে ইয়া তাম্বুখো রিক্কামিং।
44007045	আনচিংনি ফাগিৎচামরাং উয়া তাম্বুখো মা·ন্নে বিসংনি দাল·গিবা যিহোশুয়নি উখো আন·থাংথাংমুং আনচিংনি ইয়া হা·সংওনা রা·বামিং। ইসল উনসালো বিসংনি মিকখাংওনিখো গিপ্পিন জাতরাংখো রিক্কেতামিং আরো বিসং ইয়া হা·সংখো মান·রিকামিং। দায়ূদনি সালনা দিপ্পাৎ উয়া তাম্বু ইয়া হা·সংওন দংআমিং।
44007046	দায়ূদ ইসলনি খা·সাচাক্কাখো মা·ন্নে যাকোবনি ইসলনা দংআনি নকখো রিকনা হন·খানা সিং·জক;
44007047	ইন্দিবা শলোমনান বিনা নকখো থারিয়ামিং।
44007048	“ইন্দিবা চুবাৎগিবা ইসল মান্দিনি রিকগিবা নকরাংও দংজা। আগানসোগিবা আগানজক,
44007049	গিত্তেল আগানা, ‘সালগি আংনি সিংহাসন হং·আ, হা·গিলসাক আংনি জা·চক দন্নানি হা·দাম হং·আ; আংনা না·আ বাদাকগিবা নকখো রিকনুয়া? আংনি নেং·থাকানি হা·দাম বানো হং·নুয়া?
44007050	ইরাংখো আংআ আন·থাংনি জাক্কো থারিজামা?’
44007051	“ও গিত্তকগ্রেং রাকগিবা জাতরাং! না·সংনি নাচিল আরো খা·থংরাং গিপ্পিন জাতরাং গিত্তান হং·আ, আরো না·সংবা না·সংনি ফাগিৎচামরাং গিত্তান হং·আ। না·সং ফাংনান গিসিক রংথালগিবাখো চাংফেংআ।
44007052	ইন্দাকগিবা আগানসোগিবা সাকসামাংবা দংআমা, জেমুং না·সংনি ফাগিৎচামরাং নামগিজা বেওয়ালখো দাকজা? জেরাং উয়া খাকখেৎগিবা মান্দি খ্রীষ্টনি রি·বানি খাৎথাখো স্খাংওন আগানসোআমিং বিসংখোবা বিসং স·ওতে গালজক। আরো দা·আও না·সং যীশুখোন বোবিলরাংনি জাক্কো হ·ন্নে বিখো স·ওত্তেতজক।
44007053	সা·গ্রেরাংচা না·সংনান নিয়ামরাংখো হ·ন্নামিং, ইন্দিবা না·সং উখো মানিজাজক।”
44007054	ইয়া খাৎথারাংখো খিন্নাএ উয়া দাল·গিবারাং খা·আওনাংবিজক আরো স্তিফাননি সাক্কাও ওয়াগাম চিকক্রতজক।
44007055	ইন্দিবা স্তিফান গিসিক রংথালগিবাও গাপ্পে সালগিচাখো নিএ ইসলনি রাসংখো নিকনা মান·জক। বিয়া যীশুখো ইসলনি জাক্রাচা চাদেংএ দংআখো নিক্কে আগানজক,
44007056	“নিবো, আংআ সালগি এংআখো আরো মান্দিনি দেফান্থি ইসলনি জাক্রাচা চাদেংএ দংআখো নিক্কিংআ।”
44007057	ইনি গিম্মিন বিসং নাচিলখো রিম·থিপজক আরো রাক্কে চ্রিকে আপসান হং·এ স্তিফাননি সাক্কাও চাগিব্রাকজক।
44007058	জা·মানো বিসং বিখো রং·থিচা গোথাতনা সালদোএ সংজিলমাওনি হা·ফালচানা রিম্মাংজক, আরো সাক্ষিরাং বিসংনি সাক্কাও গানগিবা বা·রারাংখো এংএ শৌল মিংগিবা ফান্থিনি জা·চকও দনজক।
44007059	স্তিফানখো সাক্ষিরাং রং·থিচা গোথাতমিত্তিংও বিয়া বি·এ আগানজক, “গিত্তেল যীশু, আংনি গিসিকখো রা·চাকবো।”
44007060	জা·মানো বিয়া জা·স্খু দে·ম্মে চ্রিকে আগানজক, “গিত্তেল বিসংনি ইয়া পাপখো দা·আ রি·ম্মাবো।” ইখো আগানে বিয়া সিজক।
44008001	শৌল উনো স্তিফানখো স·ওতনা দিদিয়েতিংআমিং। উনসালো যিরূশালেমনি খ্রীষ্টান মন্ডলীনি মান্দিরাংখো গিচ্চিয়েতনা হা·বাচেংজক। উনি গিম্মিন ওয়াত্তেতারাংনি আগ্রে গিম্মিক বিবিরা·গিবারাং যিহূদিয়া আরো শমরিয়া হা·দকনি হা·দাম গিম্মিকচা বিলদিং বিলদাং হং·জক।
44008002	ইসলনা খা·ফাকগিবা মিত্তাম মান্দিরাং স্তিফানখো গোপজক আরো বিনা গ্রাপবিজক।
44008003	ইন্দিবা শৌল উয়া মন্ডলীখো ব·ন্নেতনা নকরাংচা রি·য়াংএ উয়া মন্ডলীনি মি·আসা আরো মিচিকরাংখো সাল্লে রা·বাএ জেলো দনজক।
44008004	বিলদিং বিলদাং দাক্কে দংগিবা বিবিরা·গিবারাং গিম্মিকচা রি·য়াংএ খ্রীষ্টনি নাম্মা খাৎথাখো আগানফ্রাকনা হা·বাচেংজক।
44008005	উয়া সময়ও ফিলিপ শমরিয়া হা·দকনি সংজিলমা দামসাওনা রি·য়াংএ খ্রীষ্টনি গিম্মিন আগানফ্রাকজক।
44008006	মান্দিরাং বিনি খাৎথাখো খিন্নাএ আরো বিয়া জে আইয়াও ইনমানগিবা কামরাংখো দাক্কিংআমিং উখো নিক্কে বিনি আগানাখো গিসিক নাএ খিন্নাজক।
44008007	বাং·আওনি গিসিক নামগিজাগিবারাং চ্রিকে হং·খাতাংজক আরো বাং·আ হান·মা গক্কা আরো জা·খরারাং নামজক।
44008008	উনি গিম্মিন উয়া সংজিলমানি মান্দিরাং খুসি হং·বিজক।
44008009	উয়া সংজিলমাও শিমোন মিংগিবা মান্দি সাকসা সাল বাং·আওনিন যাদু মন্ত্র দাক্কে ফিন্নিকিংআমিং। উনি গিম্মিন শমরিয়ানি মান্দি গিম্মিক আইয়াও ইনমানামিং।
44008010	বিয়া আন·থাংখো মংসংবাৎগিবা সাকসা মান্দি ইন্নে দাবি দাকনুয়ামিং, আরো দিল্লা-নকমা গিম্মিকান বিনি খাৎথাখো খিন্নানুয়ামিং। মান্দিরাং আগান্নুয়ামিং, “ইয়া মান্দিন ইসলনি।”
44008011	মান্দিরাং বিনি খাৎথা গিত্তা রি·নুয়ামিং, মুয়ানা সাল বাং·আওনিন বিয়া বিনি যাদু মন্ত্রখো ফিন্নিকে বিসংখো আইয়াও ইনমানেতামিং।
44008012	ইন্দিবা ফিলিপ ইসলনি সংনক আরো যীশু খ্রীষ্টনি গিম্মিন নাম্মা খাৎথাখো আগানফ্রাকজক উনো মান্দিরাং বিনি খাৎথাখো বিবিরা·জক আরো মি·আ-মিচিকরাং রিপ্পলনা হা·বাচেংজক।
44008013	উয়া শিমোনবা বিবিরা·এ রিপ্পলজক, আরো বিয়া ফিলিপখো জা·রিকে হা·দাম গিম্মিকচা রি·য়াংজক আরো চিননি কাম আরো দাল·দালবাতা আইয়াও ইনমানানি কামরাংখো নিক্কে আইয়াও ইনমানজক।
44008014	শমরিয়ানি মান্দিরাং ইসলনি খাৎথাখো বিবিরা·জক ইন্নে যিরূশালেমনি ওয়াত্তেতারাং জেনসালো খিন্নাজক উনসালো বিসং পিতর আরো যোহনখো উয়া মান্দিরাংচা ওয়াত্তেতজক।
44008015	পিতর আরো যোহন রি·বাএ বিসংনা বি·জক জেদাক্কে বিসং গিসিক রংথালগিবাখো মা·ন্না,
44008016	মুয়ানা উনোবা বিসংনি সাক্কাও গিসিক রংথালগিবা রি·বাখুজা; গিত্তেল যীশুনি বিমুংওসান বিসং রিপ্পলামিং।
44008017	উনোন পিতর আরো যোহন বিসংনি সাক্কাও জাক দনদাপজক, আরো বিসং গিসিক রংথালগিবাখো মান·জক।
44008018	জে সময়ও শিমোন নিকজক, ওয়াত্তেতারাংনি জাক দনদাপাচা গিসিক রংথালগিবাখো হন·জক উনো বিয়া বিসংচা থাংখা রা·বাএ আগানজক,
44008019	“আংনাবা ইন্দাকগিবা বিলখো হন·বো জেদাক্কে আংআ সানিবা সাক্কাও জাক দনদাপজোকনো বিয়া গিসিক রংথালগিবাখো মা·ন্না।”
44008020	উনোন পিতর বিনা আগানজক, “নাং·নি থাংখা নাং·মুংআন বন·খানা, মুয়ানা ইসলনি হ·ন্নাখো থাংখাচা ব্রিনা মা·ন্না ইন্নে না·আ চানচিয়া।
44008021	চিংনি ইয়া কামও নাং·নি মামুং বাক বা বিল দংজা, মুয়ানা ইসলনি মিক্রোনও নাং·নি খা·থং খাকখেৎ হং·জা।
44008022	ইয়া নামগিজাওনিখো না·আ নাং·নি গিসিকখো ফি·ল্লেতবো আরো গিত্তেলচা বি·বো; ইন্দাকোদে নাং·নি গিসিকনি ইয়া নামগিজা চানচিয়াখো বিয়া ক্ষেমা দাকনাবা দংআ।
44008023	আংআ নিকনা মা·ন্নিংআ, নাং·নি গিসিক মাদ্দুুয়াও গাপ্পা আরো না·আ পাপনি নকখল হং·এ দংআ।”
44008024	উনোন শিমোন আগানজক, “না·সংআন গিত্তেলচা আংনা বি·বো জেদাক্কে না·সং জেখো আগানজক উয়া আংনি সাক্কাও হং·জা।”
44008025	ইনি জা·মানো পিতর আরো যোহন গিত্তেলনি গিম্মিন সাক্ষি হ·ন্নে আরো বিনি খাৎথাখো আগানফ্রাকে যিরূশালেমচানা রি·য়াংফিলজক। রি·য়াংমিত্তিংও বিসং শমরীয়রাংনি বাং·আ সংরাংও নাম্মা খাৎথাখো আগানফ্রাকজক।
44008026	সালসাও গিত্তেলনি সা·গ্রে সাকসা ফিলিপনা আগানজক, “চাখাতবো, সালগিপেংচানি জে রামা যিরূশালেমোনি গাজা সংজিলমাওনা রি·য়াংজক উয়া রামাচানা রি·য়াংবো।” উয়া রামা হা·গিসি জওলোমিং।
44008027	উনোন ফিলিপ উচানা রি·য়াংজক। রামাও ইথিয়পিয়া হা·সংনি সাকসা মংসংবাত্তা কাম রিম·গিবামুং বিয়া গ্রংজক। উয়া কাম রিম·গিবা খোজামিং। ইথিয়পিয়ানি কান্দাকী রাণীনি গামজিনরাংখো নিরিকানি কামখো ইয়া মান্দিন দাকনুয়ামিং। ইসলখো অলাখিনা উয়া কাম রিম·গিবা যিরূশালেমচানা রি·য়াংআমিং।
44008028	নকচা ফি·ল্লাংমিত্তিংও বিয়া আসংএ আগানসোগিবা যিশাইয়নি খি·তাপখো পড়িংআমিং।
44008029	উনোন গিসিক রংথালগিবা ফিলিপনা আগানজক, “উয়া ঘোড়ানি গাড়িনি সেফাংচা রি·য়াংবো আরো উমুং আপসান রি·ফাবো।”
44008030	উনি গিম্মিন ফিলিপ খাত্তাংএ উয়া ঘোড়ানি গাড়িচানা রি·য়াংজক আরো উয়া মান্দি আগানসোগিবা যিশাইয়নি খি·তাপখো পড়িংআ ইখো খিন্নানা মান·জক। ফিলিপ বিখো সিং·জক, “না·আ জেখো পড়িংআ উখো হা·আইনা মা·ন্নিংআমা?”
44008031	উয়া কাম রিম·গিবা আগানজক, “সাবা আগানে হন·জাওদে বাদিকে দাক্কে হা·আইনা মা·ন্নুয়া?” বিয়া ফিলিপখো ঘোড়ানি গাড়িও গাখাতে বিনি কেচ্চিয়ো আসংখানা মল·মলজক।
44008032	উয়া কাম রিম·গিবা রংথালগিবা শাস্ত্রনি জেওনি পড়িংআমিং উয়া ইয়ান: রাসতনা জেদাক্কে মেষখো রা·আংআ, উয়ানদাক্কে বিখো রা·আংআ হং·জক। খিম্মিল রাতগিবানি মিকখাংও মেষ বি·সা জেগিত্তা স্রক দাক্কে দংআ, উয়ানদাক্কে বিয়া খু·সুক আগানজাজক।
44008033	বিয়া চন্নিকাখো মান·জক, বিনি সাক্কাও খাকখেৎ বিচালখো দাকজাজক। বিনি দেরিচ্ছু-সু·রিচ্ছুরাংনি খাৎথাখো আগানানি হং·জা, মুয়ানা বিনি জাংগিখো ইয়া হা·গিলসাকোনিখো রা·আংজকমিং।
44008034	উয়া কাম রিম·গিবা ফিলিপনা আগানজক, “আগানবোদা, আগানসোগিবা সানি গিম্মিন ইয়া খাৎথাখো আগানজক? আন·থাংনি গিম্মিনোমা সাকগিপ্পিননি গিম্মিন?”
44008035	উনোন ফিলিপ রংথালগিবা শাস্ত্রনি উয়া বাকওনি হা·বাচেংএ বিচা যীশুনি গিম্মিনো নাম্মা খাৎথাখো আগানফ্রাকজক।
44008036	রামাও রি·য়াংমিত্তিংও বিসং ইন্দাকগিবা হা·দাম দামসাওনা রি·বাজক জেও চি দংআমিং। উনোন উয়া কাম রিম·গিবা আগানজক, “ইয়া নিবো, ইনো চি দংআ; আংনি রিপ্পলনা চাংফেংআনি দংআমা?”
44008038	বিয়া ঘোড়ানি গাড়িখো দংদিপেতনা আগানজক। উনি জা·মানো ফিলিপ আরো উয়া কাম রিম·গিবা চিও হং·খাতজক আরো ফিলিপ বিখো রিপ্পলেতজক।
44008039	বিসং চিওনি গাখাতমিত্তিংও গিত্তেলনি গিসিক রাং·গিত্তিক ফিলিপখো রা·আংজক। উয়া কাম রিম·গিবা বিখো নিকজাজক। উনোন বিয়া খুসি হং·এ নকচানা রি·য়াংজক।
44008040	ইন্দিবা ফিলিপখো অস্‌দোদ সংজিলমাও নিকনা মান·জক। বিয়া সংরাংও আগানফ্রাকে কৈসরিয়াওনা রি·য়াংজক।
44009001	উয়া সময়ও শৌল গিত্তেলনি জা·রিকগিবারাংখো স·ওতে গালনুয়া ইন্নে খেন্নেতিংআমিং। দামেস্ক সংজিলমানি থম·দাকরামরাংও হ·ন্না ইন্নে বিয়া খামাল দাল·বাৎগিবারাংচা রি·য়াংএ চিঠি হাম·জক। যীশুনি রামাও রি·গিবা মান্দি গিম্মিকখো মি·আসাবা হং·খানা মিচিকসাবা হং·খানা, বিসংখো মান·জোকনো জেদাক্কে বিসংখো খায় যিরূশালেমচা রা·বানা মা·ন্না উয়া বিলনান বিয়া উয়া চিঠিখো হা·ম্মামিং।
44009003	রামাও রি·য়াংমিত্তিংও বিয়া দামেস্কনি সেফাংও রি·বাওন সালগিওনি রাং·গিত্তিক বিনি সামব্রিও সেং·চিপজক।
44009004	বিয়া হা·আও গা·আকজক আরো খিন্নাজক সাবা বিখো আগানিংআ, “শৌল, শৌল, মুয়ানা না·আ আংখো গিচ্চিয়েতিংজক?”
44009005	শৌল সিং·জক, “গিত্তেল, না·আ সা?”
44009006	বিয়া আগানজক, “আংআ যীশু, জেখো না·আ গিচ্চিয়েতিংজক। দা·আও না·আ চাখাত্তে সংজিলমাওনা রি·য়াংবো। মুয়াখো দাকনা নাংনুয়া উখো নাং·না আগানে হ·ন্নুয়া।”
44009007	শৌলমুং রি·য়াংফাগিবা মান্দিরাং আইয়াও ইনমানে চাদেংএ দংজক। বিসং খাৎথা আগানাখো খিন্নামিং ইন্দিবা সাকসাখোবা নিকজাজক।
44009008	জা·মানো শৌল হা·আওনি চাখাতজক, ইন্দিবা মিকগ্লাকানি জা·মানো মামুংখোবা নিকজাজক। উনোন বিনি রিপ্পেংরাং বিনি জাকখো রি·ম্মে বিখো দামেস্কচানা রিম্মাংজক।
44009009	সাল গিত্থামওনা দিপ্পাৎ শৌল মিক্রোনও নিকনা মান·জাজক আরো মামুংখোন চা·জাজক।
44009010	দামেস্ক সংজিলমাও অননিয় মিংগিবা সাকসা জা·রিকগিবা দংআমিং। গিত্তেল বিনা মিকখাং ফা·এ আগানজক, “অননিয়।” বিয়া আগানচাকজক, “গিত্তেল, আংআ ইনো।”
44009011	গিত্তেল বিনা আগানজক, “স্রংআ মিংগিবা রামাচা না·আ রি·য়াংবো। উয়ো যিহূদানি নক্কো শৌল মিংগিবা তার্ষ সংজিলমাওনি মান্দি সাকসাখো সান্দিবো। বিয়া বি·ইংআ আরো মিকজুমাংচা ইখো নিকজক, অননিয় মিংগিবা মান্দি সাকসা রি·বাএ বিনি বে·এনো জাক দন্না জেদাক্কে বিয়া দা·আবা নিকনা মা·ন্না।”
44009013	অননিয় আগানজক, “গিত্তেল, আংআ বাং·আ মান্দিরাংচা ইয়া মান্দিনি গিম্মিন ইন্দাকে খিন্নাজক, যিরূশালেমো বিয়া নাং·নি মান্দিরাংখো বাসিক গিচ্চিয়েতজক।
44009014	ইনাআগ্রেবা নাং·নি বিমুংও বি·গিবারাংখো রিম·না ইন্নে খামাল দাল·গিবারাংচাখো বিল রা·এ বিয়া ইয়োনা রি·বাজক।”
44009015	ইন্দিবা গিত্তেল অননিয়না আগানজক, “না·আ রি·য়াংবো, মুয়ানা গিপ্পিন জাতরাংচা আরো বিসংনি রাজারাংচা আরো ইস্রায়েলনি মান্দিরাংচা আংনি গিম্মিন আগানফ্রাকনা আংআ ইয়া মান্দিখোন বাচ্ছিয়ে রা·জক।
44009016	আংনি গিম্মিন বিখো বাসিক দুক মা·ন্না নাংনুয়া উখো আংআ বিনা ফিন্নিকনুয়া।”
44009017	উনোন অননিয় রি·য়াংএ উয়া নক নিং·আচা নাপজক আরো শৌলনি বে·এনো জাক দনদাপে আগানজক, “জং শৌল, ইনো রি·বামিত্তিংও নাং·না মিকখাং ফা·গিবান গিত্তেল যীশু। বিয়ান আংখো ওয়াত্তেতজক জেদাক্কে না·আ নিকফিলনা মা·ন্না আরো গিসিক রংথালগিবাও গাপ্পা।”
44009018	উনোন শৌলনি মিক্রোনওনি বিস্রিং গিত্তা দাক্কা মামুং গা·আকাংজক আরো বিয়া দা·আবা নিকনা মান·জক। উনি জা·মানো বিয়া চাখাত্তে চিও রিপ্পলজক আরো চা·এ-রিংএ বিলখো মান·ফিলজক। শৌল দামেস্কনি জা·রিকগিবারাংমুং সালসা সালগ্মি দংফাজক।
44009020	উনি জা·মানো সময়খো নাসিয়েতগিজা বিয়া গিপ্পিন গিপ্পিন থম·দাকরামরাংও যীশুন ইসলনি দেফান্থি ইন্নে আগানফ্রাকনা হা·বাচেংজক।
44009021	বিনি খাৎথাখো খিন্নাচাকগিবারাং আইয়াও ইনমানে সিং·নুয়ামিং, “ইয়ান যিরূশালেমো যীশুনি বিমুংও বি·গিবারাংখো গিচ্চিয়েতগিবা উয়া মান্দি হং·জামা? ইনোবা উখো দাকগিবারাংখো খায় খামাল দাল·গিবারাংচা রিম্মাংনা ইন্নেন বিয়া ইয়ো রি·বাজামা?”
44009022	ইন্দিবা শৌল আরোসা বিল্লাকবাৎরোরোজক আরো যীশুন খ্রীষ্ট হং·আ ইন্নে ফিন্নিকজক। ইনি গিম্মিন দামেস্কনি যিহূদীরাং নাওয়াং চাআরিজক।
44009023	ইনি বাং·এ সাল রি·য়াংআনি জা·মানো যিহূদীরাং বিখো স·ওতনা খু·মংগ্রিকনা হা·বাচেংজক,
44009024	ইন্দিবা শৌল বিসংনি খু·মংগ্রিকাখো হা·আইনা মান·জক। বিখো স·ওতনা যিহূদীরাং সংজিলমানি দ·গারাংখো সালওয়াল নিথিমনা হা·বাচেংজক।
44009025	ইন্দিবা সালসাও ওয়াল্লো শৌলনি জা·রিকগিবারাং গি·সা খকো দাক্কে দেয়ালনি গি·সা জানলা গিত্তা বিখো খা·মাচানা হং·ওনেতজক।
44009026	শৌল যিরূশালেমো রি·বাএ জা·রিকগিবারাংমুং নাংরিমনা হাম·জক, ইন্দিবা বিসং গিম্মিকান বিনা খেনবিজক। শৌল বিবিন সাকসা জা·রিকগিবা হং·জক ইন্নে বিসং বিবিরা·না মান·জাজক।
44009027	ইন্দিবা বার্ণবা বিখো ওয়াত্তেতারাংচা রিম্মাংএ বিসংনা আগানজক, দামেস্কনি রামাও শৌল বাদিকে দাক্কে গিত্তেল যীশুখো নিকনা মা·ন্নামিং আরো গিত্তেল বিমুং বাদিকে খাৎথা আগানামিং আরো দামেস্কচা যীশুনি গিম্মিন বিয়া বাদিকে দাক্কে খেনমানগিজা আগানফ্রাকামিং।
44009028	উনি জা·মানো শৌল যিরূশালেমো জা·রিকগিবারাংমুং দংফাজক আরো বিসংমুং রি·ফানুয়ামিং আরো গিত্তেলনি গিম্মিন খেনমানগিজা আগানফ্রাকনুয়ামিং।
44009029	গ্রীক খু·সুকখো আগানগিবা যিহূদীরাংমুং বিয়া খাৎথা আগান্নুয়ামিং আরো জিগ্রিকনুয়ামিং, ইন্দিবা ইয়া যিহূদীরাং বিখো স·ওতনা হাম·জক।
44009030	বিবিরা·গিবা জংআদারাং ইখো খিন্নাএ বিখো কৈসরিয়া সংজিলমাও রিম্মাংজক আরো জা·মানো বিখো তার্ষ সংজিলমাও ওয়াত্তেতজক।
44009031	উয়া সময়ও যিহূদিয়া, গালীল আরো শমরিয়া হা·দকনি মন্ডলীরাংও থম·থমা দংআমিং, আরো উয়া মন্ডলীরাং হং·বাংআমিং। উনি গিম্মিন গিত্তেলনা খা·ফাকাও আরো গিসিক রংথালগিবানি খা·দংএতাও বিসংবা জালরোরোজক।
44009032	পিতর হা·দাম গিম্মিকচা রি·রোরোএ লুদ্দা সংও ইসলনি মান্দিরাংচা রি·বাজক।
44009033	উয়া সংও ঐনিয় মিংগিবা মান্দি সাকসা দংআমিং। বিয়া হান·মা গক্কা হং·এ বিলসি চেতনা থুচাকানিও গা·আকে দংআমিং।
44009034	পিতর বিখো নিক্কে আগানজক, “ঐনিয়, যীশু খ্রীষ্ট নাং·খো নাম্মেতজক। চাখাতবো, নাং·নি থুচাকানিখো দি·থমে রা·বো।” আরো উনোন ঐনিয় চাদেংজক।
44009035	উনোন লুদ্দা আরো শারোণ সংনি মান্দি গিম্মিক ঐনিয়খো নিক্কে গিত্তেলচানা ফিল·জক।
44009036	যাফো সংজিলমাও টাবিথা মিংগিবা জা·রিকগিবা মিচিক সাকসা দংআমিং। গ্রীকচা ইয়া বিমুংনি অর্থ হং·আ দর্কা। বিয়া ফাংনানান গিপ্পিনরাংনা নাম্মাখো দাকচাকনুয়ামিং আরো দিল্লা-চন্নারাংনা হন·চাকনুয়ামিং।
44009037	বিয়া জম্মে সিজকমিং আরো মান্দিরাং বিখো হাবুএতে নকদ্রিং সাক্কাও দন্নামিং।
44009038	যাফো লুদ্দানি সেফাংওমিং; ইনি গিম্মিন জা·রিকগিবারাং পিতরনি লুদ্দাও দংআখো খিন্নাএ বিসং মান্দি সাকগ্মিখো বিচা ওয়াত্তেতি মল·মলজক, “না·আ বাকবাক চিংচানা রি·বাবো।”
44009039	উনোন পিতর বিসংমুং রি·য়াংফাজক। বিয়া উয়ো সক্কানি জা·মানো উয়া নকদ্রিং সাক্কাওনা বিখো রিম্মাংজক। গিম্মিক রান্দি মিচিকরাং উনো পিতরখো উল্লোলে চাদেংএ গ্রাপনা হা·বাচেংজক আরো দর্কা থাংএ দংও জে চলা-বা·রারাংখো থারিয়ামিং উরাংখো পিতরনা ফিন্নিকনা হা·বাচেংজক।
44009040	উনোন পিতর বিসং গিম্মিকখো নকনিখো হং·খাত্তেতি জা·স্খু দে·ম্মে বি·জক। জা·মানো উয়া সিগিবা মিচিকচানিখো নিএ আগানজক, “টাবিথা, চাখাতবো।” উনোন দর্কা মিকরাকজক আরো পিতরখো নিক্কে চাখাত্তে আসংজক।
44009041	পিতর উনো বিনি জাকখো রি·ম্মে চাখাত্তেতনা দাকচাকজক। জা·মানো বিয়া ইসলনি মান্দিরাংখো আরো রান্দি মিচিকরাংখো রিংগামে দর্কানি থাংচাখো বিসংনা ফিন্নিকজক।
44009042	ইখো যাফো সংজিলমানি গিম্মিকান হা·আইনা মান·জক আরো বাং·আরাংআন গিত্তেলখো বিবিরা·জক।
44009043	পিতর যাফোওনা শিমোন মিংগিবা মান্দি সাকসানি নক্কো বাং·গিজা সালরাংনা দংজক। ইয়া শিমোন বিগিল থারিয়ানি কামখো দাকনুয়ামিং।
44010001	কৈসরিয়া সংজিলমাও কর্ণীলিয় মিংগিবা মান্দি সাকসা ইটালী সিপাইরাংনি সুবিদার দংআমিং।
44010002	যিহূদী জাত হং·জাওবা বিয়া ইসলনা খা·ফাকগিবামিং আরো বিয়া আরো বিনি নকগিম্মিকান ইসলখো অলাখিনুয়ামিং। বিয়া দিল্লা-চন্নারাংনা থাংখা-পয়সারাংখো বাং·এন হ·ন্নুয়ামিং আরো ইসলচা সালাজ্রিং বি·নুয়ামিং।
44010003	সালসাও গিত্থাম বাজিও বিয়া মিকজুমাংখো নিকজক। বিয়া নাম্মেদাক্কেন নিকনা মা·ন্না ইসলনি সাকসা সা·গ্রে রি·বাএ বিখো “কর্ণীলিয়,” ইন্নে রিক্কামিংআ।
44010004	কর্ণীলিয় খেন্নে উয়া সা·গ্রেচাখো নিএ আগানজক, “আগানবো, গিত্তেল।” সা·গ্রে আগানজক, “নাং·নি বি·আ আরো দিল্লা-চন্নারাংনা নাং·নি হন·চাকারাংনি খাৎথা সালগিওনা সকবাজক আরো ইসল উখো গিসিকো রা·রিকজক।
44010005	দা·আও না·আ যাফো সংজিলমাও মান্দি ওয়াত্তেতবো, আরো শিমোন, জেনি দা·আও মিংসা বিমুং পিতর, বিখো রিংগামে রা·বাবো। সাগালনি রিক্কামো সাকগিপ্পিন শিমোন মিংগিবা দংআ।
44010006	বিয়া বিগিলনি কামখো দাক্কা। পিতর উয়া শিমোননি নক্কো দংআ।”
44010007	কর্ণীলিয়মুং খাৎথা আগানগিবা সা·গ্রে রি·য়াংআনি জা·মানো কর্ণীলিয় নকখল সাকগ্মি আরো দাকচাকগিবা সাকসা সিপাইখো রিক্কামজক। ইয়া সিপাই ইসলনা খা·ফাকগিবা হং·আমিং।
44010008	গিম্মিক খাৎথাখো আগানে হ·ন্নানি জা·মানো কর্ণীলিয় বিসংখো যাফোচানা ওয়াত্তেতজক।
44010009	সালগিপ্পিনো উয়া মান্দিরাং যাফো সংজিলমাচা রি·বামিত্তিংও সালজাচ্চি হং·না হা·ম্মিংজকমিং। পিতর বি·না ইন্নে উয়া সময়ও নকখিং সাক্কাও গাদোজক।
44010010	উনোন পিতর অকখ্রিজকমিং আরো বিয়া মামুংখো চা·না হা·ম্মিংআমিং। চা·আখো থারিমিত্তিংও পিতর থুস্থিম্মা গিত্তা দাকজক।
44010011	উনোন বিয়া সিলগানি ফ্রাকাংআখো আরো দা·ল্লা চাদর গিত্তা দাকগিবাখো খি·থিকব্রিও রি·ম্মে হা·গিলসাকো হং·ওনেতাখো নিকজক।
44010012	উয়া চাদরও গিম্মিক জাংগিগ্মাংগিবা মাৎবুরুংরাং, খা·বাকো মালগিবারাং আরো সাক্কানি দো·দ্রাং দংআ।
44010013	উনি জা·মানো সানিবা ইন্দাকে রিক্কামাখো বিয়া খিন্নাজক, “পিতর, চাখাতবো, দক্কে চা·বো।”
44010014	পিতর আগানজক, “হং·জা, হং·জা, গিত্তেল, মামুং দাক্কেন হং·জা। রংথালগিজাগিবাখো বা মারাং নাংগিবাখো আংআ মামুং সালোবা চা·খুজা।”
44010015	উনোন বিয়া দা·আবা খিন্নাজক, “ইসল জেখো রংথালেতজক উখো না·আ রংথালগিজাগিবা ইন্নে দা·আ আগানাবো।”
44010016	রাং·গিত্থাম ইন্দাকে হং·আনি জা·মানো উয়া চাদরখো সিলগাচানা দি·দোআংজক।
44010017	পিতর ইয়া মিকজুমাংনি অর্থ মুয়া হং·না মা·ন্না উখো বিয়া উনোবা চানচিংআমিং; উনো কর্ণীলিয়নি ওয়াত্তেতগিবা মান্দিরাং শিমোননি নকখো সান্দিয়ে মা·ন্নে দ·গা মিকখাংও রি·বাএ চাদেংজক।
44010018	জা·মানো বিসং রিংগামে সিং·জক, “শিমোন, জেখো পিতরবা মিংআ, বিয়া ইনো দংআমা?”
44010019	পিতর উনোবা মিকজুমাংখো রা·এ চানচিংআমিং, উনোন গিসিক রংথালগিবা বিনা আগানজক, “নিবো, মান্দি সাকগিত্থাম নাং·খো সান্দিংআ।
44010020	চাখাত্তে খা·মাচা রি·য়াংবো। মামুংনাবা খেনচাকগিজা বিসংমুং রি·য়াংবো, মুয়ানা আংআন বিসংখো ওয়াত্তেতজক।”
44010021	উনোন পিতর হং·খাতবাএ উয়া মান্দিরাংনা আগানজক, “না·সং জেখো সান্দিংআ আংআন উয়া মান্দি। না·সং মুয়ানা রি·বাআ?”
44010022	উয়া মান্দিরাং আগানজক, “সুবিদার কর্ণীলিয় চিংখো ওয়াত্তেতজক। বিয়া সাকসা থরমি মান্দি আরো বিয়া ইসলখো অলাখিয়া। গিম্মিক যিহূদীরাং বিখো নাম্মা ইন্না। ইসলনি সা·গ্রে সাকসা বিনা গি·য়েৎজক জেদাক্কে বিয়া নাং·খো বিনি নকচা রিম্মাংএ নাং·নি খাৎথাখো খিন্নাআ।”
44010023	উনোন পিতর নক নিং·আচা উয়া মান্দিরাংখো রিংগামে রা·বাজক আরো বিসংনা দংআনিখো আরো চা·আনি-রিংআনিখো থারিয়ে হন·জক। সালগিপ্পিনো পিতর উয়া মান্দিরাংমুং রি·য়াংফাজক। যাফো সংজিলমাওনি বিবিরা·গিবা মিত্তাম জংআদারাংবা বিমুং রি·য়াংফাজক।
44010024	সালগিপ্পিনো বিসং কৈসরিয়াওনা সকজক। উনো কর্ণীলিয় বিনি চাচ্চিরাংখো আরো মংসংগিবা রিপ্পেংরাংখো রা·এ বিসংখো নিচাকসোংআমিং।
44010025	পিতর নক্কো নাপ্পোন কর্ণীলিয় বিচা রি·য়াংএ বিনি জা·চক সাক্কাও থুচিকোপে বিখো ইসলচাচা অলাখিজক।
44010026	ইন্দিবা পিতর বিখো দি·চাএ আগানজক, “চাখাতবো, আংআ আন·থাংবা সাকসা মান্দিসান হং·আ।”
44010027	কর্ণীলিয়মুং খাৎথা আগানে পিতর নিং·আচানা রি·য়াংএ মান্দি বাং·আখো থম·দাকাখো নিকজক।
44010028	উনোন বিয়া বিসংনা আগানজক, “না·সংদে ইখো হা·আইয়ান, সাকসা যিহূদী মান্দিনা গিপ্পিন জাতনি মান্দিমুং আপসান হং·রিমা বা বিমুং গ্রংআরাং চিংনি থরমনি নিয়াম হং·জা। ইন্দিবা ইসল আংনা ফিন্নিকজক সাকসাখোবা রংথালগিজাগিবা বা মারাং নাংগিবা ইন্না আংনি খ্রাজা।
44010029	উনি গিম্মিন না·সং আংখো রিংগামেত্তোন আংআ মামুংনা জিচাকগিজান রি·বাজক। দা·আও আংআ সিং·ইংআ, না·সং মুয়ানা আংখো রিক্কামজক?”
44010030	উনোন কর্ণীলিয় আগানজক, “সালব্রি স্খাংও ইয়া সময়ও গিত্থাম বাজিও আংআ আংনি নক্কো বি·ইংআমিং। উনো রাং·গিত্তিক চিং·ব্রাপা বা·রাখো গানগিবা মান্দি সাকসা আংনি মিকখাংও রি·বাএ চাদেংএ আগানজক,
44010031	‘কর্ণীলিয়, ইসল নাং·নি বি·আখো খিন্নাজক আরো দিল্লা-চন্নারাংনা নাং·নি হন·চাকারাংখো বিয়া গিসিকো রা·রিকজক।
44010032	দা·আও না·আ যাফোচানা মান্দি ওয়াত্তেতবো, আরো শিমোন, জেখো পিতরবা মিংআ, বিখো রিংগামে রা·বাবো। সাগালনি রিক্কামো দংগিবা আরো বিগিলনি কামখো দাকগিবা শিমোননি নক্কোন পিতর চাচ্চি হং·এ দংইংআ।’
44010033	উনি গিম্মিন আংআ উনোন নাং·খো রিংগামে রা·বানা মান্দি ওয়াত্তেতজক, আরো না·আ রি·বাএ নামজক। ইনো দা·আও চিংআ গিম্মিকান ইসলনি মিকখাংও দংআ। গিত্তেল নাং·খো চিংচা জেখো আগান্না গি·য়েৎজক চিংআ উয়া গিম্মিকখোন খিন্নানুয়া।”
44010034	উনোন পিতর ইন্না হা·বাচেংজক, “আংআ দা·আও বিবিন হা·আইনা মান·জক ইসলনি মিক্রোনও গিম্মিকান আপসান হং·আ।
44010035	জাত গিম্মিকওনি জেরাং বিখো অলাখিয়া আরো বিনি মিক্রোনও খাকখেৎখো দাকগিবারাংখোন বিয়া রা·চাকা।
44010036	ইসল ইস্রায়েলরাংনা ইয়া নাম্মা খাৎথাখো ওয়াত্তেতামিং, যীশু খ্রীষ্ট, জেআন গিম্মিকনি গিত্তেল, বিচান থম·থমাখো মা·ন্না।
44010037	মান্দিরাংনি রিপ্পলনা নাংআ ইখো যোহননি আগানফ্রাকানি জা·মানো গালীলওনি হা·বাচেংএ যিহূদিয়া গিম্মিকও হং·গিবারাংখো না·সং আন·থাংআন হা·আইয়া।
44010038	না·সং ইখোবা হা·আইয়া, ইসল নাসরতনি যীশুখো গিসিক রংথালগিবাচা আরো বিলচা সংআমিং। ইসল বিমুং দংআনি গিম্মিন বিয়া নাম্মা কামখো দাকনুয়ামিং আরো শয়তাননি জাক্কো দুক মান·গিবারাংখো গিম্মিকখোন নাম্মেতনুয়ামিং।
44010039	“যিহূদীরাংনি হা·সংও আরো যিরূশালেমো বিয়া জেরাংখো দাক্কামিং চিংআ উনি সাক্ষি হং·আ। মান্দিরাং বিখো চিসলো দাৎখাপে স·ওতামিং।
44010040	ইন্দিবা ইসল সালগিত্থামনি সালো বিখো সিয়াওনি থাংচাফিল্লেতজক আরো ইন্দাকে দাকজক জেদাক্কে মান্দিরাং বিখো নিকনা মা·ন্না।
44010041	বিখো গিম্মিকদে নিকনা মান·জা, ইন্দিবা ইসল জে সাক্ষিরাংখো স্খাংও বাচ্ছিয়ে দন্নামিং বিসংসান বিখো নিকনা মা·ন্নামিং, আগানস্খাওদে বিয়া সিয়াওনি চাখাতফিল্লানি জা·মানো চিংআ জেরাং বিমুং চা·রিমা-রিংরিমা চিংআসান বিখো নিকনা মান·জক।
44010042	বিয়া চিংনা গি·য়েৎজক জেদাক্কে চিংআ যিহূদী মান্দিরাংচা আগানফ্রাকা আরো ইন্দাকে সাক্ষি হ·ন্না, ইসল বিখোন থাংগিবা আরো সিগিবারাংনি বিচাল দাকগিবা দাকজক।
44010043	গিম্মিক আগানসোগিবারাংআন বিনি গিম্মিন ইন্দাকে সাক্ষি হ·ন্নিংআ, বিখো বিবিরা·গিবারাং গিম্মিকান বিনি গুণনি হা·সেল পাপওনি ক্ষেমাখো মা·ন্না।”
44010044	পিতর উনোবা খাৎথা আগানিংআ, উনো উয়া খাৎথাখো খিন্নাগিবারাংনি সাক্কাও গিসিক রংথালগিবা রি·বাজক।
44010045	জে যিহূদী বিবিরা·গিবারাং পিতরমুং রি·বামিং বিসং গিপ্পিন জাতরাংনি সাক্কাওবা গিসিক রংথালগিবাখো হ·ন্না গিত্তা রুএ হ·ন্নাখো নিক্কে আইয়াও ইনমানজক।
44010046	বিসং উখো হা·আইনা মান·জক মুয়ানা ইয়া গিপ্পিন জাতরাংখো বিসং গিপ্পিন গিপ্পিন খু·সুকচা আগানাখো আরো ইসলখো রাসং দাক্কাখো খিন্নানা মান·জক। উনোন পিতর আগানজক,
44010047	“চিও রিপ্পলনা ইয়া মান্দিরাংখো সাবা চাংফেংনা মা·ন্নামা? বিসংদে আনচিং গিত্তান গিসিক রংথালগিবাখো মান·জক।”
44010048	উনোন বিয়া উয়া মান্দিরাংখো যীশু খ্রীষ্টনি বিমুংও রিপ্পলেতনা গি·য়েৎজক। জা·মানো বিসং পিতরখো বিসংমুং সালসা সালগ্মি দংখানা মল·মলজক।
44011001	গিপ্পিন জাতরাংবা ইসলনি খাৎথাখো বিবিরা·জক উখো ওয়াত্তেতারাং আরো গিম্মিক যিহূদিয়ানি বিবিরা·গিবা জংআদারাং খিন্নাজক।
44011002	ইনি গিম্মিন পিতর যিরূশালেমচানা রি·বাও উয়া বিবিরা·গিবারাংনি গিসেপো বিগিল রাতগিবারাং বিখো গ্রো নাংএতে আগানজক,
44011003	“না·আ বিগিল রাতগিজা মান্দিরাংনি নকচা রি·য়াংএ বিসংমুং চা·জক রিংজক।”
44011004	পিতর উনোন স্খাংওনি হা·বাচেংএ হং·গিবারাংখো মিংসা মিংসা দাক্কে আগানে হন·জক,
44011005	“আংআ যাফো সংজিলমাও বি·ইংআমিং, উনো থুস্থিম্মা গিত্তা দাক্কে দংএ গি·সা মিকজুমাংখো নিকজক। দা·ল্লা চাদর গিত্তা দাকগিবাখো খি·থিকব্রিও রি·ম্মে সিলগাওনি আংচানা হং·ওনেতাখো আংআ নিকজক।
44011006	আংআ নাম্মেদাক্কে নিএ উয়ো বাং·আ জাংগিগ্মাংগিবা মাৎবুরুংরাং, খা·বাকো মালগিবারাং আরো দো·দ্রাং দংআখো নিকজক।
44011007	জা·মানো আংআ সানিবা আগানাখো খিন্নাজক, ‘পিতর, চাখাতবো, দক্কে চা·বো।’
44011008	“আংআ ইনজক, ‘হং·জা, হং·জা, গিত্তেল মামুং দাক্কেবা হং·জা। রংথালগিজাগিবাখো আরো মারাং নাংগিবারাংখো আংআ মামুং সালোবা খু·সুকও সিকখুজা।’
44011009	“উনি জা·মানো সালগিওনি রাং·গ্মিগিবাও আগানজক, ‘ইসল জেখো রংথালেতজক উখো না·আ রংথালগিজাগিবা ইন্নে দা·আ ইন্নাবো।’
44011010	ইন্দাকে রাং·গিত্থাম হং·জক, জা·মানো গিম্মিকখো দা·আবা সিলগাওনা দি·দোআংজক।
44011011	“উনি জা·মানোন আংনি দংগিবা নক্কো মান্দি সাকগিত্থাম রি·বাএ চাদেংজক। কৈসরিয়াওনি বিসংখো ওয়াত্তেতামিং।
44011012	উনোন গিসিক রংথালগিবা আংখো খেনচাকগিজা বিসংমুং রি·য়াংখানা আগানজক। ইয়া সাকদক জংআদাবা আংমুং রি·য়াংআমিং। জা·মানো চিংআ আংখো রিক্কামগিবা উয়া মান্দিনি নক্কো নাপজক।
44011013	বিয়া সাকসা সা·গ্রেখো বাদিকে দাক্কে বিনি নক্কো নিক্কামিং উখো চিংনা আগানজক। উয়া সা·গ্রে বিনা আগানামিং, ‘শিমোন, জেখো পিতর ইন্নেবা মিংআ, বিখো রিংগামে রা·বানা না·আ যাফো সংজিলমাও মান্দি ওয়াত্তেতবো।
44011014	বিয়া নাং·চা জে খাৎথাখো আগান্নুয়া উয়া খাৎথাচা না·আ আরো নাং·নি নকগিম্মিকান পাপওনি জকনুয়া।’
44011015	“গিসিক রংথালগিবা জেদাক্কে স্খাং আনচিংনি সাক্কাও রি·বামিং আংআ খাৎথা আগান্না হা·বাচেংও উয়ানদাক্কেন বিসংনি সাক্কাওবা রি·বাজক।
44011016	উনোন গিত্তেল জেখো আগানামিং উখো আংআ গিসিক রা·জক, ‘যোহন চিও রিপ্পলেতনুয়ামিং, ইন্দিবা না·সংনি রিপ্পলা গিসিক রংথালগিবাও হং·নুয়া।’
44011017	ইন্দাকোদে গিত্তেল যীশু খ্রীষ্টখো বিবিরা·নি জা·মানো ইসল আনচিংনা জেখো হন·চাকামিং উখোন বিয়া বিসংনাবা হ·ন্নোদে আংআ সা, জে ইসলখো ফেং·না মা·ন্নুয়া?”
44011018	ইয়া খাৎথাখো খিন্নাএ যিহূদিয়ানি বিবিরা·গিবারাং জিচাকগিজা ইসলখো রাসং চাএতে আগানজক, “ইন্দাকোদে ইসল গিপ্পিন জাতরাংখোবা জাংগি মান·খানা পাপওনি গিসিক ফিল·না চল হন·জক।”
44011019	স্তিফানখো রা·এ বিবিরা·গিবারাংখো গিচ্চিয়েতানি গিম্মিন জেরাং বিলদিং বিলদাং হং·আংআমিং বিসং ফৈনীকিয়া, সাইপ্রাস আরো সিরিয়া হা·সংনি আন্তিয়খিয়াওনা দিপ্পাৎ রি·য়াংএ যিহূদীরাংচাসান ইসলনি খাৎথাখো আগানজক।
44011020	ইন্দিবা বিসংওনি মিত্তামরাং আন্তিয়খিয়াওনা রি·য়াংএ গ্রীক খু·সুকখো আগানগিবা মান্দিরাংচাবা গিত্তেল যীশুনি গিম্মিন নাম্মা খাৎথাখো আগানফ্রাকনা হা·বাচেংজক। বিসং সাইপ্রাস চিচাং আরো কুরীণী সংজিলমানি মান্দি হং·আমিং।
44011021	ইসলনি বিল বিসংনি সাক্কাও দংআনি গিম্মিন বাং·আ মান্দিরাং গিত্তেলখো বিবিরা·এ বিচা ফিল·জক।
44011022	ইয়া খাৎথা যিরূশালেম মন্ডলীনি মান্দিরাংনি নাচিলো রি·য়াংআনি জা·মানো বিসং বার্ণবাখো আন্তিয়খিয়াওনা ওয়াত্তেতজক।
44011023	ইসল আন্তিয়খিয়ানি মান্দিরাংনা বাদিকে খা·সাচাকজক বার্ণবা রি·বাএ উখো নিক্কে খুসি হং·বিজক। বিসং জেদাক্কে খা·থং গিম্মিকচা গিত্তেলো বিবিগিবা হং·এ দংনা মা·ন্না উনি গিম্মিন বিয়া বিসং গিম্মিকখো খা·দংএতনা হা·বাচেংজক।
44011024	বার্ণবা সাকসা নাম্মা মান্দি হং·আমিং আরো বিয়া গিসিক রংথালগিবাও আরো বিবিরা·আও চু·সকামিং। উনোন গিত্তেল বাং·আরাংখোন আন·থাংওনা রা·বামিং।
44011025	উনি জা·মানো বার্ণবা শৌলখো সান্দিয়ে তার্ষ সংজিলমাওনা রি·য়াংজক,
44011026	আরো বিখো সান্দিয়ে মা·ন্নে আন্তিয়খিয়াওনা রিমবাজক। বার্ণবা আরো শৌল বিলসিসা দিপ্পাৎ মন্ডলীনি মান্দিরাংমুং আপসান হং·রিমে মান্দি বাং·আরাংনা স্খিজক। আন্তিয়খিয়াওন খ্রীষ্টনি জা·রিকগিবারাংখো খ্রীষ্টান ইন্নে দিমদাকনা স্খাং মিংচেংজক।
44011027	উনি গিসেপো মিত্তাম আগানসোগিবা যিরূশালেমোনি আন্তিয়খিয়াওনা রি·বাজক।
44011028	বিসংওনি আগাব মিংগিবা সাকসা চাদেংএ গিসিক রংথালগিবাও রি·য়াখো মা·ন্নে আগানজক, রোম গিম্মিকো আকাল হং·নুয়া। (সম্রাট ক্লৌদিয়নি শাসন দাক্কানি সালো উয়া খাৎথা চু·সকামিং।)
44011029	উনোন জা·রিকগিবারাং থিক দাকজক, যিহূদিয়া হা·দকনি বিবিরা·গিবা জংআদারাংনা দাকচাকনা বিসং গিম্মিকান আন·থাংথাংনি মা·ন্না গিত্তা থাংখা ওয়াত্তেতনুয়া। বিসং উখো দাক্কামিং।
44011030	বিসং বার্ণবা আরো শৌলনি জাক্কো যিহূদিয়ানি মন্ডলীরাংনি মি·আফারাংচা উয়া দাকচাকাখো ওয়াত্তেতামিং।
44012001	উয়া সময়ও রাজা হেরোদ খ্রীষ্টান মন্ডলীনি মিত্তাম মান্দিরাংখো গিচ্চিয়েতনা রি·ম্মে রা·বামিং।
44012002	বিয়া যোহননি আদাগিবা যাকোবখো মি·ল্লামচা স·ওতেতামিং।
44012003	উখো নিক্কে যিহূদীরাংনি খুসি হং·আখো নিক্কে বিয়া পিতরখোবা রিম·না রি·য়াংজক। ইরাং ওয়ানথিগ্রি রুটিখো মানিয়ানি সালো হং·আমিং।
44012004	বিয়া পিতরখো রি·ম্মে জেলো দনজক। সাকব্রি সাকব্রি দাক্কে দলব্রি সিপাইরাংখো পিতরখো রাক্ষিনা দনজক। ওয়াতচাংআনি সালনি জা·মানো পিতরখো বিচাল দাকনা মান্দিরাংনি মিকখাংও রা·বানুয়া ইন্নে হেরোদ থিক দাকজক।
44012005	ইনি গিম্মিনান পিতরখো জেলো চিপচাংএ দনজক। ইন্দিবা মন্ডলীনি মান্দিরাং ইসলচা গিসিক নাংবিএ পিতরনি গিম্মিন বি·ইংআমিং।
44012006	জেনসালো হেরোদ পিতরখো বিচাল দাকনা হং·খাত্তেতনুয়া উনি ওয়াল্লো সিপাই সাকগ্মিনি জাংচিও পিতর থুংআমিং। বিখো গি·গ্মি জেংজুলচা খায় দন্নামিং আরো রাক্ষিগিবারাং দ·গাও রাক্ষিংআমিং।
44012007	উনো রাং·গিত্তিক গিত্তেলনি সা·গ্রে সাকসা উয়ো রি·বাএ চাদেংজক। উনি গিম্মিন জেলনি উয়া নক সেং·আও থেং·সুজক। সা·গ্রে পিতরনি বে·এনো রাক্কে সুদ্দকে বিখো চামিসাএ আগানজক, “থেংরি চাখাতবো।” উনি হা·সেল পিতরনি জাক সামগ্মিওনি জেংজুল গো·ওকাংজক।
44012008	উনোন সা·গ্রে পিতরখো ইনজক, “নাং·নি খাংখারিখো খাবো, জুতাখো গানবো।” পিতর উখোন দাকজক। সা·গ্রে বিনা আগানজক, “নাং·নি চাদরখো চিন্নে আংনি জা·মান জা·মান রি·বাফাবো।”
44012009	পিতর বিখো জা·রিকে জেলোনি হা·ফালওনা হং·খাতবাজক, ইন্দিবা সা·গ্রেনি দাকগিবারাং বিবিন হং·ইংজক উখো বিয়া মামুংখোন হা·আইনা মান·জাজক। বিয়া মিকজুমাং নিক্কিংআ ইন্নে চানচিজক।
44012010	বিসং স্খাংগিবা আরো গ্মিগিবা নিথিমগিবারাংনি দলখো বাৎবাএ সংজিলমাও নাপগিবা সিলনি দ·গাওনা রি·বাজক। উয়া সিলনি দ·গা বিসংনা আন·থাংথাংআন এংআংজক আরো বিসং উগিত্তা হং·খাতাংজক। বিসং গি·সা রামা গিত্তা রি·ইংআমিং উনো রাং·গিত্তিক উয়া সা·গ্রে পিতরখো ওয়াত্তে রি·য়াংজক।
44012011	উনোন পিতর সিম্মাকা গিত্তা দাকজক আরো আগানজক, “দা·আও আংআ বিবিন ইখো হা·আইনা মান·জক, গিত্তেল বিনি সা·গ্রেখো ওয়াত্তেতি হেরোদনি জাকনিখো আরো যিহূদীরাং জেখো দাকনা খু·মংগ্রিকামিং উনিখো আংখো জক্কেৎজক।”
44012012	ইয়া খাৎথাখো হা·আইনা মা·ন্নে বিয়া যোহননি মা·গিবা মরিয়মনি নকচা রি·য়াংজক। ইয়া যোহনখো মার্ক ইন্নেবা রিক্কামনুয়ামিং। উয়া নক্কো বাং·আ মান্দিরাংআন থম·দাকে বি·ইংআমিং।
44012013	পিতর হা·ফালনি দ·গাখো দকথিপো রোদা মিংগিবা সাকসা নকখল মিচিক দ·গাখো এংনা রি·বাজক।
44012014	পিতরনি খু·রাংখো হা·আইনা মা·ন্নে বিয়া খুসি হং·বিএ দ·গাখো এংগিজান নিং·আচানা খাত্তাংএ রি·য়াংএ আগানজক, “পিতর দ·গাচিলো চাদেংএ দংআ।”
44012015	উনোন জা·রিকগিবারাং উয়া মিচিকনা আগানজক, “নাং·নি স্খু থিক দংজা।” ইন্দিবা বিনি দাপ্পেৎ দাপ্পেৎ আগানানি গিম্মিন বিসং ইনজক, “ইন্দিদে বিয়া পিতরখো জক্কেৎগিবা সা·গ্রে হং·আ।”
44012016	পিতর দ·গাখো দকথিপেন দংজক। উনোন জা·রিকগিবারাং দ·গাখো এংএ পিতরখো নিক্কে আইয়াও ইনমানজক।
44012017	পিতর বিসংখো স্রক দংখানা জাকজিপেতজক আরো জেলোনি গিত্তেল বাদিকে বিখো হং·খাত্তেতি রা·বাজক উখো আগানজক। বন·চতাও বিয়া আগানজক, “ইখো যাকোব আরো সাকগিপ্পিন জংআদারাংনাবা আগানবো।” ইখো আগানে বিয়া হং·খাতে গিপ্পিন হা·দামচানা রি·য়াংজক।
44012018	ওয়াল সেং·আনি জা·মানো পিতর বাওনা রি·য়াংজক উখো রা·এ সিপাইরাংও নাম্মেন জাজ্রেংআনি হং·জক।
44012019	হেরোদ নাম্মেদাক্কেন বিখো সান্দিজক, ইন্দিবা বিখো মান·জাএ নিথিমগিবারাংখো সিং·থেকজক আরো জা·মানো উয়া নিথিমগিবারাংখো স·ওতনা গি·য়েৎজক। উনি জা·মানো হেরোদ যিহূদিয়াওনি কৈসরিয়াওনা রি·য়াংজক আরো উয়ো বাং·গিজা সালনা দংজক।
44012020	উয়া সময়ও হেরোদ সোর আরো সীদোন সংজিলমানি মান্দিরাংখো খা·আওনাংবিজক। উনো উয়া হা·দামনি মান্দিরাং আপসান হং·এ হেরোদমুং গ্রংনা রি·য়াংজক। রাজানি থুগিবা নকনি বিবিগিবা নকখল ব্লাস্ত মিংগিবাখো আন·থাংথাংওনা রা·বাএ বিসং রাজামুং নাংরিমনা হাম·জক, মুয়ানা রাজা হেরোদনি হা·সংওনিন বিসংনি হা·সংওনা চা·আরাং সকবানুয়ামিং।
44012021	উনোন হেরোদ সালসাখো থিক দাকজক। উনসালো বিয়া রাজানি বা·রাখো গান্নে সিংহাসনও আসংএ উয়া মান্দিরাংচা খাৎথা আগান্না হা·বাচেংজক।
44012022	বিনি খাৎথাখো খিন্নাএ বিসং চ্রিকে আগানজক, “ইয়া মিত্তেনি খু·রাং, মান্দিনি খু·রাং হং·জা।”
44012023	হেরোদ ইসলনি রাসং দাকজা ইন্নে উনোন গিত্তেলনি সা·গ্রে সাকসা বিখো দকজক, আরো বিখো জ·ওং চা·নি গান্দা বিয়া সিজক।
44012024	ইন্দিবা ইসলনি খাৎথা গিপরোরোআংজক আরো বাং·আ মান্দিরাংআন উখো বিবিরা·না হা·বাচেংজক।
44012025	বার্ণবা আরো শৌলনি কাম ব·ন্নানি গিম্মিন বিসং যোহনখো রা·এ যিরূশালেমচানা রি·য়াংফিলজক। ইয়া যোহনখো মার্ক ইন্নেবা রিক্কামনুয়ামিং।
44013001	আন্তিয়খিয়ানি মন্ডলীরাংও মিত্তাম আগানসোগিবা আরো স্খিগিবা দংআমিং। বিসংনি বিমুং হং·আ বার্ণবা, নীগের মিংগিবা শিমোন, কুরীণী সংজিলমাওনি লুকিয়, শাসন দাকগিবা হেরোদমুং দংগিবা মনহেম আরো শৌল।
44013002	বিসং অকগুমিন দংএ গিত্তেলখো অলাখিমিত্তিংও গিসিক রংথালগিবা বিসংনা আগানজক, “বার্ণবা আরো শৌলখো আংআ জে কামনা রিক্কামা আংনি উয়া কামনি গিম্মিন দা·আও বিসংখো দিংথাং দাকবো।”
44013003	উনোন বিসং অকগুমিন দংএ আরো বি·এ উয়া সাকগ্মিনি সাক্কাও জাক দনদাপজক আরো বিসংখো ওয়াত্তেতজক।
44013004	গিসিক রংথালগিবা বার্ণবা আরো শৌলখো ইন্দাকে ওয়াত্তেতানি জা·মানো উয়া সাকগ্মি সিলুকিয়াওনা রি·য়াংজক। জা·মানো উয়োনি বিসং জাহাসও দাক্কে সাইপ্রাস চিচাংওনা রি·য়াংজক।
44013005	সালামীওনা সক্কে বিসং যিহূদীরাংনি থম·দাকরামচা ইসলনি খাৎথাখো আগানফ্রাকজক। উনো দাকচাকগিবা হং·এ যোহন বিসংমুং দংআমিং।
44013006	গিম্মিক চিচাংখো রওমে বিসং পাফোচানা রি·বাজক আরো উয়োনা বর-যীশু মিংগিবা সাকসা যিহূদী যাদু মনতল দাকগিবা আরো বু·এ চা·গিবা আগানসোগিবাখো গ্রংজক।
44013007	উয়া বু·এ চা·গিবা আগানসোগিবাখো ইলুমা, আগানস্খাওদে যাদু মনতল দাকগিবা ইন্নুয়ামিং। বিয়া শাসন দাকগিবা সের্গিয় পৌলনি সাকসা রিপ্পেংমিং, আরো উয়া শাসন দাকগিবা সাকসা বুদ্ধিগ্মাং মান্দিমিং। সের্গিয় পৌল ইসলনি খাৎথাখো খিন্নানা ইন্নে বার্ণবা আরো শৌলখো রিংগামেতজক। ইন্দিবা বার্ণবা আরো শৌলখো ইলুমা চাংফেংনা হা·বাচেংজক আরো খ্রীষ্টও বিবিরা·আনিখো শাসন দাকগিবাখো ফি·ল্লেতনা হাম·জক।
44013009	উনোন গিসিক রংথালগিবাও গাপ্পে শৌল, জেখো পৌল ইন্নেবা রিক্কামনুয়ামিং, ইলুমাচানা নিএ আগানজক,
44013010	“না·আ শয়তাননি দে আরো নামগিবারাংনি বোবিল হং·আ। নাং·ও দাক্কামব্রুআনি আরো থগিয়ানি দংআ। গিত্তেলনি স্রংগিবা রামাখো গংগিয়েতাখো না·আ মামুং সালোবা দনজানাজকমা?
44013011	নিবো, গিত্তেলনি জাক নাং·নি সাক্কাও গা·আকজক। না·আ মিকগ্রি হং·নুয়া আরো সালসা সালগ্মিনা সালনি সেং·আখো নিকনা মান·জানুয়া।” উনোন গুরি আরো আন্দালা বিখো ফিনদাপজক আরো সাবা বিনি জাকখো রি·ম্মে রা·আংনা মান·খানা গিত্তা বিয়া জাকচা রি·ম্মামে রি·না হা·বাচেংজক।
44013012	ইরাংখো নিক্কে উয়া শাসন দাকগিবা গিত্তেলখো বিবিরা·জক, মুয়ানা গিত্তেলনি গিম্মিন বিয়া জে স্খিয়াখো মা·ন্নামিং উনি হা·সেল বিয়া আইয়াও ইনমানামিং।
44013013	উনি জা·মানো পৌল আরো বিনি রিপ্পেংরাং পাফোখো ওয়াত্তে জাহাসও দাক্কে পাম্‌ফুলিয়া হা·দকনি পর্গা সংজিলমাওনা রি·য়াংজক। যোহন উনো বিসংখো ওয়াত্তে যিরূশালেমচানা ফি·ল্লাংজক।
44013014	জা·মানো বিসং পর্গাওনি পিষিদিয়া হা·দকনি আন্তিয়খিয়া সংজিলমাওনা রি·য়াংজক আরো নেং·থাকানি সালো থম·দাকরামও রি·য়াংএ আসংজক।
44013015	রংথালগিবা শাস্ত্রনি নিয়ামরাংখো আরো আগানসোগিবারাংনি খি·তাপখো পড়িয়া বন·মানো থম·দাকরামনি দাল·গিবারাং বিসংখো আগানে ওয়াত্তেতজক, “জংআদারাং, মান্দিরাংনা খা·দংএতানি মামুং খাৎথা দংওদে আগানবো।”
44013016	উনোন পৌল চাদেংজক আরো জাকখো দি·চাএ আগানজক, “ইস্রায়েলনি মান্দিরাং আরো ইসলনা খা·ফাকগিবা গিপ্পিন জাতরাং, না·সং খিন্নাবো।
44013017	ইস্রায়েল জাতনি ইসল আনচিংনি ফাগিৎচামরাংখো বাচ্ছিয়ে রা·আমিং আরো বিসং মিসর হা·সংও দংমিত্তিংও বিসংখো দাল·বাত্তেতামিং। জা·মানো ইসল আইয়াও ইনমানগিবা বিলও উয়া হা·সংওনি বিসংখো রং·খাত্তি রা·বামিং আরো বিলসি সৎব্রিনা দিপ্পাৎ হা·গিসি জওলো বিসংনি নামগিজা বেওয়ালখো চাকচিকামিং।
44013019	উনি জা·মানো বিয়া কনান হা·সংনি জাতস্নিখো ব·ন্নেতি বিনি আন·থাংনি মান্দিরাংখো উয়া হা·সংনি সাক্কাও বিল হ·ন্নামিং।
44013020	ইয়া গিম্মিক হং·না বিলসি রিৎচাব্রি সৎবংআমাং নাংআমিং। “উনি জা·মানো আগানসোগিবা শমুয়েলনি সালোনা দিপ্পাৎ ইসল মিত্তাম শাসন দাকগিবারাংখো হ·ন্নামিং।
44013021	উনি জা·মানো মান্দিরাং রাজা হাম·জক। উনো বিয়া বিন্যামীন মা·চংনি কীশনি দেফান্থি শৌলখো বিসংনা হ·ন্নামিং। শৌল বিলসি সৎব্রিনা শাসন দাক্কামিং।
44013022	জা·মানো ইসল শৌলখো জিত্তেতি দায়ূদখো রাজা দাক্কামিং। বিয়া দায়ূদনি গিম্মিন আগানামিং, ‘আংআ যিশয়নি দেফান্থি দায়ূদনি গিসেপো আংনি নামনিকা গিত্তা মান্দিখো সান্দিয়ে মান·জক। আংনি হা·সিকা গিত্তান বিয়া দাকনুয়া।’
44013023	ইসল বিনি খু·রাচাক্কা গিত্তা ইয়া মান্দিনি দেরিচ্ছু-সু·রিচ্ছুরাংওনি জক্কেৎগিবা যীশুখো ইস্রায়েল মান্দিরাংনা রিমবামিং।
44013024	যীশুনি রি·বানা স্খাং ইস্রায়েলনি গিম্মিক মান্দিরাংচা যোহন ইয়া খাৎথাখো আগানফ্রাকামিং, পাপওনি গিসিক ফি·ল্লে মান্দিরাংনি রিপ্পলনা নাংআ।
44013025	কামখো বন·মানো যোহন আগানামিং, ‘আংআ সা, ইখো না·সং বাদিকে চানচিয়া? আংআ উয়া খ্রীষ্ট হং·জা। বিয়া আংনি জা·মান রি·বানুয়া, আরো আংআ বিনি জা·খপখো এংনাবা খ্রাগিবা হং·জা।’
44013026	“জংআদারাং, অব্রাহামনি দেরিচ্ছু-সু·রিচ্ছুরাং আরো ইসলনা খা·ফাকগিবা গিপ্পিন জাতরাং, পাপওনি জক্কেতানি ইয়া খাৎথাখো আনচিংচান ওয়াত্তেতজক।
44013027	যিরূশালেমনি মান্দিরাং আরো বিসংনি দাল·গিবারাং যীশুখো হা·আইজাজক। ইনাআগ্রেবা আগানসোগিবারাংনি জে খাৎথাখো নেং·থাকানি সালরাংও পড়িয়া উখো বিসং হা·আইজাজক; উনি গিম্মিন বিসং যীশুখো গ্রো নাংএতি উয়া খাৎথাখো চু·সকেতজক।
44013028	বিসং যীশুখো সিয়ানি শাস্তিখো হ·ন্না গিত্তা মামুং হা·সেলখো মান·জাওবা বিখো স·ওতনা পীলাতখো আগানজক।
44013029	বিনি গিম্মিন রংথালগিবা শাস্ত্রও জেরাংখো চক্কা দংআমিং উয়া গিম্মিক চু·সকানি জা·মানো বিসং বিখো চিসলোনি রং·খাত্তি গোপ্পামিং।
44013030	ইন্দিবা ইসল বিখো সিয়ানিখো থাংচাএতজক।
44013031	গালীলওনি বিমুং যিরূশালেমচানা রি·বাগিবারাং বাং·আ সালোনা দিপ্পাৎ বিখো নিকনা মা·ন্নামিং। আনচিংনি মান্দিরাংচা বিসংআন দা·আও বিনি গিম্মিন সাক্ষি হ·ন্নিংজক।
44013032	“চিংআ না·সংনা ইয়া নাম্মা খাৎথাখো আগানিংআ, আনচিংনি ফাগিৎচামরাংচা ইসল জেখো খু·রাচাক্কামিং,
44013033	উখো বিয়া বিসংনি দেরিচ্ছু-সু·রিচ্ছুরাংনা, আগানস্খাওদে আনচিংনি গিম্মিন যীশুখো সিয়াওনি থাংচাএতি চু·সকেতজক। ইনি বিদিংও গীতরাংনি গ্মিগিবা গীতও ইয়া খাৎথা চক্কা দংআ: না·আ আংনি দেফান্থি, দা·আলান আংআ নাং·নি ফাগিবা হং·জক।
44013034	ইসল বিখো সিয়াওনি থাংচাএতজক আরো বিনি বে·এন মামুং সালোবা নাসিজানুয়া ইখো ইয়া খাৎথারাংও ইসল আগানজক, ‘রংথালা আরো ফাত্তিয়ানি গিম্মিন দায়ূদচা আংআ জেখো খু·রাচাকজক উখো আংআ নাং·না হ·ন্নুয়া।’
44013035	উনি গিম্মিন দা·আও গি·সা হা·দামও চক্কা দংআ: নাং·না খা·ফাকগিবানি বে·এনখো না·আ নাসিনা হন·জানুয়া।
44013036	“দায়ূদ বিনি চাসংনি মান্দিরাংনি গিসেপো ইসলনি মিকসংআখো চু·সকানি জা·মানো সিজক। বিনি ফাগিৎচামরাংমুং বিখো গোপ্পানি জা·মানো বিনি বে·এন নাসিজক।
44013037	“ইন্দিবা ইসল জেখো সিয়াওনি থাংচাএতজক বিনি বে·এন নাসিজাজক।
44013038	ইনি গিম্মিন আংনি জংআদারাং, না·সংনি ইখো হা·আইনা নাংআ, যীশুচান না·সংনা পাপওনি ক্ষেমা মা·ন্নানি গিম্মিন আগানফ্রাকিংজক।
44013039	না·সং মোশিনি নিয়ামরাংচা পাপনি শাস্তিওনি জকনা মান·জাজক, ইন্দিবা যীশুখো বিবিরা·গিবা পাপনি শাস্তিওনি জকনা মা·ন্না।
44013040	ইনি গিম্মিন না·সং সিমসাকবো, জেদাক্কে আগানসোগিবারাংনি আগানসোগিবা ইয়া খাৎথারাং না·সংনি সাক্কাও হং·জা:
44013041	না·সং ইসলখো চন্নিকগিবারাং, না·সং খিন্নাবো- না·সং আইয়াও ইনমানবো আরো সিবো; মুয়ানা না·সংনি চাসংওন আংআ ইন্দাকগিবাখো দাকনা রি·য়াংইংজক জেনি খাৎথাখো না·সং মামুং দাক্কেবা বিবিরা·জানুয়া, দারাং আগানোবা বিবিরা·জানুয়া।”
44013042	পৌল আরো বার্ণবা থম·দাকরামখো ওয়াত্তে রি·য়াংমিত্তিংও মান্দিরাং বিসংখো মল·মলজক জেদাক্কে বিসং সালগিপ্পিন নেং·থাকগিবা সালো ইনি গিম্মিন আরোবা আগানা।
44013043	মান্দিরাং থম·দাকরামওনি রি·য়াংআনি জা·মানো বাং·আ যিহূদীরাং আরো যিহূদী থরমও বিবিরা·গিবা ইসলনা খা·ফাকগিবা জাত গিপ্পিনরাং পৌল আরো বার্ণবামুং রি·য়াংফাজক। উনোন উয়া মান্দিরাংমুং পৌল আরো বার্ণবা খাৎথা আগানজক আরো বিসংখো ইসলনি খা·সাচাক্কাও খেম·খেম দংনা খা·দংএতজক।
44013044	জা·মান সকবাগিবা নেং·থাকানি সালো সংজিলমানি মান্দি গিম্মিক ইসলনি খাৎথাখো খিন্নানা থম·থকজক।
44013045	মান্দি জিলমাখো নিক্কে যিহূদীরাং মিকনেংবিজক আরো পৌলনি আগানগিবারাংখো জিজক।
44013046	উনোন পৌল আরো বার্ণবা খেনমানগিজা বিসংনা ইন্দাকে আগানচাকজক, “ইসলনি খাৎথাখো না·সংচা স্খাং আগান্না নাংআমিং, ইন্দিবা না·সং উখো জেগালজক আরো ফাংনাজলনি জাংগিখো মা·ন্না খ্রাগিবা ইন্নে আন·থাংথাংখো চানচিজা উনা গিপ্পিন জাতরাংচা চিংআ ফি·ল্লিংজক।
44013047	ইনি হা·সেল ইরাং হং·জক, গিত্তেল আনচিংনা ইয়া খাৎথাখো আগানজক, ‘আংআ গিপ্পিন জাতরাংচা নাং·খো সেং·আ গিত্তা দাকজক, জেদাক্কে নাং· গিত্তা হা·গিলসাক গিম্মিকনি মান্দিরাং পাপওনি জক্কাখো মা·ন্না।’ ”
44013048	গিপ্পিন জাতরাং ইখো খিন্নাএ খুসি হং·জক আরো গিত্তেলনি খাৎথানি গিম্মিন রাসং দাকজক; আরো ফাংনাজলনি জাংগিখো মা·ন্না ইসল জেরাংখো বাচ্ছিয়ামিং বিসং বিবিরা·জক।
44013049	গিত্তেলনি খাৎথা উয়া জওলনি গিম্মিক হা·দামচা গিপ্পাংজক।
44013050	ইন্দিবা যিহূদীরাং ইসলখো অলাখিগিবা মিচিকরাংখো আরো সংজিলমানি দাল·গিবা মান্দিরাংখো খা·আওনাংএতজক। ইন্দাকে বিসং পৌল আরো বার্ণবাখো গিচ্চিয়েতি উয়া জওলনিখো বিসংখো হং·খাত্তেতজক।
44013051	উনোন পৌল আরো বার্ণবা উয়া মান্দিরাংনি সাক্কাও বিসংনি জা·চকনি হা·দুলাখো দকফ্রংএ ইকনিয় সংজিলমাওনা রি·য়াংজক।
44013052	ইন্দিবা উনি জা·রিকগিবারাং খুসি হং·আও আরো গিসিক রংথালাও গাপজক।
44014001	ইকনিয় সংজিলমাও পৌল আরো বার্ণবা বিসংনি দাকবেওয়াল গিত্তান যিহূদীরাংনি থম·দাকরামচা রি·য়াংজক। উয়ো বিসং ইন্দাকফিল্লে খাৎথা আগানানি গিম্মিন যিহূদী আরো ইসলখো অলাখিগিবা বাং·বিয়া গিপ্পিন জাতরাংআন বিবিরা·জক।
44014002	ইন্দিবা বিবিরা·গিজাগিবা যিহূদীরাং গিপ্পিন জাতরাংখো খা·আওনাংএতে বিসংনি গিসিকখো বিবিরা·গিবা জংআদারাংনি সাক্কাও মিকনেংএতজক।
44014003	পৌল আরো বার্ণবা উয়া সংজিলমাও বাং·গিজা সালনা দংজক আরো খেনমানগিজা গিত্তেলনি খাৎথাখো আগানফ্রাকনা হা·বাচেংজক। গিত্তেলনি খা·সাচাক্কানি গিম্মিন বিসংনি আগানফ্রাকগিবারাং বিবি হং·আ ইখো ফিন্নিকনা পৌল আরো বার্ণবাখো আইয়াও ইনমানগিবা কামরাংখো দাকনা বিল হন·জক।
44014004	উনি গিম্মিন সংজিলমানি মান্দিরাং দিংথাং হং·আংজক; সাবা সাবা যিহূদীরাংনা চাকজক, দা·আবা সাবা সাবা ওয়াত্তেতারাংনা চাকজক।
44014005	উনোন যিহূদী হং·গিজাগিবারাং আরো যিহূদীরাং বিসংনি দাল·গিবারাংমুং আপসান হং·এ পৌল আরো বার্ণবাখো গিচ্চিয়েতনা আরো রং·থিচা গোথাতনা খু·চিংজক।
44014006	ইন্দিবা পৌল আরো বার্ণবা উখো হা·আইনা মা·ন্নে লুকায়নিয়া হা·দকনি গিসেপো লুস্ত্রা আরো দর্বী সংজিলমাও আরো উনি কেচ্চিরাংনি হা·দামও খাত্তে দংনা হা·বাচেংজক।
44014007	উয়া হা·দামরাংচা বিসং খ্রীষ্টনি নাম্মা খাৎথাখো আগানফ্রাকনা হা·বাচেংজক।
44014008	লুস্ত্রা সংজিলমাও জা·খোরা মান্দি সাকসা আসংএ দংনুয়ামিং। বিয়া আৎচিয়াওনিন জা·খোরামিং আরো মামুং সালোবা রামা রি·খুজামিং।
44014009	বিয়া পৌলনি আগানাখো খিন্নাংআমিং। উনো পৌল বিচাখো স্রংএ নিএতজক আরো নামনা বিনি বিবিরা·আ দংআখো নিক্কে বিখো রাক্কে রিংগামে আগানজক, “নাং·নি জা·চকও বিল হ·ন্নে চাদেংবো।” উনোন উয়া মান্দি চাচ্রকে চাখাত্তে রামা রি·না হা·বাচেংজক।
44014011	পৌলনি ইন্দাকাখো নিক্কে মান্দিরাং লুকায়নীয় খু·সুকচা চ্রিকে আগানজক, “মিত্তেরাং মান্দি হং·ফিলে আনচিংচা হং·ওনবাজক।”
44014012	উনি গিম্মিন মান্দিরাং বার্ণবানি বিমুংখো জেউস আরো পৌলনি খাৎথা আগানানি গিম্মিন বিনি বিমুংখো দনজক হের্মেস।
44014013	জেউস মিত্তেনি নক সংজিলমানি হা·ফালচা দংআমিং। সংজিলমানি দ·গা কেচ্চিও জেউস মিত্তেনি খামাল মা·সুখো আরো মালাখো রা·এ রি·বাজক, মুয়ানা উয়া খামাল আরো মান্দি গিম্মিকান পৌল আরো বার্ণবানা উখো বলি হ·ন্না হাম·জক।
44014014	বার্ণবা আরো পৌল উখো খিন্নাএ বা·রাথাংখো চিত্তে খাত্তাংএ মান্দিরাংচা রি·য়াংজক আরো চ্রিকে আগানজক,
44014015	“রিপ্পেংরাং, না·সং মুয়ানা ইন্দাকে দাক্কিংআ? চিংআদে মান্দি মা·মাংসা, না·সং গিত্তান চিংনি গিসিক দাক্কা। চিংআ না·সংচা নাম্মা খাৎথাখো আগানফ্রাকিংআ জেদাক্কে না·সং ইন্দাকা নামগিজারাংখো ওয়াত্তে থাংগিবা ইসলওনা ফি·ল্লা। বিয়ান সিলগা, হা·গিলসাক, সাগাল আরো উরাংনি গিসেপো দংগিবা গিম্মিকখোন থারিজক।
44014016	স্খাংও গিম্মিক জাতখোন বিয়া বিসংনি হা·সিকা গিত্তা রি·না হন·জক,
44014017	ইন্দিবা বিয়া ফাংনান আন·থাংনি গিম্মিন সাক্ষি হন·জক। বিয়া সিলগাওনি মিকখা ওয়াএতে আরো নাংআ গিত্তা মিবিথিরাংখো হ·ন্নে বিনি খা·সাচাক্কাখো না·সংনা ফিন্নিকজক। বিয়া চা·আনিরাংখো বাং·এ হ·ন্নে না·সংনি গিসিকখো হান·সেংএতজক।”
44014018	ইরাংখো আগানেবা বিসংচা বলি হ·ন্নানিখো মান্দিরাংখো দনচাংএতনা নাম্মেন নেং·জক।
44014019	জা·মানো আন্তিয়খিয়া আরো ইকনিয়নি মিত্তাম যিহূদীরাং রি·বাএ পৌল আরো বার্ণবানি সাক্কাও মান্দিরাংখো খা·আওনাংএতজক। উনোন মান্দিরাং পৌলখো রং·থিচা গোথাতজক আরো বিয়া সিজক চানচিয়ে সংজিলমানি হা·ফালচা বিখো সালরুরুয়ে রা·আংজক।
44014020	ইন্দিবা জা·মানো খ্রীষ্টও বিবিরা·গিবারাং বিনি কেচ্চিরাংও থম·দাকানি জা·মানো বিয়া চাখাত্তে সংজিলমাচানা রি·য়াংফিলজক। সালগিপ্পিনও বিয়া আরো বার্ণবা দর্বী সংজিলমাও রি·য়াংজক।
44014021	দর্বী সংজিলমাও নাম্মা খাৎথাখো আগানফ্রাকে পৌল আরো বার্ণবা বাং·আখোন জা·রিকগিবা থারিজক। উনি জা·মানো বিসং লুস্ত্রা, ইকনিয় আরো পিষিদিয়া হা·দকনি আন্তিয়খিয়াওনা ফি·ল্লাংএ উনি জা·রিকগিবারাংনি বিবিরা·আখো বাং·এতি বিসংখো বিল্লাকেতজক আরো বিবিরা·আও খেম·খেম দংখামনা খা·দংএতজক। বিসং আগানজক, “ইসলনি সংনকো নাপনা স্খাং আনচিংনি বাং·এ গিচ্চিয়েতাখো চাকনা নাংআ।”
44014023	বিসং গিম্মিক মন্ডলীও দাল·গিবারাংনা কাম হন·জক আরো জে গিত্তেলখো বিসং বিবিরা·আমিং, বি·এ আরো অকগুমিন দংএ উয়া গিত্তেলনি জাক্কোন মন্ডলীনি মান্দিরাংখো ফাকওয়াকেতজক।
44014024	জা·মানো পৌল আরো বার্ণবা পিষিদিয়া হা·দক গিত্তা পাম্‌ফুলিয়া হা·দকচানা সকজক।
44014025	বিসং পর্গা সংজিলমাও ইসলনি খাৎথাখো আগানফ্রাকে অত্তালিয়াওনা রি·য়াংজক।
44014026	জা·মানো অত্তালিয়াওনি জাহাসও দাক্কে সিরিয়া হা·সংনি আন্তিয়খিয়াওনা ফিল·বাজক। জে কামখো বিসং দা·আও ব·ন্নেতজক উয়া কামনা ইয়া আন্তিয়খিয়াওন ইসলনি খা·সাচাক্কাও বিসংখো ফাকওয়াত্তেতামিং।
44014027	আন্তিয়খিয়াওনা সক্কে মন্ডলীনি গিম্মিকখো বিসং হা·দামসাও থম·দাকেতজক আরো ইসল বিসং গিত্তা জেখো দাকজক উয়া গিম্মিকখোন আগানজক। ইসল বাদিকে দাক্কে গিপ্পিন জাতরাংনা চলখো দাক্কে হ·ন্নামিং জেদাক্কে বিসং খ্রীষ্টখো বিবিরা·না মা·ন্না উখোবা আগানজক।
44014028	উনি জা·মানো পৌল আরো বার্ণবা জা·রিকগিবারাংমুং উয়ো সাল বাং·এ দংফাজক।
44015001	যিহূদিয়া হা·দকোনি মিত্তাম মান্দিরাং সিরিয়া হা·সংনি আন্তিয়খিয়াওনা রি·বাজক আরো বিবিরা·গিবা জংআদারাংনা ইন্দাকে স্খিনা হা·বাচেংজক, “মোশিনি নিয়াম গিত্তা না·সংখো বিগিল রাতজাওদে না·সং মামুং দাক্কেবা পাপওনি জকনা মান·জানুয়া।”
44015002	উনি গিম্মিন পৌল আরো বার্ণবামুং ইয়া মান্দিরাং নাম্মেন ইনগ্রিকজক। জা·মানো ইন্দাকে থিক হং·জক, পৌল আরো বার্ণবা আন্তিয়খিয়ানি মিত্তাম বিবিরা·গিবারাংখো রা·এ যিরূশালেমচানা রি·য়াংনুয়া আরো ওয়াত্তেতারাংমুং আরো মন্ডলীনি দাল·গিবারাংমুং ইনি গিম্মিন খাৎথা আগান্নুয়া।
44015003	আন্তিয়খিয়ানি মন্ডলী বিসংনি রি·য়াংআনিখো দাকচাকে হন·জক। ফৈনিকিয়া আরো শমরিয়া হা·দক গিত্তা রি·য়াংমিত্তিংও পৌল আরো বার্ণবা মান্দিরাংনা আগানজক, গিপ্পিন জাতরাং বাদিকে দাক্কে ইসলচানা ফিল·জক। ইখো খিন্নাএ বিবিরা·গিবা জংআদারাং গিম্মিকান খুসি হং·বিজক।
44015004	পৌল আরো বার্ণবা যিরূশালেমচানা রি·বাও মন্ডলীনি মান্দিরাং, দাল·গিবারাং আরো ওয়াত্তেতারাং বিসংখো রা·চাকজক। বিসংচা ইসল জেখো দাক্কামিং উয়া গিম্মিকখোন বিসং গিম্মিকনা আগানজক।
44015005	ফরীশীনি মিত্তাম মান্দিরাং বিবিরা·আমিং। উয়া বিবিরা·গিবারাং চাদেংএ আগানজক, “গিপ্পিন জাতরাংনি বিগিল রাতনা নাংআ আরো বিসং মোশিনি নিয়ামরাংখো মানিখানা ইন্নে বিসংখো গি·য়েৎনা নাংআ।”
44015006	উনোন ওয়াত্তেতারাং আরো মন্ডলীনি দাল·গিবারাং ইখো রা·এ চানচিনা হা·দাম দামসানো থম·দাকজক।
44015007	বাং·এ খাৎথা আগানানি জা·মানো পিতর চাখাত্তে বিসংনা আগানজক, “জংআদারাং, না·সংদে ইখো হা·আইয়ান, স্খাংও না·সংওনি ইসল আংখো বাচ্ছিয়ে রা·আমিং জেদাক্কে গিপ্পিন জাতরাং আংনি খু·সুকনিখো নাম্মা খাৎথাখো খিন্নাএ বিবিরা·আ।
44015008	ইসল গিম্মিকনি খা·থংখো হা·আইয়া। বিয়া আনচিংনা জেদাক্কে গিসিক রংথালগিবাখো হ·ন্নামিং, গিপ্পিন জাতরাংনাবা উয়ানদাক্কে গিসিক রংথালগিবাখো হ·ন্নে ইন্দাকে সাক্ষি হ·ন্নামিং, বিসংবা পাপওনি জকজক।
44015009	বিয়া আনচিংনি আরো বিসংনি গিসেপো দিংথাংগ্রিকানি মামুংখো দনজাজক, মুয়ানা বিসংনি বিবিরা·আনি গিম্মিন বিয়া বিসংনি খা·থংখোবা থাল্লেতজক।
44015010	ইন্দাকোদে আনচিংনি ফাগিৎচামরাং বা আনচিং জেখো রিপ্পিএ রা·না মান·জাজক উখো বিবিরা·গিবা গিপ্পিন জাতরাংনি ফাক্রংও দি·এ মুয়ানা না·সং ইসলখো রুরাএ নিনা হা·ম্মিংআ?
44015011	গিত্তেল যীশুনি খা·সাচাক্কাও বিবিরা·গিবা গিপ্পিন জাতরাং জেদাক্কে পাপওনি জক্কাখো মা·ন্না উয়ানদাক্কে চিংআবা জক্কাখো মান·জক ইন্নে চিংআ বিবিরা·আ।”
44015012	উনোন খ্রিমানি গিম্মিকান স্রক দংজক আরো পৌল আরো বার্ণবা গিত্তা ইসল গিপ্পিন জাতরাংও জে আইয়াও ইনমানগিবা কামরাংখো দাক্কামিং উখো বিসংনি খু·সুকচান খিন্নানা হা·বাচেংজক।
44015013	বিসংনি খাৎথা আগানা বন·মানো যাকোব আগানজক, “জংআদারাং, খিন্নাবো।
44015014	ইসল বিনি আন·থাংনি মান্দি হং·খানা গিপ্পিন জাতরাংওনি মিত্তাম মান্দিখো বাচ্ছিয়ে রা·এ ফিন্নিকজক, গিপ্পিন জাতরাংনাবা বিনি চানচিয়ানি দংআ। ইয়া খাৎথাখোন শিমোন-পিতর আনচিংনা আগানজক।
44015015	ইয়া খাৎথামুং আগানসোগিবারাংনি খাৎথাবা আপসান হং·আ, মুয়ানা শাস্ত্রও চক্কা দংআ:
44015016	‘ইনি জা·মানো আংআ রি·বাএ দায়ূদনি গা·আকগিবা নকখো দা·আবা রিকফিলনুয়া। ব·ন্নাংগিবাখো দা·আবা থারিনুয়া, দা·আবা উখো থিক দাকনুয়া;
44015017	জেদাক্কে সাকগিপ্পিন মান্দিরাং, আগানস্খাওদে জে গিপ্পিন জাতরাংখো আংনি ইন্নে রিক্কামজক বিসং আংখো সান্দিনা মা·ন্না।’ গিত্তেল, জে ইন্দাকগিবা কামখো দাক্কিংআ বিয়া ইয়া খাৎথাখো আগানিংআ।
44015018	স্খাংওনি ইরাং বিনি গিসিকো দংআমিং।”
44015019	যাকোব আরোবা আগানজক, “ইনি গিম্মিন আংনি চানচিয়া গিত্তাদে ইসলচানা ফিল·বাগিবা গিপ্পিন জাতরাংখো আনচিংনি দুক হ·ন্না নাংজা।
44015020	উনাবাত্তে আনচিং বিসংচা ইন্দাকে চকনা, জেদাক্কে বিসং মিত্তে বিমাংমুং দাকগিবা গিম্মিকওনিখো আরো থি·ল্লেকাওনি চে·ল্লে দংআ, আরো গিত্তক রিম·সতে মারিগিবানি বে·এনখো আরো হান·চিখো জেদাক্কে বিসং রিংজা।
44015021	ইয়া গি·য়েতারাংখো বিসংনা হ·ন্না নাম্মা, মুয়ানা মোশি জেখো আগানজক উখো স্খাংওনিন আগানফ্রাকিংজক আরো বিনি চকগিবাখো নেং·থাকানি সালরিক্ষিত থম·দাকরামরাংও পড়িয়া হং·ইংজক।”
44015022	উনোন ওয়াত্তেতারাং, মন্ডলীনি দাল·গিবারাং আরো মন্ডলীনি সাকগিপ্পিন মান্দিরাং ইন্দাকে থিক দাকজক, বিসং আন·থাংথাংনি মিত্তাম মান্দিখো বাচ্ছিয়ে রা·এ পৌল আরো বার্ণবামুং আন্তিয়খিয়াওনা ওয়াত্তেতনুয়া। বিসং যিহূদা আরো সীলখো বাচ্ছিয়ে রা·জক। ইয়া যিহূদাখো বর্‌শাববা রিক্কামনুয়ামিং। বিবিরা·গিবা জংআদারাংনি গিসেপো ইয়া সাকগ্মিআন দাল·গিবামিং।
44015023	বিসংমুং ইয়া চিঠিখো ওয়াত্তেতজক: আন্তিয়খিয়া, সিরিয়া আরো কিলিকিয়ানি বিবিরা·গিবা গিপ্পিন জাতনি জংআদারাংচা চিংআ ওয়াত্তেতারাং আরো মন্ডলীনি দাল·গিবারাং, আগানস্খাওদে না·সংনি জংআদারাং ইয়া চিঠিখো চক্কিংজক। না·সংনি নামখানা।
44015024	“চিংআ ইখো খিন্নানা মান·জক, চিংনি গিসেপোনি মিত্তামরাং রি·য়াংএ বাং·আখো আগানে না·সংনি গিসিকখো জাব্রাংএতে সা·দিকেতজক, ইন্দিবা চিংআ বিসংখো ইন্দাকে কাম দাকনা আগানজা।
44015025	ইনি গান্দা চিংআ গিম্মিকান আপসান হং·এ মিত্তামখো বাচ্ছিয়ে রা·এ চিংনি নামনিকগিবা রিপ্পেং বার্ণবা আরো পৌলমুং না·সংচা বিসংখো ওয়াত্তেতজক।
44015026	বার্ণবা আরো পৌল আনচিংনি গিত্তেল যীশু খ্রীষ্টনি গিম্মিন সিনা হা·ম্মামিং।
44015027	চিংআ যিহূদা আরো সীলখো ওয়াত্তেতজক জেদাক্কে চিংনি চকগিবাখো বিসং খু·সুকচাবা না·সংনা আগানা।
44015028	গিসিক রংথালগিবা আরো চিংআ ইখোন নাম্মা ইন্নে চানচিজক, ইয়া নাংগিবারাংনি আগ্রে মামুংখো না·সংনি সাক্কাও বোজা দি·গাতজাখানা।
44015029	উয়া নাংগিবারাং হং·জক- না·সং মিত্তে বিমাংনা চিন·গিবা চা·আখো দা·আ চা·আবো, হান·চিখো দা·আ রিংআবো, গিত্তক রিম·সত্তে দকথাৎগিবাখো দা·আ চা·আবো আরো দা·আ থি·ল্লেকাবো। ইরাংখো দাকজাওদে না·সং নাম্মাখোন দাকনুয়া। সালাম।”
44015030	পৌল, বার্ণবা আরো উয়া মান্দিরাংখো ওয়াত্তেতানি জা·মানো বিসং আন্তিয়খিয়াওনা রি·য়াংজক। উয়ো বিসং মন্ডলীনি মান্দিরাংখো আপসান থম·দাকে উয়া চিঠিখো বিসংনা হন·জক।
44015031	মান্দিরাং চিঠিখো পড়িজক আরো উয়ো জে থম·থমানি খাৎথা দংআমিং উনি গিম্মিন খুসি হং·জক।
44015032	যিহূদা আরো সীল আন·থাংথাংবা আগানসোগিবা হং·আমিং; উনি গিম্মিন বিসং বাং·আ খাৎথাখো আগানে উনি জংআদারাংখো খা·দংএতজক আরো বিসংনি বিবিরা·আখো বাং·এতে বিসংখো বিল্লাকেতজক।
44015033	আন্তিয়খিয়াও বিসং সালসা সালগ্মি দংজক। যিরূশালেমনি জেরাং যিহূদা আরো সীলখো আন্তিয়খিয়াচা ওয়াত্তেতামিং, অন্তিয়খিয়ানি জংআদারাং বিসংখো সালাম হ·ন্নে যিহূদা আরো সীলখো দা·আবা বিসংচা ওয়াত্তেতফিলজক,
44015035	ইন্দিবা পৌল আরো বার্ণবা আন্তিয়খিয়াওন দংজক। উয়ো বিসং বাং·আরাংমুং গিত্তেলনি খাৎথাখো স্খিনা আরো আগানফ্রাকনা হা·বাচেংজক।
44015036	সালসা সালগ্মি রি·য়াংআনি জা·মানো পৌল বার্ণবাখো ইনজক, “জে হা·দামরাংচা আনচিং গিত্তেলনি খাৎথাখো আগানফ্রাকজক, রি·বো, দা·আওন উয়া হা·দামরাংচা রি·য়াংএ বিবিরা·গিবা জংআদারাংমুং গ্রংনাজক আরো বিসং বাদিকে দাক্কে দংআ উখো নিনা।”
44015037	উনোন বার্ণবা যোহনখো রিম্মাংফানা হাম·জক। ইয়া যোহনখো মার্ক ইন্নেবা রিক্কামনুয়ামিং।
44015038	ইন্দিবা পৌল বিখো রিম্মাংআখো নামজা চানচিজক, মুয়ানা মার্ক পাম্‌ফুলিয়াও বিসংখো ওয়াত্তে রি·য়াংআমিং আরো বিসংমুং কাম রিম·জাজক।
44015039	উনোন পৌল আরো বার্ণবামুং আপসান হং·জাজক, বিসং সাকসা সাকগিপ্পিনচানি দিংথাং হং·গ্রিকজক। বার্ণবা মার্কখো রা·এ জাহাসও দাক্কে সাইপ্রাসওনা রি·য়াংজক, আরো পৌল সীলখো বাচ্ছিয়ে রা·জক।
44015040	উনোন আন্তিয়খিয়ানি জংআদারাং পৌল আরো সীলখো গিত্তেলনি খা·সাচাক্কাও হ·ন্নানি জা·মানো বিসং রি·য়াংজক।
44015041	পৌল সিরিয়া আরো কিলিকিয়া গিত্তা রি·য়াংএ গিম্মিক মন্ডলীরাংনি বিবিরা·আখো বাং·এতে বিসংখো বিল্লাকেতজক।
44016001	জা·মানো পৌল দর্বী আরো লুস্ত্রা সংজিলমাচানা রি·য়াংজক। উয়ো তীমথিয় মিংগিবা জা·রিকগিবা সাকসা দংনুয়ামিং। বিনি মা·গিবা খ্রীষ্টখো বিবিরা·গিবা সাকসা যিহূদী মিচিকমিং, ইন্দিবা বিনি ফাগিবাদে গ্রীকমিং।
44016002	লুস্ত্রা আরো ইকনিয় সংজিলমানি বিবিরা·গিবা জংআদারাং তীমথিয়খো নাম্মেন রাসং দাকনুয়ামিং।
44016003	পৌল তীমথিয়খো রিম্মাংফানা হা·ম্মামিং ইন্নে বিখো বিগিল রাতজক, মুয়ানা উয়া হা·দামরাংও দংগিবা যিহূদীরাং তীমথিয়নি ফাগিবাখো সাকসা গ্রীক ইন্নে হা·আইয়ামিং।
44016004	জা·মানো বিসং উয়া সংজিলমারাং গিত্তা রি·য়াংজক আরো যিরূশালেমনি ওয়াত্তেতারাং আরো মন্ডলীনি দাল·গিবারাংনি থিক দাকগিবা নিয়ামরাংখো মান্দিরাংনা আগানজক আরো উয়া নিয়ামরাংখো মানিখানা আগানজক।
44016005	ইন্দাকে মন্ডলীরাংনি মান্দিরাং খ্রীষ্টখো বিবিরা·আও বিল্লাকনা হা·বাচেংজক আরো বিসং বাৎরোরোজক।
44016006	গিসিক রংথালগিবা পৌল আরো বিনি রিপ্পেংরাংখো এশিয়া হা·দকো আগানফ্রাকনা হন·জাজক। উনোন বিসং ফরুগিয়া আরো গালাতিয়া হা·দকনি হা·দাম গিম্মিকচা রি·য়াংজক।
44016007	জা·মানো মুশিয়াওনা রি·বাএ বিসং বিথুনিয়া হা·দকচা রি·য়াংনা হাম·জক, ইন্দিবা যীশুনি গিসিক বিসংখো রি·য়াংনা হন·জাজক।
44016008	ইনি গিম্মিন বিসং মুশিয়া গিত্তা ত্রোয়া সংজিলমাচা রি·য়াংজক।
44016009	ওয়াল্লো পৌল ইন্দাকে মিকজুমাংখো নিকজক, ম্যাসিডোনিয়া হা·দকনি মান্দি সাকসা চাদেংএ বিখো মল·মলে আগানিংআ, “ম্যাসিডোনিয়াও রি·বাএ চিংনা দাকচাকবো।”
44016010	পৌল ইয়া মিকজুমাংখো নিক্কানি জা·মানো চিংআ উনোন ম্যাসিডোনিয়াচা রি·য়াংনা থারিজক, মুয়ানা চিংআ ইখো হা·আইনা মান·জক ম্যাসিডোনিয়ানি মান্দিরাংচা খ্রীষ্টনি গিম্মিন আগানফ্রাকনা ইন্নেন ইসল চিংখো রিক্কামজক।
44016011	জা·মানো চিংআ ত্রোয়াখো ওয়াত্তে জাহাসও দাক্কে সামথ্রাকীচানা রি·য়াংজক আরো সালগিপ্পিনো নিয়াপলি সংজিলমাও রি·বাজক।
44016012	উয়োনি চিংআ ফিলিপী সংজিলমাও রি·য়াংজক। ইয়া ফিলিপীন ম্যাসিডোনিয়ানি উয়া জওলনি দাল·বাৎগিবা সংজিলমা। উনি মান্দিরাং রোম হা·খিংনি মান্দি হং·আমিং। চিংআ সালসা সালগ্মি উয়া সংজিলমাও দংজক।
44016013	নেং·থাকানি সালো চিংআ সংজিলমানি দ·গাচিলনি হা·ফালও চিবিমানি সেফাংচা রি·য়াংজক; উয়ো যিহূদীরাংনি বি·আনি হা·দাম দংআ ইন্নে চানচিয়ামিং। উয়ো থম·দাকগিবা মিচিকরাংনি কেচ্চিও আসংএ চিংআ খাৎথা আগান্না হা·বাচেংজক।
44016014	খিন্নাগিবারাংনি গিসেপো থুয়াতীরা সংজিলমানি লুদিয়া মিংগিবা মিচিক সাকসা দংআমিং। বিয়া বা·রা গিচ্চাকম্রাংখো ফালনুয়ামিং। যিহূদী হং·জাওবা বিয়া ইসলখো অলাখিনুয়ামিং। গিত্তেল লুদিয়ানি খা·থংখো ইন্দাকে এংফ্রাকেতজক জেদাক্কে বিয়া পৌলনি খাৎথাখো গিসিক নাংএ খিন্নাএ বিবিরা·আ।
44016015	ইনি গিম্মিন বিয়া আরো বিনি নক গিম্মিকান রিপ্পলজক। ইনি জা·মানো বিয়া ইন্দাকে চিংনা আগানজক, “আংখো না·সং গিত্তেলখো বিবিরা·গিবা ইন্নে চানচিওদে আংনি নক্কো রি·বাএ দংবো।” ইন্দাকে আগানে বিয়া চিংখো মল·মলে বিনি নকথাংচা রিম্মাংজক।
44016016	সালসাও চিংআ উয়া বি·আনি হা·দামচা রি·য়াংমিত্তিংও নকখল মিচিক সাকসাখো চিংআ গ্রংজক। বিখো গিসিক নামগিজাগিবা মা·ন্নানি গিম্মিন বিয়া চাসং জা·মাননি খাৎথারাংখো আগান্না মা·ন্নুয়ামিং। উনি গিম্মিন বিনি নকগিবারাংনি লাভ হং·নুয়ামিং।
44016017	উয়া মি·চিক পৌল আরো চিংখো জা·রিকে চ্রিকে ইন্নুয়ামিং, “ইয়া মান্দিরাং চুবাৎগিবা ইসলনি নকখল হং·আ। বাদিকে দাক্কে পাপওনি জকনা মা·ন্না উখোন বিসং না·সংনা আগানিংআ।”
44016018	বিয়া বাং·আ সালনা দিপ্পাৎ ইন্দাকে দাকজক। জা·মানো পৌল ইন্দাকফিল্লে খা·আওনাংআনি গিম্মিন হান·ফিলে বিয়া উয়া গিসিক নামগিজাগিবাখো আগানজক, “যীশু খ্রীষ্টনি বিমুংও আংআ নাং·খো গি·য়েতিংআ, ইয়া মিচিকনি নিং·আওনি হং·খাতাংবো।” আরো উনোন উয়া গিসিক হং·খাতাংজক।
44016019	মান·দাপজানাজক ইন্নে উয়া মিচিকনি নকগিবারাং পৌল আরো সীলখো রি·ম্মে সংজিলমানি দাল·গিবারাংচা সাল্লে রিম্মাংজক।
44016020	উনি জা·মানো বিসং শাসন দাকগিবারাংচা বিসংখো রিম্মাংএ আগানজক, “ইয়া মান্দিরাং আনচিংনি সংজিলমাও গোলমাল দাক্কিংজক। বিসং যিহূদী হং·আ।
44016021	ইরাং ইন্দাকগিবা দাকবেওয়ালরাংখো স্খিংআ জেখো রোমান হং·এ আনচিংনি রা·চাকনা বা মানিয়াদে নিয়ামখো চাংফেংগিবা কাম হং·আ।”
44016022	সাকগিপ্পিন মান্দিরাংবা পৌল আরো সীলখো চাংফেংএ বিসংমুং নাংরিমজক। উনোন শাসন দাকগিবারাং বিসংনি বা·রাচলাখো চিত্তে বেতচা দকখানা গি·য়েৎজক।
44016023	বেতচা বাং·এ দক্কানি জা·মানো বিসংখো জেলো দনজক, আরো নাম্মেদাক্কে নিথিমখানা জেলনি নিথিমগিবাখো গি·য়েৎজক।
44016024	জেলখো নিথিমগিবা উয়া গি·য়েতাখো মা·ন্নে পৌল আরো সীলখো জেলনি নিং·আচানা রিম্মাংজক আরো বিসংনি জা·চকরাংখো বলথংও থেক্কে দনজক।
44016025	উনো ওয়ালজাচ্চিমাং হং·জকমিং। পৌল আরো সীল বি·ইংআমিং আরো ইসলখো মিৎথেলে গীতখো রিং·আমিং। সাকগিপ্পিন বন্দিরাং উখো খিন্নাংআমিং।
44016026	রাং·গিত্তিক বাংগুরিজক আরো উনি গিম্মিন জেলনক দিল·দিলজক। উনোন জেলনি গিম্মিক দ·গারাং আরো বন্দিরাংখো খাগিবা জেংজুলরাং গো·ওকথকজক।
44016027	জেলখো নিথিমগিবা মিকরাকজক আরো জেলনি দ·গারাংখো এংআখো নিক্কে মি·ল্লামখো রং·খাতে আন·থাং সিনা হাম·জক। গিম্মিক বন্দিরাং খাত্তাংজক ইন্নে বিয়া চানচিজক।
44016028	উনোন পৌল চ্রিকে আগানজক, “দা·মো, আন·থাংনি নামগিজাখো দা·আ দাক্কাবো; চিংআ গিম্মিকান ইনো দংআ।”
44016029	উনোন উয়া নিথিমগিবা সাকসাখো চাক্কি রা·বাখানা আগানে আন·থাং খাত্তাংএ নিং·আচা রি·য়াংজক আরো খেন্নানা থিল·থিলে পৌল আরো সীলনি জা·চকো গা·আকজক।
44016030	উনি জা·মানো বিয়া পৌল আরো সীলখো হা·ফালচা রিমবাএ সিং·জক, “আগানবো, পাপওনি জকনা আংনি মুয়াখো দাকনা নাংনুয়া?”
44016031	বিসং আগানজক, “না·আ আরো নাং·নি নকগিম্মিকান গিত্তেল যীশুখো বিবিরা·বো, ইন্দাকোদে পাপওনি জকনা মা·ন্নুয়া।”
44016032	পৌল আরো সীল উনোন জেলখো নিথিমগিবা আরো বিনি নকনি গিম্মিকচা গিত্তেলনি খাৎথাখো আগানজক।
44016033	জেলখো নিথিমগিবা উনি ওয়াল্লোন পৌল আরো সীলখো রিম্মাংএ বিসংনি বে·এননি মাতগিবা হা·দামরাংখো সু·গালজক আরো বিয়া আরো বিনি নকগিম্মিকান উনোন রিপ্পলজক।
44016034	উনি জা·মানো বিয়া পৌল আরো সীলখো আন·থাংনি নকচা রিম্মাংএ চা·না হন·জক। ইসলখো বিবিরা·এ বিনি নকনি গিম্মিকান খুসি হং·বিজক।
44016035	সালগিপ্পিনো ফ্রিংও শাসন দাকগিবারাং বিসংনি সিপাইরাংচা আগানে ওয়াত্তেতজক, “উয়া মান্দিরাংখো ওয়াতবো।”
44016036	উনোন জেলখো নিথিমগিবা পৌলনা আগানজক, “নাং·খো আরো সীলখো ওয়াতখানা শাসন দাকগিবারাং আগানেতজক। না·সং দা·আও হং·খাতবাবো আরো থম·থমে রি·য়াংবো।”
44016037	উনোন পৌল উয়া সিপাইরাংনা আগানজক, “চিংআ রোমান, চিংখো বিচাল দাকগিজান গিম্মিকনি মিকখাংও বেতচা দকজক আরো জেলো দনজক। দা·আও শাসন দাকগিবারাং চিংখো সিউল দাক্কে ওয়াতনা হা·ম্মিংআমা? উয়াদে হং·জানুয়া; বিসং আন·থাংথাং রি·বাএ চিংখো হা·ফালচা রা·আংখানা।”
44016038	উয়া সিপাইরাং উনো ইয়া খাৎথাখো শাসন দাকগিবারাংনা আগানজক। শাসন দাকগিবারাং পৌল আরো সীলখো রোমনি মান্দি ইন্নে খিন্নাওন বিসং খেনজক।
44016039	বিসং পৌল আরো সীলচা রি·য়াংএ ক্ষেমা হাম·জক আরো বিসংখো জেলোনি হা·ফালচা রিমবাএ সংজিলমাখো ওয়াত্তে রি·য়াংখানা মল·মলজক।
44016040	পৌল আরো সীল জেলনি হং·খাতে হা·ফালচা রি·বাএ লুদিয়ানি নক্কো রি·য়াংজক। উয়ো বিবিরা·গিবা জংআদারাংমুং বিসং গ্রংজক। জংআদারাংখো খা·দংএতানি জা·মানো বিসং উয়োনি রি·য়াংজক।
44017001	পৌল আরো সীল আম্‌ফিপলি আরো আপল্লোনিয়া সংজিলমা গিত্তা থিষলনীকী সংজিলমাওনা রি·য়াংজক। উনো যিহূদীরাংনি থম·দাকরাম দামসা দংআমিং।
44017002	পৌল বিনি দাকবেওয়াল গিত্তান উয়া থম·দাকরামচা রি·য়াংজক আরো উনি রিত্তাপ রিত্তাপ চাংগিত্থাম নেং·থাকানি সালো মান্দিরাংমুং রংথালগিবা শাস্ত্রনিখো আগানজক।
44017003	মোশিহনি দুক চাকনা আরো সিয়ানি চাখাতনা নাংআমিং ইন্নে বিয়া মান্দিরাংনা আগানজক আরো ফিন্নিকজক। বিয়া আগানজক, “জে যীশুনি খাৎথাখো আংআ না·সংচা আগানফ্রাকিংআ উয়া যীশুন হং·জক খ্রীষ্ট।”
44017004	ইয়া খাৎথাখো খিন্নাএ বিবিরা·এ মিত্তাম যিহূদীরাং পৌল আরো সীলমুং নাংরিমজক। ইনাআগ্রেবা ইসলখো অলাখিগিবা বাং·বিয়া গ্রীকরাং আরো মংসংবাৎগিবা মিচিকরাংবা বাং·আন বিসংমুং নাংরিমজক।
44017005	ইন্দিবা যিহূদীরাং মিকনেংএ বাজালওনি নামগিজা মান্দিরাংখো থ·ম্মে রা·বাজক আরো সংজিলমাও গোলমাল দাকনা হা·বাচেংজক। জা·মানো পৌল আরো সীলখো সান্দিয়ে হা·ফালও মান্দিরাংচা বিসংখো রিমবানা বিসং যাসোননি নকচানা চাগ্রিমজক,
44017006	ইন্দিবা বিসং উয়ো বিসংখো মান·জাজক। উনোন বিসং যাসোন আরো বিবিরা·গিবা মিত্তাম জংআদারাংখো সাল্লাংএ সংজিলমাখো শাসন দাকগিবারাংচা রি·য়াংজক আরো চ্রিকে আগানজক, “হা·গিলসাক গিম্মিকখো বিলদিং বিলদাংএতগিবা মান্দিরাং দা·আও ইনোবা দংআ;
44017007	আরো যাসোন বিনি আন·থাংনি নক্কো বিসংখো নকচাকজক। বিসং গিম্মিকান সম্রাট কৈসরনি গি·য়েতাখো মানিগিজা ইন্দাকে আগানিংআ, বিনা আগ্রেবা যীশু মিংগিবা সাকগিপ্পিন রাজা দংআ।”
44017008	ইরাংখো আগানে উয়া যিহূদীরাং শাসন দাকগিবারাংখো আরো মান্দিরাংখো জাজ্রেংএতজক।
44017009	ইন্দিবা যাসোন আরো সাকগিপ্পিনরাং জকনা থাংখা হ·ন্নানি জা·মানো বিসং বিসংখো ওয়াতজক।
44017010	ওয়াল্লানি জা·মানো বিবিরা·গিবা জংআদারাং পৌল আরো সীলখো বিরয়াও ওয়াত্তেতজক। উয়ো সক্কে বিসং যিহূদীরাংনি থম·দাকরামচা রি·য়াংজক।
44017011	থিষলনীকীনি যিহূদীরাংনা বাত্তে বিরয়া সংজিলমানি যিহূদীরাংনি গিসিক দাল·বিয়ামিং। বিসং ইসলনি খাৎথাখো গিসিক নাংবিএ খিন্নাএ উখো রা·চাকজক। পৌলনি আগানগিবা বিবি হং·আমা উখো নিনা ফাংনাজ্রিং বিসং শাস্ত্রও সান্দিনুয়ামিং।
44017012	বাং·বিয়া যিহূদীরাং যীশুখো বিবিরা·জক; ইনাআগ্রেবা মংসংবাৎগিবা বাং·বিয়া গ্রীক মিচিকরাং আরো মি·আসারাংবা বিবিরা·জক।
44017013	থিষলনীকীনি যিহূদীরাং জেনসালো খিন্নানা মান·জক পৌল বিরয়াও ইসলনি খাৎথাখো আগানফ্রাকিংজক উনো বিসং উয়োনাবা রি·য়াংজক আরো মান্দিরাংখো খা·আওনাংএতে গোলমাল দাক্কেতজক।
44017014	বিবিরা·গিবা জংআদারাং উনোন পৌলখো সাগালনি রিক্কামো ওয়াত্তেতজক, ইন্দিবা সীল আরো তীমথিয় বিরয়াওন দংজক।
44017015	পৌলখো রিম্মাংফাগিবা মান্দিরাং বিখো এথেন্স সংজিলমাওনা রিমবাজক। জা·মানো উয়া মান্দিরাং সীল আরো তীমথিয়খো ইন্দাকে গি·য়েৎনা বিরয়াচা ফি·ল্লাংজক, জেদাক্কে সীল আরো তীমথিয় থেংরি রি·য়াংএ পৌলমুং নাংরিমা।
44017016	পৌল এথেন্স সংজিলমাও সীল আরো তীমথিয়না সেংসোমিত্তিংও উয়া সংজিলমাও মিত্তে বিমাং দাক্কানিরাং গাপ্পাখো নিকজক। উনি গিম্মিন বিনি গিসিক জাজ্রেংজক।
44017017	বিয়া থম·দাকরামও যিহূদীরাংমুং আরো ইসলখো অলাখিগিবা গ্রীকরাংমুং খাৎথা আগান্না হা·বাচেংজক। ইনাআগ্রে বাজালও রি·বাগিবারাংমিংবা বিয়া ফাংনাজ্রিং খাৎথা আগান্না হা·বাচেংজক।
44017018	উনোন ইপীকুরীয় আরো স্তোয়িকীয় দলনি মিত্তাম স্খিগিবারাং পৌলমুং জিগ্রিকনা হা·বাজক। বিসংনি গিসেপো মিত্তামরাং আগানজক, “ইয়া আগানবেল·বেলগিবা মান্দি মুয়াখো ইন্না হা·ম্মিংআ?” দা·আবা সাকগিপ্পিনরাং আগানজক, “বিয়া সংগিপ্পিননি মিত্তে দাক্কানি খাৎথারাংখো আগানফ্রাকিংআ।” পৌল যীশুনি গিম্মিন আরো সিয়ানি চাখাতফিল্লানি গিম্মিন আগানফ্রাকিংআমিং ইন্নে বিসং ইয়া খাৎথাখো আগানজক।
44017019	উনোন উয়া স্খিগিবারাং পৌলখো আরেয়পাগনি খ্রিমাওনা রিমবাজক। উয়ো বিসং পৌলখো সিং·জক, “জে গিত্তাল স্খিয়াখো না·আ হ·ন্নিংজক উয়া মুয়া, উখো চিংআ হা·আইনা মা·ন্নুয়ামা?
44017020	মুয়ানা নাং·নি আগানগিবাখো চিংনি নাচিলো আইয়াও ইনমানগিবা গিত্তা খিন্নাংআ। উনি গিম্মিন ইয়া খাৎথারাংনি অর্থ মুয়া হং·আ উখো চিংআ হা·আইনা হা·ম্মা।”
44017021	বিসং ইখো আগানজক মুয়ানা এথেন্সনি মান্দি গিম্মিকান আরো উয়া সংজিলমাও দংগিবা সংগিপ্পিননি মান্দিরাং গিত্তাল বিদিংখো রা·এ আগানে আরো খিন্নাএ সালখো রি·য়াংএতনুয়ামিং।
44017022	উনোন পৌল আরেয়পাগনি খ্রিমাও চাদেংএ আগানজক, “এথেন্স সংজিলমানি মান্দিরাং, খিন্নাবো। আংআ নিকনা মা·ন্নিংজক, না·সং গিম্মিক গিত্তান ইসলখো অলাখিগিবা হং·আ,
44017023	মুয়ানা আংআ রওমে না·সংনি অলাখিয়ানি বস্তুরাংখো নিমিত্তিংও ইন্দাকগিবা গি·সা গানচিখো নিকজক জেনি সাক্কাও চক্কা দংআ, ‘হা·আইগিজা মিত্তেনা মিকসংএ।’ না·সং হা·আইগিজা জেখো অলাখিয়া বিনি গিম্মিন আংআ না·সংচা আগানফ্রাকিংআ।
44017024	“ইসল, জে ইয়া হা·গিলসাকখো আরো উনি গিসেপো দংগিবা গিম্মিকখো থারিজক, বিয়ান সালগি আরো হা·গিলসাকনি গিত্তেল হং·আ। বিয়া জাকচা রিকগিবা মিত্তে নকরাংও দংজা।
44017025	বিয়া মামুংনান দিলজা, উনি গিম্মিন মান্দিনি জাকনিখো চি·ন্নে হ·ন্নাখোবা বিনি রা·চাকনা নাংজা, মুয়ানা বিয়ান মান্দি গিম্মিকনা জাংগিখো, বালজাংগিখো আরো মা·মান্থিখো হ·ন্না।
44017026	বিয়া মান্দি সাকসানিখো গিম্মিক জাতনি মান্দিখো থারিজক জেদাক্কে বিসং হা·গিলসাক গিম্মিকো সংদংনা মা·ন্না। বিসং বাসোকো বাও দংনুয়া উখোবা বিয়া থারিয়ে হন·জক।
44017027	ইসল ইয়া কামখো দাকজক জেদাক্কে মান্দি বিখো মা·ন্না খা·দংএ সান্দিয়া। ইন্দিবা বিয়া আনচিং সাকসাচানিবা চেল·জা,
44017028	মুয়ানা বিনি বিলচান আনচিং জাংগি থাংএ দংআ আরো রি·য়া-দোআ আরো থাংএবা দংআ। না·সংনি মিত্তাম কবিরাংবা আগানা, ‘চিংআবা বিনি দেদ্রাং।’
44017029	“ইন্দাকোদে আনচিং ইসলনি দেদ্রাং হং·ওদে ইসলখো মান্দিনি জাকচা আরো চানচিয়াচা থারিগিবা সোনা, রূপা বা রং·থিনি মিত্তে বিমাং দাক্কাখো চানচিয়া আনচিংনা খ্রাজা।
44017030	চেংও মান্দিরাং হা·আইজামিং ইন্নে ইসল ইরাংখো নিক্কেবা নিকজা। ইন্দিবা দা·আওদে বিয়া গিম্মিক হা·দামচা মান্দি গিম্মিকখো পাপওনি গিসিক ফিল·খানা গি·য়েতিংজক,
44017031	মুয়ানা বিয়া ইন্দাকগিবা সালসাখো থিক দাকজক জেনসালো বিনি বাচ্ছিগিবা মান্দিচা বিয়া খাকখেৎ দাক্কে মান্দিরাংখো বিচাল দাকনুয়া। বিয়া উয়া মান্দিখো সিয়াওনি চাখাত্তেতি গিম্মিক মান্দিচা ইখো ফিন্নিকজক।”
44017032	সিগিবারাংনি দা·আবা থাংচাফিল্লানি খাৎথাখো খিন্নাএ মান্দিরাংওনি মিত্তামরাং খা·দিংস্থেকজক, ইন্দিবা সাকগিপ্পিনরাং আগানজক, “ইনি গিম্মিন নাং·নি আগানাখো চিংআ দা·আবা খিন্নানুয়া।”
44017033	উনোন পৌল উয়া খ্রিমাখো ওয়াত্তে রি·য়াংজক।।
44017034	মিত্তাম মান্দিরাং পৌলমুং নাংরিমজক আরো বিবিরা·জক। উয়া বিবিরা·গিবারাংনি গিসেপো দিয়নুষিয় মিংগিবা আরেয়পাগনি খ্রিমানি সাকসা মান্দি, দামারিস্‌ মিংগিবা মিচিক সাকসা আরো বিসংমুং সাকগিপ্পিনরাংবা দংআমিং।
44018001	উনি জা·মানো পৌল এথেন্সখো ওয়াত্তে করিন্থ সংজিলমাও রি·য়াংজক।
44018002	উয়ো বিয়া আকিলা মিংগিবা যিহূদী সাকসাখো গ্রংজক। আকিলা পন্ত হা·দকো আৎচিয়ামিং। সম্রাট ক্লৌদিয় গিম্মিক যিহূদীরাংখো রোমখো ওয়াত্তে রি·য়াংখানা গি·য়েতামিং। উনি গিম্মিন বাং·গিজা সালনা স্খাংও আকিলা বিনি জিকগিবা প্রিষ্কিল্লাখো রা·এ ইটালীওনি করিন্থওনা রি·বামিং। পৌল বিসংচা রি·য়াংজক।
44018003	বিসং গিত্তা বিয়াবা তাম্বু থারিয়ানি কামখো দাকনুয়ামিং ইন্নে বিসংমুং দংফাএ কাম দাকনা হা·বাচেংজক।
44018004	নেং·থাকানি সালরিক্ষিতান পৌল থম·দাকরামচা রি·য়াংএ যীশুনি গিম্মিন আগান্নুয়ামিং আরো গ্রীক আরো যিহূদীরাংখো যীশুনি রামাও রিমবানা হাম·নুয়ামিং।
44018005	সীল আরো তীমথিয় ম্যাসিডোনিয়াওনি রি·বানি জা·মানো পৌল ইসলনি খাৎথাখো আগানফ্রাকেন সালখো রি·য়াংএতনা হা·বাচেংজক। যীশুন খ্রীষ্ট ইন্নে বিয়া যিহূদীরাংচা সাক্ষি হ·ন্নুয়ামিং।
44018006	ইন্দিবা যিহূদীরাং পৌলনা চাকগিজা খাল·স্থাপে খাৎথা আগানোন পৌল বা·রাথাংখো চিংচ্রিএ আগানজক, “না·সংনি হান·চি না·সং আন·থাংথাংনি স্খুওন দংখানা। ইনি গিম্মিন আংনি মামুং গ্রো দংজা। দা·আলোনি আংআ গিপ্পিন জাতরাংচা রি·য়াংনুয়া।”
44018007	উনি জা·মানো পৌল থম·দাকরামখো ওয়াত্তে তিতিয়-যুষ্ট মিংগিবা মান্দি সাকসানি নকচা রি·য়াংজক। ইয়া মান্দিনি নক থম·দাকরামনি সেফাংওন দংআমিং আরো বিয়া গিপ্পিন জাত হং·এবা ইসলখো অলাখিনুয়ামিং।
44018008	থম·দাকরামনি নকগিবা ক্রীষপ আরো বিনি নকনি গিম্মিকান গিত্তেলো বিবিরা·জক। ইনাআগ্রেবা করিন্থীয়রাংনি গিসেপো বাং·আরাংআন পৌলনি খাৎথাখো খিন্নাএ বিবিরা·জক আরো রিপ্পলজক।
44018009	সালসা ওয়াল্লো গিত্তেল মিকজুমাংচা পৌলনা ইন্দাকে আগানজক, “দা·আ খেন্নাবো, খু·সুক আগানবো, দা·আ স্রক দংআবো;
44018010	মুয়ানা আংআ নাং·মুং দংআ। সাকসাবা নাং·নি নামগিজাখো দাকজানুয়া, মুয়ানা ইয়া সংজিলমাও আংনি বাং·বিয়া মান্দি দংআ।”
44018011	ইনি গিম্মিন পৌল বিলসিসা জাদক উয়া সংজিলমাও দংএ মান্দিরাংনা ইসলনি খাৎথাখো স্খিজক।
44018012	গাল্লিয়ো আখায়া হা·দকনি শাসন দাকগিবা দংমিত্তিংও যিহূদী গিম্মিকান পৌলখো রি·ম্মে বিচাল দাকনা ইন্নে বিচাল দাকরামো রা·বাজক।
44018013	বিসং আগানজক, “ইয়া মান্দি ইন্দাকফিল্লে ইসলখো অলাখিনা আগানিংজক জেআন নিয়ামরাংও গা·আকজা।”
44018014	পৌল খাৎথা আগান্না রি·য়াংনুয়া উনোন গাল্লিয়ো যিহূদীরাংনা আগানজক, “যিহূদীরাং, ইয়া কাম খাকখেৎ হং·জাওদে বা বিল্লংআ গ্রোনাংআনি হং·ওদে না·সংনি খাৎথাখো খিন্নাআ আংনা খ্রানুয়ামিং।
44018015	ইন্দিবা ইয়া মংসংগিবা খাৎথা হং·আনি গিম্মিন, সানিবা বিমুং আরো না·সংনি নিয়ামওনি হং·আ ইন্নে উনো না·সংআন ইখো দাকবো। আংআ উরাংখো বিচাল দাকজানুয়া।”
44018016	ইখো আগানে বিয়া বিচাল দাকরামোনি বিসংখো হং·খাত্তেতনা গি·য়েৎজক।
44018017	উনোন উয়া যিহূদীরাং গিম্মিকান নাংরিমে থম·দাকরামনি নকগিবা সোস্থিনীখো রি·ম্মে বিচাল দাকরামনি মিকখাংও দকজক; ইন্দিবা গাল্লিয়ো উখো নিয়াবা নিজাজক।
44018018	সালসা সালগ্মি করিন্থওনা দংআনি জা·মানো পৌল বিবিরা·গিবা জংআদারাংখো ওয়াত্তে রি·য়াংজক আরো আকিলা আরো প্রিষ্কিল্লামুং চি রামা গিত্তা সিরিয়া হা·সংও রি·বাজক। পৌলনি খু·মিচেতা দংআমিং ইন্নে রি·য়াংনা স্খাং কিংক্রিয়াও বিনি স্খুনি খিন্নিখো রাত্তে গাল্লামিং।
44018019	ইফিষ সংজিলমাও সক্কে বিয়া প্রিষ্কিল্লা আরো আকিলামুং রি·রিম্মাখো ওয়াতজক। জা·মানো বিয়া আন·থাংআন থম·দাকরামচা রি·য়াংএ যিহূদীরাংমুং যীশুনি গিম্মিন আগান্না হা·বাচেংজক।
44018020	যিহূদীরাং বিখো বিসংমুং সালসা সালগ্মি দংখানা আগানজক, ইন্দিবা বিয়া গং·জাজক।
44018021	ইন্দাকোবা উয়োনি রি·য়াংমিত্তিংও বিয়া আগানজক, “ইসলনি হা·সিকা দংওদে আংআ দা·আবা রি·বাফিলনুয়া।” জা·মানো বিয়া ইফিষওনি জাহাসও দাক্কে রি·য়াংজক।
44018022	বিয়া কৈসরিয়া সংজিলমাও সক্কে জাহাসওনি হং·খাতে যিরূশালেমচানা রি·য়াংজক। উয়ো মন্ডলীনি মান্দিরাংখো সালাম হ·ন্নানি জা·মানো বিয়া আন্তিয়খিয়াওনা রি·য়াংজক।
44018023	আন্তিয়খিয়াও বাং·গিজা সালখো রি·য়াংএতানি জা·মানো বিয়া উয়োনি রি·য়াংজক আরো গালাতিয়া আরো ফরুগিয়া হা·দকনি হা·দাম দামসানি হা·দাম দামসাওনা রি·রোরোএ জা·রিকগিবারাংনি বিবিরা·আখো বাং·এতি বিসংখো বিল্লাকেতজক।
44018024	উয়া সময়ও আপল্লো মিংগিবা যিহূদী সাকসা ইফিষওনা রি·বাজক। বিনি নক আলেক্‌জান্দ্রিয়া সংজিলমাওমিং। বিয়া সাকসা আগান্না সাপগিবা হং·আমিং আরো রংথালগিবা শাস্ত্রখো নাম্মেদাক্কে হা·আইয়ামিং।
44018025	গিত্তেলনি রামানি গিম্মিন বিয়া স্খিয়াখো মা·ন্নামিং। বিয়া হা·সিকফিল্লে খাৎথা আগান্নুয়ামিং আরো যীশুনি গিম্মিন খাকখেৎ দাক্কে স্খিনুয়ামিং, ইন্দিবা যোহননি রিপ্পলানি আগ্রে মামুং রিপ্পলাখো বিয়া হা·আইজামিং।
44018026	বিয়া খেনমানগিজা থম·দাকরামো খাৎথা আগান্না হা·বাচেংজক। উনোন প্রিষ্কিল্লা আরো আকিলা আপল্লোনি খাৎথাখো খিন্নাএ বিখো বিসংনি নকচা রি·য়াংখানা আগানজক আরো ইসলনি রামানি গিম্মিন নাম্মেদাক্কে বিনা হা·আইএতজক।
44018027	জা·মানো আপল্লো আখায়াওনা রি·য়াংনা হা·ম্মো ইফিষনি বিবিরা·গিবা জংআদারাং বিখো খা·দংএতজক। আখায়ানি জা·রিকগিবারাং আপল্লোখো রা·চাকখানা ইন্নে ইফিষনি জংআদারাং আখায়াওনা চিঠি চকজক। ইসলনি খা·সাচাক্কাও আখায়াও জেরাং বিবিরা·আমিং আপল্লো বিসংনা নাম্মেন দাকচাকজক।
44018028	যীশুন খ্রীষ্ট উখো বিয়া রংথালগিবা শাস্ত্রনিখো ফিন্নিকজক আরো গিম্মিকনি মিকখাংওন রাকবিয়া জিথোয়া খাৎথাচা জিগ্রিকাও যিহূদীরাংখো হামজক।
44019001	আপল্লো করিন্থ সংজিলমাও দংমিত্তিংও পৌল এশিয়া হা·দক গিত্তা ইফিষওনা রি·বাজক।
44019002	উয়ো বিয়া জা·রিকগিবা মিত্তামরাংখো গ্রংএ বিসংখো সিং·জক, “না·সং জেনসালো গিত্তেল যীশুখো বিবিরা·আমিং উনো গিসিক রংথালগিবাখো মা·ন্নামিংমা?” বিসং বিনা আগানজক, “গিসিক রংথালগিবানি দংআখো চিংআ খিন্নান খিন্নাখুজা।”
44019003	উনোন পৌল আগানজক, “ইন্দিদে না·সং বাগিবা রিপ্পলাখো মা·ন্নামিং?” বিসং আগানজক, “যোহননি রিপ্পলাখো।”
44019004	পৌল আগানজক, “পাপওনি গিসিক ফি·ল্লে রিপ্পলগিবান যোহননি রিপ্পলা হং·আ। যোহন মান্দিরাংনা আগানামিং, বিনি জা·মানো জেআন রি·বাংজক বিখো আগানস্খাওদে যীশুখো বিবিরা·না নাংনুয়া।”
44019005	ইখো খিন্নাএ উয়া জা·রিকগিবারাং গিত্তেল যীশুনি বিমুংও রিপ্পলজক।
44019006	উনোন পৌল বিসংনি সাক্কাও জাকখো দনদাপানি জা·মানো বিসংনি সাক্কাও গিসিক রংথালগিবা রি·বাজক, আরো বিসং দিংথাং দিংথাং খু·সুকচা খাৎথা আগান্না আরো আগানসোগিবা গিত্তা ইসলনি খাৎথাখো আগান্না হা·বাচেংজক।
44019007	উয়া জা·রিকগিবারাং সাকচিগ্মি গিত্তা দংআমিং।
44019008	উনি জা·মানো পৌল থম·দাকরামচা রি·য়াংজক আরো জাগিত্থাম দিপ্পাৎ খেনগিজা খাৎথা আগানজক। ইসলনি সংনকনি গিম্মিন বিয়া জিথোয়া খু·ফাচা মান্দিরাংখো বিবিরা·এতনা হাম·জক।
44019009	ইন্দিবা বিসংওনি মিত্তামরাংনি খা·থং রাক্কানি গিম্মিন বিসং বিবিরা·না হাম·জাজক আরো গিম্মিকনি মিকখাংও যীশুনি রামানি গিম্মিন বাং·এ জিনা হা·বাচেংজক। উনোন পৌল বিসংখো ওয়াত্তে রি·য়াংজক। বিয়া জা·রিকগিবারাংখো রা·এ তুরান্ন মিংগিবা স্খিগিবা সাকসানি নকচা সালারিক্ষিত রি·য়াংএ খু·ফা-জিগ্রিকাচা খাৎথা আগান্না হা·বাচেংজক।
44019010	বিলসিগ্মি ইন্দাকেন হং·জক। উনি গিম্মিন এশিয়া হা·দকো দংগিবা যিহূদী আরো গ্রীকরাং গিম্মিকান গিত্তেলনি খাৎথাখো খিন্নানা মান·জক।
44019011	ইসল পৌলও বাং·আ আইয়াও ইনমানগিবা কামরাংখো দাকনা হা·বাচেংজক।
44019012	বিনি জাকখালগিবা রুমাল আরো বে·এনো চিনগিবা বা·রাখো সাগিবারাংচা রা·আংওন বিসংনি জম্মা-সাআ নাম্মাংনুয়ামিং আরো গিসিক নামগিজাগিবারাংবা ওয়াত্তে রি·য়াংনুয়ামিং।
44019013	মিত্তাম যিহূদীরাং রি·রোরোএ গিসিক নামগিজাগিবারাংখো হা·রিকনুয়ামিং। গিত্তেল যীশুনি বিমুংও বিসং গিসিক নামগিজাগিবা মান·গিবা মান্দিরাংখো নাম্মেতনা হা·বাচেংজক। বিসং ইন্নুয়ামিং, “পৌল জেনি গিম্মিন আগানফ্রাকা উয়া যীশুনি বিমুংও আংআ না·সংখো হং·খাতখানা গি·য়েতিংজক।”
44019014	বিসংওনি স্কিবা মিংগিবা সাকসা যিহূদী খামাল দাল·গিবানি সাকস্নি দেফান্থিরাং উয়ানদাক্কে দাকনুয়ামিং।
44019015	সালসাও বিসংনি উয়ানদাক্কে দাকমিত্তিংও গিসিক নামগিজাগিবা বিসংনা আগানজক, “আংআ যীশুখোবা হা·আইয়া, পৌলখোবা হা·আইয়া, ইন্দিবা না·সং সারাং?”
44019016	গিসিক নামগিজাগিবা মান·গিবা উয়া মান্দি উনোন উয়া সাকস্নিনি সাক্কাও চাচ্রকদাপজক আরো বিসং গিম্মিকখো ইন্দাকফিল্লে দক্কানি গিম্মিন বিসং বে·এনো মাত্তা-বুয়া মা·ন্নে বা·রাগ্রি খমলং হং·এ উয়া নকনি খাত্তাংজক।
44019017	ইখো ইফিষওনা দংগিবা যিহূদী আরো গ্রীকরাং হা·আইনা মা·ন্নে বিসং গিম্মিকান খেনবিজক, আরো গিত্তেল যীশুনি বিমুংনি নাম্মেন রাসং হং·জক।
44019018	জেরাং গিত্তেল যীশুখো বিবিরা·আমিং বিসংওনি বাং·এন রি·বাএ উনো ফারাকেন বিসংনি নামগিজা কামরাংনি গিম্মিন খু·রাচাকজক।
44019019	যাদু মনতল দাক্কে ফিন্নিকগিবারাংওনি বাং·এন বিসংনি খি·তাপরাংখো চিম্মংএ গিম্মিকনি মিকখাংওন উরাংখো সো·জক। খি·তাপরাংনি দাম হিসাপে নিওদে হাজাল সৎবংআমাং দীনার হং·আ।
44019020	গিত্তেলনি খাৎথা ইন্দাকে গিপ্পাংজক আরো বিনি বিল মান্দিরাংনি গিসিকো আরোবা বাং·এ কাম দাকনা হা·বাচেংজক।
44019021	ইরাং হং·আনি জা·মানো পৌল ম্যাসিডোনিয়া আরো আখায়া হং·এ যিরূশালেমচানা রি·য়াংনুয়া ইন্নে থিক দাকজক। বিয়া আগানজক, “যিরূশালেমচা রি·য়াংআনি জা·মানো রোমচাবা আংআ রি·য়াংনা নাংনুয়া।”
44019022	জা·মানো বিয়া তীমথিয় আরো ইরাস্ত মিংগিবা বিনি সাকগ্মি দাকচাকগিবাখো ম্যাসিডোনিয়াও ওয়াত্তেতজক, আরো বিয়া বাং·গিজা সালনা এশিয়া হা·দকো দংজক।
44019023	উয়া সময়ও যীশুনি রামানি গিম্মিন নাম্মেন গোলমাল হং·না হা·বাচেংজক।
44019024	দীমীত্রিয় মিংগিবা সাকসা সোনা দকগিবা আর্তেমিস মিত্তে মিচিকনি অলাখিগিবা নক গিত্তা চনচনগিবা রূপানি অলাখিগিবা নকখো থারিনুয়ামিং। ইনি গিম্মিন মিস্ত্রিরাংনি নাম্মেন লাভ হং·নুয়ামিং।
44019025	দীমীত্রিয় উয়া মিস্ত্রিরাংখো আরো বিসং গিত্তা দাক্কা গিপ্পিন মিস্ত্রিরাংখোবা হা·দামসানো রিংগামে আগানজক, “জংআদারাং, না·সংদে ইখো হা·আইয়ান, ইন্দাকে বাদিংআচা আনচিংনি নাম্মেন মান·দাপানি হং·আ।
44019026	ইন্দিবা না·সং নিকনা আরো খিন্নানা মা·ন্নিংআ, পৌল মিংগিবা উয়া মান্দি আনচিংনি ইয়া ইফিষও আরো আগান্না রি·য়াংওদে গিম্মিক এশিয়া হা·দকনি বাং·বিয়া মান্দিরাংখো বিবিরা·এতি বিসংখো ব্রাংগিবা রামাচা রা·আংজক। বিয়া আগানিংআ, জাকচা থারিগিবা মিত্তে বিমাংরাং মামুংআন হং·জা।
44019027	ইনি হা·সেল আনচিংনি বাদিংআনি রাসং দংজানুয়া ইয়াসান হং·জা, ইন্দিবা দাল·বাৎগিবা মিত্তে মিচিক আর্তেমিসখো অলাখিগিবা নকবা বু·আনি হং·নুয়া। আরো এশিয়া হা·দকনি মান্দি গিম্মিকরাং, আরো হা·গিলসাকনি গিম্মিকান জে মিত্তে মিচিকখো অলাখিয়া বিয়া আন·থাংবা দাল·বাৎজানুয়া।”
44019028	ইখো খিন্নাএ উয়া মান্দিরাং খা·আওনাংবিজক আরো চ্রিকে ইন্না হা·বাচেংজক, “ইফিষীয়রাংনি আর্তেমিস মিত্তে মিচিকান দাল·বাতা।”
44019029	আরো উয়া সংজিলমা গিম্মিকোন গোলমাল হং·জক। গাইয় আরো আরিষ্টার্খ মিংগিবা ম্যাসিডোনিয়ানি জে মান্দি সাকগ্মি উনো পৌলমুং রি·য়াংআমিং মান্দিরাং বিসংখো রিম·জক আরো গিম্মিকান আপসান হং·রিমে খ্রিমা আসংগিবা হা·দামচা খাত্তে রি·য়াংজক।
44019030	পৌল মান্দি জিলমানি মিকখাংও রি·য়াংনা হাম·জক ইন্দিবা জা·রিকগিবারাং বিখো রি·য়াংনা হন·জাজক।
44019031	উয়া হা·দকনি মিত্তাম কাম রিম·গিবারাং পৌলনি রিপ্পেং হং·আমিং। বিসংবা পৌলখো মল·মলে আগানেতজক জেদাক্কে বিয়া উয়া খ্রিমাওনা রি·য়াংজা।
44019032	উনো খ্রিমাও গোলমাল হং·থেন দংজক। মান্দি মিত্তামরাং মিংসাখো ইন্নে চ্রিকিংআমিং, দা·আবা মিত্তামরাং গিপ্পিন খাৎথারাংখো ইন্নে চ্রিকিংআমিং। মান্দি বাং·আরাংএন উয়া খ্রিমাও মুয়ানা সকবাজক ইখো হা·আইজামিং।
44019033	যিহূদীরাং আলেক্‌সান্দরখো মিকখাংচা সুকদুয়ে ওয়াত্তেতানি জা·মানো মান্দি মিত্তামরাং বিনা মুয়াখো আগান্না নাংনুয়া উখো আগানেতজক। উনোন আলেক্‌সান্দর মান্দিরাংনি মিকখাংও আন·থাংনা চাক্কে খাৎথা আগান্না ইন্নে জাকজিপে মান্দিরাংখো স্রক দংনা আগানজক।
44019034	ইন্দিবা মান্দিরাং আলেক্‌সান্দরখো যিহূদী ইন্নে হা·আইনা মা·ন্নানি জা·মানো গিম্মিকান ঘণ্টাগ্মি ইন্দাকে আগানে চ্রিকজক, “ইফিষীয়রাংনি আর্তেমিস মিত্তে মিচিকান দাল·বাৎগিবা হং·আ।”
44019035	বন·খামও সংজিলমানি কাম রিম·গিবা সাকসা মান্দিরাংখো স্রক দাক্কেতি আগানজক, “ইফিষীয় মান্দিরাং, ইখো গিম্মিকান হা·আইয়া, দাল·গিবা আর্তেমিস মিত্তে মিচিকখো অলাখিগিবা নকখো আরো সিলগাওনি বিনি গা·আকগিবা মিত্তে বিমাংখো রাক্ষিগিবা হং·জক ইফিষ সংজিলমা।
44019036	ইয়া বিবি খাৎথাখো জিচাকনা মান·জাওদে জাদা গিত্তা কাম দাকগিজা না·সংনি স্রক দংআন খ্রাআ।
44019037	ইয়া মান্দিরাং আনচিংনি অলাখিগিবা নকনিখো চা·উবা চা·উজা আরো আনচিংনি মিত্তেখো জিয়াবা জিজা, ইন্দাকোবা ইয়া মান্দিরাংখো না·সং ইনো রিমবাজক।
44019038	দীমীত্রিয় আরো বিমুং দংফাগিবা মিস্ত্রিরাং সানিবা সাক্কাও খাৎথা আগান্না হা·ম্মোদে বিচাল দাকরামদে দংআন আরো শাসন দাকগিবারাংবা উয়ো দংআ। বিসং উ·চা বিচালনা রি·য়াংনা মা·ন্না।
44019039	ইন্দিবা না·সং আরোবা বাং·এ ইন্না হা·ম্মোদে খ্রিমাও বিচাল দাকনা নাংনুয়া।
44019040	দা·আলনি গোলমাল হং·আনা আনচিংনি সাক্কাওন গ্রো নাংআনি খেন্না দংআ। ইন্দাকেন হং·ওদে আনচিং ইয়া গোলমালনি হা·সেলখো ফিন্নিকনা মান·জানুয়া, মুয়ানা ইয়া গোলমালনি মামুং হা·সেলান দংজা।”
44019041	ইখো আগানে বিয়া খ্রিমাখো ব·ন্নেতজক।
44020001	গোলমাল ব·ন্নানি জা·মানো পৌল জা·রিকগিবারাংখো রিংগামেতজক। বিসংখো খা·দংএতানি জা·মানো বিয়া ম্যাসিডোনিয়াচানা রি·য়াংজক।
44020002	ম্যাসিডোনিয়া গিত্তা রি·য়াংমিত্তিংও বিয়া বাং·এ খাৎথা আগানে মান্দিরাংখো খা·দংএতজক। জা·মানো বিয়া গ্রীস, আগানস্খাওদে আখায়া হা·দকচা রি·য়াংএ উয়ো জা গিত্থাম দংজক। উনি জা·মানো বিয়া জাহাসও দাক্কে সিরিয়া হা·সংচা রি·য়াংনা স্খাং হা·আইনা মান·জক যিহূদীরাং বিখো খু·চিংজক। উনোন বিয়া দা·আবা ম্যাসিডোনিয়া গিত্তা ফি·ল্লে রি·য়াংনা থিক দাকজক।
44020004	বিরয়াওনি পুর্হনি দেফান্থি সোপাত্র, থিষলনীকীওনি আরিষ্টার্খ আরো সিকুন্দ, দর্বীওনি গাইয়, তীমথিয় আরো এশিয়াওনি তুখিক আরো ত্রফিম পৌলমুং রি·য়াংফাজক।
44020005	ইয়া মান্দিরাং ত্রোয়া সংজিলমাচা রি·য়াংসোএ চিংনা সেং·সোজক।
44020006	ওয়ানথিগ্রিগিবা রুটি চা·আনি সাল জা·মানো চিংআ চিরামা গিত্তা ফিলিপীওনি রি·য়াংজক আরো সাল বংআনি জা·মানো ত্রোয়াও বিসংমুং আপসান হং·রিমজক। ত্রোয়াও চিংআ সাল স্নি দংআমিং।
44020007	হানথিনি স্খাংগিবা সালো গিত্তেলনি মিয়াথামখো রা·না চিংআ আপসান হং·রিমজক। উনোন পৌল মান্দিরাংচা আগানফ্রাকনা হা·বাচেংজক। সালগিপ্পিনো রি·য়াংনাজক ইন্নে বিয়া ওয়ালজাচ্চি দিপ্পাৎ খাৎথা আগানারি দংজক।
44020008	চিংআ জে নকদ্রিং সাক্কাও থম·দাকামিং উয়ো চাক্কি বাং·আ দংআমিং।
44020009	উতুখ্‌ মিংগিবা ফান্থি সাকসা উয়া নকনি জানলা সাক্কাও আসংএ দংআমিং। পৌলনি হারিমে খাৎথা আগানানি গিম্মিন বিয়া থুজক। থুসিফেক্কানি জা·মানো বিয়া গিত্থামগিবা নকদ্রিং সাক্কাচানি খা·মাওনা গা·আকজক আরো বিখো সিয়াখো দি·থম্মে রা·জক।
44020010	উনোন পৌল খা·মাচা হং·খাতজক আরো উয়া ফান্থিনি সাক্কাও বামবকে বিখো গিপ্পাকে আগানজক, “না·সং দা·আ খেন্নাবো, বিয়া থাংএ দংআ।”
44020011	উনি জা·মানো পৌল দা·আবা নকদ্রিং সাক্কাচা রি·য়াংএ গিত্তেলনি মিয়াথামখো চা·জক আরো হারিমে ফ্রিংওনা দিপ্পাৎ খাৎথা আগানানি জা·মানো বিয়া রি·য়াংজক।
44020012	মান্দিরাং উয়া ফান্থিখো থাংচাএ দংআখো নকচা রা·আংজক আরো খা·নাম্মেতাখো মান·জক।
44020013	চিংআ রি·য়াংসোএ জাহাসও গাখাতে আঃসচানা রি·য়াংজক। উনিখো পৌলখো রিম্মাংআনি খাৎথা দংআমিং। বিখো রিম্মাংআনি খাৎথাখো বিয়া চিংনা আগানামিং মুয়ানা বিয়া রামা রি·এ উয়োনা রি·য়াংনা হা·ম্মামিং।
44020014	আঃসচা চিংখো গ্রংআনি জা·মানো চিংআ বিখো জাহাসও দি·জক আরো মিতুলীনীওনা রি·বাজক।
44020015	সালগিপ্পিনো চিংআ উয়োনি রি·য়াংএ খীয় চিচাংনি সেফাংও সকজক। উনি সালগিপ্পিনো চিংআ সাগালখো বাত্তে সামঃ চিচাংওনা রি·য়াংজক। উনি সালগিপ্পিনো চিংআ মিলীত্‌ চিগাওনা সকজক।
44020016	এশিয়া হা·দকো জেদাক্কে পৌলখো হারিমে দংনা নাংজা উনি গান্দা বিয়া থিক দাক্কামিং, বিয়া ইফিষও দংদিপগিজা উনি সেফাং গিত্তা রি·য়াংনুয়া। যিরূশালেমচানা সকনা বিয়া থেংরি দাক্কিংআমিং জেদাক্কে মা·ন্নোদে সাল সৎবংআনি সালো উয়োনা দংনা মা·ন্না।
44020017	পৌল মিলীত্‌ওনি ইফিষও মান্দি ওয়াত্তেতি উনি মন্ডলীনি দাল·গিবারাংখো রিংগামেতজক।
44020018	বিসং উয়ো সক্কানি জা·মানো পৌল বিসংনা আগানজক, “এশিয়া হা·দকো রি·বানি জা·মানো স্খাংগিবা সালোনি ফাংনাজ্রিং আংআ না·সংমুং বাদিকে দংজক উখোদে না·সং হা·আইয়ান।
44020019	যিহূদীরাংনি বাং·এ খু·চিংআনি গিম্মিন আংখো রুরাআও গা·আকনা নাংআমিং, ইন্দিবা আংআ নাম্মেন সনথল দাক্কে মিক্‌চি গাল্লে গিত্তেলনি নকখল হং·এ বিনা দাকচাকে হন·জক।
44020020	না·সংনা দাকচাকানি হং·না গিত্তা দাকগিবা মামুংখোন আংআ না·সংনা আগানগিজা স্রক দাক্কে দংজা, বাত্তেসা ফারাকে আরো না·সংনি নকরাংও স্খিজক আরো আগানফ্রাকজক।
44020021	যিহূদী আরো গ্রীকরাংচা আংআ মংসংবাত্তে আগানজক, পাপওনি গিসিকখো ফি·ল্লেতি ইসলচানা বিসংনি ফিল·না নাংনুয়া আরো আনচিংনি গিত্তেল যীশুখো বিবিরা·না নাংনুয়া।
44020022	“দা·আও আংআ গিসিক রংথালগিবানা বাম্মে যিরূশালেমচানা রি·য়াংইংজক। উয়ো আংনি সাক্কাও মুয়া হং·নুয়া উখো আংআ হা·আইজা।
44020023	আংআ ইখোসান হা·আইয়া, গিসিক রংথালগিবা সংজিলমা গিম্মিকো আংনা ইয়া খাৎথাখো হা·আইএতিংজক, আংখো জেলো দংনা আরো দুক মা·ন্না নাংনুয়া।
44020024	ইন্দিবা আংচা আংনি জাংগিনি মামুং দাম দংজা। আংনি গি·সামাংমাং হা·সিকা ইয়ান, জেদাক্কে আংআ বন·খামওনা দিপ্পাৎ খাতনা মা·ন্না, ফি·এ ইন্নোদে গিত্তেল যীশু জে কামখো আংনা হন·জক উখো ব·ন্নেতনা মা·ন্না। উয়া কাম হং·জক ইসলনি খা·সাচাক্কানি নাম্মা খাৎথানি গিম্মিনো সাক্ষি হ·ন্না।
44020025	“দা·আও আংআ ইখো হা·আইয়া, না·সং জেরাংচা রি·য়াংএ আংআ ইসলনি সংনকনি গিম্মিনো আগানফ্রাকজক বিসংওনি সাকসাবা আংখো আরবা নিকজানুয়া।
44020026	উনি গান্দা দা·আলো আংআ না·সংচা থাল্লে আগানিংআ, দারাংনিবা হান·চিনা আংআ গ্রো নাংজা,
44020027	মুয়ানা ইসল মুয়াখো হা·ম্মা উখো না·সংনা হা·আইএতনা আংআ মামুং সালোবা ওয়ালফিল্লাংজাজক।
44020028	না·সং আন·থাংথাংনি গিম্মিন সিমসাকে দংবো, আরো গিসিক রংথালগিবা বিবিরা·গিবা দলরাংখো নিরক্ষিনা জে কামখো না·সংনা হন·জক বিসংনি গিম্মিনবা সিমসাকে দংবো। রাক্ষুয়াল জেদাক্কে বিনি মেষরাংখো নিরক্ষিয়া উয়ানদাক্কে না·সংবা ফামং গিত্তা ইসলনি মন্ডলীখো নিরক্ষিবো। ইসল উয়া মন্ডলীখো হান·চিথাংচা ব্রিজক।
44020029	আংআ হা·আইয়া, আংনি রি·য়াংআনি জা·মানো মান্দিরাং মাৎচা হা·রেক গিত্তা না·সংচা রি·বানুয়া আরো মেষরাংনা নামগিজাখো দাকনুয়া।
44020030	আরো, না·সং আন·থাংথাংনি গিসেপোনি মান্দিরাং চাখাত্তে ইসলনি বিবিখো বু·না হাম·নুয়া জেদাক্কোদে বিবিরা·গিবারাংখো আন·থাংথাংচানা সাল্লাংনা মা·ন্না।
44020031	ইনি গিম্মিন না·সং সিমসাকে দংবো। গিসিক রা·রিকবো, বিলসি গিত্থাম দিপ্পাৎ সালওয়াল মিকচিমুং আংআ না·সং গিম্মিকখো সিমসাকেতামিং, মামুং সালোবা স্রক দাক্কে দংজা।
44020032	“ইসল আরো বিনি খাৎথানি জাক্কো দা·আও আংআ না·সংখো ফাকওয়াতিংজক। ইসলনি খাৎথা বিনি খা·সাচাক্কাখো আগানা, আরো না·সংখো থারিয়ে রা·আনি বিল উয়া খাৎথানি দংআ। ইনাআগ্রেবা ইসল বিনি আন·থাংনি মান্দিরাংনা জেখো দনজক উয়া খাৎথা না·সংনা উখোবা হ·ন্না মা·ন্নুয়া।
44020033	দারাং মান্দিনি সোনা, রূপা বা বা·রা-চলারাংনা আংআ মাদ্দুজা।
44020034	না·সং আন·থাংথাংআন হা·আইয়া, আংনি ইয়া জাক সামগ্মি আংনি আরো আংনি রিপ্পেংরাংনি গিম্মিক নাংআরাংখো হন·জক।
44020035	আংনি দাকগিবা গিম্মিকোন না·সংনা ফিন্নিকজক, ইন্দাকগিবা কামরাংচা বিলগ্রিরাংনা দাকচাকনা নাংআ আরো গিত্তেল যীশুনি ইয়া খাৎথাখো আনচিংনি গিসিক রা·না নাংআ, ‘মা·ন্নানা বাত্তে হ·ন্নাওন আরোবা বাং·এ ফাত্তিয়া দংআ।’ ”
44020036	ইয়া খাৎথাখো আগানানি জা·মানো পৌল গিম্মিকমুং জা·স্খু দে·ম্মে বি·জক।
44020037	জা·মানো মন্ডলীনি দাল·গিবা গিম্মিকান পৌলখো গিপ্পাকে খু·দিমজক আরো গ্রাপনা হা·বাচেংজক।
44020038	পৌলনি মিকখাংখো বিসং নিকনা মান·জানাজক, মংসংদে ইয়া খাৎথানা বিসং নাম্মেন দুক মান·জক। উনি জা·মানো বিসং বিমুং জাহাসওনা সক্কে রি·য়াংফাজক।
44021001	ইফিষনি মন্ডলীনি দাল·গিবারাংওনি রি·য়াংএ চিংআ জাহাসও দাক্কে কো চিচাংচানা রি·য়াংজক। সালগিপ্পিনো চিংআ রোদঃ চিচাংওনা রি·বাজক। জা·মানো উয়োনি পাতারা সংজিলমাচানা রি·য়াংজক। উয়ো চিংআ ফৈনীকিয়াচা রি·য়াংনা জাহাস গি·সা মান·জক।
44021002	উনোন চিংআ উয়া জাহাসও গাদোএ রি·য়াংজক।
44021003	জা·মানো সাইপ্রাস চিচাংখো নিক্কে চিংআ সিরিয়া হা·সংনি সোর সংজিলমাচা রি·য়াংএ জাহাসওনি হং·খাতজক। উয়ো জাহাসনিখো চিংনি মালরাংখো রং·খাতনা খাৎথা দংআমিং।
44021004	উনি জা·রিকগিবারাংখো সান্দিয়ে মা·ন্নে চিংআ বিসংমুং সাল স্নি দংজক। উয়া জা·রিকগিবারাং গিসিক রংথালগিবাচা পৌলখো যিরূশালেমচা রি·য়াংজাখানা মল·মলজক।
44021005	ইন্দিবা উয়া সালরাং রি·য়াংআনি জা·মানো চিংআ বিসংখো ওয়াত্তে চিংনি রামাও রি·জক। গিম্মিক জা·রিকগিবারাং আরো বিসংনি জিকগিবারাং আরো বি·সারাং চিংমুং সংজিলমানি হা·ফালচা রি·বাজক। জা·মানো সাগাল রিক্কামো চিংআ জা·স্খু দে·ম্মে বি·জক।
44021006	জা·মানো সাকসা সাকগিপ্পিনখো ওয়াতগ্রিকে চিংআ জাহাসও গাদোজক আরো বিসং নকচা ফি·ল্লাংজক।
44021007	সোরওনি চিংআ তলিমায়িওনা সকজক। উয়ো বিবিরা·গিবা জংআদারাংখো সালাম হ·ন্নে বিসংমুং সালসা দংফাজক।
44021008	সালগিপ্পিনো চিংআ কৈসরিয়াওনা সকজক আরো নাম্মা খাৎথাখো আগানফ্রাকগিবা ফিলিপনি নক্কো দংজক। বিয়া যিরূশালেম মন্ডলীনি উয়া সাকস্নি দাকচাকে হন·গিবারাংওনি সাকসা হং·আমিং।
44021009	বিনি সেখিমগিজাগিবা সাকব্রি দেমিচিক দংআমিং। বিসং মান্দিরাংচা আগানসোগিবা গিত্তা ইসলনি খাৎথাখো আগান্নুয়ামিং।
44021010	চিংআ উয়ো বাং·গিজা সাল দংআনি জা·মানো যিহূদিয়াওনি আগাব মিংগিবা সাকসা আগানসোগিবা রি·বাজক।
44021011	বিয়া চিংচা রি·বাএ পৌলনি খাংখারি খাগিবাখো এংজক আরো উচা আন·থাংনি জাক-জা·চকখো খাএ আগানজক, “গিসিক রংথালগিবা আগানা, ‘যিরূশালেমনি যিহূদীরাং ইয়া খাংখারি খাগিবানি নকগিবাখো ইন্দাকে খানুয়া আরো গিপ্পিন জাতরাংনি জাক্কো হ·ন্নুয়া।’ ”
44021012	ইয়া খাৎথাখো খিন্নাএ উনি মান্দিরাং আরো চিংআ পৌলখো যিরূশালেমচা রি·য়াংজাখানা মল·মলজক।
44021013	উনোন পৌল আগানজক, “না·সং গ্রাপে আংনি গিসিকো মুয়ানা দুক হ·ন্নিংআ? গিত্তেল যীশুনি গিম্মিন আংআ যিরূশালেমো বন্দি দংনাসান হং·জা, সিনাবা থারিয়ে দংআ।”
44021014	বিখো স্রক দংএতনা মান·জাএ চিংআ স্রক দংজক আরো জা·মানো আগানজক, “গিত্তেলনি হা·সিকা গিত্তা হং·খানা।”
44021015	উনি জা·মানো চিংআ জিনিসরাংখো থারিয়ে যিরূশালেমচানা রি·য়াংজক।
44021016	কৈসরিয়ানি মিত্তাম জা·রিকগিবারাং চিংমুং রি·য়াংফাজক আরো ম্নাসোন মিংগিবা সাইপ্রাসনি সাকসা মান্দিনি নকচানা রিম্মাংজক। বিনি নক্কোন চিংনি দংআনি খাৎথা দংআমিং। বিয়া স্খাংগিবা জা·রিকগিবারাংওনি সাকসামিং।
44021017	যিরূশালেমচা সক্কানি জা·মানো বিবিরা·গিবা জংআদারাং খুসি হং·বিএ চিংখো রা·চাকজক।
44021018	সালগিপ্পিনো পৌল চিংমুং যাকোবখো নিনা রি·য়াংজক। উয়ো মন্ডলীনি গিম্মিক দাল·গিবারাং দংআমিং।
44021019	পৌল বিসংখো সালাম হন·জক আরো বিনি আগানফ্রাকাও ইসল বাদিকে দাক্কে গিপ্পিন জাতরাংও কাম দাকজক উখো মিংসা মিংসা দাক্কে আগানজক।
44021020	ইয়া খাৎথাখো খিন্নাএ উয়া দাল·গিবারাং ইসলখো রাসং দাকজক আরো পৌলনা আগানজক, “জং, বাসিক হাজাল হাজাল যিহূদীরাং যীশুখো বিবিরা·জক আরো বিসং গিম্মিকান মোশিনি নিয়ামরাংখো মানিনা নাম্মেন হা·সিকা, ইখোদে না·আ নিক্কিংআন।
44021021	গিপ্পিন জাতরাংনি গিসেপো দংগিবা যিহূদীরাংখো না·আ মোশিনি বেওয়ালরাংখো ওয়াত্তে রি·না স্খিংআ ইন্নে বিসং হা·আইজক, না·আ বিসংনি দেদ্রাংখো বিগিল রাতনা আরো যিহূদীরাংনি বেওয়ালখো মানিনা বেং·আ। দা·আও চিংআ মুয়াখো দাকনুয়া?
44021022	না·আ রি·বাজক ইন্নে বিসংদে খিন্নানুয়ান।
44021023	চিংআ দা·আও নাং·না জেখো আগানা না·আ উখোন দাকবো। চিংনি গিসেপো ইন্দাকগিবা সাকব্রি মান্দি দংআ জেরাং খু·মিচেৎজক।
44021024	ইয়া মান্দিরাংখো না·আ নাং·মুং রিম্মাংবো আরো বিসংমুং না·আ আন·থাংবা রংথালবো আরো বিসংনি স্খুনি খিন্নিখো রক্কে গালনা থাংখা হন·বো। নাং·নি গিম্মিন বিসংনি খিন্নাগিবাদে বু·আ আরো না·আ বেওয়ালরাংখো মানিয়া ইন্নে উনোন গিম্মিকান হা·আইনুয়া।
44021025	ইন্দিবা গিপ্পিন জাতরাংও জেরাং বিবিরা·জক বিসংনা চিংআ জেখো থিক দাকজক উনি গিম্মিন বিসংনা ইয়া খাৎথাখো চক্কেতজক, মিত্তে বিমাংনা চিন·গিবা চা·আখো বিসং চা·জানুয়া, হান·চিখো রিংজানুয়া, গিত্তকখো রিম·সৎগিবারাংনি বে·এনখো চা·জানুয়া আরো থি·ল্লেকজানুয়া।”
44021026	উনোন পৌল উয়া মান্দিরাংখো রিম্মাংএ বিসংমুং আন·থাংখোবা রংথালেতজক। সালগিপ্পিনো বিয়া থরম নকচা রি·য়াংজক, আরো বিসংনি রংথালানি কাম বাসোকো ব·ন্নুয়া আরো গিম্মিকনা বাসোকো বলি হ·ন্নুয়া উখো হা·আইএতজক।
44021027	রংথালানি উয়া সাল স্নিনি জা·মানো এশিয়া হা·দকনি মিত্তাম যিহূদী পৌলখো থরম নক্কো নিকজক। বিসং উনি গিম্মিক মান্দিরাংখো খা·আওনাংএতজক আরো পৌলখো রিম·জক।
44021028	জা·মানো বিসং চ্রিকে ইন্না হা·বাচেংজক, “ইস্রায়েল মান্দিরাং, মিকখাংচা রি·বাবো। হা·দাম গিম্মিকনি মান্দিরাংচা আনচিংনি জাত আরো আনচিংনি নিয়ামরাংখো আরো থরম নকনি সাক্কাও জে মান্দি স্খিয়া, ইয়ান উয়া মান্দি। ইনাআগ্রেবা বিয়া থরম নক্কো গ্রীকরাংখো রিমবাএ ইয়া রংথালগিবা হা·দামখো মারাং নাংএতজক।”
44021029	বিসং ইয়া খাৎথাখো আগানজক মুয়ানা বিসং স্খাংও ইফিষনি ত্রফিমখো পৌলমুং সংজিলমাও নিক্কামিং। উনি গিম্মিন বিসং চানচিয়ামিং, পৌল ত্রফিমখো থরম নক্কোবা রিমবাজক।
44021030	উনোন সংজিলমা গিম্মিকো গোলমাল হং·বাজক। মান্দিরাং আপসান খাতবাএ পৌলখো রি·ম্মে থরম নকনিখো সাল্লে রা·বাজক আরো উনোন থরম নকনি দ·গারাংখো চিপ্পেতজক।
44021031	মান্দিরাং পৌলখো স·ওতনা হা·ম্মামিং, উনো রোমনি সুবিদার যিরূশালেম সংজিলমা গিম্মিকো গোলমালখো খিন্নাজক।
44021032	উয়া দাল·গিবা সুবিদার উনোন মিত্তাম সুবিদাররাংখো আরো সিপাইরাংখো রিমবিতে জিলমানি সেফাংও রি·য়াংজক। মান্দিরাং দাল·গিবা সুবিদারখো আরো সিপাইরাংখো নিক্কে পৌলখো দক্কাখো দনজক।
44021033	উনোন সুবিদার রি·বাএ পৌলখো রিম·জক আরো গি·গ্মি জেংজুলচা বিখো খানা গি·য়েৎজক। উনি জা·মানো বিয়া সিং·জক, “ইয়া মান্দি সা? বিয়া মুয়াখো দাক্কা?”
44021034	উনোন মান্দিরাংনি গিসেপো সাবা সাবা চ্রিকে আপসান খাৎথাখো আগানজক, দা·আবা সাবা সাবা দিংথাং খু·সুকখো ইনজক। উনি গিম্মিন সুবিদার গোলমালনি মামুং হা·সেলখো হা·আইনা মান·জাএ পৌলখো সিপাইরাংনি দংরামোনা রিম্মাংখানা গি·য়েৎজক।
44021035	পৌলখো মান্দিরাংনি জাকনিখো জক্কেৎনা সিপাইরাং বিখো দি·থমে রা·আংজক।
44021036	মান্দিরাং বিনি জা·মান জা·মান চ্রিকে ইন্না হা·বাচেংজক, “বিখো স·ওতে গালবো।”
44021037	সিপাইরাং পৌলখো রা·এ বিসংনি দংরামো নাপমিত্তিংও পৌল সুবিদারখো ইনজক, “নাং·না মামুংখো আগান্না মা·ন্নুয়ামা?” সুবিদার আগানজক, “না·আ গ্রীক খু·সুকখো হা·আইয়ামা!
44021038	মিসর হা·সংনি জে মান্দি বাং·গিজা সালনা স্খাংও বোবিল দাক্কে হাজাল ব্রি মান্দি স·ওতগিবারাংখো হা·গিসি জওলচা রিম্মাংআমিং, ইন্দাকোদে না·আ উয়া মান্দি হং·জামা?”
44021039	উনোন পৌল আগানচাকজক, “আংআ যিহূদী, কিলিকিয়া হা·দকনি তার্ষ সংজিলমানি মান্দি হং·আ। আংআ হং·আ-হং·গিজা সংজিলমানি মান্দি হং·জা। খা·সাফাএ আংখো মান্দিরাংচা খাৎথা আগান্না হন·বো।”
44021040	সুবিদারনি আগান্না হ·ন্নানি জা·মানো পৌল জাং·খি সাক্কাও চাদেংজক আরো জাকখো দি·এ মান্দিরাংখো স্রক দংখানা আগানজক। মান্দিরাং স্রক দংআনি জা·মানো পৌল ইব্রীয় খু·সুকচা বিসংখো ইনজক,
44022001	“জংআদারাং আরো আপফারাং, দা·আও আংআ আন·থাংনি গিম্মিন আগানচাকনুয়া, খিন্নাবো।”
44022002	মান্দিরাং বিখো ইব্রীয় খু·সুকচা খাৎথা আগানাখো খিন্নাএ স্রক দংজক। উনোন পৌল আগানজক,
44022003	“আংআ সাকসা যিহূদী মান্দি হং·আ। কিলিকিয়ানি তার্ষ সংজিলমাও আংআ আৎচিয়া, ইন্দাকোবা ইয়া সংজিলমাওন আংআ দাল·জক। গমলীয়েলনি জা·চক কেচ্চিও আসংএ আংআ আনচিংনি ফাগিৎচামরাংনি নিয়ামরাংখো চু·গিম্মিক দাক্কে স্খিজক। ইসলনি গিম্মিন দা·আলো না·সং জেদাক্কে বিমচিপিংআ আংআবা উয়ানদাক্কেন হং·আমিং।
44022004	যীশুনি রামাও জেরাং রি·নুয়ামিং বিসংখো আংআ গিচ্চিয়েতি বাং·আরাংখোন স·ওতে গালনুয়ামিং আরো মি·আসা আরো মিচিকরাংখো রি·ম্মে জেলো দন্নুয়ামিং।
44022005	ইয়া খাৎথা বিবি হং·আ, ইনি সাক্ষি দাল·বাৎগিবা খামাল আরো দাল·বাৎগিবা খ্রিমানি গিম্মিকান হং·আ। আংআ বিসংচানিখো দামেস্ক সংজিলমানি থরমনি দাল·গিবারাংনা চিঠি রা·আমিং আরো উয়ানদাকগিবা মান্দিরাংখো বন্দি দাক্কে যিরূশালেমোনা রিমবাএ শাস্তি হ·ন্না উয়োনা রি·য়াংআমিং।
44022006	“উনো সালজাচ্চি হং·জক। আংআ দামেস্কনি সেফাংগ্রিক রি·বানি জা·মানো রাং·গিত্তিক আংনি সামব্রিও সালগিওনি চিং·ব্রাপা সেং·আ থেং·সুজক।
44022007	আংআ হা·আও গা·আকজক আরো সানিবা আংনা ইন্দাকে আগানাখো খিন্নাজক, ‘শৌল, শৌল, মুয়ানা না·আ আংখো গিচ্চিয়েতিংজক?’
44022008	“আংআ সিং·জক, ‘গিত্তেল, না·আ সা?’ “বিয়া আগানজক, ‘আংআ নাসরতনি যীশু, জেখো না·আ গিচ্চিয়েতিংআ।’
44022009	আংমুং দংগিবারাং উয়া সেং·আখো নিকজক, ইন্দিবা আংমুং খাৎথা আগানগিবানি খাৎথাখো বিসং হা·আইজাজক।
44022010	“উনোন আংআ আগানজক, ‘গিত্তেল, আংআ মুয়াখো দাকনুয়া?’ “গিত্তেল আগানজক, ‘চাখাতবো, দামেস্কওনা রি·য়াংবো। নাং·না জেখো থারিয়ে দনসোজক উখো উয়োন নাং·না আগান্নুয়া।’
44022011	আংনি রিপ্পেংরাং জাকখো রি·ম্মে আংখো দামেস্কচানা রিম্মাংজক, মুয়ানা উয়া চিং·ব্রাপা সেং·আও আংআ মিকগ্রি হং·জকমিং।
44022012	“জা·মানো অননিয় মিংগিবা মান্দি সাকসা আংচা রি·বাজক। বিয়া মোশিনি নিয়ামরাংখো খা·ফাকে মানিনুয়ামিং, আরো উনি গিম্মিক যিহূদীরাং বিখো নাম্মেন মান্দিরা·নুয়ামিং।
44022013	বিয়া আংনি কেচ্চিও রি·বাএ চাদেংএ আগানজক, ‘জং শৌল, নাং·নি নিক্কানি বিল রি·বাফিলখানা।’ আরো উনোন আংআ বিখো নিকনা মান·জক।
44022014	“উনোন অননিয় আগানজক, ‘আনচিংনি ফাগিৎচামরাংনি ইসল নাং·খো বাচ্ছিয়ে রা·জক জেদাক্কে না·আ বিনি হা·সিকাখো হা·আইনা মা·ন্না, আরো উয়া খাকখেৎগিবা মান্দি, আগানস্খাওদে যীশু খ্রীষ্টখো নিকনা মা·ন্না আরো বিনি খু·সুকখো খিন্নানা মা·ন্না।
44022015	না·আ বিনিন সাক্ষি হং·নুয়া আরো নাং·নি নিকগিবাখো আরো খিন্নাগিবাখো মান্দিরাংনা আগানবো।
44022016	দা·আও না·আ মুয়ানা হারিমিংআ? চাখাত্তে রিপ্পলবো আরো পাপওনি জক্কাখো মা·ন্না যীশুখো রিংগামে নাং·নি গিম্মিক পাপরাংখো সু·গালবো।’
44022017	“জা·মানো আংআ যিরূশালেমচা রি·বাফিল্লে সালসাও থরম নক্কো বি·মিত্তিংও আংআ থুনা হা·সিকা গিত্তা দাকজক।
44022018	উনো গিত্তেল আংমুং খাৎথা আগানাখো আংআ নিকজক। বিয়া আংনা আগানজক, ‘থেংরি দাকবো, দা·আওন যিরূশালেমখো ওয়াত্তে রি·য়াংবো, মুয়ানা আংনি গিম্মিন নাং·নি সাক্ষি হ·ন্নাখো মান্দিরাং রা·চাকজানুয়া।’
44022019	“আংআ আগানজক, ‘গিত্তেল, নাং·খো বিবিরা·গিবারাংখো দক্কে জেলো দন্না আংআ থম·দাকরাম দামসাওনি দামসাওনা রি·য়াংনুয়ামিং ইন্নে ইয়া মান্দিরাং হা·আইয়া।
44022020	নাং·নি সাক্ষি স্তিফানখো স·ওতমিত্তিংও আংআ উয়ো চাদেংএ স·ওতনা আগানফাআমিং, আরো বিখো স·ওতগিবারাংনি বা·রাচলারাংখো নিরক্ষিংআমিং।’
44022021	“উনোন গিত্তেল আংনা আগানজক, ‘না·আ রি·য়াংবো, আংআ নাং·খো চে·ল্লাচানা গিপ্পিন জাতরাংচা ওয়াত্তেতনুয়া।’ ”
44022022	মান্দিরাং পৌলনি খাৎথাখো খিন্নাংআমিং, ইন্দিবা বিয়া গিপ্পিন জাতরাংখো আগানোন মান্দিরাং চ্রিকে ইন্না হা·বাচেংজক, “বিখো হা·গিলসাকনিখো হা·রিকেতবো; বিয়া থাংএ দংনা খ্রাজা।”
44022023	মান্দিরাংনি চ্রিকো আরো বা·রারাংখো গোএ সিলগাও হা·দুলাখো গোচ্রাকো,
44022024	উনো কমান্ডার পৌলখো সিপাইরাংনি দংরামচা রা·আংখানা গি·য়েৎজক। মান্দিরাং মুয়ানা পৌলনি সাক্কাও ইন্দাকে চ্রিকিংআ উখো হা·আইনা বিয়া বিখো চাবুকচা দক্কে সিং·থেকখানা গি·য়েৎজক।
44022025	পৌলখো চাবুকচা দকনা খাআও উয়ো চাদেংএ দংগিবা সুবিদারনা পৌল আগানজক, “জেখো দোস দংআ ইন্নে থিক দাকখুজা ইন্দাকগিবা রোমনি মান্দি সাকসাখো দক্কা না·সংনি নিয়াম গিত্তা কাম হং·আমা?”
44022026	ইখো খিন্নাএ উয়া সুবিদার কমান্ডারনা আগানজক, “না·আ মুয়াখো দাকনা রি·য়াংইংজক? বিয়াদে রোমনি মান্দি হং·আ।”
44022027	উনো কমান্ডার পৌলচা রি·য়াংএ সিং·জক, “আংনা আগানবো, না·আ রোমনি মান্দি হং·আমা?” পৌল আগানজক, “হো·এ।”
44022028	কমান্ডার আগানজক, “থাংখা বাং·এ হ·ন্নে রোমনি মান্দি হং·আনি বিলখো আংআ ব্রিএ রা·জক।” পৌল ইনজক, “ইন্দিবা আংআদে রোমনি মান্দি হং·এন আৎচিয়া।”
44022029	ইখো খিন্নাএ বিখো সিং·থেকনা হাম·গিবারাং উনোন রি·য়াংআরিজক। কমান্ডার রোমনি মান্দি সাকসাখো খাআমিং ইন্নে হা·আইনা মা·ন্নে বিয়া খেনজক।
44022030	যিহূদীরাং মুয়ানা পৌলখো দোস হ·ন্নিংআ উখো নাম্মেদাক্কে হা·আইনা সালগিপ্পিনো কমান্ডার পৌলখো খাআনিখো এংএতজক আরো দাল·গিবা খামালরাংখো আরো দাল·বাৎগিবা খ্রিমানি মান্দিরাংখো আপসান হং·খানা গি·য়েৎজক। জা·মানো বিয়া পৌলখো রিমবাএ বিসংনি মিকখাংও চাদেংএতজক।
44023001	পৌল দাল·বাৎগিবা খ্রিমানি মান্দিরাংচাখো নিথাতে আগানজক, “আংনি জংআদারাং, দা·আওনা দিপ্পাৎ আংআ ইসলনি গিম্মিন আংনি দাক্কানিখো দাক্কিংজক।”
44023002	ইখো খিন্নাএ দাল·বাৎগিবা খামাল অননিয় পৌলনি কেচ্চিও চাদেংগিবারাংখো বিনি খু·সুকখো দকফাকেতখানা গি·য়েৎজক।
44023003	উনোন পৌল অননিয়না আগানজক, “বু·এ চা·গিবা, ইসল নাং·খোবা দকফাকনুয়া। নিয়াম গিত্তা আংখো বিচাল দাকনা না·আ উয়ো আসংজক, ইন্দিবা আংখো দকখানা গি·য়েতি না·আ আন·থাংআন নিয়ামখো ফি·ইংজক।”
44023004	পৌলনি কেচ্চিও চাদেংগিবারাং বিনা আগানজক, “না·আ ইসলনি দাল·বাৎগিবা খামালখো চন্নিকিংজক!”
44023005	উনোন পৌল আগানজক, “জংআদারাং, বিয়া দাল·বাৎগিবা খামাল হং·আ ইন্নে আংআ হা·আইজামিং। হা·আইওদে উয়া খাৎথাখো আগানজানুয়ামিং, মুয়ানা রংথালগিবা শাস্ত্রও চক্কা দংআ, ‘নাং·নি জাতরাংনি দাল·বাৎগিবাখো দা·আ চন্নিকাবো।’ ”
44023006	উয়া দাল·বাৎগিবা খ্রিমাও দংগিবারাংওনি মিত্তাম সদ্দূকী আরো মিত্তাম ফরীশী ইন্নে হা·আইএ পৌল দাল·বাৎগিবা খ্রিমাও রাক্কে আগানজক, “আংনি জংআদারাং, আংআ সাকসা ফরীশী আরো ফরীশীনি দেফান্থি। সিগিবারাং থাংচাফিলনুয়া ইখো বিবিরা·আনি গিম্মিন আংখো বিচাল দাক্কিংআ।”
44023007	বিনি ইন্দাকে আগানানা ফরীশী আরো সদ্দূকীরাংও নিরিনা হা·বাচেংজক। ইনি গিম্মিন দাল·বাৎগিবা খ্রিমাও মান্দিরাং বাক হং·আংজক,
44023008	মুয়ানা সদ্দূকীরাং আগানা, “সিগিবারাং থাংচাফিলজানুয়া।” ইনাআগ্রেবা বিসং ইন্দাকে আগানা, সা·গ্রেরাংবা দংজা, গিসিকবা দংজা; ইন্দিবা ফরীশীরাংদে ইয়া গিম্মিকখোন বিবিরা·আ।
44023009	উনো নাম্মেন গোলমাল হং·জক আরো ফরীশীরাংওনি মিত্তাম শাস্ত্র স্খিগিবারাং চাখাত্তে রাক্কে ইনগ্রিকনা হা·বাচেংজক। বিসং আগানজক, “চিংআ ইয়া মান্দিনি মামুং দোসখো নিকজাংআ। গিসিক বা সা·গ্রে বিমুং খাৎথা আগান্নাবা দংআ।”
44023010	উয়া নিরিয়া ইন্দাকে বিল্লংএ হং·আনি গিম্মিন বিসং পৌলখো থং·থাং থং·থাং দাকনাবা গ্মাং ইন্নে কমান্ডার খেনজক। বিয়া সিপাইরাংখো রি·য়াংএ মান্দিরাংনি জাকনিখো পৌলখো রা·এ বিসংনি দংরামো রিম্মাংখানা গি·য়েৎজক।
44023011	সালগিপ্পিনো ওয়াল্লো গিত্তেল পৌলনি কেচ্চিও চাদেংএ ইনজক, “দা·আ খেন্নাবো, যিরূশালেমো আংনি গিম্মিন নাং·নি সাক্ষি হ·ন্না গিত্তা রোমচাবা নাং·নি সাক্ষি হ·ন্না নাংনুয়া।”
44023012	সালগিপ্পিনো ফ্রিংও যিহূদীরাং খু·মংজক আরো পৌলখো স·ওতখুজানা দিপ্পাৎ মামুংখোন চা·জানুয়া ইন্নে খু·মিকচেতজক।
44023013	সাক সৎব্রিমাংনাবা বাত্তা মান্দিরাং ইন্দাকে খু·চিংজক।
44023014	বিসং দাল·গিবা খামালরাংচা আরো যিহূদী মি·আফারাংচা রি·য়াংএ আগানজক, “পৌলখো স·ওতখুজানা দিপ্পাৎ মামুংখোন চা·জানুয়া ইন্নে চিংআ খু·মিকচেতজক।
44023015	দা·আও না·সং আরো দাল·বাৎগিবা খ্রিমানি মান্দিরাং ইনি গিম্মিন নাম্মেদাক্কে হা·আইনা ফা·সিকে পৌলখো না·সংনি মিকখাংও রিমবানা কমান্ডারচা আগানেতবো। বিয়া ইনো সকনা স্খাংআন চিংআ বিখো বন·স্রাংএতনা থারিয়ে দংসোজক।”
44023016	ইন্দিবা পৌলনি গ্রিগিবা ইন্দাকে খু·চিংআখো খিন্নাএ সিপাইরাংনি দংরামোনা রি·য়াংজক আরো পৌলনা উখো আগানজক।
44023017	উনোন পৌল সুবিদার সাকসাখো রিংগামে আগানজক, “ইয়া ফান্থিখো কমান্ডারচা রিম্মাংবো। বিচা বিনি আগানানি দংআ।”
44023018	উনোন উয়া সুবিদার উয়া ফান্থিখো কমান্ডারচা রিম্মাংএ আগানজক, “বন্দি পৌল আংখো রিংগামে ইয়া ফান্থিখো নাং·চা রিমবাখানা আগানা, মুয়ানা নাং·চা বিনি আগানানি দংআনা।”
44023019	কমান্ডার উনো উয়া ফান্থিনি জাকখো রি·ম্মে হা·দাম সামসাচা রিম্মাংএ আগানজক, “আংনা না·আ মুয়াখো আগান্না হা·ম্মিংআ?”
44023020	উয়া ফান্থি আগানজক, “যিহূদীরাং ইন্দাকে থিক দাকজক, পৌলনি গিম্মিন আরোবা নাম্মেদাক্কে হা·আইনা ফা·সিকে আম্বুনো বিখো দাল·বাৎগিবা খ্রিমাও রিম্মাংখানা নাং·চা মল·মলনুয়া।
44023021	না·আ বিসংনি খাৎথাখো দা·আ খিন্নাচাক্কাবো, মুয়ানা সৎব্রিনা বাত্তেবা বাং·আ মান্দি থুম্মুয়ে দংএ পৌলনা সেংসোংজক। পৌলখো স·ওতখুজানা দিপ্পাৎদে ইয়া মান্দিরাং মামুংখো চা·জানুয়া ইন্নে খু·মিকচেতজক। বিসং থারিসোএ দা·আও নাং·নি গং·আনাসান সেং·এ দংআ।”
44023022	কমান্ডার উয়া ফান্থিখো ওয়াত্তেতমিত্তিংও ইন্দাকে গি·য়েৎজক, “ইয়া খাৎথাখো না·আ আংনা আগানজক ইখো দারাংনাবা দা·আ আগানাবো।”
44023023	জা·মানো কমান্ডার বিনি সাকগ্মি সুবিদারখো রিংগামে আগানজক, “সাক রিৎচাগ্মি সিপাইরাং, সাক সৎস্নি ঘোড়াও গাখাতগিবা সিপাইরাং আরো রিৎচাগ্মি জাত্থা গোগিবা সিপাইরাংখো দা·আল ওয়াল্লো স্খু বাজিও কৈসরিয়াচা রি·য়াংনা থারিসোবো।
44023024	আরো পৌলনাবা ঘোড়াখো থারিবো জেদাক্কে বিখো দাল·গিবা শাসন দাকগিবা ফীলিক্সচা নাম্মেদাক্কে রিম্মাংনা মা·ন্না।”
44023025	কমান্ডার ইয়া চিঠিখো চকজক:
44023026	“আংআ, ক্লৌদিয় লুসিয়, দাল·বাৎগিবা শাসন দাকগিবা ফীলিক্সনা ইয়া চিঠিখো চক্কিংজক। আংনি সালামখো রা·বো।
44023027	“যিহূদীরাং ইয়া মান্দিখো রি·ম্মে স·ওতেন গাল্লিংজকমিং, ইন্দিবা আংআ আংনি সিপাইরাংমুং রি·য়াংএ বিখো জক্কেতি রা·বাজক, মুয়ানা বিয়া রোমনি সাকসা মান্দি হং·আ ইন্নে আংআ হা·আইনা মান·জক।
44023028	জা·মানো আংআ হা·আইনা হাম·জক মান্দিরাং মুয়ানা বিখো দোস হ·ন্নিংআ। উনি গিম্মিন আংআ বিখো বিসংনি দাল·বাৎগিবা খ্রিমাওনা রা·আংজক।
44023029	আংআ ইখো হা·আইনা মান·জক বিসং বিসংনি থরমনি নিয়ামরাংখো রা·এ বিখো দোস হ·ন্নিংআ, ইন্দিবা স·ওতনা গিত্তা বা জেলো দন্না গিত্তাদে বিনি মামুং দোস দংজা।
44023030	ইয়া মান্দিখো রা·এ মান্দিরাংনি খু·চিংআখো হা·আইনা মা·ন্নে বিখো আংআ নাং·চা ওয়াত্তেতজক। বিখো দোস হন·গিবারাংখোবা আংআ ইন্দাকে গি·য়েৎজক জেদাক্কে বিসং বিনি দোসনি গিম্মিন নাং·চা আগানা।”
44023031	উনোন সিপাইরাং কমান্ডারনি গি·য়েতা গিত্তা পৌলখো ওয়াল্লো বিসংমুং আন্তিপাত্রি সংজিলমাওনা সক্কে রিম্মাংজক।
44023032	সালগিপ্পিনো বিসং ঘোড়াও গাখাতগিবা সিপাইরাংমুং পৌলখো ওয়াত্তেতি বিসংনি দংরামোনা রি·য়াংফিলজক।
44023033	ঘোড়াও গাখাতগিবা সিপাইরাং কৈসরিয়াও সক্কে চিঠিখো আরো পৌলখো দাল·গিবা শাসন দাকগিবানি জাক্কো হন·জক।
44023034	দাল·গিবা শাসন দাকগিবা চিঠিখো পড়িয়ে পৌল বাগিবা হা·দামনি মান্দি উখো সিং·জক। পৌল কিলিকিয়া হা·দকনি মান্দি ইখো হা·আইনা মা·ন্নে বিয়া আগানজক,
44023035	“নাং·না দোস হন·গিবারাং ইনো সকজোকনো আংআ নাং·নি আগানাখো খিন্নানুয়া।” জা·মানো বিয়া রাজা হেরোদনি নকনি জেলো পৌলখো নিরক্ষিয়ে দন্না আগানজক।
44024001	সালবংআনি জা·মানো খামাল দাল·বাৎগিবা অননিয় মিত্তাম যিহূদী মি·আফারাংখো আরো তর্তুল্ল মিংগিবা উকিল সাকসাখো রিম্মে কৈসরিয়াওনা রি·য়াংজক আরো পৌলখো দাল·গিবা শাসন দাকগিবাচা নালিশ দাকজক।
44024002	পৌলখো রিংগামে রা·বানি জা·মানো তর্তুল্ল ইখো ইন্নে পৌলনি দোসখো ফিন্নিকনা হা·বাচেংজক, “ফামং ফীলিক্স, নাং·নি শাসনও চিংআ সাল বাং·এ নাম্মেন থম·থমাও দংআ। না·আ নাং·নি হা·আইয়াচা ইয়া জাতরাংনা বাং·এন নাম্মাখো দাকজক। ইনি গিম্মিন চিংআ ফাংনানান হা·দাম গিম্মিকো নাং·না চিংনি মিৎথেলাখো হ·ন্নে দংআ।
44024004	ইন্দিবা নাং·নি সময় নাসিজাখানা ইন্নে আংআ ইন্দাকে মল·মলা, না·আ খা·সাফাএ চিংনি আগানাখো খিন্নাচাকবো। চিংআ অকখিসা খাৎথাচা গিম্মিকখো আগান্নুয়া।
44024005	“চিংআ নিকজক ইয়া মান্দি বামগিজাগিবা হং·আ; ফাংনানান বিয়া গোলমালখো দাক্কেতা। হা·গিলসাক গিম্মিকো যিহূদীরাংও বিয়া গোলমাল দাক্কেতা। বিয়া নাসরীয় মিংগিবা থরমনা চাংফেংগিবা দলনি দাল·গিবা হং·আ।
44024006	থরম নক্কোনা দিপ্পাৎ বিয়া মারাং নাংএতনা হা·ম্মা ইন্নে চিংআ বিখো রিম·জক।
44024008	চিংআ বিখো জেগিত্তা দোস হ·ন্নিংআ, না·আ আন·থাং বিখো সিং·রোকে নিও গিম্মিকখোন হা·আইনা মা·ন্নুয়া।”
44024009	ইয়া খাৎথারাং বিবি হং·আ ইন্নে যিহূদীরাংবা আগানজক।
44024010	উনোন দাল·গিবা শাসন দাকগিবা পৌলখো জাকচা জাকজিপানি জা·মানো পৌল ইন্না হা·বাচেংজক, “আংআ হা·আইয়া, বাং·আ বিলসি দিপ্পাৎ না·আ ইয়া যিহূদী জাতরাংখো বিচাল দাকবাংজক; উনি হা·সেল আংআ খুসি হং·বিএ আন·থাংনি গিম্মিন খাৎথা আগানিংআ।
44024011	যিরূশালেমচা আংনি অলাখিনা রি·য়াংআ সাল চি·গ্মিনা বাং·এ হং·খুজামিং। সান্দিয়ে নিওদে না·আ উখো হা·আইনা মা·ন্নুয়া।
44024012	আংখো দোস হন·গিবারাং থরম নক্কো আংখো সাকসামিংবা জিগ্রিকাখো নিকখুজা বা থম·দাকরামো বা সংজিলমানি গিপ্পিন হা·দামওবা মান্দিরাংখো বোবিল দাকনা দিদিয়াখো নিকখুজা।
44024013	আংখো বিসং দা·আও জেদাক্কে দোস হ·ন্নিংআ উখো বিসং নাং·চা ফিন্নিকনা মান·জানুয়া।
44024014	জেবা হং·খানা, ইয়া খাৎথাখো আংআ নাং·চা খু·রাচাকিংজক, যীশু খ্রীষ্টনি রামা, জেখো বিসং থরমখো চাংফেংগিবা রামা ইন্না, আংআ উয়া রামাওন আংনি ফাগিৎচামরাংনি ইসলখো অলাখিয়া। মোশিনি নিয়ামরাংমুং আপসান হং·গিবারাংও আরো আগানসোগিবারাংনি চক্কাও আংআ বিবিরা·আ।
44024015	বিসংনি খা·দংআ গিত্তা আংআবা ইসলনি সাক্কাও ইন্দাকে খা·দংআ, থরমি বা থরমি হং·গিজাগিবা গিম্মিকখোন থাংচাফিল্লেতনুয়া।
44024016	উনি গিম্মিন আংআ ইসল আরো মান্দিরাংচা ফাংনানান আংনি গিসিকখো রংথালে দন্না হা·ম্মা।
44024017	“বিলসি বাং·এ রি·য়াংআনি জা·মানো আংআ যিরূশালেমচা রি·য়াংআমিং জেদাক্কে আংনি জাতনি দিল্লা-চন্না মান্দিরাংনা অকখিসা থাংখা হ·ন্না মা·ন্না আরো মাৎবুরুংখো বলি হ·ন্না মা·ন্না।
44024018	আন·থাংখো রংথালেতানি জা·মানো আংনি উয়া কামখো দাকমিত্তিংওন বিসং আংখো থরম নক্কো নিক্কামিং। আংনি কেচ্চিও মান্দি জিলমাবা দংজা বা আংখো রা·এ গোলমালবা হং·জা।
44024019	ইন্দিবা এশিয়া হা·দকনি মিত্তাম যিহূদী উয়ো দংআমিং। নাং·চা উয়া যিহূদীরাংনিন রি·বানা নাংআমিং আরো আংখো দোস হ·ন্না গিত্তা মামুং দংওদে উখো বিসংআন হ·ন্না নাংআমিং।
44024020	হং·জাওবা ইনো দংগিবারাংআন আগানবো, আংআ দাল·বাৎগিবা খ্রিমাও চাদেংএ দংমিত্তিংও বিসং আংনি মুয়া দোসখো মা·ন্নামিং।
44024021	ইয়া মিংসাওসান বিসং আংখো দোস হ·ন্না মা·ন্না, আংআ বিসংনি মিকখাংও চাদেংএ রাক্কে আগানামিং, ‘সিগিবারাংনি থাংচাফিল্লানি গিম্মিন দা·আল না·সংনি মিকখাংও আংখো বিচাল দাক্কিংআ।’ ”
44024022	যীশুনি রামানি গিম্মিন ফীলিক্স নাম্মেদাক্কেন হা·আইয়ামিং। বিয়া বিচাল দাক্কাখো দন্নে আগানজক, “কমান্ডার লুসিয় রি·বানি জা·মানো আংআ না·সংনি বিচাল দাক্কাখো ব·ন্নেতনুয়া।”
44024023	বিয়া পৌলখো রাক্ষিখানা সুবিদার সাকসাখো গি·য়েৎজক, ইন্দিবা বিখো অকখিসা ওয়াত্তে দনখানা আগানজক। বিয়া ইন্দাকে হন·জক জেদাক্কে পৌলনি রিপ্পেংরাং রি·বাএ নাংআ গিত্তা বিনা দাকচাকে হ·ন্না মা·ন্না।
44024024	সালসা সালগ্মি জা·মানচা ফীলিক্স বিনি যিহূদী জিকগিবা দ্রুষিল্লাখো রিম্মে রি·বাজক। বিয়া পৌলখো রিংগামে বিচা খ্রীষ্ট যীশুনি সাক্কাও বিবিরা·আনি খাৎথাখো খিন্নাজক।
44024025	খাকখেৎ হং·আনি, আন·থাংখো বাম্মেতানি আরো রি·বাগিবা বিচালনি গিম্মিনো পৌলনি আগানোন ফীলিক্স খেনজাগোকে আগানজক, “না·আ দা·আও রি·য়াংবো; চলজকা গিত্তা আংআ নাং·খো রিক্কামনুয়া।”
44024026	পৌল বিনা মামুংখো হ·ন্নুয়া ইন্নে খা·দংআমিং। উনি গিম্মিন দা·আন দা·আন পৌলখো রিংগামে রা·বাএ বিয়া বিমুং খাৎথা আগান্নুয়ামিং।
44024027	বিলসি গ্মি বাত্তাংআনি জা·মানো ফীলিক্সনি হা·দামও পর্কীয় ফীষ্ট রি·বাজক। ফীলিক্স যিহূদীরাংখো খুসি দাকনা পৌলখো জেলোন দন্নাংজক।
44025001	উয়া হা·দকো রি·বানি সালগিত্থামনি জা·মানো ফীষ্ট কৈসরিয়াওনি যিরূশালেমচানা রি·য়াংজক।
44025002	উনোন দাল·গিবা খামালরাং আরো যিহূদীরাংনি দাল·গিবারাং বিচা রি·য়াংএ পৌলখো নালিশ দাকজক।
44025003	বিসং ফীষ্টখো মল·মলজক জেদাক্কে বিয়া বিসংনা খা·সাচাক্কে পৌলখো যিরূশালেমো রি·বাখানা আগানেতা। মুয়ানা বিসং রামাও থুম্মুয়ে দংএ পৌলখো স·ওতনা খু·চিংআমিং।
44025004	উনোন ফীষ্ট আগানজক, “পৌলখো কৈসরিয়াও চিপ্পে দন্না হং·জক আরো আংআ আন·থাংআন উয়োনা থেংরি রি·য়াংইংজক।
44025005	না·সংওনি বিলগ্মাং মিত্তাম মান্দিরাং আংমুং রি·খানা আরো উয়া মান্দি মামুং দোসখো দাক্কে দংওদে উখো ফিন্নিকখানা।”
44025006	ফীষ্ট বিসংমুং সালচেৎ-সালচিখুং দংআনি জা·মানো কৈসরিয়াচানা ফি·ল্লাংজক। সালগিপ্পিনো বিচাল দাকরামো আসংএ বিয়া পৌলখো বিনি মিকখাংও রিমবাখানা গি·য়েৎজক।
44025007	পৌলনি উয়োনা রি·বানি জা·মানো যিরূশালেমচানি রি·বাগিবা যিহূদীরাং বিখো উইলউইলে চাদেংএ বিখো বাং·এ দোস হন·জক, ইন্দিবা উরাংখো ফিন্নিকনা মান·জাজক।
44025008	উনোন পৌল আন·থাংনা চাক্কে ইয়া খাৎথাখো আগানজক, “আংআ যিহূদীরাংনি নিয়ামরাংখো বা থরম নক বা রোম সম্রাটনি সাক্কাও মামুং অন্যায়খো দাকজা।”
44025009	ফীষ্ট যিহূদীরাংখো খুসি দাক্কেতনা পৌলখো ইনজক, “জেদাক্কে আংআ ইয়া দোসরাংনি বিচালখো যিরূশালেমচা দাকনা মা·ন্না উনি গিম্মিন না·আ উচা রি·য়াংনা হা·ম্মামা?”
44025010	উনোন পৌল আগানজক, “আংআ দা·আও রোমনি বিচাল দাকরামো চাদেংএ দংআ আরো ইয়োন আংনি বিচাল হং·না নাংআ। আংআ যিহূদীরাংনি সাক্কাও নামগিজাখো দাকজা, ইখো না·আ আন·থাংআন নাম্মেদাক্কে হা·আইয়া।
44025011	জেবা হং·বো, আংআ সিনা খ্রাআ গিত্তা দোস দাক্কোদে আংআ সিনা হা·ম্মা। ইন্দিবা ইয়া যিহূদীরাং আংখো জেগিত্তা দোস হ·ন্নিংজক উয়া বিবি হং·জাওদে বিসংনি জাক্কো আংখো ওয়াত্তেতানি বিল সাকসানিবা দংজা। আংআ সম্রাটচা আপিল দাক্কিংআ।”
44025012	ফীষ্ট বিনা খু·ফাত্তিগিবারাংমুং খু·মংএ আগানজক, “না·আ সম্রাটচা আপিল দাক্কোদে সম্রাটচান রি·য়াংবো।”
44025013	উনি বাং·গিজা সালনি জা·মানো যিহূদীরাংনি রাজা আগ্রিপ্প আরো বিনি জিকগিবা বর্ণীকী ফীষ্টখো সালাম হ·ন্না ইন্নে কৈসরিয়াওনা রি·বাজক।
44025014	বিসং উয়ো সাল বাং·এ দংআনি গিম্মিন ফীষ্ট পৌলনি গিম্মিন রাজানা আগানজক। বিয়া আগানজক, “ফীলিক্স মান্দি সাকসাখো ইনো চিপ্পে দন্নাংজক।
44025015	জেনসালো আংআ যিরূশালেমচা রি·য়াংআমিং উনো দাল·গিবা খামালরাং আরো যিহূদীরাংনি মি·আফারাং ইয়া মান্দিনি সাক্কাও বাং·এন নালিশ দাক্কামিং আরো দোস দাকগিবা ইন্নে বিনা শাস্তি হন·খানা আগানামিং।
44025016	“আংআ বিসংনা আগানজক, ‘সাখোবা নালিশ দাক্কোদে নালিশ দাকগিবারাংনি মিকখাংও আন·থাংখো দোসগ্রি দাক্কে ফিন্নিকনা মান·খুজানা দিপ্পাৎ বিখো শাস্তি হ·ন্নানি বেওয়াল রোমানরাংনি দংজা।’
44025017	“উয়া যিহূদীরাং আংমুং রি·বানি জা·মানো আংআ হারিমগিজা সালগিপ্পিনোন বিচাল দাকনা আসংজক আরো উয়া মান্দিখো রিমবাখানা গি·য়েৎজক।
44025018	বিখো দোস হন·গিবা মান্দিরাং খাৎথা আগান্না চাদেংওন আংআ জেগিত্তা চানচিয়ামিং উগিত্তা মামুং নালিশখো বিসং দাকজাজক,
44025019	বাত্তেসা বিসংনি থরম গিত্তা আরো যীশু মিংগিবা সিগিবা মান্দি সাকসানি গিম্মিন বিখো দোস হন·জক। পৌল মিংগিবা উয়া মান্দি যীশুখো থাংএ দংখুংআ ইন্নে আগানা।
44025020	ইরাংনি গিম্মিন বাদিকে দাক্কে হা·আইনা মা·ন্নুয়া উখো হা·আইজাএ আংআ সিং·জক, ইয়া দোসরাংখো জেদাক্কে বিচাল দাকনা মা·ন্না উনি হা·সেল উয়া মান্দি যিরূশালেমচা রি·য়াংনা গং·আমা গং·জা।
44025021	ইন্দিবা বিয়া সম্রাটনি বিচালনি গিম্মিন সেংসোনা আংচা আপিল দাক্কো সম্রাটচা ওয়াত্তেতখুজানা দিপ্পাৎ বিখো রাক্ষিয়ে দনখানা আংআ গি·য়েৎজক।”
44025022	উনোন আগ্রিপ্প ফীষ্টনা আগানজক, “আংআ আন·থাংআন ইয়া মান্দিনি আগানাখো খিন্নানা হা·সিকা।” ফীষ্ট আগানজক, “আম্বুনো খিন্নানা মা·ন্নুয়া।”
44025023	সালগিপ্পিনো রাজা আগ্রিপ্প আরো বর্ণীকী কমান্ডাররাংখো আরো সংজিলমানি দাল·দাল·গিবা মান্দিরাংখো রা·এ খ্রিমাও নাপজক। ফীষ্টনি গি·য়েতা গিত্তা পৌলখো উয়োনা রিমবাজক।
44025024	উনোন ফীষ্ট আগানজক, “রাজা আগ্রিপ্প আরো ইনো দংগিবারাং, না·সং ইয়া মান্দিখো নিক্কিংজক। যিহূদী গিম্মিকান যিরূশালেমো আরো কৈসরিয়াও আংচা আপিল দাকজক আরো চ্রিকে আগানা, ইয়া মান্দি থাংএ দংনা খ্রাজা।
44025025	ইন্দিবা আংআ নিকজক, সিয়ানি শাস্তিখো হ·ন্না গিত্তা মামুং দোস বিয়া দাকজা। ইন্দিবা বিয়া আন·থাংআন সম্রাটচা আপিল দাকজক ইন্নে আংআ বিখো সম্রাটচা ওয়াত্তেতনা থিক দাকস্রাংজক,
44025026	ইন্দিবা দাল·বাৎগিবা সম্রাটচা চকনা গিত্তা মামুংখোন মান·জাজক। উনি গিম্মিন আংআ না·সংনি গিম্মিকনি মিকখাংও, মংসংবাত্তে রাজা আগ্রিপ্প নাং·নি মিকখাংও বিখো রিমবাজক জেদাক্কে বিখো সিং·থাএ আংআ মামুংখো চকনা মা·ন্না;
44025027	মুয়ানা আংনি চানচিয়া গিত্তাদে বন্দিখো ওয়াত্তেতো বিনি দোসরাংখোবা হা·আইএতনা নাংআ।”
44026001	উনোন আগ্রিপ্প পৌলখো ইনজক, “নাং·খো আন·থাংনি গিম্মিন খাৎথা আগান্না হন·জক।” উনোন পৌল জাকখো সিল্লে আন·থাংনি গিম্মিন ইন্দাকে আগানজক,
44026002	“ও রাজা আগ্রিপ্প, যিহূদীরাং আংখো জেগিত্তা দোস হন·জক উখো চাংফেংএ দা·আলো নাং·নি মিকখাংও আন·থাংনি গিম্মিন আগানানি চলখো মা·ন্নে আংআ আন·থাংখো রাসং গ্মাংগিবা ইন্নে চানচিংআ,
44026003	মংসংদে যিহূদীরাংনি দাকবেওয়াল আরো জিগ্রিকানি গিম্মিন না·আ নাম্মেদাক্কেন হা·আইয়া। ইনি গিম্মিন আংনি খাৎথাখো চাকচিকে খিন্নাচাকখানা আংআ নাং·খো মল·মলা।
44026004	“চনমিত্তিংওনি, আগানস্খাওদে আংনি চাসংনি হা·বাচেংওনি আংনি আন·থাংনি হা·সংও আরো জা·মানো যিরূশালেমনি মান্দিরাংনি গিসেপো আংআ বাদিকে জাংগি থাংজক উখো যিহূদীরাং গিম্মিকান হা·আইয়া।
44026005	বিসং স্খাংওনিন আংখো হা·আইয়া আরো হা·সিকোদে ইন্দাকে সাক্ষি হ·ন্না মা·ন্না, চিংনি থরমও ফরীশী মিংগিবা দল দংআ আংআ উয়া ফরীশী হং·এন দংআমিং।
44026006	ইসল আংনি ফাগিৎচামরাংচা জেখো খু·রাচাক্কামিং উয়ো আংনি খা·দংআনি গিম্মিন দা·আও আংখো বিচাল দাক্কিংআ।
44026007	চিংনি চি·গ্মি জাতনি মান্দিরাং সালওয়াল গিসিক নাংএ ইসলনা দাকচাকে হ·ন্নে উয়া খু·রাচাক্কানি চু·সকাখো নিকনা খা·দংএ দংআ। দাল·বাৎগিবা রাজা, উয়া খা·দংআনি গিম্মিনান যিহূদীরাং আংখো দোস হ·ন্নিংআ।
44026008	ইসল সিগিবারাংখো থাংএতা ইয়া খাৎথা বিবিরা·নি গিত্তা হং·জা ইন্নে না·সং মুয়ানা চানচিংআ?
44026009	“নাসরতনি যীশুনি সাক্কাও জেখো দাকনা মা·ন্না উয়া গিম্মিকখোন আংনি দাকনা খ্রাআ ইন্নে আংআ আন·থাংআন বিবিরা·নুয়ামিং,
44026010	আরো উখোন আংআ যিরূশালেমচা দাক্কিংআমিং। খামাল দাল·গিবারাংচাখো বিল মা·ন্নে আংআ খ্র্রীষ্টখো বিবিরা·গিবা বাং·আ মান্দিরাংখো জেলো দন্নুয়ামিং আরো বিসংখো স·ওতানি সালো বিসংখো স·ওতখানা জাক দি·ফানুয়ামিং।
44026011	বিসংখো শাস্তি হ·ন্না সময়ফ্রাকওন আংআ থম·দাকরাম দামসাওনি থম·দাকরাম দামসাওনা রি·য়াংনুয়ামিং আরো যীশুনি সাক্কাও খাৎথা আগানখানা আংআ বিসংখো দাগিলনুয়ামিং। বিসংখো আংআ ইন্দাকফিল্লে খা·আওনাংআনি গিম্মিন বিসংখো গিচ্চিয়েতনা আংআ হা·সং গিপ্পিননি সংজিলমারাংচাবা রি·য়াংনুয়ামিং।
44026012	“ইন্দাকেন রাং·সাও খামাল দাল·গিবারাংচাখো বিলখো আরো গি·য়েতাখো মা·ন্নে আংআ দামেস্কচা রি·য়াংআমিং।
44026013	ও দাল·বাৎগিবা রাজা, উনো সালজাচ্চি হং·না হা·ম্মিংজকমিং। রামা রি·মিত্তিংও সালনা বাত্তে চিং·গিবা সেং·আ সালগিওনি আংনি আরো আংনি রিপ্পেংরাংনি সামব্রিও চিং·চিপজক।
44026014	চিংআ গিম্মিকান হা·আও গা·আকজক আরো ইব্রীয় খু·সুকচা আংনা ইন্দাকে সানিবা আগানাখো খিন্নাজক, ‘শৌল, শৌল, মুয়ানা না·আ আংখো গিচ্চিয়েতিংজক? বুসুচা থারিগিবা গল·স্রিখো গা·ফ্রতে না·আ আন·থাংনি নামগিজাখোন দাকজাংআমা?’
44026015	“উনোন আংআ আগানজক, ‘গিত্তেল, না·আ সা?’
44026016	“গিত্তেল আগানজক, ‘আংআ যীশু, জেখো না·আ গিচ্চিয়েতিংজক। দা·আও চাখাতবো, নাং·নি জা·চকো গা·চাক্কে চাখাতবো। দাকচাকে হন·গিবা আরো সাক্ষি গিত্তা নাং·খো বাচ্ছিয়ে রা·না আংআ নাং·না মিকখাং ফা·জক। না·আ আংখো জেগিত্তা নিকজক আরো আংআ নাং·না জেখো ফিন্নিকনুয়া উখো না·আ গিপ্পিনরাংনা আগানবো।
44026017	নাং·নি আন·থাংনি মান্দিরাংনি আরো গিপ্পিন জাতরাংনি জাকনিখো আংআ নাং·খো জক্কেৎনুয়া। বিসংনি মিক্রোনখো মিকরাক্কেতনা আরো আন্দালাওনি সেং·আওনা আরো শয়তাননি বিলওনি ইসলচা ফি·ল্লে রা·বানা আংআ নাং·খো বিসংচা ওয়াত্তেতিংজক, জেদাক্কে আংখো বিবিরা·নি গিম্মিন বিসং পাপওনি ক্ষেমাখো মা·ন্না আরো ইসলনা মিকসংএ জেরাংখো দিংথাং দাক্কে দনজক বিসংনি গিসেপো হা·দাম মা·ন্না।’
44026019	“রাজা আগ্রিপ্প, ইনি গিম্মিন সালগিওনি ইয়া মিকজুমাংচা আংখো জেখো আগানা আংআ উখো মানিগিজাগিবা হং·জা।
44026020	স্খাং দামেস্কও দংগিবারাংচা, উনি জা·মানো যিরূশালেমো দংগিবারাংচা আরো গিম্মিক যিহূদিয়া হা·দকো দংগিবারাংচা আরো গিপ্পিন জাতরাংচাবা আংআ ইন্দাকে আগানফ্রাকজক, পাপওনি গিসিক ফি·ল্লে ইসলচা বিসংনি ফিল·না খ্রাআ, আরো ইন্দাকগিবা কামখো দাকনা খ্রাআ জেচা বিসংনি গিসিক ফিল্লাখো হা·আইনা মা·ন্না।
44026021	ইনি গিম্মিনান যিহূদীরাং আংখো থরম নক্কো রি·ম্মে স·ওতে গালনা হা·ম্মামিং।
44026022	ইন্দিবা ইসল দা·আওনা দিপ্পাৎ আংনা দাকচাকে রি·বাংজক আরো উনি গিম্মিনান আংআ ইনো চাদেংএ দা·ল্লা চন্না গিম্মিকচান সাক্ষি হ·ন্নিংজক। আগানসোগিবারাং আরো মোশি জেরাং হং·আনি খাৎথাখো আগানে রি·য়াংজক উরাংনি আগ্রে আংআ মামুংখোন আগানজা।
44026023	ইয়ান উয়া খাৎথা হং·আ, খ্রীষ্টখো দুক চাকনা নাংনুয়া আরো বিখোন স্খাং সিয়াওনি থাংচাএ বিনি আন·থাংনি জাতনি মান্দিরাংচা আরো গিপ্পিন জাতরাংচা সেং·আনি সংনকনি গিম্মিন আগানফ্রাকনা নাংনুয়া।”
44026024	পৌলনি ইন্দাকে আন·থাংনা চাক্কে খাৎথা আগানমিত্তিংও ফীষ্ট বিখো ফেং·এ চ্রিকে আগানজক, “পৌল, না·আ খোরে চাজক। না·আ বাং·এ পড়িজক আরো উয়া পড়িয়ান নাং·খো খোরে চাএতজক।”
44026025	উনোন পৌল আগানজক, “ফামং ফীষ্ট, আংআ খোরে হং·জা। আংনি আগানা বিবি আরো খু·ফা নাম্মা।
44026026	রাজাদে ইরাংখো হা·আইয়ান আরো আংআ বিমুং গিম্মিকখোন ফারাকে আগান্না মা·ন্না। আরো ইখো আংআ নাম্মেদাক্কেন হা·আইয়া, ইনি মামুংআন বিনি মিৎথিনাও হং·জা, মুয়ানা ইরাংদে সিউল দাক্কে হং·জা।
44026027	রাজা আগ্রিপ্প, না·আ আগানসোগিবারাংনি আগানাখো বিবিরা·আমা? আংআ হা·আইয়া না·আ বিবিরা·আ।”
44026028	উনোন আগ্রিপ্প পৌলনা আগানজক, “না·আ দিকদিকসাওন আংখো খ্রীষ্টান থারিনা হা·ম্মিংআমা?”
44026029	পৌল আগানজক, “সাল বাং·জাখানা বা বাং·খানা, আংআ ইসলচা ইন্দাকে বি·আ, না·আসান হং·জা, ইন্দিবা ইয়া জেংজুলনি আগ্রে, দা·আলো আংনি খাৎথাখো খিন্নাগিবা গিম্মিকান আং গিত্তা হং·খানা।”
44026030	উনোন রাজা চাখাতজক আরো উমুং দাল·গিবা শাসন দাকগিবা ফীষ্ট আরো বর্ণীকী আরো বিসংমুং আসংএ দংগিবা গিম্মিকান চাখাতজক।
44026031	জা·মানো বিসং উয়া নকখো ওয়াত্তে রি·য়াংজক আরো সাকসা সাকগিপ্পিনখো ইন্না হা·বাচেংজক, “ইয়া মান্দি সিয়ানি শাস্তিখো মা·ন্না বা জেলো দংনা গিত্তা মামুংখোন দাকজা।”
44026032	আগ্রিপ্প ফীষ্টনা আগানজক, “ইয়া মান্দি সম্রাটচা আপিল দাকজাওদে বিখো ওয়াতনা মা·ন্নুয়ামিং।”
44027001	জাহাসও দাক্কে চিংখো ইটালীচা রিম্মাংনা থিক হং·আনি জা·মানো পৌলখো আরো মিত্তাম বন্দিরাংখো যুলিয় মিংগিবা সুবিদার সাকসানি জাক্কো হন·জক। যুলিয় সম্রাটনি আন·থাংনি সিপাইরাংওনি সাকসা সুবিদার হং·আমিং।
44027002	চিংআ আদ্রামুত্তীয়নি জাহাসও গাখাতে রি·না হা·বাচেংজক। এশিয়ানি গিপ্পিন গিপ্পিন সাগাল চিবাতরামচা রি·য়াংনা ইন্নে জাহাস থারিয়ান দংআমিং। ম্যাসিডোনিয়া হা·দকনি থিষলনীকী সংজিলমানি আরিষ্টার্খ চিংমুং দংআমিং।
44027003	সালগিপ্পিনো চিংনি জাহাস সীদোনচা দংদিপজক। যুলিয় পৌলমুং নাম্মা বেওয়ালখো দাকজক আরো বিখো বিনি রিপ্পেংরাংচা রি·য়াংনা হন·জক জেদাক্কে বিনি রিপ্পেংরাং বিনি নাংআনি বস্তুরাংখো হ·ন্না মা·ন্না।
44027004	জা·মানো উয়োনি দা·আবা চিংনি জাহাস ওয়াতজক। বালওয়া থারাকানি গিম্মিন সাইপ্রাসনি জেগিত্তা বালওয়া দংজামিং চিংআ উগিত্তা রি·য়াংজক।
44027005	জা·মানো চিংআ কিলিকিয়া আরো পাম্‌ফুলিয়ানি মিকখাংও দংগিবা সাগালখো বাত্তে লুকিয়া হা·দকনি মুরা সংজিলমাওনা রি·বাজক।
44027006	সুবিদার উয়ো আলেক্‌জান্দ্রিয়ানি জাহাস গি·সাখো মান·জক। উয়া জাহাস ইটালী হা·সংচানা রি·য়াংআমিং ইন্নে বিয়া চিংখো রা·এ উয়া জাহাসও গাদোজক।
44027007	চিংনি জাহাস বাং·আ সাল খা·সিনসিন রি·এ নেং·এদিক্কে ক্লীদোন সংজিলমানি সেফাংচা রি·বাজক, ইন্দিবা বালওয়ানা চিংআ মিকখাংচা রি·য়াংনা মান·জাজক। উনোন চিংআ ক্রীটনি জেগিত্তা বালওয়া দংজামিং উগিত্তা রি·য়াংএ সল্‌মোনীনি সেফাং গিত্তা রি·জক।
44027008	সাগালনি রিক্কাম গিত্তা নেং·এদিক্কে রি·এ চিংআ নিথুয়া বন্দর মিংগিবা হা·দামচা রি·বাজক। লাসেয়া সংজিলমা উনি সেফাংওনমিং।
44027009	ইন্দাকে বাং·আ সাল রি·য়াংজক। উনো অকগুমিন চাক্কানি সাল ব·ন্নাংএ সিন·খারি সকবাজক। উনি হা·সেল জাহাসও দাক্কে রি·য়া খেন্নানি হং·জক। ইনি গিম্মিন পৌল জাহাসনি মান্দিরাংখো সিমসাকেতনা আগানজক,
44027010	“নিবো, আংআ নিকনা মা·ন্নিংআ আনচিংনি রি·য়াও নামগিজানি দংআ। উয়া নামগিজা আনচিংনি জাহাস আরো মালনিসান হং·নুয়া ইন্দাকে হং·জা, আনচিংনি জাংগিনিবা নামগিজা হং·নুয়া।”
44027011	ইন্দিবা সুবিদার পৌলনি আগানাখো খিন্নাচাকগিজা জাহাসনি কেপ্তিন আরো জাহাসনি নকগিবানি খাৎথাখো খিন্নাচাকজক।
44027012	সিন·খারিও বন্দলও দংনা খ্রাজা ইন্নে বাং·আ মান্দিরাংআন ইন্দাকে থিক দাকজক, উয়োনি মা·ন্নোদে ফৈণীকচা রি·য়াংএ সিন·খারিও দংআ হং·নুয়া। ফৈণীক ক্রীট চিচাংনি জাহাস দনখামানি হা·দামমিং। ইয়া হা·দামনি সালগিপেং-সালিরাম আরো সালগ্রো-সালিরামচাবাক্কা বাংবাং হং·আমিং।
44027013	জা·মানো সালগিপেংনি বালওয়া খা·সিনসিন বাল্লোন বিসংনি হা·ম্মা গিত্তান হং·জক ইন্নে বিসং চানচিজক। ইনি গিম্মিন বিসং জাহাসনি সিলথিনখো দি·এ ক্রীটনি রিক্কাম গিত্তা রি·জক।
44027014	ইন্দিবা দিকদিকসা জা·মানোন উয়া চিচাংওনি উরাকুলো মিংগিবা থারাকগিবা মিকখা বালওয়া রাকজক আরো জাহাস উয়া মিকখা বালওয়াও গা·আকজক।
44027015	চিংআ বালওয়ানা মিকখাংচানা রি·য়াংনা মান·জাজক; উনি গিম্মিন মিকখাংচা রি·য়াংনাখো দন্নে জাহাসখো বালওয়াও বালফাকাংনা হন·জক।
44027016	জা·মানো কৌদা মিংগিবা মিংসা চন্না চিচাংনি জেগিত্তা বালওয়া দংজামিং চিংআ উগিত্তা রি·জক আরো জাহাসও রিং দংগিবাখো চিংআ নেং·এদিক্কে ব·ন্নাংআনিখো জক্কেতি রা·রিকজক।
44027017	মান্দিরাং রিংখো জাহাসও সালদোজক আরো জা·মানো দড়িচা জাহাসনি গানসাংখো খাজক জেদাক্কে উনি তক্তারাং থাকওয়াতাংজা। সুর্তী মিংগিবা সাগালনি হান·চেং চরও জাহাস নাংদাতনা খেন্নে পালরাংখো রা·ওনে জাহাসখো বালওয়াও রি·এতজক।
44027018	মিকখা বালওয়ানি থারাকানা চিংনি জাহাস ইন্দাকফিল্লে মজিমজক জেনি হা·সেল সালগিপ্পিনো মান্দিরাং জাহাসনি মালরাংখো চিও গাল্লেতনা হা·বাচেংজক।
44027019	সালগিত্থামনি সালো বিসং জাকথাংচা জাহাসনি বস্তুরাংখোবা গাল্লেতজক।
44027020	বাং·আ সালরাংওনিন সালখো বা আস্কিখো নিকজাজক আরো বালওয়া থারাকেন বালরোরোজক। বন·চতাও চিংআ জক্কানি গিম্মিক খা·দংআখোন ওয়াতগালারিজক।
44027021	বাং·আ সালরাংওনি মান্দিরাং মামুংখো চা·জানি গিম্মিন পৌল বিসংনি মিকখাংও চাদেংএ আগানজক, “নিবো, আংনি আগানাখো খিন্নাচাকে ক্রীটওনি জাহাসখো ওয়াতজান না·সংনা খ্রামিং। ইন্দাকোদে ইয়া নামগিজানিখো না·সং জকনা মা·ন্নুয়ামিং।
44027022	ইন্দিবা দা·আও আংআ না·সংচা মল·মলিংআ, না·সং গিসিকো খেনমানগিজা হং·বো, মুয়ানা না·সংওনি সাকসাবা সিজানুয়া; ইয়া জাহাসসান নাসিয়ানি হং·নুয়া।
44027023	আংআ জেনি মান্দি হং·আ আরো আংআ জেনা দাকচাকে হ·ন্না উয়া ইসলনি সা·গ্রে সাকসা মিজাও ওয়াল্লো আংনি সেফাংও চাদেংএ আগানজক,
44027024	‘পৌল, দা·আ খেন্নাবো। নাং·খো সম্রাট কৈসরনি মিকখাংও চাদেংনা নাংনুয়া। ইয়া জাহাসও নাং·মুং রি·য়াংগিবা গিম্মিকনি জাংগিখো ইসল খা·সাচাক্কে নাং·না হন·জক।’
44027025	ইনি গিম্মিন না·সং গিসিকো খেনমানগিজা হং·বো। আংনা জেগিত্তা আগানা উগিত্তান হং·নুয়া ইন্নে ইসলনি সাক্কাও আংনি বিবিরা·আনি দংআ।
44027026	ইন্দিদে আনচিং বাগিবা চিচাংও রি·য়াংএ গা·আকনুয়া।”
44027027	চিংআ আদ্রিয়া সাগালনি সাক্কা গিত্তা ইন্দাকে রি·জক। মিকখা বালওয়া রাক্কানি সাল চি·ব্রিনি ওয়ালজাচ্চিও জাহাসখো চালাইগিবারাং হা·গানি সেফাংচানা সকবাজক ইন্নে চানচিজক।
44027028	বিসং উনি চিখো থোএ নিজক উনি চি মিকসৎচেৎ থিং·আ। উনি দিকদিকসা জা·মানোন বিসং দা·আবা থোএ নিজক উনি চি মিকসৎদক জাক হং·আ।
44027029	রং·থিব্রাকও নাংদাতনা খেন্নে জাহাসনি ফিল·সাচানি বিসং সিলথিন গি·ব্রিখো গাল্লেতজক আরো সাল নাবাখানা ইন্নে বি·না হা·বাচেংজক।
44027030	জা·মানো কেপ্তিনরাং খাত্তাংনা হা·ম্মে জাহাসনি মিকখাংচানি সিলথিন গালনা দাকমিকে জাহাসওনি রিংখো সাগালো রং·খাত্তেতজক।
44027031	উনোন পৌল সুবিদার আরো সিপাইরাংনা আগানজক, “ইয়া কেপ্তিনরাং জাহাসও দংজাওদে না·সং জকজানুয়া।”
44027032	উনোন সিপাইরাং রিংনি দড়িখো রাত্তেতজক জেদাক্কোদে রিং চিও গা·আকা।
44027033	সাল নাবানা স্খাং পৌল গিম্মিকখো চা·খানা মল·মলে আগানজক, “দা·আল সাল চি·ব্রি হং·জক, মুয়া হং·নুয়া হং·জানুয়া উখো চানচিয়ে না·সং চা·গিজা দংইংজক-মামুংখোন চা·জাজক।
44027034	দা·আও আংআ না·সংখো মামুংখো চা·না মল·মলিংজক। থাংএ দংনা না·সংনি মামুংখোদে চা·না নাংনুয়া। নিনাদে, না·সংনি স্খুনি খিন্নি দিংসাবা নাসিজানুয়া।”
44027035	ইখো আগানে পৌল রুটিখো রা·এ বিসংনি গিম্মিকনি মিকখাংওন ইসলখো মিৎথেলজক আরো উখো ফি·এ চা·না হা·বাচেংজক।
44027036	উনোন বিসং খেনমানগিজা চা·না হা·বাচেংজক।
44027037	চিংআ জাহাসও সাক রিৎচাগ্মি সৎস্নি দক দংআমিং।
44027038	গিম্মিকনি অকখাএ চা·আনি জা·মানো জাহাসখো চেং·এতনা গম গিম্মিকখো সাগালো গাল্লেতজক।
44027039	ওয়ালনিও বিসং হা·দামখো হা·আইনা মান·জাজক, ইন্দিবা গি·সা চন্না সাগালখো নিকজক জেনি রিক্কাম গিত্তা হান·চেং গাপ্পামিং। উনোন বিসং মা·ন্নোদে জাহাসখো উয়া রিক্কামো দন্না ইন্নে থিক দাকজক।
44027040	ইনি গিম্মিন বিসং জাহাসনি সিলথিনরাংখো রাত্তে সাগালোন গাল্লেতজক আরো দড়িরাংখো এংএতজক। ইনি জা·মানো বিসং বালওয়াও মিকখাংনি পালখো ওয়াতজক আরো রিক্কাম গিত্তা রি·য়াংএ হান·চেং চরও গা·আকচাংএজক।
44027041	মিকখাংনি বাক সু·থেকে নাংথিংআনি গিম্মিন জাহাস রি·জাজক আরো সাগালনি চি ফকফেকানা জাহাসনি ফিল·সাচানি বাকরাং বি·থংথাংনা হা·বাচেংজক।
44027042	উনোন সিপাইরাং বন্দিরাংখো স·ওতে গালনা থিক দাকজক, জেদাক্কে বিসংওনি সাকসাবা চি জ্রোএ খাত্তাংনা মান·জা।
44027043	ইন্দিবা সুবিদার পৌলখো থাংএতনা হা·ম্মামিং ইন্নে সিপাইরাংনি হা·সিকা গিত্তা দাকনা হন·জাজক। বিয়া চি জ্রোনা হা·আইগিবারাংখো জাহাসওনি চ্রকে রিক্কামো রি·য়াংএ গাখাতখানা গি·য়েৎজক,
44027044	আরো মিত্তামরাং জাহাসনি তক্তা হং·জাওবা বি·গিবা বাকরাংখো রি·ম্মে উচা রি·য়াংখানা। ইন্দাকে গিম্মিকান হা·গাওনা নাম্মেদাক্কে সকজক।
44028001	চিংআ নাম্মেদাক্কে রিক্কামো সক্কে উয়া চিচাংখো মাল্টা মিংআ ইন্নে হা·আইনা মান·জক।
44028002	উয়া চিচাংনি মান্দিরাং চিংমুং নাম্মা বেওয়ালখো দাকজক। উনো মিকখা গা·আকিংআমিং আরো সি·ন্নামিং ইন্নে বিসং ওয়া·আলখো সো·এ চিংখো গিম্মিকখো রিক্কামজক।
44028003	পৌল বল ডালারাংখো চিম্মংএ ওয়া·আলো হন·মিত্তিংও মাংসা বিসিগ্মাং চিপ্পু দিং·আনি গিম্মিন উয়োনি হং·খাতে পৌলনি জাকখো চিকজক।
44028004	পৌলনি জাক্কো চিপ্পুখো দিংদিএ দংআখো নিক্কে উয়া চিচাংনি মান্দিরাং ইন্না হা·বাচেংজক, “ইয়া মান্দি স·ওতগিবা হং·বিবিআন, মুয়ানা সাগালোনি জক্কোবা বিচাল দাকগিবান বিখো থাংনা হন·জাজক।”
44028005	ইন্দিবা পৌল জাকখো চিচিএ চিপ্পুখো ওয়া·আলো গাল্লেতোন বিনি মামুংবা হং·জাজক।
44028006	মান্দিরাং বিনি বে·এন রিপ্পমনুয়া বা বিয়া সিনুয়া ইন্নে চানচিয়ামিং। ইন্দিবা হারিমে নিচাকোবা বিনি মামুং হং·গিজাখো নিক্কে বিসং গিসিকো দিংথাংএ আগানজক, “বিয়া মিত্তে হং·আ।”
44028007	উয়া হা·দামনি সেফাংওন পুব্লিয় মিংগিবা উয়া চিচাংনি দাল·গিবা মান্দিনি হা·বা দংআমিং। পুব্লিয় বিনি নক্কো চিংখো রিক্কামজক আরো সালগিত্থামনা দিপ্পাৎ চিংনি নাম্মেন যতন রা·জক।
44028008	উনো পুব্লিয়নি ফাগিবা জম্মে আরো অক্‌গিৎচাক সাএ থুচাকানিও গা·আকে দংআমিং। পৌল নিং·আচা বিচা রি·য়াংএ বি·চাকজক আরো বিনি বে·এনো জাকখো দনদাপে বিখো নাম্মেতজক।
44028009	ইনি জা·মানো উয়া চিচাংনি গিপ্পিন সাগিবারাং রি·বাএ নামজক।
44028010	বিসং চিংখো বাং·এন মান্দিরা·জক আরো জা·মানো জাহাসখো ওয়াতমিত্তিংও চিংনা নাংগিবা বস্তুরাংখো জাহাসও গাত্তেতজক।
44028011	উনি জাগিত্থামনি জা·মানো চিংআ গি·সা জাহাসও দাক্কে রি·য়াংজক। সিন·খারিও উয়া জাহাস উয়া চিচাংওন দংআমিং। উয়া আলেকজান্দ্রিয়া সংজিলমানি জাহাসমিং আরো উনি স্খুও সা·চাপ মিত্তেনি বিমাং খিত্তা দংআমিং।
44028012	চিংআ সুরাকুষও জাহাসখো খাএ উয়োনা সালগিত্থাম দংজক।
44028013	উয়োনি রি·য়াংএ চিংআ রীগিয়না সকজক। সালগিপ্পিনো সালগিপেংনি বালওয়া বালজক আরো উনি সালসাও চিংআ পুতিয়লীওনা সকজক।
44028014	উনো চিংআ বিবিরা·গিবা মিত্তাম জংআদারাংখো গ্রংজক। বিসংমুং সাল স্নিনা দংনা বিসং চিংখো মল·মলজক। ইন্দাকে চিংআ রোমচানা রি·বাজক।
44028015	উনি বিবিরা·গিবা জংআদারাং চিংনি রি·বাখো খিন্নামিং। রামাও চিংমুং রি·ফানা বিসংওনি সাবা সাবা আপ্পিয়হাট, সাবা সাবা আলদা গিত্থামওনা দিপ্পাৎ রি·বামিং। ইয়া মান্দিরাংখো নিক্কে পৌল ইসলখো মিৎথেলজক আরো বিয়া আন·থাংআন খা·দংআখো মান·জক।
44028016	চিংআ রোমচা সক্কানি জা·মানো পৌল দিংথাং নক্কো দংনা মান·জক। সিপাই সাকসা বিখো রাক্ষিনুয়ামিং।
44028017	সাল গিত্থামনি জা·মানো পৌল উনি যিহূদীরাংনি দাল·গিবারাংখো রিংগামে আপসান হং·এতজক। বিসংনি আপসান হং·আনি জা·মানো পৌল বিসংনা আগানজক, “আংনি জংআদারাং, আংআ আনচিংনি জাতস্খানি সাক্কাও বা ফাগিৎচামরাংনি দাকবেওয়ালরাংনি সাক্কাও মামুংখোবা দাকজা, ইন্দিবা যিরূশালেমচা আংখো বন্দি দাক্কে রিম·জক আরো রোমানরাংনি জাক্কো হন·জক।
44028018	রোমানরাং আংখো সিং·থেকে ওয়াতনা হা·ম্মামিং, মুয়ানা সিনা খ্রাগিবা মামুং দোসখো আংআ দাকজা।
44028019	ইন্দিবা যিহূদীরাং ইনা চাংফেংআনি গিম্মিন আংআ সম্রাটচা আপিল দাকজক। আংআ আন·থাংনি মান্দিরাংখো দোস হ·ন্নাদে রি·বাজা।
44028020	ইনি গিম্মিনান আংআ না·সংমুং গ্রংনা আরো খাৎথা আগান্না হা·ম্মা। ইস্রায়েল জাতনি জে খা·দংআ দংআ উয়া খা·দংআনান আংখো ইয়া জেংজুলচা খাজক।”
44028021	উনোন যিহূদীরাংনি দাল·গিবারাং আগানজক, “নাং·নি গিম্মিন যিহূদিয়াওনি চিংআ মামুং চিঠিখো মান·জা। উয়োনি রি·বাগিবা জংআদারাংবা নাং·নি গিম্মিন মামুংখো আগানজা বা মামুং নামগিজা খাৎথাখো আগানজা।
44028022	ইন্দাকোবা চিংআ নাং·নি আগানাখো খিন্নানা হা·ম্মা, মুয়ানা হা·দাম গিম্মিকচান মান্দিরাং উয়া দলনি সাক্কাও খাৎথা আগানিংআ ইন্নে চিংআ হা·আইয়া ।”
44028023	পৌলমুং আপসান হং·না বিসং সালসাখো থিক দাকজক। পৌলনি দংগিবাও বিসংনি আগ্রেবা বাং·এন রি·বাজক। উনোন পৌল ওয়ালনিওনি হান·থামওনা দিপ্পাৎ ইসলনি সংনকনি গিম্মিন বিসংনা আগানজক আরো হা·আইএতজক। মোশিনি নিয়ামরাংও আরো আগানসোগিবারাংনি খি·তাপওনিখো যীশুনি গিম্মিন আগানে বিসংখো বিবিরা·এতনা হাম·জক।
44028024	বিনি আগানাখো মিত্তামরাং বিবিরা·জক, দা·আবা সাবা সাবা বিবিরা·জাজক।
44028025	পৌলমুং বিসংনি চানচিয়া আপসান হং·জাজক আরো বিসং উয়োনি রি·য়াংজক। বিসংনি রি·য়াংনা স্খাং পৌল আগানজক, “গিসিক রংথালগিবা আগানসোগিবা যিশাইয়চা না·সংনি ফাগিৎচামরাংনা বিবি খাৎথাখোন আগানামিং,
44028026	ইয়া মান্দিরাংচা রি·য়াংএ আগানবো, ‘না·সং খিন্নারোরোনুয়া ইন্দিবা মামুং দাক্কেন হা·আইজানুয়া; নিকনুয়া ইন্দিবা মামুং দাক্কেন হা·আইজানুয়া।
44028027	ইয়া মান্দিরাংনি খা·থং গক্কা হং·জক আরো নাচিল মিৎথিপজক, আরো বিসং বিসংনি মিক্রোনখোবা মিকচিপে দনজক, জেদাক্কে বিসং মিক্রোনচা নিকজা, নাচিলচা খিন্নাজা আরো খা·থংচা হা·আইজা আরো নামনা ইন্নে আংচা রি·বাফিলজা।’
44028028	“ইনি গিম্মিন না·সং হা·আইএ রা·রিকবো, ইসল মান্দিখো বাদিকে দাক্কে পাপওনি জক্কেতা উয়া খাৎথাখো গিপ্পিন জাতরাংনা হা·আইএতজক, আরো বিসংআন উয়া খাৎথাখো খিন্নানুয়া।”
44028030	বিলসিগ্মি দিপ্পাৎ পৌল নকখো ভারা রা·এ দংআমিং আরো বিমুং গ্রংনা রি·বাগিবা গিম্মিকখোন বিয়া রা·চাকনুয়ামিং।
44028031	বিয়া খেনমানগিজা চাংফেংআখো মান·জাএ ইসলনি সংনকনি গিম্মিন আগানফ্রাকনুয়ামিং আরো গিত্তেল যীশু খ্রীষ্টনি গিম্মিন স্খিনুয়ামিং।
45001001	আংআ খ্রীষ্ট যীশুনি নকখল পৌল রোম সংজিলমানি বিবিরা·গিবারাংচা ইয়া চিঠিখো চক্কিংআ। ইসল আংখো বিনি ওয়াত্তেতা হং·না রিক্কামজক আরো বিনি হন·গিবা নাম্মা খাৎথাখো আগানফ্রাকনা বাচ্ছিয়ে রা·জক।
45001002	ইসল বিনি আগানসোগিবারাংচা রংথালগিবা শাস্ত্রও স্খাংআন ইয়া নাম্মা খাৎথানা খু·রাচাকসোআমিং।
45001003	উয়া নাম্মা খাৎথা বিনি দেফান্থিনি গিম্মিন হং·আ। উয়া দেফান্থিন যীশু খ্রীষ্ট, আনচিংনি গিত্তেল। বে·এন গিত্তাদে বিয়া রাজা দায়ূদনি দেরিচ্ছু হং·আমিং, আরো বিনি পাপগ্রি গিসিক গিত্তাদে বিয়া বিলচা সিয়াওনি থাংচাফিল্লে ইসলনি দেফান্থি হং·এ ফারাকামিং।
45001005	বিগিত্তান বিনি বিমুংনান চিংআ খা·সাচাক্কাখো আরো ওয়াত্তেতা হং·আখো মান·জক, জেদাক্কে গিম্মিক জাতনি মান্দিরাং বিবিরা·এ ইসলখো মানিয়া।
45001006	উয়া মান্দিরাংনি গিসেপো না·সংবা দংআ। যীশু খ্রীষ্টনি মান্দি হং·খানা ইসলান না·সংখো রিক্কামজক।
45001007	রোম সংজিলমাও জে মান্দিরাংখো ইসল খা·সাজক আরো বিনি আন·থাংনি মান্দি হং·না রিক্কামজক বিসং গিম্মিকচান, আগানস্খাওদে না·সংচান আংআ ইয়া চিঠিখো চক্কিংজক। আনচিংনি ফা ইসল আরো গিত্তেল যীশু খ্রীষ্ট না·সংনা খা·সাচাকখানা আরো থম·থমাখো হন·খানা।
45001008	স্খাংআন আংআ যীশু খ্রীষ্টও না·সং গিম্মিকনি গিম্মিন আংনি ইসলখো মিৎথেলিংজক, মুয়ানা না·সংনি বিবিরা·আনি খাৎথা হা·গিলসাক গিম্মিকো গিপ্পাংইংজক।
45001009	ইসলনি দেফান্থিনি গিম্মিন নাম্মা খাৎথাখো আগানফ্রাকে আংনি গিম্মিক খা·থংচা আংআ ইসলনা দাকচাকে হ·ন্নিংজক। আংনি বি·আ রিক্ষিতান আংআ ফাংনান না·সংখো গিসিক রা·আ আরো বিয়ান উনি সাক্ষি হং·আ।
45001010	আংনি বি·আ ইয়ান, ইসলনি হা·সিকাও আংআ জেদাক্কে না·সংচা দা·আও রি·য়াংনা মা·ন্না।
45001011	না·সংখো বিল্লাকেতনা গিসিক রংথালগিবানি হ·ন্নানিরাংখো জেদাক্কে না·সং আং গিত্তা মা·ন্না উনি গিম্মিনান আংআ না·সংমুং গ্রংনা হা·ম্মা।
45001012	আগানস্খাওদে, জেদাক্কে আনচিং গিম্মিকান সাকসা সাকগিপ্পিননি বিবিরা·ওনিখো খা·দংআখো মা·ন্না।
45001013	জংআদারাং, ইখো হা·আইএ রা·বো, আংআ না·সংচা বাং·এন রি·য়াংনা হা·সিকেবা দা·আওনা দিপ্পাৎ চাংফেংআখো মা·ন্নে রি·বাংজক। গিপ্পিন হা·দামরাংচা গিপ্পিন জাতরাংও আগানফ্রাকে জেদাক্কে নাম্মা বিথিখো মান·জক, উয়ানদাক্কেন না·সংওবা অকখিসা নাম্মা বিথিখো নিকনা খা·দংএ আংআ না·সংচা রি·য়াংনা হা·ম্মা।
45001014	হা·সিগিবা-হা·সিগিজাগিবা, স্খিয়া মান·গিবা-স্খিয়া মান·গিজাগিবা, গিম্মিকনান আংআ গ্রো নাংআ।
45001015	উনি গিম্মিন না·সং জেরাং রোমও দংআ না·সংচাবা আংআ যীশু খ্রীষ্টনি গিম্মিনো নাম্মা খাৎথাখো আগানফ্রাকনা হা·সিকা।
45001016	যীশু খ্রীষ্টনি গিম্মিন ইয়া নাম্মা খাৎথানা আংনি মামুং খ্রাচা·আনি দংজা, মুয়ানা ইয়া নাম্মা খাৎথান হং·জক ইসলনি বিল জেচা বিয়া গিম্মিক বিবিরা·গিবারাংখো পাপনিখো জক্কেতিংআ-স্খাং যিহূদীরাংখো, জা·মানো গিপ্পিন জাতরাংখো।
45001017	বাদিকে দাক্কে ইসল মান্দিখো দোসগ্রি ইন্নে রা·চাকা উখো ইয়া নাম্মা খাৎথাও ফারাকজক। স্খাংওনি বন·খামওনা দিপ্পাৎ বিবিরা·আচাসান মান্দিখো দোসগ্রি ইন্নে রা·চাকা। রংথালগিবা শাস্ত্রও চক্কা দংআ, “জেখো দোসগ্রি ইন্নে রা·চাকা বিয়া বিবিরা·আচান জাংগিখো মা·ন্নুয়া।”
45001018	মান্দি ইসলনি বিবিখো অন্যায়চা দনদাপে দন্না, আরো উনি গিম্মিন বিখো অলাখিজানা আরো গিম্মিক অন্যায় কামনা সালগিওনি মান্দিনি সাক্কাও ইসলনি খা·আওনাংআ ফারাকা।
45001019	ইসলনি গিম্মিন জেখো হা·আইনা মা·ন্না উখো মান্দিরাং থাল্লেন হা·আইয়া, মুয়ানা ইসল আন·থাংআন বিসংচা উখো ফারাকেতজক।
45001020	ইসলনি জে গুণরাংখো মিক্রোনো নিকজাংআ, আগানস্খাওদে বিনি ফাংনাজলনি বিলখো আরো বিনি ইসলনি গিসিক-বেওয়ালখো হা·গিলসাক হং·বাচেংওনিন থাল্লে ফারাকজক। বিনি থারিচেংওনিন মান্দি উখো হা·আইনা মা·ন্না। ইনি জা·মানো মান্দিনি মামুং ফলসিকানি দংজাজক।
45001021	মান্দি বিখো হা·আইনা মা·ন্নেবা ইসল ইন্নে বিনি রাসংখোবা দাকজা, বিনা মিৎথেলাখোবা হন·জা। বিসংনি চানচিয়ানি বিল সকজাজক আরো বিসংনি বুদ্ধিগ্রি খা·থং আন্দালাও গাপজক।
45001022	বিসং আন·থাংথাংখো হা·আইগিবা ইন্নে দাবি দাক্কোবা বিসং আদতে জাদান হং·জক।
45001023	ফাংনাজলনি, রাসং গাপগিবা ইসলখো অলাখিগিজা বিসং ফাংনাজল হং·গিজা মান্দিখো, সাক্কাও বিলগিবা দো·দ্রাংখো, মাৎবুরুংরাংখো আরো বুকমাচা মালগিবারাংনি বিমাংখোসা অলাখিয়া।
45001024	ইনি গিম্মিন ইসল মান্দিখো বিনি খা·থংনি হা·সিকা গিত্তা মাংনামগিজা কামখো দাকনা হন·জক। ইনি হা·সেল বিসং সাকসা সাকগিপ্পিনমুং মাংনামগিজা কামখো দাক্কে আন·থাংনি বে·এনথাংথাংখো চন্নিকজক।
45001025	ইসলনি বিবিখো গাল্লে বিসং বু·আখো রা·চাকজক। থারিগিবাখো দনগাল্লে বিসং বিনি থারিয়া বস্তুখোসা অলাখিজক, ইন্দিবা গিম্মিক রাসংদে ফাংনাজলনা উয়া থারিগিবানিন হং·আ। আমেন।
45001026	মান্দি ইরাংখো দাকজক ইন্নে ইসল খ্র্রাচা·আগ্মাং হা·সিকারাংও বিসংখো ওয়াত্তেতজক। মিচিকসারাংবা মি·আসারাংমুং বিসংনি দাকনা নাংআ গিত্তা বেওয়ালরাংখো দন্নে সাকগিপ্পিন মিচিকসারাংমুং দাকনাংগিজা গিত্তা খ্রাগিজা কামখো দাকজক।
45001027	উয়ানদাক্কেন মি·আসারাংবা মিচিকসারাংমুং বিসংনি দাকনাংগিবা বেওয়ালরাংখো ওয়াত্তে মি·আসারাংমুং নামগিজা কামখো দাকনা হা·সিকা; মি·আসা মি·আসামুং খ্রাচা·আগ্মাং খ্রাগিজা কামখো দাকজক। ইনি হা·সেল বিসং গিম্মিকান বিসংনি নামগিজা কামনা মা·ন্না খ্রাগিবা শাস্তিখো আন·থাংথাংও মান·জক।
45001028	ইন্দাকে মান্দি ইসলখো মানিনা হাম·জানি গিম্মিন ইসলবা পাপও গাপ্পা গিসিকনি জাক্কো বিসংখো ওয়াত্তেতজক, আরো উনি হা·সেলান মান্দি খ্রাগিজা কামখো দাক্কিংআ।
45001029	বিসং গিম্মিক নামগিজা, মাদ্দুয়া, মিকনেংআ, স·ওতা, দাকগ্রিকা, বু·আ আরো গিপ্পিননা নামগিজাখো দাকনা হা·সিকাও গাপ্পা। বিসং গিপ্পিনরাংখো জাচাংআ,
45001030	গিপ্পিনরাংখো জিআ আরো ইসলখো মিৎচিয়া। বিসং খা·আওনাংগিবা, গাং·বিংগিবা আরো রাসং চাগিবা হং·আ। নামগিজা কামখো দাকনা বিসং গিত্তাল গিত্তাল চলখো রং·খাত্তেতা। বিসং মা-ফাখো মানিগিজাগিবা হং·আ,
45001031	নাম্মা-নামগিজাখো হা·আইয়া বিসংনি দংজা, আরো বিসং বিবিরা·গিজাগিবা হং·আ। নকনি মান্দিরাংনা বিসংনি খা·সা দংজা আরো বিসংনি খা·থংও খা·সাচাক্কানি দংজা।
45001032	ইন্দাকগিবা কামখো দাকগিবারাং সিয়ানি শাস্তিখো মা·ন্না খ্রা ইন্নে ইসলনি ইয়া বিচালনি খাৎথাখো বিসং নাম্মেদাক্কেন হা·আইয়া। ইখো হা·আইএবা বিসং ইন্দাকগিবা কামখোসান দাক্কা ইন্দাকে হং·জা, ইন্দিবা ইন্দাকে দাকনা সাকগিপ্পিনখোবা দি·দিআ।
45002001	ইনি হা·সেল সাবা গিপ্পিনরাংখো দোস হ·ন্নোদে আংআ বিনা ইন্দাকে আগান্নুয়া, নাং·নি আন·থাংনি ফা·সিকা বাও দংআ? গিপ্পিনরাংখো দোস হন·মিত্তিংও না·আ আন·থাংখোন দোসগ্মাং দাক্কে ফিন্নিকজামা? না·আ গিপ্পিনরাংখো দোস হ·ন্না ইন্দিবা না·আ উয়া আপসান কামখোন দাক্কিংআ।
45002002	আনচিং হা·আইয়া ইন্দাকে কাম দাকগিবারাংনা ইসল খাকখেৎ বিচালখোন দাক্কা।
45002003	জে কামনি গিম্মিন না·আ গিপ্পিনরাংখো দোস হ·ন্নিংআ না·আ আন·থাংবা উয়া আপসান কামখো দাকজোকনো ইসলনি শাস্তিওনি জকনা মা·ন্নুয়া ইন্নে চানচিয়ামা?
45002004	না·আদে ইসলনি বন·চাংগিজা খা·সাচাক্কাখো আরো চাকচিকাখো চন্নিকিংআ। পাপওনি নাং·খো গিসিক ফি·ল্লেতনা মিকসংএ ইসল খা·সাচাক্কা, ইখো না·আ গুয়ালজক।
45002005	ইন্দিবা নাং·নি খা·থং রাক্কা; না·আদে পাপওনি গিসিক ফিল·না হাম·জা। উনি গিম্মিন ইসলনি খা·আওনাংআ জেনসালো ফারাকনুয়া উয়া সালনা না·আ নাং·নি মা·ন্নাগিবা শাস্তিখো চিম্মংএ দন্নিংজক। উনি সালোন ইসলনি খাকখেৎ বিচাল ফারাকনুয়া।
45002006	বিয়া গিম্মিকনান বিনি কামনি খ্রি বিথিখো হ·ন্নুয়া।
45002007	জেরাং চাকচিকে নাম্মা কামখো দাক্কে ইসলচাখো রাসং, মান্দিরা·আ আরো বন·গিজাগিবা জাংগিখো মা·ন্না হা·ম্মা, ইসল বিসংনান ফাংনাজলনি জাংগিখো হ·ন্নুয়া।
45002008	ইন্দিবা জেরাং আন·থাংনি হা·সিকা গিত্তা রি·য়া আরো বিবিখো মানিগিজা খ্রাগিজাখো মানিয়া ইসল বিসংনা বিল্লংএন শাস্তি হ·ন্নুয়া।
45002009	জেরাং পাপ দাক্কে রমিংআ বিসং গিম্মিকনি দুক হং·নুয়া-স্খাং যিহূদীরাংনি, জা·মানো গিপ্পিন জাতরাংনি।
45002010	ইন্দিবা জেরাং নাম্মা কামখো দাক্কা বিসং রাসংখো, মান্দিরা·আখো আরো থম·থমাখো মান্নুয়া-স্খাং যিহূদীরাং, জা·মানো গিপ্পিন জাতরাং।
45002011	ইনি হা·সেল ইখোন নিকনা মা·ন্না, ইসলনি মিক্রোনও গিম্মিকান আপসান হং·আ।
45002012	মোশিনি নিয়ামনি নিং·আও দংগিজা জেরাং পাপ দাক্কা বিসং নিয়ামগ্রিন ব·ন্নাংনুয়া। ইন্দিবা জেরাং নিয়ামনি নিং·আও দংএ পাপ দাক্কা বিসংনি বিচাল নিয়ামচান হং·নুয়া।
45002013	নিয়ামনি খাৎথাখো খিন্নাগিবারাং ইসলনি মিক্রোনও দোসগ্রি হং·জা, ইন্দিবা নিয়ামখো জেরাং মানিয়া ইসল বিসংখোন দোসগ্রি দাক্কে রা·চাকনুয়া।
45002014	গিপ্পিন জাতরাং মোশিনি নিয়ামখো মান·জা, ইন্দাকোবা বিসং আন·থাংথাংআন নিয়াম গিত্তা কাম দাক্কোদে নিয়ামখো মান·জাওবা বিসং আন·থাংআন আন·থাংনি নিয়াম হং·আ।
45002015	ইনি হা·সেল নিকনা মা·ন্না, নিয়াম গিত্তা জেখো দাকনা খ্রাআ উয়া বিসংনি খা·থংওন চক্কা দংআ। বিসংনি গিসিকবা উখোন সাক্ষি হ·ন্না। বিসংনি চানচিয়ারাং মিত্তাম সময়ও বিসংখো দোস হ·ন্না, দা·আবা মিত্তাম সময়ও বিসংনা চাক্কা।
45002016	ইসল জেনসালো যীশু খ্রীষ্টচা মান্দিরাংনি সিউল দংগিবা গিম্মিকখো বিচাল দাকনুয়া উনসালোন উয়া ফারাকনুয়া। আংনি আগানফ্রাকগিবা নাম্মা খাৎথা গিত্তান ইয়া বিচাল হং·নুয়া।
45002017	না·আ আন·থাংখো যিহূদী ইন্নে আগানা, হং·জামা? না·আ মোশিনি নিয়ামরাংও ফাংচাকা আরো আন·থাংখো ইসলনি মান্দি ইন্নে রাসং দাক্কা।
45002018	ইসল মুয়াখো হা·ম্মা উখো না·আ হা·আইয়া আরো নাম্মাখো মানিয়া, মুয়ানা নিয়ামওনি না·আ উয়া স্খিয়াখোন মা·ন্না।
45002019	না·আ মিকগ্রিরাংনা রামা ফিন্নিকিংজক ইন্নে না·আ চানচিয়া। জেরাং আন্দালাও দংআ বিসংচা না·আ সেং·আ গিত্তা হং·আ ইন্নে না·আ চানচিয়া।
45002020	নাং·নি চানচিয়া গিত্তাদে, জেরাং চানচিসকগিজা হং·আ বিসংখো না·আ থারিয়া আরো জেরাং নিয়ামনি গিম্মিন স্খিয়াখো মান·জা বিসংনা না·আ স্খিয়ে হ·ন্না। নিয়ামনি গিসেপো হা·আইয়া আরো বিবি দংআনি গিম্মিনান নাং·নি ইন্দাকে চানচিয়ারাং দংআ।
45002021	দে নাম্মান, না·আ গিপ্পিনরাংনা স্খিয়ে হ·ন্নোদে মুয়ানা আন·থাংনাবা স্খিজাংআ? “দা·আ চা·উয়াবো” ইন্নে না·আ আগানফ্রাকিংআ, ইন্দিবা না·আ আন·থাংআন চা·উজাংআমা?
45002022	“দা·আ থি·ল্লেকাবো” ইন্নে না·আ আগানা, ইন্দিবা না·আ আন·থাংআন থি·ল্লেকজাংআমা? না·আদে মিত্তে বিমাংখো মিৎচিয়া, ইন্দিবা না·আ আন·থাংআন মিত্তে বিমাংখো অলাখিগিবা নকচা রি·য়াংএ চা·উজাংআমা?
45002023	নিয়ামরাংখো রা·এ না·আ রাসং দাক্কিংআ, ইন্দিবা না·আ আন·থাংআন নিয়ামখো মানিগিজা ইসলখো মান্দিরা·গিজাখো দাকজাংআমা?
45002024	রংথালগিবা শাস্ত্রও ইয়া খাৎথা চক্কা দংআ, “না·সংনি গিম্মিনান গিপ্পিন জাতরাং ইসলনি বিমুংখো খাল·স্থাপা।”
45002025	না·আ নিয়ামখো মানিওদে বিগিল রাত্তা গামচাতানি হং·আ, ইন্দিবা নিয়ামখো মানিজাওদে বিগিল রাত্তোবা ইসলচা না·আ বিগিল রাতগিজা মান্দি গিত্তান হং·আ।
45002026	ইনি গিম্মিন বিগিল রাতগিজা সাকসা মান্দি নিয়ামনি দাবিখো মানিওদে ইসল বিখো বিগিল রাতগিবা মান্দি ইন্নেন রা·চাকজানুয়ামা?
45002027	নাং·চাদে চকগিবা নিয়ামরাং দংআ আরো নাং·নি বিগিলখোবা রাতজক। ইন্দিবা না·আ নিয়ামখো মানিজাওদে জেনি বিগিল রাতখুজা ইন্দাকোবা নিয়ামখোদে মানিংআ, নিয়ামখো মানিজানা বিয়া নাং·খো দোসি দাকজানুয়ামা?
45002028	হা·ফালওসান যিহূদী হং·গিবা খাকখেৎ যিহূদী হং·জা। বে·এননি সাক্কানি বিগিল রাতজোকনোন খাকখেৎ বিগিল রাত্তানি হং·নুয়া উয়াবা হং·জা।
45002029	ইন্দিবা খা·থংও যিহূদী হং·গিবান খাকখেৎ যিহূদী হং·আ। খাকখেৎ বিগিল রাত্তানি কাম খা·থংওন হং·আ। উয়াদে গিসিকনি গিম্মিন হং·আ, চকগিবা নিয়াম মানিয়ানি হং·জা। ইন্দাকগিবা মান্দি মান্দিরাংচাখো মিৎথেলাখো মান·জা, ইন্দিবা ইসলচাখো মিৎথেলাখো মা·ন্না।
45003001	ইন্দাকেন হং·ওদে যিহূদীরাং মুয়াখো মান·দাপজক? বিগিল রাত্তানিবা গামচাতানি মুয়া দংআ?
45003002	গিম্মিক গিত্তান চু·ওংএ মান·দাপজক। স্খাং: ইসল বিনি খাৎথাখো যিহূদীরাংনান হ·ন্নামিং।
45003003	বিসংনি গিসেপো মিত্তাম মান্দিরাং বিবিরা·গিজাগিবা হং·জক, ইন্দিবা উনাদে মুয়া হং·আ? বিসং বিবিরা·গিজাগিবা হং·জক ইন্নে ইসলবা বিবিরা·গিজাগিবা হং·নুয়ামা?
45003004	হং·জানুয়া। মান্দি গিম্মিক বু·এ আগানগিবা হং·ওবা ইসল ফাংনানান বিবিগিবা হং·আ। রংথালগিবা শাস্ত্রও চক্কা দংআ, “নাং·নি খাৎথান থিক, নাং·নি বিচাল দাক্কান খাকখেৎ।”
45003005	ইন্দিবা আনচিংনি খ্রাগিজা কামরাংনিখো ইখো আরোসা থাল্লে হা·আইনা মা·ন্না, ইসল ফাংনানান খাকখেৎ কামখো দাক্কা। ইন্দাকোদে আনচিং ইন্দাকে আগান্নুয়ামা, জেনসালো বিয়া আনচিংখো শাস্তি হ·ন্না উনো বিয়া খ্রাগিজাখো দাক্কা? ইয়া খাৎথাখোদে আংআ মান্দি গিত্তাসা আগানিংআ, চং·মতান বিয়া মামুং সালোবা খ্রাগিজাখো দাকজা।
45003006	ইসল নামগিজাখো দাক্কোদে বিয়া বাদিকে দাক্কে মান্দিখো বিচাল দাকনুয়া?
45003007	সাবা আগান্নাবা দংআ, “আংনি বু·এ আগানানি গান্দা আরোসা ইয়া নাম্মেদাক্কে ফারাকা ইসল বিবিখো আগানগিবা হং·আ। ইনি গিম্মিন ইসল রাসং চাআখো মা·ন্নোদে পাপী ইন্নে আংখো মুয়ানা দোস হ·ন্নিংআ?”
45003008	দে নাম্মান, ইন্দাকোদে আনচিং ইন্দাকে আগান্নুয়ামা, “হাই, আনচিং নামগিজা কামখো দাক্কে দংনাজক জেগিত্তা দাক্কোদে উয়া নামগিজাচান নাম্মা রি·বানা মা·ন্না”? আনচিং ইন্দাকেন আগানে দংআ ইন্নে মিত্তাম মান্দিরাং আনচিংখো জিএ আগানিংআ। বিসংনি মা·ন্নাগিবা শাস্তিখো বিসং মা·ন্নুয়া।
45003009	দা·আও আনচিং মুয়াখো আগান্নুয়া? যিহূদী হং·এ আনচিংনি অবস্থা যিহূদী হং·গিজারাংনা বাত্তে নাম্মামা? হং·জাস্রাং। চিংআদে স্খাংআন ইখো আগানজক, যিহূদী-যিহূদী হং·গিজাগিবা গিম্মিকান পাপনি নিং·আও দংআ।
45003010	রংথালগিবা শাস্ত্রও চক্কা দংআ: দোসগ্রি দারাংবা দংজা, সাকসাবা দংজা;
45003011	সাকসাবা হা·আইএ রি·জা, সাকসাবা ইসলনি হা·সিকা গিত্তা কাম দাকজা।
45003012	গিম্মিকান খাকখেৎ রামাওনি জিত্তাংজক, গিম্মিকান আপসান হা·মিকব্রাং হং·জক। নাম্মা কামখো দাকগিবা দারাংবা দংজা, সাকসাবা দংজা।
45003013	বিসংনি খু·সুক বাংবাং দাকগিবা গোপরাম গিত্তা দাক্কা, স্রিবাকচা বিসং রাসং দাকব্রুএ আগানা। বিসংনি খু·চিলনি নিং·আও চিপ্পুনি বিসি দংআ।
45003014	বিসংনি খু·সুক শাপ আরো খা·আ খাৎথাও গাপ্পা।
45003015	স·ওতনা বিসংনি জা·চক গং·রাক্কা,
45003016	বিসংনি রামাও বন·খিমা আরো নাসিয়া দংআ।
45003017	থম·থমানি রামাখো বিসং হা·আইজা,
45003018	বিসং ইসলনাবা খেনজা।
45003019	আনচিং হা·আইয়া মোশিনি নিয়াম বিসংনান জেরাং উয়া নিয়ামনি নিং·আও দংআ। উনি গিম্মিন যিহূদী-যিহূদী হং·গিজা সাকসানিবা মামুংখো আগানানি দংজা, গিম্মিক মান্দিন ইসলচা দোসগ্মাং হং·এ দংআ।
45003020	নিয়ামখো মানিজোকনোন ইসল মান্দিখো দোসগ্রি ইন্নে রা·চাকনুয়া ইন্দাকে হং·জা, ইন্দিবা নিয়ামচান মান্দি আন·থাংথাংনি পাপরাংখো হা·আইনা মা·ন্না।
45003021	ইসল মান্দিখো নিয়ামগ্রি বাদিকে দাক্কে দোসগ্রি ইন্নে রা·চাকা উয়া ফারাকজক। মোশিনি নিয়াম আরো আগানসোগিবারাং উনি গিম্মিন সাক্ষি হ·ন্নাংজক।
45003022	যীশু খ্রীষ্টখো বিবিরা·গিবারাংনি উয়া বিবিরা·আচান ইসল বিসংখো দোসগ্রি ইন্নে রা·চাকা। যিহূদী আরো যিহূদী হং·গিজা গিম্মিকান আপসান হং·আ,
45003023	মুয়ানা গিম্মিকান পাপ দাকজক আরো ইসলোনি মিৎথেলাখো মা·ন্না খ্রাজাজক।
45003024	ইন্দিবা খ্রীষ্ট যীশু পাপনিখো মান্দিখো জক্কেৎনা দাকচাকজক আরো উয়া জক্কেতাচান খা·সাচাক্কানি হ·ন্না গিত্তা বিবিরা·গিবারাংখো দোসগ্রি ইন্নে রা·চাকা।
45003025	ইসল ইন্দাকে ফারাকামিং, জেরাং বিবিরা·আ বিসংনা যীশু খ্রীষ্ট বিনি হান·চিচা, ফি·এ ইন্নোদে বিনি জাংগিথাংখো হন·চাকে বিখো খা·নাম্মেতজক। ইন্দাকেন ইসল ফিন্নিকজক, বিয়া বিনি চাকচিকানি গিম্মিন মান্দিরাংনি স্খাংনি পাপনি শাস্তিখো হন·জাওবা বিয়া দোসগ্রি হং·আ।
45003026	বিয়া দোসগ্রি হং·আ উখো বিয়া দা·আও ফিন্নিকজক জেদাক্কে ইখো হা·আইনা মা·ন্না, বিয়া আন·থাং দোসগ্রি আরো যীশুখো বিবিরা·গিবাখোন বিয়া দোসগ্রি ইন্নে রা·চাকা।
45003027	ইনি জা·মানো মান্দিনি রাসং দাক্কানি মুয়া দংআ? মামুংবা দংজা। ইন্দিবা মুয়ানা দংজা? মান্দি নিয়ামখো মানিয়া ইন্নে বিনি রাসং দাক্কানি মামুং দংজামা? ইন্দাকেদে হং·জা। চং·মত খাৎথা হং·জক, বিবিরা·আও রাসং দাক্কানি হা·দাম দংজা,
45003028	মুয়ানা আনচিং হা·আইয়া, ইসল মান্দিখো বিনি বিবিরা·আনি হা·সেলো দোসগ্রি ইন্নে রা·চাকা, নিয়ামখো মানিয়ানাদে হং·জা।
45003029	ইসল যিহূদীরাংনিসান হং·আমা, গিপ্পিন জাতরাংনিদে হং·জামা? হো·এ বিয়া গিপ্পিন জাতরাংনিবা ইসল হং·বিবিয়ান,
45003030	মুয়ানা ইসলদে সাকসাসান। বিয়া যিহূদীরাংখো জেদাক্কে বিবিরা·আচা দোসগ্রি ইন্নে রা·চাকনুয়া উয়ানদাক্কে গিপ্পিন জাতরাংখোবা রা·চাকনুয়া।
45003031	ইয়া বিবিরা·আনি গিম্মিন আনচিং নিয়ামখো গাল্লিংজকমা? মামুং দাক্কেবা গালজা, বাত্তেসা নিয়ামনি খাৎথারাং বিবি হং·আ উখোন আনচিং ফিন্নিকিংআ।
45004001	ইন্দাকোদে আনচিংনি ফাগিৎচাম অব্রাহামনি গিম্মিন আনচিং মুয়াখো আগান্নুয়া? ইনি গিম্মিন বিয়া মুয়াখো নিক্কামিং?
45004002	কামনাসান অব্রাহামখো দোসগ্রি ইন্নে রা·চাকোদে বিনি রাসং দাক্কানি মামুং দংআন। ইন্দিবা ইসলনি মিকখাংও বিনি রাসং দাক্কানি মামুংআন দংজা।
45004003	রংথালগিবা শাস্ত্রও চক্কা দংআ, “অব্রাহাম ইসলনি খাৎথাখো বিবিরা·জক আরো উনি গিম্মিন ইসল বিখো দোসগ্রি ইন্নে রা·চাকজক।”
45004004	কাম দাক্কে মজুরি মান·গিবাদে হ·ন্নানি হং·জা, উয়াদে মা·ন্নাগিবাসা।
45004005	ইন্দিবা জে আন·থাংনি সাক্কাও ফাংচাকগিজা ইসলোসান ফাংচাকা ইসল বিনি উয়া বিবিরা·আনি গিম্মিন বিখো দোসগ্রি ইন্নে রা·চাকা, মুয়ানা বিয়ান পাপীখো দোসগ্রি দাক্কে রা·চাকনা মা·ন্না।
45004006	কামগ্রিন জেখো ইসল দোসগ্রি দাক্কে রা·চাকা দায়ূদবা উয়া মান্দিখো ফাত্তিয়া মান·গিবা ইন্নে আগানা। দায়ূদ আগানা,
45004007	উয়া মান্দিরাং ফাত্তিয়া মান·গিবা, জেরাংনি ইসলমুং বোবিল দাক্কাখো ক্ষেমা দাকজক, জেরাংনি পাপখো ফিনদাপা হং·জক।
45004008	উয়া মান্দি ফাত্তিয়া মান·গিবা, জেনি অন্যায় দাক্কাখো গিত্তেল ক্ষেমা দাকজক।
45004009	জেরাংনি বিগিলখো রাতজক ইনো বিসংখোসান ফাত্তিয়া মান·গিবা ইন্নে আগানামা? বিগিল রাতগিজা মান্দিরাংখোবা আগানজামা? হো·এ, বিসংখোবা ফাত্তিয়া মান·গিবা ইন্নে আগানা, মুয়ানা আনচিং আগানিংআ, “অব্রাহামনি বিবিরা·আনি গিম্মিন বিখো দোসগ্রি ইন্নে রা·চাকামিং।”
45004010	বাসোকো রা·চাকামিং? বিগিল রাতনা স্খাংমা উনি জা·মানো? বিগিল রাতনা স্খাংআন রা·চাকামিং, জা·মানোদে হং·জা।
45004011	বিগিল রাতগিজা বিবিরা·আনি গিম্মিনান ইসল বিখো দোসগ্রি ইন্নে রা·চাকামিং বিনি বিগিল রাত্তা উনিন সাক্ষি আরো উয়া উনি চিন হং·আ। ইন্দাকোদে নিকনা মা·ন্না, বিগিল রাতজাওবা বিবিরা·আনাসান জেরাংখো দোসগ্রি ইন্নে রা·চাকা, অব্রাহাম বিসং গিম্মিকনি ফাগিবা হং·আ।
45004012	ইনাআগ্রেবা বিগিল রাতনা স্খাং অব্রাহাম জেদাক্কে বিবিরা·আনি রামাও রি·নুয়ামিং, বিগিল রাতগিবা জে মান্দিরাং উগিত্তা রি·য়া অব্রাহাম বিসংনিবা ফাগিবা হং·আ।
45004013	ইয়া হা·গিলসাক অব্রাহামনিন হং·নুয়া ইন্নে অব্রাহাম আরো বিনি দেরিচ্ছু-সু·রিচ্ছুরাংচা ইসল খু·রাচাক্কামিং। নিয়ামরাংখো মানিয়ানি গিম্মিন বিচা ইন্দাকে খু·রাচাকজা, ইন্দিবা বিনি বিবিরা·আচান বিখো দোসগ্রি ইন্নে রা·চাকামিং আরো উনি গিম্মিনান উয়ানদাক্কে খু·রাচাক্কামিং।
45004014	নিয়ামখো মানিয়ে সাবা হা·গিলসাকনি বিলখো মা·ন্নোদে বিবিরা·আ চলিগিজা হং·আরিয়া আরো ইসলনি উয়া খু·রাচাক্কানিবা গামচাতানি দংজা,
45004015	মুয়ানা নিয়ামদে ইসলনি শাস্তিখো রিংগামে রা·বাআ। আরো বিবিখো আগান্না রি·য়াংওদে, জেও নিয়াম দংজা উয়ো নিয়াম মানিগিজানি মামুংআন দংজা।
45004016	উনি গিম্মিন মান্দিনি বিবিরা·আ গিত্তা ইয়া খু·রাচাক্কাখো চু·সকেতা, জেদাক্কে ইয়া ইসলনি খা·সাচাক্কানি হ·ন্না গিত্তা হং·না মা·ন্না। আরো উনি গিম্মিন অব্রাহামনি দেরিচ্ছু-সু·রিচ্ছু গিম্মিকনান ইয়া খু·রাচাক্কা বিবিন চু·সকনুয়া। নিয়ামনি নিং·আও দংগিবা মান্দিরাংনাসান ইয়া খু·রাচাক্কা চু·সকনুয়া ইন্দাকেদে হং·জা, জে মান্দিরাং অব্রাহামনি বিবিরা·আ গিত্তান বিবিরা·আ বিসংনাবা ইয়া খু·রাচাক্কা বিবিন চু·সকনুয়া।
45004017	রংথালগিবা শাস্ত্রও জেগিত্তা চক্কা দংআ, “আংআ নাং·খো বাং·আ জাতরাংনি ফাগিবা দাক্কে দনজক,” উয়া গিত্তাদে ইসলনি মিক্রোনও অব্রাহাম আনচিংনি গিম্মিকনিন ফাগিবা। সিগিবাখো জে থাংচাএতা আরো দংগিজাখো জে দংআ ইন্নে আগানা উয়া ইসলখো অব্রাহাম বিবিরা·আমিং।
45004018	জেনসালো ফাআ হং·না গিত্তা খা·দংআ দংজামিং উনসালোবা অব্রাহাম ইসলনি সাক্কাও খা·দংএ বিবিরা·আমিং। ইসল বিনা আগানামিং, “নাং·নি দেরিচ্ছু-সু·রিচ্ছুরাং সিলগানি আস্কিরাং গিত্তা চান্না মান·গিজা দাক্কে বাং·নুয়া।” আরো উয়া খাৎথা গিত্তান অব্রাহাম বাং·আ জাতরাংনি ফাগিবা হং·আমিং।
45004019	বিলসি রিৎচাসামাংনি বুদেফা অব্রাহাম ইখো হা·আইনা মা·ন্নামিং, বিনি বে·এন বিলগ্রি হং·আংজক আরো সারানিবা বি·সা হং·না গিত্তা বিলসি দংজাজক, ইন্দাকোবা অব্রাহামনি বিবিরা·আ নম·জামিং।
45004020	ইসলনি খু·রাচাক্কানি গিম্মিন বিনি গিসিকো মামুং সালোবা খেনচাকা রি·বাজা, বাত্তেসা বিয়া বিবিরা·আও আরোসা বিল্লাকে ইসলখো রাসং দাকনুয়ামিং।
45004021	ইসল জেখো খু·রাচাকজক উখো দাক্কানি বিলবা বিনি দংআ ইন্নে অব্রাহাম চু·সকে বিবিরা·নুয়ামিং।
45004022	ইনি গিম্মিনান অব্রাহামনি বিবিরা·আনি হা·সেল বিখো দোসগ্রি ইন্নে চান্নামিং।
45004023	“দোসগ্রি ইন্নে চান্নামিং,” ইয়া খাৎথাখো অব্রাহামনাসান চকজা,
45004024	আনচিংনি গিম্মিনবা চক্কা। আনচিংনি বিবিরা·আনি গিম্মিন ইসল আনচিংখোবা দোসগ্রি ইন্নে চান্নুয়া, মুয়ানা আনচিংনি গিত্তেল যীশুখো জে সিয়াওনি থাংচাএতামিং আনচিং বিনি সাক্কাওন বিবিরা·আ।
45004025	আনচিংনি পাপনি হা·সেল যীশুখো সিয়ানি জাক্কো হ·ন্নামিং আরো আনচিংখো দোসগ্রি ইন্নে রা·চাকনা বিখো সিয়াওনি থাংচাএতামিং।
45005001	বিবিরা·আচান আনচিংখো দোসগ্রি ইন্নে রা·চাকজক আরো উনি গিম্মিনান গিত্তেল যীশু খ্রীষ্ট গিত্তা ইসল আরো আনচিংনি গিসেপো থম·থমানি হং·জক।
45005002	ইসলনি ইন্দাকা জে খা·সাচাক্কানি রামাও আনচিং দা·আও রি·ইংজক আনচিং খ্রীষ্টও বিবিরা·এ উয়ো সকজক। ইসলনি রাসংখো মা·ন্না খা·দংএ আনচিং খুসি হং·ইংআ।
45005003	ইয়াসান হং·জা, দুকরাংও দংএবা আনচিং খুসি হং·ইংআ, মুয়ানা চাকচিকা দুকনি বিথি হং·আ ইন্নে আনচিং হা·আইয়া,
45005004	চাকচিকানি বিথি খাকখেৎ গিসিক-বেওয়াল আরো খাকখেৎ গিসিক-বেওয়ালনি বিথি খা·দংআ।
45005005	ইয়া খা·দংআ আনচিংখো খ্রাচা·এতজা, মুয়ানা ইসল বিনি হন·গিবা গিসিক রংথালগিবাচা আনচিংনি খা·থংখো বিনি খা·সাচাক্কাচা গাপ্পেতজক।
45005006	জেনসালো আনচিং বিলগ্রিমিং উনসালো খ্রীষ্ট ইসলনা খা·ফাকগিজা মান্দিনা, আগানস্খাওদে আনচিংনা সিচাকজক। খাকখেৎগিবা মান্দিনা সাকসাবা সিচাকজা ইন্নে আগানোন চলিয়া।
45005007	গিপ্পিননা দাকচাকগিবা মান্দিনা সাবা খেনচাকগিজা সিচাকনাবা দংআ।
45005008	ইন্দিবা ইসল আনচিংনা খা·সাআ, উখো খ্রীষ্ট আনচিংনি পাপী দংমিত্তিংওন সিচাকে ফিন্নিকজক।
45005009	ইন্দিদে খ্রীষ্টনি হান·চিচা আনচিংখো দোসগ্রি ইন্নে রা·চাকোদে আনচিং খ্রীষ্টওন ইসলনি শাস্তিওনি জক্কাখো মান·বিবিনুয়া।
45005010	আনচিং ইসলনি বোবিল দংমিত্তিংও বিনি দেফান্থিনি সিয়াওন বিমুং আনচিং নাংরিমজক। ইন্দাকে নাংরিমজক ইন্নে খ্রীষ্টনি সিচাকানা আনচিং পাপওনি জক্কাখো মান·বিবিনুয়া।
45005011	ইয়াসান হং·জা, জেনি গিম্মিন ইসলমুং আনচিং নাংরিমজক উয়া গিত্তেল যীশু খ্রীষ্টও ইসলখো রা·এ আনচিং খুসি হং·ইংআ।
45005012	সাকসা মান্দি গিত্তা হা·গিলসাকো পাপ রি·বামিং আরো উয়া পাপ গিত্তা সিয়াবা রি·বামিং। মান্দি গিম্মিক পাপ দাকজক ইন্নে ইন্দাকে গিম্মিকচান সিয়া সকবাজক।
45005013	মোশিনি নিয়ামখো হ·ন্না স্খাংআন হা·গিলসাকো পাপ দংআমিং, ইন্দিবা নিয়াম দংজাওদে পাপখো পাপ ইন্নে চানজা।
45005014	ইন্দাকোবা আদমওনি মোশিনি সময়ওনা দিপ্পাৎ গিম্মিকনি সাক্কাওন সিয়া শাসন দাক্কামিং। ইসলনি গি·য়েতাখো মানিগিজা জেরাং আদম গিত্তা পাপ দাকজা বিসংনি সাক্কাওবা সিয়া শাসন দাক্কিংআমিং। আদম উয়া রি·বানা আগানগিবা যীশু খ্রীষ্টনি মিকখাং বিমাং হং·আমিং।
45005015	ইন্দিবা ইসলনি ইন্দিনারি হ·ন্না আদমনি পাপ গিত্তা হং·জা। সাকসা মান্দিনি পাপনি হা·সেল বাং·এন সিজক উনোন ইসলনি খা·সাচাক্কা আরো দা·আও সাকসা মান্দিনি খা·সাচাক্কা গিত্তা জে হ·ন্নানি রি·বাজক, উয়াদে গিপ্পিনরাংনা বাদিকে বাং·বাৎজক! উয়া দা·আও সাকসা মান্দি হং·জক যীশু খ্রীষ্ট।
45005016	ইসলনি হ·ন্না আদমনি পাপনি বিথি গিত্তা হং·জা, মুয়ানা মিংসা পাপখো বিচাল দাক্কানি গিম্মিন গিম্মিক মান্দিন শাস্তি মা·ন্না খ্রাগিবা হং·জক, ইন্দিবা দোসগ্রি দাক্কে ইসলনি রা·চাকাখো মা·ন্না খ্রাগিবা হং·না খা·সাচাক্কানি ইয়া হ·ন্না, ইয়াদে বাং·আ পাপনি হা·সেলো রি·বাজক।
45005017	সাকসা মান্দিনি পাপ দাক্কানি গিম্মিন সিয়া উয়া সাকসাওন শাসন দাকনা হা·বাচেংআমিং। ইন্দিবা জেরাং বাং·এ ইসলনি খা·সাখো আরো দোসগ্রি দাক্কে বিনি রা·চাকাখো মা·ন্না খ্রাআখো মা·ন্না, বিসং উয়া সাকসা মান্দিনি, আগানস্খাওদে যীশু খ্রীষ্টও জাংগিনি চু·সকাচা শাসন দাকবিবিনুয়া।
45005018	ইন্দাকোদে মিংসা পাপচা জেদাক্কে গিম্মিক মান্দিখোন শাস্তি মা·ন্না খ্রা ইন্নে চানজক, উয়ানদাক্কে মিংসা খাকখেৎ কামচা গিম্মিক মান্দিখোন দোসগ্রি ইন্নে রা·চাকনাবা থারিজক আরো ফাংনাজলনি জাংগি উনি বিথি হং·আ।
45005019	জেদাক্কে সাকসা মান্দিনি মানিগিজানি গিম্মিন বাং·আখোন পাপী ইন্নে চান্নামিং, উয়ানদাক্কে সাকসা মান্দিনি মানিয়াচা বাং·আখোন দোসগ্রি দাক্কে রা·চাকনুয়া।
45005020	খ্র্রাগিজা কাম বাং·খানা ইন্নে নিয়ামখো হন·জক, ইন্দিবা খ্রাগিজা কাম জেও বাং·জক উয়ো ইসলনি খা·সাচাক্কা বাং·জক।
45005021	ইনি গিম্মিনান উয়া খা·সাচাক্কা বাং·জক জেগিত্তা সিয়াও পাপ শাসন দাক্কামিং, উগিত্তা মান্দিখো দোসগ্রি ইন্নে রা·চাকে দা·আও বিনি খা·সাচাক্কা শাসন দাকনা মা·ন্না; আরো আনচিংনি গিত্তেল যীশুও ফাংনাজলনি জাংগিখো মা·ন্না উনি বিথি হং·আ।
45006001	ইন্দাকোদে আনচিং ইখো আগান্নুয়ামা, ইসলনি খা·সাচাক্কা বাৎখানা ইন্নে আনচিং পাপ দাকখুনুয়া?
45006002	হং·জা। পাপনি দাবিচা আনচিংদে সিজকান; ইন্দিদে বাদিকে দাক্কে আনচিং পাপনি রামাওনা রি·নুয়া?
45006003	আনচিং জেরাং খ্র্রীষ্ট যীশুও রিপ্পলজক আনচিং বিনি সিয়াও দংফাএন উখো দাকজক ইন্নে ইয়া খাৎথাখো না·সং হা·আইজামা?
45006004	আরো উনি গিম্মিন উয়া রিপ্পলাচা খ্রীষ্টমুং সিফাএ আনচিংনিবা গোপরাম হং·জক, ফাগিবা ইসল বিনি রাসংচা জেগিত্তা খ্রীষ্টখো সিয়াওনি থাংচাএতামিং উগিত্তা আনচিংবা জেদাক্কে গিত্তাল জাংগিনি রামাও রি·না মা·ন্না।
45006005	খ্রীষ্টমুং সিফাএ বিমুং আনচিং নাংরিমজক ইন্নে বিয়া জেদাক্কে সিয়াওনি থাংচাজক, উয়ানদাক্কেন আনচিংবা বিমুং থাংচানুয়া।
45006006	আনচিং ইখো হা·আইয়া, আনচিংনি পাপ-বেওয়ালখো গিম্মায়েতনান আনচিংনি গিৎচাম ‘আংআ’খো খ্রীষ্টমুং চিসলো দাৎখাপজক জেদাক্কে আনচিংখো পাপনি নকখল হং·এ দংনা নাংজা;
45006007	মুয়ানা সিগিবাদে পাপওনি জকজক।
45006008	আনচিং খ্রীষ্টমুং সিজক ইন্নে বিমুং থাংচানুয়া ইখো বিবিরা·আ।
45006009	আনচিং হা·আইয়া খ্রীষ্টখো সিয়াওনি থাংচাএতামিং ইনি গিম্মিন বিয়া মামুং দাক্কেবা সিজানুয়া, আগানস্খাওদে বিনি সাক্কাও সিয়ানি মামুং বিল দংজাজক।
45006010	বিয়া পাপনি গিম্মিনান সিজক; বিনি সাক্কাও পাপনি মামুং দাক্কানি দংজাজক। আরো দা·আও বিয়া থাংচাএ ইসলনা থাংএ দংআ।
45006011	উয়ানদাক্কেন ইয়া খাৎথাও ফাংচাকবো, খ্রীষ্ট যীশুমুং নাংরিমজক ইন্নে পাপনি দাবিচা না·সংবা সিজক, আরো দা·আও ইসলনি গিম্মিন না·সংবা থাংএ দংআ।
45006012	ইনি গিম্মিন সিয়ানি নিং·আও দংগিবা না·সংনি ইয়া বে·এননি সাক্কাও পাপখো দা·আ শাসন দাকনা হ·ন্নাবো। হ·ন্নোদে না·সংনি বে·এননি নামগিজা হা·সিকানি নিং·আওন না·সং রি·নুয়া।
45006013	বে·এননি মামুং বাকখোন নামগিজা কামখো দাক্কানি জাকরিমরা গিত্তা পাপনি জাক্কো দা·আ হ·ন্নাবো। ইন্দিবা সিয়াওনি থাংচাগিবা মান্দি গিত্তা না·সং ইসলনি জাক্কো আন·থাংথাংখো হন·খামবো আরো খাকখেৎ কামখো দাক্কানি জাকরিমরা গিত্তা না·সংনি বে·এন গিম্মিকখোন ইসলনা হন·খামবো।
45006014	না·সংদে পাপনি নকখল হং·জা, মুয়ানা না·সং ইসলনি খা·সাচাক্কানি নিং·আওসা দংআ, নিয়ামনি নিং·আওদে হং·জা।
45006015	ইন্দিবা নিয়ামনি নিং·আও দংগিজা খা·সাচাক্কানি নিং·আও দংজক ইন্নে আনচিং পাপ দাকনুয়ামা? হং·জাস্রাং।
45006016	না·সং ইখো হা·আইজামা, জেনসালো না·সং নকখল গিত্তা আন·থাংথাংখো সানিবা জাক্কো হ·ন্না আরো বিনি গি·য়েতাখো মানিয়ে দংআ উনসালো না·সং বিনি নকখল হং·আরিয়া? উয়ানদাক্কে না·সং পাপনি নকখল হং·এ সিনুয়া, হং·জাওদে ইসলনি নকখল হং·এ খাকখেৎ কামখো দাকনুয়া।
45006017	ইন্দিবা ইসলখো মিৎথেলনা, মুয়ানা না·সং পাপনি নকখল হং·আমিং ইন্দাকোবা জেখো না·সংনা স্খিজক খা·থং গিম্মিকচা না·সং উখো মানিজক।
45006018	পাপওনি জক্কে না·সংদে খ্রাগিবানি নকখল হং·জক।
45006019	মান্দিরাংনি বিলগ্রিনা আংআ খাৎথারাংখো মান্দিরাং জেগিত্তা হা·আইনুয়া উগিত্তা আগানিংজক। স্খাংও না·সং জেদাক্কে বাং·এ খ্রাগিজা কামরাংখো দাকনা ইন্নে আন·থাংথাংনি বে·এনখো রংথালগিজা আরো খ্রাগিজানি নকখল দাক্কামিং, উয়ানদাক্কেন দা·আও রংথালাও দাল·রোরোনা না·সংনি বে·এনখো খ্রাগিবা কামনি নকখল দাক্কে থারিবো।
45006020	জেনসালো না·সং পাপনি নকখল হং·আমিং উনসালো না·সং খাকখেৎনি নকখল হং·জামিং।
45006021	স্খাংনি জে কামরাংনি খাৎথাখো চানচিএ দা·আও না·সং খ্রাচা·আংআ উয়া কামরাংওনি না·সংনি মুয়া লাভ হং·নুয়ামিং? উনি বন·খামগিবা বিথি হং·জক সিয়া।
45006022	ইন্দিবা দা·আও না·সং পাপওনি জক্কাখো মা·ন্নে ইসলনি নকখল হং·জক। ইনি গিম্মিন ইয়ান লাভ হং·জক, না·সং রংথালাও দাল·রোরোংজক, আরো উনি বন·খামগিবা বিথি হং·জক ফাংনাজলনি জাংগি।
45006023	পাপ জেখো মজুরী হ·ন্না উয়াদে সিয়া হং·আ, ইন্দিবা ইসল জেখো হ·ন্না উয়া আনচিংনি গিত্তেল খ্রীষ্ট যীশুও ফাংনাজলনি জাংগি।
45007001	জংআদারাং, না·সংদে নিয়ামখো হা·আইয়ান। মান্দিনি থাংএ দংআ দিপ্পাৎসান মান্দিনি সাক্কাও নিয়ামনি বিল দংআ ইন্নে না·সং হা·আইজামা?
45007002	সেগিবা থাংএ দংআ দিপ্পাৎসান জিকগিবা বিমুং নিয়ামচা খাআ দংআ। ইন্দিবা সেগিবানি সিয়ানি জা·মানো উয়া নিয়ামওনি জিকগিবা জক্কাখো মা·ন্না।
45007003	উনি গিম্মিন সে থাংএ দংমিত্তিংও জিকগিবা সাকগিপ্পিনখো বিয়াওদে বিখো থি·ল্লেকগিবা ইন্নে আগানা। ইন্দিবা বিনি সেগিবা সিয়োদে বিয়া উয়া নিয়ামওনি জক্কাখো মা·ন্না। আরো উনো বিয়া সাকগিপ্পিনখো বিয়াওদে বিয়া থি·ল্লেকগিবা হং·জা।
45007004	উয়ানদাক্কেন আংনি জংআদারাং, খ্রীষ্টনি বে·এনো মোশিনি নিয়ামরাংচা না·সংবা সিজক। উনি গিম্মিন সিয়াওনি জেখো থাংচাএতজক না·সং উয়া যীশু খ্রীষ্টনিন হং·আ, জেগিত্তা ইসলনি গিম্মিন না·সংনি জাংগি বিথিগ্মাং হং·আ।
45007005	জেনসালো আনচিং পাপ-বেওয়ালনি নিং·আও দংআমিং উনসালো নিয়াম আনচিংনি গিসেপো পাপ দাকনা হা·সিকেতনুয়ামিং আরো উয়া হা·সিকারাং আনচিংনি বে·এনো কাম দাকনুয়ামিং; উনি গিম্মিন আনচিংনি জাংগি সিনা বিথি নাংনুয়ামিং।
45007006	উনো আনচিংখো জে খায় রা·রিকনুয়ামিং উনি দাবিচা আনচিংদে সিজক। উনি গিম্মিন দা·আও আনচিং নিয়ামওনি জকজক। উনি গিম্মিন আনচিং দা·আও চকগিবা নিয়ামনি উয়া গিৎচাম রামানি নকখল হং·জা, ইন্দিবা গিসিক রংথালগিবানি হন·গিবা গিত্তাল রামানি নকখল হং·জক।
45007007	ইন্দিদে নিয়াম নামজা ইন্নে আনচিং আগান্নুয়ামা? হং·জাস্রাং; ইন্দিবা ইয়া খাৎথাদে থিক, নিয়াম দংজাওদে পাপখো আংআ হা·আইজানুয়ামিং। “দা·আ মাদ্দুয়া,” ইয়া খাৎথাখো নিয়াম আগানজাওদে মাদ্দুয়া মুয়া হং·আ উখো আংআ হা·আইজানুয়ামিং।
45007008	ইন্দিবা পাপ উয়া গি·য়েতানি হা·সেল আংনি গিসেপো মাদ্দুয়াখো মিকরাকেতজক, মুয়ানা নিয়াম দংজাওদে পাপ সিয়া গিত্তা গা·আকে দংআ।
45007009	আংনি জাংগিও নিয়াম রি·বানা স্খাং আংআ থাংএন দংআমিং, ইন্দিবা উয়া গি·য়েতা রি·বাওন পাপবা থাংচাজক,
45007010	আরো আংআবা সিজক। জে গি·য়েতানি গিম্মিন জাংগিখো মা·ন্নুয়ামিং উয়া আংনা সিয়াখো রা·বাজক,
45007011	মুয়ানা উয়া গি·য়েতানি চলখো রা·এ পাপ আংখো থকাইজক, আরো উয়া গি·য়েতাচান পাপ আংখো সিয়েতজক।
45007012	ইন্দাকোবা ইয়া খাৎথাদে থিক হং·আ, নিয়াম রংথালা আরো উনি গি·য়েতাবা রংথালা, খ্রাগিবা আরো নাম্মেতগিবা হং·আ।
45007013	ইন্দিদে দাকচাকানি হং·গিবাচান আংআ সিজকমা? মামুং দাক্কেবা হং·জা, ইন্দিবা নাম্মেতগিবাচান পাপ আংখো সিয়েতজক, জেগিত্তা পাপ হং·বিবিয়াখো হা·আইনা মা·ন্না। পাপ বাসিকিন নামজাস্রাং উখো গি·য়েতাচান হা·আইনা মা·ন্না।
45007014	আনচিং হা·আইয়া নিয়াম গিসিকনি, ইন্দিবা আংআ পাপ-বেওয়ালনি নিং·আও দংআ ইন্নে পাপনি নকখল হং·জক।
45007015	আংআ মুয়াখো দাক্কিংআ উখো আংআ আন·থাংআন হা·আইজা, মুয়ানা আংআ জেখো দাকনা হা·সিকা উখোদে দাকজা বাত্তেসা জেখো মিৎচিয়া উখোন দাক্কা।
45007016	দাকনা হা·সিকগিজাখো আংআ দাক্কোন নিয়াম নাম্মা ইন্নে আংআ খু·রাচাক্কা।
45007017	ইন্দাকোদে নিকনা মা·ন্না, আংআ আন·থাংআন ইখো দাকজাংআ, ইন্দিবা আংও জে পাপ দংআ, উয়ান আংখো ইখো দাক্কেতিংআ।
45007018	আংআ হা·আইয়া, আংনি পাপ-বেওয়ালও নাম্মানি মামুংবা দংজা। নামবিবিয়াখো দাকনা আংআ হা·সিকা ইন্দিবা বিল দংজা।
45007019	জে নাম্মা কামরাংখো আংআ দাকনা হা·সিকা উখোদে দাকজা, ইন্দিবা দাকনা হা·সিকজা উয়া নামগিজা কামরাংখোন আংআ দাক্কিংআ।
45007020	দাকনা হা·সিকগিজাখো আংআ দাক্কোদে উখো আংআ আন·থাংদে দাকজা, ইন্দিবা আংও দংগিবা পাপআন আংখো উখো দাক্কেতা।
45007021	ইন্দাকোদে আংআ আন·থাংও নিয়াম মিংসাখো কাম দাক্কাখো নিক্কিংআ। ইয়ান উয়া নিয়াম- আংআ নাম্মাখো দাকনা হা·সিকজোকনোন নামগিজা আংও দংফাংআ।
45007022	আংনি খা·থং ইসলনি নিয়ামনা হান·সেংআ;
45007023	ইন্দাকোবা আংআ নিকনা মা·ন্না, মিংসা দিংথাং দাকগিবা নিয়াম আংনি বে·এনো কাম দাক্কিংআ। নামগিবাখো নাম্মা ইন্নেন আংনি গিসিক রা·চাকা, ইন্দিবা দিংথাং দাকগিবা ইয়া নিয়াম আংনি গিসিকনি সাক্কাও দাকগ্রিকিংআ আরো আংখো বন্দি দাক্কে দন্নিংআ। আংও দংগিবা পাপ ইয়া নিয়ামনিন হং·আ।
45007024	বাদাকগিবা রাসংগ্রি মান্দি আংআ! আংও দংগিবা ইয়া সিয়েতগিবা পাপ-বেওয়ালনি জাক্কোনি সা আংখো জক্কেৎনুয়া?
45007025	ইসল আংখো জক্কেৎজক ইন্নে আনচিংনি গিত্তেল যীশু খ্রীষ্টও আংআ ইসলখো মিৎথেলা। ইন্দাকোদে নিকনা মা·ন্না, গিসিকওনি আংআ ইসলনি নিয়ামনি নকখল, ইন্দিবা পাপ গিসিকওনি আংআ পাপনি নিয়ামনি নকখল।
45008001	জেরাং খ্রীষ্ট যীশুমুং নাংরিমজক বিসংখো ইসল শাস্তি মা·ন্না খ্রা ইন্নে চানচিজানুয়া।
45008002	জাংগি হন·গিবা গিসিক রংথালগিবানি নিয়ামান আংখো খ্রীষ্ট যীশুও পাপ আরো সিয়ানি নিয়ামওনি জক্কেৎজক।
45008003	মান্দিনি পাপ-বেওয়ালনি হা·সেল নিয়াম বিলগ্রি হং·জকমিং, আরো উনি গিম্মিন নিয়াম জেখো দাকনা মান·জাজক ইসল আন·থাং উখো দাকজক। পাপখো হা·রিকেতনা বিয়া আন·থাংনি দোসগ্রি দেফান্থিখো মান্দিনি গিসিকখো হ·ন্নে ওয়াত্তেতজক আরো বিনি দেফান্থিনি সিয়াও পাপখো বিচাল দাক্কে উনি বিলখো হা·রিকজক।
45008004	বিয়া ইনি গিম্মিনান ইন্দাকে দাকজক জেদাক্কে পাপ-বেওয়ালনি নিং·আও রি·গিজা গিসিক রংথালগিবানি নিং·আও রি·য়ানি গিম্মিন আনচিংও নিয়াম চু·সকনা মা·ন্না।
45008005	জেরাং পাপ-বেওয়ালনি নিং·আও দংআ বিসংনি গিসিক পাপ-বেওয়াল জেখো হা·ম্মা উখোন দাকনা হা·সিকা; আরো জেরাং গিসিক রংথালগিবানি নিং·আও দংআ বিসংনি গিসিক রংথালগিবা গিসিক জেখো হা·ম্মা উখোন দাকনা হা·সিকা।
45008006	পাপ-বেওয়ালনি হা·ম্মা গিত্তা দাকগিবানি বিথি হং·জক সিয়া, আরো গিসিক রংথালগিবানি হা·ম্মা গিত্তা দাকগিবানি বিথি হং·জক জাংগি আরো থম·থমা।
45008007	জে গিসিক পাপ-বেওয়ালনি হা·ম্মা গিত্তা দাকনা হা·সিকা, উয়া গিসিকদে ইসলনা চাকজা, মুয়ানা উয়াদে ইসলনি নিয়ামখো মানিনা হাম·জা মানিনাবা মান·জা।
45008008	উনি গিম্মিন পাপ-বেওয়ালনি নিং·আও দংগিবারাং ইসলখো খুসি দাকনা মান·জা।
45008009	ইন্দিবা ইসলনি গিসিক না·সংনি খা·থংও দংওদে না·সং পাপ-বেওয়ালনি নিং·আও হং·জা ইন্দিবা গিসিক রংথালগিবানি নিং·আওসা হং·আ। জেনি খা·থংও খ্রীষ্টনি গিসিক দংজা বিয়া খ্রীষ্টনি হং·জা।
45008010	ইন্দিবা খ্রীষ্ট না·সংনি খা·থংও দংওদে পাপনি হা·সেল না·সংনি বে·এন সিয়ানি নিং·আও দংওবা না·সংনি গিসিকদে থাংআ, মুয়ানা ইসল না·সংখো দোসগ্রি ইন্নে রা·চাকজক।
45008011	যীশুখো সিয়াওনি থাংচাএতগিবা উয়া ইসলনি গিসিক না·সংনি খা·থংও দংওদে ইসল উয়া গিসিকচা সিয়ানি নিং·আও দংগিবা না·সংনি বে·এনখোবা থাংচাএতনুয়া।
45008012	উনি গিম্মিন জংআদারাং, আনচিং গ্রো নাংগিবা, ইন্দিবা পাপ-বেওয়ালচাদে হং·জা। পাপ-বেওয়ালনি নিং·আও দংএ আনচিংনি রি·না নাংজানুয়া।
45008013	না·সং পাপ-বেওয়ালনি নিং·আও রি·ওদে না·সং ফাংনাজলনা সিনুয়া। ইন্দিবা গিসিক রংথালগিবাচা বে·এননি গিম্মিক খ্রাগিজা কামখো ব·ন্নেতোদে ফাংনাজলনা থাংএ দংনুয়া,
45008014	মুয়ানা জেরাং ইসলনি গিসিকনি রি·দিলাচা রি·য়া বিসংআন ইসলনি দেদ্রাং হং·আ।
45008015	না·সংদে নকখলনি গিসিকখো মান·জা জেনি হা·সেল খেন্নুয়া; জে না·সংখো দেদ্রাং হং·খানা বিল হন·জক না·সং উয়া ইসলনি গিসিকখো মান·জক। উনি গিম্মিনান ইসলখো আনচিং আপফা ইন্নে রিক্কামা।
45008016	আনচিং ইসলনি দেদ্রাং ইন্নে গিসিক রংথালগিবা আন·থাংবা আনচিংনি খা·থংও সাক্ষি হ·ন্নিংজক।
45008017	আনচিং দেদ্রাং হং·এ দংওদে ইসল বিনি দেদ্রাংনা জেখো হ·ন্না খু·রাচাকজক আনচিং উখো মা·ন্নুয়া। খ্রীষ্টন ইসলচাখো উখো মা·ন্নুয়া আরো আনচিংবা বিমুং উখো মা·ন্নুয়া, মুয়ানা আনচিং খ্রীষ্টমুং দুক চাক্কোদে বিমুং রাসংখোবা মা·ন্নুয়া।
45008018	আংআ হা·আইয়া, আনচিং জা·মানো জে রাসংখো মা·ন্নুয়া উখো থসুসাওদে আনচিংনি দা·আওনি দুক চাক্কা মামুংবা হং·জা।
45008019	ইসলনি দেদ্রাং বাসোকো উয়া রাসংও ফারাকনুয়া উনি গিম্মিন থারিগিবা গিম্মিক খা·দংআখো রা·এ নিচাকসোএ দংআ,
45008020	মুয়ানা থারিয়ানি মিকসংআন নাসিনাদা হং·আরিজক। আন·থাংনি হা·সিকাও ইয়া হং·জা, ইসলান বিখো বিথিগ্রি হং·আনি জাক্কো ওয়াত্তেতজক। উমুং ইখোবা খা·দংএতজক,
45008021	গিম্মাওনি জক্কে ইয়া থারিগিবারাং সালসাদে ইসলনি দেদ্রাংনি রাসংনি জাকগিত্তেলখো মা·ন্নুয়া।
45008022	আনচিং হা·আইয়ান থারিগিবা গিম্মিকান দা·আওবা বিল্লংএ হান·ফাকানি সা·দিকানা দাক্কিংজক।
45008023	ইয়াসান হং·জা, ইন্দিবা জে রাসংখো জা·মানো মা·ন্নুয়া উনি স্খাংগিবা বিথি গিত্তা গিসিক রংথালগিবাখো মা·ন্নে আনচিং আন·থাংবা খা·থংও মা·আমিংআ। আরো উয়া সালনা সেংএ দংআ জেনসালো আনচিংখো ইসলনি দেদ্রাং গিত্তা ফারাকনুয়া, আগানস্খাওদে ব·ন্নাংআনি জাকওনিখো আনচিংখো জক্কেৎনুয়া।
45008024	পাপওনি জক্কে আনচিং ইয়া খা·দংআখোন মান·জক। জেনা আনচিং খা·দংএ দংআ উখো মা·ন্নোদে খা·দংআনি মুয়াবা দংআ। জেখো মান·জক, উনা সা খা·দংএ দংআ?
45008025	ইন্দিবা মান·গিজাগিবানা আনচিংনি খা·দংআ দংওদে উনা আনচিং চাকচিকে সেং·এ দংআ।
45008026	ইনা আগ্রেবা আনচিংনি বিলগ্রিও গিসিক রংথালগিবা আনচিংনা দাকচাকা। মুয়াখো আগানে বি·নুয়া আনচিং উখো হা·আইজা, ইন্দিবা খু·সুকচা জেখো আগান্না মান·জা গিসিক রংথালগিবা আন·থাংআন আনচিংনি হং·এ মল·মলা।
45008027	মান্দিনি খা·থংখো সান্দিয়ে নিগিবা গিসিক রংথালগিবানি খাৎথাখোবা হা·আইয়া, মুয়ানা গিসিক রংথালগিবা ইসলনি হা·সিকা গিত্তান ইসলনি মান্দিরাংনা মল·মলচাকা।
45008028	আনচিং হা·আইয়া ইসলনা জেরাং খা·ফাকা, আগানস্খাওদে ইসল আন·থাংনি মিকসংআ গিত্তা জেরাংখো রিক্কামজক বিসংনি নাম্মানা গিম্মিকান আপসান দাক্কে কাম দাক্কিংজক।
45008029	ইসল জেরাংখো স্খাংআন বাচ্ছিয়ে রা·আমিং বিসংখো বিয়া বিনি দেফান্থি গিত্তা হং·খানা স্খাংআন থারিসোএ দন্নামিং, জেদাক্কে উয়া দেফান্থি বাং·আ জংআদারাংনি গিসেপো দেজাক্রা হং·না মা·ন্না।
45008030	জেরাংখো বিয়া স্খাংআন থারিসোজক বিসংখো বিয়া রিক্কামজক; রিক্কামগিবারাংখো দোসগ্রি ইন্নেবা রা·চাকজক; জেরাংখো দোসগ্রি ইন্নে রা·চাকজক বিসংনা বিয়া রাসংখোবা হন·জক।
45008031	ইন্দাকোদে ইরাংনি গিম্মিন আনচিং মুয়াখো আগান্নুয়া? ইসল আনচিংনা চাক্কোদে আনচিংনা নামগিজাখো দাকনা সাবা দংআ?
45008032	ইসল আন·থাংনি দেফান্থিখোবা ওয়াতজাজক ইন্দিবা আনচিং গিম্মিকনা বিখো সিয়ানি জাক্কো হন·চাকজক। ইন্দাকোদে বিয়া দেফান্থিমুং আরোবা গিম্মিকখোবা হন·চাকজানুয়ামা?
45008033	ইসল জেরাংখো বাচ্ছিয়ে রা·জক বিসংখো সা নালিশ দাকনুয়া? ইসল আন·থাংআন বিসংখো দোসগ্রি ইন্নে রা·চাকজক।
45008034	সা বিসংখো দোসি দাকনুয়া? জে সিজকমিং আরো জেখো সিয়াওনি থাংচাএতজক উয়া খ্রীষ্ট যীশু দা·আও ইসলনি জাক্রাচাবাক্কা দংআ আরো আনচিংনা মল·মলিংজক।
45008035	ইন্দাকোদে খ্রীষ্টনি খা·সাওনি আনচিংখো চে·ল্লেতনা গিত্তা মুয়া দংআ? গিসিকনি সা·দিকা? গিচ্চিয়েতা? অকখ্রিয়া? বা·রাচলানা দিল্লা? হং·সিয়া? সিয়া?
45008036	রংথালগিবা শাস্ত্রও চক্কা দংআ, নাং·নি হা·সেল ফাংনান চিংখো স·ওতে গাল্লিংজক; মান্দিরাং চিংখো রাসতে গালগিবা মেষ গিত্তান চানচিয়া।
45008037	ইন্দিবা না·সংনা জে খা·সাআ বিচা আনচিং চু·গিম্মিক দাক্কে হামজক।
45008038	আংআ ইখো নাম্মেদাক্কেন হা·আইয়া, সিয়া বা জাংগি, সালগিনি সা·গ্রে বা শয়তাননি সা·গ্রে, দা·আওরোরোনি বা জা·মানোনি মামুং বা দিংথাং দাকগিবা বিল,
45008039	বা সিলগা সাক্কানি বা হা·গিলসাক হা·নিংআনি মামুং, আরোবা থারিয়া গিম্মিকোনি মামুংআন আনচিংখো ইসলনি খা·সাওনি জিত্তেতনা মান·জানুয়া। ইসলনি ইয়া খা·সা আনচিংনি গিত্তেল খ্রীষ্ট যীশুও দংআ।
45009001	খ্রীষ্টমুং নাংরিমে আংআ আগানিংজক, খা·থংথাংও আংআ নাম্মেন দুক আরো সা·দিকাখো মান·বিংজক, আরো ইয়া খাৎথাদে বিবি, বু·আ হং·জা। আংনি গিসিকবা গিসিক রংথালগিবামুং আপসান হং·এ উয়া আপসানখোন সাক্ষি হন·ফাংজক।
45009003	আংনি জংআদারাংখো দন্নে, আগানস্খাওদে জেরাং আংনি জাতস্খানি মান্দি বিসংখো দন্নে মা·ন্নোদে আংআ আন·থাংআন খ্রীষ্টওনি চে·ল্লাংআনি শাপখো রা·চাকনুয়ামিং।
45009004	বিসংদে ইস্রায়েল জাতনি মান্দি। ইসল বিসংখো দেফান্থি হং·আনি বিলখো হন·জক, আন·থাংনি রাসংখো ফিন্নিকজক, বিসংনা খু·রাচাক্কাখো থারিজক, নিয়ামরাংখো হন·জক, বিনা দাকচাকে হ·ন্নানি আরো অলাখিয়ানি চলখো থারিজক আরো বাং·এ মানচান খু·রাচাকজক।
45009005	ইসলনা খা·ফাকগিবারাং বিসংনিন ফাগিৎচামরাং হং·আমিং আরো খ্রীষ্ট মান্দি হং·এ বিসংনিন মা·চংও আৎচিয়ামিং। বিয়ান ইসল, জেআন গিম্মিকনি সাক্কাও; রাসং গিম্মিক ফাংনাজলনা বিনিন হং·আ। আমেন।
45009006	ইসলনি খাৎথা বু·আ হং·জক ইন্দাকে হং·জা, মুয়ানা ইস্রায়েল জাতও আৎচিগিবা গিম্মিকান চং·মত ইস্রায়েল হং·বিবিজা।
45009007	অব্রাহামনি মা·চংনি ইন্নেন বিসং বিনি চং·মত দেদ্রাং হং·আ ইয়াদে হং·জা, বাত্তেসা রংথালগিবা শাস্ত্রনি খাৎথা গিত্তা, “ইস্‌হাকনি মা·চংখোন নাং·নি মা·চং ইন্নে চান্নুয়া।”
45009008	ইনি অর্থ হং·জক, ইস্রায়েল জাতনি গিসেপো আৎচিয়ানা সাবা ইসলনি দে হং·আ ইয়াদে হং·জা, ইন্দিবা ইসলনি খু·রাচাক্কা গিত্তা জেরাং আৎচিজক বিসংখোন অব্রাহামনি দেরিচ্ছুনি ইন্নে চান্নুয়া।
45009009	ইয়ান উয়া খু·রাচাক্কা- “থিক সময়ও আংআ রি·বাফিলনুয়া আরো সারানি সাকসা মি·আসা বি·সা হং·নুয়া।”
45009010	ইয়াসান হং·জা, রিবিকানি সা·চাপ দেদ্রাং মি·আসা সাকসানিন বি·সামিং।
45009011	আনচিংনি ফাগিৎচাম ইস্‌হাকান উয়া মি·আসা। উয়া বি·সা সাকগ্মিনি আৎচিয়ানি স্খাং জেনসালো বিসং নাম্মা নামজা মামুংখোন দাকখুজা ইসল উনোন রিবিকাখো আগানামিং, “দাল·গিবা চনগিবানি নকখল হং·নুয়া।” ইচা ইসল ফিন্নিকামিং, আন·থাংনি মিকসংআখো চু·সকেৎনা বিয়ান বাচ্ছিয়ে রা·আ; মামুং কামনি হা·সেল বিয়া উখো দাকজা বাত্তেসা বিনি হা·সিকা গিত্তান বিয়া মান্দিখো রিক্কামা।
45009013	আরো উনি গিম্মিন রংথালগিবা শাস্ত্রও চক্কা দংআ, “যাকোবখো আংআ খা·সাজক, ইন্দিবা এষৌখো জেগালজক।”
45009014	ইন্দাকোদে ইসল অন্যায় দাক্কিংআ ইন্নে আনচিং ইন্নুয়ামা? হং·জাস্রাং। বিয়া মোশিনা আগানামিং,
45009015	“আংআ জেনা হা·সিকা বিনা খা·সানুয়া, জেনা হা·সিকা বিনা খা·সাচাকনুয়া।”
45009016	ইন্দাকোদে ইয়া দারাংনি হা·সিকানি সাক্কাও ফাংচাকজা, ইসলনি খা·সাচাক্কাওন ফাংচাকা।
45009017	রংথালগিবা শাস্ত্রও ইসল ফরৌণনা ইয়া খাৎথাখো আগানামিং, “আংআ নাং·খো রাজা দাকজক জেদাক্কে নাং·মুং আংনি বেওয়ালচা আংনি বিলখো ফিন্নিকনা মা·ন্না আরো হা·গিলসাক গিম্মিকো জেদাক্কে আংনি বিমুংখো আগানফ্রাকা হং·আ।”
45009018	ইন্দাকোদে নিকনা মা·ন্না, ইসল আন·থাংনি হা·সিকা গিত্তা সানাবা খা·সাচাক্কা আরো সানিবা খা·থংখো রাক্কেতা।
45009019	না·সংওনি সাবা আংখো সিং·নাবা দংআ, “ইন্দিদে ইসল মান্দিনি দোসখো মুয়ানা রি·ম্মা? সাবা ইসলনি মিকসংআখো ফেং·না মা·ন্নামা?”
45009020	উনা আংআ ইন্দাকে আগানচাকনুয়া, না·আদে মান্দি; ইসলনি খু·সুকনি সাক্কাও খু·সুক আগান্না না·আ সা? সাকসা মান্দি মামুংখো থারিওদে উয়া থারিগিবা বস্তু বিখো সিং·না মা·ন্নামা, “মুয়ানা আংখো ইন্দাকে থারিজক?”
45009021	হা·আ থম·সানোনিখো দিংথাং দিংথাং দনচাকানিখো থারিনা কুমারনি বিল দংজামা- বাগিবা মান্দিরা·আনি কামনা বা বাগিবা মান্দিরা·গিজানি কামনা?
45009022	উয়ানদাক্কেন ইসল বিনি খা·আওনাংআ আরো বিলখো ফিন্নিকনা হা·ম্মামিং; ইন্দাকোবা জে মান্দিরাংনি সাক্কাও বিনি খা·আওনাংআখো ফারাকনুয়া, বিসংখো বিয়া নাম্মেন চাকচিকজক। ব·ন্নাংআন ইয়া মান্দিরাংনি মিংসা মা·মাং মা·ন্নানি হং·আমিং।
45009023	দা·আবা বিয়া বিনি বন·চাংগিজা রাসংনি খাৎথাখোবা হা·আইএতনা হা·ম্মামিং। জেরাংনা বিয়া খা·সাচাক্কা বিসংনা বিয়া বিনি রাসংখো মান·খানা স্খাংআন থারিসোএ দন্নামিং।
45009024	আনচিংআন উয়া খা·সাচাক্কানি মান্দি হং·আ। বিয়া আনচিংখো যিহূদীরাংওনিখোসান রিক্কামজা, গিপ্পিন জাতরাংওনিখোবা রিক্কামা।
45009025	আগানসোগিবা হোশেয়নি খি·তাপো ইসল আগানজক, “জেরাং আংনি হং·জা বিসংখো আংআ আংনি মান্দি ইন্নে রিক্কামনুয়া, আরো জেখো আংআ খা·সাজাজক বিখো আংআ আংনি খা·সাগিবা মিচিক ইন্নে রিক্কামনুয়া।
45009026	জে হা·দামও বিসংখো আগানামিং, ‘না·সং আংনি মান্দি হং·জা,’ উয়ো বিসংখো থাংগিবা ইসলনি দেদ্রাং ইন্নে ইন্নুয়া।”
45009027	আগানসোগিবা যিশাইয় ইস্রায়েল জাতনি গিম্মিন আগানামিং, “ইস্রায়েলনি মান্দিরাং সাগাল রিক্কামনি হান·চেং গিত্তা বাং·বিওবা বিসংওনি মংসংগিবা বাকসান জক্কাখো মা·ন্নুয়া।
45009028	গিত্তেল থেংরিন হা·গিলসাকনি মা·ন্না খ্রাগিবা শাস্তিখো চু·গিম্মিক দাক্কে হ·ন্নুয়া।”
45009029	যিশাইয় আরোবা আগানামিং, “দাল·বাৎস্রাংগিবা গিত্তেল মিত্তাম বিৎচ্রিখো আনচিংনা দন্নাংজাওদে আনচিংনি অবস্থা সদোম আরো ঘমোরা সংজিলমা গিত্তা হং·নুয়ামিং।”
45009030	ইন্দাকোদে আনচিং ইয়া খাৎথাখোন আগান্নুয়া, গিপ্পিন জাতরাং ইসলনি রা·চাকনা খ্রাগিবা হং·না দাক্কেবা নিজা ইন্দাকোবা বিসংনি বিবিরা·আচান বিসং ইসলনি রা·চাকনা খ্রাগিবা হং·জক।
45009031	ইন্দিবা ইস্রায়েলনি মান্দিরাং নিয়ামরাংখো মানিয়াচা ইসলনি রা·চাকনা খ্রাগিবা হং·না দাক্কামিং, ইন্দিবা বিসং হং·না মান·জাজক।
45009032	মুয়ানা মান·জাজক? মুয়ানা বিসং বিবিরা·আও ফাংচাকগিজা কামনি সাক্কাও ফাংচাকামিং। জে রং·থিও মান্দিরাং জা·গিদত্তাখো চা·আ উনোন বিসং জা·গিদত্তা চা·আমিং।
45009033	ইনি গিম্মিন রংথালগিবা শাস্ত্রও চক্কা দংআ, নিবো, আংআ সিয়োনও ইন্দাকগিবা গি·সা রং·থিখো দন্নিংজক জেও মান্দিরাং জা·গিদত্তাখো চা·নুয়া আরো জেআন মান্দিনি জা·গিদত্তা চা·আনি হা·সেল হং·নুয়া। ইন্দিবা জে বিখো বিবিরা·আ বিয়া খা·দংআগ্রি হং·জানুয়া।
45010001	জংআদারাং, ইস্রায়েলনি মান্দিরাংনা আংনি খা·থংও হা·সিকবিয়া আরো ইসলচা আংনি বি·আনি ইয়ান হং·আ, জেদাক্কে বিসং পাপওনি জকনা মা·ন্না।
45010002	বিসংনি গিম্মিন আংআ ইন্দাকে সাক্ষি হ·ন্নিংজক, ইসলনা বিসং খা·দংবিয়া, ইন্দিবা বাদিকে দাক্কে ইসলনি রা·চাকাখো মা·ন্নুয়া উখো বিসং হা·আইজা।
45010003	ইসল বাদিকে দাক্কে মান্দিখো দোসগ্রি ইন্নে রা·চাকা উয়া খাৎথাও গিসিক হন·গিজা বিসং আন·থাংথাংআন বিনি রা·চাকাখো মা·ন্না হা·ম্মিংআমিং। উনি গিম্মিনান ইসল জেদাক্কে মান্দিখো দোসগ্রি ইন্নে রা·চাকা উখো বিসং মানিয়ে রা·জাজক।
45010004	খ্রীষ্টআন নিয়ামরাংখো চু·সকেতি উনি বিলখো দি·গালজক, জেদাক্কে বিখো বিবিরা·গিবারাং ইসলনি রা·চাকাখো মা·ন্না।
45010005	নিয়ামরাংখো মানিয়ে ইসলনি রা·চাকাখো মা·ন্নানি গিম্মিন মোশি চকজক, “জে মান্দি নিয়াম গিত্তা রি·য়া বিয়া উচান জাংগি মা·ন্নুয়া।”
45010006	ইন্দিবা বিবিরা·আচা বাদিকে দাক্কে মান্দি ইসলনি রা·চাকাখো মা·ন্না উনি গিম্মিন রংথালগিবা শাস্ত্রও আগানা দংআ, “গিসিকথাংও ইয়া খাৎথাখো দা·আ ইন্নাবো, ‘সালগিচা সা রি·য়াংনুয়া?’ ” বা সালগিওনি খ্রীষ্টখো হং·ওনেতে রা·বানা সালগিচা সা রি·য়াংনুয়া?
45010007	“হং·জাওবা দা·আ ইন্দাকে আগানাবো, ‘সা খা·মাচানা সিগিবারাংনি হা·দামচা রি·য়াংনুয়া?’ ” আগানস্খাওদে সিয়াওনি খ্রীষ্টখো চাখাত্তেতি রা·বানা সিগিবারাংনি হা·দামচা সা রি·য়াংনুয়া?
45010008	ইসলনি রা·চাকনা খ্রাগিবা হং·আনি বিদিংও শাস্ত্র আরোবা আগানা, “ইসল জেখো আগানজক উয়া নাং·মুংআন দংআ, আগানস্খাওদে নাং·নি খু·সুকো আরো নাং·নি খা·থংও দংআ।” জে বিবিরা·আনি খাৎথাখো চিংআ আগানফ্রাকিংআ উয়াদে ইসলনি উয়া খাৎথা হং·আ।
45010009	উয়া খাৎথা হং·জক, না·আ যীশুখো গিত্তেল ইন্নে খু·সুকচা খু·রাচাকোদে আরো খা·থংও ইসল বিখো সিয়াওনি থাংচাএতজক ইন্নে বিবিরা·আওদে উনোন না·আ পাপওনি জক্কেতাখো মা·ন্নুয়া;
45010010	মুয়ানা খা·থংও বিবিরা·আনি গিম্মিন ইসল মান্দিখো দোসগ্রি ইন্নে রা·চাকা আরো খু·সুকচা খু·রাচাক্কানি গিম্মিন পাপওনি জক্কেতা।
45010011	রংথালগিবা শাস্ত্র আগানা, “জেআন বিখো বিবিরা·আ বিয়া খা·দংআগ্রি হং·জানুয়া।”
45010012	যিহূদী আরো যিহূদী হং·গিজারাংনি গিসেপো দিংথাংগ্রিকানি দংজা, মুয়ানা গিম্মিকনি গিত্তেল আপসান। জেরাং বিখো রিক্কামা বিসংনা বিয়া বাং·এন ফাত্তিয়াখো হ·ন্না।
45010013	রংথালগিবা শাস্ত্রও দংআ, “জক্কেতাখো মা·ন্না গিত্তেলখো জেআন রিক্কামা বিয়া জক্কেতাখো মা·ন্নুয়া।”
45010014	ইন্দিবা জেখো বিসং বিবিরা·জাজক বিখো বাদিকে দাক্কে রিক্কামনুয়া? জেনি গিম্মিন বিসং খিন্নাখুজা বিখো বিসং বাদিকে দাক্কে বিবিরা·নুয়া? আগানফ্রাকগিবা দংজাওদে বিসং বাদিকে দাক্কেবা খিন্নানুয়া?
45010015	ইনাআগ্রেবা সাবা ওয়াত্তেতজাওদে বাদিকে দাক্কে আগানফ্রাকগিবারাং আগানফ্রাকনুয়া? রংথালগিবা শাস্ত্রও চক্কা দংআ, “রাসং দাকনা বিসংনি জা·চকনা জেরাং নাম্মা খাৎথাখো আগানফ্রাকনা রি·বাআ।”
45010016	ইন্দিবা গিম্মিকান উয়া নাম্মা খাৎথাখো খিন্নাচাকজা। আগানসোগিবা যিশাইয় আগানজক, “গিত্তেল, চিংনি হন·গিবা নাম্মা খাৎথাখো সা বিবিরা·জক?”
45010017	ইন্দাকোদে নিকনা মা·ন্না, ইসলনি খাৎথাখো খিন্নাচাক্কানি গিম্মিনান বিবিরা·আ রি·বাআ, আরো খ্রীষ্টনি গিম্মিন আগানফ্রাকাচা উয়া খাৎথাখো খিন্নানা মা·ন্না।
45010018	ইন্দিবা আংআ আগানা, ইস্রায়েলনি মান্দিরাং উয়া খাৎথাখো খিন্নাখুজামা? বিবিন খিন্নাজক। রংথালগিবা শাস্ত্র আগানা, বিসংনি খু·রাং হা·গিলসাক গিম্মিকো গিপ্পাংজক, বিসংনি খাৎথা গিপ্পাংজক হা·গিলসাকনি খি·থিকোনা দিপ্পাৎ।
45010019	আংআ দা·আবা আগানিংআ, ইস্রায়েলনি মান্দিরাং উয়া খাৎথাখো হা·আইনা মান·জামা? স্খাং মোশিচা ইসল আগানজক, জে জাত মামুং জাতআন হং·জা, উয়া জাতচান আংআ নাং·নি গিসিক নাংআখো মিকরাকেতনুয়া; গিসিকগ্রি জাত মা·সাচা নাং·খো খা·আওনাংএতনুয়া।
45010020	উনি জা·মানো যিশাইয়চা ইসল আরোবা রাক্কে আগানজক, “আংআ বিসংচান দংআমিং, ইন্দিবা বিসং আংচা মামুং দাকচাকাখো মা·ন্না রি·বাজাজক। আংআ ইয়া মান্দিরাংখো আংচা মল·মলখানা চল হন·জক, ইন্দিবা বিসং আংচা মামুংখো মল·মলজাজক।”
45010021	ইন্দিবা ইস্রায়েলনি মান্দিরাংনি গিম্মিন বিয়া আগানজক, “বামগিজাগিবা আরো গিত্তক গ্রেং রাকগিবা মান্দিরাংচাবাক্কা সালগিম্মিকো আংআ আংনি জাকখো বাওয়াংএন দংআ।”
45011001	ইন্দিদে আংআ সিং·না, ইসল বিনি মান্দিরাংখো জেগালজকমা? মামুং সালোবা জেগালজা। আংআ আন·থাংআন সাকসা ইস্রায়েলনি মান্দি, অব্রাহামনি বিৎচ্রিনি আরো বিন্যামীননি মা·চংনি মান্দি হং·আ।
45011002	ইসল বিনি জে মান্দিরাংখো স্খাংআন বাচ্ছিয়ে রা·আমিং বিসংখো জেগালজা। আগানসোগিবা এলিয়নি গিম্মিন রংথালগিবা শাস্ত্র মুয়াখো আগানা উখো না·সং হা·আইজামা? বিয়া ইস্রায়েল মান্দিরাংনি সাক্কাও ইসলনা আগানামিং,
45011003	“গিত্তেল, ইরাং নাং·নি আগানসোগিবারাংখো স·ওতজক আরো নাং·নি গানচিরাংখো ফি·এ গালজক। আংআসান দংখুংআ, আরো আংখোবা বিসং স·ওতে গালনা হা·ম্মামিং।”
45011004	ইন্দিবা ইসল এলিয়না মুয়াখো আগানচাকামিং? বিয়া আগানামিং, “বাল মিত্তেনা জা·স্খু দেম·গিজাগিবা হাজাল স্নি মান্দিখো আংআ আন·থাংনি গিম্মিন রা·রিকে দনজক।”
45011005	উয়ানদাক্কেন ইসল খা·সাচাক্কে দা·আওনা দিপ্পাৎ ইস্রায়েলরাংনি মংসংগিবা বাকখো বাচ্ছিয়ে দনজক।
45011006	ইসল খা·সাচাক্কেন বাচ্ছিয়ে দন্নোদে উয়া মামুং কামনি বিথি হং·জাসা। ইন্দাকেন হং·ওদে খা·সাচাক্কা চং·মত খা·সাচাক্কা হং·জানুয়ামিং।
45011007	ইন্দাকোদে হা·আইনা মা·ন্না, ইস্রায়েলনি মান্দিরাং জেখো মা·ন্না হা·ম্মামিং উখো বিসং মান·জাজক, ইন্দিবা ইসল জেরাংখো বাচ্ছিয়ে দন্নামিং বিসংআন উখো মান·জক, আরো সাকগিপ্পিনরাংনি খা·থংদে রং·থি গিত্তা রাকজক।
45011008	রংথালগিবা শাস্ত্রও চক্কা দংআ, “ইসল বিসংনি খা·থংখো ইন্দাকফিল্লে গক্কা দাক্কেতজক, জেনি হা·সেল বিসং দা·আলোনা দিপ্পাৎ বিসংনি মিক্রোনথাংচা নিক্কেবা নিকজাংআ আরো নাচিলো খিন্নাএবা খিন্নাজাংআ।”
45011009	রাজা দায়ূদবা আগানামিং, বিসংনি চা·আনি পর্বরাং জা·গা গিত্তা আরো জাল গিত্তা হং·খানা; জেদাক্কে উরাং বিসংনি জা·গিদত্তানি হা·সেল হং·আ, আরো বিসংনি মা·ন্নাগিবাখোন বিসং মান·খানা।
45011010	বিসংনি মিক্রোন কানা হং·খানা জেদাক্কে বিসং নিকনা মান·জা, আরো ফাংনান বিসংনি খাংখারি খম·সিকখানা।
45011011	ইন্দাকোদে যিহূদীরাং জা·গিদত্তে ফাংনাজলনা গা·আকজকমা? গা·আকজাস্রাং, বাত্তেসা বিসংনি পাপনি হা·সেলান গিপ্পিন জাতরাং জক্কেতাখো মা·ন্নানি চলখো মান·জক জেদাক্কে যিহূদীরাং উখো মা·ন্না হা·সিকে মিকরাকা।
45011012	ইন্দাকোদে নিকনা মা·ন্না, যিহূদীরাংনি পাপনি হা·সেল হা·গিলসাকনি মান্দিরাংনি বাং·এন লাভ হং·জক, হো·এ, বিসংনি নামগিজানি হা·সেল গিপ্পিন জাতরাংনি বাং·এন লাভ হং·জক। উনি গিম্মিন জেনসালো যিহূদীরাংনা ইসলনি চু·সকে ফাত্তিয়া রি·বানুয়া উনসালো উমুং গিপ্পিন জাতরাংনা আরো বাসিক বাং·এ ফাত্তিয়া রি·বানুয়া!
45011013	গিপ্পিন জাতরাং, আংআ না·সংনা আগানিংজক, গিপ্পিন জাতরাংনা ওয়াত্তেতা হং·এ আংআ আন·থাংনি কামনা নাম্মেন রাসং দাকনিকিংজক।
45011014	ইনি গিম্মিন জেদাক্কে আংআ আন·থাংনি জাতস্খানি মান্দিরাংনি হা·সিকাখো মিকরাকেতি বিসংওনি মিত্তাম মান্দিরাংখো জক্কেৎনা মা·ন্না।
45011015	ইসল যিহূদীরাংখো জেগালজক ইন্নে ইসলমুং হা·গিলসাকনি সাকগিপ্পিনরাং নাংরিমজক ইন্দিদে জেনসালো বিয়া যিহূদীরাংখো রা·চাকনুয়া উনো মুয়া অবস্থা হং·নুয়া? উয়াদে সিয়াওনি জাংগি থাংচাফিল্লা গিত্তা হং·জানুয়ামা?
45011016	রুটিনি ময়দা থ·ম্মাওনি স্খাং থারিগিবা রুটি রংথালোদে থম·গিম্মিকান রংথালা। জলপই ফাংনি জা·দিল রংথালোদে উনি ডালারাংবা রংথালা।
45011017	উয়া জলপই ফাংনি মিত্তাম ডালারাংখো দেন·ফাকে উয়ো নাং· গিত্তা দাক্কা ব্রিংনি জলপই ফাংনি ডালাখো জুরাওদে আরো না·আ খাকখেৎ জলপই ফাংনি জা·দিলওনি বিৎচিখো সাল্লে রা·আওদে,
45011018	ইন্দিদে দেন·ফাকে গালগিবা ডালারাংনা বাত্তে আন·থাংখো দা·আ দাল·নিকাবো। চানচিওদে ইখো গিসিক রা·রিকবো, না·আ জা·দিলখো রি·ম্মে রা·রিকজাংআ বাত্তেসা জা·দিলান নাং·খো রি·ম্মে রা·রিকিংআ।
45011019	“আংখো জুরানান ডালারাংখো দেন·ফাকে গাল্লামিং,” ইন্নে না·আ আগান্নাবা দংআ।
45011020	দে নাম্মান। ইন্দিবা উরাংনি বিবিরা·জানি গিম্মিন উরাংখো দে·ন্নে গাল্লামিং আরো নাং·নি বিবিরা·আনি গিম্মিন না·আ উয়ো দংআ। ইনি হা·সেল দা·আ গাং·বিংআবো বাত্তেসা অলাখিয়ে খেনবো,
45011021	মুয়ানা ইসল খাকখেৎ ডালারাংখো ওয়াতজাজক ইনি হা·সেল নাং·খোবা ওয়াতজানুয়া।
45011022	উনি গিম্মিন ইসল বাসিক খা·সাচাকগিবা আরো রাকগিবা হং·আ উখো রাং·সা চানচিবো। গা·আকগিবারাংনা বিয়া রাক্কা, ইন্দিবা না·আ বিনি খা·সাচাক্কাও দংওদে নাং·না বিয়া খা·সাচাক্কা। হং·জাওদে নাং·খোবা দে·ন্নে গালনুয়া।
45011023	আরো বিসং বিবিরা·গিজাওনি ফি·ল্লোদে বিসংখো আন·থাংথাংনি ফাংমুং দা·আবা জুরাফিলনুয়া, মুয়ানা ইয়া জুরানি কামখো ইসলান দাকনা মা·ন্না।
45011024	না·আদে ব্রিংনি জলপই ফাংনি ডালামিং, আরো উয়া ফাংনিখো নাং·খো দে·ন্নে ফাংফিলে বাগাননি জলপই ফাংও মা·গাপগিজা দাক্কে জুরাজক। ইন্দাকোদে জেরাং উয়া ফাংনি খাকখেৎ ডালামুং, বিসংখো বাসিক আলথুয়েন আন·থাংথাংনি ফাংমুং দা·আবা জুরানুয়া!
45011025	জংআদারাং, না·সং আন·থাংথাংখো হা·আইগিবা ইন্নে চানচিজাখানা আংআ না·সংনা মিংসা সিউল দনগিবা বিবিখো হা·আইএতি দন্না হা·ম্মিংআ। উয়াদে ইয়ান- গিপ্পিন জাতরাংনি চু·সকগিজানা দিপ্পাৎ ইস্রায়েলনি বাং·আ মান্দিরাংনি খা·থং রাক্কেন দংনুয়া।
45011026	আরো ইন্দাকেন গিম্মিক ইস্রায়েল জাতি জক্কাখো মা·ন্নুয়া। রংথালগিবা শাস্ত্রও চক্কা দংআ, সিয়োনওনি জক্কেৎগিবা রি·বানুয়া; বিয়া যাকোবনি মা·চংনি মান্দিরাংওনি আংখো অলাখিজাখো হা·রিকেতনুয়া।
45011027	জেনসালো আংআ বিসংনি পাপরাংখো হা·রিকনুয়া উনো ইয়ান বিসংনা আংনি ফাত্তিয়াগ্মাং খু·রাচাক্কা হং·নুয়া।
45011028	নাম্মা খাৎথাচাবাকওনি না·সংনি নাম্মানান দা·আও বিসং ইসলনি বোবিল হং·আ। ইন্দিবা ইসলনি বাচ্ছিয়াচাবাকওনি ফাগিৎচামরাংনা বিসং ইসলনি খা·সাখো মান·গিবা হং·আ।
45011029	ইসল জেখো হন·খামা আরো জেখো রিক্কামা উনি গিম্মিন বিয়া বিনি গিসিকখো দিংথাং দাকফিলজা।
45011030	না·সং স্খাংও ইসলখো মানিজামিং ইন্দিবা যিহূদীরাংনি মানিজানি গিম্মিন দা·আও ইসলনি খা·সাচাক্কাখো মান·জক,
45011031	উয়ানদাক্কেন না·সং খা·সাচাক্কাখো মান·জক ইন্নে বিসংবা দা·আও মানিগিজাগিবা হং·জক জেদাক্কে বিসংবা দা·আও খা·সাচাক্কাখো মা·ন্না।
45011032	জেদাক্কে ইসল গিম্মিকনা খা·সাচাক্কাখো ফিন্নিকনা মা·ন্না উনি গিম্মিন বিয়া গিম্মিকখো মানিগিজাগিবাও চিপচাংএ দনজক।
45011033	ইসলনি গাম বাং·বিয়া। বিনি হা·আইয়া আরো বুদ্ধি বাসিক নিং·থুয়া! বিনি বিচাল দাক্কাখো আরো বিনি গিম্মিক কামখো হা·আইনা হামসকজা।
45011034	গিত্তেলনি গিসিকখো সা হা·আইনা মান·জক? আরো সাবা বিনি খু·ফাত্তিগিবা হং·জক?
45011035	সা স্খাং ইসলনা মামুংখো হন·জক জেদাক্কে বিয়া বিচানিখো বিনি হন·স্খাখো মা·ন্না?
45011036	বিচানিন আরো বিগিত্তান গিম্মিক রি·বাআ আরো গিম্মিক বিনা মিংএন হং·আ। ফাংনাজলনা বিনিন রাসং হং·খানা। আমেন।
45012001	ইন্দাকোদে জংআদারাং, ইসলনি ইন্দাকে খা·সারাংনান আংআ না·সংচা মংসংবাত্তে মল·মলিংআ, না·সং না·সংনি বে·এনখো থাংগিবা, রংথালগিবা আরো ইসলনি রা·চাকনা খ্রাগিবা বলি গিত্তা ইসলনি জাক্কো হন·বো। উয়ান না·সংনি খ্রাগিবা দাকচাকে হ·ন্না হং·নুয়া।
45012002	ইয়া নামগিজা হা·গিলসাকনি রি·য়া-দোআরাংও না·সং আন·থাংথাংখো দা·আ রিপ্পেতাবো, বাত্তেসা ইসলচা না·সংনি গিসিকখো গিত্তাল দাক্কে থারিনা হ·ন্নে চু·গিম্মিক দাক্কে গিত্তাল হং·বো, জেদাক্কে না·সং ইসলনি হা·সিকাখো হা·আইনা মা·ন্না। ইসলনি হা·সিকা নাম্মা, চু·সকগিবা আরো উয়া বিনা খুসি হং·বিয়ানি হং·আ।
45012003	আংআ ইসলচাখো জে মংসংগিবা খা·সাচাক্কাখো মান·জক উচা আংআ না·সং গিম্মিকনা আগানিংজক, আন·থাংখো জেচিকিন দাল·নিকনা নাংআ উনা বাত্তে না·সং আন·থাংথাংখো দা·আ দাল·নিকাবো, বাত্তেসা জেচিকিন খ্রাআ উচিকিনান দাল·নিকবো। ইসল জেনা জেচিকিন বিবিরা·আনি বিলখো হ·ন্না উনা বাত্তে বাং·এ সাকসাবা আন·থাংখো চানচিজাখানা।
45012004	আনচিংনি গিম্মিকনি বে·এননি বাং·আ বাকরাং দংআ, ইন্দিবা গিম্মিক বাক আপসান কামখো দাকজা;
45012005	থিক উয়ানদাক্কে আনচিং বাং·ওবা খ্রীষ্টমুং নাংরিমে বে·এন গি·সান হং·জক। আনচিং গিম্মিকান সাকসা সাকগিপ্পিনমুং দংফাআ।
45012006	ইসলনি খা·সাচাক্কা গিত্তাদে আনচিং দিংথাং দিংথাং মা·ন্নানিখো মান·জক। উয়া মা·ন্না আগানসোগিবা হং·এ ইসলনি খাৎথাখো আগানানি বিল হং·ওদে বিবিরা·আচা বিয়া ইসলনি খাৎথাখো আগানখানা।
45012007	উয়া দাকচাকে হ·ন্নানি বিল হং·ওদে বিয়া দাকচাকে হন·খানা। জেআন স্খিয়েতনা বিলখো মান·জক বিয়া স্খিয়েতখানা;
45012008	খা·দংএতানি বিলখো জে মান·জক বিয়া খা·দংএতখানা; গিপ্পিননা হ·ন্নানি বিলখো জে মান·জক বিয়া সনথল গিসিকো হন·খানা; দাল·গিবা হং·আনি বিলখো জে মান·জক বিয়া খা·দংএ নিরিকখানা; গিপ্পিননা দাকচাকানি বিলখো জে মান·জক বিয়া গিসিকো খুসি হং·এ দাকখানা।
45012009	খা·সাও বু·এ চা·আ দংজাখানা। নামগিজাখো মিৎচিবো; নামগিবাখো রাক্কে রি·ম্মে রা·রিকবো।
45012010	সাকসা সাকগিপ্পিননা জংআদা গিত্তা নাম্মেন খা·সাগ্রিকবো। আন·থাংনা বাত্তে সাকগিপ্পিনখো বাং·এ মান্দিরা·বো।
45012011	ইসলনা ফাংনান না·সংনি হা·সিকবিয়া দংখানা। না·সংনি খা·থং খা·ফাকাও গাপখানা। না·সং গিত্তেলনি কামও বিমচিপে দংবো।
45012012	না·সংনি মিকখাংও জে খা·দংআ দংআ উনা হান·সেংবো। দুকরাংও চাকচিকে দংবো। ফাংনান বি·বো।
45012013	ইসলনি মান্দিরাংনা নাংআনিরাংও দাকচাকবো। সকবাগিবারাংখো যতন রা·না খা·দংবো।
45012014	জেরাং না·সংখো গিচ্চিয়েতা বিসংনি নামগিজাখো দা·আ হা·ম্মাবো বাত্তেসা নাম্মাখো হাম·বো।
45012015	হান·সেংগিবারাংমুং হান·সেংফাবো; গ্রাপগিবারাংমুং গ্রাপফাবো।
45012016	সাকগিপ্পিননা আপসানখো চানচিগ্রিকবো। দাল·নিকে ফিন্নিকগিজা বাত্তেসা চনগিবারাংমুং নাংরিমে রি·বো। আন·থাংথাংখো দা·আ হা·আইগিবা দাকনিকাবো।
45012017	দা·আ নামগিজানি ফাল নামগিজাখো দাক্কাবো। গিম্মিক মান্দিনি মিক্রোনও জেআন নাম্মা উনি গিম্মিনো গিসিক হন·বো।
45012018	না·সংনি মা·ন্না দিপ্পাৎ গিম্মিক মান্দিরাংমুং থম·থমাও দংবো।
45012019	খা·সানি জংআদারাং, না·সং আন·থাংথাং দা·আ নামগিজাখো দাকস্খাবো, বাত্তেসা ইসলখোন শাস্তি হ·ন্নেতনা হন·বো। রংথালগিবা শাস্ত্রও গিত্তেল আগানা, “নামগিজানা শাস্তি হ·ন্নানি বিল আংনিসান দংআ; জে জেখো মা·ন্নুয়া আংআ বিনা উখোন হ·ন্নুয়া।”
45012020	বাত্তেসা শাস্ত্রনি খাৎথা গিত্তা “নাং·নি বোবিল অকখ্রিওদে বিনা চা·না হন·বো; বিয়া চি রিংনা হা·সিকোদে চি রিংনা হন·বো। ইন্দাকে দাক্কোদে না·আ বিনি স্খু সাক্কাও ওয়া·আলখিখো গাতরিমরিমে দনবো।”
45012021	নামগিজাচা দা·আ হামগিজা হং·আবো বাত্তেসা নাম্মাচা নামগিজাখো হামবো।
45013001	গিম্মিকান শাসন দাকগিবারাংখো মানিখানা, মুয়ানা জেখো ইসল শাসন দাকগিবা দাক্কে সংআ বিনা আগ্রেদে সাকসাবা শাসন দাকগিবা হং·না মান·জা। ইসলান শাসন দাকগিবারাংখো বাচ্ছিজক;
45013002	ইনি গিম্মিন শাসন দাকগিবাখো জে মানিজা বিয়া ইসলনি শাসনখোন মানিজা। ইন্দাকে দাকগিবারাং আন·থাংথাংনি সাক্কাও শাস্তিখো রা·বাআ।
45013003	নাম্মা কামখো দাকগিবারাংদে শাসন দাকগিবারাংনা খেন্নানি মামুং হা·সেল দংজা, ইন্দিবা জেরাং অন্যায়খো দাক্কা বিসংআন খেন্না। শাসন দাকগিবানা খেনগিজা না·সং রি·না হা·ম্মিংআমা? ইন্দাকোদে নামগিবাখোন দাকসোবো। উনি হা·সেল না·সং বিচানিখো মিৎথেলাখো মা·ন্নুয়া।
45013004	না·সংনি নাম্মানান বিয়া ইসলনা দাকচাকে হন·গিবা গিত্তা কাম দাক্কিংআ। না·সং অন্যায় দাক্কোদে খেনবো, মুয়ানা অন্যায় দাকগিবারাংনা শাস্তি হ·ন্নানি বিল বিনি দংআ। বিয়াদে ইসলনা দাকচাকে হন·গিবা হং·আ; জেরাং অন্যায় কামখো দাক্কা বিসংনা বিয়া ইসলনি হং·এ শাস্তিখো হ·ন্না।
45013005	ইনি গিম্মিন না·সং শাসন দাকগিবারাংনি নিং·আও বাম্মে দংনা নাংআ। ইসলনি শাস্তিনা খেন্নেন বিসংনি নিং·আও বাম্মে দংনুয়া ইন্দাকেদে হং·জা, না·সংনি গিসিকখো রংথালে রা·রিকনাবা ইন্দাকে দাকবো।
45013006	আরো উনি গিম্মিনান না·সং খাজিনা হ·ন্নিংআ, মুয়ানা খাজিনা গিলগিবারাং বিসংনি কামচা ইসলনা দাকচাকে হ·ন্নিংজক।
45013007	জে জেখো মা·ন্নুয়া বিনা উখো হন·বো। খাজিনা গিলগিবানা খাজিনাখো হন·বো; রা·নাপানি খাজিনাখো গিলগিবানা উখো হন·বো; জেনা খেন্না নাংআ বিনা খেনবো; জেখো মান্দিরা·না নাংআ বিখো মান্দিরা·বো।
45013008	খা·সানি আগ্রে সাকগিপ্পিনচা না·সংনি মামুং গ্রো দংজাখানা। জেরাং সাকগিপ্পিননা খা·সা বিসং মোশিনি নিয়ামখো মানিয়ে রি·ইংজক।
45013009	ইন্দাকে গি·য়েতা দংআ, “দা·আ থি·ল্লেকাবো, দা·আ স·ওতাবো, দা·আ চা·উয়াবো, দা·আ মাদ্দুয়াবো।” ইন্দাকারাং আরো ইন্দাকগিবা দিংথাং দিংথাং গি·য়েতারাংখো আপসান দাক্কে মিংসা খাৎথাওন আগানা হং·জক, “নাং·নি সংসুল-নকসুলরাংখো আন·থাং গিত্তা খা·সাবো।”
45013010	খা·সাওদে দারাংবা দারাংনি নামগিজাখো দাকজা। ইন্দাকোদে নিকনা মা·ন্না, খা·সাচান গিম্মিক নিয়ামখো মানিয়ানি হং·আ।
45013011	দা·আনোনি জেখো আগানজক, দা·আওনি সালখো হা·আইএ উগিত্তান রি·বো। থুয়াওনি চাখাতানি সময় হং·জক, মুয়ানা জেনসালো আনচিং বিবিরা·আমিং উয়া সালনা বাত্তে দা·আওন জক্কানি সাল সেফাংও সকবাজক।
45013012	ওয়াল ব·ন্না হা·ম্মিংজক, সেং·না হাম·বাংজক; ইনি গান্দা হাই, আনচিং আন্দালানি কামখো গাল্লে সেং·আনি জাকরিমরারাংখো রা·না।
45013013	চ্রকে-মেসায়ে চু রিংএ আরো চু ফেক্কে হং·জা, থি·ল্লেকে আরো বিংবাং হা·সিকা গিত্তা হং·জা, নিরিয়া-গিসিয়া আরো মিকনেংআও হং·জা, ইন্দিবা জেরাং সেং·আও রি·য়া, হাই, আনচিং বিসং গিত্তা খ্রাএ রি·না।
45013014	না·সং বা·রা গিত্তা দাক্কে গিত্তেল যীশু খ্রীষ্টচা আন·থাংথাংখো ফিনদাপবো; পাপ-বেওয়ালনি হা·সিকাখো চু·সকেৎনা দা·আ গিসিক হ·ন্নাবো।
45014001	বিবিরা·আও বিলগ্রিগিবাখো আন·থাংনি দাক্কে রা·বো; বিনি চানচিয়ারাংখো রা·এ দা·আ জিগ্রিকাবো।
45014002	সাবা চানচিয়া বিয়া গিম্মিকখোন চা·না মা·ন্না, ইন্দিবা বিবিরা·আও বিলগ্রিগিবাদে সামবিজাকরাংখোসান চা·আ।
45014003	বে·এন চা·গিবা চা·গিজাগিবাখো চন্নিকজাখানা আরো বে·এন চা·গিজাগিবা চা·গিবানি দোসখো রিম·জাখানা, মুয়ানা ইসল উয়া সাকগ্মিখোন আন·থাংনি দাক্কে রা·জক।
45014004	গিপ্পিননি নকখলখো বিচাল দাকনা না·আ সা? বিয়া চাদেংএ দংআমা গা·আকাংআ উখো বিনি নকগিবান হা·আইনুয়া। ইন্দিবা বিয়া চাদেংএন দংনুয়া, মুয়ানা গিত্তেলান বিখো চাদেংএতি দন্না মা·ন্না।
45014005	সাবা সালসাখো গিপ্পিন সালনা বাত্তে দাল·নিকা। দা·আবা সাবা গিম্মিক সালখোন আপসান দাক্কে চানচিয়া। ইনি গিম্মিনো সা মুয়াখো দাকনুয়া বা দাকজানুয়া উয়োন বিনি গিসিক চু·গিম্মিক দাক্কে মানিখানা।
45014006	মংসংগিবা সালখো মানিগিবাদে গিত্তেলখো খুসি দাকনান উখো দাক্কা। গিম্মিকখো চা·গিবা গিত্তেলখো খুসি দাকনান চা·আ, মুয়ানা ইসলখো বিয়া মিৎথেলা। মামুংখো চা·গিজাগিবা ইসলখো খুসি দাকনান চা·জা, আরো বিয়াবা ইসলখো মিৎথেলা।
45014007	আনচিংওনি দারাংবা আন·থাংনা থাংজা আরো দারাংবা আন·থাংনা সিজা।
45014008	আনচিং থাংওদে গিত্তেলনান থাংআ, আরো সিয়োদে গিত্তেলনান সিয়া। ইন্দাকোদে আনচিং থাংওবা সিয়োবা আনচিং গিত্তেলনিন হং·আ।
45014009	খ্রীষ্ট সিয়ামিং আরো দা·আবা থাংচামিং জেদাক্কে বিয়া থাংআনি আরো সিয়ানি ইয়া মিংগ্মিনিন গিত্তেল হং·না মা·ন্না।
45014010	ইন্দাকোদে মুয়ানা না·আ নাং·নি জংআদানি দোসখো রি·ম্মিংজক? আরো মুয়ানি হা·সেল নাং·নি জংআদাখো চন্নিকিংজক? বিচালনা আনচিং গিম্মিকান ইসলনি মিকখাংও চাদেংনুয়া।
45014011	রংথালগিবা শাস্ত্রও চক্কা দংআ, “গিত্তেল আগানা, ‘আংআ আন·থাংনি বিমুংচা আগানিংজক, আংনি মিকখাংও গিম্মিকান জা·স্খু দেম·নুয়া আরো আংখো ইসল ইন্নে খু·রাচাকনুয়া।’ ”
45014012	ইন্দাকোদে নিকনা মা·ন্না, আনচিং গিম্মিকখোন আন·থাংনি গিম্মিন ইসলচা হিসাব হ·ন্না নাংনুয়া।
45014013	ইনি গিম্মিন আনচিং জেদাক্কে সাকসা সাকগিপ্পিননি দোসখো রিম·জা, বাত্তেসা ইন্দাকগিবা কামখো দাকজানুয়া ইন্নে থিক দাকনা, জেখো নিক্কে জংআদা গিসিকো চাংফেংআখো মান·জা বা পাপও গা·আকনা মান·জা।
45014014	গিত্তেল যীশুমুং আপসান হং·জক ইন্নে আংআ নাম্মেদাক্কেন হা·আইয়া, মামুং চা·আন মারাং নাংআনি হং·জা, ইন্দিবা সাবা চা·আনি মামুংখো মারাং নাংআ ইন্নে চানচিওদে বিনান উয়া মারাং নাংআনি হং·আ।
45014015	মামুং চা·আনি গিম্মিন না·আ নাং·নি জংআদানি গিসিকখো সা·দিকেতোদে না·আ খা·সাখো রা·এ রি·জাংজক। জে জংআদানা খ্রীষ্ট সিয়ামিং, চা·আনি গিম্মিন বিনি নামগিজাখো দা·আ দাক্কাবো।
45014016	না·সংচা জেআন নাম্মা, দারাংবা উখো জিজাখানা।
45014017	ইসলনি সংনকো চা·আ-রিংআদে দাল·জা; গিসিক রংথালগিবাচা খাকখেৎ রামাও রি·য়া আরো থম·থমা আরো হান·সেংআ ইয়ান দা·ল্লা হং·আ।
45014018	জেআন ইন্দাকে খ্রীষ্টনা দাকচাকে হ·ন্না বিনি সাক্কাও ইসল খুসি হং·আ আরো মান্দিরাংবা বিখো নাম্মা ইন্নে চানচিয়া।
45014019	ইনি গিম্মিন জেখো দাক্কোদে থম·থমানি হং·আ আরো জেচা আনচিং সাকসা সাকগিপ্পিনখো থারিনা মা·ন্না, হাই, আনচিং উখোন দাকনা খ্রেংনা।
45014020	চা·আনি হা·সেল ইসলনি কামখো দা·আ নাসিয়েতাবো। গিম্মিক চা·আন রংথালা, ইন্দিবা সাবা মামুংখো চা·এ গিপ্পিননি গিসিকো চাংফেংএতোদে উখো চা·আ বিনা খ্রাগিজা হং·আ।
45014021	বে·এনখো চা·আ, আংগুর বিৎচিখো রিংআ বা ইন্দাকগিবা মামুংখো দাকনা নাংজা জেনি হা·সেল নাং·নি জংআদা গিসিকো চাংফেংআখো মা·ন্না।
45014022	ইনি গিম্মিন না·আ জেখো নাম্মা চানচিয়ে বিবিরা·আ উখো ইসল আরো নাং·ওন রা·রিকবো। নাম্মা চানচিয়ে মামুং দাকমিত্তিংও সানিবা গিসিক বিখো দোস হন·জাওদে বিয়া রাসং মান·গিবা হং·আ।
45014023	ইন্দিবা সাবা গিসিকো জাজাএ মামুংখো চা·ওদে বিয়া দোসি হং·আ, মুয়ানা বিয়া বিনি বিবিরা·আ গিত্তা কাম দাকজাংআ। বিবিরা·আনি সাক্কাও মামুং দাক্কান পাপ হং·আ।
45015001	আনচিং বিবিরা·আও বিল্লাকগিবারাং আনচিং আন·থাংথাংনি নামনিকাখো দাকগিজা বিবিরা·আও বিলগ্রিরাংখো চাকচিকনা নাংআ।
45015002	বিবিরা·গিবা জংআদারাংখো থারিনা মিংএ আনচিং গিম্মিকান জেদাক্কে বিনি নাম্মানা বিখো খুসি দাক্কা।
45015003	খ্রীষ্টবা আন·থাংখো খুসি দাকজা। রংথালগিবা শাস্ত্রও চক্কা দংআ, “নাং·খো ইনথেকগিবারাংনি ইনথেকারাং আংনি সাক্কাওন গা·আকজক।”
45015004	স্খাংও রংথালগিবা শাস্ত্রও জেরাংখো চক্কামিং উরাংখো আনচিংনা স্খিনান চক্কামিং, জেদাক্কে উয়া শাস্ত্রনিখো আনচিং চাকচিকাখো আরো খা·নাম্মেতাখো মা·ন্না আরো উনি হা·সেল খা·দংআখো মা·ন্না।
45015005	খ্রীষ্ট যীশুমুং রি·ফাও চাকচিকাখো হন·গিবা আরো খা·দংএতগিবা ইসল না·সংনি গিম্মিকনি গিসিকখো আপসান দাকখানা।
45015006	ইন্দাকোদে না·সং গিসিকসান আরো খু·চলসান হং·এ আনচিংনি গিত্তেল যীশু খ্রীষ্টনি ইসল আরো ফাখো রাসং দাকনা মা·ন্নুয়া।
45015007	ইসলনি রাসং ফারাকখানা ইন্নে খ্রীষ্ট জেদাক্কে না·সংখো আন·থাংনি দাক্কে রা·জক উয়ানদাক্কে না·সংবা সাকসা সাকগিপ্পিনখো আন·থাংনি দাক্কে রা·বো।
45015008	গিসিক রা·রিকবো, ইসলনি খাৎথা বিবিন হং·আ ইখো ফিন্নিকনা খ্রীষ্ট যিহূদীরাংনা দাকচাকে হন·গিবা হং·আমিং। ইরাংখো মিকসংএন ইন্দাকে হং·আমিং, জেদাক্কে ফাগিৎচামরাংচা ইসলনি দাকগিবা খু·রাচাক্কারাং চু·সকা আরো বিনি খা·সাচাক্কানি গিম্মিন গিপ্পিন জাতরাং বিখো রাসং দাক্কা। ইনি গিম্মিন রংথালগিবা শাস্ত্রও চক্কা দংআ, ইনি গিম্মিন গিপ্পিন জাতরাংনি গিসেপো আংআ নাং·নি রাসংখো ফারাকনুয়া আরো নাং·নি বিমুংনা রিং·নুয়া।
45015010	দা·আবা ইখোবা আগানজক, ও গিম্মিক জাতনি মান্দিরাং, না·সং ইসলনি মান্দিরাংমুং বিখো মিৎথেলবো।
45015011	দা·আবা ইয়াবা দংআ, ও গিম্মিক জাতরাং, গিত্তেলনি রাসং দাকবো; গিম্মিক মান্দিরাং বিখো মিৎথেলখানা।
45015012	দা·আবা যিশাইয় ইন্দাকে আগানজক, জেআন যিশয়নি জা·দিল বিয়া রি·বানুয়া, গিম্মিক জাতরাংখো শাসন দাকনা বিয়া চাদেংনুয়া। গিম্মিক জাতনি মান্দিরাং বিনি সাক্কাওন খা·দংনুয়া।
45015013	খা·দংএতগিবা উয়া ইসল না·সংনি বিবিরা·আও চানসকগিজা হান·সেংআচা আরো থম·থমাচা না·সংখো চু·সকেৎখানা। ইন্দাকোদে গিসিক রংথালগিবানি বিলচা না·সংনি খা·থংও খা·দংআ বাৎরোরোনুয়া।
45015014	আংনি জংআদারাং, আংআ না·সংনি গিম্মিন ইখো বিবিরা·আ, না·সংনি খা·থং নাম্মা হা·সিকাও গাপ্পা, না·সংও গিম্মিক গিত্তা দাক্কা হা·আইয়ানি দংআ, আরো না·সং সাকসা সাকগিপ্পিননা নাম্মাখো আগান্না মা·ন্না।
45015015	ইন্দাকোবা না·সংখো মিংসা মিংগ্মি বিদিংরাংনি গিম্মিন গিসিক রা·এতনা আংআ খা·সকে না·সংনা ইয়া খাৎথারাংখো চকজক, মুয়ানা ইসল আংখো গিপ্পিন জাতরাংচা খ্রীষ্ট যীশুনা দাকচাকে হ·ন্নানি ফাত্তিয়াখো হন·জক। গিসিক রংথালগিবাচা দিংথাং দাক্কে দনগিবা গিপ্পিন জাতরাং জেদাক্কে ইসলনা রা·চাকনা গিত্তা বলি হং·না মা·ন্না উনি হা·সেল বিনিন হন·গিবা নাম্মা খাৎথাখো আগানফ্রাকে আংআ খামালনি কামখো দাক্কিংজক।
45015017	আংআ ইসলনা জে কামখো দাক্কিংজক উনা খ্রীষ্ট যীশুও আংনি রাসং দাক্কানি বিল দংআ।
45015018	খ্রীষ্ট আংও জেখো দাকজক উনাআগ্রে মামুং খাৎথা আগান্না আংআ খা·সকজানুয়া। বিয়ান আংনি খাৎথা আরো কামচা, আইয়াও ইনমানগিবা কাম আরো চিননি কামচা আরো গিসিক রংথালগিবানি বিলচা গিপ্পিন জাতরাংখো ইসলও বাম্মেতজক। উনি হা·সেল আংআ যিরূশালেমোনি হা·বাচেংএ ইল্লুরিকাওনা দিপ্পাৎ হা·দাম গিম্মিকচা খ্রীষ্টনি গিম্মিন নাম্মা খাৎথাখো চু·গিম্মিক দাক্কে আগানফ্রাকজক।
45015020	জেও খ্রীষ্টনি বিমুংখো মামুং সালোবা আগানখুজা উয়ো নাম্মা খাৎথাখো আগানফ্রাকান আংনি হা·সিকা, জেদাক্কে গিপ্পিননি রিক্কানি সাক্কাও আংনি রিকনা নাংজা।
45015021	রংথালগিবা শাস্ত্রও চক্কা দংআ, “জেরাংচা বিনি গিম্মিন আগানখুজা বিসং উখো নিকনুয়া, আরো জেরাং খিন্নাস্রাংখুজা বিসং হা·আইনা মা·ন্নুয়া।”
45015022	ইনি গিম্মিনান আংআ না·সংচা ফিল·নিফিল রি·য়াংনা হা·ম্মেবা চাংফেংআখো মান·জক।
45015023	ইন্দিবা দা·আও ইয়া জওলরাংও আংনি কাম দাক্কানি হা·দাম দংজাজক। বাং·আ বিলসিরাংওনিন না·সংচা আংআ রি·য়াংনা হা·সিকামিং,
45015024	ইনি গিম্মিন দা·আও সেপন হা·সংচা রি·য়াংমিত্তিংও আংআ না·সংচা রি·য়াংনা হা·ম্মিংআ। আংআ ইন্দাকে খা·দংআ, উয়া রামা গিত্তা রি·য়াংমিত্তিংও না·সংচা আংআ রি·য়াংনা মা·ন্নুয়া আরো না·সংমুং বাং·গিজা সময়না হান·সেংএ দংআনি জা·মানো না·সংআন আংখো সেপন হা·সংচা রি·য়াংনা দাকচাকে হ·ন্নুয়া।
45015025	ইন্দিবা দা·আও আংআ ইসলনি মান্দিরাংনা দাকচাকনা যিরূশালেমচা রি·য়াংইংজক,
45015026	মুয়ানা যিরূশালেমো দংগিবা ইসলনি মান্দিরাংনি গিসেপো জে দিল্লা-চন্না মান্দিরাং দংআ বিসংনা ম্যাসিডোনিয়া আরো আখায়ানি মন্ডলীরাংনি মান্দিরাং অকখিসা থাংখা গিলজক।
45015027	ইয়া থাংখাখো বিসং খুসি হং·এন গিলজক। ইনাআগ্রেবা ইয়া মন্ডলীরাং যিরূশালেমনি ইসলনি মান্দিরাংচা গ্রোনাংগিবা হং·আ, মুয়ানা যিহূদীরাং বিসংনি গিসিকনি ফাত্তিয়ানি বাকখো গিপ্পিন জাতরাংনা হন·জক ইন্নে গিপ্পিন জাতরাংবা হা·গিলসাকনি নাংআরাংনি বিদিংও যিহূদীরাংনা দাকচাকনা নাংআ।
45015028	আংনি ইয়া কাম ব·ন্নানি জা·মানো জেনসালো আংআ হা·আইনুয়া উয়া থাংখা নাম্মেদাক্কে সকজক উনো না·সং গিত্তা রি·য়াংএ আংআ সেপনচানা রি·য়াংনুয়া।
45015029	আংআ হা·আইয়া জে সময়ও আংআ না·সংচা রি·য়াংনুয়া উনো খ্রীষ্টনি ফাত্তিয়াখো চু·গিম্মিক দাক্কে রা·এন রি·য়াংনুয়া।
45015030	জংআদারাং, আনচিংনি গিত্তেল যীশু খ্রীষ্টচা আরো গিসিক রংথালগিবানি হন·গিবা খা·সাচা আংআ না·সংখো মংসংবাত্তে মল·মলিংজক, না·সং ইসলচা আংমুং আংনি গিম্মিন বি·আনি দাকগ্রিকাখো দাকবো।
45015031	না·সং বি·বো, জেদাক্কে যিহূদিয়াও ইসলখো মানিগিজাগিবারাংওনি আংআ জকনা মা·ন্না, আরো যিরূশালেমনি ইসলনি মান্দিরাং জেদাক্কে আংনি ইয়া দাকচাকে হ·ন্নানিখো রা·চাকা।
45015032	উনোদে ইসলনি হা·সিকাও আংআ খুসি হং·এন না·সংচা রি·য়াংনা মা·ন্নুয়া আরো না·সংমুং দংএ খা·নামনুয়া।
45015033	থম·থমেৎগিবা ইসল না·সং গিম্মিকমুং দংফাখানা। আমেন।
45016001	দা·আও আংআ আনচিংনি নগিবা ফৈবীনি গিম্মিন না·সংচা মল·মলচাক্কিংজক। বিয়া কিংক্রিয়া সংজিলমানি মন্ডলীনি দাকচাকে হন·গিবা হং·আ।
45016002	ইসলনি মান্দিরাংখো জেদাক্কে আন·থাংনি দাক্কে রা·না নাংআ বিখো না·সং গিত্তেলনি বিমুংও উয়ানদাক্কেন আন·থাংনি দাক্কে রা·বো। মামুং হা·সেলনা বিয়া না·সংচা দাকচাকাখো হা·ম্মোদে বিনা দাকচাকবো, মুয়ানা বিয়া বাং·আ মান্দিরাংনা, আরো আংনাবা দাকচাকজক।
45016003	প্রিষ্কিল্লা আরো আকিলানা আংনি সালাম হন·বো। বিসং খ্রীষ্ট যীশুনি কামও আংমুং কাম দাকফাজক।
45016004	আংনি জাংগিখো জক্কেৎনা বিসং আন·থাংথাংখো সিনা হন·চাকামিং। আংআসান হং·জা, ইন্দিবা গিম্মিক গিপ্পিন জাতনি মন্ডলীরাংবা বিসংখো মিৎথেলা।
45016005	বিসংনি নক্কো মন্ডলী হং·এ জেরাং আপসান হং·আ বিসংখোবা সালাম হন·বো। এশিয়া হা·দকো খ্রীষ্টখো স্খাং জে রা·চাকামিং আংনি উয়া খা·সাগিবা রিপ্পেং ইপেনিতখো সালাম হন·বো।
45016006	মরিয়ম, না·সংনা জে বাং·এ কাম দাকজক, বিখো সালাম হন·বো। আন্দ্রনীক্‌ আরো যুনিয়খো সালাম হন·বো।
45016007	বিসং আংগিত্তান যিহূদী আরো আংমুং বিসংবা জেলো বন্দি হং·এ দংআমিং। ওয়াত্তেতারাংনি গিসেপো বিসং নাম্মেন মান্দিরা·আখো মান·গিবা মান্দি হং·আমিং। বিসং আংনা স্খাংআন খ্রীষ্টখো বিবিরা·আমিং।
45016008	গিত্তেলমুং নাংরিমগিবা আংনি খা·সাগিবা রিপ্পেং আম্‌প্লিয়াতখো সালাম হন·বো।
45016009	উর্বাণ, আনচিংমুং খ্রীষ্টনা জে কাম দাক্কা, বিখো আরো আংনি খা·সাগিবা রিপ্পেং স্তাখিস্‌খো সালাম হন·বো। আপিল্লিস্‌খো সালাম হন·বো।
45016010	খ্রীষ্টনি মান্দি গিত্তা বিখো থিকখেলে নিয়া হং·জক। আরিষ্টবুলনি নকনি মান্দিরাংখো সালাম হন·বো।
45016011	হেরোদিয়োন, আংগিত্তা দাক্কেন জে যিহূদী হং·আ, বিখো সালাম হন·বো। নার্কিসনি নক্কো জেরাং গিত্তেলনি মান্দি হং·আ বিসংখো সালাম হন·বো।
45016012	ত্রুফেণা আরো ত্রুফোষাখো সালাম হন·বো। ইয়া মিচিকরাং গিত্তেলনা কাম দাক্কা। খা·সাগিবা ননো পর্ষিসখোবা সালাম হন·বো। ইয়া মিচিকবা গিত্তেলনা বাং·এ কাম দাকজক।
45016013	খ্রীষ্টখো নাম্মেন বিবিরা·গিবা ইন্নে জেখো মিংসিংআ উয়া রূফখো আরো বিনি মা·গিবাখো সালাম হন·বো। বিনি মা·গিবা আংচাদে আংনি মা·আ গিত্তান হং·আ।
45016014	অসুংক্রিত, ফ্লিগোন, হের্মেস, পাত্রোবাস, হের্মাস্‌ আরো বিসংমুং খ্রীষ্টখো বিবিরা·গিবা গিপ্পিন জংআদারাংখোবা সালাম হন·বো।
45016015	ফিললগ আরো যুলিয়া, নিরীয় আরো বিনি নগিবা, ওলুমপ আরো বিসংমুং দংগিবা ইসলনি মান্দি গিম্মিকখো সালাম হন·বো।
45016016	খা·সানি গিসিকখো রা·এ না·সং সাকসা সাকগিপ্পিনখো সালাম হন·বো। খ্রীষ্টনি গিম্মিক মন্ডলীরাং না·সংখো সালাম হ·ন্নিংআ।
45016017	জংআদারাং, না·সং জে স্খিয়াখো মান·জক উনি ফাংফিল্লে স্খিয়াখো হ·ন্নে জেরাং দল থারিয়া আরো চাংফেংআখো থারিয়া, বিসংখো নিরকনা আংআ না·সংখো মংসংবাত্তে মল·মলিংজক। না·সং বিসংচানি চে·ল্লে দংবো,
45016018	মুয়ানা ইয়া মান্দিরাং আনচিংনি গিত্তেল খ্রীষ্টনা দাকচাকে হন·গিজা বাত্তেসা আন·থাংথাংনি বিকমানাসা দাকচাকে হ·ন্নিংআ। চি·আ আরো রাসং দাকব্রুআনি খাৎথাখো আগানে বিসং সনথলগিবা মান্দিরাংখো থকাইংজক।
45016019	না·সংনি মানিয়ানি খাৎথাখো গিম্মিকান খিন্নাজক, আরো উনি গিম্মিন আংআ না·সংনি সাক্কাও খুসি হং·জক। জেদাক্কে না·সং নাম্মাখো হা·আইএ রা·চাকা আরো নামগিজাওনি চে·ল্লে দংআ আংআ ইখো হা·ম্মা।
45016020	থম·থমেতগিবা ইসল থেংরিন শয়তানখো না·সংনি জা·চকনি নিং·আও গাল্লে বিন্নেকেতনুয়া। আনচিংনি গিত্তেল যীশুনি খা·সাচাক্কা না·সংনি সাক্কাও দংখানা।
45016021	আংমুং কাম দাকফাগিবা উয়া তীমথিয় না·সংখো সালাম হ·ন্নিংআ; লুকিয়, যাসোন আরো সোষিপাত্রবা না·সংখো সালাম হ·ন্নিংজক। বিসংবা আংগিত্তান যিহূদী জাতনি মান্দি হং·আ।
45016022	আংআ তর্তিয়, পৌলনি ইয়া চিঠিখো চক্কিংজক। গিত্তেলনি মান্দি গিত্তা আংআবা না·সংখো সালাম হ·ন্নিংজক।
45016023	আংআ জেনি নক্কো দংআ আরো মন্ডলীনি মান্দিরাং জেনি নক্কো আপসান হং·রিমা উয়া গাইয় না·সংখো সালাম হ·ন্নিংজক। ইয়া সংজিলমানি থাংখা-পয়সারাংখো হিসাব রা·রিকানি কাম জেনি সাক্কাও দংআ উয়া ইরাস্ত আরো আনচিংনি জং কার্ত না·সংখো সালাম হ·ন্নিংজক।
45016025	যীশু খ্রীষ্টনি গিম্মিন জে নাম্মা খাৎথাখো আংআ আগানফ্রাকা না·সংখো উয়া নাম্মা খাৎথাও খেম·খেম দন্নানি বিল ইসলনি দংআ। বাং·আ চাসংনা দিপ্পাৎ ইসল বিনি সিউল দনগিবা মিকসংআনিখো দারাংনাবা আগানখুজা,
45016026	ইন্দিবা নাম্মা খাৎথাচা উখো দা·আও ফারাকজক আরো উগিত্তান আংআ আগানফ্রাকিংজক। ফাংনাজলগিবা ইসলনি গি·য়েতা গিত্তা আগানসোগিবারাংনি চক্কাও গিম্মিক জাতনি মান্দিরাংচা উখো হা·আইএতজক, জেদাক্কে বিসং খ্রীষ্টখো বিবিরা·এ ইসলখো মানিনা মা·ন্না।
45016027	বিয়া সাকসাসান ইসল, বিয়ান হা·আইগিবা হং·আ। যীশু খ্রীষ্টচা ফাংনাজলনা বিনিন রাসং হং·খানা। আমেন।
46001001	ইসলনি হা·সিকাচা বিনিন রিক্কামানা আংআ পৌল খ্রীষ্ট যীশুনি সাকসা ওয়াত্তেতা হং·জক। আংআ আরো জং সোস্থিনি করিন্থ সংজিলমানি ইসলনি মন্ডলীনি মান্দিরাংচা, আগানস্খাওদে না·সংচা চক্কিংজক। খ্রীষ্ট যীশুমুং নাংরিমাচা ইসল বিনা আন·থাংনা মিকসংএ না·সংখো দিংথাং দাক্কে দনজক আরো বিনি আন·থাংনি মান্দি হং·না রিক্কামজক। না·সংচা আরো গিপ্পিন হা·দামরাংচা জেরাং আনচিংনি গিত্তেল যীশু খ্রীষ্টখো গিত্তেল ইন্নে খু·রাচাক্কা বিসংনা চিংআ ইয়া চিঠিখো চক্কিংআ। বিয়া বিসংনিবা গিত্তেল, আনচিংনিবা গিত্তেল।
46001003	আনচিংনি আপফা ইসল আরো গিত্তেল যীশু খ্রীষ্ট না·সংনা খা·সাচাকখানা আরো থম·থমাখো হন·খানা।
46001004	আংআ ফাংনান না·সংনি গিম্মিন আংনি ইসলখো মিৎথেলা, মুয়ানা খ্রীষ্ট যীশুমুং নাংরিমে না·সং ইসলনি খা·সাচাক্কাখো মান·জক।
46001005	উয়া খা·সাচাক্কা ইয়ান, না·সং খ্রীষ্টমুং নাংরিমে গিম্মিক গিত্তান, আগানস্খাওদে গিম্মিকখো আগানানি বিলও আরো হা·আইয়াও দাল·রোরোজক,
46001006	মুয়ানা খ্রীষ্টনি গিম্মিন চিংনি সাক্ষি হ·ন্না না·সংনি খা·থংও দংআ।
46001007	উনি গিম্মিনান না·সং আনচিংনি গিত্তেল যীশু খ্রীষ্টনি ফারাকানা খা·দংএ নিচাকসোংআ ইন্নে ইসলনি হ·ন্না না·সংনা চু·ওংগিজা দংজা।
46001008	আনচিংনি গিত্তেল যীশু খ্রীষ্টআন বন·খামওনা দিপ্পাৎ না·সংখো খেম·খেম দন্নুয়া, জেনি হা·সেল বিনি রি·বানি সালো না·সং দোসগ্রি দাক্কে দংনুয়া।
46001009	ইসল বিবিরা·না খ্রাগিবা হং·আ; বিয়ান না·সংখো রিক্কামজক জেদাক্কে বিনি দেফান্থি আনচিংনি গিত্তেল যীশু খ্রীষ্টমুং না·সং নাংরিমে দংআ।
46001010	জংআদারাং, আনচিংনি গিত্তেল যীশু খ্রীষ্টনি হং·এ আংআ না·সংখো নাম্মেন মল·মলিংজক, না·সং গিম্মিকান আপসান হং·রিমবো। না·সংনি গিসেপো মা·আৎগ্রিকানি দংজাখানা, বাত্তেসা না·সং গিসিকসান আরো চানচিয়াসান হং·বো।
46001011	আংনি জংআদারাং, না·সংনি গিসেপো নিরিয়া-গিসিয়া দংআ ইন্নে ক্লোয়ীনি নকনি মান্দিরাংচা খিন্নাজক।
46001012	আংআ ইয়া খাৎথাখো আগান্না হা·ম্মিংআ, না·সংনি গিসেপো সাবা আগানা, “আংআ পৌলনি দলনি”; সাবা আগানা, “আংআ আপল্লোনি দলনি”; সাবা আগানা, “আংআ পিতরনি দলনি”; দা·আবা সাবা আগানা, “আংআ খ্রীষ্টনি দলনি।”
46001013	ইন্দিবা খ্রীষ্টখো বাক দাকজকমা? পৌলখো না·সংনি গিম্মিন চিসলো দাৎখাপামিংমা? না·সং পৌলনি বিমুংও রিপ্পলজকমা?
46001014	আংআ ইসলখো মিৎথেলা, ক্রীষপ আরো গাইয়না আগ্রে না·সং দারাংখোবা আংআ রিপ্পলেতজা,
46001015	জেদাক্কে দারাংবা ইন্দাকে আগান্না মান·জা, না·সং আংনি বিমুংও রিপ্পলজক।
46001016	স্তিফাননি নকনি মান্দিরাংখোবা আংআ রিপ্পলেতজক ইন্দিবা ইনাআগ্রে দারাংখোবা রিপ্পলেতনা ইন্নে আংনি গিসিকও নাজাংআ।
46001017	খ্রীষ্ট আংখো রিপ্পলেতনা ওয়াত্তেতজা বাত্তেসা নাম্মা খাৎথাখো আগানফ্রাকনান ওয়াত্তেতজক। উয়া নাম্মা খাৎথাখো বিয়া আংখো হা·আইগিবারাংনি খু·সুকচা আগানফ্রাকনা ওয়াত্তেতজা, জেদাক্কে খ্রীষ্টনি চিসলো সিয়া বিলগ্রি হং·আরিজা।
46001018	জেরাং ব·ন্নানি রামাও রি·ইংজক বিসংচা খ্রীষ্টনি উয়া চিসলো সিয়ানি খাৎথাদে জাদানি আগ্রে মামুংবা হং·জা; ইন্দিবা আনচিং জেরাং পাপওনি জক্কেতানি রামাও রি·ইংজক আনচিংনাদে উয়া ইসলনি বিল হং·আ।
46001019	রংথালগিবা শাস্ত্রও চক্কা দংআ, “আংআ হা·আইগিবারাংনি হা·আইয়াখো নাসিয়েতনুয়া, বুদ্ধি দংগিবারাংনি বুদ্ধিখো বিথিগ্রি দাক্কেতনুয়া।”
46001020	ইন্দিবা হা·আইগিবা মান্দি বাও? স্খিয়াখো মান·গিবা মান্দিবা বাও? আরো জিগ্রিকানি বিল দংআ ইয়া চাসংনি ইন্দাকগিবা মান্দিবা বাও? ইয়া হা·গিলসাকনি হা·আইয়া জাদানিসান হং·আ ইসল উখো ফিন্নিকখুজামা?
46001021	ইসল বিনি আন·থাংনি হা·আইয়াও থিক দাকজক ইন্নেন হা·গিলসাক বিনি আন·থাংনি হা·আইয়াচা ইসলখো হা·আইনা মান·জা। ইনি গিম্মিন নাম্মা খাৎথানি গক্কাচা পাপওনি বিবিরা·গিবারাংখো জক্কেতাখো ইসল নাম্মা ইন্নে চানচিজক।
46001022	যিহূদীরাং চিন গিত্তা আইয়াও ইনমানগিবা কামখো নিনা হা·ম্মা, গ্রীকরাং হা·আইয়াখো সান্দিয়া,
46001023	ইন্দিবা আনচিং চিসলো দাৎখাপা মান·গিবা খ্রীষ্টনি খাৎথাখো আগানফ্রাকা। উয়া খাৎথা যিহূদীরাংনা চাংফেংআনি আরো গিপ্পিন জাতরাংনা গক্কানি হং·আ,
46001024	ইন্দিবা যিহূদী হং·খানা আরো গ্রীকবা হং·খানা, ইসল জেরাংখো রিক্কামজক বিসংচা উয়া খ্রীষ্টন ইসলনি বিল আরো ইসলনি হা·আইয়া।
46001025	ইসলও জেখো গক্কা ইন্নে চানচিমা·ন্না উয়াদে মান্দিনি হা·আইয়ানা বাত্তে বাং·এন হা·আইয়ানি হং·আ, আরো জেখো বিলগ্রি ইন্নে চানচিমা·ন্না উয়াদে মান্দিনি বিলনা বাত্তে বাং·এন বিলগ্মাং হং·আ।
46001026	জংআদারাং, না·সংখো জেনসালো রিক্কামামিং উনসালো না·সং বাদাকগিবা মান্দি হং·আমিং উখো চানচিয়ে নিবো। মান্দিনি বিচালো না·সংনি গিসেপো বাং·এন হা·আইগিবা বা বিল্লাকগিবা বা দাল·বাৎগিবা মা·চংওনি হং·আ ইন্দাকেদে হং·জা।
46001027	ইন্দিবা হা·গিলসাক জেখো গক্কা ইন্নে চানচিয়া ইসল উখোন বাচ্ছিয়ে রা·জক জেদাক্কে হা·আইগিবারাং খ্রাচা·আখো মা·ন্না। হা·গিলসাক জেখো বিলগ্রি ইন্নে চানচিচিপা ইসল উখো বাচ্ছিয়ে রা·জক জেদাক্কে বিল্লাকগিবা বিলগ্রি হং·আ।
46001028	হা·গিলসাক জেখো চন্নিকানি আরো মান্দিরা·গিজানি ইন্নে চানচিয়া, আরোবা হা·গিলসাকনি মিক্রোনও জেআন মামুংআন হং·জা উখোন ইসল বাচ্ছিয়ে রা·জক জেদাক্কে হা·গিলসাকনি মিক্রোনও গামচাৎগিবারাং গামচাতাগ্রি হং·আ।
46001029	বিয়া উরাংখো বাচ্ছিয়ে রা·জক জেদাক্কে বিনি মিকখাংও মান্দি সাকসাবা রাসং দাকনা মান·জা।
46001030	খ্রীষ্ট যীশুমুং না·সং নাংরিমজক ইয়াদে ইসলওনিন হং·জক। যীশু খ্রীষ্টন আনচিংনা ইসলনি হন·গিবা হা·আইয়া; বিয়ান আনচিংনি খাকখেৎগিবা, রংথালানি আরো জক্কেতানি হং·আ।
46001031	ইনি গিম্মিন রংথালগিবা শাস্ত্রনি খাৎথা গিত্তা, “রাসং দাকগিবা গিত্তেলখো রা·এন রাসং দাকখানা।”
46002001	জংআদারাং, না·সংচা রি·য়াংএ ইসলনি হন·গিবা নাম্মা খাৎথাখো আগানফ্রাকমিত্তিংও আংআ খিন্নাথোরিরি খু·সুকখো জাকখালজা বা হা·আইবাৎগিবা মান্দি গিত্তা খাৎথা আগানজা।
46002002	না·সংমুং দংমিত্তিংও আংআ যীশু খ্রীষ্টখো, আগানস্খাওদে চিসলো দাৎখাপগিবা যীশু খ্রীষ্টখো হা·আইয়ানি আগ্রে মামুংখোবা হা·আইজানুয়া ইন্নে আংআ থিক দাক্কামিং।
46002003	না·সংমুং দংমিত্তিংও আন·থাংখো আংআ বিলগ্রি চানচিনুয়ামিং আরো খেন্নে নাম্মেন থিল·থিলনুয়ামিং।
46002004	আংনি আগানফ্রাকাও আরো আংনি আগানা খাৎথাও মান্দিরাংখো সাল্লে রা·আংনা গিত্তা হা·আইয়াও গাপগিবা জিথোআ খাৎথা দংজামিং উনাবাত্তে উয়ো গিসিক রংথালগিবানি বিলখোন নিক্কামিং,
46002005	জেদাক্কে না·সংনি বিবিরা·আ মান্দিনি হা·আইয়াও ফাংচাকগিজা ইসলনি বিলও ফাংচাকা।
46002006	খ্রীষ্টান জাংগি থাংআও চু·সকগিবারাংচা আনচিং হা·আইয়ানি খাৎথাখো আগানা; ইন্দিবা উয়া হা·আইয়াদে ইয়া হা·গিলসাকনি হং·জা, বা ইয়া হা·গিলসাকনি দাল·গিবারাংনিবা হং·জা জেরাং বিলগ্রি হং·ইংজক।
46002007	চং·মতদে আনচিং ইসলনি হা·আইয়াও গাপগিবা নিং·থুগিবা মিকসংআনি খাৎথাখোন আগানা। উয়া মিকসংআখো থুম্মুয়ে দন্নামিং আরো হা·গিলসাক হং·চেংনা স্খাংআন ইসল উখো থারিসোএ দন্নামিং জেদাক্কে আনচিং বিনি রাসংখো মান·ফাগিবা হং·না মা·ন্না।
46002008	ইয়া চাসংনি দাল·গিবারাংও সাকসাবা উখো হা·আইজাজক; হা·আইওদে উয়া রাসং গাপগিবা গিত্তেলখো চিসলো দাৎখাপজানুয়ামিং।
46002009	ইন্দিবা রংথালগিবা শাস্ত্রনি খাৎথা গিত্তাদে, “ইসলনা জেরাং খা·সাআ বিসংনা বিয়া জেরাংখো থারিয়ে দনসোজক, উরাংখো দারাংবা মিক্রোনওবা নিকখুজা, নাচিলোবা খিন্নাখুজা আরো গিসিকোবা চানচিখুজা।”
46002010	ইন্দিবা ইসল বিনি গিসিকচা উরাংখো আনচিংনা ফারাকজক, মুয়ানা গিসিক রংথালগিবানি হা·আইগিজানি মামুংবা দংজা; আরোবা বিয়া ইসলনি নিং·থুয়া বিদিংরাংখোবা হা·আইয়া।
46002011	মান্দিনি গিসেপো ইন্দাকগিবা সা দংআ, জেআন সাকগিপ্পিন মান্দিনি চানচিয়াখো হা·আইনা মা·ন্না? মান্দিও দংগিবা গিসিকসান বিনি আন·থাংনি চানচিয়াখো হা·আইয়া। উয়ানদাক্কেন ইসলনি গিসিকনি আগ্রে ইসলনি চানচিয়াখো দারাংবা হা·আইনা মান·জা।
46002012	আনচিং হা·গিলসাকনি গিসিকখো মান·জা, বাত্তেসা ইসলওনি বিনি গিসিকখো মান·জক, জেদাক্কে ইসল আনচিংনা জেখো হন·জক উখো হা·আইনা মা·ন্না;
46002013	আরো উয়া হ·ন্নানিরাংখোন আনচিং আগানা। উখো আগান্না আনচিং জে খাৎথারাংখো জাকখালা উরাংখো মান্দিনি হা·আইয়াওনিখো স্খিয়ে আগানজা, ইন্দিবা গিসিক রংথালগিবাওনিখো স্খিয়েন আগানা।
46002014	গিসিকওনি হং·গিজাগিবা মান্দি ইসলনি গিসিকওনি রি·বাগিবাখো রা·চাকজা, মুয়ানা উরাংদে বিচা গক্কানিসা হং·আ। উরাংখো বিয়া হা·আইনা মান·জা, মুয়ানা গিসিক রংথালগিবা স্খিয়েতজাওদে উরাংখো পরীক্ষা দাক্কে নিনা মান·জা।
46002015	জে মান্দি গিসিকনি বিয়া গিম্মিকখোন পরীক্ষা দাক্কে নিআ, ইন্দিবা বিখোদে দারাংবা পরীক্ষা দাক্কে নিনা মান·জা।
46002016	রংথালগিবা শাস্ত্রও চক্কা দংআ, বিখো স্খিনা মা·ন্না গিত্তা সা গিত্তেলনি গিসিকখো হা·আইয়া? ইন্দিবা খ্রীষ্টনি গিসিক আনচিংনি খা·থংও দংআ।
46003001	জংআদারাং, গিসিকওনি হং·গিবা মান্দিরাংচা জেগিত্তা খাৎথা আগান্না নাংআ, আংআ না·সংচা উগিত্তা খাৎথা আগানজাজক, বাত্তেসা পাপ-বেওয়ালনি নিং·আও দংগিবারাংচা জেগিত্তা খাৎথা আগান্না নাংআ, উগিত্তান না·সংচা খাৎথা আগানামিং। খ্রীষ্টান জাংগি থাংআও না·সংদে আওয়া বি·সা গিত্তা দাক্কা, উনি গিম্মিন না·সংচা উগিত্তান খাৎথা আগানামিং।
46003002	রাক্কা চা·আনিখো হন·গিজা আংআ না·সংনা সকচিখো রিংনা হ·ন্নামিং, মুয়ানা উয়া সময়ও না·সং রাক্কাখো চা·না গিত্তা হং·খুজামিং। আরো দা·আওবা না·সং উয়া অবস্থাও দংজা,
46003003	মুয়ানা দা·আওবা না·সং পাপ-বেওয়ালনি নিং·আও দংআ। না·সংও মিকনেংআ আরো নিরিয়া-গিসিয়া হং·আরি দংওদে না·সং পাপ-বেওয়ালনি নিং·আও দংজামা? আরো না·সংনি রি·য়ারাংবা ইন্দাকারি মান্দিরাং গিত্তান দাকজামা?
46003004	না·সংনি গিসেপো সাকসা পৌলনি দলনি আরো সাকগিপ্পিন আপল্লোনি দলনি ইন্নে আগানোদে না·সং ইন্দাকারিস্রাং মান্দিরাং গিত্তা দাকজামা?
46003005	আপল্লো সা? আরো পৌলবা সা? চিংআদে দাকচাকে হন·গিবাসান হং·আ জেরাং গিত্তা না·সং বিবিরা·আনি রামাওনা রি·বাজক। গিত্তেলান আনচিং সাকফ্রাকনা কাম হন·জক।
46003006	আংআ বিৎচ্রিখো গি·আমিং, আপল্লো উয়ো চি রুআমিং, ইন্দিবা ইসলান উখো দা·ল্লেতামিং।
46003007	উনি গিম্মিন বিৎচ্রিখো জে গি·আ বা চিখো জে রুআ বিয়াদে মামুংবা হং·জা; ইন্দিবা ইসল, জেআন দা·ল্লেতা, বিয়ান চু·গিম্মিক হং·আ।
46003008	বিৎচ্রি গি·গিবা আরো চি রুগিবা বিসংনি মিকসংআ আপসানান হং·আ, ইন্দিবা গিম্মিকান আন·থাংথাংনি কামনা খ্রি বকসিসখো মা·ন্নুয়া,
46003009	মুয়ানা চিংআ সাকগ্মিআন ইসলমুং কাম দাক্কিংআ। না·সং ইসলনিন হা·বা, ইসলনিন রিকগিবা দালান হং·আ।
46003010	ইসলচাখো আংআ মংসংগিবা খা·সাচাক্কাখো মা·ন্নে উচান দাল·গিবা মিস্ত্রি গিত্তা আংআ ফাংচাকানিখো রিকজক, আরো সাকগিপ্পিনরাং উনি সাক্কাও দালান রিক্কিংজক। ইন্দিবা সা বাদিকে রিক্কা উনি গিম্মিন বিয়া সিমসাকখানা।
46003011	জেখো স্খাংআন রিকজক উনা আগ্রে দারাংবা রিকনা মান·জা। যীশু খ্রীষ্টআন উয়া ফাংচাকানি হং·আ।
46003012	উনি সাক্কাও মান্দিরাং সোনা, রূপা, গামচাৎগিবা রং·থি, বল, খের বা নাড়াচা রিক্কোদে,
46003013	ইন্দিদে সা বাদিকে কাম দাকজক উখো নাম্মে থাল্লে নিনা মা·ন্নুয়া। বিচালনি সালোন উয়া ফারাকনুয়া, মুয়ানা উয়া সালনি ফারাকা ওয়া·আলচান হং·নুয়া। সানি কাম বাদাকা উখো ওয়া·আলান পরীক্ষা দাক্কে নিনুয়া।
46003014	জেখো জে রিকজক উয়া দংআরিওদে বিয়া বকসিসখো মা·ন্নুয়া;
46003015	আরো উয়া খাম্মোদে বিনা নামজানুয়া। বিয়া আন·থাংদে জকনুয়া, ইন্দিবা বিনি অবস্থা ওয়া·আলখো গা·বাত্তে রি·বাগিবা মান্দি গিত্তা হং·নুয়া।
46003016	না·সং হা·আইজামা, না·সং ইসলনি দংআনি নক হং·আ আরো ইসলনি গিসিক না·সংও দংখামা?
46003017	সাবা ইসলনি দংআনি নকখো নাসিয়েতোদে ইসলবা বিখো নাসিয়েতনুয়া, মুয়ানা বিনি দংআনি নক রংথালা, আরো না·সংআন উয়া নক হং·আ।
46003018	না·সং দারাংবা আন·থাংখো দা·আ থকাইয়াবো। না·সংনি গিসেপো সাবা ইয়া চাসংনি চানচিয়া গিত্তা আন·থাংখো হা·আইগিবা চানচিওদে বিয়া গক্কা হং·খানা জেদাক্কে বিয়া চং·মত হা·আইগিবা হং·না মা·ন্না,
46003019	মুয়ানা ইসলনি মিক্রোনও ইয়া হা·গিলসাকনি হা·আইয়াদে জাদানি হং·আ। রংথালগিবা শাস্ত্রও চক্কা দংআ, “ইসল হা·আইগিবারাংখো বিসংনি বু·এ চা·আচা রি·ম্মা।”
46003020	দা·আবা ইন্দাকেবা চক্কা দংআ, “হা·আইগিবারাংনি চানচিয়া গিম্মিকান বিথিগ্রি হং·আ গিত্তেল উখো হা·আইয়া।”
46003021	উনি গিম্মিন না·সং দারাংবা সাকসা মান্দিখো রা·এ দা·আ রাসং দাক্কাবো, মুয়ানা গিম্মিকান না·সংনি হং·আ।
46003022	পৌল, আপল্লো, পিতর, ইয়া হা·গিলসাক, জাংগি, সিয়া, দা·আওনি চাসং আরো রি·বাগিবা চাসং গিম্মিকান না·সংনি হং·আ;
46003023	না·সং খ্রীষ্টনি আরো খ্রীষ্ট ইসলনি হং·আ।
46004001	চিংআ খ্রীষ্টনা দাকচাকে হন·গিবা আরো ইসলনি নিং·থুগিবা খাৎথাখো হা·আইএতনা চিংখো দন্না ইন্নে মান্দিরাং চিংখো চানচিখানা।
46004002	জেরাংনা ইয়া কামখো হন·জক বিসংখো বিবিরা·না খ্রাগিবা দাক্কে ফিন্নিকনা নাংনুয়া ।
46004003	আংনি বিচালখো না·সংআন দাকবো বা বিচাল দাকরামান দাকখানা, উনি হা·সেল আংনি মামুংবা হং·জা; আরো আংআ আন·থাংবা আংনি বিচালখো দাকজা।
46004004	আংনি গিসিক রংথালা, ইন্দিবা ইচা আংনি দোসগ্রি হং·আখো ফিন্নিকনা মান·জা। গিত্তেলান আংখো বিচাল দাক্কা।
46004005	উনি গিম্মিন গিত্তেলনি রি·বানা স্খাং, আগানস্খাওদে উয়া থিক দাকগিবা সময়না স্খাং না·সং দা·আ মামুংনি দোসখো রিম·না রি·য়াংআবো। আন্দালাও থুম্মুয়ে দনগিবাখো বিয়ান সেং·আওনা রা·বানুয়া আরো মান্দিনি খা·থংনি থুম্মুয়ে দনগিবা মিকসংআরাংখোবা ফারাকনুয়া। উনিসালো ইসলচাখোন জে জেনি মা·ন্নাগিবা মিৎথেলাখো মা·ন্নুয়া।
46004006	জংআদারাং, না·সংনি নাম্মানা আংআ আন·থাংখো আরো আপল্লোখো থসুসাএ ইয়া খাৎথারাংখো আগানজক, জেদাক্কোদে না·সং চিংচানিখো ইখো স্নিংনা মা·ন্না, রংথালগিবা শাস্ত্রও চক্কা দংআনি আগ্রেফিল্লে রি·য়াংনা নাংজা। ইন্দাকোদে না·সং সাকসাখো দনগাল্লে দা·আও সাকসাখো রা·এ গাং·বিংজানুয়া।
46004007	গিপ্পিনরাংনা বাত্তে নাং·খো মংসংগিবা দাক্কে দারাংবা চানচিজা। নাং·নি ইন্দাকগিবা মুয়া দংআ জেখো না·আ হ·ন্নানি গিত্তা মান·জা? আরো না·আ মা·ন্নেন দংওদে মান·খুজা ইন্নে মুয়ানা রাসং দাক্কিংআ?
46004008	না·সংখো নিক্কে ইন্দাকে চানচিমা·ন্নিংআ না·সং স্খাংআন গিম্মিকখো মান·জক, স্খাংআন নকমা হং·জক, আরো চিংখো দন্নেন রাজা হং·এ আসংএ দংইংজক। না·সং রাজা হং·ওদে নামনুয়ানমিং, ইন্দাকোদে চিংআবা না·সংমুং রাজা হং·ফানা মা·ন্নুয়ামিং।
46004009	স·ওতে গালনুয়া ইন্নে জেরাংখো মান্দি জিলমানি বন·খামাচাবাক্কা দন্না, আংনি চানচিয়া গিত্তাদে ইসল চিংখো, আগানস্খাওদে ওয়াত্তেতারাংখো উয়ানদাক্কেন গিম্মিকনি জা·মানচা দনজক। চিংআ হা·গিলসাক গিম্মিকচা, আগানস্খাওদে সা·গ্রে আরো মান্দিরাংচা খা·দিংস্থেকানি মান্দি গিত্তা হং·জক।
46004010	চিংআ খ্রীষ্টনি গিম্মিন জাদা হং·জক, আরো না·সং খ্রীষ্টমুং দংএ বুদ্ধিগ্মাং হং·জক। চিংআ বিলগ্রি আরো না·সংদে বিলগ্মাং হং·আ। না·সং মান্দিরা·বিয়াখো মান·জক আরো চিংআ মান্দিরা·গিজাখো মান·জক।
46004011	দা·আওনা দিপ্পাৎবা চিংআ অকখ্রিয়ানা আরো চি রিংআসিয়ানা দুক মা·ন্নিংজক। চিংআ বা·রা-চলানা দিল্লা, চিংমুং নামবাৎগিজা বেওয়ালখো দাক্কিংজক, চিংনি নক-জাম দংজা।
46004012	চিংআ জাকথাংথাংও গাম্মিংজক। মান্দিরাং চিংখো খা·চাজোকনো চিংআ বিসংনা নাম্মাখো হা·ম্মা; বিসং চিংখো দুক হন·জোকনো চিংআ উখো চাকচিকা;
46004013	বিসং চিংখো জাচাজকোন চিংআ রিন্নকে বিসংনা আগানচাকা। দা·আওনা দিপ্পাৎ চিংআ হা·গিলসাকনি ময়লা গিত্তা হং·আ, হা·গিলসাকনি চামবাল হং·এন দংআ।
46004014	আংআ না·সংখো খ্রাচা·এতনা ইরাংখো চকজা, বাত্তেসা আংনি খা·সাগিবা দে গিত্তা সিমসাকেতনান চক্কিংজক।
46004015	খ্রীষ্টনি গিম্মিন স্খিয়েতনা গিত্তা মান্দি না·সংনি বাং·নাবা দংআ, ইন্দিবা ফাদে না·সংনি বাং·এ দংজা; আংআন নাম্মা খাৎথাচা খ্রীষ্টান থরমও না·সংনি ফা হং·জক।
46004016	উনি গিম্মিনান আংআ না·সংচা মংসংএ মল·মলিংজক, আংআ জেখো দাক্কা না·সংবা উখোন দাকবো;
46004017	আরো ইনি গিম্মিনান আংআ তীমথিয়খো না·সংচা ওয়াত্তেতিংজক। বিবিরা·গিবা গিত্তা বিয়া আংনি খা·সাগিবা আরো বিবিগিবা দে হং·আ। যীশুমুং নাংরিমে আংনি স্খিয়া আরো কাম বাদিকে দাক্কা, বিয়া উখো না·সংনা গিসিক রা·এতনুয়া। গিম্মিক হা·দামনি গিম্মিক মন্ডলীনা আংআ ইরাংনি বিদিংও আপসানখোন স্খিয়ে হ·ন্না।
46004018	আংআ না·সংচা রি·বাজানুয়া চানচিয়ে না·সংও সাবা সাবা গাং·বিংএ দংআ।
46004019	ইন্দিবা গিত্তেল হা·সিকোদে আংআ থেংরিন না·সংচা রি·বানুয়া। গাং·বিংগিবারাংনি খাৎথারাংখো খিন্নানা রি·বাজানুয়া, ইন্দিবা বিসংনি বিলখো নিনা রি·বানুয়া।
46004020	ইসলনি সংনকদে খাৎথানাসান হং·জা, উয়াদে বিলনিসা হং·আ। না·সংনি হা·সিকা মুয়া?
46004021	আংআ না·সংনা মুয়াখো রা·বানুয়া-গল·দিকখোমা খা·সাখো আরো সনথল গিসিকখো?
46005001	খিন্নানা মা·ন্নিংআ, না·সংনি গিসেপো থি·ল্লেকানি পাপ দংআ, আরো উয়া থি·ল্লেকা ইন্দাকে নামজাস্রাং হং·আ জেখো গিপ্পিন জাতরাংবা দাকজা। আরোবা সাকসা বিনি ফাগিবানি জিকখো আন·থাংনি জিক গিত্তা দাক্কে দনজক।
46005002	আরো উনি জা·মানবা না·সং গাং·বিংআ! ইনাবাত্তে না·সংনি দুক দাক্কা আরো জে ইন্দাকা কামখো দাকজক বিখো না·সংওনি হং·খাত্তেতনা নাংজামিংমা?
46005003	আংআ বে·এনো দংজাওবা না·সংমুং গিসিকচা দংফাআ। জে ইন্দাকা কামখো দাকজক বিনি বিচালখো আংআ উনো দংফাগিবা মান্দি গিত্তা স্খাংআন দাক্কে দনজক।
46005004	আংনি বিচাল ইয়ান হং·আ, আনচিংনি গিত্তেল যীশুনি বিমুংও জেনসালো না·সং হা·দামসানো থম·দাকনুয়া আরো আংআবা গিসিকচা না·সংমুং দংফানুয়া আরো গিত্তেল যীশুনি বিল আনচিংনি সাক্কাও দংনুয়া,
46005005	উনসালো উয়া মান্দিখো শয়তাননি জাক্কো হ·ন্না নাংনুয়া, জেদাক্কে বিনি বে·এন ব·ন্না ইন্দিবা গিসিকদে গিত্তেল যীশুনি রি·বানি সালো জক্কাখো মা·ন্না।
46005006	রাসং দাক্কা না·সংনা নাম্মানি হং·জা। না·সং ইখো হা·আইজামা, অকখিসা মা·মাং ওয়ানথি থম·গিম্মিক রুটিখো ফিং·এতা? না·সংওনি উয়া গিৎচাম ওয়ানথিখো গালস্রাংবো,
46005007	জেদাক্কে না·সং ওয়ানথিগ্রি গিত্তাল হং·না মা·ন্না; আরো না·সং উগিত্তান দাক্কা। আনচিংনি ওয়াতচাংআনি সালনি মেষ বি·সা খ্রীষ্টখো বলি হন·জক।
46005008	উনি গিম্মিন গিৎচাম ওয়ানথিখো আগানস্খাওদে মিকনেংআচা আরো নামগিজাচা হং·জা, বাত্তেসা হাই, আনচিং ওয়ানথিগ্রি রুটি, আগানস্খাওদে সনথল আরো বিবিচা উয়া সালখো মানিনা।
46005009	না·সংখো নামগিজা মান্দিরাংমুং রি·জাখানা আংআ আংনি চিঠিও না·সংনা চক্কামিং।
46005010	ইয়া হা·গিলসাকনি নামগিজা মান্দি, মাদ্দুগিবা, বু·এ চা·গিবা বা জেরাং মিত্তে বিমাংখো হামুয়া বিসংখোদে আংআ আগানজা, মুয়ানা উনোদে না·সং ইয়া হা·গিলসাকনি হা·ফালও রি·য়াংনা নাংনুয়া।
46005011	আংআ জেখো চক্কামিং উনি অর্থ ইয়ান-সাবা আন·থাংখো বিবিরা·গিবা ইন্নেবা বিয়া নামগিজা মান্দি বা মাদ্দুগিবা হং·ওদে, মিত্তে বিমাংখো হামুওদে, গিপ্পিনখো জাচাওদে, চু রিংফেকগিবা বা বু·এ চা·গিবা হং·ওদে, বিমুং দা·আ রি·য়াবো। আরো বিমুং দা·আ চা·না-রিংনাবা রি·য়াংআবো।
46005012	মন্ডলীনি হা·ফালচা দংগিবা মান্দিরাংখো আংআ মুয়ানাবা বিচাল দাকনুয়া? ইন্দিবা মন্ডলীনি নিং·আও দংগিবা মান্দিরাংখো না·সংনিন বিচাল দাকনা নাংজামা?
46005013	জেরাং হা·ফালনি হং·আ বিসংনি বিচালখো ইসলান দাকনুয়া। রংথালগিবা শাস্ত্রনি খাৎথা গিত্তা, “না·সংওনি উয়া নামগিজা মান্দিখো রং·খাত্তেতবো।”
46006001	না·সংনি গিসেপো সানিবা সাকসা বিবিরা·গিবা জংআদানি সাক্কাও নালিশ দাকনা মামুং হা·সেল দংওদে বিয়া বাদিকে দাক্কে খেনমানগিজা ইসলনি মান্দিরাংচা রি·য়াংগিজা জেরাং ইসলনি হং·জা বিসংচা রি·য়াংএ বিচালখো হা·ম্মা?
46006002	ইসলনি মান্দিরাংআন হা·গিলসাকখো বিচাল দাকনুয়া ইন্নে না·সং হা·আইজামা? না·সং হা·গিলসাকখো বিচাল দাক্কোদে না·সং চন্না বিদিংনি গিম্মিনো বিচাল দাকনা মান·জামা?
46006003	আনচিং সা·গ্রেরাংখোবা বিচাল দাকনুয়া ইন্নে না·সং হা·আইজামা? ইন্দাকেন হং·ওদে ইয়া হা·গিলসাকদে মামুংআন হং·জা!
46006004	না·সংনি ইন্দাকগিবা নালিশ দংওদে মন্ডলীনি মান্দি হং·গিজারাংখোন না·সং বিচাল দাকগিবা দাক্কে থিক দাক্কামা?
46006005	না·সংখো খ্রাচা·এতনা আংআ ইয়া খাৎথাখো আগানিংজক। না·সংনি গিসেপো ইন্দাকগিবা হা·আইগিবা মান্দি সাকসাবা দংজামা, জেআন জংআদারাংনি গিসেপো গোলমালরাংখো বিচাল দাক্কে হ·ন্না মা·ন্না?
46006006	উখো দাকগিজা জংআদা জংআদানি সাক্কাও বিচাল দাকনা বিচাল দাকরামচা রি·য়াংআ, আরো উয়াবা দা·আবা বিবিরা·গিজারাংনি মিকখাংওসা!
46006007	না·সং সাকসা দা·আও সাকসানি সাক্কাও মকর্দমা দাক্কানি গিম্মিন ইখোন নিকনা মা·ন্না, না·সং হামজাজক। ইনাবাত্তে অন্যায়খো মুয়ানা চাকচিকজা? থগিয়াখো মুয়ানা মান·জা?
46006008	উখো দাকগিজা না·সংআন অন্যায় দাক্কিংজক, না·সংআন থকাই চা·আংজক, আরো উখো না·সংনি জংআদামুংআন দাক্কিংজক!
46006009	অন্যায় দাকগিবারাং ইসলনি সংনকখো মান·রিকজানুয়া, ইখো না·সং হা·আইজামা? না·সং দা·আ ব্রাংআবো। জেরাং নামজা, জেরাং মিত্তে বিমাংখো হামুয়া, জেরাং থি·ল্লেকা, জেরাং মি·আসা দারা, মি·আসা মি·আসামুং নামজাস্রাং কামখো দাকগিবারাং,
46006010	চা·উগিবারাং, মাদ্দুগিবারাং, চু রিংফেকগিবারাং, জাচাগিবারাং আরো থকাই চা·গিবারাং ইসলনি সংনকখো মান·রিকজানুয়া।
46006011	না·সংও সাবা সাবা উয়ানদাকগিবান হং·আমিং, ইন্দিবা গিত্তেল যীশু খ্রীষ্টও আরো আনচিংনি ইসলনি গিসিকও না·সংখো সু·গালে থাল্লেতজক, ইসলনা মিংএ দিংথাং দাক্কেতজক আরো দোসগ্রি ইন্নে রা·চাকজক।
46006012	সাবা সাবা আগানা, “গিম্মিকখো দাক্কা আংনা খ্রাগিজানি হং·জা।” ইয়াদে খাকখেতান হং·আ, ইন্দাকোবা গিম্মিকান মান্দিনা নাম্মা, ইন্দাকেদে হং·জা। গিম্মিকখো দাক্কা আংনা খ্রাগিজানি হং·জাওবা ইন্দিবা আংআ মামুংনিন নকখল হং·জানুয়া।
46006013	দা·আবা সাবা সাবা ইয়া খাৎথাখোবা আগানা, “চা·আ বিকমানা হং·আ আরো বিকমা চা·না হং·আ।” ইয়াদে নাম্মান, ইন্দিবা ইয়া মিংগ্মিখোন ইসল সালসাদে গিম্মায়েতনুয়া। বে·এন থি·ল্লেকনা হং·জা বাত্তেসা উয়া গিত্তেলনান হং·আ, আরো গিত্তেল বে·এননি গিম্মিন হং·আ।
46006014	ইসল বিনি বিলচা গিত্তেলখো সিয়াওনি থাংচাএতজক আরো বিয়া আনচিংখোবা থাংচাএতনুয়া।
46006015	না·সং ইখো হা·আইজামা, না·সংনি বে·এন খ্রীষ্টনি বে·এননি বাক হং·আ? ইন্দাকোদে আংআ খ্রীষ্টনি বে·এননি বাকখো রা·এ দারিনি বে·এনমুং নাংরিমেতনুয়ামা? মামুং সালোবা হং·জা।
46006016	দারিনি বে·এনমুং জেআন নাংরিমা বিয়া বিমুং বে·এনসান হং·আ ইখো না·সং হা·আইজামা? মুয়ানা শাস্ত্রও চক্কা দংআ, “বিসং সাকগ্মি বে·এনসান হং·নুয়া।”
46006017	ইন্দিবা জেআন গিত্তেলমুং নাংরিমা বিয়া বিমুং গিসিকসান হং·আ।
46006018	গিম্মিক থি·ল্লেকাওনি খাত্তাংবো। মান্দি জে দিংথাং পাপখো দাক্কা উখো বিয়া বিনি বে·এননি হা·ফালও দাক্কা, ইন্দিবা জে থি·ল্লেকা বিয়া আন·থাংনি বে·এননি সাক্কাওন পাপ দাক্কা।
46006019	না·সং ইখো হা·আইজামা, না·সংনি খা·থংও জেআন দংখামা আরো জেখো না·সং ইসলচাখো মান·জক, উয়া গিসিক রংথালগিবানি দংগিবা নকান হং·জক না·সংনি বে·এন? না·সং না·সংনি আন·থাংনি হং·জা;
46006020	বাং·আ দামচা না·সংখো ব্রিজক। উনি গিম্মিন ইসলনি রাসংনা না·সংনি বে·এনখো জাকখালবো।
46007001	না·সং আংচা জেরাংনি গিম্মিনো চকজক দা·আও উরাংখো আগানচাকিংজক। সাবা বিয়াজাওদে বিয়া নাম্মাখোন দাক্কা;
46007002	ইন্দিবা গিম্মিকচান থি·ল্লেকারাং বাং·ইংজক, উনি গিম্মিন মি·আসা গিম্মিকনিন জিকথাং আরো মিচিক গিম্মিকনিন সেথাং দংখানা।
46007003	সেগিবা জিকগিবানা বে·এনোনি মা·ন্নাগিবাখো বিনা হন·খানা; উয়ানদাক্কে জিকগিবাবা সেগিবানা হন·খানা।
46007004	জিকনি বে·এন বিনি আন·থাংনি হং·জা, বিনি সেগিবানিসা হং·আ। উগিত্তান সেনি বে·এন বিনি আন·থাংনি হং·জা, বিনি জিকগিবানিসা হং·আ।
46007005	সাকসা সাকগিপ্পিনমুং বে·এনচা আপসান হং·না দা·আ জিচাকাবো; ইন্দাকোবা বি·না চল্‌জকে আপসান গং·গ্রিকে বাং·গিজা সালনা দিংথাং দংনা মা·ন্না। উনি জা·মানো দা·আবা আপসান হং·বো জেদাক্কোদে আন·থাংথাংখো চাকচিকেতনা মান·জানি হা·সেল শয়তান না·সংখো পাপচানা সালনা মান·জা।
46007006	ইয়া খাৎথাখো আংআ না·সংনা গি·য়েতি আগানিংআ ইন্দাকেদে হং·জা বাত্তেসা দাকনা মা·ন্না ইন্নেন আগানিংআ।
46007007	গিম্মিকান আংগিত্তা হং·ওদে! ইন্দিবা ইসলচানিখো সাকফ্রাকফ্রাকান মিংফ্রাক দাক্কে মা·ন্নানিখো মান·জক। সাকফ্রাকনি মা·ন্নানিরাং দিংথাং দিংথাং হং·আ।
46007008	বিয়াগিজারাংনা আরো রান্দি মিচিকরাংনা আংআ আগানিংজক, বিসং আংগিত্তা দাক্কে দংনা মা·ন্নোদে বিসংনা উয়া নামনুয়া।
46007009	ইন্দিবা বিসং আন·থাংথাংখো চাকচিকেতনা মান·জাওদে বিয়াখানা, মুয়ানা বে·এননি হা·সিকাও খাম্মানা বাত্তে বিয়া দাক্কান নামবাতা।
46007010	জেরাং বিয়াজক বিসংনা আংআ ইখো গি·য়েতিংজক- আংআদে গি·য়েৎজা, গিত্তেলান গি·য়েতিংজক- জিকগিবা জেদাক্কে সেগিবাওনি রি·য়াংআরিজা।
46007011	ইন্দিবা বিয়া রি·য়াংআরিওদে বিয়াজাখানা বা সেগিবামুং দা·আবা নাংরিমখানা। সেগিবাবা বিনি জিকগিবাখো ওয়াতজাখানা।
46007012	গিপ্পিনরাংখো গিত্তেল আগানজা ইন্দিবা আংআ আগানিংজক, সাকসা জংআদানি খ্রীষ্টও বিবিরা·গিজা জিক দংওদে আরো উয়া জিক বিমুং দংনা হা·ম্মোদে বিনি সে বিখো ওয়াতজাখানা।
46007013	দা·আবা মিচিক সাকসানি খ্রীষ্টও বিবিরা·গিজাগিবা সে দংওদে আরো উয়া সে বিমুং দংনা হা·ম্মোদে উয়া সেখো বিয়া ওয়াতজাখানা;
46007014	মুয়ানা জিকচা বিবিরা·গিজাগিবা সেখো আরো সেচা উয়া বিবিরা·গিজাগিবা জিকখো ইসল রংথালগিবা ইন্নে চান্না। ইন্দাকজাওদে না·সংনি বি·সারাংদে রংথালজানুয়ামিং; ইন্দিবা ইসল বিসংখো রংথালগিবা ইন্নে চান্না।
46007015	ইন্দিবা উয়া বিবিরা·গিজাগিবা সে বা জিক রি·য়াংনা হা·ম্মোদে রি·য়াংখানা। ইন্দাকা অবস্থাও উয়া বিবিরা·গিবা জংআদা বা নআবি খাএ-সিক্কে দন্নাও দংজা। ইসলদে আনচিংখো থম·থমাও দংখানান রিক্কামজক।
46007016	ও জিকগিবা, না·আ বাদিকে দাক্কে হা·আইয়া, নাং·নি সেখো না·আ জক্কেৎনা মান·জানুয়া? ও সেগিবা, না·আ বাদিকে দাক্কে হা·আইয়া নাং·নি জিকখো না·আ জক্কেৎনা মান·জানুয়া?
46007017	গিত্তেল জেখো জে অবস্থাও দনজক আরো ইসল জেখো জেনি গিম্মিনো রিক্কামজক, উগিত্তান বিয়া রি·খানা। আংআ গিম্মিক মন্ডলীচান ইখো গি·য়েতিংআ। বিগিল রাতগিবা মান্দিখো রিক্কামা হং·জকমা? ইন্দিদে বিয়া বিগিল রাত্তানি চিনখো রিপ্পাকে গালজাখানা।
46007018	বিগিল রাতগিজা মান্দিখো রিক্কামা হং·জকমা? ইন্দিদে বিখো বিগিল রাতজাখানা।
46007019	বিগিল রাত্তোবা মুয়া হং·আ আরো রাতজাওবা মুয়া হং·আ, ইসলনি গি·য়েতাখো মানিয়ান চং·মত খাৎথা হং·আ।
46007020	ইসল জেখো জে অবস্থাও রিক্কামজক বিয়া উয়া অবস্থাওন দংখানা।
46007021	নাং·খো রিক্কামো না·আ নকখল দংআমিংমা? উনি গিম্মিন দা·আ দুক দাক্কাবো; জাকগিত্তেল হং·আনি চলখো মা·ন্নোদে উখো রা·চাকবো।
46007022	নকখল দংমিত্তিংও গিত্তেল জেখো রিক্কামজক বিয়া গিত্তেলচা জাকগিত্তেল হং·জক। উয়ানদাক্কে জেখো জাকগিত্তেল অবস্থাও রিক্কামজক বিয়া খ্রীষ্টনি নকখল হং·জক।
46007023	বাং·আ দামচা না·সংখো ব্রিজক; মান্দিনি নকখল দা·আ হং·আবো।
46007024	জংআদারাং, ইসল জেখো জে অবস্থাও দংআখো রিক্কামজক বিয়া ইসলনি মিকখাংও উগিত্তান দংখানা।
46007025	মি·থ্রারাংনি গিম্মিনো গিত্তেলচানিখো আংআ মামুং গি·য়েতাখো মান·জা। ইন্দিদে ইসলনি খা·সাচাক্কাখো মা·ন্নে আংআ বিবিরা·না খ্রাগিবা হং·জক ইন্নে আংনি হা·সিকাখো আগানিংজক।
46007026	দুক মান·বিয়ানি জে সাল সকবাংজক উনি হা·সেল আংনি চানচিয়াদে না·সং জে জেগিত্তা দংআ উগিত্তা দংআন না·সংনা নাম্মা।
46007027	নাং·নি জিক দংআমা? দংওদে জিকখো দা·আ ওয়াতনা হা·ম্মাবো। নাং·নি জিক দংজামা? ইন্দিদে দা·আ বিয়ানা হা·ম্মাবো।
46007028	ইন্দিবা না·আ বিয়াওদে নাং·নি পাপ হং·জা। সাকসা মি·থ্রা মিচিক বিয়াওদে বিনিবা পাপ হং·জা। ইন্দিবা জেরাং বিয়ানুয়া বিসং ইয়া সংসালো দুকখো মা·ন্নুয়া, আরো আংআ ইরাংনিখো না·সংখো জক্কেৎনা হা·ম্মিংআ।
46007029	জংআদারাং, আংনি আগান্না হাম·গিবা ইয়ান- সময় বাং·এ দংজাজক। উনি গিম্মিন দা·আওনি দিপ্পাৎ জিক দংগিবারাং জিক দংগিজা গিত্তা রি·না নাংনুয়া;
46007030	দুক দাকগিবারাং দুক দাকগিজা গিত্তা; হান·সেংগিবারাং হান·সেংগিজা গিত্তা; ব্রিগিবারাং বিসংনি ব্রিয়া জিনিসরাংখো জাকখালনা বিল দংগিজা গিত্তা;
46007031	হা·গিলসাকনি গিম্মিনো দংগিবারাং দংগিজা গিত্তা; মুয়ানা হা·গিলসাকনি বিমাং দিংথাং হং·ইংজক।
46007032	আংআ হা·ম্মা জেদাক্কে না·সং চানচিয়ারাংওনি জক্কে দংনা মা·ন্না। বিয়াগিজা মান্দি গিত্তেলনি গিম্মিনো চানচিয়া; বাদিকে দাক্কে বিয়া গিত্তেলখো খুসি দাকনুয়া ইখো চানচিয়া।
46007033	বিয়াগিবা মান্দি নকদাংখো চানচিয়া; বাদিকে দাক্কে বিয়া জিকখো খুসি দাকনুয়া ইখো চানচিয়া।
46007034	ইন্দাকে সামগ্মিচা বিখো সাল্লা। সে দংগিজা মিচিক আরো মি·থ্রা মিচিক গিত্তেলনি গিম্মিনো চানচিয়া জেদাক্কোদে বিয়া বে·এনো আরো খা·থংও গিত্তেলনি হং·না মা·ন্না। ইন্দিবা বিয়াগিবা মিচিক নকদাংনি গিম্মিনো চানচিয়া; বিয়া বাদিকে দাক্কে সেখো খুসি দাকনুয়া উখো চানচিয়া।
46007035	ইয়া খাৎথাখো আংআ না·সংনি নাম্মানান আগানিংজক। আংআ না·সংখো রি·ম্মে রা·রিকনা উখো আগানজাংআ, বাত্তেসা জেখো দাকনা নাংআ আরো নাম্মা উখো দাকনা না·সংখো খা·দংএতা, জেদাক্কে না·সং গিসিক নাংএ গিত্তেলনা দাকচাকে হ·ন্না মা·ন্না।
46007036	সাবা বিনি মি·থ্রা দেমিচিকনা খাকখেৎখো দাকজা ইন্নে চানচিওদে, মিচিকনি বিয়ানি বিলসি বাত্তাংওদে আরো বিয়া বিখো বিয়াএতনা নাংনুয়া ইন্নে চানচিওদে বিনি আন·থাংনি হা·সিকা গিত্তান কাম দাকখানা। মিচিক বিয়াখানা, উনাদে পাপ হং·জা।
46007037	ইন্দিবা জে মান্দিনি খা·থং থম·থমে দংআ, জেনি সাক্কাও মামুংবা দংজা ইন্নে বিয়া আন·থাংনি হা·সিকা গিত্তান কাম দাকনা মা·ন্না, বিয়া বিনি দেমিচিকখো বিয়াএতজানুয়া ইন্নেন থিক দাক্কে দন্নোদে বিয়া নাম্মাখোন দাক্কা।
46007038	ইন্দাকোদে নিকনা মা·ন্না, দেমিচিকখো বিয়া হন·গিবা নাম্মাখো দাক্কা আরো বিয়া হন·গিজাগিবা উনাবাত্তে নাম্মাখো দাক্কা।
46007039	সেগিবা থাংএ দংআ দিপ্পাৎ জিকগিবা বিচা খাআও দংআ। ইন্দিবা সেগিবা সিয়োদে বিয়া জেখো হা·সিকা বিখো বিয়ানা মা·ন্না, উয়া মান্দি জেদাক্কে গিত্তেলনি হং·আ।
46007040	ইন্দিবা আংনি চানচিয়া গিত্তাদে বিয়া জেগিত্তা দংআ উগিত্তান দংওদে বিয়া নাম্মে দংনুয়া। আংনি চানচিয়া গিত্তাদে আংআ ইসলনি গিসিকচা ইয়া খাৎথাখো আগানিংজক।
46008001	দা·আও আংআ মিত্তে বিমাংনা চিন·গিবা চা·আনি গিম্মিনো আগানিংজক। আনচিং হা·আইয়া, আনচিংনি গিম্মিকনি হা·আইয়া দংআ। হা·আইয়া মান্দিখো গাং·বিংএতা, ইন্দিবা খা·সাদে মান্দিখো থারিয়া।
46008002	হা·আইয়া ইন্নে চানচিগিবা জেগিত্তা হা·আইনা খ্রাআ উগিত্তা দা·আওবা হা·আইখুজা।
46008003	ইন্দিবা ইসলনা জেআন খা·সাআ বিখো ইসল হা·আইয়া।
46008004	দা·আও মিত্তে বিমাংনা চিন·গিবা চা·আনিখো চা·আনি গিম্মিনো আগানিংজক। আনচিং হা·আইয়া, হা·গিলসাকো মিত্তে বিমাং মামুংবা হং·জা আরো ইসলবা সাকসাসান দংআ।
46008005	সালগিওবা হং·খানা বা হা·গিলসাকোবা হং·খানা, মিত্তে ইন্নে মামুং দংওদে- মিত্তেবা বাং·আ, গিত্তেলবা বাং·আ-
46008006	ইন্দাকোবা আনচিংনাদে ইসল সাকসাসান দংআ। বিয়ান ফাগিবা; বিচানিন গিম্মিক রি·বাআ আরো বিনি গিম্মিনান আনচিং থাংএ দংআ। আরো গিত্তেলবা আনচিংনি সাকসাসান দংআ, বিয়ান যীশু খ্রীষ্ট। বিচান গিম্মিক রি·বাআ আরো বিচান আনচিং থাংএ দংআ।
46008007	ইন্দিবা ইন্দাকগিবা হা·আইয়াখো গিম্মিকদে হা·আইজা। মিত্তে বিমাংখো হামুয়ানি বেওয়াল দংআমিং ইন্নে মিত্তে বিমাংনা চিন·গিবা চা·আখো দা·আওনা দিপ্পাৎ মিত্তামরাং চা·এ দংআ। উনি গিম্মিন বিসংনি গিসিকনি চানচিয়ারাং বিলগ্রি ইন্নে মারাং নাংআনি হং·আ।
46008008	ইন্দিবা চা·আচা আনচিং ইসলনি রা·চাকগিবাখো মান·জা। আনচিং চা·জাওদে নামগিজানি মামুংবা হং·জা, আরো চা·আওবা আনচিংনি মামুং লাভ হং·জা।
46008009	ইন্দাকোবা সিমসাকবো! না·সংনি জাকগিত্তেল হং·আ বিবিরা·আও বিলগ্রিরাংনা পাপনি হা·সেল হং·জাখানা।
46008010	নাং·নিদে হা·আইয়া দংআ, ইন্দিবা জেনি চানচিয়া বিলগ্রি হং·আ বিয়া নাং·খো মিত্তে অলাখিগিবা নক্কো চা·আখো নিক্কোদে বিয়াবা মিত্তে বিমাংনা চিন·গিবা চা·আখো চা·না হাম·জানুয়ামা?
46008011	চানচিয়াও উয়া বিলগ্রিগিবা, উয়া জংআদানা, জেনি গিম্মিন খ্রীষ্ট সিয়ামিং, নাং·নি হা·আইয়াচান বিনি নামগিজা হং·আ।
46008012	ইন্দাকে না·সং না·সংনি জংআদানি সাক্কাও পাপ দাক্কে বিসংনি বিলগ্রি চানচিয়াও দুক হ·ন্নে না·সং খ্রীষ্টনি সাক্কাওন পাপ দাক্কা।
46008013	উনি গিম্মিন চা·আনি হা·সেল আংনি জংআদা পাপও গা·আকোদে আংনি জংআদা পাপও গা·আকজাখানা আংআ বে·এন চা·আখোন ওয়াতনুয়া।
46009001	আংআ জাকগিত্তেল হং·জামা? আংআ ওয়াত্তেতা হং·জামা? আনচিংনি গিত্তেল যীশুখো আংআ নিকখুজামা? গিত্তেলনা আংআ জে কামখো দাকজক না·সং উনিন বিথি হং·জামা?
46009002	সাকগিপ্পিনরাং আংখো ওয়াত্তেতা ইন্নে খু·রাচাকজাওবা না·সংদে খু·রাচাকবো। না·সং গিত্তেলনি মান্দি হং·এন আংনি ওয়াত্তেতা হং·আখো ফিন্নিকা।
46009003	আংনি ওয়াত্তেতা হং·আনি গিম্মিনো সিং·রকগিবারাংনা আংআ ইন্দাকে আগানচাকা-
46009004	চিংনি চা·আ-রিংআনি বিল দংজামা?
46009005	সাকগিপ্পিন ওয়াত্তেতারাং, গিত্তেলনি জংআদারাং আরো পিতর জেদাক্কে আন·থাংথাংনি জিকখো রা·এ আগানফ্রাকনা হং·খাতা, উয়ানদাক্কে খ্রীষ্টও বিবিরা·গিবা আন·থাংনি জিকখো রা·এ আগানফ্রাকনা হং·খাতানি বিল চিংনি দংজামা?
46009006	বার্ণবা আরো আংখোসান কাম দাক্কে চা·না নাংনুয়ামা?
46009007	আন·থাংনি থাংখাখো খরস দাক্কে সাবা সিপাইনি কামখো দাক্কা? আংগুর বাগানখো জেআন দাক্কা বিয়া উনি বিথিখো চা·জামা? জিল্লানিরাংখো জিলগিবা উনি সকখো রিংজামা?
46009008	আংআ বুদ্ধিচাসান ইয়া খাৎথাখো আগানিংআমা? মোশিনি নিয়ামরাংবা উয়া আপসান খাৎথাখোন আগানজামা?
46009009	উয়ো চক্কা দংআ, “মি গা·মিত্তিংও মা·সুনি খু·সুকখো দা·আ খাথিপাবো।” ইসল মা·সুনাসান চানচিয়ামা?
46009010	চং·মতদে বিয়া আনচিংনি গিম্মিনান ইয়া খাৎথাখো আগানজামা? হো·এ, ইখো আনচিংনা গিম্মিনান চক্কামিং, মুয়ানা হা·বা উইগিবা আরো মি মাড়াইগিবা, মিখো মান·ফানা খা·দংএন বিসংনি উখো দাকনা নাংআ।
46009011	না·সংনি গিসেপো চিংআ গিসিকনি বিৎচ্রিখো গোজক ইন্নে না·সংচানিখো হা·গিলসাকনি গান্নাচিন্না-চা·আখো চিম্মংওদে উয়া বাং·বাতানি হং·আমা?
46009012	ইনি গিম্মিনো না·সংনি সাক্কাও সাকগিপ্পিনরাংনি দাবি দংওদে চিংনি আরোবা বাং·এ দংজানুয়ামা? ইন্দিবা চিংআদে উয়া দাবিখো দাকগিজা বাত্তেসা গিম্মিকখোন চাকচিকিংজক, জেদাক্কে খ্রীষ্টনি গিম্মিনো নাম্মা খাৎথাখো আগানফ্রাকাও চিংআ মামুং চাংফেংআনি হং·আরিজা।
46009013	না·সং হা·আইজামা, থরম নকনি কামখো দাকগিবারাং থরম নকনিখোন চা·আখো মা·ন্না, আরো গানচিনি কামখো দাকগিবারাং গানচিনা চিন·গিবাওনি বাকখো মা·ন্না?
46009014	উয়ানদাক্কেন গিত্তেল ইখো গি·য়েৎজক, জেরাং আগানফ্রাকা বিসং উনিখোন গান্নাচিন্না-চা·আনিখো মান·খানা।
46009015	ইন্দিবা আংআ মামুংখোন জাকখালজা। জেদাক্কে না·সং আংনা ইন্দাকে দাকসোআ উনি গিম্মিনো আংআ ইখো চকজা। আংনি ইয়া রাসং দাক্কাখো সাবা গিম্মায়েতোদে উনা বাত্তে আংনি সিয়ান নামবাতা।
46009016	আংআ নাম্মা খাৎথাখো আগানফ্রাকিংজক, ইন্দিবা ইনি গিম্মিন আংনি রাসং দাক্কানি মামুংবা দংজা, মুয়ানা আংনি উখো দাকনান নাংনুয়া। দুক আংনা, আংআ উয়া নাম্মা খাৎথাখো আগানফ্রাকজাওদে!
46009017	আংআ আন·থাংনি হা·সিকাও আগানফ্রাকোদে আংনি বকসিস দংআন, আরো আন·থাংনি হা·সিকাও আগানফ্রাকজাওবা আংনি উখো দাকনা নাংনুয়া ইন্নেন আংআ উখো দাক্কা।
46009018	ইন্দাকোদে আংনি বকসিস মুয়া দংআ? ইয়ান উয়া বকসিস হং·আ, জে সময়ও আংআ আগানফ্রাকা উনো উনি ফাল জে বকসিস দংআ উখো জাকখালগিজা থাংখাগ্রি উয়া কামখো আংআ দাকনা মা·ন্না।
46009019	আংআ দারাংনি নকখল হং·জাওবা আন·থাংখো আংআ গিম্মিকনি নকখল দাকজক, জেদাক্কে বাং·আখোন খ্রীষ্টনা হামনা মা·ন্না।
46009020	যিহূদীরাংখো হামনা আংআ যিহূদীরাংচা যিহূদীরাং গিত্তা হং·জক। আংআ মোশিনি নিয়ামনি নিং·আও হং·জাওবা নিয়ামনি নিং·আও হং·গিবারাংখো হামনা আংআ বিসং গিত্তা হং·জক।
46009021	দা·আবা নিয়ামনি নিং·আও দংগিজারাংখো হামনা আংআ নিয়ামও দংগিজা মান্দি গিত্তা হং·জক। ইনি অর্থ ইয়ান হং·জা, আংআ ইসলনি হন·গিবা নিয়ামনি হা·ফালও দংআ; আংআদে খ্রীষ্টনি নিয়ামনি নিং·আওন দংআ।
46009022	বিবিরা·আও বিলগ্রিগিবারাংচা আংআ উয়ানদাকগিবা মান্দি গিত্তান হং·জক, জেদাক্কে খ্রীষ্টনা চু·গিম্মিক দাক্কে বিসংখো হামনা মা·ন্না। গিম্মিকচান আংআ গিম্মিক গিত্তা হং·জক জেদাক্কে মিত্তাম মান্দিখো জক্কেৎনা মা·ন্না।
46009023	ইরাংখো আংআ নাম্মা খাৎথানান দাক্কিংজক জেদাক্কোদে ফাত্তিয়াখো মান·ফাআ।
46009024	না·সং হা·আইজামা খাত্তে খা·ল্লাও গিম্মিকান খাত্তা ইন্দিবা সাকসাসান বকসিসখো মা·ন্না? না·সং বকসিসখো মা·ন্না গিত্তা খাতবো।
46009025	জেরাং খাত্তে খা·ল্লাও খাল·ফাংআ বিসং গিম্মিকান স্খাংওনিন রাক্কা নিয়ামও রি·য়া। হাম্মানি জে মালা নাসিয়া উয়া মালাখো মা·ন্না ইন্নেন বিসং উখো দাক্কা, ইন্দিবা চিংআ উখো দাক্কা উয়া বকসিসখো মা·ন্না জেআন মামুং সালোবা নাসিজানুয়া।
46009026	উনি গিম্মিন মিকসংআগ্রি আংআ খাতজা। বাংবাং হা·দামও দক্কে জাকথমে দকগ্রিকগিবা গিত্তা আংআ হং·জা।
46009027	বাত্তেসা আংআ বে·এনখো দুক হ·ন্নে আন·থাংনি নিং·আও দন্নিংজক, জেদাক্কে গিপ্পিনরাংচা নাম্মা খাৎথাখো আগানফ্রাকানি জা·মানো আংআ আন·থাং বকসিসখো মা·ন্না খ্রাগিজা হং·জা।
46010001	জংআদারাং, আংনি হা·ম্মা ইয়ান জেদাক্কে না·সং হা·আইনা মা·ন্না, আনচিংনি ফাগিৎচামরাং গিম্মিকান উয়া গাদিলাও দংআমিং আরো গিম্মিকান লোহিত সাগাল গিত্তা রি·য়াংআমিং।
46010002	মোশিমুং আপসান হং·না গাদিলাও আরো সাগালও বিসং গিম্মিকান রিপ্পলেতাখো মা·ন্নামিং।
46010003	ইসলনি হন·গিবা উয়া আপসান চা·আখো আরো উয়া আপসান চিখো বিসং গিম্মিকান রিংআমিং। ইসলনি হন·গিবা জে রং·থি বিসংমুং গ্রিম রি·য়ামিং উনিখোন বিসং রিংআনি চিখো মা·ন্নুয়ামিং; আরো খ্রীষ্টন উয়া রং·থিমিং।
46010005	ইন্দাকোবা ইসল উয়া মান্দিরাংওনি ফাকমা মান্দিরাংখো নামনিকজামিং। উনি গিম্মিন বিসংনি মাংগিসিরাং হা·গিসি জওলো গা·আকে দংজক।
46010006	জেদাক্কে আনচিং নিক্কে স্নিংনা মা·ন্না উনি হা·সেলান ইরাং হং·আমিং, বিসং জেগিত্তা নামগিজানা মাদ্দুয়ামিং আনচিং উগিত্তা দাকজাখানা।
46010007	বিসংনি গিসেপো সাবা সাবা মিত্তে বিমাংখো জেদাক্কে হামুয়ামিং না·সং উগিত্তা দা·আ দাক্কাবো। রংথালগিবা শাস্ত্রও চক্কা দংআ, মান্দিরাং চা·না-রিংনা আসংজক, জা·মানো খুসি হং·এ চ্রকনা মেশানা চাখাতজক।
46010008	বিসংনি গিসেপো মিত্তামরাং থি·ল্লেকানি গিম্মিন সালসানোন হাজাল খলগ্রিক গিত্থাম মান্দি সিয়ামিং। আনচিং উগিত্তা থি·ল্লেকজাখান।
46010009	বিসংনি গিসেপো মিত্তামরাং গিত্তেলখো রুরাএ জেদাক্কে চিপ্পু সু·আনা সিয়ামিং উগিত্তা আনচিং গিত্তেলখো রুরাএ নিজাখান।
46010010	বিসংনি গিসেপো মিত্তামরাং খা·আওনাংআখো ফারাকে জেদাক্কে ব·ন্নেতগিবা সা·গ্রেনি জাক্কো গিম্মামিং উগিত্তা না·সং দা·আ খা·আওনাংআখো ফারাকাবো।
46010011	সাকগিপ্পিনরাং ইখো নিএ স্নিংখানা উনি হা·সেল বিসংনি সাক্কাও ইরাং হং·আমিং। আরো আনচিং জেরাং চাসংনি বন·খামাও সকজক, আনচিংখো সিমসাকেতনান ইরাংখো চক্কা হং·জক।
46010012	ইনি গিম্মিন সাবা রাক্কে চাদেংএ দংআ ইন্নে চানচিওদে বিয়া গা·আকজানা গিত্তা সিমসাকখানা।
46010013	মান্দিনি জাংগিও জে রুরাআ সক্কা উরাংনি আগ্রে না·সংনি জাংগিও দিংথাং রুরাআ সকজা। ইসল বিবিগিবা হং·আ; চাকনা আগ্রেফিল্লে রুরাআ বিয়া না·সংনি সাক্কাও হন·জানুয়া, বাত্তেসা রুরাওনি হং·খাতানি রামাখো ফিন্নিকেতনুয়া জেদাক্কে না·সং চাকনা মা·ন্না।
46010014	ইনি গিম্মিন আংনি খা·সাগিবা রিপ্পেংরাং, না·সং মিত্তে বিমাংখো হামুয়াওনি খাতবো।
46010015	না·সংনি বুদ্ধি দংআখো হা·আইএন আংআ ইরাংখো আগানিংজক। আংনি আগানাখো না·সং আন·থাংথাং বিচাল দাক্কে নিবো।
46010016	গিত্তেলনি মিয়াথামও মিৎথেলে জে ফাত্তিয়ানি রিংচাকানিখো আনচিং রিংআ, উয়া খ্রীষ্টনি হান·চিনি বাকখো রা·আ গিত্তা হং·জামা? আরো জে রুটিখো আনচিং ফি·থংএ চা·আ উয়াবা খ্রীষ্টনি বে·এননি বাকখো রা·আ গিত্তা হং·জামা?
46010017	আনচিং বাং·ওবা বে·এনসান হং·আ, মুয়ানা গি·সাসান রুটি দংআ, আরো আনচিং গিম্মিকান উয়া রুটি গি·সানি বাকখোন রা·আ।
46010018	ইস্রায়েল জাতরাংনি খাৎথাখো চানচিবো। বিসংনি গিসেপো জেরাং বলি হন·গিবাখো চা·আ বিসং উয়া গানচিনি গিম্মিকোন দংফাজামা?
46010019	আংনি ইয়া খাৎথাও ইখোন হা·আইনা মা·ন্নামা, মিত্তে বিমাংনা বলি হন·গিবা চা·আ মামুং মংসংগিবামা বা মিত্তে বিমাং মামুং মংসংগিবা হং·আমা?
46010020	ইন্দাকেদে হং·জা, বাত্তেসা আংআ আগানিংআ, গিপ্পিন জাতরাং জেখো বলি হ·ন্না উখো ইসলচা দাকজা, গিসিক নামগিজাগিবারাংচান দাক্কা। গিসিক নামগিজাগিবারাংমুং না·সংখো নাংরিমাখো আংআ হাম·জা।
46010021	গিত্তেলনি রিংচাকানিখো আরো মিত্তেরাংনি রিংচাকানিখো ইয়া গি·গ্মিওনি না·সং রিংনা মান·জা। গিত্তেলনি দনচাকানি সাক্কাও আরো মিত্তেরাংনি দনচাকানি সাক্কাও দংগিবা ইয়া গি·গ্মিওনিখো না·সং রা·চাকনা মান·জা।
46010022	ইখো দাক্কে আনচিং বিবিন গিত্তেলখো খা·আওনাংএতনা হা·ম্মামা? আনচিং বিনা বাত্তে বিল্লাকামা?
46010023	সাবা সাবা আগানা, “মামুং দাক্কা খ্রাগিজানি হং·জা।” ইয়াদে থিকান হং·আ, ইন্দিবা গিম্মিকদে মান্দিনা নাম্মাখো দাকজা। মামুং দাক্কা খ্র্রাগিজানি হং·জাওবা, ইন্দিবা গিম্মিকদে মান্দিনা রিক্কা ইন্দাকেদে হং·জা।
46010024	দারাংবা বিনা আন·থাংনা নাম্মাখো দাকগিজা বাত্তেসা গিম্মিকান সাকগিপ্পিননা নাম্মাখো দাকখানা।
46010025	বাজালো ফালগিবা বে·এনখো চা·বো; খা·থংখো থম·থমেৎনা মামুংখো দা·আ সিং·আবো,
46010026	মুয়ানা রংথালগিবা শাস্ত্রনি আগানা গিত্তা, “হা·গিলসাক অরো উনি গিসেপো দংগিবা গিম্মিক গিত্তেলনিন হং·আ।”
46010027	বিবিরা·গিজাগিবা সাবা না·সংখো চা·না আগানোদে আরো না·সং রি·য়াংনা হা·ম্মোবা ইন্দিদে গিসিকখো থম·থমেৎনা মামুংখো সিং·গিজা না·সংনি মিকখাংও হন·গিবাখো চা·বো।
46010028	ইন্দিবা সাবা না·সংনা ইন্দাকে আগানোদে, “ইখো মিত্তে বিমাংনা বলি হন·জক,” ইন্দিদে ইখো আগানগিবানা আরো গিসিকনা উখো দা·আ চা·আবো।
46010029	আংআ না·সংনি গিসিকনি খাৎথাখো আগানজা, সাকগিপ্পিননি গিসিকনি খাৎথাখো আগানিংআ। ইন্দিবা সাকগিপ্পিননি গিসিকনা মুয়ানা আংনি জাকগিত্তেল হং·আখো ফেং·নুয়া?
46010030	আংআ মিৎথেলে চা·ওদে জে চা·আনি গিম্মিন আংআ মিৎথেলা উনা মুয়ানা আংখো জিনুয়া?
46010031	উনি গিম্মিন না·সং চা·বো-রিংবো আরো জেবা দাকবো, গিম্মিকখোন ইসলনি রাসংনা দাকবো।
46010032	জেদাক্কে আংআ গিম্মিক মান্দিখো খুসি দাক্কা না·সংবা উগিত্তান দাকবো; যিহূদী বা যিহূদী হং·গিজা বা ইসলনি মন্ডলীনি মান্দিরাংনি রামাখো দা·আ ফেং·আবো। আংআ আন·থাংনি নাম্মাখো দাকগিজা সাকগিপ্পিনরাংনি নাম্মাখো দাকনা হা·ম্মা জেদাক্কে বিসং পাপওনি জক্কাখো মা·ন্না।
46011001	আংআ জেদাক্কে খ্র্রীষ্ট গিত্তা রি·য়া না·সংবা উয়ানদাক্কে আং গিত্তা রি·বো।
46011002	আংআ না·সংখো মিৎথেলা, মুয়ানা না·সং গিম্মিকোন আংনি খাৎথাখো গিসিক রা·আ, আরো আংআ না·সংনা জেখো স্খিয়া উগিত্তা রি·য়া।
46011003	আংআ ইখোন হা·ম্মা জেদাক্কে না·সং হা·আইনা মা·ন্না, খ্রীষ্টন সাকগিম্মিক মি·আসানি স্খুথং, সেগিবা বিনি জিকগিবানি স্খুথং, আরো ইসল খ্রীষ্টনি স্খুথং হং·আ।
46011004	জে মি·আসা স্খু ফিনদাপে বি·আ বা আগানসোগিবা গিত্তা ইসলনি খাৎথাখো আগানা বিয়া বিনি স্খুখো চন্নিকা।
46011005	জে মিচিক স্খু ফিনদাপগিজা বি·আ বা আগানসোগিবা গিত্তা খাৎথা আগানা বিয়া বিনি স্খুখো চন্নিকা, মুয়ানা উনোদে বিয়া খিন্নি রক্কা মিচিক গিত্তান হং·নুয়া।
46011006	মিচিক স্খুখো ফিনদাপজাওদে বিয়া খিন্নিখো রক্কে গালখানা। ইন্দিবা মিচিকনা খিন্নি রক্কে গাল্লা খ্রাচা·আনি হং·আ ইন্নে বিয়া বিনি স্খুখো ফিনদাপে দনখানা।
46011007	স্খু ফিনদাপা মি·আসানা খ্রাজা, মুয়ানা ইসল মি·আসাখো আন·থাংনি জা গিত্তা থারিয়ামিং আরো ইসলনি রাসং মি·আসাও ফারাকা; ইন্দিবা মি·আসানি রাসং মিচিকও ফারাকা।
46011008	মি·আসা মিচিকওনি রি·বাজা ইন্দিবা মিচিকদে মি·আসাওনি রি·বাআ।
46011009	মিচিকনি গিম্মিন মি·আসা হং·জা ইন্দিবা মি·আসানি গিম্মিন মিচিক হং·আ।
46011010	উনি গিম্মিন আরো সা·গ্র্রেরাংনি গিম্মিন বাম্মানি চিন গিত্তা স্খু ফিনদাপা মিচিকনা খ্রাআ।
46011011	গিত্তেলমুং নাংরিমে জিকগিবা বিনি সেগিবানি সাক্কাও ফাংচাকা, দা·আবা সেগিবাবা বিনি জিকগিবানি সাক্কাও ফাংচাকা;
46011012	মুয়ানা জেদাক্কে মি·আসাওনি মিচিক রি·বামিং উয়ানদাক্কে দা·আবা মিচিকোন মি·আসা আৎচিয়া। ইন্দিবা গিম্মিকান ইসলওনি হং·আ।
46011013	না·সং আন·থাংআন বিচাল দাক্কে নিবো। স্খুয়ো বা·রা হন·গিজা ইসলচা বি·আ মিচিকনা মা·গাপামা?
46011014	বুদ্ধিচা ইখো হা·আইনা মান·জামা, মি·আসা খিন্নিখো রো·এ দন্নোদে বিনা মান্দিরা·গিজানি হং·আ,
46011015	ইন্দিবা মিচিক খিন্নিখো রো·এ দন্নোদে বিনা রাসং দাক্কানি হং·আ? আন·থাংখো ফিনদাপনান মিচিকনা খিন্নি রো·আখো হন·জক।
46011016	সাবা ইখো রা·এ জিগ্রিকনা হা·ম্মোদে আংআ ইন্দাকে আগান্নুয়া, দিংথাং নিয়াম চিংনিবা দংজা বা ইসলনি মন্ডলীরাংওবা দংজা।
46011017	দা·আও আংআ জেনি গিম্মিন গি·য়েৎনা হা·ম্মিংজক উনি গিম্মিনো না·সংখো মিৎথেলজা, মুয়ানা না·সং জেদাক্কে মন্ডলীও আপসান হং·আ উনি হা·সেল না·সংনি নাম্মা হং·গিজা নামগিজান হং·আ।
46011018	আংআ খিন্নাংআ, না·সং মন্ডলী গিত্তা আপসান হং·আনি সময়ও না·সংও মা·আৎগ্রিকা দংআ, আরো আংআ উখো অকখিসা বিবিবা রা·আ।
46011019	না·সংনি গিসেপো চানচিয়ারাং আপসান হং·জানুয়ান জেদাক্কে ইসলনি মিক্রোনও না·সংনি গিসেপো খাকখেৎ মান্দি সা হং·আ, উখো নিকনা মা·ন্না।
46011020	মন্ডলী হং·এ আপসান হা·দামও জেখো চা·আ উয়াদে গিত্তেলনি মিয়াথাম হং·জা,
46011021	মুয়ানা না·সং সাকসাবা সাকগিপ্পিননা সেংগিজান চা·এ গাল্লা। আরো উনি হা·সেল সাকসা অকখ্রিয়ানা দাক্কা আরো সাকগিপ্পিন চুফেক্কা।
46011022	চা·না-রিংনা না·সংনি নক-জাম দংজামা? না·সং ইসলনি মন্ডলীখো চন্নিকিংজকমা আরো জেরাংনি মামুংআন দংজা বিসংখো খ্রাচা·এতিংআমা? আংআ না·সংনা মুয়াখো আগান্নুয়া? ইনি হা·সেল আংআ না·সংখো মিৎথেলনুয়ামা? মিৎথেলজাস্রাং।
46011023	আংআ না·সংনা জেখো স্খিয়া উখো আংআ গিত্তেলচাখো মা·ন্না। জেনি ওয়াল্লো গিত্তেল যীশুখো বোবিলরাংনি জাক্কো রি·ম্মে হ·ন্নামিং,
46011024	উনি ওয়াল্লো বিয়া রুটিখো রা·এ ইসলখো মিৎথেলামিং আরো উখো ফি·থংএ আগানামিং, “ইয়া আংনি বে·এন জেখো না·সংনান হ·ন্নুয়া; আংখো গিসিক রা·না ইন্দাকে দাকবো।”
46011025	চা·আনি জা·মানো বিয়া রিংচাক্রাখো রা·এ আগানামিং, “আংনি হান·চিচা ইসলনি জে গিত্তাল খু·রাচাক্কাখো রা·রিকনুয়া উয়া খু·রাচাক্কানি চিন হং·জক ইয়া রিংচাক্রা। না·সং উনিখো রিংআ রিক্ষিতান আংখো গিসিক রা·না ইন্দাকে দাকবো।”
46011026	উনি গিম্মিন বিনি রি·বাখুজানা দিপ্পাৎ না·সং ইয়া রুটিখো চা·আ আরো ইয়া রিং·চাক্রাওনিখো রিংআ রিক্ষিতান গিত্তেলনি সিয়ানি খাৎথাখো আগানফ্রাকবো।
46011027	উনি গিম্মিন জেআন খ্রাগিজা দাক্কে ইয়া রুটিখো চা·আ আরো রিংচাক্রাওনিখো রিংআ বিয়া গিত্তেলনি বে·এননি আরো হান·চিনি সাক্কাও পাপ দাক্কা ইন্নে দোসি হং·আ।
46011028	উয়া রুটিখো চা·না আরো রিংচাক্রাওনিখো রিংনা স্খাং মান্দি আন·থাংখো পরীক্ষা দাক্কে নিখানা,
46011029	মুয়ানা চা·মিত্তিংও বিয়া গিত্তেলনি বে·এননি গিম্মিনো হা·আইজাওদে উয়া চা·আনি হা·সেল বিয়া আন·থাংনি সাক্কাওন শাস্তিখো রিংগামে রা·বাআ।
46011030	উনি গিম্মিনান না·সংনি গিসেপো মিত্তামরাং বিলগ্রি আরো বে·এন সাজক, দা·আবা মিত্তামরাং সিজক।
46011031	আনচিং আন·থাংথাংখো বিচাল দাক্কে নিওদে আনচিং গিত্তেলনি বিচালওনি জক্কা।
46011032	ইন্দিবা আনচিংনি বিচালখো গিত্তেল দাক্কোদে বিয়া আনচিংখো শাসন দাক্কা, জেদাক্কোদে হা·গিলসাকনি গিম্মিকমুং আনচিংখো দোসি ইন্নে চানজা।
46011033	উনি গিম্মিন আংনি জংআদারাং, না·সং মন্ডলী হং·এ গি·সা হা·দামও চা·না থম·দাকও সাকসা দা·আও সাকসানা সেংসোবো।
46011034	সাবা অকখ্রিওদে বিয়া নকনিখো চা·এ রি·বাখানা, জেদাক্কোদে মন্ডলী হং·এ গি·সা হা·দামও থ·ম্মানি হা·সেল শাস্তিখো মা·ন্না নাংজা। দিংথাংরাংনি বিদিংও জেনসালো আংআ রি·বানুয়া উনো নাম্মাখো আগান্নুয়া।
46012001	জংআদারাং, গিসিক রংথালগিবানি হ·ন্নানি গিম্মিনো না·সংনি হা·আইগিজা দংআখো আংআ হাম·জা।
46012002	না·সং হা·আইয়া, জেনসালো না·সং ইসলখো অলাখিজানুয়ামিং উনো ইন্দাকগিবা মিত্তে বিমাংচা না·সংখো সাল্লাংনুয়ামিং জেরাং খু·সুক আগান্না মান·জা।
46012003	আংআ না·সংনা আগানিংআ, ইসলনি গিসিকচা খু·সুক আগানজোকনো দারাংবা ইন্দাকে আগানজা, “যীশুনি সাক্কাও শাপ গা·আকখানা।” দা·আবা গিসিক রংথালগিবাচা হং·জাওদে দারাংবা ইন্দাকে আগান্না মান·জা, “যীশুন গিত্তেল হং·আ।”
46012004	আপসান গিসিক রংথালগিবানি মংসংগিবা হ·ন্নানিরাং দিংথাং দিংথাং হং·আ।
46012005	আনচিং দিংথাং দিংথাং চলচা গিত্তেল আপসাননা দাকচাকে হ·ন্নিংআ।
46012006	আনচিং সাকফ্রাকফ্রাকনা দিংথাং দিংথাং কামখো র·ন্না হং·জক, ইন্দিবা আপসান ইসল দিংথাং দিংথাং চলচা আনচিং সাকফ্রাকফ্রাকনি গিসেপো কাম দাক্কা।
46012007	গিম্মিকনি নাম্মানান মান্দি সাকফ্রাকফ্রাকনি গিসেপো গিসিক রংথালগিবা দিংথাং দিংথাং দাক্কে ফারাকা।
46012008	সানাবা সানাবা উয়া গিসিক রংথালগিবাচা হা·আইয়ানি খাৎথাখো বা বুদ্ধিনি খাৎথাখো আগান্না হ·ন্না।
46012009	সাকগিপ্পিনরাংখো উয়া আপসান গিসিকচা বিবিরা·আনি বা জম্মা-সা নাম্মেতানি বিলখো বা আইয়াও ইনমানগিবা কাম দাক্কানি বিলখো বা আগানসোগিবা হং·এ ইসলনি খাৎথাখো আগানানি বিলখো বা নামগিবা আরো নামগিজা গিসিকরাংখো হা·আইয়ানি বিলখো হ·ন্না। দা·আবা সানাবা সানাবা গিপ্পিন গিপ্পিন খু·সুকখো আগানানি বিলখো বা গিপ্পিন খু·সুকরাংখো ফি·এ আগানে হ·ন্নানি বিলখো হ·ন্না।
46012011	ইয়া গিম্মিক কামরাংখো উয়া আপসান গিসিক রংথালগিবা দাক্কা। বিনি হা·সিকা গিত্তান বিয়া ইয়া হ·ন্নানিরাংখো সাকফ্রাকফ্রাকনা দিংথাং দিংথাং দাক্কে হ·ন্না।
46012012	বে·এন গি·সানি জেদাক্কে বাক বাং·এ দংআ আরো উয়া বাকরাং বাং·ওবা গিম্মিকখো রা·এ গি·সামাংমাং বে·এন হং·আ, খ্রীষ্টবা উগিত্তান হং·আ।
46012013	আনচিং যিহূদী বা যিহূদী হং·গিজাগিবা, নকখল বা জাকগিত্তেল হং·গিবা, দিমদাকান আপসান গিসিক রংথালগিবাচা আপসান বে·এনো রিপ্পলজক। আনচিং গিম্মিকান উয়া আপসান গিসিক রংথালগিবাখো মান·জক।
46012014	গি·সামাংমাং বাকচা বে·এনখো থারিজা, বাং·আ বাকচান উখো থারিয়া।
46012015	জা·চক ইন্দাকে আগানোদে, “আংআ জাক হং·জা, উনি গিম্মিন বে·এননি বাকবা হং·জা,” ইন্দাকোদে উয়া বে·এননি বাক হং·জা ইন্দাকেদে হং·জা।
46012016	নাচিল ইন্দাকে আগানোদে, “আংআ মিক্রোন হং·জা ইন্নে বে·এননি বাকবা হং·জা,” ইন্দাকোদে উয়া বে·এননি বাক হং·জা ইন্দাকেদে হং·জা।
46012017	বে·এন গিম্মিকান মিক্রোন হং·ওদে খিন্নানা বিল বানো দংনুয়ামিং? আরো বে·এন গিম্মিকান নাচিল হং·ওদে সিম্মিলোতানি বিল বানো দংনুয়ামিং?
46012018	ইসল জেদাক্কে হা·ম্মামিং উয়ানদাক্কেন বিয়া বে·এননি বাকরাংখো গি·ফ্রাকফ্রাক দাক্কে বে·এননি গিসেপো দনজক।
46012019	গিম্মিক বাকরাং আপসান হং·ওদে বে·এন বাও দংনুয়ামিং?
46012020	বাক বাং·আন ইন্দিবা বে·এনদে গি·সাসান।
46012021	মিক্রোন জাকখো আগান্না মান·জা, “নাং·খো আংনা নাংজা,” দা·আবা স্খু জা·চক সামগ্মিখো ইন্না মান·জা, “না·সংখো আংনা নাংজা।”
46012022	চং·মতান বে·এননি জে বাকরাং বিলগ্রি ইন্নে চানচিমা·ন্না উরাংআন নাংবাত্তা।
46012023	বে·এননি জে বাকরাংখো আনচিং মান্দিরা·না খ্রাগিজাগিবা ইন্নে চানচিমা·ন্না উয়া বাকরাংখো মান্দিরা·বিয়া। জে বাকরাংখো হা·ফালও ফিন্নিকনা মান·জা উরাংখো আনচিং নাম্মে থারিয়ে ফিনদাপে দন্না,
46012024	ইন্দিবা হা·ফালও জে বাকরাংখো ফিন্নিকনা মা·ন্না উরাংখো ফিনদাপনা নাংজা। বে·এননি জে বাকরাং মান্দিরা·গিজানি হং·আ ইসল উরাংখো বাং·এ মান্দিরা·এতা আরো বাক গিম্মিকখো আপসান দাক্কা,
46012025	জেদাক্কে বে·এন বাক হং·আংজা বাত্তেসা বাকরাং গি·সা গিপ্পিননা আপসান দাক্কে চানচিস্খাআ। গি·সা সা·দিকোদে উমুং দিংথাংরাংবা সা·দিকাখো মা·ন্না।
46012026	গি·সা বাক মান্দিরা·খো মা·ন্নোদে বাক গিম্মিকান উমুং হান·সেংফাআ।
46012027	না·সংআন খ্রীষ্টনি বে·এন আরো সাকফ্রাকফ্রাক উয়া বে·এননি গি·ফ্রাকফ্রাক বাক হং·আ।
46012028	ইসল মন্ডলীও স্খাং ওয়াত্তেতারাংখো, গ্মিগিবাও আগানসোগিবারাংখো, গিত্থামগিবাও স্খিগিবারাংখো দনজক। জা·মানো ইন্দাকগিবা মান্দিরাংখো দনজক জেরাং আইয়াও ইনমানানি কামখো দাকনা বিল মান·জক, জেরাং জম্মা-সাআরাংখো নাম্মেতনা বিল মান·জক, জেরাং দাকচাকনা বিল মান·জক, জেরাং নিরক্ষিনা বিল মান·জক আরো জেরাং গিপ্পিন গিপ্পিন খু·সুকখো আগান্না বিল মান·জক। গিম্মিকান ওয়াত্তেতারাং হং·আমা?
46012029	গিম্মিকান আগানসোগিবা হং·আমা? গিম্মিকান স্খিগিবা হং·আমা? গিম্মিকনিন আইয়াও ইনমানগিবা কাম দাক্কানি বিল দংআমা?
46012030	গিম্মিকনিন জম্মা-সাআরাংখো নাম্মেতানি বিল দংআমা? গিম্মিকান দিংথাং দিংথাং খু·সুকচা আগানামা? গিম্মিকান উখো ফি·এ আগানে হ·ন্নামা? বিবিন হং·জা!
46012031	বাত্তেসা আংআ আগানা, না·সং নাংবাৎগিবা হ·ন্নানিরাংখো মা·ন্না গিসিক নাংবো। দা·আও আংআ না·সংনা নামবাৎগিবা গি·সা রামাখো ফিন্নিকিংজক:
46013001	আংআ মান্দিনি আরো সা·গ্রেরাংনি খু·সুকচা খাৎথা আগানোবা ইন্দিবা আংও খা·সা দংজাওদে আংআ রাক্কে গাম·গিবা ঘণ্টা বা চাপচেং গিত্তা হং·আরিজক।
46013002	আগানসোগিবা গিত্তা খাৎথা আগানানি বিল দংওদে, নিং·থুগিবারাংখো হা·আইনা মা·ন্নোদে, আরো আংনি গিম্মিক হা·আইয়ারাং দংওদে, আরোবা হা·ব্রিখো হা·দাম দামসাওনি হা·দাম দামসাওনা জিত্তেতনা গিত্তা বিবিরা·আ দংওদে, ইন্দিবা আংও খা·সা দংজাওদে আংনি মামুং দামআন দংজা।
46013003	আংনি দংগিবারাংখো আংআ দিল্লা-চন্নারাংনা চা·না হ·ন্নোদে, আরোবা বে·এনখোবা সো·খানা হ·ন্নোদে, ইন্দিবা আংও খা·সা দংজাওদে আংনি মামুং লাভআন দংজা।
46013004	খা·সা ফাংনান চাকচিকা, খা·সাচাক্কা, মিকনেংজা, রাসং দাকজা, গাং·বিংজা,
46013005	নামগিজা বেওয়ালখো দাকজা আন·থাংনি নাম্মাখো দাকনা হাম·জা, খা·আওনাংজা, দারাংনি নামগিজা বেওয়ালখো গিসিক রা·রিকজা,
46013006	নামগিজাখো রা·এ হান·সেংজা বাত্তেসা বিবিখো রা·এ হান·সেংআ।
46013007	খা·সা গিম্মিকখোন চাক্কা, গিম্মিকখোন বিবিরা·না হা·ম্মা, গিম্মিকো খা·দংআ আরো গিম্মিক অবস্থাওন খেম·খেম দংআ।
46013008	ইয়া খা·সাদে মামুং সালোবা বন·জা। আগানসোগিবা গিত্তা খাৎথা আগানানি বিল দংগিবা ব·ন্নাংনুয়া; দিংথাং দিংথাং খু·সুুকচা খাৎথা আগানানি বিল রি·য়াংনুয়া; হা·আইয়াবা ব·ন্নাংনুয়া;
46013009	মুয়ানা আনচিং গিম্মিকখো চু·গিম্মিক দাক্কে হা·আইজা, আগানসোগিবা হং·এবা চু·গিম্মিক খাৎথা আগান্না মান·জা।
46013010	ইন্দিবা জেআন চু·সকা উয়া জেনসালো রি·বানুয়া উনো জেআন চু·সকজা উয়া ব·ন্নাংনুয়া।
46013011	আংআ বি·সামিত্তিংও বি·সা গিত্তা খাৎথা আগান্নুয়ামিং, বি·সা গিত্তা চানচিনুয়ামিং আরো বি·সা গিত্তা বিচালবা দাকনুয়ামিং। দা·আও আংআ দাল·জক, উনি গিম্মিন বি·সানি বেওয়ালরাংখো ওয়াতজক।
46013012	আনচিং দা·আও জেদাক্কে জানিরাও দিম্মেলে নিক্কিংআ, ইন্দিবা উনোদে মিকখাংগ্রিক নিকনা মা·ন্নুয়া। আংনি দা·আও হা·আইগিবা চু·গিম্মিক হং·জা, ইন্দিবা ইসল জেদাক্কে আংখো চু·গিম্মিক দাক্কে হা·আইয়া উনো উয়ানদাক্কে আংআ চু·গিম্মিক দাক্কে হা·আইনা মা·ন্নুয়া।
46013013	ইন্দাকোদে নিকনা মা·ন্না বিবিরা·আ, খা·দংআ আরো খা·সা-ইয়া মিংগিত্থামান বন·খামওনা দিপ্পাৎ দংআ; ইন্দিবা ইরাংনি গিসেপো খা·সান দাল·বাৎগিবা হং·আ।
46014001	ইন্দাকগিবা খা·সানা না·সং মংসংবাত্তে খ্রেংবো, আরো গিসিক রংথালগিবানি হ·ন্নানিখো, মংসংদে আগানসোগিবা গিত্তা খাৎথা আগানানি বিলখো মা·ন্না ইন্নে না·সংও হা·সিকা দংখানা।
46014002	দিংথাং খু·সুকচা জে মান্দি খাৎথা আগানা বিয়া মান্দিমুং খাৎথা আগানজা ইন্দিবা ইসলমুং আগানা, মুয়ানা দারাংবা উখো হা·আইজা। বিয়া গিসিকচা নিং·থুগিবা বিবিখো আগানা।
46014003	ইন্দিবা জেআন আগানসোগিবা গিত্তা আগানা বিয়া মান্দিরাংচা ইন্দাকফিল্লে খাৎথা আগানা জেআন বিসংখো রিক্কা আরো খা·দংএতা আরো খা·নাম্মেতা।
46014004	দিংথাং খু·সুকচা জে মান্দি খাৎথা আগানা বিয়া আন·থাংখোন রিক্কা, ইন্দিবা আগানসোগিবা গিত্তা জে খাৎথা আগানা বিয়া মন্ডলীনি মান্দিরাংখো রিক্কা।
46014005	আংআ হা·ম্মা জেদাক্কে না·সং গিম্মিকান দিংথাং দিংথাং খু·সুকচা আগান্না মা·ন্না, ইন্দিবা আরো বাং·এ হা·ম্মা জেদাক্কে না·সং আগানসোগিবা গিত্তা আগান্না মা·ন্না। দিংথাং খু·সুকচা জে মান্দি খাৎথা আগানা, মন্ডলীনি মান্দিরাংখো রিকনা ইন্নে বিনি খাৎথাখো বিয়া ফি·এ আগানজাওদে, ইন্দাকোবা জেআন আগানসোগিবা গিত্তা খাৎথা আগানা বিয়ান দাল·বাৎগিবা হং·আ।
46014006	উনি গিম্মিন জংআদারাং, আংআ না·সংচা রি·বাএ দিংথাং খু·সুকখোসান আগানোদে, ইন্দিবা উচা ইসলনি বিবিখো ফারাকানি খাৎথাখো বা হা·আইয়ানি খাৎথাখো বা আগানসোগিবা গিত্তা ইসলনি হন·গিবা খাৎথাখো বা স্খিয়ানি খাৎথাখো আগানজাওদে, ইন্দিদে আংআ না·সংনা মুয়া নাম্মাখো দাকনা মা·ন্নুয়া?
46014007	আরোবা, বাংসি বা বেহালা গিত্তা জাংগিগ্রি মিক্কুগিবা নাম্মে থাল্লে দিংথাং দিংথাং সুলও গাম·জাওদে, ইন্দিদে বাংসি বা বেহালাও বাগিবা সুল গা·ম্মিংআ উখো বাদিকে দাক্কে হা·আইনুয়া?
46014008	দাকগ্রিকানি সিংগা নাম্মেথাল্লে গাম·জাওদে সা দাকগ্রিকনা রি·য়াংনা আন·থাংখো থারিসোনুয়া?
46014009	উয়ানদাক্কেন জে খু·সুকখো মান্দিরাং হা·আইজা না·সং উয়া খু·সুকচা আগানোদে ইন্দিদে না·সং জেখো আগানা উখো বাদিকে দাক্কে হা·আইনা মা·ন্নুয়া? মুয়ানা উনো না·সং জেখো আগানা উখোদে বালওয়াচান আগানা।
46014010	ইয়া হা·গিলসাকো বাং·আ খু·সুকরাং দংআ; উরাংনি গিসেপো মিংসাবা অর্থগ্রি হং·জা।
46014011	ইনি গিম্মিন আংআ মামুং খু·সুকনি অর্থখো হা·আইজাওদে ইন্দিদে জেআন খু·সুক আগানা বিচাদে আংআ গিপ্পিন হা·সংনি মান্দি গিত্তা হং·নুয়া আরো বিয়াবা আংচা উগিত্তান হং·নুয়া।
46014012	না·সংনাবা ইয়া খাৎথা খ্রাআ। না·সং গিসিক রংথালগিবানি হ·ন্নানিরাংখো মা·ন্না হা·ম্মোদে জে হ·ন্নানিরাংচা মন্ডলীখো রিকনা মা·ন্না উরাংখোন বাং·এ মা·ন্না খ্রেংবো।
46014013	ইনি গিম্মিন দিংথাং খু·সুকচা জে মান্দি খাৎথা আগানা বিয়া বি·খানা জেদাক্কে উখো বিয়া ফি·এ আগানে হ·ন্না মা·ন্না।
46014014	আংআ দিংথাং খু·সুকচা বি·ওদে আংনি গিসিকান বি·আ ইন্দিবা আংনি খা·থং মামুং কামখো দাকজা।
46014015	ইন্দাকোদে আংনি মুয়াখো দাকনা খ্রাআ? আংআ গিসিকচা বি·নুয়া, বুদ্ধিচাবা বি·নুয়া; আংআ গিসিকচা মিৎথেলানি গীতখো রিং·নুয়া, বুদ্ধিচাবা মিৎথেলানি গীতখো রিং·নুয়া।
46014016	ইন্দাকজাওদে না·আ গিসিকচা মিৎথেলোদে উয়া খু·সুকখো হা·আইগিজা মান্দি উয়ো দংওদে বিয়া বাদিকে দাক্কে নাং·নি মিৎথেলাও আমেন ইন্নে ইনস্খানুয়া? বিয়াদে না·আ মুয়াখো আগানা উখো হা·আইজা।
46014017	না·আ নাম্মেদাক্কেন মিৎথেলাখো হ·ন্নাবা গ্মাং, ইন্দিবা উনি হা·সেল উয়া সাকগিপ্পিন মান্দিখোদে থারিয়া হং·জা।
46014018	আংআ না·সং গিম্মিকনা বাত্তে দিংথাং দিংথাং খু·সুকরাংচা বাং·এ খাৎথা আগান্না মা·ন্না ইন্নে ইসলখো মিৎথেলা।
46014019	ইন্দাকোবা মন্ডলীও দিংথাং দিংথাং খু·সুকচা হাজাল হাজাল খাৎথা আগানানা বাত্তে গিপ্পিনরাংনা স্খিনা আংআ বুদ্ধিচা মিংবংআ খাৎথাখোসান আগান্নুয়া।
46014020	জংআদারাং, বি·সারাং গিত্তা দা·আ চানচিয়াবো। নামগিজারাংনি গিম্মিনো না·সংনি গিসিক বি·সারাং গিত্তা স্রংখানা, ইন্দিবা চানচিয়াও না·সং জা·দালগিবা হং·বো।
46014021	মোশিনি নিয়ামও গিত্তেল আগানা, “দিংথাং খু·সুকনি মান্দিরাংনি খু·সুক গিত্তা আরো গিপ্পিনরাংনি খু·সুক গিত্তা আংআ ইয়া জাতচা খাৎথা আগান্নুয়া, ইন্দিবা বিসং আংনি আগানাখো খিন্নাজানুয়া।”
46014022	ইন্দাকোদে নিকনা মা·ন্না, বিবিরা·গিবারাংনা দিংথাং খু·সুকচা খাৎথা আগানা মামুং চিন হং·জা, বাত্তেসা বিবিরা·গিজাগিবারাংনা উয়া গি·সা চিন হং·আ; ইন্দিবা বিবিরা·গিজাগিবারাংনা আগানসোগিবা গিত্তা খাৎথা আগানা মামুং চিন হং·জা, বাত্তেসা বিবিরা·গিবারাংনা উয়া গি·সা চিন হং·আ।
46014023	মন্ডলীনি মান্দি গিম্মিক হা·দামসানো থম·দাকানি জা·মানো গিম্মিকান দিংথাং দিংথাং খু·সুকখো আগানোদে আরো উয়া মন্ডলীনি হা·ফালনি মান্দিরাং আরো বিবিরা·গিজাগিবারাং নিং·আও রি·বাওদে, ইন্দিদে বিসং না·সংখো খোরে ইনজানুয়ামা?
46014024	ইন্দিবা গিম্মিকান আগানসোগিবা গিত্তা খাৎথা আগানোদে আরো উনো বিবিরা·গিজাগিবা বা মন্ডলীনি হা·ফালনি মান্দি নিং·আচা রি·বাওদে, ইন্দিদে উয়া মান্দি গিম্মিকনি খু·সুকচা আন·থাংনি পাপখো হা·আইচাকনা মা·ন্নুয়া আরো উয়া খাৎথারাংচান বিনি খা·থংনি বিচাল হং·নুয়া।
46014025	উনোদে বিনি খা·থংনি নিং·থুয়ারাং হং·খাতনুয়া আরো বিয়া উয়ো হা·আও থুগোপে ইসলখো রাসং দাক্কে আগান্নুয়া, “বিবিন ইসল না·সংও দংআ।”
46014026	জংআদারাং, ইন্দিদে আংআ মুয়াখো আগান্নুয়া? না·সং জেনসালো মন্ডলীও হা·দামসানো থম·দাকা উনো না·সংনি গিসেপো সাবা মিৎথেলে গীতখো রিং·আ, সাবা স্খিয়েতা, সাবা ইসলনি বিবিখো ফারাকা, সাবা দিংথাং খু·সুকচা খাৎথা আগানা, দা·আবা সাবা উখো ফি·এ আগানা। জেখোন দাকখানা গিম্মিকখোন মন্ডলীখো রিকনা ইন্নে দাকখানা।
46014027	সাবা দিংথাং খু·সুকচা আগানোদে সাকগ্মি বা বাং·ওদে সাকগিত্থাম সাকফ্রাকফ্রাক দাক্কে খাৎথা আগানখানা, আরো দা·আও সাকসা উখো ফি·এ আগানখানা।
46014028	ফি·এ আগান্না গিত্তা সাকসাবা দংজাওদে বিসং মন্ডলীও খাৎথা আগানজাখানা; বিসং সাকসান থাংথাং আন·থাংমুং আরো ইসলমুং খাৎথা আগানখানা।
46014029	জেরাং আগানসোগিবা গিত্তা খু·সুক আগানা বিসং সাকগ্মি বা সাকগিত্থাম দাক্কে খু·সুক আগানখানা আরো সাকগিপ্পিনরাং উনি বিচালখো দাক্কে নিখানা।
46014030	আসংএ দংগিবাচা ইসলনি বিবি ফারাকোদে খু·সুক আগানগিবা আগানাখো দনখানা,
46014031	মুয়ানা না·সং গিম্মিকান সাকফ্রাকফ্রাক দাক্কে আগানসোগিবা গিত্তা খাৎথা আগান্না মা·ন্না জেদাক্কে গিম্মিকান স্খিয়াখো আরো খা·দংআখো মা·ন্না।
46014032	আগানসোগিবারাংনি গিসিক বিসংনি আন·থাংথাংনি নিং·আও বাম্মে দংআ।
46014033	ইসল বিলদিং বিলদাংনি ইসল হং·জা, বিয়া থম·থমানি ইসল। ইসলনি মান্দিরাংনি গিম্মিক মন্ডলীও জেদাক্কে হং·এ দংআ,
46014034	উয়ানদাক্কে মিচিকরাং মন্ডলীও স্রক দংখানা, মুয়ানা বিসংখো খু·সুক আগান্না হন·জা। বাত্তেসা মোশিনি নিয়ামও দংআ গিত্তা বিসং বাম্মে দংখানা।
46014035	বিসং মামুংখো হা·আইনা হা·ম্মোদে নকচা বিসংনি সেগিবাচা সিং·খানা, মুয়ানা মন্ডলীও খাৎথা আগানা সাকসা মিচিকনা খ্রাচা·আনি হং·আ।
46014036	ইসলনি খাৎথা না·সংওনিন হং·খাতামিংমা বা উয়া না·সংচাসান রি·বামা?
46014037	সাবা আন·থাংখো আগানসোগিবা চানচিওদে বা গিসিক মান·গিবা মান্দি চানচিওদে বিয়া ইন্দাকে খু·রাচাকখানা, আংনি না·সংচা চকগিবা গিম্মিকান গিত্তেলনি গি·য়েতা।
46014038	সাবা উখো রা·চাকজাওদে বিখোবা রা·চাকজানুয়া।
46014039	উনি গিম্মিনান আংনি জংআদারাং, আগানসোগিবা গিত্তা খাৎথা আগান্না ইন্নে মংসংএ খা·দংবো আরো দিংথাং দিংথাং খু·সুকরাংখো আগান্না দা·আ বেং·আবো।
46014040	গিম্মিকখোন জেদাক্কে খ্রাএ আরো নাম্মেদাক্কে দাক্কা।
46015001	জংআদারাং, জে নাম্মা খাৎথাখো আংআ না·সংচা আগানফ্রাকামিং, উয়া নাম্মা খাৎথাখো আংআ না·সংনা গিসিক রা·এতিংজক। না·সং উখো রা·চাকজক আরো উয়ো খেম·খেম দংজক।
46015002	জে খাৎথাখো আংআ না·সংচা আগানফ্রাকামিং উখো না·সং রি·ম্মে রা·রিকে দংওদে উয়া নাম্মা খাৎথাচান না·সং পাপওনি জক্কাখো মা·ন্নিংজক-ইন্দিদে না·সংনি বিবিরা·আ হা·ফালনিসান হং·জাওদে।
46015003	আংআ আন·থাং জেখো মান·জক উখো নাংবাতা গিত্তা না·সংনাবা হন·জক। উয়া বিদিং হং·জক ইয়ান-রংথালগিবা শাস্ত্রনি আগানা গিত্তা খ্রীষ্ট আনচিংনি পাপনি গিম্মিন সিয়ামিং,
46015004	বিখো গোপ্পামিং, শাস্ত্রনি আাগানা গিত্তা সালগিত্থামনি সালো বিখো সিয়াওনিখো থাংচাএতজক,
46015005	আরো বিয়া পিতরনা আরো জা·মানো বিনি ওয়াত্তেতারাংনা মিকখাং ফা·আমিং।
46015006	উনি জা·মানো বিয়া উয়া সময়ওন রিৎচাবংআনাবা বাত্তে বাং·আ জংআদারাংনা মিকখাং ফা·আমিং। বিসংওনি মিত্তামরাং সিয়োবা বাং·আ মান্দি দা·আওনাবা দিপ্পাৎ থাংএ দংআ।
46015007	উনি জা·মানো বিয়া যাকোবনা আরো জা·মানো গিম্মিক ওয়াত্তেতারাংনা মিকখাং ফা·আমিং।
46015008	সাল হং·গিজাও আৎচিগিবা আংনাবা বিয়া গিম্মিকনি জা·মানো মিকখাং ফা·আমিং।
46015009	আংআন ওয়াত্তেতারাংনি গিসেপো চনবাৎগিবা, আরোবা, ওয়াত্তেতা ইন্নে সানিবা রিক্কামাখো মা·ন্নাবা আংআ খ্রাজা, মুয়ানা ইসলনি মন্ডলীখো আংআ গিচ্চিয়েৎনুয়ামিং।
46015010	ইন্দিবা আংআ দা·আও ইসলনি খা·সাচাক্কানান ইন্দাকে হং·জক। আংনি সাক্কাও বিনি উয়া খা·সাচাক্কা বিথিগ্রি হং·জা। আংআ সাকগিপ্পিন ওয়াত্তেতারাংনা বাত্তে বাং·এ কাম দাকজক; আংআসান কাম দাক্কা ইন্দাকেদে হং·জা, বাত্তেসা আংনা ইসলনি জে খা·সাচাক্কা দংআ উয়া খা·সাচাক্কান উখো দাকজক।
46015011	উনি গিম্মিন আংআন আগানফ্রাকা হং·জাওবা সাকগিপ্পিন ওয়াত্তেতারাংআন আগানফ্রাকা, চিংআ ইখো রা·এন আগানফ্রাকা আরো না·সং ইখোন বিবিরা·জক।
46015012	ইন্দিবা খ্রীষ্টখো সিয়াওনি থাংচাএতজক ইন্নে আগানফ্রাকোদে না·সংনি গিসেপো সাবা সাবা বাদিকে দাক্কে আগানিংআ, সিগিবারাংনি থাংচাফিল্লা ইন্নে মামুংবা দংজা?
46015013	সিগিবারাং থাংচাজাএন দংওদে খ্রীষ্টখোবা থাংচাএতজা;
46015014	আরো খীষ্টখো থাংচাএতজাওদে চিংনি আগানফ্রাকাবা বু·আ আরো না·সংনি বিবিরা·আবা বু·আ।
46015015	ইনাআগ্রে ইয়ো ইয়া খাৎথাখোন ফিন্নিকা হং·আ, ইসলনি গিম্মিন চিংআ বু·এ সাক্ষি হ·ন্নিংআ, মুয়ানা চিংনি সাক্ষি ইয়ান, ইসল খ্রীষ্টখো সিয়াওনিখো থাংচাএতজক। ইন্দিবা সিগিবারাংখো থাংচাএতান হং·জাওদে বিয়া খ্রীষ্টখোবা থাংচাএতজা,
46015016	মুয়ানা সিগিবারাংখো থাংচাএতজাওদে খ্রীষ্টখোবা থাংচাএতজা।
46015017	খ্রীষ্টখোন থাংচাএতজাওদে না·সংনি বিবিরা·আ বিথিগ্রি হং·আ আরো দা·আওবা না·সং পাপওন গা·আকে দংখুংআ।
46015018	ইন্দাকোদে খ্রীষ্টমুং নাংরিমে জেরাং সিজক বিসংদে নাসিজক।
46015019	খ্রীষ্টনি সাক্কাও আনচিং জেখো খা·দংআ উয়া ইয়া জাংগিনাসান হং·ওদে মান্দি গিম্মিকনি গিসেপো আনচিংনিন নামজাবাতনুয়া।
46015020	ইন্দিবা বিবিন খ্রীষ্টখো সিয়াওনিখো থাংচাএতজক। বিয়া স্খাংগিবা বিথি, আগানস্খাওদে সিয়াওনি জেরাংখো থাংচাএতনুয়া বিসংনি গিসেপো বিয়ান স্খাং থাংচাজক।
46015021	সাকসা মান্দিও সিয়া রি·বাআ ইন্নে সিয়াওনি থাংচাবা সাকসা মান্দিওন রি·বাআ।
46015022	আদমমুং নাংরিমে দংআ ইন্নে জেদাক্কে গিম্মিক মান্দিন সিয়া, উয়ানদাক্কে খ্রীষ্টমুং জেরাং নাংরিমে দংআ বিসং গিম্মিকখো থাংচাএতনুয়া;
46015023	ইন্দাকোবা উরাংও পালা দংআ-স্খাংগিবা বিথি গিত্তা খ্রীষ্ট, জা·মানো জেরাং খ্রীষ্টনি আন·থাংনি হং·আ। খ্রীষ্টনি রি·বানি সালো বিসংখো থাংচাএতনুয়া।
46015024	উনি জা·মানো জেনসালো খ্রীষ্ট গিম্মিক শাসন দাক্কানিরাংখো, বিলরাংখো ব·ন্নেতি ফাগিবা ইসলনি জাক্কো সংনকখো হ·ন্নেতনুয়া উনসালো বন·খামগিবা সাল রি·বানুয়া।
46015025	ইসল জেনা দিপ্পাৎ খ্রীষ্টনি গিম্মিক বোবিলখো বিনি জা·চক নিং·আও দনজানুয়া উয়োনা দিপ্পাৎ খ্রীষ্টখো রাজানি কামখো দাকনা নাংনুয়া।
46015026	বন·খামগিবা বোবিল হং·জক সিয়া, উখোবা ব·ন্নেতনুয়া।
46015027	শাস্ত্রনি আগানা গিত্তা, “বিয়া গিম্মিকখোন বিনি জা·চক নিং·আও দনজক।” গিম্মিকখোন নিং·আও দনজক ইন্নে আগানোদে থাল্লেন হা·আইনা মা·ন্না, জেআন গিম্মিকখো খ্রীষ্টনি নিং·আও দনজক উয়া ইসল আন·থাংখো দনদাপেন উখো দাকজক।
46015028	জেনসালো গিম্মিকখোন খ্রীষ্টনি নিং·আও দন্না হং·নুয়া, উনো জেআন গিম্মিকখো খ্রীষ্টনি নিং·আও দন্নামিং উয়া ইসলান জেদাক্কে সাকসা খাম·খাম নকগিবা হং·না মা·ন্না উনি গিম্মিন দেফান্থিবা আন·থাং ইসলনি নিং·আও দংনুয়া।
46015029	ইন্দিবা সিগিবারাংনা জেরাং রিপ্পলা বিসংনি মুয়া হং·নুয়া? সিগিবারাংখো থাংচাএতজাএন দংওদে মুয়ানা বিসং সিগিবারাংনা রিপ্পলা?
46015030	আরো মুয়ানাবা আনচিং ফাংনান হং·সিয়াও গা·আকিংআ?
46015031	জংআদারাং, আনচিংনি গিত্তেল খ্রীষ্ট যীশুনি কামও না·সংখো রা·এ আংনি জে রাসং, উয়া রাসংচা আংআ ইখো বিবিন আগানিংজক, সালাজ্রিংআন আংআ সিয়ানি মিকখাংগ্রিক হং·ইংজক।
46015032	ইফিষও ব্রিংনি মাৎবুরুংরাংমুং আংআ দাকগ্রিকনা নাংআমিং, উখো হা·গিলসাকনাসান মিকসংএ দাক্কোদে আংনি মুয়া নামগ্মি হং·জক? সিগিবারাংখো থাংচাএতজাএন দংওদে আগানরোংআ খাৎথা গিত্তা, “হাই, আনচিং চা·না-রিংনা, মুয়ানা আম্বুননি সালো আনচিং সিনুয়া।” না·সং দা·আ ব্রাংআবো।
46015033	ইন্দাকে আগানা দংআ, “নামগিজাগিবা রিপ্পেং নামগিবা মান্দিখোবা নামগিজা দাক্কা।”
46015034	ইনি গিম্মিন না·সং না·সংনি গিসিকখো মিকরাকেতবো আরো দা·আ পাপ দাক্কাবো। না·সংওনি সাবা সাবা ইসলখো হা·আইয়ান হা·আইজা; আংআ না·সংখো খ্রাচা·এতনা ইখো আগানিংআ।
46015035	সাবা আগান্নাবা দংআ, “সিগিবারাংখো বাদিকে দাক্কে থাংচাএতনুয়া? বাদাকা বে·এনখো রা·এ বিসং চাখাতনুয়া?”
46015036	না·আদে জাদা! না·আ আন·থাং জে বিৎচ্রিখো গি·আ উয়া সিজাওদে বিৎচ্রি চাজা।
46015037	নাং·নি গোগিবাওনি জে বিৎচ্রি হং·আ উখো না·আ গি·জা বাত্তেসা না·আ গি·ফ্রাকখোসান গি·আ-উয়া গমনি হং·খানা বা দিংথাং মামুং বিৎচ্রিনি হং·খানা।
46015038	ইন্দিবা আন·থাংনি হা·সিকা গিত্তান ইসল উয়া বিৎচ্রিনা বে·এন হ·ন্না। বিয়া রং·ফ্রাকফ্রাক বিৎচ্রিনান বে·এন হ·ন্না।
46015039	গিম্মিক বে·এনান আপসান হং·জা। মান্দিনি বে·এন দিংথাং, জিল্লানিরাংনি দিংথাং আরো না·থকনি দিংথাং হং·আ।
46015040	সালগিসাকো বাং·আ বে·এন দংআ, হা·গিলসাকোবা বে·এন বাং·এ দংআ, ইন্দিবা সালগিসাকনি বে·এনরাংনি চিং·আ আরো হা·গিলসাকনি বে·এনরাংনি চিং·আ দিংথাং হং·আ।
46015041	সাল, জাজং আরো আস্কিরাংনি চিং·আবা দিংথাং। আরোবা, চিং·আনি খ্রি আস্কি গি·সা গি·সাওনি দিংথাং।
46015042	সিগিবারাংনি থাংচাবা উগিত্তান দাক্কা। বে·এনখো গোপ্পানি জা·মানো উয়া নাসিয়া, ইন্দিবা উয়া বে·এনখো ইন্দাকফিল্লে থাংচাএতনুয়া জেআন মামুং সালোবা নাসিজানুয়া।
46015043	উখো মান্দিরা·গিজা হা·আও দাপ্পা, ইন্দিবা মান্দিরা·এ চাখাত্তেতনুয়া; বিলগ্রি অবস্থাও হা·আও দাপ্পা, ইন্দিবা বিলগ্মাংও চাখাত্তেতনুয়া;
46015044	ইন্দাকারি বে·এনখো হা·আও দাপ্পা, ইন্দিবা রামরাম হং·গিজা বে·এনখোদে চাখাত্তেতনুয়া। ইন্দাকারি বে·এন দংওদে রামরাম হং·গিজা বে·এনবা দংআ।
46015045	শাস্ত্রও ইন্দাকে চক্কা দংআ, “স্খাংগিবা মান্দি আদম জাংগিগ্মাংগিবা হং·জক।” আরো বন·চতগিবা আদম জাংগিখো হন·চাকগিবা গিসিক হং·জক।
46015046	ইন্দিবা জেআন রামরাম হং·গিজাগিবা উয়া স্খাংগিবা হং·জা, বাত্তেসা জেআন রামরামগিবা উয়ান স্খাংগিবা, উনি জা·মানো রামরাম হং·গিজাগিবা। স্খাংগিবা মান্দি হা·আওনি রি·বামিং-বিয়া হা·আওনিন থারিগিবা হং·আ;
46015047	ইন্দিবা গ্মিগিবা মান্দি সালগিওনি রি·বামিং।
46015048	হা·গিলসাকনি মান্দিরাং উয়া হা·আচা থারিগিবা মান্দি গিত্তা দাক্কা, আরো জেরাং সালগিচানা রি·য়াংনুয়া বিসং উয়া সালগিনি মান্দি গিত্তা দাক্কা।
46015049	জেদাক্কে আনচিং উয়া হা·আচা থারিগিবা মান্দি গিত্তা হং·জক উয়ানদাক্কে উয়া সালগিনি মান্দি গিত্তাবা হং·নুয়া।
46015050	জংআদারাং, আংআ জেখো আগানিংআ উয়া ইয়ান- মান্দি বিনি বে·এন-হান·চিখো রা·এ ইসলনি সংনকখো মান·রিকগিবা হং·না মান·জা। জেআন নাসিনুয়া উয়া ইন্দাকা মামুংনি মান·রিকগিবা হং·না মান·জা জেআন নাসিজানুয়া।
46015051	আংআ না·সংনা মিংসা নিং·থুয়া বিবিখো আগান্না, খিন্নাবো। আনচিং গিম্মিকান সিনুয়া ইন্দাকেদে হং·জা, ইন্দিবা দিংথাং ফিল·নুয়া।
46015052	দিকদিকসাওন, মিক্রোন মিকজাপনা স্খাং, বন·খামগিবা সালনি সিংগানি গা·ম্মামুং আনচিং গিম্মিকান দিংথাং ফিল·নুয়া। উয়া সিংগা গাম·জোকনো সিগিবারাং ইন্দাকনুয়া বিসং মামুং সালোবা নাসিজানুয়া; আরো আনচিংবা দিংথাং হং·নুয়া।
46015053	নাসিগিবাখো বা·রা গিত্তা দাক্কা ইন্দাকা মামুংখো গান্না নাংনুয়া জেআন মামুং সালোবা নাসিজানুয়া। আরো জেআন সিয়া বিখো ইন্দাকে গান্না নাংনুয়া জেআন মামুং সালোবা সিজা।
46015054	জেআন নাসিয়া আরো সিয়া, উরাং জেনসালো উয়ানদাক্কে দিংথাং হং·নুয়া উনো রংথালগিবা শাস্ত্রনি ইয়া খাৎথা চু·সকনুয়া, সিয়া ব·ন্নাংএ হাম্মা সকজক।
46015055	“ও সিয়া, নাং·নি হাম্মা বাও? ও সিয়া, নাং·নি বেরি বাও?”
46015056	সিয়ানি বেরি পাপ, আরো পাপনি বিলআন মোশিনি নিয়াম।
46015057	ইন্দিবা ইসলখো মিৎথেলা, আনচিংনি গিত্তেল যীশু খ্রীষ্টও বিয়া আনচিংনা হাম্মাখো হন·খামা।
46015058	উনি গিম্মিনান, আংনি খা·সাগিবা জংআদারাং, বিল্লাকে চাদেংবো, মামুংআন জেদাক্কে না·সংখো মজিমেতনা মান·জা। ফাংনান গিত্তেলনি কামনা আন·থাংখো চু·গিম্মিক দাক্কে ফাকওয়াতবো, মুয়ানা না·সং হা·আইয়া, বিনি কামনা না·সংনি গাম্মা বিথিগ্রি হং·জা।
46016001	দা·আও আংআ ইসলনি মান্দিরাংনা দাকচাকনা চান্দা গিল্লানি গিম্মিন আগানিংআ। গালাতিয়া হা·দকনি মন্ডলীরাংনি মান্দিরাংনা আংআ জেখো দাকখানা আগানা না·সংবা উখোন দাকবো।
46016002	না·সং গিম্মিকান না·সংনি মা·ন্না গিত্তা আনথিনি স্খাংগিবা সালো অকখিসা চিম্মংবো, জেদাক্কে আংনি রি·বানি জা·মানো চান্দা গিলনা নাংজা।
46016003	জেনসালো আংআ না·সংচা রি·বানুয়া উনসালো না·সংনি গিলগিবা উয়া হ·ন্নানিখো যিরূশালেমচা রা·আংনা না·সং জেরাংখো খ্রাগিবা চানচিনুয়া, আংআ চিঠি হ·ন্নে বিসংখো ওয়াত্তেতনুয়া।
46016004	আংনিবা রি·য়াংনা নাংনুয়া ইন্নে চানচিওদে বিসং আংমুং রি·য়াংনা মা·ন্নুয়া।
46016005	ম্যাসিডোনিয়া হা·দক হং·এ আংআ না·সংচা রি·বানুয়া, মুয়ানা আংআ ম্যাসিডোনিয়া গিত্তান রি·য়াংনুয়া।
46016006	না·সংমুং বাং·গিজা সালনা দংনাবা গ্মাং, বা সিন·খারিও না·সংমুংআন দংনুয়া, জেদাক্কে আংআ জেচাবা রি·য়াংআ না·সং আংনি রি·য়াংআনিখো থারিয়ে হ·ন্না মা·ন্না।
46016007	রি·য়াংমিত্তিংও আংআ দা·আও না·সংমুং গ্রংনা হাম·জা, মুয়ানা আংআ ইখো খা·দংআ, গিত্তেল হ·ন্নোদে আংআ না·সংমুং বাং·গিজা সালনা দংনুয়া।
46016008	ওয়াতচাংআনি সালোনা দিপ্পাৎ আংআ ইফিষওন দংনুয়া,
46016009	মুয়ানা জে কামও বিথিখো বাং·এ মা·ন্না উয়া কামনা মিংসা দাল·বিয়া চল আংচা রি·বাআ; ইনি হা·সেল দা·আবা বাং·আরাংএন চাংফেংআবা চাংফেংআ।
46016010	তীমথিয় রি·বাওদে নিবো জেদাক্কে বিয়া না·সংমুং খেনমানগিজা দংনা মা·ন্না, মুয়ানা জেগিত্তা আংআ গিত্তেলনি কামখো দাক্কিংআ বিয়াবা উগিত্তা দাক্কিংআ।
46016011	ইনি গিম্মিন দারাংবা বিখো চন্নিকজাখানা। না·সং বিখো থম·থমে ওয়াত্তেতবো, জেদাক্কে বিয়া আংচা রি·বানা মা·ন্না। বিয়া জংআদারাংমুং রি·বানুয়া ইন্নে আংআ সেংসোএ দংআ।
46016012	আংআ দা·আও জং আপল্লোনি গিম্মিন আগানিংআ। আংআ বিখো মল·মলবিয়ামিং জেদাক্কে বিয়া জংআদারাংমুং না·সংচা রি·য়াংআ, ইন্দিবা দা·আও বিয়া মামুং দাক্কেবা রি·য়াংনা হাম·জাজক। জা·মানো চল মান·জোকনোন বিয়া রি·য়াংনুয়া।
46016013	না·সং সিমসাকবো, বিবিরা·আও খেম·খেম দংবো, খেনমানগিজাগিবা আরো বিল্লাকগিবা হং·বো।
46016014	না·সং জেখোন দাকবো খা·সানি গিসিকখো রা·এন দাকবো।
46016015	জংআদারাং, না·সংদে হা·আইয়া, স্তিফাননি নকনি মান্দিরাংআন আখায়া হা·দকনি স্খাংগিবা বিবিরা·গিবা হং·আ। ইসলনি মান্দিরাংনা দাকচাকে হ·ন্না বিসং আন·থাংথাংখো ফাকওয়াতজক।
46016016	উনি গিম্মিন ইন্দাকগিবা মান্দিরাংনি নিং·আও বাম্মে দংনা খু·রাচাকনা আংআ না·সংচা মল·মলিংজক। আরো সাকগিপ্পিনরাং জেরাং ইন্দাকা কামখো দাকনা রি·বাএ নেং·বিয়ানি কামখো দাক্কা বিসংনি নিং·আও বাম্মে দংনাবা খু·রাচাকবো।
46016017	স্তিফান, ফর্তুনাত আরো আখায়িক রি·বাজক ইন্নে আংআ নাম্মেন খুসি হং·জক, মুয়ানা না·সংনি দংজাএ চু·ওংগিজাখো বিসংআন চু·ওংএতজক।
46016018	বিসং আংনি আরো না·সংনি খা·থংখো খা·দংএতজক। না·সং ইন্দাকগিবা মান্দিরাংখো মান্দিরা·বো।
46016019	এশিয়া হা·দকনি মন্ডলীরাংনি মান্দিরাং না·সংখো সালাম হ·ন্নিংআ। আকিলা, প্রিষ্কিল্লা আরো বিসংনি নকনি মন্ডলীরাংনি মান্দিরাং গিত্তেলনি খা·সামুং না·সংখো সালাম হ·ন্নিংআ।
46016020	গিম্মিক জংআদারাংবা না·সংখো সালাম হ·ন্নিংআ। খা·সানি গিসিকখো রা·এ না·সং সাকসা সাকগিপ্পিননা সালাম হন·বো।
46016021	আংআ পৌল জাকথাংচা ইয়া সালামনি খাৎথাখো চকজক।
46016022	সাবা গিত্তেলনা খা·সাজাওদে বিনি সাক্কাও শাপ গা·আকখানা। আনচিংনি গিত্তেল রি·বাখানা।
46016023	গিত্তেলনি ফাত্তিয়া না·সংমুং দংখানা।
46016024	না·সং গিম্মিকনান খ্রীষ্টও আংনি খা·সা দংখানা।
47001001	আংআ পৌল ইসলনি হা·সিকাচা খ্রীষ্ট যীশুনি সাকসা ওয়াত্তেতা হং·জক। আংআ আরো আনচিংনি বিবিরা·গিবা জং তীমথিয় করিন্থ সংজিলমানি ইসলনি মন্ডলী আরো আখায়া হা·দকনি ইসলনি গিম্মিক মান্দিরাংনা ইয়া চিঠিখো চক্কিংজক।
47001002	আনচিংনি ফাগিবা ইসল আরো আনচিংনি গিত্তেল যীশু খ্রীষ্ট না·সংনা খা·সাচাকখানা আরো থম·থমাখো হন·খানা।
47001003	আনচিংনি গিত্তেল যীশু খ্রীষ্টনি ইসল আরো ফাগিবানি রাসং হং·খানা। বিয়ান খা·সাচাকগিবা ফাগিবা হং·আ; বিয়ান গিম্মিক খা·নাম্মানি ইসল হং·আ।
47001004	চিংনি দুক গিম্মিকও বিয়া খা·নাম্মেতাখো হ·ন্না, জেদাক্কে বিচানিখো মান·গিবা খা·নাম্মেতাখো চিংআ সাকগিপ্পিনরাংনি দুক মান·মিত্তিংও হ·ন্না মা·ন্না।
47001005	খ্রীষ্ট গিত্তা দাক্কে চিংআ জেদাক্কে বাং·এ দুকখো চাকচিকিংজক উয়ানদাক্কে বিগিত্তা খা·নাম্মেতাখোবা মা·ন্নিংজক।
47001006	চিংআ জে দুকখো চাক্কা উখো না·সংখো খা·নাম্মেতনা আরো জক্কেৎনা মিকসংএন চাক্কা। জে খা·নাম্মেতাখো চিংআ মা·ন্না উখো না·সংখো খা·নাম্মেতনা মিকসংএন মা·ন্না। জেনসালো না·সং চিং গিত্তা দাক্কে আপসান দুকখো চাকনুয়া উনো ইয়া খা·নাম্মা উয়া দুকরাংখো চাকচিকে চাকনা দাকচাকনুয়া।
47001007	না·সংনি গিম্মিন চিংনি বিবিরা·আ খেম·খেম দংআ, মুয়ানা না·সং জেদাক্কে চিংনি দুকরাংখো মান·ফাগিবা হং·আ উয়ানদাক্কে চিংনি খা·নাম্মেতাখোবা মান·ফাগিবা হং·আ।
47001008	এশিয়া হা·দকো চিংআ জে দুকও গা·আকামিং, আংআ হা·ম্মা উখো জেদাক্কে না·সং হা·আইনা মা·ন্না। উয়ো ইন্দাকে চাকনা হামফিলগিজা সিনজেতা চিংনি সাক্কাও হং·আমিং জেনি হা·সেল চিংআ থাংএ দংনা খা·দংজাজকমিং।
47001009	চিংআ চানচিয়ামিং, দা·আওদে চিংআ সিনাজকান। ইন্দিবা চিংনি ইয়া অবস্থা ইনি গিম্মিনান হং·আমিং জেদাক্কে চিংআ আন·থাংথাংনি সাক্কাও ফাংচাকগিজা ইসল, জেআন সিগিবারাংখো থাংচাএতা, বিনি সাক্কাও ফাংচাকা।
47001010	বিল্লংগিবা সিয়াওনি বিয়া চিংখো জক্কেতামিং আরো দা·আওবা জক্কেতিংজক। চিংআ বিনি সাক্কাও ইখো খা·দংনা, বিয়া ফাংনান চিংখো জক্কেতনুয়া।
47001011	আরো না·সংবা চিংনা বি·এ দাকচাকবো। ইন্দাকোদে বাং·আরাংনি বি·আনি হা·সেল জে ফাত্তিয়াখো চিংআ মা·ন্নুয়া উনি গিম্মিন চিংনা বাং·আরাংএন ইসলখো মিৎথেলনুয়া।
47001012	জেনি হা·সেল চিংআ রাসং দাক্কা উয়া ইয়ান-চিংনি চানচিয়া ইখো সাক্ষি হ·ন্নিংআ, ইসলনি হন·গিবা রংথালাও আরো স্রংআও চিংআ গিম্মিক মান্দিনি গিসেপো মংসংদে না·সংনি গিসেপো জাংগি মিৎথাংজক। উয়া জাংগিখো চিংআ হা·গিলসাকনি হা·আইয়াও মিৎথাংএতজা বাত্তেসা ইসলনি খা·সাচাক্কাও মিৎথাংএতজক।
47001013	না·সং জেখো পড়িনা আরো হা·আইনা মা·ন্না উনা আগ্রে মামুংখোবা চিংআ না·সংচা চকজাংআ। আংআ ইন্দাকে খা·দংআ, জেদাক্কে না·সং অকখিসা দাক্কে চিংখো হা·আইনা মান·জক, উয়ানদাক্কে চু·গিম্মিক দাক্কে হা·আইনা মা·ন্নুয়া, গিত্তেল যীশুনি রি·বানি সালো না·সং জেদাক্কে চিংনি রাসং হং·নুয়া উয়ানদাক্কে চিংআবা না·সংনি রাসং হং·নুয়া।
47001015	ইয়া খাৎথাখো বিবি হা·আইএ আংআ না·সংচা স্খাংআন রি·য়াংনুয়া ইন্নে থিক দাক্কামিং, জেদাক্কে না·সং রাং·গ্মি ফাত্তিয়াখো মা·ন্না।
47001016	আংআ থিক দাক্কামিং, ম্যাসিডোনিয়াচা রি·য়াংমিত্তিংও না·সংমুং গ্রংগ্রিকে রি·য়াংনুয়া আরো ম্যাসিডোনিয়াওনি দা·আবা না·সংচান রি·বাফিলনুয়া, জেদাক্কে না·সং আংখো যিহূদিয়াচানা ওয়াত্তেতনা দাকচাকনা মা·ন্না।
47001017	আংআ ইখো হাংজাং থিক দাক্কামিং ইন্নে না·সং চানচিয়ামা? জেদাক্কে রামরাম মান্দি আপসান সময়ও “হো·এ” ইন্নে আগানা দা·আবা “হং·জা” ইন্নে আগানা, উয়ানদাক্কে আংআ মামুংখো থিক দাক্কামা?
47001018	ইসল বিবিরা·না খ্রাগিবা হং·আ, জেদাক্কে ইয়া খাৎথা বিবি উগিত্তান ইয়াবা বিবি হং·আ, না·সংচা চিংনি খাৎথা আপসান সময়ও “হো·এ” আরো “হং·জা” ইন্নে আগানানি হং·জা।
47001019	জেনি খাৎথাখো সীলবান, তীমথিয় আরো আংআ না·সংচা আগানফ্রাকজক উয়া যীশু খ্রীষ্ট, ইসলনি দেফান্থি, আপসান সময়ও “হো·এ” আরো “হং·জা” দাকগিবা হং·জা;
47001020	বিয়া ফাংনান “হো·এ” হং·আ। ইসলনি গিম্মিক খু·রাচাক্কা খ্রীষ্টও “হো·এ” ইন্নে আগানা। উনি গিম্মিন ইসলনি রাসংনা খ্রীষ্টও আনচিং “আমেন” ইন্নে আগানা।
47001021	খ্রীষ্টমুং জেআন চিংখো আরো না·সংখো নাংরিমেতি রাক্কে চাদেংএতি দন্না বিয়া ইসল হং·আ। বিয়ান আনচিংখো তেল সিতজক,
47001022	আগানস্খাওদে বিনি আন·থাংনি গাম গিত্তা বিয়া চিংখো সীলমোহর সু·এ দনজক; আরো জেরাংখো চিংনা হ·ন্নুয়া উনি স্খাংগিবা বাক গিত্তা বিয়া চিংনি খা·থংও গিসিক রংথালগিবাখো হন·জক।
47001023	আংনি জাংগিচা মিকচেতে আংআ ইসলখো সাক্ষি দন্নে আগানিংআ, শাস্তিওনি না·সংখো জক্কেৎনান আংআ করিন্থচা রি·য়াংফিলজাজক।
47001024	নকগিবা গিত্তা হং·এ চিংআ না·সংনি বিবিরা·আও জাক হ·ন্নিংআ ইন্দাকেদে হং·জা, বাত্তেসা না·সং জেদাক্কে হান·সেংআখো মা·ন্না উনি গিম্মিনান না·সংমুং কাম দাক্কিংআ, মুয়ানা বিবিরা·আও না·সং রাক্কে চাদেংএ দংআ।
47002001	উনি গিম্মিন আংআ গিসিকথাংও ইখো থিক দাকজক, না·সংখো দা·আবা দুক হ·ন্না ইন্নে না·সংচা রি·য়াংজানুয়া,
47002002	মুয়ানা না·সংখোন আংআ দুক হ·ন্নোদে আংখো সা হান·সেংএতনুয়া? জেরাংখো আংআ দুক হ·ন্নুয়া উয়া না·সংনা আগ্রে আংখো হান·সেংএতনা দারাংবা দংজা।
47002003	জেনসালো আংআ রি·য়াংনুয়া উনো জেরাংচানিখো আংআ হান·সেংএতাখো মা·ন্না খাৎথা দংআ বিসংচাখো জেদাক্কে দুক মান·জা উনি গিম্মিনান আংআ ইয়া খাৎথাখো চক্কামিং। না·সংনি সাক্কাও আংনি ইন্দাকা বিবিরা·আ দংআ, আংনি খুসি হং·আও না·সংবা খুসি হং·আ।
47002004	নাম্মেন দুক মা·ন্নে আরো গিসিক সা·দিকে মিকচি গাল্লে আংআ না·সংচা চক্কামিং। না·সংখো দুক হ·ন্না ইন্নে আংআ চকজা, বাত্তেসা না·সংনা আংনি খা·সাআ বাসিক উখো হা·আইএতনান চক্কামিং।
47002005	সাবা আংখো দুক হ·ন্নে দংওদে রাং·দাত্তে খু·সুক আগানগিজা ইখোসান আগান্না, বিয়া আংখোসান দুক হন·জা, ইন্দিবা না·সং গিম্মিকখো অকখিসাদে দুক হ·ন্না।
47002006	না·সংনি ফাকমা মান্দিরাং আপসান হং·এ বিনা জে শাস্তিখো হন·জক উয়ান বিনা চু·ওংআ।
47002007	ইনাবাত্তে না·সং দা·আও বিখো ক্ষেমা দাকবো আরো খা·নাম্মেতবো, জেদাক্কে বিয়া দুক মান·বিএ খা·দংআগ্রি হং·জা।
47002008	উনি গিম্মিন মংসংবাত্তে না·সংখো মল·মলিংআ, বিনা না·সংনি খা·সাখো ফিন্নিকবো।
47002009	আংআ থিক্ষেলে নিনা হা·ম্মামিং না·সং গিম্মিকনি বিদিংও বাম্মে দংআমা, আরো ইনি গিম্মিনান আংআ না·সংচা চক্কামিং।
47002010	মামুংনি গিম্মিন না·সং সাখোবা ক্ষেমা দাক্কোদে আংআবা বিখো ক্ষেমা দাক্কা। আরো বিবিন আংআ মামুংখো ক্ষেমা দাক্কে দংওদে খ্রীষ্টনি মিকখাংও না·সংনি গিম্মিনান উখো দাকজক,
47002011	জেদাক্কে শয়তান আনচিংনি সাক্কাও মামুং দাকনা চলখো মান·জা। বিনি নামগিজা চানচিয়ানি খাৎথাখো আনচিং হা·আইজা ইন্দাকেদে হং·জা।
47002012	আংআ ত্রোয়া সংজিলমাও খ্রীষ্টনি গিম্মিন নাম্মা খাৎথাখো আগানফ্রাকনা রি·য়াংএ নিকজক, উয়ো কাম দাকনা ইন্নে গিত্তেল আংনা গি·সা চল দাক্কে হন·জক।
47002013	ইন্দাকোবা গিসিকথাংও আংআ থম·থমাখো মান·জা, মুয়ানা আংনি বিবিরা·গিবা জং তীত উয়ো দংজামিং। উনি গিম্মিন ত্রোয়ানি মান্দিরাংখো ওয়াত্তে আংআ ম্যাসিডোনিয়াচানা রি·য়াংআরিজক।
47002014	ইসলখো মিৎথেলা, আনচিং খ্রীষ্টমুং নাংরিমজক ইন্নে ইসল বিনি হাম্মে-রি·য়াও ফাংনান আনচিংখো রি·দিলা। খ্রীষ্টখো হা·আইয়া সিম্মিলগিবা বিবা গিত্তা হং·আ। ইসল বিনি হাম্মে-রি·য়াও উয়া সিম্মিলগিবা বিবাখো চিং গিত্তা হা·দাম গিম্মিকো গিপ্পাংএতা।
47002015	জেরাং জক্কেতাখো মা·ন্নিংজক আরো জেরাং ব·ন্নিংজক বিসংচা ইসলনা চাক্কে চিংআ বিবিন খ্রীষ্টনি সিম্মিলা বিবা গিত্তা হং·আ।
47002016	ইন্দিবা জেরাং ব·ন্নিংজক বিসংচা চিংনি সিম্মিলা বিবা হং·জক সিয়ানি বিবা, জেনি বিথি ফাংনাজলনি সিয়া; আরো জেরাং জক্কেতাখো মা·ন্নিংজক বিসংচা চিংআ জাংগিনি সিম্মিলা বিবা, জেনি বিথি ফাংনাজলনি জাংগি। ইয়া কামনা সা খ্র্রাগিবা হং·আ?
47002017	আন·থাংথাংনি নামগ্মিনা গিম্মিন জেরাং ইসলনি খাৎথাখো রা·এ বাদিংআ চিংআ উয়ানদাকগিবা মান্দিরাং গিত্তা হং·জা; বাত্তেসা খ্রীষ্টমুং নাংরিমে ইসলনি মিকখাংও ইসলনি ওয়াত্তেতা মান্দি গিত্তা চিংআ খাকখেৎ খা·থংওনি খাৎথা আগানা।
47003001	চিংআ ইরাংখো আগানে দা·আবা আন·থাংথাংখো মিৎথেলনা হা·বাচেংজকমা? সানিবা সানিবা জেদাক্কে নাংআ, উয়ানদাক্কে চিংনিবা না·সংচা বা না·সংচানিখো মিৎথেলানি চিঠিখো নাংইংজকমা? মামুং দাক্কেবা হং·জা।
47003002	না·সংআন চিংনি খা·থংও চকগিবা চিঠি। উয়া চিঠিনি খাৎথাখো গিম্মিকান হা·আইয়া আরো গিম্মিকান উখো পড়িজক।
47003003	খ্রীষ্টনি চকগিবা চিঠি আরো চিংনি কামনি বিথি না·সংআন হং·আ উখো নাম্মে থাল্লে নিকনা মা·ন্না। ইয়া চিঠিখো কালিচা চকজা বাত্তেসা থাংগিবা ইসলনি গিসিকচান চক্কা। ইখো রং·থি সাক্কাও চকজা, মান্দিনি খা·থং সাক্কাওন চক্কা।
47003004	খ্র্রীষ্টচা ইসলনি সাক্কাও চিংনি ইন্দাকে বিবিরা·বিআনি হং·জক।
47003005	ইন্দিবা চিংনি আন·থাংথাংনি মামুং দাক্কানি বিল দংআ ইন্নে চিংআ দাবি দাকনা মা·ন্না ইন্দাকেদে হং·জা, বাত্তেসা চিংনি উয়া বিল ইসলওনিন রি·বাআ।
47003006	গি·সা গিত্তাল খু·রাচাক্কাখো হা·আইএতনা বিয়ান চিংখো খ্রাগিবা দাকজক। ইয়া খু·রাচাক্কা গিম্মিকখোন মানিয়ানি বিদিং হং·জা, ইন্দিবা গিসিক রংথালগিবানি রি·দিলাও খা·থংনি বাম্মানি বিদিং হং·আ; মুয়ানা নিয়াম সিয়াখো রা·বাআ, ইন্দিবা গিসিক রংথালগিবা জাংগিখো হ·ন্না।
47003007	রং·থিও চকগিবা জে নিয়ামনি হা·সেল সিয়া রি·বাআ উয়া নিয়ামখো হ·ন্নানি সালো ইসলনি রাসং ফারাকামিং। উনি গিম্মিন মোশিনি মিকখাংবা ইসলনি রাসংও থেং·সুয়ামিং। উয়া থেং·সুয়া খা·সিনসিন ব·ন্নাংওবা ইস্রায়েলনি মান্দিরাং মোশিনি মিকখাংচাবাকা নিয়েতনা মান·জাজক।
47003008	ইনি বিথি ইন্দাকফিল্লে রাসং গাপগিবা হং·ওদে, গিসিক রংথালগিবানি কামনি বিথি আরোবা রাসং গাপগিবা হং·জানুয়ামা?
47003009	জে নিয়ামচা মান্দিখো দোসি ইন্নে থিক দাক্কা উনি কাম ইন্দাকফিল্লে রাসং গাপগিবা হং·ওদে, জে নিয়ামচা মান্দিখো দোসগ্রি ইন্নে রা·চাকা উনি কাম আরোবা বাসিক বাং·এ রাসং গাপগিবা হং·আ!
47003010	আরো বিবিন, জেআন স্খাংও রাসংনি হং·আমিং, দা·আও উনি রাসং দংজাজক ইন্নে আগানোন চলিয়া, মুয়ানা উনাবাত্তে দা·আওনি নিয়ামনি রাসং আরোবা বাং·আ।
47003011	জেআন ব·ন্নাংইংজক উয়া ইন্দাকফিল্লে রাসং গাপগিবা হং·ওদে জেআন ফাংনাজলনি দংনুয়া উয়া আরোবা বাসিক বাং·এ রাসং গাপগিবা হং·আ!
47003012	চিংনি ইন্দাকে খা·দংআ দংআ ইন্নেন চিংআ ফি·ফ্রাকে খাৎথা আগানা।
47003013	চিংআ মোশি গিত্তা দাকজা, মুয়ানা মোশি বিনি মিকখাংখো ফিনদাপামিং জেদাক্কোদে বিনি মিকখাংনি থেং·সুয়া কমিয়াখো ইস্রায়েলরাং নিকনা মান·জা।
47003014	ইন্দিবা উয়া মান্দিরাংনি গিসিক রাকজকমিং। উনি গিম্মিন দা·আওবা উয়া গিৎচাম খু·রাচাক্কাখো পড়িজোকনো বিসংনি খা·থংনি সাক্কাও উয়ানদাকগিবা পর্দা দংআরিয়ান, মুয়ানা খ্রীষ্টমুং নাংরিমে দংওসান উয়া পর্দা জিত্তাংআ।
47003015	ইন্দিবা দা·আওবা মোশিনি নিয়ামনি খি·তাপরাংখো পড়িয়ানি সময়ও ইস্রায়েলনি মান্দিরাংনি খা·থং উয়া বা·রা ফেং·গিবাও ফিনদাপা দংআ।
47003016	ইন্দিবা বিসংওনি সাবা গিত্তেলচানা ফি·ল্লোদে উয়া পর্দা জিত্তাংআ।
47003017	ইয়া গিত্তেলান গিসিক রংথালগিবা হংআ; আরো জেওন গিত্তেলনি গিসিক উয়োন জাকগিত্তেল হং·আ।
47003018	ইনি গিম্মিন আনচিং জেরাং খ্রীষ্টমুং নাংরিমজক, আনচিং গিম্মিকান মিকখাং ফিনদাপগিজা জানিরাও বিমাংখো নিআ গিত্তা গিত্তেলনি রাসংখো নিক্কেন আন·থাংথাংবা রাসংও দাল·রোরোবাএ দিংথাং হং·ফিলে বিগিত্তান হং·ইংজক। গিত্তেলনি, আগানস্খাওদে গিসিক রংথালগিবানি বিলচান ইন্দাকে হং·আ।
47004001	ইয়া নিয়ামখো হা·আইএতানি কামখো খা·সাচাক্কে ইসল চিংনা হন·জক ইন্নে চিংআ খা·দংআগ্রি হং·জা।
47004002	মান্দিরাং থুম্মুয়ে খ্রাচা·আনি জে কামরাংখো দাক্কা চিংআ উরাংখো রেকথেক দাকজা। চিংআ কামরাংও বু·আনি মামুংখো দাকজা, ইসলনি খাৎথাও মামুং বু·আনিখো দনজা। বাত্তেসা চিংআ ইসলনি বিবিখো ফারাকে বিনি মিকখাংওন মান্দি গিম্মিকনি গিসিকচা আন·থাংথাংখো রা·চাকনা খ্রাগিবা দাক্কে ফিন্নিকা।
47004003	চিংনি নাম্মা খাৎথা ফিনদাপে দংওদে জেরাং ব·ন্নাংইংজক বিসংচান ফিনদাপে দংআ।
47004004	বিবিরা·গিজাগিবা মান্দিরাংনি গিসিকখো ইয়া চাসংনি মিত্তে মিকগ্রি দাক্কে দনজক জেদাক্কে বিসং নাম্মা খাৎথানি সেং·আখো নিকনা মান·জা। ইয়া নাম্মা খাৎথাও খ্রীষ্টনি রাসং ফারাকজক, আরো ইয়া খ্রীষ্টন ইসল চাচা দাক্কা।
47004005	চিংআদে আন·থাংথাংনি গিম্মিন আগানফ্রাকজা, বাত্তেসা ইন্দাকে আগানফ্রাকা, যীশু খ্রীষ্টন গিত্তেল আরো যীশুনি গিম্মিনান চিংআ না·সংনি নকখল হং·জক।
47004006	চিংআ ইয়া খাৎথাখো আগানফ্রাকিংজক, মুয়ানা জেআন আগানামিং, “আন্দালাওনি সেং·খানা,” উয়া ইসলান চিংনি খা·থংও চিং·আমিং, জেদাক্কে বিনি রাসংখো হা·আইয়ানি সেং·আ ফারাকা। ইয়া রাসংআন খীষ্টনি মিকখাংও দংআ।
47004007	ইন্দিবা ইয়া গামখো হা·আনি দনচাক্রাও দনজক, আরো চিংআন উয়া হা·আনি দনচাক্রা। হা·আনি দনচাক্রাও উখো দন্না জেদাক্কোদে মান্দিরাং হা·আইনা মা·ন্না, ইন্দাকগিবা রামরাম হং·গিজা বিল আনচিংনি আন·থাংওনি রি·বাজা বাত্তেসা ইসলওনিন রি·বাআ।
47004008	গিম্মিকচানিন চিংআ সিনজেতাখো মা·ন্নিংজক, ইন্দাকোবা চিংআ গা·আকখুজা। নাওয়াং চাওবা চিংআ খা·দংআগ্রি হং·খুজা;
47004009	গিচ্চিয়েতাখো মা·ন্নোবা ইসল চিংখো ওয়াতগালজা; হা·আও গোস্থাপোবা চিংআ ব·ন্নাংজা।
47004010	চিংআ ফাংনান গিত্তেল যীশুনি সিয়াখো চিংনি বে·এনো রা·বিতে রি·ইংআ, জেদাক্কে চিংনি বে·এনো যীশুনি জাংগিবা ফারাকা।
47004011	চিংআ জেরাং থাংএ দংআ চিংখো ফাংনান যীশুনি গান্দা সিয়ানি জাক্কো ফাকওয়াতে হ·ন্নিংজক, জেদাক্কোদে সিয়ানি নিং·আও দংগিবা চিংনি বে·এনো যীশুনি জাংগিবা ফারাকা।
47004012	উনি গান্দা চিংও সিয়া কাম দাক্কিংজক ইন্দিবা না·সংও জাংগি কাম দাক্কিংজক।
47004013	রংথালগিবা শাস্ত্রও চক্কা দংআ, “আংআ বিবিরা·জক ইন্নেন খু·সুক আগানজক।” ইন্দাকে আপসানখোন বিবিরা·আ ইন্নে চিংআবা খু·সুক আগানিংজক,
47004014	মুয়ানা চিংআ হা·আইয়া, জেআন গিত্তেল যীশুখো থাংএতামিং বিয়া বিমুং চিংখোবা থাংএতনুয়া আরো না·সংমুং চিংখোবা আন·থাংনি মিকখাংও চাদেংএতনুয়া।
47004015	গিম্মিকান না·সংনি নাম্মানান হং·জক, জেদাক্কে ইসলনি জে খা·সাচাক্কাখো বাং·আ মান্দিরাংনা হন·জক উয়া খা·সাচাক্কানা বাং·আরাংএন ইসলখো আরোবা বাং·এ মিৎথেলা আরো ইন্দাকে ইসলনি রাসং হং·আ।
47004016	ইনি গান্দা চিংআ খা·দংআগ্রি হং·জা। চিংনি হা·ফালনি বে·এন ব·ন্নাংওবা চিংনি নিং·আনি মান্দি সালনি সাল গিত্তাল হং·বারিকরিকিংআ।
47004017	দা·আও চিংআ বাং·গিজা সালনা অকখিসা মা·মাং জে দুকখো চাক্কিংজক উনি হা·সেল চিংআ ফাংনাজলনি রাসংখো মা·ন্নুয়া। ইয়া রাসং ইন্দাকেন বাং·আ জেখো থোনা মান·জা।
47004018	জেখো নিকনা মা·ন্না আনচিং উখো নিজাংআ, বাত্তেসা জেখো নিকজা উখোন নিইংজক। জেখো নিক্কা উয়া বাং·গিজা সালনাসান, ইন্দিবা জেখো নিকজাংআ উয়াদে ফাংনাজলনি।
47005001	চিংআ ইয়া খাৎথাখো হা·আইয়া, ইয়া হা·গিলসাকো চিংআ জে তাম্বুও দংআ, আগানস্খাওদে জে বিলগ্রি বে·এনো চিংআ দংআ উয়া নাসিয়োবা ইসলনি হন·গিবা গি·সা নক চিংনি দংআ। ইয়া নকখো মান্দিনি জাকচা থারিজা, সালগিও উয়া ফাংনাজলনান দংআ।
47005002	ইয়া বে·এনো দংমিত্তিংও চিংআ রাং·স্ফিতিংআ আরো খা·থং গিম্মিকচা হা·ম্মিংআ জেদাক্কে সালগিনি উয়া গিত্তাল বে·এনচা চিংখো ফিনদাপা;
47005003	মুয়ানা ইয়া খাৎথা বিবি, উয়া বে·এনখো মান·জোকনো নিকনা মা·ন্নুয়া চিংআ খমলং হং·জা।
47005004	বিবিন ইয়া বিলগ্রি বে·এনো দংএন চিংআ রিৎজিমানি হা·সেল রাং·স্ফিতিংআ। চিংআ বে·এনগ্রি হং·না হা·ম্মা ইন্দাকেদে হং·জা, বাত্তেসা উয়া গিত্তাল বে·এনচা ফিনদাপাখো হা·ম্মা জেদাক্কে সিয়ানি নিং·আও দংগিবা চিংনি বে·এন ফাংনাজলনা থাংএ দংগিবা বে·এনো দিংথাং ফি·ল্লাংআ।
47005005	ইনি গিম্মিনান ইসল চিংখো থারিজক আরো উনি স্খাংগিবা বাক গিত্তা গিসিক রংথালগিবাখো বিয়া চিংনা হন·জক।
47005006	ইনি গিম্মিন মামুং সালোবা চিংআ খেনজা, আরো চিংআ ইখো হা·আইনা মা·ন্নিংজক, জেওনা দিপ্পাৎ ইয়া বে·এননি নকও চিংআ দংনুয়া উয়োনা দিপ্পাৎ গিত্তেলওনি চিংআ চে·ল্লে দংনুয়া।
47005007	জেখো নিক্কিংআ চিংআ উচা রি·জা, বাত্তেসা বিবিরা·আচা রি·য়া।
47005008	চিংআ খেনজা আরো চিংআ বে·এননি নকওনি চে·ল্লে দংএ গিত্তেলমুং দংআখোন নাম্মা ইন্নে চানচিয়া।
47005009	উনি গিম্মিন চিংআ বে·এননি নকও দং বা দা·আ দং, চিংনি মিকসংআ হং·জক গিত্তেলখো খুসি দাক্কা।
47005010	মুয়ানা খ্রীষ্টনি বিচালনি মিকখাংও আনচিংনি গিম্মিকখো ফারাকনুয়া, জেদাক্কে আনচিং গিম্মিকান ইয়া বে·এনো দংমিত্তিংও জেখো দাকজক উয়া নামখানা বা নামজাখানা উনা খ্রাএ উনি মা·ন্নানিখো মা·ন্না।
47005011	গিত্তেলনা খেন্না ইন্নে চিংআ আন·থাংথাংনি গিম্মিন মান্দিনি গিসিকো বিবিরা·এতনা হা·ম্মা। চিংআ জেগিত্তা দাক্কা, উখো ইসল নাম্মে থাল্লেন হা·আইয়া আরো না·সংনি গিসিকোবা উয়া থাল্লা ইন্নে আংআ খা·দংআ।
47005012	ইনি গিম্মিন চিংআ না·সংচা দা·আবা আন·থাংথাংখো মিৎথেলজা বাত্তেসা চিংখো রা·এ না·সংনি রাসং দাক্কানি হা·সেলখো ফিন্নিকিংআ, জেদাক্কে খা·থংখো নিগিজা জেরাং হা·ফালনি বিমাংখো নিএ রাসং দাক্কা বিসংনা না·সং আগানচাকনা মা·ন্না।
47005013	চিংআ খোরে চাএ দংওদে ইসলনি গিম্মিনান চাজক, আরো নাম্মা গিসিকো দংওদে না·সংনি গিম্মিনান দংজক।
47005014	খ্রীষ্টনি খা·সান চিংখো বাম্মেতে দন্নে রি·দিলিংআ, মুয়ানা ইখো চিংআ হা·আইনা মান·জকান, গিম্মিকনা হং·এ সাকসা সিজক, আরো উনি গিম্মিন গিম্মিকান সিজক।
47005015	বিয়া গিম্মিকনি হং·এ সিয়ামিং জেদাক্কে থাংএ দংগিবারাং আন·থাংথাংনা থাংএ দংজা, বাত্তেসা জেআন বিসংনা সিয়ামিং আরো থাংচাফিলজক বিনান থাংএ দংআ।
47005016	উনি গিম্মিন দা·আওনি দিপ্পাৎ চিংআ মান্দিখো বিনি হা·ফালচাখো নিএ বিচাল দাকজা। খ্রীষ্টখোদে চিংআ স্খাং উয়ানদাক্কেন বিচাল দাক্কামিং, ইন্দিবা দা·আওদে ইন্দাকে দাকজাজক।
47005017	সাবা খ্রীষ্টমুং নাংরিমে দংওদে বিয়া গিত্তাল দাক্কে আৎচিজক। বিনি গিৎচাম গিম্মিক মুচ্চিয়ে গিম্মিক গিত্তাল হং·জক।
47005018	ইরাং ইসলওনিন হং·আ। খ্রীষ্টচা বিয়া আন·থাংমুং চিংখো নাংরিমগ্র্রিকেতজক, আরো বিমুং গিপ্পিনরাংখো নাংরিমগ্রিকেতানি কামখো চিংনা হন·জক।
47005019	ইনি অর্থ হং·জক, ইসল মান্দিনি পাপখো রিম·গিজা খ্রীষ্টচা আন·থাংমুং মান্দিখো নাংরিমগ্রিকেতিংআমিং, আরো উয়া নাংরিমগ্রিকেতানি খবলখো হা·আইএতানি কামখো বিয়া চিংনা হন·জক।
47005020	উনি গিম্মিনান চিংআ খ্রীষ্টনি খবল হন·গিবা গিত্তা বিনি হং·এ খাৎথা আগানিংজক। আসলদে ইসল আন·থাংআন চিংনি গিসেপো মান্দিরাংচা মল·মলজক। উনি গিম্মিন খ্রীষ্টনি হং·এ চিংআ মল·মলিংজক, “না·সং ইসলমুং নাংরিমগ্রিকবো।”
47005021	যীশু খ্রীষ্টও মামুং পাপ দংজামিং; ইন্দিবা ইসল আনচিংনি পাপখো বিনি সাক্কাও হ·ন্নে বিখোন পাপনি হা·দামও চাদেংএতজক, জেদাক্কে খ্রীষ্টমুং নাংরিমে দংআনি হা·সেল ইসলনি রংথালা আনচিংনি রংথালা হং·আ।
47006001	ইসলমুং কাম রিম·ফাগিবা হং·এ চিংআ না·সংখো ইন্দাকে মল·মলিংজক, ইসলনি খা·সাচাক্কাখো মান·জক ইন্নে না·সং উখো দা·আ নাসি-নাদা দাক্কেতাবো।
47006002	ইসল রংথালগিবা শাস্ত্রও আগানজক, “খ্রাগিবা সময়ও আংআ নাং·নি খাৎথাখো খিন্নাজক আরো পাপওনি জক্কানি সালো আংআ নাং·না দাকচাকজক।” নিবো, দা·আওন খ্রাগিবা সময়, দা·আলান জক্কানি সাল।
47006003	খ্রীষ্টনি গিম্মিন চিংআ জে কামখো দাক্কা উখো জিজাখানা ইন্নে চিংআ ইন্দাকগিবা মামুংখোবা দাকজা জেনি হা·সেল দারাংবা গিসিকো চাংফেংআখো মান·জা।
47006004	উনা বাত্তে গিম্মিকোন ইসলনা দাকচাকে হন·গিবা ইন্নে চিংআ আন·থাংথাংখো ফিন্নিকা। গিচ্চিয়ারাংও, হং·সিয়ারাংও আরো দুকরাংও বাং·এ চাকচিকে চিংআ ইখোন ফিন্নিকিংজক।
47006005	বাসিক রাং·সা চিংখো দকজক-সিকজক, বাসিক রাং·সা জেলো দনজক, বাসিক দক্কা-সু·আ চিংনি সাক্কা গিত্তা রি·য়াংজক, বাসিক নেং·বিএ কাম দাকজক, বাসিক থুগিজা ওয়ালখো সেং·এতজক আরো বাসিক রাং·সা চা·গিজা দংজক।
47006006	ইনাআগ্রে চিংনি খাকখেৎ জাংগিচা, চিংনি হা·আইয়াচা, চাকচিকানি গুণচা আরো খা·সাচাক্কাচা, গিসিক রংথালগিবাচা, চিংনি খাকখেৎ খা·সাচা,
47006007	বিবিখো আগানফ্রাকাচা আরো ইসলনি বিলচা চিংআ ইখো ফিন্নিকিংজক, চিংআ ইসলনা দাকচাকে হন·গিবা। দা·আবা জাক সামগ্মিও খাকখেৎনি জাকরিমরারাংখো রা·এ চিংআ ইখো ফিন্নিকিংজক, চিংআ ইসলনা দাকচাকে হন·গিবা।
47006008	মান্দিরাং চিংখো মান্দিরা·খানা বা রা·জাখানা, চিংনি গিম্মিন নাম্মাখো আগানখানা বা নামগিজাখো আগানখানা, চিংআ ইসলনা দাকচাকে হন·গিবা হং·আ ইখো চিংআ ফিন্নিকিংআ। মান্দিরাং চিংখো থকাই চা·গিবা ইন্নে আগানা, ইন্দিবা চং·মতদে চিংআ বিবিনি রামাও রি·য়া।
47006009	মান্দিরাং চিংখো হা·আইনা হাম·জা, ইন্দিবা গিম্মিকান চিংখো হা·আইয়া। চিংআ সিনা গিত্তিক দাক্কিংজক, ইন্দাকোবা থাংএ দংখুংআ। চিংখো দক্কিংজক-সিক্কিংজক, ইন্দাকোবা সিয়েতখুজাংআ।
47006010	চিংআ দুক বাং·এ মা·ন্নিংজক, ইন্দাকোবা চিংনি খা·থং ফাংনান হান·সেংআও গাপ্পা। চিংআ আন·থাংদে দিল্লা, ইন্দাকোবা চিংআ বাং·আখোন নকমা চায়েতিংজক। চিংনি মামুংআন দংজা, ইন্দাকোবা চিংআ গিম্মিকখোন মান·রিকগিবা হং·আ। ইন্দাকেন চিংআ ফিন্নিকিংজক, চিংআ ইসলনা দাকচাকে হন·গিবা হং·আ।
47006011	করিন্থীনি বিবিরা·গিবারাং, চিংআ না·সংচা স্রংস্রাংএন খাৎথা আগানজক আরো না·সংচা চিংনি খা·থংখো এংফ্রাকজক।
47006012	চিংআ চিংনি খা·থংখো না·সংনা এংফ্রাকে দনজক, ইন্দিবা না·সং না·সংনি খা·থংখো চিংনা চিপচাংএ দনজক।
47006013	আংনি দেদ্রাং গিত্তা আংআ না·সংনা আগানিংজক, চিংআ জেগিত্তা না·সংনা চিংনি খা·থংখো এংফ্রাকে দন্না না·সংবা উগিত্তান না·সংনি খা·থংখো চিংনা এংফ্রাকে হন·বো।
47006014	না·সং বিবিরা·গিজাগিবারাংমুং আপসান জোয়ালখো দা·আ ফাকখ্রংও গাত্তাবো। খাকখেৎমুং খাকখেৎগিজা বানো নাংরিমা? সেং·আমুং আন্দালা নাংরিমামা?
47006015	খ্রীষ্টমুং বলীয়ালনি, আগানস্খাওদে শয়তানমুং বাও আপসান হং·আ? ইসলনি মান্দি গিত্তা বিবিরা·গিবানি জে মান·রিকানি দংআ উয়ো বিবিরা·গিজাগিবানি বাক মুয়া?
47006016	আরো ইসলনি দংগিবা নকও মিত্তে বিমাংনি হা·দাম বাও? আনচিংদে থাংগিবা ইসলনি দংআনি নক হং·আ। রংথালগিবা শাস্ত্রও ইসল আগানজক, “আংআ আংনি মান্দিরাংনি গিসেপো দংনুয়া, আরো বিসংমুংআন রি·ফানুয়া। আংআ বিসংনি ইসল হং·নুয়া, আরো বিসং আংনি আন·থাংনি মান্দি হং·নুয়া।”
47006017	ইসল আরোবা আগানজক, “ইনি গিম্মিন না·সং বিবিরা·গিজাগিবারাংওনি হং·খাতে রি·বাবো আরো দিংথাং হং·বো। মারাং নাংগিবা মামুংখো দা·আ রি·ম্মাবো, ইন্দাকোদে আংআ না·সংখো রা·চাকনুয়া।”
47006018	ইনাআগ্রে “বিল্লাকস্রাংগিবা গিত্তেল আগানা, ‘আংআ না·সংনি ফাগিবা হং·নুয়া আরো না·সং আংনি দেদ্রাং হং·নুয়া।’ ”
47007001	খা·সাগিবা রিপ্পেংরাং, আনচিংনা ইয়া খু·রাচাক্কারাং দংআ ইন্নে হাই, আনচিং বে·এন আরো খা·থংনি গিম্মিক মারাং নাংআওনি আন·থাংথাংখো রংথালেতনা আরো ইসলখো খেনচাকে অলাখিয়ে চু·গিম্মিক রংথালানি রামাও রি·না।
47007002	না·সংনি খা·থংও চিংনা হা·দাম থারিবো। চিংআদে দারাংমুং অন্যায়খো দাকজা, দারাংনি নামগিজাখো দাকজা আরো দারাংখোবা থকাই চা·জা।
47007003	ইয়া খাৎথাখো আংআ না·সংখো দোস হ·ন্না আগানজাংআ। আংআদে স্খাংআন আগানজক, না·সং চিংচা ইন্দাকফিল্লেন খা·সাগিবা হং·আ, চিংআ না·সংমুং সিনাবা গং·আ, থাংনাবা গং·আ।
47007004	না·সংখো আংআ বিবিরা·বিয়া আরো না·সংনি গিম্মিন আংআ রাসং দাকবিংজক। চিংনি গিম্মিক দুকরাংনি গিসেপো আংনি খুসি গাপসুয়াকিংজক আরো আংআ বাং·এ খা·নাম্মেতাখো মান·জক।
47007005	ম্যাসিডোনিয়াচা সক্কেবা চিংনি বে·এন নেং·থাকাখো মান·জা; গিম্মিক গিত্তান চিংআ নেং·আখো মা·ন্না-গিম্মিকচান গোলমাল দংআমিং আরো খা·থংও খেনচাকামিং।
47007006	ইন্দাকোবা ইসল, জেআন দুক মান·গিবারাংখো খা·নাম্মেতা হ·ন্না, বিয়া তীতনি রি·বাচা চিংখো খা·নাম্মেতজক।
47007007	ইন্দাকেসান হং·জা, তীত আন·থাং না·সংচানিখো খা·নাম্মেতাখো মান·জক ইন্নে চিংআবা খা·নাম্মেতাখো মান·জক। না·সংনি হা·সিকাখো আরো দুকনি খাৎথাখো বিয়া চিংনা আগানজক আরো ইখো হা·আইএতজক, না·সং আংনা নাম্মেন চানচিংআ, আরো উনি হা·সেল আংআ আরোবা খুসি হং·জক।
47007008	আংআ আংনি স্খাংনি চিঠিচা না·সংখো দুক হ·ন্নোবা আংনি দুক দংজা। জেনসালো আংআ নিকজক, উয়া চিঠি বাং·গিজা সালনা হং·ওবা না·সংখো দুক হ·ন্না উনো আংআ অকখিসা হং·ওবা দুক মা·ন্নামিং, ইন্দিবা দা·আওদে আংআ হান·সেংআ।
47007009	না·সং দুকখো মা·ন্নামিং ইন্নে আংআ খুসি হং·জা, বাত্তেসা না·সং দুক মা·ন্নে পাপওনি গিসিক ফিল·জক ইন্নে খুসি হং·জক। ইসলনি হা·সিকা গিত্তান না·সং ইয়া দুকখো মা·ন্নামিং, আরো উনি গিম্মিন চিংনি হা·সেল না·সংনি নামগিজানি মামুংবা হং·জা।
47007010	ইসল জে দুকখো হ·ন্না উনি গিম্মিন পাপওনি গিসিক ফি·ল্লা আরো উনি হা·সেল পাপওনি জক্কাখো মা·ন্না, আরো উনো দুক দাক্কানি মামুংবা দংজা। ইন্দিবা হা·গিলসাকনি হন·গিবা দুকদে মান্দিনা সিয়াখো রিংগামে রা·বাআ।
47007011	চানচিয়ে নিবো, জেনসালো ইসল না·সংখো দুক হ·ন্নামিং না·সং উনো জা·মানচাকজা, উনো দোসগ্রি দাক্কে আন·থাংথাংখো ফিন্নিকনা না·সং বাসিক হা·সিকামিং, পাপখো বাসিক মিৎচিয়ামিং, গিসিকো বাসিক খেন্নামিং, বাসিক হা·সিকামিং, বাসিক চানচিয়ামিং আরো পাপনি শাস্তিখো হ·ন্না বাসিক হা·সিকামিং। ইন্দাকে উরাংনা না·সং দোসগ্রি হং·আ ইখো গিম্মিক গিত্তান না·সং ফিন্নিকামিং।
47007012	উয়া চিঠিখো আংআ চক্কাদে চক্কামিং, ইন্দিবা জেআন অন্যায় দাক্কা বা জেনি সাক্কাও অন্যায় দাকজক বিনা চকজা, বাত্তেসা না·সং চিংনা বিবিন খা·সাআ ইখো ইসলনি মিকখাংও না·সংচা ফারাকখানা ইন্নে চক্কামিং।
47007013	ইয়ো চিংআ খা·নাম্মেতাখো মান·জক। উয়া খা·নাম্মেতামুং তীতনি খুসিখো নিক্কে চিংআবা খুসি হং·জক মুয়ানা না·সং গিম্মিকচাখো বিয়া গিসিকো নাম্মেন থম·থমাখো মান·জক।
47007014	আংআ খুসি হং·জক, মুয়ানা না·সংখো রা·এ আংআ বিচা রাসং দাক্কামিং, আরো উনি হা·সেল আংনি খ্রাচা·আখো মা·ন্না নাংজাজক। উনা বাত্তে না·সংচা আগানা চিংনি গিম্মিক খাৎথা জেগিত্তা বিবি হং·আমিং, উগিত্তান তীতচা না·সংখো রা·এ চিংনি রাসং দাক্কাবা বিবিন হং·আ ইখো ফিন্নিকা হং·জক।
47007015	না·সং গিম্মিকান জেগিত্তা খেনচাকে আরো মান্দিরা·এ বিখো রা·চাকে বাম্মে ফিন্নিকামিং, উখো গিসিক রা·এ না·সংনা বিনি খা·সা আরোবা বাং·বাতজক।
47007016	আংআ খুসি হং·জক, মুয়ানা গিম্মিকোন আংআ না·সংনি সাক্কাও ফাংচাকনা মা·ন্না।
47008001	জংআদারাং, ম্যাসিডোনিয়ানি মন্ডলীরাং ইসলচাখো জে মংসংগিবা খা·সাচাক্কাখো মান·জক উনি গিম্মিনো চিংআ না·সংনা আগানিংজক।
47008002	বাং·এ দুক চাক্কারাংও বিসংনি নাম্মেন পরীক্ষা হং·আমিং আরো বিসং নাম্মেন দিল্লোবা বিসংনি গিসিকো ইন্দাকফিল্লে হান·সেংআ দংআমিং ইন্নে বিসং জাকস্রামে হ·ন্নামিং।
47008003	আংআ বিসংনা চাক্কে ইখো সাক্ষি হ·ন্নিংজক, বিসং হা·সিকেন আন·থাংথাংনি মা·ন্না গিত্তা, আরো উনা বাত্তেবা জাকস্রামে হ·ন্নানিখো হ·ন্নামিং।
47008004	বিসং নাম্মেন হা·সিক মানচায় চিংচা মল·মলামিং জেদাক্কে ইসলনি জে মান্দিরাং দিল্লা-চন্নাও দংআ বিসংনি দিল্লা-চন্নাখো হা·রিকানি কামখো বিসং দাকনা মা·ন্না।
47008005	চিংনি খা·দংআনি বাত্তেবা বাং·এ বিসং হ·ন্নামিং-আন·থাংথাংখোন বিসং স্খাং গিত্তেলচা আরো জা·মানো ইসলনি হা·সিকা গিত্তা চিংচা হ·ন্নামিং।
47008006	ইখো নিক্কে চিংআ তীতখো মংসংবাত্তে মল·মলামিং, হ·ন্নানি জে কামখো বিয়া না·সংও দাকবাচেংআমিং জেদাক্কে উখো বিয়া বন·চত্তেতা।
47008007	গিম্মিকান, আগানস্খাওদে বিবিরা·আ, ইসলনি গিম্মিন আগানানি বিল, হা·আইয়া, গিসিক নাংআ আরো চিংনা খা·সা না·সংও জেদাক্কে বাং·এ দংআ উয়ানদাক্কে হ·ন্নানি গুণবা না·সংনি গাপসুয়াকে গা·আকখানা।
47008008	ইখো আংআ গি·য়েতিংজক ইন্দাকেদে হং·জা, ইন্দিবা গিপ্পিনরাংনি গিসিক নাংআনি খাৎথাখো না·সংনা আগানে আংআ পরীক্ষা দাক্কে নিনা হা·ম্মা না·সংনি খা·সা বাসিক খাকখেৎ হং·আ।
47008009	না·সংদে আনচিংনি গিত্তেল যীশু খ্রীষ্টনি খা·সাচাক্কে হ·ন্নানিখো হা·আইয়া, বিয়া আন·থাং নকমা হং·এবা না·সংনা দিলজক, জেদাক্কে বিনি দিল্লাচা না·সং নকমা চানা মা·ন্না।
47008010	না·সংনি নাম্মানি গিম্মিন আংআ আংনি চানচিয়াখো আগানিংজক। না·সংআন রি·য়াংগিবা বিলসিও চান্দা গিল্লানি কামখো দাক্কামিং আরো উয়া কামও হা·সিকবিয়াখো ফিন্নিকামিং।
47008011	দা·আও উয়া কামখো ব·ন্নেতবো। জে গিসিক নাংআখো রা·এ না·সং উয়া কামখো দাকনা হা·সিকামিং উয়া আপসান গিসিক নাংআচা না·সংনি মা·ন্না গিত্তা উখো ব·ন্নেতবো।
47008012	সানিবা হ·ন্না হা·সিকা দংওদে বিচা জেচিক দংআ উচিকিনান বিনি হ·ন্নানিখো ইসল রা·চাকা, বিনি জেচিক দংজা উচিকান হং·জা।
47008013	গিপ্পিনরাং নাম্মে দংখানা আরো না·সং দুকও দংখানা ইখো আংআ হাম·জা, বাত্তেসা না·সংনি গিম্মিকনি অবস্থা আপসান হং·খানা ইখো আংআ হা·ম্মা।
47008014	দা·আও না·সংচা বাসিক বাং·এ দংআ উচা বিসংনি নাংআখো মা·ন্নুয়া, দা·আবা বিসংনি বাং·জোকনো বিসং না·সংনি নাংআখো হ·ন্নুয়া। ইন্দাকে গিম্মিকনি অবস্থা আপসান হং·নুয়া।
47008015	রংথালগিবা শাস্ত্রও চক্কা দংআ, “জেরাং বাং·এ চিম্মংজক বিসংনি গিৎচাজাজক আরো জেরাং অকখিসা চিম্মংজক বিসংনি চৎচাংজাজক।”
47008016	আংনি খা·থংও না·সংনা জে গিসিক নাংআ দংআ, উয়া গিসিক নাংআখোন ইসল তীতনি খা·থংওবা হন·জক ইন্নে আংআ বিখো মিৎথেলা।
47008017	তীত চিংনি মল·মলাখো রা·রিকজক, ইন্দিবা উনা বাত্তেবা ইয়ান দাল·বাতা, বিয়া আন·থাংনি হা·সিকাচা নাম্মেন গিসিক নাংএ না·সংচা রি·য়াংইংজক।
47008018	তীতমুং চিংআ দা·আও সাকসা জংখোবা ওয়াত্তেতিংজক। যীশু খ্রীষ্টনি গিম্মিনো নাম্মা খাৎথাখো আগানফ্রাকানি কামও গিম্মিক মন্ডলীন ইয়া জংখো মিৎথেলা।
47008019	ইয়া মন্ডলীরাং বিখোসান মিৎথেলা ইন্দাকেদে হং·জা, চিংমুং ইয়া হ·ন্নানিখো রা·আংখানা মন্ডলীরাং বিখো বাচ্ছিয়েবা রা·জক। গিত্তেলনি রাসংনা আরো গিপ্পিনরাংনা দাকচাকানি কামও গিসিক নাংআখো ফিন্নিকনা চিংআ ইয়া হ·ন্নানিখো রা·আংনা থিক দাক্কিংজক।
47008020	ইয়া দাল·বাৎগিবা হ·ন্নানিখো সুয়ালাও দারাংবা জেদাক্কে চিংখো মামুংখো আগান্না মান·জা উনি গিম্মিন চিংআ ইয়া জংখোবা ওয়াত্তেতিংজক।
47008021	চিংআ গিত্তেলনি মিকখাংওসান হং·জা, ইন্দিবা মান্দিরাংনি মিকখাংওবা খাকখেৎ দাক্কে রি·না গিসিক হ·ন্না।
47008022	ইনাআগ্রে বিসংমুং চিংআ চিংনি দা·আও সাকসা জংখোবা ওয়াত্তেতিংজক। বিনি গিসিক নাংআখো বিয়া চিংনা বাং·এন ফিন্নিকজক। দা·আও না·সংখো বিয়া বাং·এ বিবিরা·জক ইন্নে বিয়া আরোবা গিসিক নাংবিজক।
47008023	তীতনি গিম্মিন আংনি আগানানি ইয়ান দংআ- বিয়া আংনি রিপ্পেং আরো আংমুং বিয়া না·সংনা কাম দাক্কা। আরো গিপ্পিন জংআদারাংনা আংনি আগানানি ইয়ান দংআ- মন্ডলীরাং বিসংখো বাচ্ছিয়ে রা·এ ওয়াত্তেতিংআ। ইয়া জংআদারাংচা খ্রীষ্টনি রাসং হং·আ।
47008024	উনি গিম্মিন আগান্না, বিসংচা স্রংস্রাংএন না·সংনি খা·সাখো ফিন্নিকবো আরো মুয়ানা না·সংখো রা·এ চিংআ রাসং দাক্কা ইখো বিসংনা ফিন্নিকবো, জেদাক্কে মন্ডলীরাং উখো নিকনা মা·ন্না।
47009001	ইসলনি মান্দিরাংনা হ·ন্নানি জে কাম হং·ইংজক উনি গিম্মিনো না·সংচা চক্কানি মামুংআন দংজা,
47009002	মুয়ানা ইয়া কামনা না·সংনি গিসিক নাংআখো আংআ হা·আইয়া। আংআ না·সংখো রা·এ ম্যাসিডোনিয়ানি মান্দিরাংচা ইখো আগানে রাসং দাক্কা, রি·য়াংগিবা বিলসিওনি আখায়ানি মান্দিরাং, আগানস্খাওদে না·সং ইয়া হ·ন্নানি গিম্মিন থারিসোএ দংআ। না·সংনি ইয়া গিসিক নাংআ বিসংওনি ফাকমা মান্দিরাংখো মিকরাকেতজক।
47009003	আংআ ইয়া জংআদারাংখো ওয়াত্তেতিংজক জেদাক্কে ইনি গিম্মিনো না·সংখো রা·এ চিংনি রাসং দাক্কা বিবি হং·আ ইখো বিসং নিকনা মা·ন্না, আরো আংআ জেগিত্তা আগানজক উগিত্তান জেদাক্কে না·সং বিবিন থারিসোএ দংনা মা·ন্না।
47009004	ইন্দাকজাওদে ম্যাসিডোনিয়ানি মান্দিরাং আংমুং রি·য়াংফাএ না·সংনি থারিসোগিজাখো নিক্কোদে ইন্দিদে না·সংনি সাক্কাও চিংনি ইন্দাকফিল্লে বিবিরা·আনি গিম্মিন চিংআ খ্রাচা·নুয়া; আরো না·সংবা খ্রাচা·নুয়া।
47009005	উনি গিম্মিন আংআ ইয়া জংরাংখো স্খাং না·সংচা রি·য়াংখানা মল·মলনা নাংনুয়া ইন্নে চানচিজক, জেদাক্কে না·সং জে দাল·বাৎগিবা হ·ন্নানিখো হ·ন্না খু·রাচাক্কামিং উখো বিসং স্খাংআন থারিয়ে দনসোনা মা·ন্না। উনি গিম্মিন না·সংচানিখো চিংনি দ্রাএ মামুংখো রা·না নাংজানুয়া, বাত্তেসা না·সং জেখো হ·ন্নুয়া উয়া হ·ন্নানি গিত্তা স্খাংআন থারিসোয়া দংনুয়া।
47009006	গিসিক দনবো, জেআন বিৎচ্রিখো অকখিসা গোওয়া বিয়া মিবিথিখো অকখিসান রাতনুয়া আরো জেআন বিৎচ্রিখো বাং·এ গোওয়া বিয়া মিবিথিখো বাং·এ রাতনুয়া।
47009007	সাকফ্রাকান গিসিকথাংথাংও জেখো চানচিয়ে দনজক বিয়া উখোন হন·খানা। সাবা গিসিকো দুক রা·এ হন·জাখানা বা হ·ন্না নাংনুয়া ইন্নে হন·জাখানা, মুয়ানা জেআন খুসি হং·এ হ·ন্না ইসল বিনা খা·সাআ।
47009008	না·সংনা গিম্মিক গিত্তা খা·সাচাক্কানি বিল ইসলনি দংআ, জেদাক্কে না·সংনি নাংগিবা গিম্মিকান ফাংনান না·সংচা দংআ; আরো উনি গিম্মিন জেদাক্কে না·সং গিম্মিক নাম্মা কামরাংনা জাকস্রামে হ·ন্না মা·ন্না।
47009009	রংথালগিবা শাস্ত্রও চক্কা দংআ, বিয়া জাকস্রামে দিল্লা-চন্নারাংনা হন·জক; বিয়া ফাংনাজলনা খাকখেৎগিবা হং·আ।
47009010	জেআন গামগিবানা বিৎচ্রিখো আরো চা·না রুটিখো হ·ন্না বিয়া না·সংনা গোনা বিৎচ্রিখোবা হ·ন্নুয়া আরো উখো জাল্লেতনুয়া। আরো বিয়া না·সংনি নাম্মা কামনি বিথিখো বাং·এ হ·ন্নুয়া।
47009011	না·সং গিম্মিক গিত্তান নকমা হং·নুয়া জেদাক্কে না·সং জাকস্রামে হ·ন্না মা·ন্না, আরো উয়োন চিং গিত্তা ইসলখো মিৎথেলা হং·নুয়া।
47009012	না·সংনি ইয়া কামনি হা·সেল ইসলনি মান্দিরাংনি দিল্লা দংজানুয়া ইন্দাকেসান হং·জা; ইসলনি গিম্মিন বাং·আ মান্দিরাংনি মিৎথেলাবা গাপসুয়াকনুয়া।
47009013	না·সং বিবিরা·না খ্রাগিবা হং·আ, না·সংনি ইয়া হ·ন্না উখো ফিন্নিকনুয়া, আরো উখো নিক্কে বিসং ইসলনি রাসংখো দাকনুয়া, মুয়ানা না·সং খ্রীষ্টনি গিম্মিন নাম্মা খাৎথাখো বিবিরা·এ উয়ো বাম্মে দংজক আরো না·সং জাকস্রামে বিসংনা আরো গিপ্পিনরাংনা হন·জক।
47009014	ইসলচাখো না·সং জে বন·চাংগিজা খা·সাচাক্কাখো মান·জক উনি গিম্মিন বিসং খা·থং গিম্মিকো না·সংনা বি·নুয়া।
47009015	জে হ·ন্নানি খাৎথাখো খু·সুকচা ফারাকনা মান·জা ইসলনি উয়া হ·ন্নানি গিম্মিন বিখো মিৎথেলা।
47010001	খ্রীষ্টনি সনথল আরো খা·সাচাকগিবা খা·থংনি খাৎথাখো গিসিক রা·এ আংআ পৌল আন·থাংআন না·সংখো মল·মলিংজক। মান্দিরাং আগানা, আংআ না·সংমুং দংমিত্তিংও খেনসিক খেনসিক দাক্কে দংআ, ইন্দিবা দংজামিত্তিংওদে খেনমানগিজাগিবা হং·আ।
47010002	চিংআ রামরাম মান্দিরাং গিত্তা জাংগিখো থাংএতিংজক ইন্নে জেরাং চানচিয়া বিসংনি সাক্কাও খেনমানগিজাখো জেচিক ফিন্নিকনা নাংনুয়া ইন্নে আংআ চানচিয়া, আংআ হা·ম্মা জেদাক্কে আংনি রি·বাজোকনো উচিকিন খেনমানগিজাখো আংনি ফিন্নিকনা নাংজা।
47010003	চিংআ বে·এন-হান·চিনি মান্দি হং·ওবা চিংআ জে দাকগ্রিকিংজক উয়া বে·এন-হান·চিনি দাকগ্রিকা হং·জা।
47010004	রামরাম মান্দি জে জাকরিমরারাংখো রা·এ দাকগ্রিকা চিংআ উখো রা·এ দাকগ্রিকজা, ইন্দিবা ইসলনি বিলচা চিংনি জাকরিমরারাং কিল্লারাংখোবা ফি·এ গালনা মা·ন্না।
47010005	চিংআ মান্দিনি বু·আ খাৎথাখো নাসিয়েতা আরো ইসলখো হা·আইয়ানি রামাও জে চানচিয়ারাং গাং·বিংএ স্খু দি·চাএ চাদেংআ উখো ব·ন্নেতা; আরো গিসিকনি গিম্মিক চানচিয়াখো চিপচাংএ খ্রীষ্টও বাম্মে দন্না।
47010006	জেনসালো না·সং চু·গিম্মিক বাম্মে দংনুয়া উনোবা জেরাং মানিজানুয়া বিসংখো চিংআ শাস্তি হ·ন্না থারিয়ে দংসোনুয়া।
47010007	না·সংদে হা·ফালনি মিকখাং-বিমাংখো নিক্কিংআ। সাবা আন·থাংখো খ্রীষ্টনি ইন্নে বিবিরা·আওদে ইখোবা বিনি চানচিনা নাংনুয়া, জেদাক্কে বিয়া খ্রীষ্টনি হং·আ উয়ানদাক্কে চিংআবা খ্রীষ্টনি হং·আ।
47010008	না·সংখো থারিখানা মিকসংএ গিত্তেল চিংনা বিলখো হ·ন্না, না·সংনি নামগিজাখো দাকনাদে হং·জা। ইখো রা·এ আংআ রাসং দাক্কোবা উনি গিম্মিন আংআ খ্রাচা·জানুয়া।
47010009	আংনি ইয়া খাৎথানা দা·আ ইন্দাকে চানচিয়াবো, আংআ চিঠিচা না·সংখো খেন্নেতিংজক।
47010010	মিত্তাম মান্দিরাং আগানা, “বিনি চিঠিরাং গিসিকখো সা·দিকেতা আরো উয়া বিল্লাকবাতা, ইন্দিবা বিয়া সেফাংও দংজোকনো ইন্দাকে নিকনা মা·ন্না, বিয়া বিলগ্রিগিবা হং·আ আরো বিনি খাৎথা খিন্নানা গিত্তা ইন্দাকা মামুং হং·জা।”
47010011	ইন্দাকগিবা মান্দি হা·আইখানা, চিংআ দংজাএ চিংনি চিঠিও জে খাৎথাখো আগানিংআ, দংজোকনো ইন্দাকেন দাকনুয়া।
47010012	না·সংনি গিসেপো মিত্তামরাং আন·থাংথাংখো মিৎথেলা। চিংআ বিসংনি দলও আন·থাংথাংখো গালনা বা বিসংমুং আন·থাংথাংখো থসুসানা ফা·জা। বিসং বাসিক জাদা! মুয়ানা বিসং আন·থাংথাং জেখো নাম্মা ইন্নে চানচিয়া উমুং আন·থাংথাংখো থসুসাআ আরো উচান আন·থাংথাংখো বিচাল দাক্কা।
47010013	ইন্দিবা জেচিক রাসং দাকনা নাংআ উনা বাত্তেদে চিংআ রাসং দাকজানুয়া, বাত্তেসা ইসল চিংনি কামনা জেচিক সীমানা থিক দাক্কে হন·জক উনি নিং·আও দংএন রাসং দাকনুয়া; আরো উনি নিং·আও না·সংবা দংআ।
47010014	উনি গিম্মিন জেনসালো চিংআ না·সংনি খাৎথাখো আগানে রাসং দাক্কা উনো বাং·এ মামুংখোদে আগানজা। চিংআ না·সংচা রি·য়াংজাওদে চিংনি ইন্দাকে রাসং দাক্কা বাং·এ হং·নুয়ামিং। ইন্দিবা চিংআ খ্রীষ্টনি গিম্মিন নাম্মা খাৎথাখো আগানফ্রাক জলজলে না·সংচাবা রি·য়াংআমিং।
47010015	ইনাআগ্রে গিপ্পিনরাংনি কামখো রা·এবা চিংআ রাসং দাকজা- দাক্কোদে উয়া সীমানানা বাত্তে হং·নুয়ামিং। চিংআ ইন্দাকে খা·দংআ, না·সংনি বিবিরা·আ বারিকরিকওন না·সংনি গিসেপো চিংআ আরোবা বাং·এ কাম দাকনা মা·ন্নুয়া।
47010016	উনো না·সংচানি রি·য়াংএ আরোবা চে·ল্লা হা·দামরাংচা নাম্মা খাৎথাখো আগানফ্রাকনা মা·ন্নুয়া। ইনি গিম্মিন দারাংবা ইন্দাকে আগান্না মান·জানুয়া, সাকগিপ্পিন মান্দি জেও কাম দাকজক বিসংনি উচানি কামনা চিংআ রাসং দাক্কিংআ।
47010017	ইন্দিবা শাস্ত্রনি খাৎথা গিত্তা, “রাসং দাকগিবা গিত্তেলখো রা·এন রাসং দাকখানা;”
47010018	মুয়ানা আন·থাংখো রাসং দাক্কানি গিম্মিন দারাংখোবা নাম্মা ইন্নে ফিন্নিকনা মান·জা, বাত্তেসা গিত্তেল জেখো রাসং দাক্কা বিখোন নাম্মা ইন্নে নিকনা মা·ন্না।
47011001	না·সং আংনি অকখিসা গিসিক সেং·গিজাখো চাকবো ইখো আংআ হা·ম্মা। ইখো না·সং চাক্কিংজকান।
47011002	না·সংনি গিম্মিন আংআ আংনি খা·থংও ইসলনি হন·গিবা গিসিক সা·দিকাও সা·দিকিংজক, মুয়ানা আংআ চাওয়ারি সাকসা মা·মাংমিং, আগানস্খাওদে খ্রীষ্টমুং না·সংনি বিয়ানি গিম্মিনো থিক দাক্কে দনসোজক, জেদাক্কে রংথালগিবা নামচিক গিত্তা বিচান না·সংখো হ·ন্না মা·ন্না।
47011003	ইন্দিবা উয়া চিপ্পু বিনি নামগিজা বুদ্ধিচা জেদাক্কে হবাখো থগিয়েতামিং উয়ানদাক্কে খ্রীষ্টনি গিম্মিন স্রংআ আরো রংথালা অলাখিয়াওনিখো সাবা না·সংখোবা থগিয়েতনা দংআ ইন্নে আংআ খেনমানিংআ।
47011004	জে যীশুনি খাৎথাখো চিংআ আগানফ্রাকজক সাবা বিনা আগ্রে গিপ্পিন যীশুনি খাৎথাখো না·সংচা আগানফ্রাকোদে, বা জে গিসিক রংথালগিবাখো না·সং মান·জক বিনা আগ্রে দিংথাং দাকগিবা গিসিকখো না·সং মা·ন্নোদে, বা জে নাম্মা খাৎথাখো না·সং রা·চাকজক উনা আগ্রে দিংথাং দাকগিবা নাম্মা খাৎথাখো না·সং মা·ন্নোদে, খুসি হং·এন উরাংখো মানিয়ে রা·আ।
47011005	ইন্দিবা আংআ উয়ানদাকগিবা “মংসংগিবা” ওয়াত্তেতারাংনা বাত্তে জা·মান চাক্কা ইন্নে আংআদে চানচিমানজা।
47011006	আংআ নাম্মেদাক্কে খাৎথা আগান্না মান·জা ইন্দাকোবা আংনি হা·আইয়া দংআ আরো উখো গিম্মিক গিত্তান না·সংচা ফারাকজক।
47011007	ইসলনি হন·গিবা নাম্মা খাৎথাখো আংআ না·সংচা আগানফ্রাকে আন·থাংখো চন্নেতজক জেদাক্কে না·সংখো দাল·নিকে ফিন্নিকনা মা·ন্না। ইনি হা·সেল আংআ পাপ দাকজকমা?
47011008	না·সংনা দাকচাকে হ·ন্না আংআ গিপ্পিন মন্ডলীরাংচাখো থাংখা রা·জক, আগান্না রি·য়াংওদে বিসংচাখো রা·সেকজক।
47011009	না·সংমুং দংমিত্তিংও আংনি চু·ওংজাওবা আংআ দারাংনিবা বোঝা হং·জা, মুয়ানা ম্যাসিডোনিয়াওনি রি·বাগিবা জংআদারাংআন আংনি চু·ওংগিজাখো চু·সকেতামিং। মামুংনান আংআ না·সংনি বোঝা হং·খুজা আরো হং·বা হং·জানুয়া।
47011010	আংও খ্রীষ্টনি জে বিবি দংআ উগিত্তা আংআ আগান্না, আখায়া হা·দকনি মামুং হা·দামওন আংনি ইয়া রাসং দাক্কাখো দারাংবা দনচাংএতনা মান·জানুয়া।
47011011	মুয়ানা আংআ ইয়া খাৎথাখো আগানিংজক? না·সংখো খা·সাজানি গিম্মিনমা? আংআ না·সংনা খা·সা ইখো ইসল হা·আইয়া।
47011012	জেরাং বিসংনি রাসং দাক্কাখো রা·এ আন·থাংথাংখো চিংনি আপসান ইন্নে ফিন্নিকনা হা·ম্মা বিসং উয়া চলখো মান·জাখানা উনি গিম্মিন আংনি দাকগিবাখো আংআ দাক্কেন দংনুয়া।
47011013	চং·মতদে উয়ানদাকগিবা মান্দিরাং বু·এ চা·গিবা ওয়াত্তেতা আরো থকাই চা·গিবা কাম রিম·গিবা হং·আ। আন·থাংথাংখো খ্রীষ্টনি ওয়াত্তেতা ইন্নে ফিন্নিকনা বিসং আন·থাংথাংখো দিংথাং দাকফিলা।
47011014	ইনি গিম্মিন আইয়াও ইনমানানি মামুং দংজা, মুয়ানা শয়তানবা আন·থাংখো সেং·আও চু·সকগিবা সা·গ্রে হং·আ ইন্নে ফিন্নিকনা আন·থাংখো দিংথাং দাক্কে গাল্লা।
47011015	ইন্দাকোদে জেরাং শয়তাননা দাকচাকে হ·ন্না বিসং আন·থাংথাংখো দিংথাং দাক্কে খাকখেৎনা দাকচাকে হ·ন্না ইন্নে ফিন্নিকোদে, উনোদে আইয়াও ইনমানানি মুয়া দংআ? জা·মানো বিসংনি কামনি খ্রি মা·ন্নাগিবাখোন বিসং মা·ন্নুয়া।
47011016	আংআ দা·আবা আগান্না, দারাংবা আংখো জাদা ইন্নে চানচিজাখানা। না·সং ইন্দাকে চানচিওদে জাদা ইন্নেন আংখো রা·চাকবো, জেদাক্কোদে আংআ অকখিসা রাসং দাকনা মা·ন্না।
47011017	আংআ দা·আও গিত্তেলনি গি·য়েতা গিত্তা আগানজাংআ, ইন্দিবা আন·থাংনি গিম্মিন রাসং দাকনা রি·য়াংএ জাদা গিত্তান আগানিংআ।
47011018	মান্দিরাং জেখো রা·এ রাসং দাক্কা, বাং·আরাংএন উখো রা·এ রাসং দাক্কোদে আংআবা মুয়ানা দাকজানুয়া?
47011019	না·সং হা·আইগিবা হং·আ ইন্নে খুসি হং·এ জাদারাংখো চাকচিকা।
47011020	ইয়াসান হং·জা, সাবা না·সংখো নকখল দাক্কোদে, না·সংখো চু·গিম্মিক ব·ন্নেতোদে, না·সংখো জা·গাও গাল্লোদে, না·সংনি নকগিবা হং·ওদে বা না·সংনি নাথেংখো চরাইওদে, না·সং উরাংখোবা চাক্কা।
47011021	ইরাংনি গিম্মিন চিংআ না·সংচা বিলগ্রিমিং ইখো আংআ খ্রাচা·এ খু·রাচাকিংজক। জেখো রা·এ রাসং দাকনা গিপ্পিনরাং ফা·আ আংআবা উখো রা·এ রাসং দাকনা ফা·আ; ইয়া খাৎথাখো আংআ জাদা গিত্তান আগানিংজক।
47011022	রাসং দাকগিবারাং ইব্রীয় হং·আমা? আংআবান উয়ান হং·আ। বিসং ইস্রায়েলনি হং·আমা? আংআবান উয়ান হং·আ। বিসং অব্রাহামনি দেরিচ্ছু হং·আমা? আংআবান উয়ান হং·আ।
47011023	বিসং খ্রীষ্টনা দাকচাকে হন·গিবা হং·আমা? আংআ আরোবা বাং·এ দাক্কে উয়ান হং·আ। গিসিকো রা·রিকবো, আংআ খোরে মান্দি গিত্তা খাৎথা আগানিংআ। খ্রীষ্টনা দাকচাকে হ·ন্না রি·য়াংএ আংআ বিসংনা বাত্তে বাং·এ বিমচিপজক, বাং·এ জেলো দংজক, আরোবা বাং·এ দক্কা চা·জক, রাং·নিরাং সিনা গিত্তিক হং·জক।
47011024	যিহূদীরাংনি জাক্কো আংআ রাং·বংআ সৎব্রি চাবুক দক্কাখো চা·জক,
47011025	বেতচা আংখো রাং·গিত্থাম দকজক। রাং·সাও আংখো রং·থিচা গোথাত্তামিং। রাং·গিত্থাম আংনি জাহাস রিপ্পামিং। সালসা আরো ওয়ালসা আংআ সাগালনি চিও দংআমিং।
47011026	আংআ হা·সং বাং·এ রোমজক। চি দা·ল্লানি গিম্মিন, রা·সেকে রা·গিবারাংনি গিম্মিন, আন·থাংনি জাতস্খা মান্দিরাংনি গিম্মিন আরো গিপ্পিন জাতরাংনি গিম্মিন আংআ হং·সিয়াও গা·আকজক। ইনাআগ্রে সংজিলমাও, হা·গিসি জওলো, সাগালও আরো বু·এ চা·গিবা জংআদারাংনি গিসেপোবা আংআ হং·সিয়াও গা·আকজক।
47011027	খ্রীষ্টনা দাকচাকে হ·ন্না রি·য়াংএ আংআ দুকনি গিসেপোবা নেং·দিকে কাম দাকজক। আংআ থুগিজা বাসিক ওয়াল সেং·এতজক, অকখ্রিয়ানা আরো চি রিংনা হা·সিকানা দুক মান·জক, চা·গিজা দংজক, সি·ন্নানা আরো বা·রা-চলারাং দংজানা দুক মান·জক।
47011028	ইরাংনা আগ্রেবা গিম্মিক মন্ডলীরাংনা সালাজ্রিংআন আংআ চানচিবিংজক।
47011029	সাবা বিলগ্রি হং·ওদে আংআ বিমুং বিলগ্রি হং·ফাজামা? সানিবা হা·সেলো সাবা পাপও গা·আকোদে উনা গান্দা আংআ খা·খিমচাজামা?
47011030	আংনি রাসং দাকনান নাংওদে আংআ আংনি বিলগ্রিখো রা·এন রাসং দাকনুয়া।
47011031	আনচিংনি গিত্তেল যীশু খ্রীষ্টনি ইসল আরো ফাগিবা, জেআন ফাংনাজলনা রাসংখো মা·ন্না খ্রাগিবা হং·আ, বিয়া হা·আইয়া আংআ বু·এ আগানজাংআ।
47011032	দামেস্কও রাজা আরিতানি নিং·আও দংগিবা শাসন দাকগিবা আংখো রিম·না ইন্নে দামেস্করাংনি সংজিলমাখো রাক্ষিখানা গি·য়েতামিং।
47011033	ইন্দিবা দেয়ালনি জানলা গিত্তা আংখো খকো দাক্কে রং·খাত্তেতামিং, আরো ইন্দাকেন আংআ বিনি জাকওনি খাত্তে রি·য়াংআমিং।
47012001	আংনি দা·আবা অকখিসা রাসং দাকনা নাংইংজক। ইনি হা·সেল মামুংখো মান·দাপজাওবা জে মিকজুমাংরাংখো গিত্তেল আংনা ফিন্নিকজক আরো জেরাংখো আংনা ফারাকজক উরাংনি গিম্মিন আংআ দা·আও আগান্নুয়া।
47012002	খ্রীষ্টও বিবিরা·গিবা সাকসা মান্দিখো আংআ হা·আইয়া। বিলসি চি·ব্রিনা স্খাং সালগিওনা সক্কে বিখো রা·দোআংআমিং। উনো বিয়া বিনি বে·এন বিমাংও দংআমা দংজামিং উখো আংআ হা·আইজা, ইসল হা·আইয়া।
47012003	আংআ হা·আইয়া, উয়া মান্দিখো হান·সেংবিগিবা সংনকচা রা·দোআংআমিং। বিয়া ইন্দাকগিবা খাৎথাখো খিন্নামিং জেখো খু·সুকচা আগান্না মান·জা আরো মান্দিনা উখো আগান্নাবা হন·জা। উনো বিয়া বিনি বে·এন বিমাংও দংআমা দংজামিং উখো আংআ হা·আইজা, ইসল হা·আইয়া।
47012005	ইয়া মান্দিনি গিম্মিন আংআ রাসং দাকনুয়া, ইন্দিবা আংনি আন·থাংনি গিম্মিন রাসং দাকজানুয়া, আংনি বিলগ্রিনাসান দাকনুয়া।
47012006	আংআ রাসং দাকনা হা·ম্মোদে জাদা গিত্তা দাকজানুয়া, মুয়ানা আংআ বিবিখোন আগান্নুয়া। ইন্দাকোবা আংআ রাসং দাকজানুয়া, মুয়ানা আংনি কামখো নিক্কে বা আংনি খাৎথাখো খিন্নাএ মান্দিরাং আংখো জেগিত্তা চানচিয়া উনাবাত্তে বাং·এ আংখো চানচিজাখানা।
47012007	আংনা বাং·আখোন ফারাকজক ইন্নে জেদাক্কে আংআ গাং·বিংগিবা হং·জা, ইখো মিকসংএ আংখো দুক হ·ন্না আংনি বে·এনো বুসু গি·সাখো, আগানস্খাওদে শয়তাননি সা·গ্রেখো হ·ন্নামিং।
47012008	গিত্তেলখো আংআ রাং·গিত্থাম মল·মলামিং জেদাক্কে বিয়া আংচানিখো উখো হা·রিকেতা।
47012009	ইন্দিবা বিয়া আংনা আগানজক, “আংনি খা·সাচাক্কান নাং·না চু·ওংআ, মুয়ানা বিলগ্রিওন আংনি বিল চু·গিম্মিক দাক্কে ফারাকা।” উনি গিম্মিন আংনি বিলগ্রিনা আংআ খুসি হং·বিএন রাসং দাকনুয়া, জেদাক্কে খ্রীষ্টনি বিল আংনি সাক্কাও দংআ।
47012010	উনি গিম্মিন খ্রীষ্টনা বিলগ্রিও, চন্নিকাও, দুক মা·ন্নাও, সিনজেতাও আরো নামগিজাও আংআ খুসি হং·আ, মুয়ানা আংনি বিলগ্রি হং·মিত্তিংওন আংআ বিল্লাকগিবা হং·আ।
47012011	আংআদে জাদান হং·জক, ইন্দিবা না·সংআন আংখো ইন্দাকে হং·এতা, মুয়ানা না·সংআন আংখো রাসং দাকনা নাংআমিং। আংআ মামুং হং·জাওবা না·সংনি উয়া “মংসংবাৎগিবা” ওয়াত্তেতারাংনা বাত্তে মামুং দাক্কেবা চনজা।
47012012	বাং·এ চাকচিকে না·সংনি গিসেপো দাল·বাতা আরো আইয়াও ইনমানানি বাং·আ কামখো দাক্কে আংআ আন·থাংখো সাকসা ওয়াত্তেতা ইন্নে ফিন্নিকজক।
47012013	না·সং গিপ্পিন মন্ডলীরাংনা বাত্তে মামুং গিত্তান চনজা; মিংসাওসা না·সং চন্না, আরো উয়া ইয়ান হং·আ, আংআ না·সংনি বোঝা হং·জা। ইনি গিম্মিন আংখো ক্ষেমা দাকবো।
47012014	আংআ দা·আও ইয়া রাং·গিত্থামগিবাও না·সংচা রি·য়াংনা থারিয়ে দংসোংজক। আংআ না·সংনি বোঝা হং·জানুয়া, মুয়ানা আংআ না·সংনি মামুংখো মা·ন্না হাম·জা, না·সংখোসা মা·ন্না হা·ম্মা। বি·সারাং বিসংনি মা·আ-ফাআরাংনা থাংখা-পয়সাখো চিম্মংনুয়া ইন্দাকেদে হং·জা বাত্তেসা বি·সারাংনান থাংখা-পয়সাখো চিম্মংআ মা·আ-ফানিন খ্রাআ।
47012015	আংআ খুসি হং·বিএন না·সংনা আংনি গিম্মিকখো খরস দাকনুয়া আরো আন·থাংখোবা হ·ন্নেতনুয়া। আংআ না·সংনা বাং·এ খা·সাওদে আংনা না·সং বাং·গিজা খা·সানুয়ামা?
47012016	জেবা হং·খানা, আংআ না·সংনি বোঝা হং·জা, ইন্দিবা ইনি হা·সেল সাবা আগান্নাবা দংআ, আংআ চালাক ইন্নে দাক্কামব্রুএ না·সংখো ব্রাংএতজক।
47012017	আংআ না·সংচা জেরাংখো ওয়াত্তেতামিং বিসংওনি সাকসাচাবা আংআ না·সংখো থগিয়েতজকমা?
47012018	আংআ তীতখো রি·য়াংখানা মল·মলামিং আরো বিমুং উয়া জংখোবা ওয়াত্তেতামিং। তীত না·সংখোবা থগিয়েতামা? মামুং সালোবা হং·জা। আংআ তীতমুং আপসান চানচিয়াখো রা·এ আপসান দাক্কে কাম দাকজামা?
47012019	ইয়া চিঠিরাংচা চিংআ না·সংচা আন·থাংনা চাক্কে খাৎথা আগানা ইন্নে না·সং চানচিয়ামা? খ্রীষ্টমুং নাংরিমে চিংআ ইসলনি মিকখাংও খাৎথা আগানিংআ। খা·সাগিবা রিপ্পেংরাং, না·সংখো থারিয়ে রা·না ইন্নেন চিংআ ইয়া খাৎথারাংখো আগানিংআ।
47012020	আংআ খেনচাকিংআ, জেনসালো আংআ না·সংচা রি·বানুয়া উনো আংআ না·সংখো জেগিত্তা নিকনা হা·ম্মা উগিত্তা নিকজানাবা দংআ, আরো না·সংবা আংখো জেগিত্তা নিকনা হা·ম্মা উগিত্তা নিকজানুয়া। আংআ খেনচাকিংআ, না·সংনি গিসেপো নিরিয়া-গিসিয়া, মিকনেংআ, খা·আওনাংআখো ফিন্নিকা, মা·আৎগ্রিকা, ইন্না-জিআ, গিপ্পিননি খু·সুকরাংখো রা·এ আগানা, গাং·বিংআ আরো গোলমালরাং দংনুয়া।
47012021	আংআ খেনচাকিংআ, জেনসালো আংআ না·সংচা রি·য়াংনুয়া উনো আংনি ইসল না·সংনি মিকখাংও আংখো খ্রাচা·এতনুয়া, আরো জেরাং স্খাংও পাপ দাক্কামিং ইন্দিবা বিসংনি মারাং নাংআওনি, থি·ল্লেকাওনি আরো নামগিজাওনি গিসিকখো ফি·ল্লেতখুজা, বিসংনি বাং·আরাংনা আংআ দুক মা·ন্নুয়া।
47013001	ইয়া রাং·গিত্থামগিবাও আংআ না·সংচা রি·বাজক। শাস্ত্রও চক্কা দংআ, “সাকগ্মি বা সাকগিত্থাম সাক্ষিনি খু·সুকচা ইরাং বিবি হং·আ ইন্নে নিকনা মা·ন্না।”
47013002	রাং·গ্মিগিবাও আংআ না·সংচা দংমিত্তিংও স্খাংও জেরাং পাপ দাক্কামিং বিসংখো আরো সাকগিপ্পিনরাংখো আংআ সিমসাকেতামিং। দা·আও আংআ দংজাওবা দা·আবা না·সংখো সিমসাকেতি আগানিংজক, জেনসালো আংআ রি·বানুয়া উনো সাকসাখোবা ওয়াতজানুয়া,
47013003	মুয়ানা খ্রীষ্ট আংনি গিসেপো খাৎথা আগানা উখো না·সং নিকনা হা·ম্মা। বিয়া না·সংনি গিম্মিন বিলগ্রি হং·জা, বাত্তেসা বিনি বিলখো বিয়া না·সংনি গিসেপো ফিন্নিকা।
47013004	বিখো বিলগ্রি অবস্থাও চিসলো দাৎখাপামিং, ইন্দিবা ইসলনি বিলও বিয়া থাংএ দংআ। চিংআ বিমুং নাংরিমে বিলগ্রি হং·জক, ইন্দিবা না·সংনি গিম্মিন ইসলনি বিলও বিমুং চিংআ থাংএ দংনুয়া।
47013005	না·সং আন·থাংথাংখো নিফিলে নিবো না·সং বিবিন খ্রীষ্টখো বিবিরা·আমা রা·খুজা। না·সং আন·থাংথাংখো নাম্মেদাক্কে নিবো। খ্রীষ্ট যীশু না·সংনি খা·থংও দংআ, ইখো না·সং হা·আইজামা? ইন্দাকোবা নাম্মেদাক্কে নিয়ানি গিম্মিন জেদাক্কে না·সংনি খাকখেৎ হং·গিজাখো রিম·না মান·জা।
47013006	ইন্দিবা আংআ খা·দংআ না·সং হা·আইনা মা·ন্নুয়া, চিংখো খাকখেৎ ইন্নে ফিন্নিকা হং·জক।
47013007	চিংআ ইসলচা বি·আ জেদাক্কে না·সং মামুং নামগিজা কামখো দাকজা। গিপ্পিনরাং চিংখো খাকখেৎ ইন্নে চানচিখানা চিংআ ইখো হা·ম্মা ইন্দাকেদে হং·জা। চিংআ হা·ম্মা, বিসং চিংখো খাকখেৎ ইন্নে চানচিজাওবা না·সং জেআন নাম্মা উখো দাকবো।
47013008	বিবিনি সাক্কাও চিংনি মামুং বিল দংজা ইন্দিবা বিবিনা দংআ।
47013009	জেনসালো চিংআ বিলগ্রি হং·আ আরো না·সং বিল্লাকগিবা হং·আ উনো চিংআ খুসি হং·আ। আরো চিংআ ইখো বি·আ জেদাক্কে না·সং গিম্মিকখো থিক দাক্কে রা·এ চু·সকানি রামাও রি·য়া।
47013010	ইনি গিম্মিন আংনি দংগিজাওন আংআ না·সংনা ইরাংখো চক্কিংজক, সকবাজোকনো জেদাক্কে গিত্তেল আংনা জে বিলখো হন·জক উখো জাকখালনা নাংজা। না·সংখো রিক্কা উয়া বিলনি মিকসংআ হং·আ, না·সংনি নামগিজাখো দাকনাদে হং·জা।
47013011	জংআদারাং, দা·আওদে রি·য়াংনাজক। না·সং না·সংনি গিম্মিকখো থারিয়ে চু·সকানি রামাও রি·য়াংবো। আংনি খাৎথাও গিসিক হন·বো। না·সংনি গিসিক আপসান হং·খানা, আরো না·সং থম·থমাও দংবো। ইন্দাকোদে খা·সা আরো থম·থমানি ইসল না·সংমুং দংনুয়া।
47013012	খা·সানি গিসিকখো রা·এ না·সং সাকসা সাকগিপ্পিননা সালাম হন·বো।
47013013	ইসলনি গিম্মিক মান্দিরাং না·সংনা সালাম হ·ন্নিংআ।
47013014	আনচিংনি গিত্তেল যীশু খ্রীষ্টনি খা·সাচাক্কা, ইসলনি খা·সা আরো গিসিক রংথালগিবানি নাংরিমা না·সং গিম্মিকমিং দংখানা।
48001001	আংআ পৌল খ্রীষ্টনি সাকসা ওয়াত্তেতা হং·আ। ইয়া ওয়াত্তেতা দাক্কে সংআখো আংআ মান্দিচাখো বা মান্দিনি গিসেপো মান·জা, বাত্তেসা যীশু খ্রীষ্ট আরো ফাগিবা ইসল, জেআন খ্রীষ্টখো সিয়াওনি থাংচাএতামিং, বিসংচাখোন আংআ উখো মান·জক।
48001002	আংআ আরো আংমুং দংফাগিবা বিবিরা·গিবা জংআদারাং, চিংআ দিমদাকান গালাতিয়া মন্ডলীরাংনা চক্কিংজক।
48001003	আনচিংনি ফাগিবা ইসল আরো গিত্তেল যীশু খ্রীষ্ট না·সংনা খা·সাচাকখানা আরো থম·থমাখো হন·খানা।
48001004	আনচিংনি ইসল আরো ফাগিবানি হা·সিকা গিত্তা খ্রীষ্ট আনচিংনি পাপনি গিম্মিন জাংগিথাংখো হন·চাকামিং, জেদাক্কে বিয়া দা·আওনি ইয়া নামগিজা হা·গিলসাকনি জাকনিখো আনচিংখো জক্কেৎনা মা·ন্না।
48001005	ফাংনাজলনা ইসলনি রাসং হং·খানা। আমেন।
48001006	খ্রীষ্টনি খা·সাচাক্কাও জেআন বিনি আন·থাংনি মান্দি হং·খানা না·সংখো রিক্কামামিং, না·সং ইন্দাকে থেংরিন বিখো ওয়াত্তে দিংথাং দাকগিবা নাম্মা খাৎথাচা না·সংনি গিসিক সকজক ইখো নিক্কে আংআ আইয়াও ইনমানিংজক।
48001007	আসলদে উয়া নাম্মা খাৎথান হং·জা। ইন্দাকোবা মিত্তাম মান্দি দংআ জেরাং না·সংখো থম·থমে দংনা রন·জাংআ, আরো খ্রীষ্টনি নাম্মা খাৎথাখো দিংথাংএতনা হা·ম্মিংআ।
48001008	ইন্দিবা জে নাম্মা খাৎথাখো চিংআ না·সংনা আগানফ্রাকজক উখো দন্নে দিংথাং দাকগিবা নাম্মা খাৎথাখো না·সংনা আগানফ্রাকোদে, উখো চিংআ আন·থাংআন দাক্কোবা বা সাকসা সা·গ্রেবা দাকখানা, ইন্দিদে বিনি সাক্কাও শাপ গা·আকখানা।
48001009	স্খাংওবা আংআ জেগিত্তা আগানা উগিত্তা দা·আওবা আগানিংআ, জে নাম্মা খাৎথাখো না·সং রা·চাকজক উখো দন্নে দিংথাং দাকগিবা নাম্মা খাৎথাখো সাবা আগানফ্রাকোদে বিনি সাক্কাও শাপ গা·আকখানা।
48001010	ইনি গিম্মিন আংআ সাচাখো মিৎথেলা মা·ন্না হা·ম্মা, মান্দিচাখো বা ইসলচাখো? বা মান্দিখো খুসি দাকনা হা·ম্মামা? দা·আওবা আংআ মান্দিখো খুসি দাকনা হা·ম্মোদে আংআ খ্রীষ্টনি নকখল হং·জা।
48001011	জংআদারাং, আংআ না·সংনা আগানিংজক, জে নাম্মা খাৎথাখো আংআ আগানফ্রাকজক উয়া মান্দিনি থারিগিবা খাৎথা হং·জা।
48001012	আংআ মান্দিচাখো উখো মান·জা বা দারাংবা আংনা উখো স্খিজা, বাত্তেসা যীশু খ্রীষ্ট আন·থাংআন আংনা উখো ফারাকামিং।
48001013	যিহূদী থরমখো মানিমিত্তিংও আংআ বাদিকে দাক্কে জাংগি মিৎথাংনুয়ামিং না·সং উখো খিন্নাজক। আরো না·সং ইখোবা খিন্নাজক, বাদিকে বিল্লংএন আংআ ইসলনি মন্ডলীরাংখো গিচ্চিয়েতনুয়ামিং আরো উখো ব·ন্নেতনা হাম·নুয়ামিং।
48001014	আংনি আপসান বিলসিনি বাং·আ যিহূদীরাংনা বাত্তেবা আংআ উয়া থরমও বাং·এ বাত্তামিং। ইনা আগ্রে আংনি ফাগিৎচামরাংওনি জে নিয়াম রি·বাজক উনি গিম্মিনোবা আংআ নাম্মেন গিসিক নাংবাতামিং।
48001015	ইন্দিবা ইসল আৎচিয়াওনিন আংখো বাচ্ছিয়ে দন্নামিং আরো বিনি খা·সাচাক্কাচান ওয়াত্তেতা হং·না বিয়া আংখো রিক্কামামিং।
48001016	জেদাক্কে আংআ গিপ্পিন জাতরাংচা খ্রীষ্টনি নাম্মা খাৎথাখো আগানফ্রাকা, ইনি গিম্মিন জেনসালো ইসল বিনি হা·সিকা গিত্তা বিনি দেফান্থিখো আংনা ফারাকজক উনো আংআ সাকসা মান্দিমুংবা খু·ফাত্তিজাজক।
48001017	আরোবা, জেরাং আংনা স্খাং ওয়াত্তেতা হং·আমিং যিরূশালেমো আংআ বিসংচাবা রি·য়াংজা। আংআ উনো আরব হা·সংচা রি·য়াংআমিং আরো জা·মানো দা·আবা দামেস্ক সংজিলমাওনা ফিল·বামিং।
48001018	ইনি বিলসি গিত্থামনি জা·মানো আংআ স্খাং পিতরমুং গ্রংনা যিরূশালেমচানা রি·য়াংআমিং, আরো উয়ো বিমুং সালচিবংআ দংআমিং।
48001019	উনো গিত্তেলনি জং যাকোবনা আগ্রে ওয়াত্তেতারাংমুং আংআ গ্রংজা।
48001020	আংআ না·সংনা জেখো চক্কিংজক উনি মামুংআন বু·আ হং·জা, ইনি সাক্ষি ইসলান হং·আ।
48001021	জা·মানো আংআ সিরিয়া আরো কিলিকিয়ানি গিসেপো দিংথাং দিংথাং হা·দামচানা রি·য়াংআমিং।
48001022	যিহূদিয়ানি খ্রীষ্টান মন্ডলীরাং আংখো হা·আইজামিং।
48001023	বিসং ইয়া খাৎথাখোসান খিন্নামিং, “জে মান্দি আনচিংখো গিচ্চিয়েতনুয়ামিং বিয়া দা·আও খ্রীষ্টখো বিবিরা·আনি খাৎথাখো আগানফ্রাকিংজক, স্খাংদে উখো বিয়া ব·ন্নেতনা হা·ম্মামিং।”
48001024	আরো বিসং আংনি গিম্মিন ইসলনি রাসংখো দাকনা হা·বাচেংজক।
48002001	বিলসি চি·ব্রিনি জা·মানো আংআ বার্ণবামুং দা·আবা যিরূশালেমচানা রি·য়াংজক, আরো তীতখোবা রিম্মাংফাজক।
48002002	ইসলনি হা·সিকা ফারাকানি জা·মানো আংআ উয়োনা রি·য়াংজক। জে নাম্মা খাৎথাখো গিপ্পিন জাতরাংচা আংআ আগানফ্রাকা উখো আগানজক। মন্ডলীনি দা·ল্লা-রাক্কা মান্দিরাংনা উরাংখো সিউলেন আগানজক, মুয়ানা আংআ ইন্দাকারি গাম্মিংজকখন ইন্নে আংআ খেন্নিংজকমিং।
48002003	ইন্দিবা যিহূদী হং·জাওবা আংনি রিপ্পেং তীতখো বিগিল রাতনা দাকজা।
48002004	বু·এ চা·গিবা মিত্তাম জংআদারাং সিউল দাক্কে নাপ্পানি গিম্মিন ইয়া খু·সুক হং·খাতামিং। খ্রীষ্ট যীশুও বিবিরা·গিবা গিত্তা চিংনি জাকগিত্তেলনি দোসখো রিম·না ইন্নেন বিসং সিউল নাপ্পামিং জেদাক্কে চিংখো নকখল থারিনা মা·ন্না।
48002005	ইন্দিবা নাম্মা খাৎথানি বিবিখো জেদাক্কে না·সংনা রাক্ষিনা মা·ন্না উনি গিম্মিন দিকদিকসা মা·মাংনাবা বিসংনি খাৎথাখো চিংআ মানিয়ে রা·জাজক।
48002006	মন্ডলীনি মংসংগিবা মান্দিরাং নাম্মা খাৎথানি গিম্মিন গিত্তাল দাক্কে মামুংখোন আংনা আগানজা। বিসং জেবা হং·খানা উনা আংনি মামুংআন হং·জা। ইসল হা·ফালনি মিকখাং-বিমাংখো নিএ বিচাল দাকজা।
48002007	জেবা হং·খানা, বিসং ইখো নিকজক, জেদাক্কে যিহূদীরাংচা নাম্মা খাৎথাখো আগানফ্রাকানি কামখো পিতরনা হ·ন্নামিং, উয়ানদাক্কে গিপ্পিন জাতরাংচা নাম্মা খাৎথাখো আগানফ্রাকানি কামখো ইসল আংনা হন·জক।
48002008	ইখো বিসং নিকনা মান·জক, মুয়ানা যিহূদীরাংচা পিতরনি ওয়াত্তেতানি কামনি খি·সাংও জেআন দংআমিং গিপ্পিন জাতরাংচা আংনি ওয়াত্তেতানি কামনি খি·সাংওবা উয়া ইসলান দংআমিং।
48002009	উয়া দা·ল্লা-রাক্কা মান্দিরাং, আগানস্খাওদে যাকোব, পিতর আরো যোহন ইরাংখো নিক্কে হা·আইনা মা·ন্নামিং, ইসলচাখো আংআ মংসংগিবা খা·সাচাক্কাখো মা·ন্না। বিসংমুং চিংনি নাংরিমাখো ফিন্নিকনা ইন্নে বিসং আংমুং আরো বার্ণবামুং জাক্রা জাকখো মেলিগ্রিকেতজক। চিংআ গিপ্পিন জাতরাংচা রি·য়াংনুয়া আরো বিসং আন·থাং যিহূদীরাংচা রি·য়াংনুয়া ইন্নে বিসং গং·জক।
48002010	বিসং মিংসাখো মল·মলামিং, জেদাক্কে চিংআ দিল্লা-চন্নারাংনি খাৎথাখো গিসিক রা·আ; আংআবা উখোন দাকনা গিসিক নাংআমিং।
48002011	পিতর সিরিয়া হা·সংনি আন্তিয়খিয়াওনা রি·বাওন আংআ গং·জাজক, মুয়ানা বিয়া অন্যায় দাক্কামিং।
48002012	বিবিরা·গিবা যিহূদীরাংনি জে দল গিপ্পিন জাতরাংখো দ্রাএ বিগিল রাতনা হা·ম্মা, বিসংওনি মিত্তামরাং যাকোবচানি রি·বানা স্খাং পিতর গিপ্পিন জাতরাংমুং চা·রিমনুয়ামিং। ইন্দিবা উয়া দলনি মান্দিরাং রি·বাওন বিয়া বিসংনা খেন্নে গিপ্পিন জাতরাংখো ওয়াত্তে আন·থাংখো দিংথাং দাকজক।
48002013	আন্তিয়খিয়ানি বিবিরা·গিবা গিপ্পিন যিহূদীরাং পিতরমুং ইন্দাকে বু·এ চা·ফামিং। আরোবা, বার্ণবাবা বিসংনি বু·এ চা·আনা ব্রাংগিবা রামাও রি·য়ামিং।
48002014	ইন্দিবা জেনসালো আংআ নাম্মা খাৎথানি বিবিমুং বিসংনি কাম আপসান হং·গিজাখো নিকজক উনো আংআ দিমদাকনি মিকখাংও পিতরনা আগানজক, “না·আ যিহূদী হং·এবা যিহূদীরাং গিত্তা রি·গিজা গিপ্পিন জাতরাং গিত্তা রি·জক উনো বাদিকে দাক্কে গিপ্পিন জাতরাংখো যিহূদীরাং গিত্তা রি·খানা আগানিংআ?
48002015	“চিংআ যিহূদী, পাপী গিপ্পিন জাত হং·এ আৎচিজা।
48002016	ইন্দিবা চিংআ ইয়া খাৎথাখো হা·আইয়া, নিয়াম মানিয়ানা ইসল মান্দিখো দোসগ্রি ইন্নে রা·চাকজা, বাত্তেসা যীশু খ্রীষ্টখো বিবিরা·আনি গিম্মিনান রা·চাকা। উনি গিম্মিন চিংআবা খ্রীষ্টখো বিবিরা·জক, জেদাক্কে নিয়াম মানিনা হং·জা বাত্তেসা খ্রীষ্টখো বিবিরা·আনি গিম্মিনান দোসগ্রি ইন্নে রা·চাকানি হং·আ; মুয়ানা নিয়াম মানিয়ানি গিম্মিন দারাংখোবা দোসগ্রি ইন্নে রা·চাকজানুয়া।
48002017	“খ্রীষ্টও গিত্তা দোসগ্রি ইন্নে ইসলনি রা·চাকনা খ্রাগিবা হং·না হা·ম্মাও ইখোন নিক্কিংআ, গিপ্পিন জাতরাং গিত্তা চিংআবা পাপী, ইন্দাকোদে ইনি অর্থ ইয়ান হং·আমা খ্রীষ্ট পাপনা দাকচাকে হ·ন্না? মামুং দাক্কেবা হং·জা।
48002018	জেখো আংআ ফি·এ গালজক উখো আংআ দা·আবা থারিওদে আংআ আন·থাংআন আন·থাংখো দোসি ইন্নে ফিন্নিকা।
48002019	নিয়ামনি দাবিরাংচা নিয়ামচান আংআ সিজক জেদাক্কে আংআ ইসলনি গিম্মিন থাংএ দংনা মা·ন্না।
48002020	আংখো খ্রীষ্টমুং চিসলো দাৎখাপজক। উনি গিম্মিন দা·আওদে আংআ থাংএ দংজা, খ্রীষ্টআন আংও থাংএ দংআ। দা·আও ইয়া বে·এনো আংআ জে জাংগিখো মিৎথাংএতিংআ উখো ইসলনি দেফান্থিখো বিবিরা·আচান মিৎথাংএতিংজক। বিয়া আংনা খা·সাএ আংনি গিম্মিন আন·থাংখো হন·চাকামিং।
48002021	ইসলনি ইয়া খা·সাচাক্কাখো আংআ ওয়াতগালজানুয়া, মুয়ানা মান্দি নিয়ামখো মানিয়াচান ইসলনি রা·চাকনা খ্রাগিবা হং·না মা·ন্নোদে খ্রীষ্ট বু·এন সিয়ামিং।”
48003001	ও হা·আইচাকগিজা গালাতীয়রাং! সা না·সংখো যাদু মনতল দাকজক? যীশু খ্রীষ্টখো চিসলো দাৎখাপামিং ইখো না·সংচা নাম্মেদাক্কেন আগানফ্রাকজক।
48003002	আংআ না·সংচাখোসান হা·আইনা হা·ম্মা, না·সং নিয়ামখো মানিয়ে গিসিক রংথালগিবাখো মা·ন্নামিংমা, নাম্মা খাৎথাখো খিন্নাএ বিবিরা·এ মা·ন্নামিং?
48003003	না·সং ইন্দাকেন হা·আইচাকগিজাগিবা হং·আমা? গিসিক রংথালগিবাচা গিত্তাল জাংগি হা·বাচেংএ দা·আও আন·থাংনি খ্রেংআও চু·সকনা হা·ম্মিংআমা?
48003004	না·সং বু·এন ইন্দাকফিল্লে দুক চাকজকমা? না·সংনি উয়া দুক চাক্কা নাসিনাদা হং·জা ইন্নে আংআ খা·দংআ।
48003005	মুয়ানা ইসল গিসিক রংথালগিবাখো না·সংনা র·ন্না আরো না·সংনি গিসেপো ইন্দাকফিল্লে আইয়াও ইনমানগিবা কামখো দাক্কা উখো চানচিয়ে নিবো। নিয়ামখো না·সং মানিয়া ইন্নেন বিয়া ইরাংখো দাক্কামা, নাম্মা খাৎথাখো খিন্নাএ বিবিরা·জক ইন্নে দাক্কা?
48003006	অব্রাহামনি খাৎথাখো চানচিয়ে নিবো। রংথালগিবা শাস্ত্রও চক্কা দংআ, “অব্রাহাম ইসলনি খাৎথাখো বিবিরা·জক আরো উনি গিম্মিন ইসল বিখো দোসগ্রি ইন্নে রা·চাকজক।”
48003007	ইনি গিম্মিন ইয়া খাৎথাখো না·সং হা·আইএ দনবো, ইসলখো বিবিরা·গিবারাংসান অব্রাহামনি দেদ্রাং হং·আ।
48003008	রংথালগিবা শাস্ত্রও স্খাংআন চক্কা দংআমিং, বিবিরা·আনি গিম্মিনান গিপ্পিন জাতরাংখো ইসল দোসগ্রি ইন্নে রা·চাকনুয়া। অব্রাহামচা স্খাংআন ইয়া খাৎথাখো আগানে নাম্মা খাৎথাখো আগানামিং, “নাং·ওন গিম্মিক জাতরাং ফাত্তিয়াখো মা·ন্নুয়া।”
48003009	ইন্দাকোদে নিকনা মা·ন্না, ইসলখো বিবিরা·এ অব্রাহাম জেদাক্কে ফাত্তিয়াখো মা·ন্নামিং উয়ানদাক্কে উনি জা·মানোনি ইসলখো বিবিরা·গিবারাংবা উয়া ফাত্তিয়াখো মা·ন্নিংজক।
48003010	রংথালগিবা শাস্ত্রও চক্কা দংআ, “উয়া মান্দি শাপ মান·গিবা হং·আ, জেআন নিয়ামও চকগিবা গিম্মিক খাৎথাখো মানিজা।” ইন্দাকোদে নিকনা মা·ন্না, জেরাং নিয়ামখো মানিয়াও ফাংচাকা বিসং গিম্মিকনি সাক্কাও ইয়া শাপ দংআ।
48003011	ইনা আগ্রে ইখোবা নাম্মেদাক্কে নিকনা মা·ন্নিংজক, নিয়ামখো মানিয়ানি গিম্মিন ইসল দারাংখোবা দোসগ্রি ইন্নে রা·চাকজা, মুয়ানা রংথালগিবা শাস্ত্রনি আগানা গিত্তা, “জেখো দোসগ্রি ইন্নে রা·চাকা বিয়া বিবিরা·আচান জাংগিখো মা·ন্নুয়া।”
48003012	বাত্তেসা নিয়াম আগানা, “জে মান্দি নিয়াম গিত্তা রি·য়া বিয়া উয়োন জাংগিখো মা·ন্নুয়া।”
48003013	নিয়ামখো মানিজানি গিম্মিন জে শাপ আনচিংও দংআমিং, খ্রীষ্ট উয়া শাপখো আন·থাংনি সাক্কাও রা·এ আনচিংখো জক্কেৎজক। রংথালগিবা শাস্ত্রও ইয়া খাৎথা চক্কা দংআ, “জেখো ফাংও খাদিংদিয়া বিয়া শাপ মান·গিবা হং·আ।”
48003014	ইসল অব্রাহামনা জে ফাত্তিয়াখো র·ন্নামিং উয়া ফাত্তিয়াখো জেদাক্কে যীশু খ্রীষ্টও গিপ্পিন জাতরাংবা মা·ন্না, আরো আনচিং জেদাক্কে বিবিরা·আচা খু·রাচাকগিবা গিসিক রংথালগিবাখো মা·ন্না, উনি গিম্মিনান খ্রীষ্ট উয়া শাপখো আন·থাংনি সাক্কাও রা·আমিং।
48003015	জংআদারাং, আংআ মিংসা রামরাম খাৎথাচা ইয়া বিদিংখো আগানে র·ন্নিংজক। রাং·সামাই মান্দিও মামুং চুক্তি থিক দাকমানোদে উয়া চুক্তিখো দারাংবা গালনা মান·জা বা উমুং মামুংখো রা·চাপনাবা মান·জা।
48003016	অব্রাহাম আরো বিনি দেরিচ্ছুরাংচা ইসল খু·রাচাক্কামিং। রংথালগিবা শাস্ত্র আগানজা, “দেরিচ্ছুরাংচা,” আগানস্খাওদে বাং·আ দেরিচ্ছুরাংচা, বাত্তেসা আগানা, “নাং·নি দেরিচ্ছুচা,” আগানস্খাওদে গি·সা বিৎচ্রিচা, আরো খ্রীষ্ট হং·জক উয়া বিৎচ্রিওনি।
48003017	আংনি খাৎথানি অর্থ হং·জক, ইসল অব্রাহামনি সময়ও খু·রাচাকগিবা গি·সা নিয়ামখো র·ন্নামিং। উনি বিলসি রিৎচাব্রি খলাৎচিনি জা·মানো নিয়ামখো র·ন্নামিং, ইন্দিবা ইনি হা·সেল স্খাংনি উয়া খু·রাচাক্কাখো গালজাজক; ইনি গিম্মিন বিনি খু·রাচাকগিবান দংআরিজক।
48003018	নিয়ামখো মানিয়াও ইসলনি ফাত্তিয়াখো মা·ন্না ফাংচাকোদে খু·রাচাক্কানি সাক্কাওদে ফাংচাকজা। ইন্দিবা ইসল খা·সাচাক্কে গি·সা খু·রাচাক্কা গিত্তা অব্রাহামখো ফাত্তিয়ামিং।
48003019	ইন্দাকোদে মুয়ানা নিয়ামখো র·ন্নামিং? মান্দিনি পাপ দাক্কানা ইসলনি খু·রাচাক্কামুং নিয়ামখো নাংরিমেতামিং। জেনি গিম্মিন ইসল খু·রাচাক্কামিং অব্রাহামনি উয়া দেরিচ্ছু রি·বাখুজানা দিপ্পাৎ নিয়ামখো র·ন্নামিং। সা·গ্রেরাংচা ইয়া নিয়ামখো রা·রিকে দন্নামিং।
48003020	ইন্দিবা সাকসা নাংরিমেতগিবা দংওদে নাংজা; আরো ইসল সাকসাসান হং·আ।
48003021	ইন্দাকোদে নিয়াম ইসলনি দাকগিবা খু·রাচাক্কারাংনি সাক্কাও হং·আমা? হং·জাস্রাং। জাংগি র·ন্না মা·ন্না গিত্তা দাকগিবা নিয়ামখো ইসল র·ন্না মা·ন্নোদে উখো মানিয়াচা মান্দি ইসলনি রা·চাকনা খ্রাগিবা হং·না মা·ন্নুয়ামিং।
48003022	ইন্দিবা রংথালগিবা শাস্ত্র মান্দি গিম্মিকখো পাপনি হা·সেল দোসি ইন্নে থিক দাকজক, জেদাক্কে যীশু খ্রীষ্টখো জেরাং বিবিরা·আ বিসং বিসংনি উয়া বিবিরা·আনি গিম্মিন খু·রাচাকগিবা ফাত্তিয়াখো মা·ন্না।
48003023	বিবিরা·আ রি·বানা স্খাং নিয়াম আনচিংখো রাক্ষিয়ে দন্নামিং আরো বিবিরা·আ ফারাকজা দিপ্পাৎ আনচিংখো চিপ্পে দন্নামিং।
48003024	ইন্দাকোদে নিকনা মা·ন্না, খ্রীষ্টচা সকনা ইয়া নিয়ামান আনচিংখো রি·দিলগিবা হং·আ, জেদাক্কে বিবিরা·আচা আনচিংখো দোসগ্রি ইন্নে রা·চাকা।
48003025	ইন্দিবা দা·আও বিবিরা·আ রি·বাজক ইন্নে আনচিং নিয়ামনি নিং·আও দংজাজক।
48003026	খ্রীষ্ট যীশুখো বিবিরা·আচা না·সং গিম্মিকান ইসলনি দেদ্রাং হং·জক,
48003027	মুয়ানা না·সং জেরাং খ্রীষ্টও রিপ্পলজক, বা·রা গিত্তা দাক্কে না·সং খ্রীষ্টচা আন·থাংথাংখো ফিনদাপজক।
48003028	যিহূদী আরো যিহূদী হং·গিজারাংও, নকখল আরো জাকগিত্তেল হং·গিবারাংও, মিচিক আরো মি·আসারাংও দিংথাংগ্রিকানি মামুং দংজা, মুয়ানা খ্রীষ্ট যীশুমুং নাংরিমে না·সং গিম্মিকান আপসান হং·জক।
48003029	না·সং খ্রীষ্টনি হং·জক ইন্নে অব্রাহামনি দেরিচ্চুবা হং·জক। আরো ইসল জেখো র·ন্না অব্রাহামচা খু·রাচাক্কামিং না·সংবা উখো মান·রিকগিবা হং·জক।
48004001	আংনি খাৎথানি অর্থ ইয়ান হং·আ- বি·সা ফাআনি গিম্মিকখো মান·রিকগিবা হং·ওবা বিনি চন্না দিপ্পাৎদে বিমুং আরো নকখলমুং দিংথাংগ্রিকানি মামুং দংজা।
48004002	বিনি ফাগিবা জেওনা দিপ্পাৎ সালখো থিক দাক্কা উয়োনা দিপ্পাৎ বিখো নিরকগিবারাংনি নিং·আও দংনা নাংআ।
48004003	উয়ানদাক্কেন আনচিংবা আনচিংনি চনমিত্তিংও হা·গিলসাকনি বাং·আ দাকবেওয়ালরাংনি নকখল হং·এ দংআমিং।
48004004	ইন্দিবা সাল চু·সকানি জা·মানো ইসল বিনি দেফান্থিখো ওয়াত্তেতজক। উয়া দেফান্থি মিচিকনি অকো আৎচিজক আরো নিয়ামনি নিং·আও জাংগি মিৎথাংজক,
48004005	জেদাক্কে নিয়ামনি নিং·আও দংগিবা মান্দিরাংখো বিয়া জক্কেৎনা মা·ন্না, আরো ইসলনি দেদ্রাং গিত্তা আনচিংখো রা·চাকনা মা·ন্না।
48004006	না·সং দেদ্রাং ইন্নেন ইসল বিনি দেফান্থিনি গিসিকখো না·সংনি খা·থংও দংনা ওয়াত্তেতজক। উয়া গিসিক ইসলখো আব্বা আ্ববা, আগানস্খাওদে আপফা ইন্নে রিক্কামা।
48004007	ইনি গিম্মিন না·সং নকখল হং·জাজক দেসা হং·আ। না·সং দেআন হং·ওদে ইসল জেখো র·ন্না খু·রাচাক্কা উখো না·সং মান·রিকনুয়া।
48004008	স্খাংও জেনসালো না·সং ইসলখো হা·আইজামিং উনো না·সং জেরাংনা দাকচাকে র·ন্নামিং উরাং মামুং মিত্তেআন হং·জা।
48004009	ইন্দিবা দা·আওদে না·সং ইসলখো হা·আইজক; বাত্তেসা ইসলান না·সংখো হা·আইয়া ইন্নে আগানোন থিক হং·নুয়া। ইন্দাকোদে বাদিকে দাক্কে না·সং দা·আবা হা·গিলসাকনি উয়া বিলগ্রি আরো বিথিগ্রি দাকবেওয়ালরাংচা ফিল্লিংজক? দা·আবা না·সং উরাংনি নকখল হং·না হা·ম্মিংআমা?
48004010	না·সং মংসংগিবা সাল, জা আরো বিলসিখো মানিংআ।
48004011	না·সংনি গিম্মিন আংআ ইন্দাকে খেনমানিংজক, না·সংনি গিসেপো আংআ বু·আরিন গামজকখন।
48004012	জংআদারাং, আংআ না·সংখো মল·মলিংআ, না·সং আং গিত্তা হং·বো, মুয়ানা আংআবা না·সং গিত্তা হং·জক। না·সং আংনি সাক্কাও মামুং অন্যায়খো দাকজা।
48004013	না·সং ইখো হা·আইয়া, আংআ জম্মামিং ইন্নে আংআ স্খাং না·সংচা নাম্মা খাৎথাখো আগানফ্রাকনা মা·ন্নামিং।
48004014	আংনি জম্মা না·সংখো দুক র·ন্নোবা না·সং আংখো চন্নিকজা বা মিৎচিজা, বাত্তেসা ইসলনি সা·গ্রেখো বা খ্রীষ্ট যীশুখো জেদাক্কে রা·চাকামিং উয়ানদাক্কেন না·সং আংখো রা·চাকামিং।
48004015	ইন্দিবা দা·আও আন·থাংথাংখো রাসং দাক্কে চানচিয়া বাচ্চা রি·য়াংজক? মা·ন্নোদে না·সং না·সংনি মিক্রোনখো ওত্তে আংনা র·ন্নুয়ামিং ইন্নে আংআ না·সংনি গিম্মিন ইন্দাকে সাক্ষি র·ন্না মা·ন্না।
48004016	দা·আও বিবিখো আগানানি গিম্মিন আংআ না·সংনি বোবিল হং·জকমা?
48004017	উয়া সাকগিপ্পিন মান্দিরাং না·সংনি গিম্মিন খা·দংজক, ইন্দিবা উয়াদে নাম্মাখো মিকসংএ হং·জা। বিসং আংচানিখো না·সংখো ফি·ল্লেতনা হা·ম্মা, জেদাক্কে না·সং বিসংনা খা·দংআ।
48004018	খাকখেৎখো মিকসংএ খা·দংনা নাংআ। আংআ না·সংও দংজোকনোসান হং·জা, ইন্দিবা ফাংনান খা·দংআ নাম্মা।
48004019	আংনি দেদ্রাং, জেওনা দিপ্পাৎ না·সং খ্রীষ্ট গিত্তা হং·জানুয়া উয়োনা দিপ্পাৎ দা·আবা আংআ না·সংনি গিম্মিন বি·সা বা·আ গিত্তা দুকখো চাক্কিংজক।
48004020	আংআ ইন্দাকে হা·সিকিংআ, ইয়া চিঠি চক্কাখো দন্নে দা·আওন আংআ না·সংচা রি·য়াংএ না·সংমুং খু·সুক আগান্না, মুয়ানা না·সংনি গিম্মিন আংআ মুয়াখো দাকনুয়া উখো হা·আইনা মান·জাংজক।
48004021	না·সং জেরাং নিয়ামনি নিং·আও দংনা হা·ম্মিংআ, না·সং আংনা দে আগানে নি, নিয়াম জেখো আগানা উখো না·সং খিন্নানা মান·জামা?
48004022	শাস্ত্রও চক্কা দংআ অব্রাহামনি দেফান্থি সাকগ্মি দংআমিং, বিসংওনি সাকসানি মা·গিবা সাকসা নকখলমিং আরো দা·আও সাকসানি মা·গিবা অব্রাহামনি চং·মত জাকগিত্তেলগিবা জিকমিং।
48004023	উয়া নকখল মিচিকনি বি·সা ইন্দাকারিন আৎচিয়ামিং, ইন্দিবা জাকগিত্তেলগিবা জিকনি বি·সাদে ইসলনি খু·রাচাক্কানি হা·সেল আৎচিয়ামিং।
48004024	আংআ থসুসাএ ইয়া খাৎথারাংখো আগানিংজক। ইয়া সাকগ্মি মিচিকচা গি·গ্মি খু·রাচাক্কাখো আগানানি হং·আ। গি·সাদে সিনাই হা·ব্রিওনি রি·বাআ আরো উয়া উনি নিং·আও মান্দিখো নকখল হং·না রা·আংজক। ইয়ান উয়া নকখল হাগার।
48004025	আরব হা·সংনি সিনাই হা·ব্রিখো হাগার ইন্নে হা·আইয়া। হাগার দা·আওনি যিরূশালেমনি বিমাং গিত্তাবা হং·আ, মুয়ানা যিরূশালেম বিনি দেদ্রাংখো রা·এ নকখল হং·জক।
48004026	ইন্দিবা জেআন সালগিনি যিরূশালেম, বিয়াদে জাকগিত্তেলগিবা হং·আ; বিয়ান আনচিংনি মা·গিবা।
48004027	রংথালগিবা শাস্ত্রও চক্কা দংআ, “ও সা·গ্রি মিচিক, মামুং সালোবা জেনি বি·সা হং·খুজা, না·আ খুসি হং·এ গীত রিং·বো; না·আ, মামুং সালোবা জেআন বি·সা বা·আনি দুকখো মান·খুজা, না·আ চ্রিকফ্রেতে গীত রিং·বো, খুসি হং·এ চ্রিকবো; মুয়ানা জেনি সেগিবা দংআ বিনা বাত্তে সেগিবা দংগিজানি বাং·এ বি·সা হং·নুয়া।”
48004028	জংআদারাং, না·সং ইসহাক গিত্তান ইসলনি খু·রাচাক্কানি গিম্মিন আৎচিজক।
48004029	ইন্দিবা উয়া সময়ও ইন্দাকারি আৎচিগিবা গিসিক রংথালগিবানি বিলচা আৎচিগিবাখো গিচ্চিয়েতনুয়ামিং। আরো দা·আওবা ইন্দাকেন হং·ইংজক।
48004030	ইন্দিবা রংথালগিবা শাস্ত্র মুয়াখো আগানা? রংথালগিবা শাস্ত্র ইন্দাকে আগানা, জেদাক্কে নকখল মিচিক আরো বিনি দেফান্থিখো রং·খাত্তেতা, মুয়ানা নকখল মিচিকনি দেফান্থি মামুং দাক্কেবা জাকগিত্তেলগিবা জিকনি দেফান্থিমুং গামরাংখো মান·রিকগিবা হং·না মান·জা।
48004031	জংআদারাং, ইন্দাকোদে নিকনা মা·ন্নিংজক, আনচিংদে নকখল মিচিকনি বি·সা হং·জা, বাত্তেসা আনচিং জাকগিত্তেলগিবা জিকনি বি·সা হং·আ।
48005001	খ্রীষ্ট আনচিংখো জাকগিত্তেল দাকজক জেদাক্কে আনচিং জাকগিত্তেল দংনা মা·ন্না। উনি গিম্মিন না·সং খেম·খেম দংবো, দারাংবা জেদাক্কে না·সংখো দা·আবা নকখল থারিনা মান·জা।
48005002	আংআ পৌল না·সংনা আগানিংজক, খিন্নাবো-না·সংখো বিগিল রাত্তান হং·ওদে না·সংচা খ্রীষ্টনি মামুং দাম দংজা।
48005003	আংআ দা·আবা গিম্মিকচা ইন্দাকে সাক্ষি র·ন্নিংআ, জেনি বিগিল রাত্তা হং·আ বিয়া নিয়াম গিম্মিকখো মানিনা নাংআ।
48005004	না·সং জেরাং নিয়ামখো মানিয়ে ইসলনি রা·চাকগিবা হং·না হা·ম্মা না·সংদে খ্রীষ্টওনি দিংথাং হং·আংজক, ইসলনি খা·সাচাক্কাওনি জিত্তাংজক।
48005005	ইন্দিবা দোসগ্রি ইন্নে আনচিংখো রা·চাকনুয়া, ইয়া খা·দংআও বিবিরা·আচা গিসিক রংথালগিবাও আনচিং নিচাকে দংআ;
48005006	মুয়ানা জেরাং খ্রীষ্ট যীশুনি হং·আ, বিসংচা বিগিল রাত্তা বা রাতগিজানি মামুং দামআন দংজা, বাত্তেসা জে বিবিরা·আ খা·সাচা কাম দাক্কা উয়া বিবিরা·আন চং·মত হং·আ।
48005007	না·সংদে নাম্মেদাক্কেন রি·ইংআমিং; ইন্দাকোদে বিবিখো মানিয়ে দংনা না·সংখো সা চাংফেংজক?
48005008	জে চানচিয়াখো না·সং মানিয়ে রা·জক, জেআন না·সংখো রিক্কামা উয়া ইসলওনি উরাং রি·বাজা।
48005009	অকখিসা মা·মাং ওয়ানথি থম·গিম্মিক ময়দাখো ফিং·এতা।
48005010	না·সংনি গিম্মিনো গিত্তেলনি সাক্কাও আংআ ইন্দাকে বিবিরা·আ, না·সং আরবা দিংথাং চানচিয়াখো রা·চাকজানুয়া। ইন্দিবা জেআন না·সংখো খেম·খেম দংনা রন·জাংআ, বিয়া জেআন হং·খানাবো, বিয়া বিনি শাস্তি মা·ন্নানিখো মা·ন্নুয়া।
48005011	জংআদারাং, দা·আওবা আংআ ইন্দাকে আগানফ্রাকোদে, মান্দিরাং বিগিল রাতনা নাংআ ইন্দাকোদে দা·আওবা মুয়ানা আংখো গিচ্চিয়েতিংজক? ইন্দাকোদে চিসলনি সাক্কাও খ্রীষ্টনি সিয়ানি চাংফেংআ দংজাজক।
48005012	জেরাং না·সংখো গোলমালও গাল্লিংআ, বিসং আন·থাংথাংখো খাসি দাক্কে গালখানা ইখো আংআ হা·ম্মা।
48005013	জংআদারাং, জাকগিত্তেল হং·না ইন্নেন ইসল না·সংখো রিক্কামজক। ইন্দিবা না·সংনি পাপ-বেওয়ালনি হা·সিকারাংখো চু·সকেতনা ইন্নে ইয়া জাকগিত্তেলখো দা·আ জাকখালাবো। উনাবাত্তে খা·সানি গিসিকখো রা·এ সাকসা সাকগিপ্পিননা দাকচাকে রন·বো,
48005014	মুয়ানা গিম্মিক নিয়ামখো রা·চাপে খাৎথা মিংসাও ইন্দাকে আগানানি হং·আ, “নাং·নি সংসুলনা আন·থাং গিত্তা খা·সাবো।”
48005015	ইন্দিবা না·সং সাকসা সাকগিপ্পিনমুং নিরিয়ো-গিসিয়োদে আরো মিকনেংগ্রিকওদে ইন্দাকোদে সিমসাকবো! ইন্দাকে দাক্কোদে না·সং সাকসা সাকগিপ্পিনখো ব·ন্নেতনুয়া।
48005016	আংনি আগানা ইয়ান- না·সং গিসিক রংথালগিবানি নিং·আও রি·বো। ইন্দাকোদে না·সং পাপ-বেওয়ালনি হা·সিকাখো চু·সকেতজানুয়া।
48005017	পাপ-বেওয়ালনি হাম·গিবা গিসিক রংথালগিবানি সাক্কাও আরো গিসিক রংথালগিবানি হাম·গিবা পাপ-বেওয়ালনি সাক্কাও হং·আ। পাপ-বেওয়াল আরো গিসিক রংথালগিবা সাকসা সাকগিপ্পিননি সাক্কাও ইন্নে না·সংনি দাকনা হা·ম্মাখো দা·আ দাক্কাবো।
48005018	না·সং গিসিক রংথালগিবাচান রি·ওদে না·সং নিয়ামনি নিং·আও হং·জা।
48005019	পাপ-বেওয়ালনি কামরাংখো নাম্মেদাক্কেন নিক্কা। উরাং হং·জক- স·বাকা, মারাং নাংআ, হা·সিগিজা,
48005020	মিত্তে বিমাংখো অলাখিয়া, যাদু মনতল দাক্কা, বোবিল দাক্কা, নিরিয়া-গিসিয়া, মাদ্দুয়া, খা·আওনাংআ, আন·থাংনাসান দাক্কা, মা·আৎগ্রিকা,
48005021	মিকনেংআ, চুফেক্কা, জেজাকে চু রিংআ, আরো ইন্দাকে বাং·এ দাক্কারাং। স্খাংও জেদাক্কে আংআ না·সংখো সিমসাকেতামিং দা·আওবা ইন্দাকেন আগানিংজক, জেরাং ইন্দাকে কাম দাক্কা ইসলনি সংনকও বিসংনি হা·দাম দংজানুয়া।
48005022	ইন্দিবা গিসিক রংথালগিবানি বিথি হং·জক- খা·সা, খুসি হং·আ, থম·থমা, চাকচিকানি গুণ, খা·সাচাক্কানি গিসিক, নামগিবা গিসিক, বিবিগিবা,
48005023	সনথল আরো আন·থাংখো বাম্মেতানি। ইরাংনি সাক্কাও নিয়াম দংজা।
48005024	জেরাং খ্রীষ্ট যীশুনি, বিসং বিসংনি পাপ-বেওয়ালখো উনি গিম্মিক নামগিজা হা·সিকাখো চিসলো দাৎখাপে ব·ন্নেতজক।
48005025	আনচিং গিসিক রংথালগিবাচা জাংগি মা·ন্নে দংওদে হাই, আনচিং গিসিক রংথালগিবানি নিং·আওন রি·না।
48005026	জেদাক্কে আনচিং বু·এ দাল·নিকজা আরো সাকসা সাকগিপ্পিনখো মাংমেংএতজা আরো মিকনেংজা।
48006001	জংআদারাং, না·সংও সাবা রাং·গিত্তিক পাপও গা·আকোদে, না·সং জেরাং গিসিক রংথালগিবানি নিং·আও রি·ইংআ না·সং বিখো দি·চাএ রা·বাবো। ইন্দাকোবা নম·বিয়া গিসিকখো রা·এ না·সং ইয়া কামখো দাকবো আরো আন·থাংনি গিম্মিন সিমসাকে দংবো, জেদাক্কে না·সংবা পাপও গা·আকজা।
48006002	না·সং সাকসা সাকগিপ্পিননি বোজাখো রিপ্পিএ রা·বো। ইন্দাকেন না·সং খ্রীষ্টনি নিয়ামখো মানিনা মা·ন্নুয়া।
48006003	মামুং হং·গিজান সাবা আন·থাংখো মংসংগিবা ইন্নে চানচিওদে বিয়া আন·থাংখো থকাইয়া।
48006004	গিম্মিকান আন·থাংনি কামখো পরীক্ষা দাক্কে নিখানা। ইন্দাকোদে গিপ্পিনমুং আন·থাংখো থসুসাগিজা বিনি আন·থাংনি কামনা বিয়া রাসং দাকনা মা·ন্নুয়া,
48006005	মুয়ানা গিম্মিকনিন আন·থাংথাংনি দাক্কানিখো দাকনা খ্রাআ।
48006006	ইসলনি খাৎথাখো জেনা স্খিয়েতা বিয়া জেদাক্কে বিনি স্খিয়েতগিবানা বিনি গিম্মিক নামগিবা বস'রাংনি বাকখো র·ন্না।
48006007	না·সং দা·আ ব্রাংআবো, ইসলমুং খাল· গিচ্চিয়া চলিজা; মুয়ানা জেআন জেখো গোনুয়া বিয়া উখোন রাতনুয়া।
48006008	পাপ-বেওয়ালখো খুসি দাক্কানি বিৎচ্রিখো গোওদে উয়োনি ব·ন্নানি বিথিখো মা·ন্নুয়া। ইন্দিবা গিসিক রংথালগিবাখো খুসি দাক্কানি বিৎচ্রিখো গোওদে উয়োনি ফাংনাজলনি জাংগিনি বিথিখো মা·ন্নুয়া।
48006009	জেদাক্কে আনচিং নাম্মা কামখো দাকজ্রিংএ নেং·বকজা, মুয়ানা উখো ওয়াতগিজা দাকজ্রিংওদে আনচিং থিক সময়ও উনি বিথিখো মা·ন্নুয়া।
48006010	চলখো মান·জোকনোন আনচিং জেদাক্কে গিম্মিকনা, মংসংদে ইসলনি নকনি মান্দিরাংনা নাম্মাখো দাক্কা।
48006011	নিবো, বাসিক দা·ল্লা অক্ষরও আংআ না·সংনা আন·থাংনি জাকচা চক্কিংজক।
48006012	জেরাং হা·ফালও আন·থাংখো নাম্মে ফিন্নিকনা হা·ম্মা বিসংআন না·সংখো বিগিল রাত্তেতখানা দাক্কিংআ। খ্রীষ্টনি চিসলনা বিসং জেদাক্কে সিনজেতাখো মান·জা উনি হা·সেলান বিসং ইন্দাকে দাক্কিংআ।
48006013	জেরাংনি বিগিল রাত্তা হং·জক বিসংবা নিয়ামখো মানিজা। ইন্দাকোবা বিসং না·সংনি বিগিল রাত্তাখো হা·ম্মা জেদাক্কে রাসং দাক্কে আগান্না মা·ন্না, না·সং বিসংনি দলও রি·বাজক।
48006014	গিত্তেল যীশু খ্রীষ্টনি চিসলনা আগ্রে আংআ জেদাক্কে দিংথাং মামুংওবা রাসং দাকজা। ইয়া চিসলোন হা·গিলসাক আংচা সিজক আরো আংআবা হা·গিলসাকচা সিজক।
48006015	বিগিল রাত্তা বা রাতজানি মামুং দামআন দংজা, খ্রীষ্টও গিত্তাল দাক্কে আৎচিয়ান দাল·বাতা খাৎথা হং·আ।
48006016	ইয়া নিয়ামও রি·গিবারাংনা, আগানস্খাওদে ইসলনি চং·মত ইস্রায়েলরাংনা বিয়া থম·থমাখো আরো খা·সাচাক্কাখো রন·খানা।
48006017	বন·চতাচা আগান্না, দারাংবা আংখো নেং·এতজাখানা, মুয়ানা যীশুখো দক্কানি চিনখো আংআ আন·থাংনি বে·এনো রা·বিতে রি·ইংজক।
48006018	জংআদারাং, আনচিংনি গিত্তেল যীশু খ্রীষ্টনি খা·সাচাক্কা না·সংনি খা·থংও দংখানা। আমেন।
49001001	আংআ পৌল ইসলনি হা·সিকাও খ্রীষ্ট যীশুনি সাকসা ওয়াত্তেতা হং·আ। ইফিষ সংজিলমাও জেরাং ইসলনি মান্দি হং·আ আরো খ্রীষ্ট যীশুখো বিবিরা·আ বিসংনা আংআ ইয়া চিঠিখো চক্কিংআ।
49001002	আনচিংনি ফাগিবা ইসল আরো গিত্তেল যীশু খ্রীষ্ট না·সংনা খা·সাচাকখানা আরো থম·থমাখো রন·খানা।
49001003	আনচিংনি গিত্তেল যীশু খ্রীষ্টনি ফাগিবা আরো ইসলনি রাসং হং·খানা। আনচিং খ্রীষ্টমুং নাংরিমজক ইন্নে সালগিনি গিসিকনি ফাত্তিয়াখো ইসল আনচিংনা রন·জক।
49001004	জেদাক্কে আনচিং ইসলনি মিক্রোনও রংথালগিবা আরো খাকখেৎগিবা হং·না মা·ন্না উনি গিম্মিন হা·গিলসাক হং·না স্খাংআন ইসল খ্রীষ্টও আনচিংখো বাচ্ছিয়ে রা·জক। বিনি খা·সানি গিম্মিন বিয়া খুসি হং·এ আন·থাংনি হা·সিকাও স্খাংআন ইন্দাকে থিক দাক্কামিং, যীশু খ্রীষ্টও বিনি বি·সা গিত্তা বিয়া আনচিংখো রা·চাকনুয়া।
49001006	বিয়া ইখো দাক্কামিং জেদাক্কে বিয়া বিনি দেফান্থিও ইন্দিনারি আনচিংনা খা·সাচাক্কা উনা বিখো রাসং দাক্কা।
49001007	ইসলনি বন·চাংগিজা খা·সাচাক্কা গিত্তাদে খ্রীষ্টমুং নাংরিমে বিনি হান·চিচা আনচিং জক্কাখো মান·জক, আগানস্খাওদে পাপওনি ক্ষেমা মান·জক।
49001008	ইয়া খা·সাচাক্কাখো ইসল বিনি হা·আইবাত্তামুং আরো বুদ্ধিমুং জাকস্রামে আনচিংনা রন·জক।
49001009	জেগিত্তা বিয়া হা·ম্মামিং আরো স্খাংআন খ্রীষ্টও থারিয়ে দনসোআমিং, উগিত্তান বিয়া বিনি নিং·থুয়া মিকসংআখো আনচিংনা আগানামিং।
49001010	বিয়া থারিয়ে দনসোআমিং, সাল চু·সকানি জা·মানো উয়া মিকসংআ গিত্তা কাম দাকনা ইন্নে বিয়া সালগিনি আরো হা·গিলসাকনি গিম্মিকখো আপসান দাক্কেতি খ্রীষ্টনি শাসননি নিং·আও রা·বানুয়া।
49001011	ইসল বিনি বিচালচা আন·থাংনি হা·সিকা গিত্তান গিম্মিক কামখো দাক্কা। বিনি মিকসংআ গিত্তা বিয়া স্খাংআন জেখো থারিয়ে দনসোআমিং উগিত্তান খ্রীষ্টও বিনি আন·থাংনি মান্দি হং·না বিয়া আনচিংখো বাচ্ছিয়ে রা·জক।
49001012	আনচিং জেরাং স্খাংআন খ্রীষ্টও খা·দংজক, উয়া আনচিংআন জেদাক্কে ইসলনি রাসংনা মিৎথেলা উনি গিম্মিনান বিয়া আনচিংখো বাচ্ছিয়ে রা·জক।
49001013	আরো না·সংবা বিবিনি খাৎথাখো, আগানস্খাওদে পাপওনি জক্কাখো মা·ন্নানি নাম্মা খাৎথাখো খিন্নাএ খ্রীষ্টখো বিবিরা·জক। খ্রীষ্টমুং নাংরিমজক ইন্নে ইসল বিনি খু·রাচাকগিবা গিসিক রংথালগিবাচা না·সংখো সীল সু·এ দনজক।
49001014	জেরাং ইসলনি আন·থাংনি গাম হং·আ বিসংনা বিয়া মিংসা মান·রিকানি বিলখো র·ন্না খু·রাচাকজক। বিসংখো জেওনা দিপ্পাৎ চু·গিম্মিক দাক্কে জক্কেৎজানুয়া উয়োনা দিপ্পাৎ উয়া মান·রিকানি বিলনি স্খাংগিবা বাক গিত্তা গিসিক রংথালগিবাখো বিসংনা রন·জক। আরো ইরাংচান ইসলনি রাসংনি মিৎথেলা হং·নুয়া।
49001015	ইনি গিম্মিন জেনসালো আংআ গিত্তেল যীশুনি সাক্কাও না·সংনি বিবিরা·আখো আরো ইসলনি গিম্মিক মান্দিরাংনা না·সংনি খা·সানি খাৎথাখো খিন্নাজক,
49001016	উনোনি মামুং সালোবা না·সংনা মিৎথেলাখো র·ন্না আংআ দনচাংখুজা।
49001017	বি·মিত্তিংও আংআ না·সংখো গুয়ালজা। আংআ বি·আ জেদাক্কে আনচিংনি গিত্তেল যীশু খ্রীষ্টনি ইসল, আগানস্খাওদে উয়া রাসংনি ফাগিবা না·সংনা গিসিকনি হা·আইয়ানি বিলখো র·ন্না, জেদাক্কে না·সং বিখো আরোবা নাম্মেদাক্কে হা·আইনা মা·ন্না।
49001018	আংআ আরোবা বি·না জেদাক্কে না·সংনি খা·থংনি মিক্রোন খুলিয়াংআ, জেদাক্কে বিনি রিক্কামানি গিম্মিন না·সংনি খা·থংও জেগিত্তা খা·দংআ উখো না·সং হা·আইনা মা·ন্না; আরো উমুং ইখোবা হা·আইবো, বিচা বিনি মান্দিরাং বাসিক দা·ল্লা গাম গিত্তা হং·আ আরো আনচিং জেরাং বিবিরা·গিবা হং·আ আনচিংনি খা·থংও বিনি বাসিক দা·ল্লা বিল কাম দাক্কিংআ। ইয়া উয়া আপসান বিলআন হং·আ,
49001020	জেচা বিয়া সিয়াওনিখো খ্রীষ্টখো থাংচাএতজক আরো সালগিও বিনি জাক্রাচানা আসংএতজক।
49001021	সালগিসাকো জেরাংনি জাক্কো গিম্মিক শাসন আরো বিলরাং দংআ বিসংখো বিয়া খ্রীষ্টনি নিং·আও দনজক। আরো জেনা জে বিমুংখোন দনখানা, উয়া ইয়া চাসংওন হং·খানা বা রি·বাগিবা চাসংওন হং·খানা, গিম্মিক বিমুংনি সাক্কাও খ্রীষ্টনি বিমুং দংআ।
49001022	গিম্মিকখো ইসল খ্রীষ্টনি জা·চক নিং·আও দনজক আরো বিনা গিম্মিকনি বিলখো রন·জক, আরো বিখোন মন্ডলীনি স্খু দাক্কে বাচ্ছিয়ে রা·জক।
49001023	ইয়া মন্ডলী চং·মতদে খ্রীষ্টনিন বে·এন। জেআন গিম্মিক গিত্তা গিম্মিকখো চু·সকেতা উয়া খ্রীষ্টনি চু·সকা হং·জক ইয়া মন্ডলী।
49002001	বামগিজানা আরো পাপনি হা·সেল না·সং সিগিবামিং।
49002002	হা·গিলসাকনি চানচিয়ারাং গিত্তা স্খাংদে না·সংবা উয়ানদাক্কে বামগিজা আরো পাপও রি·নুয়ামিং। জে গিসিক সিলগানি বিলগ্মাংরাংনি রাজা হং·আ উয়া গিসিক নামগিজাগিবা ইসলনা বামগিজাগিবা মান্দিরাংও কাম দাক্কা, আরো না·সং উয়া গিসিক জলজল রি·নুয়ামিং।
49002003	আনচিংবা দিমদাকান স্খাংদে আন·থাংথাংনি পাপ-বেওয়ালনি হা·সিকাখো চু·সকে উয়া মান্দিরাংমুং জাংগি মিৎথাংনুয়ামিং। পাপ-বেওয়ালওনি জে হা·সিকারাং আরো চানচিয়ারাং হং·খাতা উগিত্তা চিংআ কাম দাকনুয়ামিং। ইন্দাকা বেওয়ালনা চিংআবা গিপ্পিনরাং গিত্তা ইসলওনিখো শাস্তি মা·ন্না খ্রাগিবা হং·আমিং।
49002004	ইন্দিবা ইসল খা·সাচাক্কাও চু·সকগিবা হং·আ; বিয়া আনচিংখো নাম্মেন খা·সাআ।
49002005	ইনি গিম্মিন বামগিজানা আনচিংনি সিয়ে দংমিত্তিংও খ্রীষ্টমুং আনচিংখো বিয়া থাংচাএতজক। ইসলনি খা·সাচাক্কাচা না·সং পাপওনি জক্কাখো মান·জক।
49002006	আনচিং খ্রীষ্ট যীশুমুং নাংরিমজক ইন্নে ইসল আনচিংখো খ্রীষ্টমুং থাংচাএতি খ্রীষ্টমুংআন সালগিও আসংএতজক।
49002007	বিয়া ইন্দাকা কামরাংখো দাকজক জেদাক্কে বিয়া বিনি বন·চাংগিজা খা·সাচাক্কাখো রি·বাগিবা চাসংরাংনা ফিন্নিকনা মা·ন্না। বিয়া খ্রীষ্ট যীশুও আনচিংনা খা·সাচাক্কে জেখো দাকজক উয়োন বিনি ইয়া খা·সাচাক্কা ফারাকজক।
49002008	ইসলনি খা·সাচাক্কাও বিবিরা·আচা না·সং পাপওনি জক্কাখো মান·জক। না·সং আন·থাংচাদে ইয়া হং·জা, উয়া ইসলনিন র·ন্নানি হং·আ।
49002009	ইখো কামনি বিথি গিত্তা রন·জা, জেদাক্কে দারাংবা রাসং দাকনা মান·জা।
49002010	আনচিং ইসলনি জাকনি থারিগিবা হং·আ। ইসল খ্রীষ্ট যীশুমুং নাংরিমেতি আনচিংখো গিত্তাল দাক্কে থারিজক জেদাক্কে আনচিং নাম্মা কামখো দাক্কা। ইয়া নাম্মা কামখো বিয়া স্খাংআন থারিয়ে দন্নামিং, জেদাক্কে আনচিং উখো দাক্কে জাংগি মিৎথাংআ।
49002011	আৎচিয়া গিত্তাদে না·সং যিহূদী হং·জা। জাকচা বে·এনো জেরাংখো বিগিল রাতজক, আগানস্খাওদে জেরাং আন·থাংথাংখো বিগিল রাতগিবা মান্দি ইন্নে আগানে দংআ বিসং না·সংখো বিগিল রাতগিজা মান্দি ইন্নে আগানা।
49002012	গিসিক রা·রিকবো, স্খাংও না·সং খ্রীষ্টওনি দিংথাং দংআমিং; ইস্রায়েল জাতনি জে বিল দংআ না·সং উয়া বিলনি হা·ফালও দংআমিং; ইস্রায়েল জাতনা ইসল জে গি·সা গি·গ্মি খু·রাচাক্কাগ্মাং নিয়ামখো দাক্কামিং উমুং না·সংনি মামুং নাংরিমা দংজামিং; না·সংনি মামুং খা·দংআ দংজামিং; আরো ইয়া হা·গিলসাকো না·সং ইসলগ্রিন দংআমিং।
49002013	চেংও না·সং চে·ল্লাও দংআমিং, ইন্দিবা খ্রীষ্ট যীশুমুং নাংরিমজক ইন্নে না·সংখো দা·আও বিনি হান·চিচা সেফাংচানা রা·বাজক।
49002014	বিয়ান আনচিংনি থম·থমা হং·আ। যিহূদী আরো যিহূদী হং·গিজাগিবা ইয়া জাতগ্মিখো বিয়ান আপসান দাকজক। বিয়া বিনি চিসলো দাৎখাপগিবা বে·এনচা গি·য়েতা গিম্মিকখো আরো নিয়াম মাংগ্মাং মোশিনি নিয়ামনি বিলখো দি·গাল্লেতজক। ইন্দাকেন জে বোবিল দাকগিবা গিসিক ইয়া জাতগ্মিও দেয়াল গিত্তা চাদেংএ দংআমিং উখো বিয়া ফি·এ গালজক। বিয়া ইখো দাক্কামিং জেদাক্কে ইয়া জাতগ্মিচা বিয়া আন·থাংআন সাকসা গিত্তাল মান্দি থারিনা মা·ন্না, আরো ইন্দাকেন উয়া জাতগ্মিও জেদাক্কে থম·থমা দংআ।
49002016	ইয়াবা বিনি মিকসংআমিং, চিসলো সিয়ে উয়া জাতগ্মিখো বিয়া আপসান বে·এনো ইসলমুং দা·আবা নাংরিমেতা, মুয়ানা ইয়া জাতগ্মিও জে বোবিল গিসিক দংআমিং উখো বিয়া বিনি চিসলো সিয়াচা ব·ন্নেতজক।
49002017	না·সং জেরাং চে·ল্লাচা দংআমিং আরো বিসং জেরাং সেফাংও দংআমিং, দিমদাকচান বিয়া রি·বাএ থম·থমানি নাম্মা খাৎথাখো আগানফ্রাকামিং।
49002018	বিচান আপসান গিসিক রংথালগিবাচা ফাগিবাচা রি·য়াংআনি বিল আনচিংনি গিম্মিকনি দংআ।
49002019	ইনি গিম্মিন না·সংখো হা·আইগিজানিবা হং·জা, গিপ্পিন হা·সংনিবা হং·জা; ইন্দিবা ইসলনি মান্দিরাংমুং না·সংবা বিনি সংনকনি আরো বিনি নকনি মান্দি হং·জক।
49002020	ওয়াত্তেতারাং আরো আগানসোগিবারাং ফাংচাকানি হং·আ, আরো উয়া ফাংচাকানি দাল·গিবা রং·থি খ্রীষ্ট যীশু আন·থাং হং·আ। উয়া ফাংচাকানি সাক্কাওন না·সংখো রিকজক।
49002021	খ্রীষ্টমুং নাংরিমে দংআনি হা·সেল দালাননি বাক গিম্মিক আপসান হং·এ গিত্তেলনি দংআনি গি·সা রংথালা নক রিক্কা হং·ইংজক।
49002022	না·সং বিমুংআন নাংরিমজক আরো উনি গিম্মিন না·সংখোবা আপসান রিক্কিংজক, জেদাক্কে গিসিক রংথালগিবাচা না·সং ইসলনি দংআনি হা·দাম হং·না মা·ন্না।
49003001	ইনি গিম্মিন আংআ পৌল ইসলচা বি·ইংজক। না·সং জেরাং গিপ্পিন জাত হং·আ না·সংনান আংআ খ্রীষ্ট যীশুনি বন্দি হং·জক।
49003002	না·সং ইখো খিন্নাবিবিজকান, ইসল বিনি খা·সাচাক্কানি নিয়ামখো হা·আইএতানি কামখো আংনা ফাকওয়াতজক।
49003003	বিনি নিং·থুয়া মিকসংআখো বিয়া মংসংগিবা ফারাকাচা আংনা আগানজক, আরো ইনি গিম্মিনো আংআ না·সংচা অকখিসা খু·সুকচা চকজক।
49003004	খ্রীষ্টনি গিম্মিনো উয়া নিং·থুয়া মিকসংআখো হা·আইয়ানি বিল আংনি দংআ ইন্নে না·সং উখো পড়িজোকনো হা·আইনা মা·ন্নুয়া।
49003005	গিসিক রংথালগিবাচা উয়া নিং·থুয়া মিকসংআ দা·আও জেগিত্তা বিনি রংথালগিবা ওয়াত্তেতা আরো আগানসোগিবারাংচা ফারাকজক, চেংওনি মান্দিরাংচা উগিত্তা ফারাকজা।
49003006	উয়া নিং·থুয়া মিকসংআ হং·জক ইয়ান - নাম্মা খাৎথাচা গিপ্পিন জাতরাং খ্রীষ্ট যীশুমুং নাংরিমে যিহূদীরাংমুং আপসান চলখো মান·রিকগিবা হং·নুয়া, আপসান বে·এননি বাক হং·নুয়া, আরো আপসান খু·রাচাকগিবা ফাত্তিয়াখো মান·রিকগিবা হং·নুয়া।
49003007	ইসল বিনি দাল·বাতা বিলচা আংনা জেগিত্তা খা·সাচাকজক উয়া খা·সাচাক্কানি র·ন্নানি গিত্তা বিয়া আংনা নাম্মা খাৎথাখো আগানফ্রাকানি কামখো রন·জক।
49003008	ইসলনি গিম্মিক মান্দিনি গিসেপো আংনা বাত্তে চনবাতা সাকসাবা দংজা, ইন্দাকোবা খ্রীষ্টনি জে গামনি খাৎথাখো চু·গিম্মিক দাক্কে হা·আইনা মান·জা, গিপ্পিন জাতরাংচা উয়া গামনি নাম্মা খাৎথাখো হা·আইএতানি কামখো ইসল খা·সাচাক্কে আংনান রন·জক।
49003009	ইনা আগ্রে বিনি নিং·থুয়া মিকসংআখো বাদিকে দাক্কে কাম দাক্কেতনুয়া উখো ফারাকানি কামখোবা বিয়া আংনা রন·জক। গিম্মিকখো থারিগিবা ইসল বাসোকোনিন বিনি উয়া মিকসংআখো সিউল দাক্কে দন্নামিং।
49003010	বিয়া উখো দাক্কামিং জেদাক্কে খ্রীষ্টনি মন্ডলীও সালগিনি গিম্মিক শাসন দাকগিবা আরো বিলখো মান·রিকগিবারাংচা ফারাকগিবা ইসলনি হা·আইয়া দা·আও ফারাকা।
49003011	ইয়ান বিনি ফাংনাজলনি হা·সিকামিং, আরো উয়া হা·সিকাখো বিয়া আনচিংনি গিত্তেল খ্রীষ্ট যীশুও চু·সকেতজক।
49003012	খ্রীষ্টমুং নাংরিমে বিখো বিবিরা·আচা আনচিং ইসলনি মিকখাংও খেনমানগিজা চাদেংনা বিল মান·জক।
49003013	ইনি গিম্মিন আংআ মল·মলিংআ, না·সংনা আংআ দুকরাংখো চাক্কিংজক ইন্নে না·সং দা·আ খেনমানাবো, মুয়ানা না·সংনি রাসংনান উরাং হং·ইংজক।
49003014	সালগি আরো হা·গিলসাকনি গিম্মিক জাংগিগ্মাংরাংনি দিংথাং দিংথাং নকনি গিম্মিকখো জেনি দেদ্রাং ইন্নে রিক্কামা উয়া আপফানি মিকখাংও আংআ বি·না জা·স্খু দে·ম্মিংজক।
49003016	আংআ বি·না জেদাক্কে ইসলনি বন·চাংগিজা রাসং গিত্তা বিয়া না·সংনা ইন্দাকগিবা বিলখো র·ন্না জেদাক্কে গিসিক রংথালগিবাচা না·সংনি খা·থং বিল্লাকা,
49003017	আরো বিবিরা·আচা খ্রীষ্ট না·সংনি খা·থংখো চু·গিম্মিক মান·রিকা। আংআ আরোবা বি·না জেদাক্কে খ্রীষ্টনি খা·সাও না·সং জা·দিল সু·এ নাপ্পে খেম·খেমে দংআ,
49003018	আরো ইসলনি মান্দি গিম্মিকমুং না·সংবা ইখো হা·আইনা মা·ন্না, খ্রীষ্টনি উয়া খা·সানি মামুং গ্রো গিপ্পেং দংজা, মামুং সীমানা দংজা।
49003019	খ্রীষ্টনি উয়া খা·সাখো বুদ্ধিচা হা·আইনা মান·জা; ইন্দাকোবা আংআ বি·না জেদাক্কে না·সং উয়া খা·সাখো হা·আইনা মা·ন্না, জেদাক্কে ইসলনি গিম্মিক চু·সকাও না·সং চু·সকগিবা হং·আ।
49003020	আনচিংনি খা·থংও ইসলনি জে বিল কাম দাক্কা উয়া বিল গিত্তা বিয়া আনচিংনি হা·ম্মা আরো চানচিয়ানা বাত্তেবা বাং·এ দাকনা মা·ন্না।
49003021	খ্রীষ্ট যীশুও আরো মন্ডলীও চাসংওনি চাসংওনা দিপ্পাৎ ফাংনাজলনা ইসলনি রাসং হং·খানা। আমেন।
49004001	উনি গিম্মিন গিত্তেলনা বন্দি দংএ আংআ না·সংচা ইন্দাকে মল·মলিংজক, ইসল জেনি হা·সেল না·সংখো রিক্কামজক উনা খ্রাএ রি·বো।
49004002	না·সংনি গিসিক-বেওয়াল জেদাক্কে চু·গিম্মিক রিন্নকা আরো সনথল হং·আ। চাকচিকবো আরো খা·সানি গিসিকখো রা·এ সাকসা সাকগিপ্পিনখো চাকবো।
49004003	জে থম·থমা আনচিংখো নাংরিমেতজক উয়া থম·থমাচা গিসিক রংথালগিবানি রন·গিবা নাংরিমাখো রাক্ষিনা মংসংবাত্তে খ্রেংবো।
49004004	ইসল না·সংখো রিক্কামজক ইন্নে না·সংনি গিসেপো মিংসাসান খা·দংআ দংআ, গি·সাসান বে·এন দংআ, সাকসাসান গিসিক রংথালগিবা দংআ,
49004005	সাকসাসান গিত্তেল দংআ, মিংসাসান বিবিরা·আ দংআ, মিংসাসান রিপ্পলা দংআ,
49004006	আরো গিম্মিকনি ইসল আরো ফাগিবা সাকসাসান দংআ। বিয়ান গিম্মিকনি সাক্কাও; বিয়ান গিম্মিকনি গিসেপো আরো গিম্মিকনি খা·থংও দংআ।
49004007	ইন্দিবা খ্রীষ্ট জেদাক্কে থারিয়ে দনসোজক উয়া গিত্তাদে আনচিং গিম্মিকান মংসংগিবা খা·সাচাক্কাখো মান·জক।
49004008	রংথালগিবা শাস্ত্রও ইনি গিম্মিন চক্কা দংআ, বিয়া জেনসালো সালগিচানা গাদোজক, উনসালো বন্দিরাংখো রিম্মাংফাজক, আরো বিয়া মান্দিরাংনা বাং·এ র·ন্নানিখোবা রন·জক।
49004009	“বিয়া গাদোজক,” ইয়া খু·সুকওনি ইখোন হা·আইনা মান·জামা, খ্রীষ্ট হা·নিংআওনা হং·ওনবামিং?
49004010	জেআন হং·ওনবামিং বিয়ান গিম্মিকখো চু·সকেতনা দা·আবা সিলগানা বাত্তেবা সাক্কাচানা গাদোজক।
49004011	বিয়ান মিত্তাম মান্দিখো ওয়াত্তেতা, মিত্তামখো আগানসোগিবা, মিত্তাম মান্দিখো নাম্মা খাৎথাখো আগানফ্রাকগিবা আরো মিত্তামখো ফামং আরো স্খিএতগিবা দাক্কে বাচ্ছিয়ে রা·জক।
49004012	বিয়া ইরাংখো বাচ্ছিয়ে রা·জক জেদাক্কে ইসলনি মান্দি গিম্মিক বিনান দাকচাকে র·ন্না থারিসোআ আরো ইন্দাকে খ্রীষ্টনি বে·এন রিক্কা হং·আ।
49004013	ইনি মিকসংআ হং·জক, জেদাক্কে আনচিং গিম্মিকান ইসলনি দেফান্থিখো বিবিরা·এ আরো বিখো নাম্মেদাক্কে হা·আইনা মা·ন্নে আপসান হং·আ; আরো খ্রীষ্ট জেদাক্কে গিম্মিক গুণও চু·সকগিবা হং·আ, আনচিংবা জেদাক্কে উগিত্তান গিম্মিক গুণও চু·সকগিবা হং·আ। উনোদে আনচিং আরবা বি·সা গিত্তা দংজানুয়া।
49004014	মান্দিরাং নামগিজা বুদ্ধিচা গিপ্পিনরাংখো ব্রাংআ রামাচানা রা·আংনা জে ব্রাংগিবা স্খিয়াখো স্খিয়েতা, উয়া ব্রাংগিবা স্খিয়াও আনচিং বালওয়াও ফকফেকা গিত্তা ইচা-উচা দাকজানুয়া।
49004015	বাত্তেসা আনচিং খা·সানি গিসিকখো রা·এ খ্রীষ্টনি গিম্মিনো বিবিখো আগান্নুয়া আরো গিম্মিক গিত্তা দাল·রোরোএ খ্রীষ্ট গিত্তা হং·নুয়া। বিয়ান বে·এননি স্খুথং।
49004016	গিম্মিক বে·এনখো ইন্দাকে খাআ দংআ, জেদাক্কোদে বাক গিম্মিক আন·থাংথাংনি হা·দামও দংএ বে·এনমুং নাংরিমে দংআ। বাক গিম্মিক থিক দাক্কে কাম দাকমিত্তিংও বে·এন গিম্মিকান স্খুনি রি·দিলাও দাল·রোরোআ আরো খা·সাও আন·থাংখো রিক্কা।
49004017	ইনি গিম্মিন আংআ আগানিংজক, আরো গিত্তেলনি হং·এ মংসংবাত্তেন আগানিংজক- গিপ্পিন জাতরাং জেদাক্কে নামগিজা চানচিয়াও বিসংনি জাংগিখো মিৎথাংআ না·সং উগিত্তাদে জাংগিখো দা·আ মিৎথাংআবো।
49004018	বিসংনি গিসিক আন্দালাও গা·আকে দংআ। খা·থং রাক্কা ইন্নে বিসং ইসলনি গিম্মিনো মামুংখো হা·আইজা, আরো উনি গিম্মিন ইসলনি রন·গিবা জাংগিওনি বিসং বাং·এ চে·ল্লাও দংআ।
49004019	বিসংনি চানচিয়া গক্কা হং·জক, উনি হা·সেল খা·নামগিজা হা·সিকাখো রা·এ মারাং নাংগিবা গিম্মিক কামরাংখো দাকনা বিসং লাগামগ্রি হা·সিকাও আন·থাংথাংখো ওয়াত্তেতজক।
49004020	ইন্দিবা না·সংদে খ্রীষ্টনি গিম্মিনো ইন্দাকা স্খিয়াখো মান·খুজা।
49004021	না·সং বিনি গিম্মিন খিন্নামিং, আরো বিমুং নাংরিমে বিনি গিসেপো জে বিবি দংআ উগিত্তা স্খিয়াখো মা·ন্নামিং।
49004022	না·সং ইয়া স্খিয়াখো মা·ন্নামিং, না·সংনি গিৎচাম জাংগিনি গিৎচাম ‘আংআ’খো গিৎচাম বা·রা গিত্তান গালনা নাংনুয়া, মুয়ানা দাক্কামব্রুআ হা·সিকাচা উয়া গিৎচাম “আংআ” নাসিংজক।
49004023	উনি ফালো না·সংনি গিসিকখো ইসলচা গিত্তাল দাক্কে রিকখানা রন·বো,
49004024	আরো ইসলনি রন·গিবা গিত্তাল “আংআ”খো গিত্তাল বা·রা গিত্তান গানবো। বিবিনি দোসগ্রিচা আরো রংথালাচা ইয়া গিত্তাল “আংআ”খো ইসল গিত্তা থারিয়া হং·জক।
49004025	ইনি গিম্মিন না·সং বু·আখো ওয়াতবো আরো সাকসা সাকগিপ্পিনচা বিবিখো আগানবো, মুয়ানা আনচিং গিম্মিকান সাকসা সাকগিপ্পিনমুং নাংরিমা।
49004026	খা·আওনাংওদে উয়া খা·আওনাংআনি হা·সেল দা·আ পাপ দাক্কাবো; সাল নাপনা স্খাংআন না·সংনি খা·আওনাংআখো ওয়াতবো,
49004027	আরো শয়তাননা দা·আ চল র·ন্নাবো।
49004028	জেআন চা·উয়া বিয়া আরবা চা·উজাখানা, বাত্তেসা আন·থাংনি জাকচা খাকখেৎ দাক্কে কাম রিম·খানা জেদাক্কে দংগিজারাংনা র·ন্না গিত্তা বিনি মামুং দংআ।
49004029	না·সংনি খু·সুকওনি মামুং নামগিজা খাৎথা হং·খাতজাখানা, বাত্তেসা নাংআ গিত্তা গিপ্পিনখো রিকনা ইন্নে জেআন নাম্মা উয়ানদাক্কা খাৎথান হং·খাতখানা, জেদাক্কোদে উখো জেরাং খিন্নাআ উচা বিসংনি নাম্মা হং·আ।
49004030	না·সং ইসলনি গিসিক রংথালগিবাখো দা·আ দুক র·ন্নাবো, জেচা ইসল জক্কানি সালোনা দিপ্পাৎ না·সংখো সিল সু·এ দনজক।
49004031	মাংমেংআরাংখো ফিন্নিকা, খা·আওনাংআখো ফিন্নিকা, খা·আওনাংআ, চ্রিকে নিরিয়া-গিসিয়াখো, সাউইয়া-খা·চাআখো, আরো গিম্মিক মিকনেংআরাংখো না·সংচাখো চে·ল্লেতবো।
49004032	না·সং সাকসা সাকগিপ্পিননা খা·সাচাকবো, গিপ্পিননি দুকও দুক মান·ফাবো, আরো ইসল জেগিত্তা খ্রীষ্টও না·সংখো ক্ষেমা দাকজক উগিত্তা না·সংবা সাকসা সাকগিপ্পিনখো ক্ষেমা দাকবো।
49005001	ইসলনি খা·সাগিবা দেদ্রাং গিত্তা না·সং ইসল গিত্তা দাক্কে রি·বো।
49005002	খ্রীষ্ট জেদাক্কে আনচিংখো খা·সামিং আরো আনচিংনি গিম্মিন ইসলনা মিকসংএ সিম্মিলগিবা বলি গিত্তা আন·থাংখো হন·চাকামিং, উয়ানদাক্কেন না·সংবা খা·সানি রামাও রি·বো।
49005003	থি·ল্লেকা, মারাং নাংআ আরো মাদ্দুয়ানি খাৎথাখোবা জেদাক্কে না·সংনি গিসেপো খিন্নাজা, মুয়ানা ইসলনি মান্দিরাংনা ইন্দাকা খাৎথারাং খ্রাজা।
49005004	মামুং খ্রাচা·আনি বেওয়ালরাং আরো হং·গিজা-নাংগিজা আরো হা·সিগিজা ইনগিচ্চিয়া খাৎথারাং না·সংও হং·জাখানা, মুয়ানা ইরাংবা খ্রাজা। উনা বাত্তে না·সং ইসলখো মিৎথেলবো।
49005005	না·সং হা·আইয়ান, থি·ল্লেকগিবারাং, মারাং নাংগিবারাং আরো মাদ্দুগিবারাং, আগানস্খাওদে জেরাংখো মিত্তে বিমাং অলাখিগিবা ইন্নে আগান্না মা·ন্না খ্রীষ্টনি আরো ইসলনি সংনকো বিসংনি মামুং মান·রিকানি বিল দংজা।
49005006	বু·আ খাৎথারাংচা সাবা না·সংখো ব্রাংগিবা রামাচানা রিম্মাংজাখানা, মুয়ানা জেরাং মানিগিজা উয়া কামরাংখো দাক্কা ইসলনি শাস্তি বিসংনি সাক্কাও রি·বাআ।
49005007	ইন্দাকগিবা মান্দিরাংমুুং দা·আ নাংরিমাবো,
49005008	মুয়ানা স্খাংও না·সং আন্দালাও দংওবা দা·আওদে গিত্তেলমুং নাংরিমে সেং·আওনা রি·বাজক। সেং·আও চু·সকগিবা মান্দিনি জেগিত্তা রি·না নাংআ না·সং উগিত্তা রি·বো,
49005009	মুয়ানা জেআন নাম্মা, দোসগ্রি আরো বিবি উয়ান হং·জক সেং·আনি বিথি।
49005010	উনোদে না·সং থিকখেলে নিনা মা·ন্নুয়া বাগিবা কামরাংনা গিত্তেল খুসি হং·আ।
49005011	আন্দালানি বিথিগ্রি কামমুং না·সং দংজাখানা; উনা বাত্তে না·সং উরাংনি দোসখো ফিন্নিকে হন·বো
49005012	মুয়ানা মান্দিরাংনি সিউল দাক্কে দাকগিবা ইয়া কামরাংনি খাৎথাখো আগানাবা খ্রাচা·আনি হা·সেল হং·আ।
49005013	সেং·আচা মামুং কামনি দোসখো ফিন্নিকোদে উয়া ফারাকা,
49005014	মুয়ানা সেং·আন গিম্মিকখো ফারাকেতা। ইনি গিম্মিন রংথালগিবা শাস্ত্রও চক্কা দংআ, “ও থুয়ে দংগিবা মান্দি, চাখাতবো, সিয়াওনি থাংচাবো; উনোদে নাং·নি সাক্কাও খ্রীষ্ট সেং·আখো হ·ন্নুয়া।”
49005015	না·সং বাদিকে দাক্কে রি·ইংজক উনি বিদিংও নাম্মেদাক্কে চানচিএ নিবো। বুদ্ধিগ্রি মান্দিরাং গিত্তা রি·গিজা হা·আইগিবারাং গিত্তা রি·বো।
49005016	না·সংনি জাক্কো নাম্মা কামখো দাক্কানি জে চল দংআ উখো চু·গিম্মিক দাক্কে দাকবো, মুয়ানা ইয়া চাসংদে নামজা।
49005017	উনি গিম্মিন আগান্না, না·সং দা·আ বুদ্ধিগ্রি হং·আবো, বাত্তেসা গিত্তেলনি হা·সিকাখো হা·আইএ রা·বো।
49005018	দা·আ চুফেকগিবা হং·আবো, উনোদে বিংবাং হং·আংনুয়া। উনা বাত্তে চু·গিম্মিক দাক্কে রংথালগিবা গিসিকনি নিং·আও বাম্মে দংবো,
49005019	আরো গীতরাংনি গীতচা, মিৎথেলাচা আরো গিসিকনি গীতচা না·সং সাকসা সাকগিপ্পিনমুং খু·সুক আগানবো; না·সংনি খা·থংও গিত্তেলনা মিংএ গীত রিং·বো।
49005020	ফাংনান গিম্মিকনা আনচিংনি গিত্তেল যীশু খ্রীষ্টনি বিমুংও ফাগিবা ইসলখো মিৎথেলবো।
49005021	খ্রীষ্টখো অলাখিয়ানি গিম্মিন না·সং সাকসা সাকগিপ্পিননা বামবো।
49005022	না·সং জেরাং জিক হং·আ, গিত্তেলখো মানিয়ে রি·য়ানি চিন গিত্তা না·সং আন·থাংথাংনি সেগিবানা বাম্মে দংআখো মানিয়ে রা·বো,
49005023	মুয়ানা খ্রীষ্ট জেদাক্কে মন্ডলীনি স্খোথং হং·আ, আগানস্খাওদে বিনি বে·এননি স্খু, উয়ানদাক্কে সেগিবাবা জিকথাংনি স্খু হং·আ। ইনা আগ্রেবা খ্রীষ্টন ইয়া বে·এননি জক্কেৎগিবা হং·আ।
49005024	আরো মন্ডলী জেগিত্তা খ্রীষ্টনি নিং·আও বাম্মে দংআ উগিত্তা জিকবা গিম্মিক বিদিংও সেথাংনি নিং·আও বাম্মে দংনা খ্রাআ।
49005025	না·সং জেরাং সেগিবা হং·আ, খ্রীষ্ট জেদাক্কে মন্ডলীনা খা·সামিং আরো উনি গিম্মিন আন·থাংখো হন·চাকামিং উয়ানদাক্কে না·সংবা গিম্মিকান জিকথাংনা খা·সাবো।
49005026	খ্রীষ্টনি মিকসংআ ইয়ান জেদাক্কে বিয়া মন্ডলীখো রংথালেতনা বিনি খাৎথাচা চিও সু·গালে রাসংগ্মাং অবস্থাও আন·থাংনি মিকখাংও রা·বানা মা·ন্না। উয়া সময়ও মন্ডলীও মামুং মারাং নাংআনি চিন বা উয়ানদাকগিবা মামুং দংজানুয়া, বাত্তেসা উয়া রংথালা আরো খাকখেৎ হং·নুয়া।
49005028	সেগিবা জেদাক্কে বে·এনথাংনা খা·সাআ উয়ানদাক্কেন বিনি জিকথাংনাবা খা·সানা খ্রাআ। জেআন আন·থাংনি জিকনা খা·সা বিয়াদে আন·থাংনান খা·সা।
49005029	দারাংবা আন·থাংনি বে·এনখো মিৎচিজা, বাত্তেসা বিয়া বিনি বে·এনখো জিল্লা আরো যতন রা·আ। উয়ানদাক্কেন খ্রীষ্টবা বিনি মন্ডলীখো যতন রা·আ,
49005030	মুয়ানা আনচিং বিনি বে·এননি বাক হং·আ।
49005031	রংথালগিবা শাস্ত্রও চক্কা দংআ, “ইনি গিম্মিনান মান্দি মা·খো-ফাখো ওয়াত্তে বিনি জিকথাংমুং আপসান হং·এ দংনুয়া আরো বিসং সাকগ্মি বে·এন গি·সান হং·নুয়া।”
49005032	ইয়া মিংসা নিং·থুয়া খাৎথা-ইন্দিবা চং·মতদে আংআ খ্রীষ্ট আরো বিনি মন্ডলীনি খাৎথাখো আগানিংআ।
49005033	ইন্দিবা উয়া খাৎথারাংদে দংখানাবো। না·সং গিম্মিকান জিকথাংখো আন·থাং গিত্তা খা·সাবো, আরো জিকবা জেদাক্কে সেথাংখো মান্দিরা·আ।
49006001	দেদ্রাং, গিত্তেল জেগিত্তা হা·ম্মা উগিত্তান না·সং মা·আ-ফাখো মানিয়ে রি·বো, মুয়ানা উয়ানদাক্কেন হং·না নাংআ।
49006002	রংথালগিবা শাস্ত্রও স্খাংগিবা গি·য়েতামুং জে খু·রাচাক্কা দংআ উয়া ইয়ান- “নাং·নি মা·আ-ফাখো মান্দিরা·বো,
49006003	জেদাক্কে নাং·নি নাম্মা হং·আ আরো না·আ বাং·আ সালনা দিপ্পাৎ ইয়া হা·গিলসাকো থাংএ দংনা মা·ন্না।”
49006004	না·সং জেরাং ফাগিবা, না·সং না·সংনি দেদ্রাংখো দা·আ মাংমেংএতাবো, বাত্তেসা গিত্তেলনি শাসন আরো স্খিয়াও বিসংখো মান্দি দাকবো।
49006005	না·সং জেরাং নকখল, না·সং জেদাক্কে খ্রীষ্টখো মানিয়া উয়ানদাক্কে খেন্না আরো মান্দিরা·আমুং খা·থংওনি না·সংনি ইয়া হা·গিলসাকনি নকগিবারাংখো মানিবো।
49006006	মান্দিখো খুসি দাক্কানি গিসিকখো রা·এ না·সংনি নকগিবারাংনি মিকখাংওসান বিসংখো দা·আ মানিয়াবো, উনা বাত্তে খ্রীষ্টনি নকখল হং·এ ইসলনি হা·সিকাখো মানিয়ে না·সং নকগিবারাংখো মানিবো।
49006007	জেদাক্কোদে না·সং মান্দিনা দাকচাকে রন·জা ইন্দিবা গিত্তেলনাসা দাকচাকে র·ন্না উয়ানদাক্কে খুসি হং·এ না·সংনি নকগিবানা দাকচাকে রন·বো, মুয়ানা না·সং হা·আইয়ান,
49006008	গিম্মিকান বিনি গিম্মিক নামগিবা কামরাংনা গিত্তেলচাখো বকসিসখো মা·ন্নুয়া- উয়া নকখলান হং·খানা, আরো জাকগিত্তেলগিবান হং·খানা।
49006009	না·সং জেরাং নকগিবা, না·সংবা না·সংনি নকখলরাংমুং উয়ানদাক্কে দাকবো। বিসংখো খেন্নেতাখো ওয়াতবো, মুয়ানা না·সংদে হা·আইয়ান, বিসংনি আরো না·সংনি গিত্তেল আপসান আরো বিয়া সালগিচা দংআ; বিনি মিক্রোনও গিম্মিকান আপসান হং·আ।
49006010	বন·চতাও আগান্না, গিত্তেলমুং নাংরিমে বিনিন রন·গিবা বিলও বিল্লাকগিবা হং·বো।
49006011	দাকগ্রিকনা ইন্নে ইসলনি রন·গিবা গিম্মিক গান্না-চিন্নাখো গানবো, জেদাক্কে না·সং শয়তাননি দিমদাক চালাকিনি সাক্কাও বিল্লাকে চাদেংনা মা·ন্না।
49006012	আনচিংনি ইয়া দাকগ্রিকা মান্দিনি সাক্কাওদে হং·জা, বাত্তেসা উয়া আন্দালানি সংনকখো শাসন দাকগিবা আরো বিলখো মান·রিকগিবারাংনি সাক্কাও, আন্দালা হা·গিলসাকনি বিল্লাকগিবা গিসিকরাংনি সাক্কাও, আরো সিলগানি গিম্মিক গিসিক নামগিজাগিবারাংনি সাক্কাও।
49006013	উনি গিম্মিন না·সং দাকগ্রিকনা ইন্নে ইসলনি রন·গিবা গিম্মিক গান্না-চিন্নাখো গান্নে রা·বো, জেদাক্কে শয়তান জেনসালো রি·বানুয়া উনো না·সং বিখো চাংফেংনা মা·ন্না আরো গিম্মিকখো ব·ন্নেতি চাদেং খেম·খেমে দংনা মা·ন্না।
49006014	ইনি গিম্মিন বিবিচা খাংখারিখো খাএ, চেলখো রাক্ষিনা ইন্নে খাকখেৎ জাংগিচা চেলখো ফিনদাপে,
49006015	আরো থম·থমানি নাম্মা খাৎথাখো আগানফ্রাকনা ইন্নে জা·চকখো থারিসোএ চাদেংএ দংবো।
49006016	ইনা আগ্রে বিবিরা·আনি সিপখোবা দি·এ রা·বো; উয়া সিপচা না·সং শয়তাননি গিম্মিক চিং·গিবা তীরখো খিম্মিতে গালনা মা·ন্নুয়া।
49006017	স্খুখো রাক্ষিনা ইন্নে ইসলনি রন·গিবা জক্কেতাখো স্খুও র·ন্নে গিসিক রংথালগিবানি মি·ল্লামখো, আগানস্খাওদে ইসলনি খাৎথাখো রা·চাকবো।
49006018	গিসিক রংথালগিবাচা রি·এ গিসিকো ফাংনান বি·বো। ইনি গিম্মিন মিকরাকে দংএ ইসলনি গিম্মিক মান্দিরাংনা ফাংনান বি·আরি দংবো।
49006019	আংনাবা বি·বো জেদাক্কে আংনি খাৎথা আগানমিত্তিংও ইসল আংনা ইন্দাকা খু·সুকখো র·ন্না জেদাক্কোদে আংআ খেনমানগিজা বিনি রন·গিবা নাম্মা খাৎথানি নিং·থুয়া খাৎথারাংখো আগানফ্রাকনা মা·ন্না।
49006020	ইয়া নাম্মা খাৎথাখো আগানফ্রাকনা ইন্নে আংখো জেংজুলচা খাএ দন্নোবা আংআ খ্রীষ্টনি সা·গ্রেনি কামখো দাক্কিংজক। বি·বো জেদাক্কে জেলো দংএ জেগিত্তা উয়া নাম্মা খাৎথাখো আংনি আগানফ্রাকনা নাংআ উগিত্তা খেনমানগিজা উখো দাকনা মা·ন্না।
49006021	আংআ বাদিকে দংআ আরো আংনি সাল বাদিকে রি·য়াংইংজক উখো খা·সাগিবা জং আরো গিত্তেলনি বিবিরা·না খ্রাগিবা দাকচাকে রন·গিবা তুখিকচাখো হা·আইনা মা·ন্নুয়া।
49006022	জেদাক্কে না·সং চিংনি গিম্মিন হা·আইনা মা·ন্না আরো বিয়া জেদাক্কে না·সংখো খা·দংএতনা মা·ন্না উনি গিম্মিনান আংআ বিখো না·সংচা ওয়াত্তেতজক।
49006023	ফাগিবা ইসল আরো গিত্তেল যীশু খ্রীষ্ট জংআদারাংনা থম·থমা, বিবিরা·আ আরো খা·সাখো রন·খানা।
49006024	আনচিংনি গিত্তেল যীশু খ্রীষ্টনা জেরাংনি খা·সাআ খেম·খেম দংআ বিসং গিম্মিকনি সাক্কাও ইসলনি খা·সাচাক্কা দংখানা।
50001001	তীমথিয় আরো আংআ পৌল- চিংআ খ্রীষ্ট যীশুনি নকখল হং·আ। খ্রীষ্ট যীশুমুং নাংরিমগিবা ইসলনি জে মান্দিরাং ফিলিপী সংজিলমাচা দংআ চিংআ বিসংচা আরো বিসংখো নিরক্ষিগিবারাংচা আরো বিসংনা দাকচাকে রন·গিবারাংচা চক্কিংজক।
50001002	আনচিংনি ফাগিবা ইসল আরো গিত্তেল যীশু খ্রীষ্ট না·সংনা খা·সাচাকখানা আরো থম·থমাখো রন·খানা।
50001003	আংআ না·সংখো গিসিক রা·আ দিপ্পাতান আংনি ইসলখো মিৎথেলা।
50001004	না·সংনা বি·মিত্তিংও আংআ ফাংনান খুসি হং·এ বি·এ দংআ,
50001005	মুয়ানা যীশু খ্রীষ্টনি গিম্মিনো নাম্মা খাৎথাখো আগানফ্রাকানি কামনা না·সং স্খাংওনি দা·আওনা দিপ্পাৎ আংনা দাকচাকে রি·বাংজক।
50001006	আংনি ইন্দাকা বিবিরা·আ দংআ, না·সংনি খা·থংও জেআন নাম্মা কামখো দাকনা হা·বাচেংজক বিয়া খ্রীষ্ট যীশুনি রি·বানি সালোনা দিপ্পাৎ উখো দাক্কে ব·ন্নেতনুয়া।
50001007	না·সং দিমদাকনা আংনি চানচিয়া ইন্দাকে হং·আন খ্রাআ, মুয়ানা না·সং আংনি খা·সাগিবা হং·আ। আংআ জেলো দংনা বা নাম্মা খাৎথানা চাক্কে চাদেংএ উনি বিবিখো ফিন্নিকনা, উনি হা·সেল না·সং দিমদাকান আংমুং ইসলনি খা·সাচাক্কাখো মান·রিকফাগিবা হং·আ।
50001008	খ্রীষ্ট যীশুনি খা·সাখো খা·থংও দন্নে আংআ না·সংখো বাসিক খা·সাআ উনি সাক্ষি ইসল হং·আ।
50001009	আংআ বি·না জেদাক্কে না·সংনি খা·সাআ হা·আইয়ামুং আরো বিচাল-বুদ্ধিমুং আপসান হং·এ বাড়িরিকরিকা।
50001010	ইন্দাকোদে নামবিবিয়াখো না·সং হা·আইচাকে বাচ্ছিয়ে রা·না মা·ন্নুয়া। উনোদে না·সং যীশু খ্রীষ্টও খাকখেৎ জাংগিনি বিথিচা চু·সকে খ্রীষ্টনি রি·বানি সালোনা দিপ্পাৎ খাকখেৎ আরো দোসগ্রি দংনা মা·ন্নুয়া, আরো ইনি হা·সেল ইসলনি রাসং আরো মিৎথেলা হং·নুয়া।
50001012	জংআদারাং, আংআ হা·ম্মা জেদাক্কে না·সং ইখো হা·আইনা মা·ন্না, আংনি সাক্কাও জেরাং হং·জক উনি হা·সেল নাম্মা খাৎথাখো আগানফ্রাকানি কাম আরোসা বাতরিকরিকাংজক।
50001013	আরো উনি হা·সেল ইনি রাজানি সিপাইরাং আরো গিপ্পিনরাং হা·আইনা মান·জক, খ্রীষ্টনি গিম্মিনান আংআ বন্দি হং·এ দংইংজক।
50001014	ইনা আগ্রে আংনি ইন্দাকে বন্দি হং·এ দংআনি গিম্মিন বাং·আ জংআদারাং গিত্তেলনি সাক্কাও আরোসা বাং·এ sl;daফাংচাকনা স্খিজক আরো উনি গিম্মিনান বিসং খেনচাকগিজা ইসলনি খাৎথাখো আগানফ্রাকনা আরোসা ফাস্রাংজক।
50001015	বিসংনি গিসেপো সাবা সাবা মিকনেংআখো আরো মা·আৎগ্রিকানি গিসিকখো রা·এ খ্রীষ্টনি গিম্মিন আগানফ্রাকা, দা·আবা গিপ্পিনরাংদে নাম্মাখো মিকসংএন উখো দাক্কা।
50001016	ইয়া মান্দিরাংনি গিসিকো খা·সাআ দংআ ইন্নেন বিসং খ্রীষ্টনি গিম্মিনো আগানফ্রাকা, মুয়ানা বিসং ইখো হা·আইয়া, নাম্মা খাৎথানা চাদেংএ খাৎথা আগান্না ইন্নেন আংখো দনজক।
50001017	ইন্দিবা উয়া স্খাংগিবা দলনি মান্দিরাং আন·থাংথাংনি নাম্মানা খ্রীষ্টনি গিম্মিন আগানফ্রাকে দংআ, নামগিবা মিকসংআখো রা·এ উখো দাকজা। বিসং চানচিয়া, ইনি হা·সেল আংনি বন্দি দংআ অবস্থাও বিসং আংখো দুক র·ন্না মা·ন্নুয়া।
50001018	ইন্দিবা উনি হা·সেল মুয়া হং·আ? চং·মত খাৎথা হং·জক, ইনি গিম্মিন জেদাক্কেন হং·খানা খ্রীষ্টখো আগানফ্রাকা হং·ইংজক- উয়া দাকমিকনা মিকসংএন হং·খানা আরো নাম্মাখো মিকসংএন হং·খানা; আরো উনান আংআ খুসি হং·আ। আংনি ইয়া হান·সেংআ মামুং সালোবা বন·জানুয়া,
50001019	মুয়ানা আংআ হা·আইয়া, আংনি সাক্কাও জেরাং হং·জক উনি বন·চতগিবা বিথি হং·নুয়া আংনি জক্কা; আরো উয়া না·সংনি বি·আচা আরো যীশু খ্রীষ্টনি গিসিকনি দাকচাকাচান হং·নুয়া।
50001020	আংনি বিবিরা·আ খেম·খেম দংআ, আংআ মামুংনান খ্রাচা·জানুয়া বাত্তেসা আংআ বাং·এ ফা·আনুয়া, স্খাংও আংনি গিসেপো খ্রীষ্টনি রাসং জেদাক্কে ফারাকামিং উয়ানদাক্কে দা·আওবা ফারাকনুয়া-আংআ থাংএবা দং বা সিয়েবা দং;
50001021	মুয়ানা আংনা জাংগি হং·জক খ্রীষ্ট আরো সিয়া হং·জক মান·দাপা।
50001022	ইন্দিবা আংআ থাংএন দংওদে উয়া আংখো ইন্দাকগিবা মিংসা কামনা চল দাক্কে র·ন্নুয়া জেও বাং·এ বিথি হং·আ। বাগিবাখো আংআ বাচ্ছিয়ে রা·নুয়া উখো হা·আইজা।
50001023	সামগ্মিআন আংখো সাল্লিংজক। আংআ সিয়ে খ্রীষ্টমুং দংনা হা·ম্মা, মুয়ানা উয়ান বাং·এ নাম্মা।
50001024	ইন্দাকোবা না·সংনা আংনি আরোবা বাং·এ থাংএ দংনা নাংআ।
50001025	আংআ থাংএ দংনুয়া ইখো আংআ হা·আইবিবিয়া আরো না·সং দিমদাকমুংআন দংনুয়া, জেদাক্কে না·সংনি বিবিরা·আ বাং·আংআ আরো উনোদে না·সং খুসি হং·আ।
50001026	উনি গিম্মিন না·সংওনা দা·আবা রি·বানি হা·সেল না·সং খ্রীষ্ট যীশুও আংখো রা·এ হান·সেংবিনুয়া।
50001027	দাল·বাতা খাৎথা ইয়ান, ইন্দাকফিল্লে না·সং না·সংনি জাংগিখো থাংএতা জেআন খ্রীষ্টনি গিম্মিনো নাম্মা খাৎথানা খ্রাআ। ইন্দাকোদে আংআ আন·থাং রি·বাএ না·সংখো নিআ বা চে·ল্লাওনি না·সংনি খাৎথাখো খিন্নাআ, আংআ হা·আইনুয়া, না·সং গিসিকো আপসান হং·এ চাদেংএ খেম·খেমে দংআ আরো জে বিবিরা·আ নাম্মা খাৎথাচা রি·বাআ উনি গিম্মিন আপসান হং·এ কাম দাক্কিংজক।
50001028	জেরাং না·সংনি বোবিল দাক্কে দংআ বিসংনি মামুংনা না·সং দা·আ খেন্নাবো। ইয়োন নিকনা মা·ন্নুয়া, বিসং ব·ন্নাংইংজক আরো না·সং জক্কাখো মা·ন্না রি·য়াংইংজক; আরো ইয়া জক্কা ইসলচানিন রি·বাআ।
50001029	না·সংনা খা·সাচাকজক জেদাক্কে খ্রীষ্টখোসান না·সং বিবিরা·আ ইন্দাকে হং·জা, উনি গিম্মিন দুকখোবা চাকনা মা·ন্না।
50001030	স্খাংও না·সং জেদাক্কে আংনি দুক চাক্কাখো নিকজক আরো দা·আওবা উনি গিম্মিন জেখো খিন্নাংজক, না·সংবা উয়ানদাকগিবা দুকও গা·আকজক।
50002001	ইন্দাকোদে খ্রীষ্টমুং নাংরিমানি গিম্মিন খা·দংএতাখো মা·ন্নোদে, খ্রীষ্টনি খা·সানি গিম্মিন খা·নাম্মেতাখো মা·ন্নোদে, গিসিক রংথালগিবা আরো না·সংনি গিসেপো নাংরিমা দংওদে, না·সংনি খা·থংও খা·সাচাক্কা দংওদে,
50002002	উনো ইন্দাকে না·সং আংনি হান·সেংআখো চু·সকেতবো- না·সং দিমদাকনি গিসিক আপসান হং·খানা, না·সং সাকসা দা·আও সাকসানা খা·সাবো আরো গিসিকো আপসান হং·বো।
50002003	আন·থাংনাসান মান·দাপনা খা·দংএ বা গাং·বিংএ মামুংখো দা·আ দাক্কাবো, বাত্তেসা রিন্নকে গিপ্পিনখো আন·থাংনা বাত্তে দাল·নিকবো।
50002004	আন·থাংখোসান রা·এ দা·আ দংআবো, বাত্তেসা সাকসা সাকগিপ্পিননা চানচিবো।
50002005	খ্রীষ্ট যীশুনি জে গিসিক দংআমিং উয়া জেদাক্কে না·সংনি খা·থংওবা দংআ।
50002006	আসলদে বিয়া ইসলান হং·এ দংজক, ইন্দিবা ইসলমুং আপসান হং·এ দংনা বিয়া চানচিজাজক।
50002007	বাত্তেসা বিয়া নকখল হং·এ আরো মান্দি গিত্তা আৎচিয়ে আন·থাংখো দনজক।
50002008	ইনাআগ্রে মান্দিনি বিমাংখো রা·এ সিয়োনা দিপ্পাৎ, আরোবা, চিসলনি সাক্কাও সিয়োনা দিপ্পাৎ বাম্মে দংএ বিয়া আন·থাংখো চন্নিকজক।
50002009	ইসল ইনি গিম্মিনান বিখো গিম্মিকনা বাত্তে চু·য়াকাও দি·দোএতজক আরো ইন্দাকা মিংসা বিমুং রন·জক জেআন গিম্মিক বিমুংনা বাত্তে দাল·বাতা,
50002010	জেদাক্কে সালগিও, হা·গিলসাকো আরো হা·নিংআও জেরাং দংআ বিসং গিম্মিকান যীশুনি মিকখাংও জা·স্খু দে·ম্মা,
50002011	আরো ফাগিবা ইসলনি রাসংনা যীশু খ্রীষ্টআন গিত্তেল ইন্নে খু·রাচাক্কা।
50002012	আংনি খা·সাগিবা জংআদারাং, না·সংদে ফাংনান বাম্মে দংআ। উয়ানদাক্কে আংনি দংওসান হং·জা, ইন্দিবা মংসং দাক্কে দা·আও আংনি দংজামিত্তিংওবা না·সং অলাখিয়ে আরো খেনচাকে না·সংনি কামও ফিন্নিকবো, না·সং পাপওনি জক্কাখো মান·জক।
50002013	ইসল না·সংনি খা·থংও ইন্দাকে কাম দাক্কিংজক জেনি হা·সেল বিয়া জে কামও খুসি হং·আ উয়া কামখো দাকনা হা·সিকা আরো বিল না·সংনি হং·আ।
50002014	না·সং জিচাকগিজা আরো জিগ্রিকগিজা গিম্মিকখো দাকবো, জেদাক্কে না·সং দোসগ্রি আরো খাকখেৎ হং·না মা·ন্না আরো ইয়া চাসংনি গিসিকগ্রি আরো নামগিজা বেওয়ালনি মান্দিরাংনি জাংচিও ইসলনি খ্রাগিবা বি·সা হং·না মা·ন্না। উয়া মান্দিরাংনি মিকখাংও না·সংদে জাংগি হন·চাকগিবা খাৎথাখো ফারাকে ইয়া হা·গিলসাকো আস্কি গিত্তা থেং·সুএ দংআ। ইন্দাকোদে জেনসালো খ্রীষ্ট রি·বানুয়া উনিসালো আংআ ইখো রা·এ রাসং দাকনা মা·ন্নুয়া, আংনি খ্রেংআ আরো বিমচিপা নাসি-নাদা হং·জাজক।
50002017	জে বিবিরা·আনি বলিচা না·সং ইসলখো অলাখিয়া উনি সাক্কাও আংনি হান·চিখো বলি গিত্তা রুদাপোবা খুসি হং·আ আরো না·সংমুং হান·সেংআ।
50002018	না·সংনিবা উয়ানদাক্কেন আংমুং খুসি হং·ফানা আরো হান·সেংনা নাংআ।
50002019	আংআ খা·দংআ, গিত্তেল যীশু নামনিকোদে আংআ তীমথিয়খো থেংরিন না·সংচা ওয়াত্তেতনুয়া, জেদাক্কে না·সংনি খবলখো মা·ন্নে আংআবা খা·দংএতাখো মা·ন্না।
50002020	আংমুং ইন্দাকগিবা সাকসাবা দংজা, জেআন তীমথিয় গিত্তা বিবিন না·সংনা চানচিয়া।
50002021	গিপ্পিনরাং যীশু খ্রীষ্টনি বিদিংও বিমচিপগিজা আন·থাংনাসান বিমচিপা।
50002022	ইন্দিবা না·সং হা·আইয়ান, তীমথিয় বিখো খ্রাগিবা দাক্কে ফিন্নিকজক, মুয়ানা জেগিত্তা দেফান্থি ফাগিবামুং কাম দাক্কা উগিত্তান বিয়া আংমুং যীশু খ্রীষ্টনি গিম্মিন নাম্মা খাৎথাখো আগানফ্রাকানি কামও বিমচিপজক।
50002023	উনি গিম্মিন আংনি অবস্থা মুয়া হং·নুয়া উখো হা·আইএ থেংরিন আংআ বিখো ওয়াত্তেতনুয়া ইন্নে খা·দংআ।
50002024	ইন্দাকোবা আংআ গিত্তেলনি সাক্কাও ইন্দাকে বিবিরা·আ, থেংরিন আংআবা রি·বানা মা·ন্নুয়া।
50002025	আংআ ইপাফ্রদীতখো না·সংচা ওয়াত্তেতনা নাংআ ইন্নে চানচিজক। বিয়া আংনি বিবিরা·গিবা জংআদা। চিংআ আপসানান কাম দাক্কা আরো খ্রীষ্টনা দাকগ্রিকা। দাকচাকে রন·গিবা গিত্তা আংনি নাংআখো র·ন্না বিখোন না·সং আংচা ওয়াত্তেতামিং।
50002026	বিয়া না·সং গিম্মিকখো নিনা হা·ম্মা ইন্নে আংআ বিখো ওয়ালফিলেতিংজক। ইনাআগ্রে না·সং বিনি জম্মাখো খিন্নাজক ইন্নে বিয়া নাম্মেন চানচিংজক।
50002027	আরো বিবিন বিয়া ইন্দাকে জম্মামিং বিয়া সিনা গিত্তিক দাকজকমিং, ইন্দিবা ইসল বিনা খা·সাচাকজক- বিনি সাক্কাওসান খা·সাচাক্কা ইন্দাকে হং·জা, আংনাবা খা·সাচাক্কা জেদাক্কে আংআ দুকনি সাক্কাও দুক মান·জা।
50002028	উনি গিম্মিন নাম্মেন খা·দংএ আংআ বিখো ওয়াত্তেতিংজক জেদাক্কে বিখো নিক্কে না·সং হান·সেংআ আরো আংনিবা বাং·এ চানচিনা নাংজা।
50002029	ইনি গিম্মিন গিত্তেলনি মান্দি গিত্তা চু·গিম্মিক হান·সেংআও বিখো রা·চাকবো, আরো ইন্দাকগিবা মান্দিরাংখো না·সং মান্দিরা·বো।
50002030	খ্রীষ্টনি কামনা বিয়া সিয়ানি মিকখাংগ্রিক হং·আমিং। না·সংনি দংগিজাও আংনা জেখো দাকনা মান·জাজক উখো দাকনা বিয়া বিনি জাংগিখো হন·চাকনাবা হা·ম্মামিং।
50003001	বন·চতাও আগান্না, আংনি জংআদারাং, না·সং গিত্তেলমুং নাংরিমে দংআ ইন্নে হান·সেংবো। না·সংচা দা·আবা ইয়া আপসান খাৎথাখোন চকনা আংনি মামুং নেং·আনি হং·জাংআ, আরো না·সংখো সিমসাকেতনা উখো দাক্কা নাম্মা।
50003002	উয়া আছাকরাংওনি, আগানস্খাওদে জেরাং নামগিজা কামখো দাক্কা আরো বে·এনখো দ্রাএ মাত্তেতনা-বুএতনা দাক্কা বিসংওনি সিমসাকবো!
50003003	আনচিংআন চং·মত বিগিল রাতগিবা মান্দি, মুয়ানা আনচিং ইসলনি গিসিকচা বিখো অলাখিয়া আরো খ্র্রীষ্ট যীশুখো রা·এ রাসং দাক্কা আরো দাকবেওয়ালরাংনি সাক্কাও ফাংচাকজা।
50003004	আংআ উখো দাকনাদে মা·ন্নুয়ামিং। দাকবেওয়ালরাংনি সাক্কাও ফাংচাকানি হা·সেল দংআ ইন্নে সাবা চানচিয়োদে বিয়া হা·আইখানা, আংনি বিনা বাত্তেবা বাং·আ হা·সেল দংআ।
50003005	সালচেতনি সালো আংখো বিগিল রাত্তামিং; ইস্রায়েল জাতনি গিসেপো বিন্যামীননি মা·চংও আংআ আৎচিয়া; আংআ সাকসা খাকখেৎ ইব্রীয় হং·আ; মোশিনি নিয়ামখো মানিয়াও আংআ সাকসা ফরীশী হং·আ;
50003006	থরমনি বিদিংও আংআ ইন্দাকে বিমচিপামিং, খ্রীষ্টনি মন্ডলীখো আংআ গিচ্চিয়েতনুয়ামিং; আরো ইসলনি রা·চাকনা খ্রাগিবা হং·না খা·দংএ মোশিনি নিয়াম মানিয়াও দারাংবা আংখো জিনা মান·জানুয়ামিং।
50003007	ইন্দিবা উনি হা·সেল আংআ জেখো মান·দাপামিং খ্রীষ্টনা আংআ দা·আও উরাংখো নামজা ইন্নেন চানচিয়া।
50003008	চং·মতদে জেনি হা·সেল আংআ ইয়া নামগিজারাংখো মানিয়ে রা·জক আংনি উয়া গিত্তেল খ্রীষ্ট যীশুখো হা·আইয়াও জে গামচাৎগিবা ফাত্তিয়া দংআ, উমুং দংগিবা গিম্মিকখোন আংআ নামজা ইন্নে চানচিয়া। খ্রীষ্টখো জেদাক্কে আংআ মা·ন্না আরো আংখো জেদাক্কে খ্রীষ্টমুং নাংরিমাখো নিক্কা উনি গিম্মিন আংআ উরাংখো চামবাল ইন্নে চানচিয়া। নিয়ামখো মানিয়ানি গিম্মিন আংআ দোসগ্রি হং·আ ইন্দাকেদে হং·জা, ইন্দিবা খ্রীষ্টখো বিবিরা·আনি গিম্মিন ইসল আংখো দোসগ্রি দাক্কে রা·চাকজক। ইয়া দোসগ্রি ইসলচানি রি·বাআ আরো উয়া বিবিরা·আনি সাক্কাও ফাংচাকা।
50003010	আংআ খ্রীষ্টখো হা·আইনা হা·ম্মা আরো জে বিলচা সিয়াওনি বিখো থাংচাএতামিং উয়া বিলখো হা·আইনা হা·ম্মা। আংআ বিনি দুকরাংখো মান·ফানা হা·ম্মা। জে গিসিকখো রা·এ বিয়া সিয়ামিং আংআবা উয়া গিসিকখো মা·ন্না হা·ম্মা।
50003011	উনি গিম্মিন জেবা হং·খানাবো আংআ সিয়াওনি চাখাতবিবিনুয়া।
50003012	আংআ জেনা খ্রেংইংআ উখো দা·আওন মান·জক বা চু·সকজক ইন্দাকে হং·জা। ইন্দিবা জেনি হা·সেল খ্রীষ্ট যীশু আংখো রি·ম্মামিং উখোন রিম·না আংআ খাত্তিংজক।
50003013	জংআদারাং, আংআ উখো রিম·না মান·জক ইন্নে চানচিজা। ইন্দাকোবা আংআ মিংসা কামখো দাক্কিংআ- খি·সাংচানি গিম্মিকখো গুয়ালে মিকখাংচানা নিচাকে বিল গিম্মিকচা আংআ বন·চতা সিমানাওনা খাত্তিংজক। ইনি হা·সেল খ্রীষ্ট যীশুও সালগিচানা ইসলনি রিক্কামাও জে বকসিস দংআ উখো জেদাক্কে আংআ মা·ন্না।
50003015	ইনি গিম্মিন আনচিং জেরাং চু·সকাওনা নামসাং সক্কাংজক আনচিংনি উয়া আপসান গিসিক দংনা নাংআ। আরো মামুংনা না·সংনি দিংথাং চানচিয়া দংওদে ইসল না·সংনা উখোবা ফিন্নিকে র·ন্নুয়া।
50003016	জেবা হং·খানাবো, আনচিং চু·সকাওনা বাসিক সকজক উনি খ্রি আনচিংনি রি·না নাংআ।
50003017	জংআদারাং, না·সং গিম্মিকান আং গিত্তা রি·বো আরো জেরাং ইন্দাকে রি·য়া বিসংখো হা·আইএ রা·বো। বাদিকে রি·না নাংআ উখো চিংআ না·সংনা ফিন্নিকজক।
50003018	আংআ না·সংনা দাপ্পেৎ দাপ্পেতান আগানজক আরো দা·আও মিকচি গাল্লে দা·আবা আগানিংজক, ইন্দাকগিবা বাং·এন দংআ জেরাং খ্রীষ্টনি চিসলনি বোবিল গিত্তা দাক্কে রি·ইংআ।
50003019	বিসংনি ফালও ব·ন্নানি দংআ; বিকমান বিসংনি ইসল; জেআন খ্রাচা·আনি হং·আ উখো রা·এ বিসং রাসং দাক্কা; আরো হা·গিলসাকনি গিম্মিনোসান বিসংনি গিসিক গা·আকে দংআ।
50003020	ইন্দিবা আনচিংনি চং·মত দংরামদে সালগিসা; উয়োনি আনচিংনি জক্কেৎগিবা গিত্তেল যীশু খ্রীষ্টনি রি·বানি সালনা আনচিং খা·দংএ সেংসোংআ।
50003021	বিয়া আনচিংনি বিলগ্রি বে·এনখো বিনি রাসংগ্মাং বে·এন গিত্তা দাকনুয়া। জে বিলচা গিম্মিকখো বিয়া আন·থাংনি নিং·আও রা·বাআ উয়া বিলচান বিয়া ইয়া কামখো দাকনুয়া।
50004001	আংনি জংআদারাং, আংআ না·সংনা খা·সাআ আরো না·সংখো নিনা হা·ম্মা। না·সংআন আংনি হান·সেংআ, আংনি হাম্মানি মালা হং·আ। না·সং গিত্তেলমুং নাংরিমে খেম·খেম দংবো।
50004002	উবদিয়া আরো সুন্তখী, আংআ না·সংচা মংসংএ ইখো মল·মলিংজক- গিত্তেলমুং নাংরিমজক ইন্নে না·সংনি গিসিক আপসান হং·খানা।
50004003	আরো আংমুং চং·মত কাম রিম·ফাগিবা, আংআ নাং·খোবা মল·মলিংআ- না·আ ইয়া মিচিকরাংনা দাকচাকবো। বিসং খ্রীষ্টনি গিম্মিন নাম্মা খাৎথানা আংমুং আরো ক্লীমেন্ত আরো আংনি গিপ্পিন কাম রিম·ফাগিবারাংমুং দুকখো চাক্কামিং। জাংগিনি-খি·তাপও বিসংনি বিমুং চক্কা দংআ।
50004004	গিত্তেলমুং নাংরিমজক ইন্নে না·সং ফাংনান হান·সেংএ দংবো। আংআ দা·আবা আগান্না, না·সং হান·সেংএ দংবো।
50004005	না·সংনি গিসিক রিন্নকাখো জেদাক্কে গিম্মিকান নিকনা মা·ন্না। গিত্তেল থেংরিন রি·বাংজক।
50004006	মামুংখো রা·এ দা·আ জাজ্রেংআবো, বাত্তেসা না·সংনি গিম্মিক হা·ম্মাখো মিৎথেলামুং বি·আচা ইসলনা আগানবো।
50004007	উনি গিম্মিন, ইসলনি রন·গিবা জে থম·থমাখো মান্দি চানচিয়েবা হা·আইনা মান·জা, খ্রীষ্ট যীশুও উয়া থম·থমা না·সংনি খা·থং আরো গিসিকখো জক্কেৎনুয়া।
50004008	বন·চতাও আগান্না, জংআদারাং, জেআন বিবি, জেআন খ্রাগিবা, জেআন নাম্মা, জেআন খাকখেৎ, জেআন নিথুয়া, জেআন মান্দিরা·আখো মা·ন্না খ্রাগিবা, জেআন নাম্মা আরো মিৎথেলনা খ্রাআ, উচা না·সং গিসিক রন·বো।
50004009	না·সং আংচা জেখো স্খিজক আরো নাম্মা ইন্নে রা·চাকজক আরো আংও জেখো নিকজক আরো আংনি খু·সুকচা জেখো খিন্নাজক, উরাংখো রা·এন আন·থাংথাংখো বিমচিপে দনবো। উনোদে থম·থমেতগিবা ইসল না·সংমুং দংনুয়া।
50004010	গিত্তেল আংনা নাম্মেন হান·সেংআখো রন·জক, মুয়ানা বাং·আ সালনি জা·মানো না·সং দা·আবা আংনা চানচিংজক। আংনাদে ফাংনান না·সংনি চানচিয়া দংআমিংআন, ইন্দিবা উখো না·সং ফিন্নিকনা চল মান·খুজা।
50004011	আংনি মামুং নাংআনা আংআ ইয়া খাৎথাখো আগানিংআ ইন্দাকে হং·জা, মুয়ানা জে অবস্থাবা হং·খানা আংআ উয়োন নাম্মে দংনা স্খিজক।
50004012	চু·ওংগিজাও আরো বাং·এ দংমিত্তিংও আংআ নাম্মে দংনা হা·আইয়া। বিকমা গাপ্পাও হং·খানা বা মামুং দংগিজাও হং·খানা, বাং·এ দংআও হং·খানা বা চু·ওংগিজাও হং·খানা- গিম্মিক অবস্থাওন বাদিকে দাক্কে নাম্মে দংনা মা·ন্না উখো আংআ স্খিজক।
50004013	জেআন আংনা বিলখো র·ন্না বিচান আংআ গিম্মিকখো দাকনা মা·ন্না।
50004014	ইন্দাকোবা না·সং আংনি দুকখো মান·ফাগিবা হং·এ নাম্মাখোন দাকজক।
50004015	ফিলিপীনি মন্ডলীনি মান্দিরাং, না·সংদে আন·থাংথাংআন হা·আইয়া, না·সং স্খাং নাম্মা খাৎথাখো খিন্নানি জা·মানো জেনসালো আংআ ম্যাসিডোনিয়াখো ওয়াত্তে রি·য়াংআমিং, উনো না·সংনা আগ্রে গি·সা মন্ডলীবা আংমুং র·ন্না-রা·আও দংফাজা।
50004016	থিষলনীকীচা আংনি দংমিত্তিংও না·সং দাকচাকারাংখো ওয়াত্তেতি আংনি নাংআনিখো চু·সকেতামিং।
50004017	মামুং বকসিসখো আংআ হা·ম্মা ইন্দাকে হং·জা, ইন্দিবা আংআ ইন্দাকা বিথিনা খা·দংইংআ জেআন না·সংনি বিমুংও চিম্মংএন দংনুয়া।
50004018	আংনি মা·ন্নাগিবা গিম্মিকখোন আংআ মান·জক। আংনি নাংআনি বাত্তেবা আংনি বাং·এন দংআ। ইপাফ্রদীতনি জাক্কো না·সংনি ওয়াত্তেতগিবা বকসিসখো মা·ন্নে দা·আও আংনি চু·ওংজক। ইয়া বকসিসরাং সিম্মিলা আরো রা·চাকনা খ্রাগিবা বলি হং·আ,
50004019	আরো উনি গিম্মিন ইসল খুসি হং·আ। আংনি ইসল বিনি রাসংগ্মাং বন·চাংগিজা গামনি খ্রি খ্রীষ্ট যীশুও না·সংনি গিম্মিক নাংআখো চু·সকেতনুয়া।
50004020	চাসংওনি চাসংওনা দিপ্পাৎ ফাংনাজলনা আনচিংনি ফাগিবা ইসলনি রাসং হং·খানা। আমেন।
50004021	খ্রীষ্ট যীশুমুং নাংরিমগিবা ইসলনি গিম্মিক মান্দিনা আংনি সালামখো রন·বো। আংমুং দংফাগিবা জংআদারাং না·সংনা সালাম র·ন্নিংআ।
50004022	ইসলনি গিম্মিক মান্দিরাং জেরাং ইয়ো দংআ, মংসংদে সম্রাট কৈসরনি নকনি মান্দিরাং না·সংনা সালাম র·ন্নিংআ।
50004023	গিত্তেল যীশু খ্রীষ্টনি খা·সাচাক্কা না·সংনি খা·থংও দংখানা।
51001001	আংআ পৌল ইসলনি হা·সিকাও খ্রীষ্ট যীশুনি সাকসা ওয়াত্তেতা হং·জক। কলসী সংজিলমাও ইসলনি মান্দিরাংনা আরো খ্রীষ্টমুং নাংরিমা বিবিরা·গিবা জংআদারাংনা, বিসংনা আংআ আরো জং তীমথিয় ইয়া চিঠিখো চক্কিংআ। আনচিংনি ফাগিবা ইসল না·সংনা খা·সাচাকখানা আরো থম·থমাখো হন·খানা।
51001003	খ্রীষ্ট যীশুখো না·সংনি বিবিরা·আ আরো ইসলনি দিমদাক মান্দিরাংনা না·সংনি খা·সাখো চিংআ খিন্নাজক, আরো উনি গিম্মিন চিংআ না·সংনা বি·আ রিক্ষিতান আনচিংনি গিত্তেল যীশু খ্রীষ্টনি ফাগিবা ইসলখো চিংআ মিৎথেলা।
51001005	সালগিচা না·সংনা জেখো চিম্মংজক উখো মা·ন্না খা·দংআওনিন না·সংনি গিসেপো ইয়া বিবিরা·আ আরো খা·সাআ আৎচিজক। জে নাম্মা খাৎথা, আগানস্খাওদে বিবিনি খাৎথা না·সংচা সকজক উয়োন না·সং ইয়া খা·দংআনি খাৎথাখো খিন্নাজক।
51001006	ইয়া নাম্মা খাৎথা হা·গিলসাক গিম্মিকো গিপ্পাংএ বিথি নাংইংজক আরো সালনিসাল বাতরোরোংজক। জেনসালো না·সং ইয়া নাম্মা খাৎথাখো খিন্নাজক আরো ইসলনি খা·সাচাক্কাখো হা·আইবিবিজক উনসালোনি উয়া না·সংওবা উয়ানদাক্কেন কাম দাক্কিংজক।
51001007	উয়া নাম্মা খাৎথাখো না·সং চিংনি খা·সাগিবা কাম রিম·ফাগিবা ইপাফ্রাচা খিন্নাজক। বিয়া না·সংনি হং·এ খ্রীষ্টনি সাকসা বিবিগিবা দাকচাকে হন·গিবা হং·আ।
51001008	গিসিক রংথালগিবা না·সংনা খা·সানি জে গিসিকখো হন·জক উনি গিম্মিনো ইপাফ্রা চিংনা আগানজক।
51001009	ইনি গিম্মিন না·সংনি খাৎথাখো খিন্নানি জা·মানোনিন চিংআ ফাংনাজ্রিং না·সংনা বি·ইংজক। গিসিকনি হা·আইয়া আরো বুদ্ধিচা জেদাক্কে না·সং ইসলনি হা·সিকাখো চু·গিম্মিক দাক্কে হা·আইনা মা·ন্না চিংআ উখোন ইসলচা হা·ম্মিংআ।
51001010	ইনি গিম্মিন না·সং জেদাক্কে খাকখেৎ কামখো দাক্কে বিথি মা·ন্না আরো ইসলখো আরোবা নাম্মেদাক্কে হা·আইনা মা·ন্না; আরো ইন্দাকে গিম্মিকোন জেদাক্কে গিত্তেলখো খুসি দাকনা ইন্নে বিনি খ্রাগিবা হং·এ রি·না মা·ন্না।
51001011	ইন্দাকে হং·না মা·ন্না, মুয়ানা ইসল বিনি বিল গিম্মিকচা না·সংখো বিল্লাকেতিংজক জেদাক্কে সালাজ্রিং না·সং হান·সেংএ চাকচিকে গিম্মিকখো চাক্কা আরো ফাগিবা ইসলখো মিৎথেলা। সেং·আনি সংনকো ইসলনি মান্দিরাং জে বিলখো মা·ন্নুয়া উখো মান·রিকনা বিয়া না·সংখো খ্রাগিবা দাকজক,
51001013	মুয়ানা বিয়া আন্দালানি সংনকওনি আনচিংখো জক্কেতি বিনি খা·সাগিবা দেফান্থিনি সংনকো রা·বাজক।
51001014	ইয়া দেফান্থিমুং নাংরিমে আনচিং জকজক, আগানস্খাওদে আনচিং পাপওনি ক্ষেমা মান·জক।
51001015	ইয়া দেফান্থিন নিকগিজা ইসলনি জা গিত্তা হং·আ। গিম্মিকখো থারিয়ানি স্খাং বিয়ান দংআমিং আরো গিম্মিক থারিয়ানি সাক্কাও বিয়ান দাল·বাৎগিবা,
51001016	মুয়ানা সিলগাও আরো হা·গিলসাকো, জেখো নিক্কা আরো জেখো নিকজা, গিম্মিক বিনি জাকচা থারিয়া হং·জক। সালগিসাকো জেরাংনি জাক্কো সংনকখো মান·রিকা, গিত্তেল দাক্কা, শাসন আরো বিল দংআ বিসং গিম্মিকখো বিনি জাকচা বিনি গিম্মিনান থারিয়া হং·জক।
51001017	বিয়ান গিম্মিকনা স্খাং দংআমিং আরো বি গিত্তান গিম্মিক খেম·খেমে দংআ।
51001018	ইনাআগ্রে বিয়ান বিনি বে·এননি, আগানস্খাওদে মন্ডলীনি স্খুথং হং·আ। বিয়ান স্খাংগিবা আরো বিয়ান সিয়াওনি স্খাং থাংচামিং, জেদাক্কে গিম্মিকো বিয়ান দাল·বাৎনা মা·ন্না।
51001019	ইসল হা·ম্মামিং জেদাক্কে বিনি গিম্মিক চু·সকা খ্রীষ্টওন দংআ।
51001020	ইনাআগ্রে হা·গিলসাকোবা হং·খানা বা সালগিওবা হং·খানা, খ্রীষ্টও বিয়া আন·থাংমুং গিম্মিকখো নাংরিমেতনাবা হা·ম্মামিং। খ্রীষ্ট চিসলনি সাক্কাও বিনি হান·চিখো হ·ন্নে থম·থমাখো রা·বামিং ইন্নেন ইন্দাকে নাংরিমনা মা·ন্না।
51001021	সালসাদে না·সং ইসলচানি চে·ল্লে দংআমিং আরো বিনি সাক্কাও না·সংনি গিসিকো বোবিল দাক্কা দংআমিং। না·সংনি নামগিজা কামরাংও উয়া ফারাকা হং·জক।
51001022	ইন্দিবা খ্রীষ্টনি সিয়াও বিনি বে·এনচা ইসল আন·থাংমুং দা·আও না·সংখো নাংরিমেতজক, জেদাক্কে বিয়া না·সংখো রংথালে, খাকখেৎ দাক্কে আরো দোসগ্রি দাক্কে আন·থাংনি মিকখাংও চাদেংএতনা মা·ন্না।
51001023	ইনি হা·সেল খ্রীষ্টনি গিম্মিন নাম্মা খাৎথাওনি না·সং জে খা·দংআখো মান·জক উয়োনি চে·ল্লাচা রি·য়াংগিজা বিবিরা·আও না·সং খেম·খেম দংনা নাংনুয়া। উয়া নাম্মা খাৎথাখো হা·গিলসাক গিম্মিকো আগানফ্রাকজক আরো না·সং উখো খিন্নাজক। আংআ পৌল ইয়া নাম্মা খাৎথাখো আগানফ্রাকগিবা হং·জক।
51001024	না·সংনা আংআ জে দুকখো চাক্কিংজক উয়ো আংআ হান·সেংআখোন মা·ন্নিংজক। খ্রীষ্টনি বে·এননা, আগানস্খাওদে মন্ডলীনা বিনি দা·আওবা জে দুক চাকনা দংখুংআ উখো আংআ আংনি বে·এনোন চু·সকেতিংজক।
51001025	ইসল বিনি খাৎথাখো না·সংচা চু·গিম্মিক দাক্কে আগানফ্রাকানি কামখো আংনা হন·জক ইন্নেন আংআ মন্ডলীনা দাকচাকে হন·গিবা সাকসা হং·জক।
51001026	ইসলনি খাৎথাও জে নিং·থুয়া খাৎথা চেংওনি মান্দিরাংচা চাসংওনি চাসংওনা দিপ্পাৎ থুম্মুয়ে দংআমিং, দা·আও বিনি মান্দিরাংচা উয়া ফারাকা হং·জক।
51001027	ইসল হাম·জক, গিপ্পিন জাতরাংওবা বিনি ইয়া নিং·থুয়া খাৎথানি রাসং বাদাকা উখো বিনি গিম্মিক মান্দিরাং হা·আইনা মান·খানা। উয়া বিবি ইয়ান- খ্রীষ্ট না·সংনি খা·থংও দংআ ইন্নে না·সং রাসং মা·ন্নানি খা·দংএতাখো মান·জক।
51001028	আরো উয়া খ্রীষ্টনি গিম্মিনো চিংআ আগানফ্রাকা, আগানস্খাওদে ইসলনি হন·গিবা হা·আইয়ামুং চিংআ মান্দি গিম্মিকখো সিমসাকেতা আরো স্খিয়েতা, জেদাক্কে গিম্মিকখোন চিংআ খ্রীষ্টও চু·সকেতনা মা·ন্না।
51001029	ইখো মিকসংএন ইসলনি জে বিল আংও কাম দাক্কিংআ উয়া বিল গিত্তা আংআ সিমাংথাংমাং গাম্মিংজক।
51002001	আংআ না·সংখো হা·আইএতনা হা·ম্মা, না·সংনা আরো লায়দিকেয়া সংজিলমানি মন্ডলীনি মান্দিরাংনা, আরো আংখো জেরাং নিকখুজা বিসং গিম্মিকনা আংআ গাম্মিংজক।
51002002	আংআ হা·ম্মা জেদাক্কে বিসং খা·থংও খা·দংএতাখো মা·ন্না আরো খা·সাও আপসান হং·আ, আরো খ্রীষ্টখো হা·আইয়ানি গিম্মিন জেখো মা·ন্না উখো বাং·এ মান·দাপা। উনি গিম্মিন ইসলনি নিং·থুয়া খাৎথাখো, আগানস্খাওদে খ্রীষ্টখো বিসং হা·আইনা মা·ন্নুয়া।
51002003	খ্রীষ্টও গিম্মিক হা·আইয়া আরো বুদ্ধি থুম্মুয়ে দংআ।
51002004	আংআ না·সংনা ইয়া খাৎথাখো আগানিংজক জেদাক্কে দারাংবা গিসিক ব্রাংএতানি খু·ফারাংচা না·সংখো ব্রাংগিবা রামাচা রা·আংজাখানা।
51002005	বে·এনগ্মাং আংআ না·সংনি গিসেপো দংজাওবা গিসিকচা দংআ আরো নাম্মেদাক্কে না·সংনি রি·য়াখো আরো খ্রীষ্টনি সাক্কাও না·সংনি খেম·খেম বিবিরা·আখো নিক্কে হান·সেংইংজক।
51002006	জেদাক্কে না·সং খ্রীষ্ট যীশুখো গিত্তেল দাক্কে রা·চাকজক উয়ানদাক্কেন বিমুং নাংরিমে না·সংনি জাংগিখো মিৎথাংএতবো।
51002007	খ্রীষ্টও জা·দিল সু·এ নাপ্পে বিনি গিসেপোন না·সং দাল·রোরোবো। না·সং স্খিয়াখো মা·ন্নে জেখো বিবিরা·জক উয়ো খেম·খেমে দংবো আরো ইসলখো সালাজ্রিং মিৎথেলে দংবো।
51002008	না·সং সিমসাকবো, জেদাক্কে দারাংবা মান্দিনি বাংবাং দাক্কামব্রুআ চু·য়াকগিবা চানচিবাত্তানি স্খিয়াচা না·সংখো চিপচাংএ সাল্লে রা·আংনা মান·জা। খ্রীষ্টমুং উয়া স্খিয়া আপসান হং·ফাজা; মান্দিনি দাকবেওয়াল আরো হা·গিলসাকনি বাং·আ বেওয়ালরাংনি সাক্কাওন উয়া ফাংচাকা।
51002009	ইসলনি গিম্মিক চু·সকা খ্রীষ্টও বে·এন বিমাংখো রা·এ দংখামিংজক, আরো খ্রীষ্টমুং নাংরিমে না·সংবা উয়া চু·সকাখো মান·জক।
51002010	বিয়া সিলগাসাকনি গিম্মিক শাসন দাকগিবা আরো বিলখো মান·রিকগিবারাংনি সাক্কাও দংআ।
51002011	ইনাআগ্রে না·সং খ্রীষ্টমুং নাংরিমজক ইন্নে না·সংনি বিগিলখো রাত্তাবা হং·জক। মান্দিনি জাক্কো ইয়া বিগিলখো রাত্তা হং·জা, খ্রীষ্ট আন·থাংআন উখো রাতজক; আগানস্খাওদে বে·এননি সাক্কাও পাপ-বেওয়ালনি জে বিল দংআমিং উয়া বিলওনি বিয়া না·সংখো জক্কেৎজক।
51002012	রিপ্পলাচা খ্রীষ্টমুং না·সং গোপ্পাখো মান·জক; ইন্দাকেসান হং·জা, জেআন সিয়াওনি খ্রীষ্টখো থাংচাএতজক উয়া ইসলনি বিলখো বিবিরা·আচা না·সংখো খ্রীষ্টমুং থাংচাএতাবা হং·জক।
51002013	না·সংদে পাপনি হা·সেল আরো বিগিল রাতগিজানি হা·সেল সিয়ে দংআমিং, ইন্দিবা ইসল না·সংখো খ্রীষ্টমুং থাংচাএতজক। বিয়া আনচিংনি গিম্মিক পাপখো ক্ষেমা দাকজক,
51002014	আরো আনচিংনি সাক্কাও জে দলিল দংআমিং উনি গিম্মিক দাবি মাংগ্মাং উখো ওয়াতগালজক। উয়া দলিলখো বিয়া চিসলো সিলচা দাৎখাপে গালজক।
51002015	বিয়া সিলগাসাকনি গিম্মিক নামগিজা শাসন দাকগিবা আরো বিলখো মান·রিকগিবারাংনি বিলখো নাসিয়েতজক। আরো ইন্দাকে বিয়া খ্রীষ্টনি চিসলচা বিসংনি সাক্কাও হামজক আরো গিম্মিকনি মিকখাংও বিসংখো খ্রাচা·এতজক।
51002016	উনি গিম্মিন চা·আ-রিংআখো বা থরমনি মামুং মানিয়ানি সালখো বা জা গিত্তালখো বা নেং·থাকানি সালখো রা·এ না·সংখো দোস হ·ন্নানি বিল সাকসানিবা দংজা।
51002017	ইরাংদে রি·বাগিবা চাসংও মুয়া হং·নুয়া উনি জাগ্রিংমিং, ইন্দিবা জেআন চং·মত উয়াদে খ্রীষ্টওন দংআ।
51002018	আন·থাংথাংনি বে·এনখো দুক হ·ন্না আরো সা·গ্রেরাংখো অলাখিনা নাংআ ইন্নে জেরাং চানচিয়া বিসং জেদাক্কে না·সংনি বকসিসখো মা·ন্নাও চাংফেংজা। ইন্দাকগিবা মান্দি জেখো নিকজক ইন্নে দাকমিকা উনি গিম্মিনো দা·ল্লা দা·ল্লা খাৎথাখো আগানা আরো ইন্দাকারিন গাং·বিংআ, মুয়ানা বিসংনি গিসিক পাপ-বেওয়ালনি নিং·আও হং·আ।
51002019	বিসং নাম্মেদাক্কে রাক্কে স্খুখো, আগানস্খাওদে যীশু খ্রীষ্টখো রি·ম্মে রা·রিকজা, ইন্দিবা উয়া স্খুনি রি·দিলাচান বে·এন গিম্মিক গ্রেং-বে·এনমুং নাংরিমে আরো খেম·খেমে ইসলনি হা·সিকা গিত্তা দাল·রোরোআ।
51002020	খ্রীষ্টমুং সিফাএ না·সং হা·গিলসাকনি বেওয়ালরাংওনি চে·ল্লাচানা জিত্তে রি·বাওদে হা·গিলসাকনি মান্দিরাং গিত্তান না·সং মুয়ানা দা·আবা হা·গিলসাকনি নিয়ামনি নিং·আও দংইংজক?
51002021	জে জিনিসরাং জাকখালারি দংআনি হা·সেল চা·ম্মে নাসিয়াংআ উয়া জিনিসরাংনি গিম্মিনো ইন্দাকা নিয়াম দংআ- দা·আ রি·ম্মাবো, দা·আ চা·আবো, দা·আ দাংথাপেতাবো। ইয়া নিয়ামরাংদে মান্দিনি হন·গিবা গি·য়েতা আরো স্খিয়াসান হং·আ।
51002023	ইয়া নিয়ামরাংখো নিনাদে হা·আইয়া গাপ্পা গিত্তা নিক্কা, মুয়ানা বাদিকে দাক্কে অলাখিনা মা·ন্না, বাদিকে দাক্কে আন·থাংথাংখো চন্নিকনা মা·ন্না, বাদিকে দাক্কে আন·থাংনি বে·এনখো দুক হ·ন্না মা·ন্না, উয়া ইয়া নিয়ামরাংখো মান্দিরাংনা হা·আইয়েতা, ইন্দিবা পাপ-বেওয়ালখো বাম্মেতনা ইরাংনি মামুং দামআন দংজা।
51003001	ইন্দাকোদে না·সং খ্রীষ্টমুং সিয়াওনি থাংচাওদে খ্রীষ্ট সালগিচা জেও ইসলনি জাক্রাচানা আসংএ দংআ উয়া সালগিনি গিম্মিন গিসিক নাংবো।
51003002	হা·গিলসাকনি গিম্মিনো চানচিগিজা বাত্তেসা সালগিনি গিম্মিনো চানচিবো।
51003003	না·সংদে সিজক আরো না·সংনি জাংগি খ্রীষ্টমুং ইসলও থুম্মুয়া দংআ।
51003004	জেআন না·সংনি জাংগি উয়া খ্রীষ্ট জেনসালো ফারাকনুয়া উনো না·সংবা বিমুং বিনি রাসংও ফারাকনুয়া।
51003005	উনি গিম্মিন না·সংনি পাপ-বেওয়ালও দংগিবারাংখো ব·ন্নেতবো। উয়ো থি·ল্লেকারাং, মারাং নাংআরাং, নামগিজা হা·সিকারাং আরো মাদ্দুয়ারাং দংআ জেখো মিত্তে বিমাংখো অলাখিয়া ইন্নেবা আগান্না মা·ন্না।
51003006	জেরাং ইসলখো মানিজা বিসংনি সাক্কাও ইরাংনি হা·সেলান ইসলনি শাস্তি সকবাংজক।
51003007	না·সংবা স্খাংদে উগিত্তান রি·নুয়ামিং,
51003008	ইন্দিবা দা·আওদে খা·আওনাংআখো, মিকনেংআখো, খা·চাআ-সাউইয়াখো আরো নামগিজা খু·সুকরাংখো না·সংচানিখো চে·ল্লেতবো।
51003009	সাকসা সাকগিপ্পিনচা দা·আ বু·এ আগানাবো, মুয়ানা না·সংনি গিৎচাম ‘আংআ’খো বিনি কাম মাংগ্মাং বা·রা গিত্তা অক্কে গাল্লে না·সংদে গিত্তাল ‘আংআ’খো গানজক। ইয়া গিত্তাল ‘আংআ’ আরোবা গিত্তাল হং·রিকরিকে বিনি আৎচিয়েতগিবা জা গিত্তা হং·ইংজক, জেদাক্কে উয়া আৎচিয়েতগিবাখো না·সং চু·গিম্মিক দাক্কে হা·আইনা মা·ন্না।
51003011	ইন্দাকা অবস্থাও গিপ্পিন জাত বা যিহূদী জাতরাংও, বিগিল রাতগিবা বা বিগিল রাতগিজাগিবা মান্দিরাংও, পড়িগিজারাংও, চনগিবা জাতরাংও, নকখল বা জাকগিত্তেলগিবা মান্দিনি গিসেপো দিংথাং হং·আনি মামুং দংজা; উয়ো খ্রীষ্টন দাল·গিবা আরো বিয়া সাকফ্র্রাকফ্রাকওন দংআ।
51003012	ইনি গিম্মিন ইসল জেরাংখো বাচ্ছিয়ে আন·থাংনা দিংথাং দাক্কে দনজক বিনি উয়া খা·সাগিবা মান্দি হং·এ না·সং নামনিকাচা, খা·সাচাক্কাচা, রিন্নকাচা, রিন্নকগিবা গিসিকচা আরো চাকচিকাচা আন·থাংথাংখো থারিবো।
51003013	সাকসা সাকগিপ্পিনখো চাকচিকবো আরো সাখোবা না·সংনি দোস হ·ন্না মামুং দংওদে বিখো ক্ষেমা দাকবো। গিত্তেল জেদাক্কে না·সংখো ক্ষেমা দাকজক উয়ানদাক্কে না·সংবা সাকসা সাকগিপ্পিনখো ক্ষেমা দাকনা নাংআ।
51003014	আরো ইরাংমুং খা·সাচা আন·থাংথাংখো থারিবো। খা·সান উয়া গুণরাংখো আপসান দাক্কে চু·সকেতা।
51003015	জে থম·থমাখো খ্রীষ্ট হ·ন্না উয়া থম·থমা না·সংনি খা·থংও দংএ না·সংখো রি·দিলেতখানা। থম·থমাও দংখানা ইন্নেন না·সংখো বে·এনসান গিত্তা রিক্কামজক। না·সং মিৎথেলবো।
51003016	খ্রীষ্টনি খাৎথাখো না·সংনি খা·থংও চু·গিম্মিক দাক্কে দংনা হন·বো। ইসলনি হন·গিবা হা·আইয়াচা সাকসা দা·আও সাকসানা স্খিবো আরো নাম্মাখো আগানবো আরো খা·থংও মিৎথেলে ইসলনা মিংএ গীতরাংনি গীতখো আরো গিসিকনি আরো মিৎথেলানি গীতখো রিং·বো।
51003017	না·সং জেখোবা আগানবো বা দাকবো গিত্তেল যীশুনি বিমুংও উখো দাকবো আরো বিচান ফাগিবা ইসলখো মিৎথেলবো।
51003018	না·সং জেরাং জিকগিবা, না·সং দিমদাকান সেগিবানি নিং·আও দংবো, মুয়ানা গিত্তেলনি মান্দি গিত্তা ইয়ান খ্রাআ।
51003019	না·সং জেরাং সেগিবা, না·সং দিমদাকান জিকনা খা·সাবো আরো বিমুং দা·আ নামগিজা বেওয়ালখো দাক্কাবো।
51003020	বি·সারাং, না·সং গিম্মিক কামও মা-ফানি নিং·আও বাম্মে দংবো, মুয়ানা ইনি হা·সেল গিত্তেল খুসি হং·আ।
51003021	না·সং জেরাং ফাগিবা, না·সংনি বি·সারাংনি গিসিকখো দা·আ মাংমেংএতাবো, জেদাক্কে বিসং খা·দংআগ্রি হং·জা।
51003022	না·সং জেরাং নকখল, না·সং গিম্মিক কামও না·সংনি ইয়া হা·গিলসাকনি নকগিবারাংনি নিং·আও বাম্মে দংবো। জে সময়ও বিসং না·সংখো নিআ উনোসান বিসংখো খুসি দাকনা বিসংনি নিং·আও বাম্মে দংনুয়া ইন্দাকেদে হং·জা, বাত্তেসা খাকখেৎ খা·থংও গিত্তেলখো অলাখিয়ে বিসংনি নিং·আও বাম্মে দংবো।
51003023	না·সং জেখোবা দাকবো, উখো মান্দিরাংনা দাকজা বাত্তেসা গিত্তেলনা দাক্কিংআ ইন্নে গিসিক নাংএ দাকবো,
51003024	মুয়ানা না·সংদে হা·আইয়া, গিত্তেল বিনি মান্দিরাংনা জেখো দনজক উখো না·সং বকসিস গিত্তা দাক্কে বিচানিখোন মা·ন্নুয়া। না·সং জেনা দাকচাকে হ·ন্নিংআ বিয়া গিত্তেল খ্রীষ্ট।
51003025	অন্যায় দাকগিবা বিনি বিথিখো মা·ন্নুয়া। গিত্তেলনি মিক্রোনও গিম্মিকান আপসান হং·আ।
51004001	নকগিবারাং, সালগিও না·সংনিবা সাকসা নকগিবা দংআ ইখো হা·আইএ না·সং না·সংনি নকখলরাংমুং নাম্মা আরো খাকখেৎ বেওয়ালখো দাকবো।
51004002	না·সং মিৎথেলে আরো সিমসাকে বি·এ আন·থাংথাং দংবো;
51004003	আরো উমুং চিংনাবা বি·বো জেদাক্কে খ্রীষ্টনি নিং·থুয়া খাৎথাখো আগানফ্রাকনা ইন্নে ইসল চিংনা চলখো হ·ন্না। উয়া নিং·থুয়া খাৎথানান আংখো বন্দি দাক্কে দনজক।
51004004	জেগিত্তা থাল্লে ইয়া বিদিংখো আংনি আগান্না নাংআ, বি·বো জেদাক্কে আংআ উগিত্তান আগান্না মা·ন্না।
51004005	ইসলনি মান্দি হং·গিজারাংমুং বুদ্ধিখো জাকখালে রি·বো আরো খ্র্রীষ্টনি গিম্মিন সাক্ষি হ·ন্না ইন্নে গিম্মিক চলখো জাকখালবো।
51004006	ফাংনান না·সংনি খু·সুকরাং চি·আ আরো খাসিম ফুগিবা চা·আরাং গিত্তা রা·চাকানি হং·খানা, জেদাক্কে সানা বাদিকে দাক্কে আগানচাকনুয়া উখো না·সং হা·আইনা মা·ন্না।
51004007	চিংনি খা·সাগিবা জং আরো বিবিরা·না খ্রাগিবা দাকচাকে হন·গিবা আরো চিংমুং গিত্তেলনি কামখো রিম·ফাগিবা তুুখিক আংনি গিম্মিক খবলখো না·সংনা হ·ন্নুয়া।
51004008	জেদাক্কে না·সং চিংনি গিম্মিন হা·আইনা মা·ন্না আরো বিয়া জেদাক্কে না·সংখো খা·দংএতনা মা·ন্না উনি গিম্মিন আংআ বিখো না·সংচা ওয়াত্তেতজক।
51004009	তুখিকমুং আংআ চিংনি বিবিরা·না খ্রাগিবা আরো খা·সাগিবা জং ওনীষিমখোবা ওয়াত্তেতজক। বিয়া না·সংনিন সাকসা হং·আ। বিসং ইয়োনি গিম্মিকখোন না·সংনা আগান্নুয়া।
51004010	আংমুং বন্দি হং·এ দংফাগিবা জং আরিষ্টার্খ আরো বার্ণবানি চাচ্চি মার্কবা না·সংনা সালাম হ·ন্নিংজক। মার্কনি গিম্মিনো না·সংদে স্খাংআন গি·য়েতাখো মান·জক, বিয়া না·সংচা রি·বাওদে বিখো রা·চাকবো।
51004011	জেখো যুষ্ট মিংআ উয়া যীশুবা না·সংনা সালাম হ·ন্নিংআ। যিহূদীরাংনি গিসেপো ইয়া সাকগিত্থামসান ইসলনি সংনকনা আংমুং কাম দাক্কা। বিসং আংখো বাং·এন খা·দংএতজক।
51004012	ইপাফ্রাবা না·সংনা সালাম হ·ন্নিংআ। বিয়া না·সংনি আন·থাংনি মান্দিরাংওনি সাকসা আরো বিয়া খ্রীষ্ট যীশুনি নকখল হং·আ। বিয়া সালাজ্রিং বি·আচা না·সংনা দাকগ্রিকিংজক জেদাক্কে না·সং চু·সকগিবা হং·এ আরো গিম্মিকো ইসলনি হা·সিকাখো হা·আইএ রাক্কে চাদেংনা মা·ন্না।
51004013	ইপাফ্রানি গিম্মিন আংআ ইয়া খাৎথাখো আগান্না মা·ন্না, না·সংনি গিম্মিন আরো লায়দিকেয়া আরো হিয়রাপলি সংজিলমাও জেরাং দংআ বিসংনা বিয়া নাম্মেন গাম্মিংজক।
51004014	খা·সাগিবা ডাক্তার লূক আরো দীমা না·সংনা সালাম হ·ন্নিংজক।
51004015	লায়দিকেয়ানি বিবিরা·গিবা জংআদারাংনা আরো নুম্ফা আরো বিনি নক্কো জে মান্দিরাং মন্ডলী হং·এ থম·দাকা, বিসংনাবা সালাম হন·বো।
51004016	ইয়া চিঠিখো না·সং পড়িয়া বন·জোকনো লায়দিকেয়ানি মন্ডলীনাবা ইয়া চিঠিখো পড়িনা হন·বো, আরো লায়দিকেয়া মন্ডলীনা জে চিঠিখো ওয়াত্তেতনুয়া উখোবা না·সং পড়িবো।
51004017	আর্খিপ্পনা ইয়া খাৎথাখো আগানবো, “গিত্তেলনা দাকচাকে হ·ন্না জে কামখো নাং·না হন·জক উখো ব·ন্নেতনা মংসংবাত্তে গিসিক হন·বো।”
51004018	আংআ পৌল জাকথাংচা ইয়া সালামনি খাৎথাখো চক্কিংজক। গিসিক রা·রিকবো, আংআ বন্দি হং·এ দংআ। ইসল না·সংনা খা·সাচাকখানা।
52001001	ফাগিবা ইসল আরো গিত্তেল যীশু খ্রীষ্টমুং নাংরিমগিবা থিষলনীকী মন্ডলীনা সীলবান, তীমথিয় আরো আংআ পৌল ইয়া চিঠিখো চক্কিংজক। আনচিংনি ফাগিবা ইসল আরো গিত্তেল যীশু খ্রীষ্ট না·সংনা খা·সাচাকখানা আরো থম·থমাখো হন·খানা।
52001002	চিংআ ফাংনান বি·আও না·সং গিম্মিকখো গিসিক রা·এ ইসলখো মিৎথেলা।
52001003	বিবিরা·আনি গিম্মিন না·সং জে কামখো দাক্কিংজক, খা·সানি গিম্মিন জেদাক্কে গাম্মিংজক আরো আনচিংনি গিত্তেল যীশু খ্রীষ্টনি সাক্কাও খা·দংআনি গিম্মিন জেদাক্কে চাকচিকিংজক, উখো চিংআ ফাংনান আনচিংনি ফাগিবা আরো ইসলনি মিকখাংও বি·আও গিসিক রা·আ।
52001004	ইসলনি খা·সাগিবা আংনি জংআদারাং, চিংআ হা·আইয়া বিয়ান না·সংখো বাচ্ছিয়ে রা·জক,
52001005	মুয়ানা চিংনি আগানফ্রাকগিবা নাম্মা খাৎথা খু·সুকচাসান না·সংচা রি·বাজা, ইন্দিবা বিলচা, গিসিক রংথালগিবাচা উয়া রি·বামিং। না·সংমুং দংমিত্তিংও না·সংনি নাম্মানা চিংআ বাদিকে দাক্কে রি·য়া-দোআ না·সং উখো হা·আইয়া।
52001006	বাং·আ গিচ্চিয়াওবা গিসিক রংথালগিবানি হন·গিবা হান·সেংআমুং উয়া নাম্মা খাৎথাখো রা·চাকে না·সং চিং গিত্তা আরো গিত্তেল গিত্তা দাক্কে রি·ইংজক।
52001007	ইনি গিম্মিন ম্যাসিডোনিয়া আরো আখায়া হা·দকনি গিম্মিক বিবিরা·গিবারাংচা না·সং দাক্কে ফিন্নিকানি হং·জক।
52001008	ম্যাসিডোনিয়া আরো আখায়া হা·দকোসান না·সংচানি গিত্তেলনি খাৎথা গিপ্পাংজক ইন্দাকে হং·জা, ইন্দিবা ইসলনি সাক্কাও না·সংনি বিবিরা·আনি খাৎথাবা গিম্মিক হা·দামচান গিপ্পাংজক। ইনি গিম্মিনো চিংনি মামুংখোন আগান্না নাংজা,
52001009	মুয়ানা বাদিকে দাক্কে না·সং চিংখো রা·চাকামিং মান্দিরাং চিংনা উখো আগানিংজক। বিসং আরোবা আগানজক, না·সং বাদিকে দাক্কে মিত্তেরাংওনি ফিল·বাএ থাংগিবা আরো বিবিগিবা ইসলচা রি·বাজক জেদাক্কে বিনা দাকচাকে হ·ন্না মা·ন্না,
52001010	আরো সালগিওনি বিনি দেফান্থিনি রি·বানি গিম্মিন সেংসোনা মা·ন্না। উয়া দেফান্থিন হং·জক যীশু, জেখো বিয়া সিয়াওনি থাংচাএতামিং। ইসলনি জে শাস্তি রি·বাংজক উয়া শাস্তিওনি ইয়া যীশুন আনচিংখো জক্কেৎনুয়া।
52002001	জংআদারাং, না·সংচা চিংনি রি·য়াংআ নাসিনাদা হং·জা, ইখো না·সং আন·থাংথাংআন হা·আইয়া।
52002002	না·সং ইখোবা হা·আইয়া, ইনা স্খাং চিংআ ফিলিপী সংজিলমাচা গিচ্চিয়াখো মা·ন্নামিং আরো মান্দিরা·গিজাখোবা মা·ন্নামিং। ইন্দিবা ইন্দাকে চাংফেংআরাং দংওবা আনচিংনি ইসলচানি খেনমানগিজাখো মা·ন্নে বিনি নাম্মা খাৎথাখো চিংআ ফারাকেন না·সংনা আগানামিং।
52002003	চিংনি স্খিয়া ব্রাংগিবা স্খিয়াওনি হং·জা, নামগিজা মিকসংআওনিবা হং·জা, বা চিংআ দাক্কামব্রুএবা মামুং খাৎথাখো আগানজাংআ;
52002004	বাত্তেসা খ্রাগিবা চানচিয়ে নাম্মা খাৎথাখো হা·আইয়েতানি কামখো ইসল চিংনা হন·জক ইন্নেন চিংআ উগিত্তা আগানিংজক। মান্দিখো খুসি দাকনা চিংআ ইয়া খাৎথাখো আগানজাংআ, ইন্দিবা জেআন চিংনি খা·থংখো থিকখেলে নিআ উয়া ইসলখো খুসি দাকনা ইন্নেন আগানিংজক।
52002005	না·সং হা·আইয়া মামুং সালোবা চিংআ চি·আ খাৎথাখো আগানজা, আরো মাদ্দুয়াখো ফিনদাপে দন্নে দাক্কামব্রুএ মামুং খাৎথাখোন চিংআ আগানজা, ইসলান উনি সাক্ষি হং·আ।
52002006	মান্দিচাখো আগানস্খাওদে না·সংচাখো বা গিপ্পিনচাখো চিংআ রাসংখো মা·ন্না হাম·জা। খ্রীষ্টনি ওয়াত্তেতা গিত্তা চিংনি মান·রিকানি বিলখো চিংআ না·সংনি সাক্কাও জাকখালনা মা·ন্নুয়ামিং,
52002007	ইন্দিবা মা·আ জেদাক্কে বিনি আন·থাংনি বি·সারাংখো যতন রা·আ, না·সংমুং দংমিত্তিংও চিংআবা না·সংমুং উয়ানদাক্কে দাক্কামিং।
52002008	না·সংখো নাম্মেন খা·সাবিয়ানা না·সংনা ইসলনি নাম্মা খাৎথাখো হ·ন্নাসান হং·জা, না·সংনা আন·থাংথাংনি জাংগিখো হন·চাকনাবা চিংআ হা·ম্মামিং, মুয়ানা চিংচা না·সং খা·সাগিবা হং·আ।
52002009	জংআদারাং, চিংনি গাম্মাখো আরো নেং·আনি খাৎথাখো না·সংনি গিসিক দংবিবিআনখোন। না·সংচা ইসলনি নাম্মা খাৎথাখো আগানফ্রাকও চিংআ ওয়ালসাল গামজক, জেদাক্কে চিংআ না·সং দারাংনি সাক্কাও বোজা হং·না নাংজা।
52002010	না·সং জেরাং বিবিরা·জক, না·সংমুং চিংনি বেওয়াল জে রংথালা আরো খাকখেৎ হং·আমিং উনি সাক্ষি না·সংবা হং·আ আরো ইসলবা হং·আ।
52002011	না·সং হা·আইয়া, ফাআ জেগিত্তা আন·থাংনি বি·সাখো খা·দংএতা, খা·নাম্মেতা আরো গি·য়েতা চিংআবা না·সং গিম্মিকখো উয়ানদাক্কেন দাকনুয়ামিং, জেদাক্কে ইসলনি মান্দি হং·এ না·সং উগিত্তান রি·য়া। ইসল বিনি আন·থাংনি সংনকখো আরো রাসংখো মান·রিকনা ইন্নেন না·সংখো রিক্কামিংআ।
52002013	চিংআ ফাংনান ইসলখো মিৎথেলিংআ, মুয়ানা ইসলনি খাৎথাখো চিংচাখো খিন্নাএ না·সং জেনসালো বিবিরা·আমিং উনো না·সং উখো মান্দিনি ইন্নে হং·জা, ইন্দিবা ইসলনি খাৎথা ইন্নেন রা·চাকামিং। আরো বিবিন উয়া ইসলনিন খাৎথা। না·সং জেরাং বিবিরা·জক, না·সংনি খা·থংও উয়া খাৎথান কাম দাক্কিংআ।
52002014	জংআদারাং, যিহূদিয়া হা·দকো খ্রীষ্ট যীশুমুং নাংরিমগিবা ইসলনি জে মন্ডলীরাং দংআ, না·সংনি অবস্থা বিসং গিত্তান হং·আ। যিহূদীরাংনি জাক্কো বিসং জেদাক্কে দুকরাংখো চাকজক, না·সংবা সংথাংনি মান্দিরাংনি জাক্কো উয়ানদাক্কে আপসান দুকরাংখো চাকজক।
52002015	উয়া যিহূদীরাংআন গিত্তেল যীশুখো আরো আগানসোগিবারাংখো স·ওতে গাল্লামিং, আরো চিংখোবা বিসং গিচ্চিয়েতজক। বিসং ইসলখো খুসি দাকজা, আরো গিম্মিক মান্দিনি সাক্কাও বিসং বোবিল দাক্কা।
52002016	বিসং চিংখো চাংফেংআ জেদাক্কোদে গিপ্পিন জাতরাংখো পাপওনি জক্কেৎনা ইন্নে বিসংচা চিংআ মামুং খাৎথাখো আগান্না মান·জা। ইন্দাকেন উয়া যিহূদীরাং ফাংনান পাপনি সাক্কাও পাপখো গাৎদাপ্পিংজক, আরো ইসলনি খা·আওনাংআ চু·গিম্মিক দাক্কে বিসংনি সাক্কাও গা·আকজক।
52002017	জংআদারাং, গিসিকওনি হং·জাওবা বে·এনোনি চিংআ দিকদিকসানা না·সংখো ওয়াত্তে দংজক। ইনি গিম্মিন চিংআ নাম্মেন হা·সিকবিএ না·সংমুং দা·আবা গ্রংনা দাক্কামিং।
52002018	উনি গিম্মিন চিংআ, মংসংদে আংআ পৌল না·সংচা রি·বানা হা·ম্মামিং, ইন্দিবা শয়তান চিংখো ফেং·আমিং।
52002019	আনচিংনি গিত্তেল যীশু জেনসালো রি·বানুয়া উনো বিনি মিকখাংও না·সংআন চিংনি খা·দংআনি, হান·সেংআনি আরো রাসংনি মালা হং·জানুয়ামা?
52002020	বিবিন, না·সংআন চিংনি রাসং হং·আ, না·সংআন চিংনি হান·সেংআনি হং·আ।
52003001	জে সময়ও চিংআ আরবা চাকনা মান·জাজক উনো এথেন্স সংজিলমাও সাকসান দংনা থিক দাক্কে চিংনি জং তীমথিয়খো ওয়াত্তেতামিং। বিয়া খ্রীষ্টনি নাম্মা খাৎথাখো হা·আইয়েতানি কামনা ইসলনি কাম রিম·ফাগিবা হং·আ। চিংআ বিখো ওয়াত্তেতামিং জেদাক্কে বিয়া না·সংখো বিবিরা·আও খেম·খেম দন্না আরো খা·দংএতনা মা·ন্না,
52003003	জেদাক্কে ইয়া দুকরাংও না·সং সাকসাবা ওয়ালফিলে রি·য়াংজা। না·সং আন·থাংআন হা·আইয়া, দুকরাং চিংনা থিক দাক্কান দংআ।
52003004	দুকরাং চিংনি সাক্কাও দংনুয়ান উয়া খাৎথাখো না·সংমুং দংমিত্তিংও চিংআ রিত্তাপ রিত্তাপান আগানামিং, আরো উগিত্তান হং·জক, ইখো না·সং হা·আইয়া।
52003005	উনি গিম্মিন জে সময়ও আংআ আরবা চাকনা মান·জাজক উনো বিবিরা·আও না·সং বাদাকা অবস্থাও দংআ উখো হা·আইনা ইন্নেন তীমথিয়খো ওয়াত্তেতামিং। শয়তান না·সংখো মাদ্দুয়েতজকখোন আরো চিংনি গাম্মা ইন্দাকারি হং·জকখোন ইন্নে আংআ খেন্নিংআমিং।
52003006	দা·আও তীমথিয় না·সংচানি চিংচা রি·বাফিল্লে না·সংনি খা·সাআ আরো বিবিরা·আনি গিম্মিনো নাম্মাখোন আগানজক। বিয়া আগানা, খা·সানি গিসিকখো রা·এ না·সং ফাংনান চিংখো গিসিক রা·আ, আরো চিংআ জেগিত্তা না·সংখো নিকনা হা·ম্মিংআ না·সংবা উগিত্তান চিংখো নিকনা হা·ম্মিংআ।
52003007	ইনি গিম্মিন জংআদারাং, তীমথিয়নি খু·সুকচা না·সংনি বিবিরা·আখো খিন্নাএ চিংনি গিম্মিক সা·দিকা আরো দুকওবা চিংআ খা·নাম্মেতাখো মান·জক।
52003008	গিত্তেলনি সাক্কাও না·সংনি বিবিরা·আ খেম·খেম দংওন চিংনি জাংগিনি রাসং হং·আ।
52003009	না·সংনি গিম্মিন ইসলনি মিকখাংও চিংনি জে হান·সেংআ, উনি হা·সেল বাদিকে দাক্কে না·সংনি গিম্মিন বিখো মিৎথেলনুয়া উখো চিংআ হা·আইজা।
52003010	চিংআ ওয়ালসাল ইসলচা খা·থংওনি মল·মলিংআ জেদাক্কে চিংআ না·সংখো নিকনা মা·ন্না আরো না·সংনি বিবিরা·আও চু·ওংগিজাখো চু·সকেতনা মা·ন্না।
52003011	আনচিংনি ফাআ আরো ইসল আন·থাং আরো আনচিংনি গিত্তেল যীশু জেদাক্কে না·সংচা রি·য়াংআনি রামাখো থারিয়ে হ·ন্না।
52003012	গিত্তেল দাকখানা, চিংআ জেগিত্তা না·সংনা খা·সাআ উগিত্তা না·সংবা সাকসা সাকগিপ্পিনখো, আরোবা, গিম্মিকনা খা·সাআ জেদাক্কে বাং·বাতে গাপসুয়াকা।
52003013	ইন্দাকোদে বিয়া না·সংনি খা·থংখো খেম·খেমেতনুয়া, জেদাক্কে আনচিংনি গিত্তেল যীশু জেনসালো বিনি গিম্মিক মান্দিরাংখো রিমবাফানুয়া উনো আনচিংনি ফাআ আরো ইসলনি মিকখাংও না·সং খাকখেৎ আরো রংথালবো।
52004001	জংআদারাং আরোবা আগান্না, ইসলখো খুসি দাকনা ইন্নে বাদিকে দাক্কে রি·না নাংআ উয়া স্খিয়াখোদে না·সং চিংচাখো মান·জক, আরো বিবিন না·সং উগিত্তান রি·ইংজক। ইন্দাকোবা গিত্তেল যীশুনি হং·এ চিংআ না·সংখো মল·মলিংজক আরো স্খিয়েতিংজক জেদাক্কে না·সং আরোবা বাং·এ উগিত্তান রি·য়া।
52004002	গিত্তেল যীশুচাখো বিলখো মা·ন্নে চিংআ না·সংনা মুয়াখো মুয়াখো গি·য়েৎজক উখো না·সং হা·আইয়া।
52004003	ইসলনি হা·সিকা ইয়ান- না·সং রংথালবো, আগানস্খাওদে গিম্মিক থি·ল্লেকাওনি চে·ল্লে দংবো,
52004004	আরো জেরাং ইসলখো হা·আইজা উয়া গিপ্পিন জাতরাং গিত্তা বে·এননি নামগিজা হা·সিকাও রি·গিজা না·সং গিম্মিকান আন·থাংথাংনি বে·এনখো রংথালে মান্দিরা·আমুং চাকচিকে দন্না স্খিবো।
52004006	ইনি গিম্মিনো অন্যায় দাক্কে সাকসা দা·আও সাকসা জংআদাখো থকাইজাখানা। চিংআ স্খাংআন না·সংনা আগানজক আরো সিমসাকেতজক, ইন্দাকা অন্যায়রাংনা গিত্তেলান শাস্তি হ·ন্নুয়া,
52004007	মুয়ানা ইসল রংথালগিজা দাক্কে রি·না ইন্নে আনচিংখো রিক্কামজা, রংথালে রি·না ইন্নেন রিক্কামজক।
52004008	উনি গিম্মিন ইয়া স্খিয়াখো জেআন জেগালা বিয়া মান্দিখো জেগালজা, বাত্তেসা জেআন বিনি গিসিক রংথালগিবাখো না·সংনা হন·জক উয়া ইসলখোন জেগালা।
52004009	জংআদাস্খানা খা·সানি গিম্মিন না·সংনা মামুংখো চকনা নাংজা, মুয়ানা ইসলান না·সংখো সাকসা সাকগিপ্পিননা খা·সাগ্রিকাখো স্খিজক।
52004010	আরো বিবিন না·সং ম্যাসিডোনিয়া হা·দকনি গিম্মিক জংআদারাংনা খা·সাআ। ইন্দিবা জংআদারাং, না·সংচা চিংনি মল·মলা ইয়ান না·সংনি ইন্দাকা খা·সাআ জেদাক্কে আরোবা বারিয়া।
52004011	চিংআ না·সংনা জেখো গি·য়েৎজক উগিত্তা থম·থমা জাংগিখো মিৎথাংনা, কামথাংও বিমচিপে দংনা আরো জাকথাংচা গামনা গিসিক নাংবো,
52004012	জেদাক্কে জাওয়া গিপ্পিন মান্দিরাংনি মিক্রোনও না·সংনি রি·য়া-দোআরাং খ্রাআনি হং·আ আরো গিপ্পিননি সাক্কাও ফাংচাকনা নাংজা।
52004013	জংআদারাং, জেরাং সিজক বিসংনি মুয়া হং·নুয়া উখো না·সং হা·আইজাখানা ইখো চিংআ হাম·জা, জেদাক্কে জেরাংনি গিসিকো মামুং খা·দংআনি দংজা বিসং গিত্তা দাক্কে না·সং দুকও গা·আকজা।
52004014	জে সময়ও চিংআ বিবিরা·আ যীশু সিয়ামিং আরো দা·আবা থাংচাফিলজক উনো চিংআ ইখোবা বিবিরা·আ, জেরাং যীশুমুং নাংরিমে সিজক ইসল বিসংখোবা যীশুমুং রিম্মাংফানুয়া।
52004015	গিত্তেলনি স্খিয়া গিত্তান চিংআ না·সংনা আগানিংআ, চিংআ জেরাং থাংএ দংআ আরো গিত্তেলনি রি·বাফিল্লানা দিপ্পাৎ থাংএ দংনুয়া, মামুং দাক্কেবা চিংআ উয়া সিগিবারাংনা স্খাংদে রি·য়াংজানুয়া।
52004016	রাক্কে গি·য়েতামুং আরো দাল·গিবা সা·গ্রেনি খু·রাং আরো ইসলনি সিংগানি গা·ম্মামুং গিত্তেল আন·থাংআন সালগিওনি হং·ওনবানুয়া। খ্রীষ্টমুং নাংরিমে জেরাং সিজক উনো বিসংআন স্খাং থাংচানুয়া।
52004017	উনি জা·মানো আনচিং জেরাং থাংএ দংখুনুয়া, আনচিংখোবা সিলগাচা গিত্তেলমুং আপসান হং·না ইন্নে বিসংমুং গাদিলাও দাক্কে দি·দোএ রা·আংনুয়া। আরো ইন্দাকে ফাংনাজলনা আনচিং গিত্তেলমুং দংনুয়া।
52004018	উনি গিম্মিন না·সং ইন্দাকা খাৎথারাংখো আগানে সাকসা সাকগিপ্পিনখো খা·নাম্মেতবো।
52005001	জংআদারাং, বাসোকো আরো বাদাকগিবা সময়ও উয়া হং·নুয়া উনি গিম্মিনো না·সংচা মামুংখো চকনা নাংজা। না·সং আন·থাংথাংআন নাম্মেদাক্কে হা·আইয়া, ওয়াল্লো জেগিত্তা চা·খক রি·বাআ গিত্তেলনি উয়া সালবা উগিত্তান রি·বানুয়া।
52005003	জেনসালো মান্দিরাং আগান্নুয়া, “থম·থমজক, খেন্নানি মামুংবা দংজা,” উনো হা·ন্নোগ্মাং মিচিকনি রাং·গিত্তিক দাক্কে বি·সা বা·আনি সা·দিকা গিত্তা উয়া মান্দিরাংনা বন·গিম্মিকানি হং·নুয়া। মামুং দাক্কেন বিসং জকজানুয়া।
52005004	ইন্দিবা জংআদারাং, না·সংদে আন্দালাও দংজাংআ, উয়া সাল চা·খক গিত্তা না·সংচা রি·বানুয়া। না·সংদে গিম্মিকান সেং·আনি আরো সালনিসা মান্দি হং·আ। আনচিং ওয়াল্লোনি বা আন্দালানি মান্দি হং·জা।
52005006	উনি গিম্মিন গিপ্পিনরাং গিত্তা জেদাক্কে আনচিং থুজা, বাত্তেসা মিকরাকে দংআ আরো আন·থাংথাংখো বাম্মেতে দন্না।
52005007	জেরাং থুয়া বিসং ওয়াল্লোন থুয়া, আরো জেরাং চুফেক্কা বিসং ওয়াল্লোন চুফেক্কা।
52005008	ইন্দিবা আনচিং সালনি মান্দি হং·আ; উনি গিম্মিন চেল·খো রাক্ষিনা ইন্নে বিবিরা·আ আরো খা·সাচা চেল·খো ফিনদাপে আরো স্খুখো রাক্ষিনা ইন্নে জক্কেতানি খা·দংআখো স্খুও স্থিকে হাই, আনচিং আন·থাংথাংখো বাম্মেতে দন্না।
52005009	শাস্তি মা·ন্নাদে হং·জা বাত্তেসা আনচিংনি গিত্তেল যীশু খ্রীষ্টও জকনা ইন্নেন ইসল আনচিংখো থিক দাক্কে দনজক।
52005010	খ্রীষ্ট আনচিংনা সিয়ামিং, জেদাক্কে আনচিং থাংএ দং বা সিয়ে দং, আনচিং জেদাক্কে বিমুংআন থাংএ দংনা মা·ন্না।
52005011	ইনি গিম্মিন দা·আও না·সং জেগিত্তা দাক্কা উগিত্তান সাকসা সাকগিপ্পিনখো খা·দংএতনা আরো সাকসা সাকগিপ্পিনখো থারিরিকরিকবো।
52005012	জংআদারাং, চিংআ না·সংখো মল·মলা, জেরাং না·সংনি গিসেপো গাম্মিংআ, গিত্তেলনি হং·এ না·সংখো রি·দিলা আরো না·সংনা স্খিয়া বিসংখো মান্দিরা·বো।
52005013	বিসং জেখো দাক্কা উনি গিম্মিন খা·সানি গিসিকখো রা·এ বিসংখো মান্দিরা·বো। না·সং আন·থাংথাংনি গিসেপো থম·থমে দংবো।
52005014	জংআদারাং, চিংআ না·সংনা ইন্দাকে স্খিয়েতিংজক- জেরাং আলসিয়া বিসংখো সিমসাকেতবো; জেরাংনি খা·সকা দংজা বিসংখো খা·সকেতবো; জেরাং বিলগ্রি বিসংনা দাকচাকবো আরো গিম্মিকখো চাকচিকবো।
52005015	নিবো, অন্যায়নি সাক্কাও দারাংবা অন্যায়খো দাকজাখানা। না·সং সাকসা সাকগিপ্পিননি, আরোবা, গিপ্পিনরাংনি নাম্মাখো দাকনা হাম·বো।
52005016	ফাংনান হান·সেংবো,
52005017	ফাংনান বি·বো,
52005018	আরো গিম্মিক অবস্থাও ইসলখো মিৎথেলবো; মুয়ানা খ্রীষ্ট যীশুও না·সংনা ইয়ান ইসলনি হা·সিকা হং·আ।
52005019	গিসিক রংথালগিবাখো দা·আ খিম্মিতেতাবো।
52005020	জেরাং আগানসোগিবা হং·এ ইসলনি খাৎথাখো আগানা বিসংনি খাৎথাখো দা·আ চন্নিকাবো, বাত্তেসা গিম্মিকখোন থিকখেলে নিবো।
52005021	জেআন নাম্মা উখো রি·ম্মে রা·রিকবো,
52005022	আরো গিম্মিক নামগিজাওনি চে·ল্লাও দংবো।
52005023	থম·থমেৎগিবা ইসল আন·থাংআন না·সংখো চু·গিম্মিক দাক্কে রংথালেতখানা, আরো আনচিংনি গিত্তেল যীশু খ্রীষ্টনি রি·বাফিল্লানি সালো না·সংনি বে·এনখো-গিসিকখো দোসগ্রি দাক্কে দনবো।
52005024	গিসিক দনবো, জেআন না·সংখো রিক্কামা বিখো ফাংচাকনা মা·ন্না; বিয়া উখো দাকবিবিনুয়ান।
52005025	জংআদারাং, চিংনা বি·বো।
52005026	খা·সানি গিসিকখো রা·এ গিম্মিকনা সালাম হন·বো। আংআ গিত্তেলনি বিমুংও না·সংনা ইখো গি·য়েতিংজক, ইয়া চিঠিখো জেদাক্কে গিম্মিক জংআদারাংনা পড়িয়ে খিন্নাএতা।
52005028	আনচিংনি গিত্তেল যীশু খ্রীষ্টনি খা·সাচাক্কা না·সংমুং দংখানা।
53001001	ফাগিবা ইসল আরো গিত্তেল যীশু খ্রীষ্টমুং নাংরিমগিবা থিষলনীকী মন্ডলীনা সীলবান, তীমথিয় আরো আংআ পৌল ইয়া চিঠিখো চক্কিংআ।
53001002	ফাগিবা ইসল আরো গিত্তেল যীশু খ্রীষ্ট না·সংনা খা·সাচাকখানা আরো থম·থমাখো হন·খানা।
53001003	জংআদারাং, না·সংনা সালাজ্রিংআন ইসলখো চিংনি মিৎথেলনা নাংআ। না·সংনি বিবিরা·আ নাম্মেন বাং·ইংজক আরো না·সং সাকসা সাকগিপ্পিননি সাক্কাও খা·সাআ গাপসুয়াকিংজক ইন্নেন চিংনি উয়া মিৎথেলাখো হ·ন্না খ্রাআ।
53001004	আরো ইনি গিম্মিনান ইসলনি মন্ডলীরাংনি মিকখাংও না·সংখো রা·এ চিংআ রাসং দাক্কিংজক, মুয়ানা জে গিচ্চিয়ারাংখো আরো দুকরাংখো না·সং চাক্কিংজক উনি গিসেপোবা না·সংনি চাকচিকা আরো বিবিরা·আ দংখুংআ।
53001005	ইরাং গিম্মিকান ইসলনি খাকখেৎ বিচালখো ফিন্নিকানি হং·আ। আরো ইনি মিকসংআ হং·জক, জেদাক্কে না·সংখো ইসলনি সংনকনা খ্রাগিবা দাক্কে চান্না। ইনি গিম্মিনান না·সং ইন্দাকফিল্লে দুক চাক্কিংজক।
53001006	ইসলনি খাকখেৎ বিচাল ইয়ান- জেরাং না·সংখো দুক হ·ন্না বিয়া বিসংখো দুক হ·ন্নুয়া;
53001007	আরো না·সং জেরাং দুক মা·ন্নিংজক বিয়া চিংমুং না·সংখোবা দুকওনি জক্কেৎনুয়া। জেনসালো গিত্তেল যীশু বিনি বিল্লাকগিবা সা·গ্রেরাংখো রা·এ চিং·গিবা ওয়া·আলনি গিসেপো সালগিওনি ফারাকনুয়া উনোন ইরাং হং·নুয়া। জেরাং ইসলখো হা·আইজা আরো জেরাং গিত্তেল যীশুনি গিম্মিন নাম্মা খাৎথাখো মানিয়ে রি·জা বিসংনা উনো বিয়া শাস্তি হ·ন্নুয়া।
53001009	গিত্তেল জেনসালো রি·বানুয়া উনো বিসংনা ইন্দাকে শাস্তি হ·ন্নুয়া জেনি হা·সেল বিসং বিনি দংআনি আরো বিল্লাকানি হা·ফালও গা·আকে ফাংনাজলনা গিম্মানুয়া। উনসালো বিনি আন·থাংনি মান্দিরাংও বিনি রাসং ফারাকনুয়া আরো জেরাং বিবিরা·আ বিসংও রাসং হং·নুয়া। না·সংবা উয়া বিবিরা·গিবারাংও দংআ, মুয়ানা না·সং চিংনি সাক্ষি হ·ন্নাখো বিবিরা·জক।
53001011	উনি গিম্মিন চিংআ ফাংনান না·সংনা বি·আ জেদাক্কে আনচিংনি ইসল না·সংখো বিনি রিক্কামনা খ্রাগিবা দাক্কে চানচিয়া, আরো জেদাক্কে বিনি বিলচা না·সংনি নাম্মা কামখো দাক্কানি হা·সিকাখো বিয়া চু·সকেতা আরো বিবিরা·আনি গিম্মিন না·সং জে কামরাংখো দাক্কিংআ উয়ো জেদাক্কে বিয়া চু·গিম্মিকেতা।
53001012	ইন্দাকোদে আনচিংনি ইসল আরো গিত্তেল যীশু খ্রীষ্টনি খা·সাচাক্কানি গিম্মিন আনচিংনি গিত্তেল যীশুনি রাসং না·সংও ফারাকনুয়া, আরো না·সংবা বিও রাসং মা·ন্নুয়া।
53002001	জংআদারাং, আনচিংনি গিত্তেল যীশু খ্রীষ্ট রি·বানুয়া আরো আনচিংখো থম·দাকে বিনি আন·থাংচা রিম্মাংনুয়া। ইনি গিম্মিনো চিংআ না·সংখো মল·মলিংজক-
53002002	“গিত্তেলনি সাল সকবাজক,” ইখো ইন্নে আগানসোগিবা দাক্কে সানিবা খাৎথা আগানা বা সাকগিপ্পিননি খাৎথা বা চিংনি চক্কা চিঠি ইন্নে চানচিয়ে না·সং দা·আ জাব্রাংআবো বা দা·আ খেন্নাবো।
53002003	জেদাক্কে দারাংবা না·সংখো ব্রাংগিবা রামাচানা রা·আংজা, মুয়ানা উয়া সাল রি·বানা স্খাং ইসলনি সাক্কাও বিল্লংএ বোবিল দাক্কে চাখাতানি হং·নুয়া, আরো উয়া বামগিজাগিবা মি·আসা, জেনি ব·ন্নানি খাৎথা দংআ, বিয়া ফারাকনুয়া।
53002004	ইসল ইন্নে জেরাং দংআ উরাংনি সাক্কাও আরো অলাখিনা দংগিবা গিম্মিকনি সাক্কাও চাদেংএ বিয়া আন·থাংখো দা·ল্লে ফিন্নিকনুয়া; আরোবা, ইসলখো অলাখিগিবা নক্কো আসংএ বিয়া আন·থাংখো ইসল ইন্নে দাবি দাকনুয়া।
53002005	আংআ না·সংচা দংমিত্তিংও ইয়া খাৎথারাংখো না·সংনা আগান্নুয়ামিং, উখো না·সং গিসিক রা·জামা?
53002006	উয়া বামগিজাগিবা মি·আসা জেদাক্কে থিক সময়না স্খাং ফারাকনা মান·জা উনি গিম্মিন জেআন বিখো চাংফেংএ দন্না উখোদে না·সং হা·আইয়া। না·সং ইখোবা হা·আইজক, বামগিজাগিবা মি·আসানি নিং·থুয়া কামরাং দা·আওবা হং·ইংআ,
53002007	ইন্দিবা জেআন বিখো চাংফেংএ দন্না বিয়া জিত্তাংজা দিপ্পাৎদে চাংফেংএন দংনুয়া। উনি জা·মানো উয়া বামগিজাগিবা মি·আসা ফারাকনুয়া।
53002008	গিত্তেল যীশু বিনি খু·সুকনি বিবাচা ব·ন্নেতনুয়া আরো বিনি রাসংচা বিনি বিলখো ব·ন্নেতনুয়া।
53002009	উয়া বামগিজাগিবা মি·আসা জেনসালো রি·বানুয়া উনো শয়তাননি বিল দংনুয়া। উয়া বিল্লাকা ফারাকনুয়া বু·আনি গিম্মিক চিনও আরো আইয়াও ইনমানানি কামও আরো বিল্লাকানি কামও,
53002010	আরো ব·ন্নানি রামাও রি·গিবা মান্দিরাংখো থগিয়েতনা দাকমিকানি গিসেপো। ইয়া মান্দিরাং ব·ন্নাংনুয়া, মুয়ানা পাপওনি জকনা বিসং বিবিখো নামনিকজাজক আরো উখো বিবিবারা·জাজক।
53002011	ইনি গিম্মিন ইসল বিসংচা ইন্দাকগিবা বিলখো ওয়াত্তেতনুয়া জেআন বিসংখো ব্রাংগিবা রামাচানা রা·আংনুয়া, জেদাক্কে বিসং বু·আখো বিবিরা·আ।
53002012	ইনি গিম্মিন জেরাং বিবিও বিবিরা·গিজা খ্রাগিজা কামও হান·সেংআখো মান·জক বিসং গিম্মিকখো বিচালও দোসগ্মাং ইন্নে রিম·নুয়া।
53002013	গিত্তেলনি খা·সাগিবা আংনি জংআদারাং, না·সংনা ফাংনান ইসলখো চিংআ মিৎথেলনা নাংআ, মুয়ানা পাপওনি জকনা ইসল স্খাংওনিন না·সংখো বাচ্ছিয়ে রা·জক। গিসিক রংথালগিবাচা ইসলনি গিম্মিন না·সংখো দিংথাং দাক্কে দন্নাও আরো নাম্মা খাৎথানি বিবিও না·সংনি বিবিরা·আও না·সং পাপওনি জক্কাখো মান·জক।
53002014	চিংআ জে নাম্মা খাৎথাখো আগানফ্রাকিংজক উনি গিসেপোন উয়া জক্কাখো মা·ন্না ইন্নে বিয়া না·সংখো রিক্কামজক, জেদাক্কে না·সং আনচিংনি গিত্তেল যীশু খ্রীষ্টনি রাসংনি বাকখো মান·ফাগিবা হং·আ।
53002015	উনি গিম্মিন জংআদারাং, খেম·খেম দংবো, আরো চিঠিচা বা খাৎথাচা জে স্খিয়াখো চিংআ না·সংনা হ·ন্না উখো রি·ম্মে রা·রিকবো।
53002016	আনচিংনি গিত্তেল যীশু খ্রীষ্ট আন·থাং আরো আনচিংনি ফাগিবা ইসল না·সংনি খা·থংও খা·দংএতখানা আরো গিম্মিক নাম্মা কামও আরো খাৎথাও না·সংখো খেম·খেম দনখানা। বিয়ান চিংনা খা·সাজক আরো খা·সাচাক্কে বন·চাংগিজা দিদিআখো আরো হান·সেংআ গাপ্পা খা·দংএতাখো হন·জক।
53003001	বন·চতাও আগান্না জংআদারাং, চিংনা বি·চাকবো জেদাক্কে গিত্তেলনি খাৎথা না·সংনি গিসেপো থেংরিদাক্কে গিপ্পাংআমিং উয়ানদাক্কেন উয়া গিপ্পাংরিকরিকা আরো রাসং মান·রিকরিকা।
53003002	আরোবা বি·চাকবো জেদাক্কে চিংআ গিসিকগ্রি আরো নামগিজাগিবা মান্দিরাংনি জাকওনি জক্কাখো মা·ন্না, মুয়ানা গিম্মিক মান্দিনিন বিবিরা·আ দংআ ইন্দাকেদে হং·জা।
53003003	ইন্দিবা গিত্তেলদে বিবিরা·না খ্রাগিবা হং·আ; বিয়ান না·সংখো খেম·খেম দন্নুয়া আরো শয়তাননি জাকওনি না·সংখো রাক্ষিনুয়া।
53003004	গিত্তেলমুং নাংরিমা ইন্নে না·সংনি গিম্মিন চিংনি ইন্দাকা বিবিরা·আ দংআ, চিংআ না·সংনা জেগিত্তা গি·য়েৎজক উগিত্তান না·সং কাম দাক্কিংআ আরো দাকনুয়া।
53003005	গিত্তেল জেদাক্কে না·সংনি খা·থংখো ইসলনি খা·সানি রামাও আরো খ্রীষ্টনি চাকচিকানি রামাও রা·আংআ।
53003006	জংআদারাং, আনচিংনি গিত্তেল যীশু খ্রীষ্টনি বিমুংও চিংআ না·সংনা ইন্দাকে গি·য়েতিংজক-সাবা আলসিয়া দাক্কে রি·ওদে আরো চিংচাখো না·সং জে স্খিয়াখো মান·জক উখো মানিজাওদে, ইন্দাকোদে না·সং বিমুং দা·আ রি·য়াবো।
53003007	বাদিকে দাক্কে চিং গিত্তা রি·না নাংআ উখো না·সং আন·থাংআন হা·আইয়া। না·সংমুং দংমিত্তিংও চিংআ আলসিয়া দাক্কে রি·জা,
53003008	বা দাম হন·গিজা দারাংনি চা·আখো চা·জা। চিংআ সালওয়াল কাম দাকজক আরো নেং·দিকবিজক জেদাক্কে চিংআ দারাংনি বোজা হং·আংজা।
53003009	না·সংচানি দাকচাকাখো মা·ন্না চিংনি বিল দংজা ইন্দাকে হং·জা, ইন্দিবা না·সং জেদাক্কে চিং গিত্তা রি·য়া উনি গিম্মিনান চিংআ ইন্দাকে কাম দাক্কে না·সংনা ফিন্নিকামিং।
53003010	না·সংচা দংমিত্তিংওন চিংআ না·সংখো গি·য়েতি আগানামিং, সাবা কাম দাকনা হাম·জাওদে বিয়া চা·জাখান।
53003011	চিংআ খিন্নানা মা·ন্নিংআ, না·সংও সাবা সাবা আলসিয়া দাক্কে রি·ইংআ আরো মামুং কামখোন দাকজাংআ, উনা বাত্তে গিপ্পিনখো রা·এসা দংআ।
53003012	আনচিংনি গিত্তেল যীশু খ্রীষ্টনি হং·এ চিংআ ইন্দাকগিবা মান্দিরাংনা গি·য়েতিংজক আরো স্খিয়েতিংজক, বিসং জেদাক্কে থম·থমে কাম দাক্কে আন·থাংথাংনি চা·আখো আন·থাংথাংআন থারিয়া।
53003013	জংআদারাং, নামগিবা কামও দা·আ নেং·নিকাবো।
53003014	ইয়া চিঠিও চক্কা চিংনি খাৎথাখো সাবা মানিজাওদে উয়া মান্দিখো হা·আইয়ে দনবো। বিমুং দা·আ রি·ফাবো জেদাক্কে বিয়া খ্রাচা·আখো মা·ন্না।
53003015	ইন্দিবা বিখো বোবিল ইন্নেবা দা·আ চানচিয়াবো, বাত্তেসা জংআদা ইন্নে বিখো সিমসাকেতবো।
53003016	থম·থমেতগিবা গিত্তেল আন·থাং ফাংনান গিম্মিকো না·সংনা থম·থমাখো হন·খানা। গিত্তেল না·সং গিম্মিকমুং দংখানা।
53003017	ইয়া সালামনি খাৎথাখো আংআ পৌল আন·থাংনি জাক্কো চক্কিংজক। ইয়ান আংনি গিম্মিক চিঠিনি চিন হং·আ; আংআ ইন্দাকেন চক্কে দংআ।
53003018	আনচিংনি গিত্তেল যীশু খ্রীষ্টনি খা·সাচাক্কা না·সং গিম্মিকমুং দংখানা।
54001001	আনচিংনি জক্কেৎগিবা ইসল আরো খ্রীষ্ট যীশুনি গি·য়েতাও আংআ পৌল যীশু খ্রীষ্টনি সাকসা ওয়াত্তেতা হং·জক। খ্রীষ্ট যীশুনি সাক্কাওন চিংনি গিম্মিক খা·দংআ।
54001002	বিবিরা·গিবা হং·এ আংনি চং·মত বি·সা তীমথিয়চা আংআ ইয়া চিঠিখো চক্কিংজক। আনচিংনি ফাগিবা ইসল আরো আনচিংনি গিত্তেল খ্রীষ্ট যীশু নাং·না খা·সাচাক্কাখো আরো থম·থমাখো হন·খানা।
54001003	ম্যাসিডোনিয়াচা রি·য়াংমিত্তিংও আংআ নাং·না জেখো আগানামিং দা·আওবা উখোন আগানিংজক- না·আ ইফিষ সংজিলমাওন দংবো, জেদাক্কে মিত্তাম মান্দিরাংখো গি·য়েৎনা মা·ন্না জেদাক্কে বিসং আরবা ব্রাংগিবা স্খিয়াখো স্খিয়েতজা।
54001004	বিসংনা ইন্দাকেবা গি·য়েৎবো জেদাক্কে বিসং গল্প আগানারাংও আরো দাল·বিয়া মা·চংরাংও গিসিক হন·জা। ইরাং ইসলনি কামখো গাল্লে বাং·আ জিগ্রিকানিরাংখো থারিয়া ইন্দিবা ইসল বাদিকে দাক্কে বিনি কামখো চালাইয়া উখো বিবিরা·আচা হা·আইনা মা·ন্না।
54001005	ইন্দাকে গি·য়েতানি মিকসংআ হং·জক খা·সাখো মিকরাকেতা। ইয়া খা·সা খাকখেৎ খা·থং, নাম্মা চানচিয়া আরো চং·মত বিবিরা·আওনি রি·বাআ।
54001006	মিত্তাম মান্দিরাং ইরাংওনি জিত্তাংএ হং·গিজা নাংগিজা খু·সুকরাংচা গিসিক হন·জক।
54001007	বিসং আন·থাংথাংনি খু·সুকখো আন·থাংথাংআন হা·আইজা আরো জে বিদিংও আগানা উরাংখোবা হা·আইজা ইন্দাকোবা বিসং মোশিনি নিয়ামনি স্খিগিবা হং·না হা·ম্মা।
54001008	আনচিং হা·আইয়া নিয়াম নাম্মা, উখো নাম্মেদাক্কে জাকখালনা মা·ন্নোসা।
54001009	আনচিং ইখোবা হা·আইয়া, নাম্মা মান্দিনা ইয়া নিয়ামখো হন·জা; ইখো বিসংনান হ·ন্নামিং জেরাং নিয়ামখো মানিজা আরো জেরাং বাম্মে দংজা, জেরাং অলাখিজা আরো পাপী হং·আ, জেরাং রংথালজা আরো থরমি হং·জা, জেরাং মা-ফাখো স·ওতে গাল্লা, জেরাং স·ওতে গাল্লা,
54001010	জেরাং থি·ল্লেকা, জেরাং মি·আসা-মি·আসাস্খা মিচিক-মিচিকস্খামুং নামগিজাখো দাক্কা, জেরাং নকখল-বাদিংআনি কামখো দাক্কা, জেরাং বু·এ খু·সুক আগানা আরো বু·আখো সাক্ষি হ·ন্না, আরো জেরাং বিবিগিবা স্খিয়ানি সাক্কাও দিংথাং কামখো দাক্কা।
54001011	রাসংগ্মাং ইসলনি নাম্মা খাৎথা গিত্তা জে স্খিয়া, উয়া স্খিয়ান চং·মত স্খিয়া হং·আ। ইয়া নাম্মা খাৎথাখো আগানফ্রাকানি কামখো বিয়া আংনা হন·জক।
54001012	আনচিংনি গিত্তেল খ্রীষ্ট যীশু, জেআন আংনা বিলখো হন·জক, বিখো আংআ মিৎথেলা, মুয়ানা বিয়া আংখো বিবিগিবা দাক্কে চানচিয়ে বিনা দাকচাকে হ·ন্নানি কামও বাচ্ছিয়ে রা·জক।
54001013	স্খাংও আংআ খ্রীষ্টখো খাল·স্থাপনুয়ামিং আরো গিচ্চিয়েৎগিবা আরো খা·গ্রাকগিবা হং·আমিং ইন্দাকোবা বিয়া আংখোন ইয়া কামনা বাচ্ছিয়ে রা·জক। বিয়া আংনা খা·সাচাকজক, মুয়ানা আংনি বিবিরা·গিজানা আংআ হা·আইগিজান উরাংখো দাকনুয়ামিং।
54001014	আনচিংনি গিত্তেল আংনা চৎচাংগিজা খা·সাচাকজক আরো খ্রীষ্ট যীশুমুং নাংরিমানি গিম্মিনো জে বিবিরা·আ আরো খা·সা রি·বাআ উখো হন·জক।
54001015	ইয়া খাৎথা বিবিরা·না খ্রাআ আরো রা·চাকনাবা খ্রাআ, পাপওনি পাপীরাংখো জক্কেৎনা ইন্নেন খ্রীষ্ট যীশু হা·গিলসাকো রি·বামিং। উয়া পাপীরাংনি গিসেপো আংআন দাল·গিবা।
54001016	আরো উনি গিম্মিনান ইসল আংনা খা·সাচাকজক, জেদাক্কে দাল·গিবা পাপী আংআ, আংওন খ্রীষ্ট যীশু বিনি বন·চাংগিজা চাকচিকাখো ফিন্নিকনা মা·ন্না। বিখো বিবিরা·আনি গিম্মিনো জেরাং ফাংনাজলনি জাংগিখো মা·ন্নুয়া বিসং জেদাক্কে আংখো নিক্কে স্নিংনা মা·ন্না উনি গিম্মিনান বিয়া আংনা ইন্দাকে দাকজক।
54001017	জেআন চাসং গিম্মিকনি রাজা, জেনি চা·ম্মানি দংজা আরো জেখো নিকজাংআ, ফাংনাজলনা উয়া সাকসা মা·মাং ইসলনি রাসং হং·খানা। আমেন।
54001018	খা·সারা বি·সা তীমথিয়, নাং·নি গিম্মিনো গিপ্পিনরাং আগানসোগিবা দাক্কে জে খাৎথাখো আগানামিং উয়া খাৎথা গিত্তা আংআ নাং·না ইখো গি·য়েতিংজক। উয়া খাৎথাখো গিসিকো দন্নে না·আ খ্রীষ্টনা চাক্কে জাংগিগাল্লে দাকগ্রিকে রি·য়াংবো,
54001019	আরো উমুং বিবিরা·আখো আরো নাম্মা চানচিয়াখো রাক্ষিবো। মিত্তাম মান্দিরাং নাম্মা চানচিয়ানি খাৎথাখো খিন্নাচাকগিজা বিসংনি বিবিরা·আখো নাসিয়েতা।
54001020	উয়া মান্দিরাংও দংআ হুমিনায় আরো আলেকসান্দর। উনি গিম্মিন শয়তাননি জাক্কো আংআ বিসংখো ওয়াতজক, জেদাক্কে বিসং ইন্দাকা স্খিয়াখো মা·ন্না, ইসলখো চন্নিকনা নাংজা।
54002001	স্খাংআন আংআ আগানিংজক, জেদাক্কে গিম্মিকনা ইসলচা মল·মলা, বি·আ আরো মিৎথেলাখো হ·ন্না।
54002002	ইন্দাকে রাজারাংনা আরো জেরাংনি জাক্কো বিল দংআ বিসং দিমদাকনা বি·না নাংনুয়া, জেদাক্কে ইসলখো অলাখিয়ে আরো খাকখেৎ দাক্কে রি·এ আনচিং খেম·খেমে আরো থম·থমে জাংগি মিৎথাংএতনা মা·ন্না।
54002003	আনচিংনি জক্কেৎগিবা ইসলনি মিক্রোনও উয়া নাম্মা আরো ইনান বিয়া খুসি হং·আ।
54002004	বিয়া হা·ম্মা জেদাক্কে দিমদাকান পাপওনি জক্কাখো মা·ন্না আরো খ্রীষ্টনি গিম্মিনো বিবিখো নাম্মেদাক্কে হা·আইনা মা·ন্না।
54002005	ইসল সাকসাসান দংআ আরো ইসল আরো মান্দিনি গিসেপো নাংরিমেতানিবা সাকসাসান দংআ। উয়া নাংরিমেতগিবা হং·জক মান্দি খ্রীষ্ট যীশু।
54002006	বিয়া দিমদাক মান্দিখো জক্কেৎনা জাংগিথাংখো হন·চাকামিং। ইসলনি থিক দাকসোগিবা সময়ও উনি গিম্মিনো সাক্ষি হন·জক,
54002007	আরো ইয়া সাক্ষিখো হ·ন্না ইন্নে ইসল আংখো আগানফ্রাকগিবা, ওয়াত্তেতা আরো গিপ্পিন জাতরাংচা বিবিরা·আনি আরো বিবিনি স্খিগিবা গিত্তা বাচ্ছিয়ে রা·জক। আংআ বিবিখো আগানিংআ, বু·আখোদে আগানজা।
54002008	আংআ হা·ম্মা জেদাক্কে দিমদাক হা·দামচা মি·আসারাং খা·আওনাংআখো বা নিরিয়ানি গিসিকখো রা·বিতগিজা খাকখেৎ খা·থংও জাক সামগ্মিখো দি·চাএ বি·আ।
54002009	আংআ ইখোবা হা·ম্মা জেদাক্কে মিচিকরাং রিন্নকে রি·য়া আরো বিচাল-বুদ্ধিখো জাকখালে খ্রাগিবা বা·রা-চলাখো গান্না। জেদাক্কে বিসং রকম রকম দাক্কে খিন্নিখো সাক্কে, সোনা আরো মুক্তানি আরো গামচাৎগিবা বা·রারাংচা আন·থাংথাংখো থারিজা।
54002010	উনাবাত্তে জেদাক্কে বিসং নাম্মা কামরাংচা আন·থাংথাংখো থারিয়া। জে মিচিকরাং আন·থাংথাংখো ইসলখো অলাখিগিবা ইন্নে আগানে দংআ উয়া মিচিকরাংনা উয়ান খ্রাগিবা কাম হং·নুয়া।
54002011	খু·সুক আগানগিজা আরো চু·গিম্মিক বাম্মে দংএ মিচিকরাং স্খিখানা।
54002012	স্খিনা আরো মি·আসানি সাক্কাও নকগিবা হং·না আংআ সাকসা মিচিকনাবা হন·জা। বাত্তেসা বিনি স্রক দাক্কে দংআন খ্রাআ,
54002013	মুয়ানা স্খাং আদমখো আরো জা·মানো হবাখো থারিয়ামিং।
54002014	ইনাআগ্রেবা আদম দাক্কামব্রুআও ব্রাংজা, ইন্দিবা মিচিকদে ব্রাংআমিং আরো ইসলনি গি·য়েতাখো মানিজামিং।
54002015	ইন্দিদে বিয়া বি·সা আৎচিয়েতাচা পাপওনি জক্কাখো মা·ন্নুয়া; মিচিকরাংনি নাম্মা বিচাল-বুদ্ধিখো জাকখালে বিবিরা·আও, খা·সাও আরো রংথালাও রি·না নাংনুয়া।
54003001	ইয়া খাৎথাখো বিবিরা·না খ্রাআ, সাবা মন্ডলীখো নিরক্ষিগিবা হং·না হা·ম্মোদে বিয়া নাম্মা কামখোন দাকনা হা·সিকা।
54003002	উনি গিম্মিন নিরক্ষিগিবাখো ইন্দাকগিবা হং·না নাংনুয়া জেদাক্কে দারাংবা বিখো দোস হ·ন্না মান·জা। বিনি সাকসাসান জিক দংনুয়া। বিয়া আন·থাংখো বাম্মেতি দন্নুয়া আরো বিনি নাম্মা বিচাল-বুদ্ধি দংনুয়া। বিয়া খ্রাএ রি·নুয়া আরো সকবাগিবারাংনা দাকচাকে হ·ন্না নামনিকনুয়া। বিনি গিপ্পিনরাংনা স্খিয়েতানি বিল দংনুয়া।
54003003	জেদাক্কে বিয়া চুফেকগিবা আরো খা·আওনাংরাকগিবা হং·জা আরো বাত্তেসা বিনি গিসিক রিন্নকখানা আরো বিয়া নিরিগিসিজাখানা বা থাংখা-পয়সারাংনা মাদ্দুজাখানা।
54003004	জেদাক্কে বিয়া আন·থাংনি নকনি গিম্মিকখো খ্রাএ নিরক্ষিনা মা·ন্না আরো বিনি বি·সারাং জেদাক্কে বাম্মে আরো সনথল দাক্কে রি·য়া।
54003005	জেআন বিনি আন·থাংনি নকখো নিরক্ষিনা হা·আইজা বিয়া বাদিকে দাক্কে ইসলনি মন্ডলীখো নিরক্ষিনুয়া?
54003006	মন্ডলীখো নিরক্ষিগিবা জেদাক্কে গিত্তাল বিবিরা·গিবা হং·জা, মুয়ানা গিত্তাল বিবিরা·গিবা হং·ওদে বিয়া গাং·বিংনাবাগ্মাং আরো শয়তাননা হ·ন্না খ্রাগিবা শাস্তিখো মা·ন্না খ্রাগিবা হং·নাবাগ্মাং।
54003007	হা·ফালনি মান্দিরাংচা বিনি বিমুংখো মিংসিংনা নাংআ, জেদাক্কে বিয়া ইন্না-জিআখো মান·জা আরো শয়তাননি জা·গাও গা·আকজা।
54003008	উয়ানদাক্কে দাকচাকে হন·গিবারাংবা জেদাক্কে মান্দিরা·আখো মা·ন্না খ্রাগিবা হং·আ আরো খু·সুক চলসানি মান্দি হং·আ। বিসং জেদাক্কে চুফেকগিবা হং·জা, আরো খ্রাগিজা দাক্কে লাভ দাকনা হা·সিকজা।
54003009	জেদাক্কে বিসং রংথালা গিসিকো খ্রীষ্টান থরমখো বিবিরা·আনি নিং·থুয়া বিবিখো রি·ম্মে রা·রিকা।
54003010	স্খাং বিসংখো থিকখেলে নিচেংনা নাংনুয়া, জা·মানো বিসং দোসগ্রি ইন্নে ফিন্নিকনা মা·ন্নোদে দাকচাকে হন·গিবা হং·না মা·ন্নুয়া।
54003011	উয়ানদাক্কেন বিসংনি জিকরাংবা জেদাক্কে মান্দিরা·আখো মা·ন্না খ্রাগিবা হং·আ। বিসং জেদাক্কে গিপ্পিনরাংনি নামগিজাখো আগানে রওমজা আরো আন·থাংথাংখো বাম্মেতি দন্না। গিম্মিক গিত্তান জেদাক্কে বিসংখো বিবিরা·না মা·ন্না।
54003012	দাকচাকে হন·গিবানিবা সাকসাসান জিক দংনুয়া। বিয়া জেদাক্কে নাম্মেদাক্কে বিনি বি·সারাংখো আরো নকদাংখো নিনা মা·ন্না।
54003013	জে দাকচাকে হন·গিবা নাম্মেদাক্কে কামখো দাক্কা বিয়া মান্দিরা·আখো মা·ন্না আরো খ্রীষ্ট যীশুখো বিবিরা·আনি গিম্মিন বিনি খা·থং খেনমানজা।
54003014	নাং·চা থেংরিন রি·য়াংনা মা·ন্নুয়া ইন্নে আংআ খা·দংআ। ইন্দিবা মামুংনি হা·সেলো আংনি রি·য়াংনা হারিমোদে ইনি গান্দা আংআ নাং·না ইরাংখো চক্কিংজক, জেদাক্কে না·আ হা·আইনা মা·ন্না ইসলনি নকনি মান্দিরাংনি বেওয়ালরাং বাদিকে হং·না খ্রাআ। ইয়া নক হং·জক থাংগিবা ইসলনি মন্ডলী, জেআন ফাংচাকানি আরো খ্রং গিত্তা ইসলনি বিবিখো রি·ম্মে রা·রিকা।
54003016	খ্রীষ্টান থরমখো বিবিরা·আনি নিং·থুয়া বিবি দাল·বাতা হং·আ উখো জেগালনা মান·জা। উয়া বিবি ইয়ান- বিয়া মান্দি হং·এ ফারাকজক; বিয়া দোসগ্রি গিসিক রংথালগিবা ইখো ফিন্নিকজক; সা·গ্রেরাং বিখো নিক্কামিং; গিম্মিক জাতরাংচা বিনি গিম্মিনো আগানফ্রাকামিং; হা·গিলসাকো বিখো মান্দিরাং বিবিরা·আমিং; সালগিও বিখো রাসংমুং দি·দোএ রা·আংআমিং।
54004001	গিসিক রংথালগিবা নাম্মেথাল্লে আগানজক, রি·বাগিবা চাসংও মিত্তাম মান্দিরাং খ্রীষ্টান থরমখো বিবিরা·আওনি চে·ল্লাংনুয়া আরো দাক্কামব্রুআ গিসিক আরো গিসিক নামগিজাগিবারাংনি স্খিয়াওনা গিসিক হ·ন্নুয়া।
54004002	গিসিক সেল·জাজক ইন্দাকা বু·এ চা·গিবা মান্দিরাংনি বু·এ চা·আনা ইন্দাকে হং·নুয়া।
54004003	বিসং মান্দিখো বিয়াজাখানা গি·য়েতা আরো মিত্তাম চা·আরাংখো নিমখানা আগানা। ইন্দিবা বিবিরা·গিবারাং, জেরাং ইসলনি বিবিখো হা·আইজক, বিসং জেদাক্কে মিৎথেলে চা·আ উনি গিম্মিনান ইয়া চা·আরাংখো ইসল থারিজক।
54004004	ইসলনি থারিয়া গিম্মিক বস্তুরাংআন নাম্মা, উনি গিম্মিন মামুংখো নামজা ইন্নে চানচিয়ে গাল্লা খ্রাজা; ইন্দিবা উখো জেদাক্কে মিৎথেলে রা·চাকা,
54004005	মুয়ানা ইসলনি খাৎথা আরো বি·আচা উয়া রংথালানি হং·আ।
54004006	ইয়া বিদিংরাংখো না·আ জংআদারাংনা হা·আইএতোদে ইন্দিদে খ্রীষ্টান থরমখো বিবিরা·আনি জে বিবিখো আরো খাকখেৎ স্খিয়াখো না·আ মানিয়ে রি·জক, উয়ো চু·সকগিবা হং·এ খ্রীষ্ট যীশুনি সাকসা খ্রাগিবা দাকচাকে হন·গিবা হং·নুয়া।
54004007	ইসলখো রা·এ অলাখিগ্রি গল্পরাংওনি চে·ল্লে দংবো; উরাংদে বুৎচুমারাংনি বানাইয়া গল্পরাং গিত্তা হং·আ। বাত্তেসা ইসলখো অলাখিনা দাকবো।
54004008	বে·এনখো অকখিসা নাম্মা, ইন্দিবা ইসলখো অলাখিয়াও গিম্মিক গিত্তান নাম্মা; উনি গিম্মিন দা·আওনি জাংগিনা আরো রি·বাগিবা জাংগিনা খা·দংআ দংআ।
54004009	ইয়া খাৎথা বিবিরা·না খ্রাগিবা আরো চু·গিম্মিক দাক্কে রা·চাকনাবা খ্রাগিবা হং·আ।
54004010	ইনি গিম্মিনান আনচিং জাংগিগাল্লে গাম্মিংআ আরো হা·সিকবিএ কাম দাক্কিংআ, মুয়ানা থাংগিবা ইসলনি সাক্কাও আনচিং খা·দংআ। বিয়ান গিম্মিক মান্দিরাংনি জক্কেৎগিবা হং·আ, মংসংদে বিসংনি জেরাং বিখো বিবিরা·আ।
54004011	না·আ ইরাংনি গিম্মিনো গি·য়েৎবো আরো স্খিয়েতবো।
54004012	না·আ ফান্থি ইন্নে দারাংবা নাং·খো চন্নিকজাখানা। খু·সুক আগানাও, রি·য়া-দোআও, খা·সাও, বিবিরা·আও আরো রংথালাও বিবিরা·গিবারাংচা না·আ দাকফিন্নিকগিবা হং·বো।
54004013	আংনি রি·বাখুজা দিপ্পাৎ না·আ বিবিরা·গিবারাংখো রংথালগিবা শাস্ত্রখো পড়াইএ খিন্নাদিল্লাও, আগানফ্রাকাও আরো স্খিয়েতানি কামও আন·থাংখো বিমচিপে দনবো।
54004014	মন্ডলীনি দাল·গিবারাং জেনসালো নাং·নি সাক্কাও বিসংনি জাকখো দন্নামিং উনো আগানসোগিবা গিত্তা দাক্কে খু·সুক আগানানি জে মংসংগিবা হ·ন্নানিখো নাং·না হ·ন্নামিং উখো না·আ দা·আ গাল্লে দন্নাবো।
54004015	ইরাংনি গিম্মিনো গিসিক হন·বো; আন·থাংখো চু·গিম্মিক দাক্কে উয়ো দনবো, জেদাক্কে গিম্মিকান ইখো নিকনা মা·ন্না না·আ মিকখাংচানা সক্কাংইংজক।
54004016	নাং·নি আন·থাংনি গিম্মিনো আরো নাং·নি স্খিয়ানি গিম্মিনো সিমসাকে দংবো। ইরাংখো দাকসোবো, মুয়ানা উনি গিম্মিনো না·আ আন·থাংখো রাক্ষিনা মা·ন্নুয়া আরো নাং·নি খাৎথাখো খিন্নাগিবারাংখোবা রাক্ষিনা মা·ন্নুয়া।
54005001	জেরাং বুদেফা হং·জক, বিসংনি দোসখো ফিন্নিকনা রি·য়াংএ রাক্কা খু·সুকখো দা·আ আগানাবো; ফাআ গিত্তা চানচিয়ে বিসংখো থারিবো। ফান্থিরাংখো জংআদা চানচিয়ে বিসংখো থারিবো।
54005002	মিচিক মা·আরাংখো মা·আ গিত্তা চানচিয়ে থারিবো আরো মি·থ্রারাংখো ন-আবি গিত্তা চানচিয়ে রংথালাও থারিবো।
54005003	জে রান্দি মিচিকরাংনি দারাংবা দংজা বিসংখো যতন রা·এ নিরকবো।
54005004	ইন্দিবা রান্দি মিচিকনি বি·সা-আংদি বা সু·গিবা দংওদে উয়া বি·সা-আংদি বা সু·গিবারাংআন জেদাক্কে স্খাং আন·থাংথাংনি নকনা দাক্কানিখো দাক্কে ইসলনা খা·ফাকে ফিন্নিকাখো স্খিয়া। ইন্দাকে বিসং বিসংনি ফাগিৎচামরাংনি খা·সানি জিন্নাংখো চতনা মা·ন্নুয়া, আরো ইনি গিম্মিনান ইসল খুসি হং·আ।
54005005	জে রান্দি মিচিকনি দারাংবা দংজা বিয়া ইসলনি সাক্কাওন বিনি খা·দংআ গিম্মিকখো দন্নে ওয়ালসাল ইসলচা বি·এ আরো মল·মলে দংআ।
54005006	ইন্দিবা জে রান্দি মিচিক হা·সিকরামরাম জাংগিখো থাংএতা বিয়া থাংমিত্তিংওবা সিয়া গিত্তা হং·আ।
54005007	ইরাংনি গিম্মিন গি·য়েৎবো জেদাক্কে দারাংবা বিসংখো দোস হ·ন্না মান·জা।
54005008	জেআন আন·থাংনি চাচ্চিরাংনা, মংসংদে আন·থাংনি নকখো নিজা বিয়া উচা বিনি বিবিরা·আখো জিচাকজক; বিয়া বিবিরা·গিজাগিবানা বাত্তেবা নামজা।
54005009	রান্দি মিচিকরাংনি বিমুংও সাকসা রান্দি মিচিকনি বিমুংখো রা·চাপনা স্খাং ইখো নিনা নাংনুয়া, বিনি বিলসি সতদক হং·আমা আরো বিয়া সেগিবানি বিবিরা·না খ্রাগিবা হং·আমিংমা।
54005010	ইনাআগ্রেবা নাম্মা কামনা বিনি মিংসিংআ দংনা নাংনুয়া। ইন্দাকা নাম্মা কামরাংও দংআ -বি·সা-আংদিরাংখো নিরকা, চাচ্চি সকবাগিবারাংনা দাকচাকে হ·ন্না, ইসলনি মান্দিরাংনি জা·চকখো সু·গালে হ·ন্না, জেরাং দুকও গা·আকা বিসংনা দাকচাকা, আরো দিংথাং নাম্মা কামরাংও দংফা।
54005011	মি·থ্রা রান্দিরাংনি বিমুংখো রান্দিরাংনি বিমুংরাংমুং দা·আ চক্কাবো, মুয়ানা বিসংনি বে·এননি হা·সিকারাং চাখাতজোকনো আরো খ্রীষ্টনা বিসংনি খা·ফাকা কমিয়াংজোকনো বিসং সে খিমনা হা·ম্মা।
54005012	ইনি গিম্মিন বিসং বিসংনি স্খাংনি খু·রাচাক্কাখো ফি·আ ইন্নে আন·থাংথাংনি সাক্কাও শাস্তিখো রা·বা।
54005013	ইনাআগ্রে বিসং নকরিখিতচা রোমে আলসিয়া হং·না স্খিয়া। বিসং আলসিয়াসান হং·জা, ইন্দিবা হং·গিজা-নাংগিজা খু·সুকখো আগান্না আরো গিপ্পিনখো রা·এ জাচাএ আগান্না স্খিয়া আরো জেখো বিসংনি আগানা খ্রাজা উয়া খাৎথাখো আগানা।
54005014	উনি গিম্মিন আংআ ইখো স্খিয়া, মি·থ্রা রান্দিরাং বিয়াখানা, বি·সানি মা·গিবা হং·খানা, আন·থাংথাংনি নকদাংখো নিখানা আরো বোবিলরাংনা জিয়ানি মামুং চলখো হন·জাখানা।
54005015	দা·আওন মিত্তাম রান্দি মিচিকরাং ফি·ল্লাংএ শয়তাননি রামাও রি·ইংজক।
54005016	খ্রীষ্টও বিবিরা·গিবা সাকসা মিচিকনি নক্কো মিত্তাম রান্দি মিচিকসারাং দংওদে উয়া মিচিকান বিসংখো নিরকখানা। ইয়া রান্দিরাংখো নিরকানি কামখো মন্ডলীনি সাক্কাও গালনা নাংজা, জেদাক্কে জে রান্দি মিচিকরাংনি দারাংবা দংজা মন্ডলী বিসংখো নিরকনা মা·ন্না।
54005017	মন্ডলীনি দাল·গিবারাং জেরাং মন্ডলীখো চালাইয়া, মংসংদে জেরাং ইসলনি খাৎথাখো আগানফ্রাকনা আরো স্খিএতনা কাম দাক্কা, বিসংনি মা·ন্নানি বাং·না নাংআ।
54005018	রংথালগিবা শাস্ত্রও দংআ, “মি গা·মিত্তিংও মা·সুনি খু·সুকখো দা·আ খাথিপাবো।” আরোবা চক্কা দংআ, “জেআন কাম দাক্কা বিয়া বেতন মা·ন্না খ্রাআ।”
54005019	সাকগ্মি বা সাকগিত্থাম সাক্ষিনি সাক্ষি হ·ন্না আগ্রে মন্ডলীনি দাল·গিবানি সাক্কাও মামুং দোসনি খাৎথাখো দা·আ খিন্নাবো।
54005020	জে দাল·গিবারাং পাপ দাক্কারিন দংআ মন্ডলীনি গিম্মিক মান্দিনি মিকখাংও বিসংনি দোসখো ফিন্নিকে হন·বো জেদাক্কে গিপ্পিন দাল·গিবারাংবা খেন্না।
54005021	ইসল আরো খ্রীষ্ট যীশু আরো বাচ্ছিয়ে রা·গিবা সা·গ্রেরাংনি মিকখাংও আংআ নাং·না ইখো গি·য়েতিংআ- দারাংনা চাকগিজা ইরাংখো দাকবো আরো সাকসাখোসান নিএ মামুং কামখো দা·আ দাক্কাবো।
54005022	থেংরি দাক্কে সানিবা সাক্কাও জাক দন্নে সাকসাখো মামুং কামনা দা·আ থিক দাক্কাবো। গিপ্পিনরাংনি পাপ দাক্কাও বিসংমুং দা·আ দংফাবো। আন·থাংখো খাকখেৎ দনবো।
54005023	সময়মিত্তিং না·আ জম্মাসাআও গা·আকা ইন্নে বিকমানি হা·সেল অকখিসা দাক্কে আংগুর বিৎচিখো রিংবো; চিখোসান দা·আ রিংআবো।
54005024	সানিবা সানিবা পাপখো ইন্দাকে নাম্মেদাক্কে নিকনা মা·ন্না, উনি বিচাল স্খাংআন হং·আংআ। দা·আবা সানিবা সানিবা পাপখো জা·মানো নিকনা মা·ন্না।
54005025	উয়ানদাক্কে খাকখেৎ কামখো নাম্মেদাক্কে নিকনা মা·ন্না, আরো জেরাংখো নিকনা মান·জা উরাংবা থুম্মুয়ে দংজা।
54006001	জে নকখলরাংনি নাম্মেন গামনা নাংআ বিসং গিম্মিকান বিসংনি নকগিবারাংখো মান্দিরা·আখো মা·ন্না খ্রাগিবা দাক্কে চানচিখানা, জেদাক্কে দারাংবা ইসলনি বিমুংখো আরো আনচিংনি স্খিএতাখো জিনা মান·জা।
54006002	জে নকখল খ্রীষ্টও বিবিরা·গিবা নকগিবানি নিং·আও দংআ বিয়া জেদাক্কে বিবিরা·গিবা জংআদা ইন্নেন উয়া নকগিবাখো চন্নিকজা বাত্তেসা আরোবা নাম্মেদাক্কে বিনা দাকচাকে হ·ন্না, মুয়ানা বিনি দাকচাকে হ·ন্নাও জেআন দাকচাকাখো মা·ন্নিংআ বিয়াদে বিবিরা·গিবা হং·আ আরো বিনি খা·সাগিবা হং·আ। ইরাংনি গিম্মিনো স্খিয়েতবো আরো নাম্মাখো আগানবো।
54006003	সাবা দিংথাং দাক্কে স্খিওদে আরো খাকখেৎখো, আগানস্খাওদে আনচিংনি গিত্তেল যীশু খ্রীষ্টনি স্খিয়া আরো ইসলখো অলাখিয়ানি স্খিয়াখো মানিজাওদে বিয়া গাং·বিংগিবা হং·আ।
54006004	বিয়া মামুংখোন হা·আইজা; নিরিয়া আরো জিগ্রিকা জেদাক্কে বিনি গি·সা সাআ গিত্তা হং·আ। ইরাংনি বিথি হং·জক- মিকনেংআ, নিরিয়া, জিআ, ফত্তা,
54006005	আরো গিসিক চনগিবারাংনি গিসেপো গোলমাল দাক্কা। ইন্দাকা মান্দিরাংও ইসলনি বিবি দংজা; বিসং খ্রীষ্টনি থরমনি বিবিখো হা·গিলসাকো মান·দাপানি চল ইন্নে চানচিয়া।
54006006	ইন্দিবা খুসি হং·গিবা গিসিকো খ্রীষ্ট থরমনি বিবিরা·আ গিত্তা রি·ওদে নাম্মেন মান·দাপানি হং·আ।
54006007	হা·গিলসাকো আনচিংদে মামুংখোন রা·এ রি·বাজা আরো হা·গিলসাকনিখোবা মামুংখোন রা·আংনা মান·জানুয়া।
54006008	ইন্দিদে চা·আ আরো বা·রা দংজোকনোন আনচিং খুসি হং·নুয়া।
54006009	ইন্দিবা জেরাং মা·ন্নে চা·গিবা হং·না হা·ম্মা বিসং বাং·আ রুরাও আরো জা·গাও গা·আকা, আরো ইন্দাকা নামগিজাস্রাং হা·সিকা বিসংনি হং·আ জেরাং মান্দিখো ব·ন্নেতাও আরো হং·সিয়াও গাল্লেতা।
54006010	থাংখা-পয়সানা নামনিকা হং·জক নামগিজা গিম্মিকনি জা·থিং। বাং·আরাংএন থাংখা-পয়সানা মাদ্দুয়ে খ্রীষ্টান থরমখো বিবিরা·আওনি জিত্তাংএ আন·থাংথাংনি সাক্কাও বাং·আ দুকরাংখো রিংগামে রা·বাজক।
54006011	ইন্দিবা না·আদে ইসলনি মান্দি; ইরাংওনি না·আ খাতবো। খাকখেৎ জাংগি, অলাখিয়া, বিবিরা·আ, খা·সাআ, চাকচিকা আরো রিন্নকা গিসিক-বেওয়ালনা গিসিক নাংবো।
54006012	খ্রীষ্টখো বিবিরা·আনি গিম্মিন বিনা চাক্কে সিমাংথাংমাং দাকগ্রিকে রি·য়াংবো। জে ফাংনাজলনি জাংগিনি গিম্মিন ইসল নাং·খো রিক্কামামিং উয়া ফাংনাজলনি জাংগিখো রি·ম্মে রা·রিকবো। না·আ বাং·আ মান্দিরাংনি মিকখাংওন নাং·নি বিবিরা·আনি সাক্ষিখো হ·ন্নামিং।
54006013	ইসল জেআন গিম্মিকনা জাংগিখো হ·ন্না আরো খ্রীষ্ট যীশু, জেআন পন্তীয় পিলাতনি মিকখাংও বিবিনি গিম্মিনো সাক্ষি হ·ন্নামিং, উয়া ইসল আরো খ্রীষ্ট যীশুনি মিকখাংও আংআ নাং·না ইখো গি·য়েতিংজক-
54006014	আনচিংনি গিত্তেল যীশু খ্রীষ্ট ফারাকখুজা দিপ্পাৎ খাকখেৎ দাক্কে আংনি গি·য়েতাখো মানিয়ে রি·য়াংবো, জেদাক্কে দারাংবা নাং·খো জিনা মান·জা।
54006015	উয়া মিৎথেলা মান·স্রাংগিবা ইসল, জেআন সাকসা মা·মাং শাসন দাকগিবা হং·আ, জেআন রাজারাংনি রাজা আরো গিত্তেলরাংনি গিত্তেল হং·আ, বিয়ান বিনি খ্রাগিবা সময়ও খ্রীষ্টখো ফারাকেতনুয়া।
54006016	সাকসা মা·মাং ইসলসান সিয়ানি নিং·আও হং·জা। বিয়া ইন্দাকগিবা সেং·আও দংখামা জেও সাকসা মান্দিবা রি·য়াংনা মান·জা। সাকসা মান্দিবা বিখো মামুং সালোবা নিকখুজা, নিকনা মা·ন্নাবা মান·জা। মান্দিরা·আ আরো বিল ফাংনাজলনা বিনিন হং·আ। আমেন।
54006017	জেরাং ইয়া হা·গিলসাকো মা·ন্নে চা·আ বিসংনা ইন্দাকে গি·য়েৎবো জেদাক্কে বিসং গাং·বিংগিজা আরো গামরাংনি সাক্কাও ফাংচাকগিজা ইসলনি সাক্কাও ফাংচাকা। বিয়ান গিম্মিকখো জাকস্রামে আনচিংনা হ·ন্না।
54006018	মা·ন্নে চা·গিবারাংনা গি·য়েৎবো জেদাক্কে বিসং গিপ্পিননি নাম্মাখো দাক্কা, খাকখেৎ কামও দংআ, জাকস্রামে হ·ন্না আরো বিসংনি গামরাংনি বাকখো গিপ্পিনরাংনাবা হ·ন্না।
54006019	ইনি গিম্মিন বিসং আন·থাংথাংনা ইন্দাকে গাম চিম্মংনুয়া জে রি·বাগিবা চাসংও বিসংনা বিল্লাকা ফাংচাকানি গিত্তা হং·নুয়া, জেদাক্কে খাকখেৎ জাংগিখো বিসং রাক্কে রি·ম্মে রা·রিকনা মা·ন্না।
54006020	ও তীমথিয়, জেখো রাক্ষিনা নাং·না হন·জক উখো নাম্মেদাক্কে রাক্ষিবো। বু·আ হা·আইয়ানি খা·ফাকাগ্রি হং·গিজা-নাংগিজা খাৎথাওনি আরো স্খিয়াওনি চে·ল্লে দংবো।
54006021	মিত্তাম মান্দি ইন্দাকা হা·আইয়াখো দাবি দাক্কে খ্রীষ্ট থরমনি বিবিরা·আওনি চে·ল্লাচা জিত্তে রি·য়াংজক। ইসল না·সংনা খা·সাচাকখানা।
55001001	খ্রীষ্ট যীশুও ফাংনাজলনি জাংগিনি খু·রাচাক্কা গিত্তা ইসলনি হা·সিকাও আংআ পৌল খ্রীষ্ট যীশুনি সাকসা ওয়াত্তেতা হং·জক।
55001002	ইয়া চিঠিখো আংআ আংনি খা·সাগিবা বি·সা তীমথিয়না চক্কিংআ। ফাগিবা ইসল আরো আনচিংনি গিত্তেল খ্রীষ্ট যীশু নাং·না খা·সাচাক্কাখো আরো থম·থমাখো হন·খানা।
55001003	আংনি ফাগিৎচামরাং জেগিত্তা ইসলনা দাকচাকে হ·ন্নুয়ামিং উগিত্তা আংআবা নাম্মা গিসিকো ইসলনা দাকচাকে হ·ন্না; আরো নাং·না ওয়ালসাল বি·মিত্তিংও আংআ বিখো মিৎথেলা।
55001004	নাং·নি গ্রাপাখো গিসিক রা·এ নাং·খো নিকনা হা·সিকিংজক, জেদাক্কোদে আংনি গিসিক খুসি হং·আ।
55001005	নাং·নি খা·থংও জে বিবিরা·আ দংআ উখোবা আংনি গিসিকো দংআ। ইয়া বিবিরা·আ স্খাংও নাং·নি আম্বি লোয়ী আরো নাং·নি মা·আ উনীকীনি খা·থংও দংআমিং, আরো আংআ হা·আইয়া, ইয়া বিবিরা·আ নাং·নি খা·থংওবা দংআ।
55001006	ইনি গিম্মিন আংআ নাং·না দা·আবা ইয়া খাৎথাখো আগান্না হা·ম্মা-নাং·নি সাক্কাও আংনি জাক দন্নাচা ইসল নাং·না জে হ·ন্নানিখো হন·জক উখো দা·আবা দি·চাবো।
55001007	ইসল আনচিংনা খেন্নানি গিসিকখো হন·জা; বিয়া আনচিংনা ইন্দাকা গিসিকখো হন·জক জেও বিল, খা·সাআ আরো আন·থাংখো বাম্মে রা·রিকানি বিল দংআ।
55001008	উনি গিম্মিন আনচিংনি গিত্তেলনি গিম্মিনো সাক্ষি হ·ন্না দা·আ খ্রাচা·আবো, আরো বিনি গিম্মিন বন্দি হং·গিবা আংআ, আংখো রা·এবা দা·আ খ্রাচা·আবো। উনা বাত্তে ইসল নাং·না জে বিলখো হন·জক উগিত্তা বিনি নাম্মা খাৎথাখো আগানফ্রাকনা আংমুং দুক চাকবো।
55001009	ইসলান আনচিংখো পাপওনি জক্কেৎজক আরো রংথালে জাংগি থাংএতনা রিক্কামজক। আনচিংনি মামুং কামনি হা·সেল বিয়া ইখো দাকজা, বাত্তেসা বিনি মিকসংআ আরো খা·সাচাক্কানি গিম্মিনোন দাকজক। হা·গিলসাক হং·চেংনা স্খাং খ্রীষ্ট যীশুও বিয়া বিনি খা·সাচাক্কাখো আনচিংনা হ·ন্নামিং,
55001010	ইন্দিবা দা·আও আনচিংখো জক্কেৎগিবা খ্রীষ্ট যীশুনি ইয়া হা·গিলসাকো রি·বাচা বিয়া উয়া খা·সাচাক্কাখো ফারাকজক। খ্রীষ্ট সিয়াখো ব·ন্নেতজক আরো নাম্মা খাৎথাচা ব·ন্নাগ্রি জাংগিনি খাৎথাখো ফারাকজক।
55001011	আরো ইয়া নাম্মা খাৎথাখো হা·আইএতনান আংখো আগানফ্রাকগিবা, ওয়াত্তেতা আরো স্খিগিবা দাক্কে বাচ্ছিয়ে রা·জক।
55001012	ইনি গিম্মিনান আংআ ইন্দাকা দুকরাংখো চাক্কিংজক; ইন্দাকোবা আংআ খ্রাচা·জা, মুয়ানা আংআ হা·আইয়া আংআ সানি সাক্কাও ফাংচাকজক। আংআ খাকখেতান হা·আইয়া, আংআ বিচা জেখো দনজক খ্রীষ্টনি রি·বানি সালনা উখো রাক্ষিয়ানি বিল বিনি দংআ।
55001013	না·আ আংচাখো জেখো খিন্নাজক উয়া চং·মত স্খিয়াখো না·আ জা·রিকবো; আরো খ্রীষ্ট যীশুমুং নাংরিমানি গিম্মিন আনচিংনি খা·থংও জে খা·সাআ আরো বিবিরা·আ রি·বাজক উখোবা রি·ম্মে রা·রিকবো।
55001014	ইসল নাং·না জেখো রাক্ষিনা হন·জক উখো রংথালা গিসিকচা রাক্ষিবো, জেআন আনচিংনি খা·থংও দংআ।
55001015	না·আ হা·আইয়া এশিয়া হা·দকনি গিম্মিকান আংচানি জিত্তাংজক। বিসংনি গিসেপো ফুগিল্ল আরো হর্মগিনি দংআ।
55001016	অনীষিফরনি নকনি সাক্কাও গিত্তেল খা·সাচাকখানা; বিয়া বাং·এন আংখো খা·দংএতজক, আরো আংনি বন্দি হং·আনা বিয়া খ্রাচা·জাজক।
55001017	বিয়া রোমও দংমিত্তিংও আংখো বাং·এ সান্দিয়ে আংখো মা·ন্নামিং।
55001018	ইফিষও বাদিকে দাক্কে বিয়া আংনা হালদুজক উখো না·আ নাম্মেদাক্কে হা·আইয়া। গিত্তেল দাকখানা, জেদাক্কে খ্রীষ্টনি রি·বানি সালো বিয়া গিত্তেলচাখো খা·সাচাক্কাখো মা·ন্না।
55002001	আংনি বি·সা, খ্রীষ্ট যীশুনি খা·সাচাক্কাও না·আ বিল্লাকবো।
55002002	বাং·আ সাক্ষিরাংনি মিকখাংও আংনি খু·সুকও জে স্খিয়ানি খাৎথাখো না·আ খিন্নাজক উয়া স্খিয়াখো রি·ম্মে রা·রিকনা না·আ ইন্দাকা বিবিগিবা মান্দিরাংনা হন·বো জেরাংনি গিপ্পিনরাংখো স্খিয়েতানি বিল দংআ।
55002003	খ্রীষ্ট যীশুনি সাকসা খ্রাগিবা সিপাই গিত্তা না·আ চিংমুং দুকখো চাকবো।
55002004	দাকগ্রিকনা রি·য়াংএ দারাংবা আন·থাংখো সংসালো দনজা, জেদাক্কোদে সিপাই গিত্তা জেআন বিখো রা·জক বিখো বিয়া খুসি দাকনা মা·ন্না।
55002005	উগিত্তান খা·ল্লাও দংএ সাবা নিয়াম গিত্তা খাল·জাওদে হাম্মানি মালাখো মান·জা।
55002006	জে গামগিবা গাম্মা বিয়ান স্খাং মিনি বাকখো মা·ন্না খ্রাআ।
55002007	আংআ জেখো আগানিংআ উখো না·আ চানচিবো, মুয়ানা গিত্তেলান নাং·না গিম্মিকখো হা·আইয়ানি বিলখো হ·ন্নুয়া।
55002008	যীশু খ্রীষ্টনি গিম্মিনো ইয়া খাৎথাখো গিসিকো দনবো, বিখো সিয়াওনিখো থাংচাএতামিং আরো বিয়া দায়ূদনি মা·চংনি মান্দিমিং। জে নাম্মা খাৎথাখো আংআ আগানফ্রাকা উয়ো ইয়া খাৎথা দংআ,
55002009	আরো ইয়া নাম্মা খাৎথাখো আগানফ্রাকনান আংআ দুকখো চাক্কিংআ; আরোবা, দোসগ্মাং গিত্তা আংখো খাবা খাজক। ইন্দিবা ইসলনি খাৎথাখোদে খাখুজা।
55002010	ইনি গিম্মিন ইসল জেরাংখো বাচ্ছিয়ে রা·জক বিসংনা আংআ গিম্মিকখো চাক্কিংআ, জেদাক্কে বিসংবা খ্রীষ্ট যীশুও পাপওনি জক্কাখো মা·ন্না আরো ফাংনাজলনি রাসংখো মা·ন্না।
55002011	ইয়া খাৎথা বিবিরা·না খ্রাআ, খ্রীষ্টমুং আনচিং সিয়ে দংওদে, বিমুংআন আনচিং থাংএবা দংনুয়া।
55002012	আনচিং চাকচিকে চাক্কোদে, ॥য়2 বিমুং শাসন দাকফানুয়া। বিখো আনচিং জিচাকোদে, ॥য়2 বিয়াবা আনচিংখো জিচাকনুয়া।
55002013	আনচিং বিবিগিবা হং·জাওবা বিয়া বিবিগিবা হং·আ, মুয়ানা বিয়া আন·থাংখো জিচাকনা মান·জা।
55002014	ইয়া খাৎথারাংখো মান্দিরাংনা গিসিক রা·এতবো। ইসলনি মিকখাংও বিসংখো সিমসাকেতবো জেদাক্কে বিসং হং·গিজা-নাংগিজা খু·সুকখো রা·এ জিগ্রিকজা। ইনি মামুং দামআন দংজা, বাত্তেসা জেরাং উখো খিন্নাআ বিসংখো উয়া ব·ন্নেতা।
55002015	জেনি সাক্কাও ইসল খুসি হং·আ, আগানস্খাওদে জেনি খ্রাচা·আ মা·ন্নানি মামুং হা·সেল দংজা উয়ানদাক্কা কামনি মান্দি গিত্তা আরো জেআন খাকখেৎ দাক্কে বিবিনি খাৎথাখো স্খিয়া উয়া মান্দি গিত্তা আন·থাংখো ইসলনি মিকখাংও দন্না হাম·বো।
55002016	ইসলনা খা·ফাকাগ্রি আরো নামগিজা খাৎথারাংওনি চে·ল্লে দংবো, মুয়ানা ইন্দাকা নামগিজা খাৎথারাংনা মান্দিরাংনি গিসিকো ইসলনা খা·ফাকানি গিসিক গিম্মানুয়া।
55002017	জেরাং ইন্দাকা খাৎথারাংখো আগানা বিসংনি স্খিয়া সোগিবা ফারি গিত্তা জালরোরোনুয়া। ইন্দাকা মান্দিরাংও দংআ হুমিনায় আরো ফিলীত।
55002018	বিসং ইসলনি বিবিওনি চে·ল্লাংজক। বিসং আগানা, বিবিরা·গিবারাংনি সিয়াওনি থাংচাফিল্লা স্খাংআন হং·জক। ইরাং সানি সানি বিবিরা·আখো নাসিয়েতজক।
55002019	ইন্দাকোবা ইসলনি রিকগিবা ফাংচাকানি চাদেংএন দংআ, আরো উনি সাক্কাও সীলমোহর গিত্তা ইয়া খাৎথারাং চক্কা দংআ, “গিত্তেল হা·আইয়া, সারাং বিনি হং·আ,” আরো “জেআন খ্রীষ্টখো গিত্তেল ইন্নে রিক্কামা বিয়া গিম্মিক পাপওনি চে·ল্লাচা রি·য়াংখানা।”
55002020	দাল·গিবা নকও সোনা-রূপানি দনচাক্রারাং দংআ ইন্দাকেসান হং·জা, ইন্দিবা বলনি আরো হা·আনি দনচাক্রারাংবা দংআ। উরাংও মিত্তাম দনচাক্রারাং দাল·বিয়া কামনা আরো মিত্তাম দনচাক্রারাং চনবিয়া কামনা জাকখালা।
55002021	জেরাং ইন্দাকা চনচনগিবা কামনি দনচাক্রা গিত্তা হং·আ, বিসংওনি জিতবাএ সাবা আন·থাংখো রংথালেতোদে ইন্দিদে বিয়া ইন্দাকা দনচাক্রা গিত্তা হং·নুয়া জেখো দাল·বিয়া কামও জাকখালিংআ। রংথালা মিকসংআনা বিখো দিংথাং দাক্কে দন্নুয়া, বিয়া গিত্তেলনি কামখো দাকনুয়া আরো গিম্মিক নাম্মা কামখো দাকনা বিয়া থারিয়ে দংসোনুয়া।
55002022	ফান্থি চাসংনি নামগিজা হা·সিকাওনি না·আ খাৎবো আরো জেরাং খাকখেৎ খা·থংও গিত্তেলখো রিক্কামা বিসংমুং নামগিবা জাংগিনা, বিবিরা·না, খা·সানা আরো থম·থমানা গিসিক নাংবো।
55002023	হং·গিজা-নাংগিজা, গক্কা জিগ্রিকাও দা·আ দংফাবো, মুয়ানা না·আদে হা·আইয়া উরাং নিরিয়া-গিসিয়াখো থারিয়া।
55002024	জেআন গিত্তেলনি নকখল হং·আ, বিনি নিরিনা নাংজা, বাত্তেসা বিনি গিম্মিকনা খা·সাচাকনা নাংআ। বিনি গিপ্পিনরাংনা স্খিনা বিল আরো চাক্কানি গুণ দংনা নাংনুয়া।
55002025	জেরাং বিনি সাক্কাও চাদেংআ বিসংখো বিনি রিন্নকে স্খিএতনা নাংনুয়া। উয়া স্খিয়াখো বিয়া জেদাক্কে ইখো খা·দংএ হ·ন্না, ইসল বিসংনি গিসিকখো ফি·ল্লেতানি চলখো হ·ন্নুয়া জেদাক্কে ইসলনি বিবিখো বিসং নিং·থুয়ে হা·আইনা মা·ন্না। আনচিংনি
55002026	উনি গিম্মিন বিসং শয়তাননি জা·গাওনি খাতবানুয়া, মুয়ানা শয়তান বিনি হা·সিকাখো মানিখানা বিসংখো রি·ম্মামিং।
55003001	ইয়া খাৎথাখো গিসিক দনবো, বন·খামা সালও বিল্লংআ সময় সকবানুয়া।
55003002	মান্দি আন·থাংখোসান নামনিকনুয়া, থাংখানা মাদ্দুনুয়া, রাসং দাকনুয়া, গিম্মিকখো চন্নিকনুয়া, গিম্মিকনি নামগিজাখো আগান্নুয়া আরো মা·গিবা-ফাগিবাখো মানিজানুয়া।
55003003	বিসংও খা·সাআ দংজানুয়া, আরো বিসং নিরিয়ে-গিসিয়ে নাংরিমজানুয়া। বিসং গিপ্পিনখো জাচানুয়া, আন·থাংখো বাম্মেতনা মান·জানুয়া, খা·গ্রাক হং·নুয়া, আরো নামগিবা গিম্মিকখো মিৎচিনুয়া।
55003004	বিসং বিবিগিজাগিবা, নাথিমাং আরো গাং·বিংগিবা হং·নুয়া। ইসলখো খা·সাগিজা বিসং হা·গিলসাকনি সুকখো নামনিকনুয়া।
55003005	হা·ফালনি বিমাংখো নিকজোকনো ইসলনা বিসং বাসিক খা·ফাকা গিত্তা নিক্কা, ইন্দিবা ইসলখো অলাখিয়ানি বিলখোন বিসং জিচাকা। ইন্দাকগিবা মান্দিরাংওনি চে·ল্লাও দংবো।
55003006	ইন্দাকা মান্দিরাংনি গিসেপো সাবা সাবা নকরিক্ষিতও নাপ্পে গিসিক নম·বকগিবা মিচিকরাংখো ব্রাংআ রামাচানা রা·আংআ। ইন্দাকা মিচিকরাংনি সাক্কাও পাপ গাপ্পে দংআ; বিসং বাং·আ নামগিজা হা·সিকারাংচা রি·য়া।
55003007	বিসং ফাংনান স্খিয়ানি খাৎথাখো খিন্নাংআ, ইন্দিবা ইসলনি বিবিখো মামুং সালোবা নিং·থুয়ে হা·আইনা মান·জাংআ।
55003008	জেদাক্কে যান্নি আরো যাম্ব্রি মোশিনি সাক্কাও চাদেংআমিং উয়ানদাক্কেন ইয়া মান্দিরাংবা উয়া বিবিনি সাক্কাও চাদেংআ। ইরাংনি গিসিক নামজাস্রাং আরো খ্রীষ্ট থরমখো বিবিরা·আনি মামুংখো বিসংনি গিসেপো নিকজা।
55003009	ইন্দিবা বিসং আরবা মিকখাংচা রি·য়াংনা মান·জানুয়া, মুয়ানা যান্নি আরো যাম্ব্রিনি জাদাখো জেগিত্তা গিম্মিকান নাম্মেদাক্কে নিক্কামিং উগিত্তা বিসংনি জাদাখোবা গিম্মিকান নাম্মেদাক্কে নিকনা মা·ন্নুয়া।
55003010	না·আ আংনি স্খিএতাখো, রি·য়ারাংখো, মিকসংআখো, বিবিরা·আখো, চাক্কানি গুণখো, খা·সাখো আরো চাকচিকাখো নাম্মেদাক্কেন নিকজক।
55003011	ইনাআগ্রেবা আন্তিয়খিয়াচা, ইকনিয়াচা আরো লুস্ত্রাচা আংআ জেগিত্তা গিচ্চিয়াখো আরো দুকখো চাকজক উরাংখোবা না·আ হা·আইয়া, ইন্দিবা উরাংওনিখো গিত্তেল আংখো রাক্ষিয়ামিং।
55003012	চংমতদে জেরাং খ্রীষ্ট যীশুমুং নাংরিমে ইসলখো অলাখিয়ে জাংগি মিৎথাংএতনা হা·ম্মা বিসং গিচ্চিনুয়ান।
55003013	ইন্দিবা নামগিজাগিবা মান্দিরাং আরো দাক্কামব্রুগিবারাং আরোসা নামজাস্রাংনুয়া। বিসং গিপ্পিনরাংখো ব্রাংআ রামাচানা রা·আংনুয়া আরো আন·থাংথাংবা ব্রাংআ রামাচা রি·নুয়া।
55003014	ইন্দিবা না·আ জেখো স্নিংজক আরো বিবিরা·বিবিজক উয়ো খেম·খেমে দংবো, মুয়ানা সারাংচানি না·সং উখো স্খিজক উখো না·সং হা·আইয়া।
55003015	বি·সাওনি না·আ রংথালগিবা শাস্ত্রনিখো স্নিংআ। আরো ইয়া রংথালগিবা শাস্ত্রন নাং·খো খ্রীষ্ট যীশুখো বিবিরা·আচা পাপওনি জক্কেতাখো মা·ন্নানি হা·আইয়াখো হ·ন্না মা·ন্না।
55003016	রংথালগিবা শাস্ত্রনি গিম্মিক খাৎথা ইসলওনি রি·বাআ আরো উয়া স্খিনা, সিমসাকেতনা, থারিফিলনা আরো নামগিবা জাংগিখো থারিনা নাংগিবা,
55003017	জেদাক্কে ইসলনি মান্দি চু·গিম্মিক দাক্কে খ্রাগিবা হং·এ নাম্মা কামখো দাকনা ইন্নে থারিসোনা মা·ন্না।
55004001	খ্রীষ্টনি রি·বাফিল্লা আরো বিনি সংনকনি গিম্মিন গিসিক রা·এ ইসলনি মিকখাংও আরো জেআন থাংগিবারাংখো আরো সিগিবারাংখো বিচাল দাকনুয়া উয়া খ্রীষ্ট যীশুনি মিকখাংও আংআ নাং·না ইখো গি·য়েতিংজক-
55004002	ইসলনি খাৎথাখো আগানফ্রাকবো; সময় হং·ওবা হং·জাওবা, ফাংনান আগানফ্রাকনা থারিসোএ দংবো; নাম্মেন চাকচিকে স্খিয়েতি মান্দিরাংনি দোসখো ফিন্নিকে হন·বো, বিসংখো সিমসাকেতবো আরো নাম্মাখো আগানবো।
55004003	ইন্দাকা সময় রি·বানুয়া জেনসালো বিবিনি স্খিয়াখো মান্দিরাং চাকজানুয়া, বাত্তেসা আন·থাংথাংনি হা·সিকাখো চু·সকেতনা বিসং ইন্দাকা বাং·আ স্খিএতগিবারাংখো চিম্মংনুয়া জেরাং বিসংখো খুসি দাকনা গিত্তা স্খিয়েতনুয়া।
55004004	বিসং ইসলনি বিবিখো খিন্নাগিজা গল্পখো খিন্নানা হাম·নুয়া।
55004005	ইন্দিবা না·আ আন·থাংখো গিম্মিক অবস্থাওন বাম্মে দনবো, দুকখো চাকবো আরো খ্রীষ্টনি গিম্মিন নাম্মা খাৎথাখো আগানফ্রাকবো, আরো ইসল নাং·না জে কামখো দাকনা হন·জক উখো চু·গিম্মিক দাক্কে দাকবো।
55004006	আংখো দা·আও বলি হ·ন্না গিত্তা রুগালে হ·ন্নিংজক; আংনি সিয়ানি সাল সকবাজক।
55004007	খ্রীষ্টনা চাক্কে আংআ সিমাংথাংমাং দাকগ্রিকজক, আংনা থিক দাকগিবা রামানি বন·চতাওনা দিপ্পাৎ খাতজক আরো খ্রীষ্টনি থরমনি বিবিরা·আখো রি·ম্মে রা·রিকজক।
55004008	উনি গিম্মিন আংনা নাম্মা জাংগিনি বকসিসখো দনসোজক। বিচালনি সালো খাকখেৎ বিচাল দাকগিবা গিত্তেল আংনা উয়া বকসিস গিত্তা হাম্মানি মালাখো হ·ন্নুয়া। ইন্দাকোবা বিয়া আংনাসান হ·ন্নুয়া ইন্দাকেদে হং·জা, জেরাং বিনি রি·বাফিল্লানা গিসিক নাংএ নিচাকসোএ দংজক বিসং গিম্মিকনা হ·ন্নুয়া।
55004009	না·আ নাম্মেন খ্রেংবো জেদাক্কে আংচা থেংরি রি·বানা মা·ন্না,
55004010	মুয়ানা দীমা দা·আওনি হা·গিলসাকখো নামনিকে আংখো ওয়াত্তে থিষলনীকীচা রি·য়াংজক। ইনাআগ্রেবা ক্রীষ্কেন্ত গালাতিয়াচা আরো তীত দালমাতিয়াচা রি·য়াংজক;
55004011	লূকসান আংমুং দংআ। না·আ মার্কখো রিম্মে আংচা রি·বাবো, মুয়ানা আংনি কামনা বিখো নাম্মেন নাংবিয়া।
55004012	আংআ তুখিকখো ইফিষচা ওয়াত্তেতজক।
55004013	ত্রোয়ানি মান্দি কার্পচা আংআ বে·এননি জে বা·রাখো গাল্লে দনবাজক, রি·বানি সালো না·আ উখো রা·বাফাবো। ইনাআগ্রেবা বিল·রিমরিমে দনগিবা খি·তাপরাং, মংসংদে জেরাংখো বিগিলনি সাক্কাও চক্কা উরাংখো রা·বাফাবো।
55004014	তামানি কামখো রিম·গিবা আলেকসান্দর আংনি বাং·এ নামগিজাখো দাকজক। বিয়া জেখো দাক্কা উখো গিত্তেলান সৎনুয়া।
55004015	না·আবা বিনি গিম্মিন সিমসাকে দংবো, মুয়ানা বিয়া আনচিংনি আগানফ্রাকাখো নাম্মেন চাংফেংআমিং।
55004016	জেনসালো আংনি স্খাংগিবা বিচাল হং·আমিং উনো দারাংবা আংনা দাকচাকজাজক, বাত্তেসা গিম্মিকান আংখো ওয়াত্তে রি·য়াংআমিং; ইন্দাকোবা ইখো বিসংনি গ্রো রিম·জাখানা।
55004017	ইন্দিবা গিত্তেল আংমুং দংআমিং আরো আংনা বিলখো হ·ন্নামিং। উনি গিম্মিন আংআ চু·গিম্মিক দাক্কে নাম্মা খাৎথাখো আগানফ্রাকনা মা·ন্নামিং আরো গিপ্পিন জাতরাং গিম্মিকান উখো খিন্নামিং। ইসল আংখো সিংহনি খু·সুকওনিখো জক্কেতামিং।
55004018	গিত্তেল আংখো গিম্মিক নামগিজা কামওনি রাক্ষিনুয়া আরো নাম্মেদাক্কে থম·থমে বিনি সালগিনি সংনকচা রিম্মাংনুয়া। চাসংওনি চাসংওনা ফাংনাজল বিনি রাসং হং·খানা। আমেন।
55004019	প্রিষ্কিল্লা আরো আকিলা আরো অনীষিফরনি নকনা আংনি সালামখো হন·বো।
55004020	ইরাস্ত করিন্থওনা দংআরিজক আরো ত্রফিমখো আংআ জম্মাখো মিলীতচা দনবাজক।
55004021	না·আ নাম্মেদাক্কে খ্রেংবো জেদাক্কে সিন·খারিনা স্খাং ইয়ো রি·বানা মা·ন্না। উবুল, পুদেন্ত, লীন, ক্লৌদিয়া আরো গিম্মিক জংআদারাং নাং·না সালাম হ·ন্নিংজক।
55004022	গিত্তেল নাং·মুং দংফাখানা। ইসলনি খা·সাচাক্কা না·সংনি খা·থংও দংখানা।
56001001	আংআ পৌল ইসলনি নকখল আরো যীশু খ্রীষ্টনি সাকসা ওয়াত্তেতা হং·জক, জেদাক্কে আংআ ইসলনি বাচ্ছিয়ে রা·গিবা মান্দিরাংখো বিবিরা·আনি রামাচানা রিমবানা মা·ন্না, আরো ইসলনা বাম্মামুং জে বিবি দংফা উয়া বিবিখো হা·আইখানা বিসংনা দাকচাকনা মা·ন্না।
56001002	ফাংনাজলনি জাংগিখো মা·ন্না খা·দংএ আংআ খ্রীষ্টনা দাকচাকে রি·য়াংইংজক। হা·গিলসাক হং·না স্খাংআন ইসল, জেআন বু·আখো আগানজা, বিয়া ইয়া জাংগিখো র·ন্না খু·রাচাক্কামিং।
56001003	আনচিংনি জক্কেৎগিবা ইসলনি গি·য়েতা গিত্তা আংআ জেখো আগানফ্রাকা উচা ইসল বিনি খাৎথাখো থিক সময়ওন ফারাকজক।
56001004	খ্রীষ্টখো বিবিরা·আও জেআন আংমুং আপসান হং·ফাজক, আংনি উয়া চং·মত বি·সা তীতনা আংআ ইয়া চিঠিখো চক্কিংআ। আপফা ইসল আরো আনচিংখো জক্কেৎগিবা খ্রীষ্ট যীশু নাং·না খা·সাচাকখানা আরো থম·থমাখো রন·খানা।
56001005	ক্রীট চিচাংও জে কাম দা·আওবা বন·খুজা উখো থিক দাকখানা ইন্নেন আংআ নাং·খো ক্রীট চিচাংওনা দনবামিং। আংআ নাং·না জেগিত্তা গি·য়েতামিং উগিত্তা গিম্মিক সংজিলমানি মন্ডলীও দাল·গিবারাংখো কামরাংও দনবো।
56001006	মন্ডলীনি দাল·বাৎগিবাখো ইন্দাকে হং·না নাংনুয়া জেদাক্কে দারাংবা বিখো দোস র·ন্না মান·জা। বিনি সাকসাসান জিক দংনুয়া। বিনি বি·সারাং জেদাক্কে খ্রীষ্টও বিবিরা·আ, জেদাক্কে বিসং আন·থাংথাংনি হা·সিকা গিত্তা রি·জা আরো বামগিজাগিবা হং·জা।
56001007	ইসলচাখো দাকনা নাংআখো মান·গিবা মান্দি গিত্তা উয়া দাল·গিবাখো ইন্দাকে হং·না নাংনুয়া জেদাক্কে দারাংবা বিখো জিনা মান·জা। জেদাক্কে বিয়া গিত্তক গ্রেং রাকগিবা, খা·আওনাংগিবা, চুফেকগিবা হং·জা। অন্যায় দাক্কে মান·দাপাও বিনি গিসিক দংজাখানা;
56001008	উনা বাত্তে সকবাগিবারাংখো যতন রা·না আরো খা·সাচাক্কানি কামখো দাকনা জেদাক্কে বিয়া নামনিকা। বিনি নাম্মা বিচাল-বুদ্ধি দংনুয়া, বিয়া খাকখেৎ হং·নুয়া আরো ইসলনা বামনুয়া আরো আন·থাংখো বাম্মেতে দন্নুয়া।
56001009	ইসলনি বিবিরা·না খ্রাগিবা খাৎথা, জেখো আংআ স্খিয়েতজক, উখো বিনি রাক্কে রি·ম্মে রা·রিকনা নাংনুয়া, জেদাক্কে চং·মত স্খিয়ানি বিদিংও বিয়া আগানফ্রাকনা মা·ন্না আরো বোবিল দাকগিবারাংনা ব্রাংআনিখো ফিন্নিকে র·ন্না মা·ন্না।
56001010	ইন্দাকগিবা বাং·আ মান্দি দংআ জেরাং বামগিজাগিবা হং·আ, জেরাং হং·গিজা-নাংগিজা খু·সুকখো আগানা আরো জেরাং দাক্কামব্রুএ রওমা। জেরাং বিগিল রাত্তাখো দা·লনিকা, মংসংদে আংআ বিসংনি খাৎথাখোন আগানিংআ।
56001011	ইন্দাকগিবা মান্দিরাংনি খু·সুকখো মিৎথিপনা নাংআ, মুয়ানা অন্যায় দাক্কে মান·দাপনা বিসং ইন্দাকা স্খিয়াখো র·ন্না জেখো বিসংনি স্খিয়েতনা নাংজা; আরো ইন্দাকে বিসং মিত্তাম নকরাংখো ব·ন্নেতজক।
56001012	বিসংনি আন·থাংথাংনিন সাকসা আগানসোগিবা ইয়া খাৎথাখো আগানজক, “ক্রীট চিচাংনি মান্দিরাং ফাংনান বু·এ চা·গিবা, ব্রিংনি মাৎবুরুংরাং গিত্তা আরো আলসিয়া আরো চা·না নালগিবা হং·আ।”
56001013	খাৎথাদে বিবিন হং·আ। ইনি গিম্মিন বিসংনি দোসখো ফিন্নিকে রন·বো জেদাক্কে বিসং খ্রীষ্টান থরমনি বিবিরা·আখো নাম্মেদাক্কে রি·ম্মে রা·রিকা,
56001014	আরো যিহূদীরাংনি গল্প আগানারাংও আরো জেরাং ইসলনি বিবিওনি ফি·ল্লাংজক বিসংনি গি·য়েতাও নাচিল রন·জাখানা।
56001015	জেরাংনি খা·থং রংথালা বিসংচা গিম্মিকান রংথালা, ইন্দিবা জেরাংনি খা·থং নামজাস্রাং আরো জেরাং বিবিরা·গিজাগিবা হং·আ বিসংচা মামুংআন রংথালানি হং·জা; আরোবা, বিসংনি খা·থং আরো গিসিকবা নামজাস্রাং।
56001016	খু·সুকচা বিসং ইসলখো হা·আইয়া ইন্নে আগানা, ইন্দিবা বিসংনি কামচা বিসং বিখো জিচাকা। বিসং মিৎচিনা খ্রাগিবা আরো বামগিজাগিবা হং·আ; বিসং মামুং নাম্মা কামনান খ্রাজা।
56002001	না·আ ইন্দাকফিল্লে স্খিয়েতবো জেদাক্কে নাং·নি খাৎথামুং চং·মত স্খিয়া আপসান হং·আ।
56002002	জেরাং বুদেফা, বিসংনা আগানবো জেদাক্কে বিসং গিম্মিকনি বিদিংও আন·থাংথাংখো বাম্মেতে দন্না; জেদাক্কে বিসং মান্দিরা·আখো মা·ন্না খ্রাগিবা হং·আ; জেদাক্কে বিসংনি নাম্মা বিচাল দাক্কানি বুদ্ধি দংআ, বিবিখো বিবিরা·আ, খা·সাআ আরো চাকচিকানি গুণ দংআ।
56002003	উয়ানদাক্কে বিলসি বাৎগিবা মিচিকরাংনা আগানবো, বিসংনি রি·য়ারাংও জেদাক্কে ইসলনা খা·ফাকা দংআ আরো বিসং জেদাক্কে নাম্মাখো স্খিয়া। গিপ্পিনখো জিনা বা চুফেকগিবা হং·না বিসং খ্রাজা।
56002004	ইন্দাকোদে বিসং মি·থ্রা মিচিকরাংনা স্খিনা মা·ন্নুয়া জেদাক্কে বিসং সেগিবানা আরো বি·সারাংনা খা·সাআ,
56002005	আন·থাংথাংখো বাম্মে দন্না, রংথালে দংআ, নকদাংখো নিআ, খা·সাচাকগিবা হং·আ আরো সেগিবানি নিং·আও বাম্মে দংআ, জেদাক্কে দারাংবা ইসলনি খাৎথাখো চন্নিকনা মান·জা।
56002006	উয়ানদাক্কে ফান্থিরাংখো স্খিয়েতবো জেদাক্কে বিসং আন·থাংথাংখো বাম্মেতে দন্না।
56002007	গিম্মিকোন না·আ বিসংচা নাম্মা কামনা দাক্কে ফিন্নিকগিবা হং·বো। নাং·নি স্খিয়াও জেদাক্কে নামগিবা মিকসংআ দংআ, উয়ো জেদাক্কে নাংএগিজা সক্কেগিজা গিসিক দংজা।
56002008	দারাংবা জেদাক্কে নাং·নি দোসখো রিম·না মান·জা উগিত্তা চং·মত স্খিয়াখো হন·বো, জেদাক্কে না·সংনি সাক্কাও দংগিবা মান্দিরাং খ্রাচা·আ মা·ন্না, মুয়ানা আনচিংনি গিম্মিনো নামজা ইন্নানি বিসংনিদে মামুংআন দংজানুয়া।
56002009	নকখল হং·গিবারাংনা আগানবো, জেদাক্কে গিম্মিকো বিসং নকগিবারাংনি নিং·আও দংআ, বিসংখো খুসি দাকনা হা·ম্মা, খু·সুকনি সাক্কাও খু·সুক আগানজা,
56002010	আরো নকগিবারাংনি জিনিসখো চা·উজাখানা, বাত্তেসা বিসং বিবিরা·না খ্রাগিবা হং·আ উখো ফিন্নিকা, জেদাক্কে বিসং আনচিংখো জক্কেৎগিবা ইসলনি গিম্মিন জে স্খিয়া দংআ উখো গিম্মিক গিত্তা নিথোয়ে রা·না মা·ন্না।
56002011	ইসলনি জে খা·সাচাক্কাচা পাপওনি জক্কাখো মা·ন্না উখো গিম্মিক মান্দিরাংচান ফারাকা হং·জক।
56002012	ইয়া খা·সাচাক্কান আনচিংখো স্খিয়েতিংজক জেদাক্কে আনচিং ইসলনা বামগিজাখো আরো হা·গিলসাকনি হা·সিকারাংখো জিগালে ইয়া হা·গিলসাকোন আন·থাংথাংখো বাম্মে দন্নে ইসলনা বাম্মামুং খাকখেৎ জাংগিখো মিৎথাংএতা।
56002013	আরো আনচিংনি চুবাৎগিবা ইসল আরো জক্কেৎগিবা যীশু খ্রীষ্টনি রাসংগ্মাং ফারাকানি খুসিগ্মাং খা·দংআ চু·সকনা গিম্মিনান গিসিক নাংএ নিচাকে দংআ।
56002014	যীশু খ্রীষ্ট আনচিংনি গিম্মিন আন·থাংনি জাংগিখো হন·চাকামিং, জেদাক্কে গিম্মিক পাপওনি আনচিংখো জক্কেৎনা মা·ন্না আরো উনি গিম্মিন ইন্দাকগিবা দলসা মান্দিখো রংথালেতনা মা·ন্না জেরাং বিনিসান হং·নুয়া আরো জেরাং গিপ্পিনরাংনা দাকচাকনা হা·সিকনুয়া।
56002015	উনি গিম্মিন চু·গিম্মিক বিলখো রা·এ না·আ ইয়া বিদিংরাংও স্খিয়েতবো, নাম্মাখো আগানবো আরো দোসখো ফিন্নিকে হন·বো। জেদাক্কে দারাংবা নাং·খো চন্নিকজা।
56003001	ইসলনি মান্দিরাংখো গিসিক রা·এতবো জেদাক্কে বিসং শাসন দাকগিবা আরো জেরাংনি জাক্কো বিল দংআ বিসংনি নিং·আও দংআ, বাম্মে দংআ আরো মান্দিরাংনা গিম্মিক গিত্তা দাকচাকনা থারিয়ে দংসোআ।
56003002	বিসং দারাংখো জিজাখানা বা নিরিজাখানা, বাত্তেসা বিসং জেদাক্কে সনথল গিসিকনি হং·আ আরো গিম্মিকমুং রিন্নকে জাকখালা।
56003003	চিংআবা স্খাংদে গিসিক সেং·আগ্রি আরো বামগিজাগিবা হং·আমিং, ব্রাংগিবা রামাও রি·নুয়ামিং, আরো নাম্মাখো চাকনুয়ামিং আরো বাং·আ হা·সিকারাংনি নকখল দংআমিং। চিংআ গিপ্পিনরাংখো মিকনেংনুয়ামিং নাংএগিজা সক্কেগিজা আরো নামগিজাখো দাকনা চানচিয়ে জাংগি মিৎথাংনুয়ামিং। আন·থাংসং মিৎচিনা খ্রাগিবা হং·ওবা চিংআ সাকসা সাকগিপ্পিনখো মিৎচিনুয়ামিং।
56003004	ইন্দিবা জেনসালো আনচিংখো জক্কেৎগিবা ইসলনি খা·সাচাক্কা আরো খা·সা ফারাকজক উনো বিয়া পাপওনি আনচিংখো জক্কেৎজক।
56003005	মামুং নাম্মা কামনা বিয়া আনচিংখো জক্কেৎজা, বিনি খা·সাচাক্কানি গিম্মিনান উখো দাকজক। গিসিক রংথালগিবাচা গিত্তাল দাক্কে আৎচিয়েতে আরো গিত্তাল দাক্কে থারিয়ে বিয়া আনচিংনি খা·থংখো সু·গালে চি·রংএতজক, আরো ইন্দাকেন বিয়া আনচিংখো জক্কেৎজক।
56003006	আনচিংখো জক্কেৎগিবা যীশু খ্রীষ্টচা বিয়া জাকস্রামে গিসিক রংথালগিবাখো আনচিংনা রন·জক,
56003007	জেদাক্কে আনচিং ফাংনাজলনি জাংগিনি খা·দংআখো মা·ন্নে ইসলনি গিম্মিকখো মান·রিকগিবা হং·আ। ইন্দাকে হং·না মান·জক, মুয়ানা ইসলনি খা·সাচাক্কাচা আনচিংখো দোসগ্রি দাক্কে রা·চাকজক।
56003008	ইয়া খাৎথা বিবিরা·না খ্রাগিবা হং·আ। আংআ হা·ম্মা, না·আ ইয়া বিদিংরাংও দিংচিকবো, জেদাক্কে ইসলখো জেরাং বিবিরা·জক বিসং গিপ্পিনরাংনা দাকচাকানি কামও আন·থাংথাংখো বিমচিপাও দন্না গিসিক র·ন্না। মান্দিরাংনা ইয়ারাং নাম্মা আরো দাকচাকানি হং·আ।
56003009	জাদা গিত্তা জিগ্রিকা, মা·চং চান্না, নিরিয়া-গিসিয়া আরো নিয়ামরাংখো রা·এ জিগ্রিকাওনি না·আ চে·ল্লাচা দংবো, মুয়ানা ইরাংখো দাক্কে মামুং হং·জানুয়া; ইরাং গিম্মিকান বু·আরি-সু·আরি হং·আ।
56003010	জে মান্দি ব্রাংগিবা স্খিয়াখো র·ন্নে মা·আৎগ্রিকাখো থারিয়া বিখো স্খাং রাং·সা, জা·মানো দা·আও রাং·সা সিমসাকেতবো। ইন্দাকাও কাম হং·জাওদে বিমুং নাংরিমাখো দনথংবো।
56003011	না·আদে হা·আইয়ান, ইন্দাকগিবা মান্দিনি চানচিয়া নামজা। বিয়া পাপী হং·আ; বিয়া আন·থাংআন আন·থাংনি দোসখো ফিন্নিকা।
56003012	আংআ আর্তিমা বা তুখিকখো নাং·চা ওয়াত্তেতজোকনোন না·আ নীকপলিচা আংচা রি·বানা মংসং দাক্কে খ্রেংবো, মুয়ানা আংআ নীকপলিচান সিন·খারিও দংনুয়া ইন্নে থিক দাকজক।
56003013	উকিল সীনা আরো আপল্লোনি রি·য়াংআনি রামানা মা·ন্না দিপ্পাৎ দাকচাকবো, জেদাক্কে বিসংনি মামুংনা দিলজা।
56003014	গিপ্পিনরাংনা দাকচাকানি কামও আন·থাংথাংখো বিমচিপাও দন্না আনচিংনি মান্দিরাংনি স্খিনা নাংনুয়া, জেদাক্কে বিসং গিপ্পিনরাংনি নাংআনিখো র·ন্না মা·ন্না। ইন্দাকে দাক্কোদে বিসংনি জাংগি বিথিগ্মাং হং·নুয়া।
56003015	আংমুং জেরাং দংআ বিসং গিম্মিকান নাং·খো সালাম র·ন্নিংজক। খ্রীষ্টখো বিবিরা·আনি গিম্মিন জেরাং আনচিংনা খা·সাআ বিসংনা সালাম রন·বো। না·সং গিম্মিকনি সাক্কাও ইসলনি খা·সাচাক্কা দংখানা।
57001001	আংআ পৌল খ্রীষ্ট যীশুও বন্দি হং·জক। আংআ আরো চিংনি বিবিরা·গিবা জং তীমথিয় চিংনি খা·সাগিবা রিপ্পেং আরো কাম রিম·ফাগিবা ফিলীমনচা,
57001002	চিংনি নগিবা আপ্পিয়াচা, চিংমুং দাকগ্রিকফাগিবা আর্খিপ্পচা আরো নাং·নি নকচা জেরাং মন্ডলী গিত্তা আপসান হং·ফাংআ বিসংনা ইয়া চিঠিখো চক্কিংজক।
57001003	আনচিংনি ফাগিবা ইসল আরো গিত্তেল যীশু খ্রীষ্ট না·সংনা খা·সাচাকখানা আরো থম·থমাখো রন·খানা।
57001004	আংআ ফাংনান বি·আও নাং·খো গিসিক রা·এ নাং·নি গিম্মিন ইসলখো মিৎথেলিংআ,
57001005	মুয়ানা গিত্তেল যীশুনি সাক্কাও নাং·নি বিবিরা·আ আরো ইসলনি দিমদাক মান্দিরাংনা নাং·নি খা·সাখো আংআ খিন্নাংজক।
57001006	আংআ ইন্দাকে বি·আ, নাং·নি বিবিরা·আনি গিম্মিন নাং·নি র·ন্নাচা জেদাক্কে খ্রীষ্টনি রাসং হং·আ। ইনাআগ্রেবা খ্রীষ্টমুং নাংরিমে আনচিং জে ফাত্তিয়ারাংখো মান·জক উখো চু·গিম্মিক দাক্কে হা·আইনা মা·ন্নে জেদাক্কে নাং·নি র·ন্নানি কাম আরোবা বাৎরোরোআ।
57001007	জং, নাং·নি খা·সাখো নিক্কে আংআ খুসি হং·বিয়া আরো খা·দংআখো মান·জক, মুয়ানা না·আ ইসলনি মান্দিরাংনি খা·থংও গিত্তাল খা·দংআখো রা·বাআ।
57001008	ইনি গিম্মিন আংআ খ্রীষ্টচা নাং·না নাং·নি দাকগ্মিনি বিদিংও খেনচাকগিজা গি·য়েৎনা মা·ন্নুয়ামিং,
57001009	ইন্দাকোবা উখো দাকগিজা খা·সানি গিম্মিন আংআ নাং·খো মল·মলিংআ। সাকসা বুদেফা হং·এ আরো দা·আওরোরো খ্রীষ্ট যীশুনা বন্দি হং·এ আংআ পৌল নাং·চা আংনি বি·সা ওনীষিমনা মল·মলিংআ। জেলো আংনি বন্দি হং·এ দংমিত্তিংও বিয়া বিবিরা·গিবা হং·এ আংনি বি·সা হং·জক।
57001011	সালসাদে নাং·চা বিনি মামুং দাম দংজামিং, ইন্দিবা দা·আওদে বিয়া নাং·চা আরো আংচা সাকগ্মিচান নাংগিবা মান্দি হং·আ।
57001012	জেবা হং·খানা, আংআ বিখো নাং·চা ওয়াত্তেতফিল্লিংজক; বিয়া আংনি জাংগি গিত্তান খা·সাগিবা হং·আ।
57001013	আংআ বিখো আংনি আন·থাংচান রা·রিকনা হা·ম্মামিং, জেদাক্কে নাম্মা খাৎথাখো আগানফ্রাকানি গিম্মিন আংনি বন্দি হং·এ দংমিত্তিংও বিয়া নাং·নি হং·এ আংনা দাকচাকে র·ন্না মা·ন্না।
57001014	ইন্দিবা নাং·নি আগানাখো মান·গিজানি আগ্রে আংআ মামুংবা দাকনা হাম·জামিং, জেদাক্কে দ্রাএ নাং·নি খা·সাচাক্কাখো রা·না নাংজা, বাত্তেসা না·আ আন·থাংনিন খা·সাচাকবো।
57001015	না·আ জেদাক্কে বিখো ফাংনাজলনা ফি·ল্লে মা·ন্না, উনি গিম্মিনান বিয়া বাং·গিজা সময়না নাং·চানি দিংথাং হং·আংজকমিং।
57001016	ইন্দিবা বিখো না·আ আরবা নকখল গিত্তা মান·জানাজক বাত্তেসা নকখলনাবা বাত্তা, আগানস্খাওদে খা·সাগিবা জং গিত্তা মা·ন্নাজক। বিয়া আংচা নাম্মেন খা·সাগিবানি হং·আ, ইন্দিবা মান্দি আরো বিবিরা·গিবা জং গিত্তা নাং·চা আরোবা খা·সাগিবা হং·আ।
57001017	উনি গিম্মিন না·আ আংখো আপসান বিবিরা·আও বিবিরা·গিবা ইন্নে চানচিওদে আংখো জেগিত্তা রা·চাকনুয়ামিং ওনীষিমখোবা উগিত্তান রা·চাকবো।
57001018	বিয়া নাং·নি মামুং নামগিজাখো দাক্কে দংওদে বা নাং·চা গ্রোনাংগিবা হং·ওদে উখো আংনি গ্রো ইন্নেন চানবো।
57001019	আংআ পৌল আন·থাংনি জাকচান চক্কিংজক, আংআ উয়া গ্রোখো চতনুয়া। ইয়া খাৎথাখো আংনি আগান্না নাংজা, খ্রীষ্টখো বিবিরা·আও না·আ আন·থাংআন আংচা গ্রোনাংগিবা হং·আ।
57001020	জং, আনচিং গিত্তেলনি হং·জক ইন্নে আংআ হা·ম্মা, না·আ আংনা মিংসা নামগ্মিখো দাকবো। বিবিরা·গিবা জং গিত্তা না·আ আংনি খা·থংও গিত্তাল খা·দংএতাখো রন·বো।
57001021	না·আ আংনি খাৎথাখো মানিয়ে রা·নুয়া ইখো হা·আইএন আংআ নাং·না ইয়া চিঠিখো চক্কিংআ। আংআ হা·আইয়া, আংআ জেখো আগানা না·আ উনাবাত্তেবা বাং·এ দাকনুয়া।
57001022	দা·আও মিংসা খাৎথাখো আগানিংজক-সকবাগিবারাংনি নকখো আংনা থারিয়ে দনসোবো, মুয়ানা আংআ ইন্দাকে খা·দংআ, না·সংনি বি·আনি গিম্মিন আংখো না·সংচা ওয়ালফিল্লেতনুয়া।
57001023	ইপাফ্রা নাং·না সালাম র·ন্নিংআ; বিয়া খ্রীষ্ট যীশুনা আংমুং বন্দি হং·এ দংআ।
57001024	ইনাআগ্রে মার্ক, আরিষ্টার্খ, দীমা আরো লূক আংনি ইয়া কাম রিম·ফাগিবারাং নাং·না সালাম র·ন্নিংজক।
57001025	আনচিংনি গিত্তেল যীশু খ্রীষ্টনি খা·সাচাক্কা না·সংনি খা·থংও দংখানা।
58001001	চেংও আগানসোগিবারাং গিত্তা ইসল আনচিংনি ফাগিৎচামরাংচা দিংথাং দিংথাং দাক্কে রাং·নিরাং অকখিসা অকখিসা দাক্কে খাৎথা আগানামিং।
58001002	ইন্দিবা ইয়া সালরাংনি বন·খামাও বিয়া বিনি দেফান্থি গিত্তা আনচিংমুং খাৎথা আগানজক। ইসল বিনি দেফান্থিখো গিম্মিকখো মান·রিকগিবা হং·না বাচ্ছিয়ে রা·জক। দেফান্থিচান বিয়া গিম্মিকখো থারিজক।
58001003	ইসলনি গিম্মিক গুণ উয়া দেফান্থিওন দংআ; দেফান্থিন ইসলনি চু·গিম্মিক বিমাং হং·আ। দেফান্থি বিনি বিল্লাকগিবা খাৎথাচা গিম্মিকখো রি·ম্মে রা·রিকে চালাইয়া। মান্দিনি পাপখো হা·রিকানি জা·মানো দেফান্থি সালগিও চুবাৎগিবা ইসলনি জাক্রাচা আসংজক।
58001004	বিনি ফাগিবাচাখো বিয়া জে বিমুংখো মান·জক উয়া জেদাক্কে সা·গ্রেরাংনা বাত্তে দাল·বাতা, উয়ানদাক্কে বিয়া আন·থাংবা সা·গ্রেরাংনা বাত্তে দাল·বাতা।
58001005	ইসল মামুং সালোবা সাকসা সা·গ্রেনা ইয়া খাৎথাখো আগানামা, “না·আ আংনি দেফান্থি, দা·আলান আংআ নাং·নি ফাগিবা হং·জক”? দা·আবা বিয়া মুয়াখো আগানা, “আংআ বিনি ফাগিবা হং·নুয়া আরো বিয়া আংনি দেফান্থি হং·নুয়া”?
58001006	হং·জা, বিয়া উখো আগানজা। ইসল বিনি দাল·বাৎগিবা বি·সাখো ইয়া হা·গিলসাকো ওয়াত্তেতানি সময়ও আগানিংজক, “ইসলনি দিমদাক সা·গ্রেরাং বিখো ইসল গিত্তা দাকনিকে মান্দিরা·খানা।”
58001007	সা·গ্রেরাংনি বিদিংও ইসল আগানিংজক, “বিয়া বিনি সা·গ্রেরাংখো বালওয়া দাকজক; বিনি নকখলরাংখো চিং·গিবা ওয়া·আল দাকজক।”
58001008	ইন্দিবা দেফান্থিনি বিদিংও ইসল আগানিংজক, “ও ইসল, নাং·নি সিংহাসন ফাংনাজলনি হং·আ; নাং·নি শাসন খাকখেৎনি শাসন হং·আ।
58001009	না·আ খাকখেৎখো নামনিকা আরো অন্যায়খো মিৎচিয়া; উনি গিম্মিন ইসল, নাং·নি ইসল, নাং·নি রিপ্পেংরাংনা বাত্তে বাং·এ হান·সেংআনিখো তেল গিত্তা দাক্কে নাং·নি সাক্কাও রুদাপজক।”
58001010	ইসল আরোবা আগানজক, “গিত্তেল, না·আ স্খাংওনিন হা·গিলসাকনি ফাংচাকানিখো রিক্কামিং; সিলগাবা নাং·নি জাক্কো থারিয়া হং·আ।
58001011	উরাং ব·ন্নাংনুয়া, ইন্দিবা না·আ ফাংনাজলনা দংনুয়া। বা·রা গিত্তান উরাং গিৎচাম হং·নুয়া।
58001012	উরাংখো না·আ বা·রা গিত্তান বি·ল্লে দনবো, আরো বা·রা গিত্তা উরাংখো দিংথাংএতনুয়া। ইন্দিবা না·আদে দিংথাং হং·জানুয়া, আরো নাং·নি চাসং মামুং সালোবা বন·জানুয়া।”
58001013	ইসল মামুং সালোবা সাকসা সা·গ্রেনা ইয়া খাৎথাখো আগানামা, “জেওনা দিপ্পাৎ আংআ নাং·নি বোবিলরাংখো নাং·নি জা·চকনি খা·মাও দনজা, উয়োনা দিপ্পাৎ না·আ আংনি জাক্রাচা আসংবো”?
58001014	সা·গ্রেরাং দিমদাকান দাকচাকে হন·গিবা গিসিক হং·জামা? জেরাং পাপওনি জক্কাখো মা·ন্নুয়া বিসংনা দাকচাকে হ·ন্না ইন্নেন বিসংখো ওয়াত্তেতজক।
58002001	ইনি গিম্মিন আনচিং জেখো খিন্নাজক উখো মানিনা আনচিংনি আরোবা গিসিক হ·ন্না নাংআ, জেদাক্কে উয়োনি আনচিং চে·ল্লাচানা জিত্তাংজা।
58002002	সা·গ্রেরাংচা জে খাৎথাখো আগানামিং উনি মামুংবা দিংথাং হং·খুজা; ইনাআগ্রেবা জেআন ইসলনি গি·য়েতাখো মানিজাজক আরো বিনি খাৎথাখো খিন্নানা হাম·জা বিয়া বিনি শাস্তিখো মান·জক।
58002003	ইন্দাকোদে পাপওনি জকনা ইসল ইন্দাকা দাল·বাতা নিয়ামখো দাকজক উখো আনচিং চন্নিকোদে বাদিকে দাক্কে আনচিং জকনুয়া? পাপওনি জক্কানি খাৎথাখো স্খাং গিত্তেল যীশুআন আগানামিং আরো জেরাং উখো খিন্নামিং বিসং আনচিংচা উয়া জক্কানি বিবিখো ফিন্নিকজক।
58002004	উমুং ইসলবা বাং·আ চিনরাংখো আরো আইয়াও ইনমানানি আরো বিলনি কামচা আরো আন·থাংনি হা·সিকা গিত্তা গিসিক রংথালগিবানি হন·গিবা হ·ন্নানিচা উনি গিম্মিনো সাক্ষি হন·জক।
58002005	রি·বাগিবা চাসংনি জে হা·গিলসাকনি খাৎথাখো চিংআ আগানিংজক, ইসল উখো সা·গ্রেরাংনি নিং·আও দনজা।
58002006	রংথালগিবা শাস্ত্রও মিংসা হা·দামও সাবা ইয়া খাৎথাখো আগানে সাক্ষি হন·জক: মান্দি মুয়া, না·আ বিনি গিম্মিনো চানচিয়া? মান্দিনি বি·সাবা মুয়া, না·আ বিচা গিসিক হ·ন্না?
58002007	না·আ মান্দিখো সা·গ্রেরাংনা বাত্তে অকখিসা চন্নেতজক। রাজানি মুকুট গিত্তা না·আ বিনা রাসংখো আরো মান্দিরা·আখো হন·জক,
58002008	আরো বিনি জা·চক নিং·আও গিম্মিকখো দনজক। জেনসালো ইসল গিম্মিকখোন মান্দিনি নিং·আও দনজক উনো বিয়া মামুংখোন উয়োনিখো গালজাজক। গিম্মিকখোন আনচিং দা·আও মান্দিনি নিং·আও নিকনা মা·ন্নিংআ ইন্দাকেদে হং·জা,
58002009	ইন্দিবা যীশুখোদে আনচিং নিকনা মা·ন্নিংআ। বিখো সা·গ্রেরাংনা বাত্তে অকখিসা চন্নিকেতামিং, জেদাক্কে ইসলনি খা·সাচাক্কাও গিম্মিক মান্দিনি হং·এ বিয়া আন·থাংআন সিচাকনা মা·ন্না। বিয়া দুকখো চাক্কে সিয়ামিং ইন্নে হাম্মানি মালা গিত্তা রাসং আরো মান্দিরা·আখো বিনা হন·জক।
58002010	গিম্মিক ইসলনি গিম্মিনান আরো গিম্মিক বিচান হং·আ। উনি গিম্মিন বাং·আ দেদ্রাং বিনি রাসংনি বাকখো মান·রিকফাখানা ইখো মিকসংএ জক্কানি ফাংচাকগিবা যীশুখো দুক চাক্কাচা চু·সকেতা ইসলনা থিক কামআন হং·আ।
58002011	জেআন মান্দিরাংখো রংথালেতা উয়া যীশু আন·থাংআন আরো জেরাংখো বিয়া রংথালেতা উয়া মান্দিরাং গিম্মিকান ইসলনি নকনি মান্দি হং·আ। ইনি গিম্মিন যীশু উয়া মান্দিরাংখো জংআদা ইন্নে রিক্কামনা খ্রাচা·জা।
58002012	রংথালগিবা শাস্ত্রও বিয়া ইসলনা আগানা, “জংআদারাংচা আংআ নাং·নি বিদিংও আগানফ্রাকনুয়া আরো মন্ডলীও নাং·খো মিৎথেলে গিত রিং·নুয়া।”
58002013	যীশু দা·আবা আগানা, “আংআ ইসলনি সাক্কাও ফাংচাকনুয়া।” আরো দা·আও মিংসা হা·দামও বিয়া আগানা, “ইয়া নিবো, আংআ আরো উয়া দেদ্রাং জেরাংখো ইসল আংনা হন·জক।”
58002014	উয়া দেদ্রাং বে·এন-হান·চিনি মান্দি হং·আ। উনি গিম্মিন যীশু আন·থাংবা বে·এন-হান·চিনি মান্দি হং·জক, জেদাক্কে সিয়ানি বিল জেনি জাক্কো দংআ উয়া শয়তানখো বিয়া আন·থাংনি সিয়াচা বিলগ্রি দাক্কা,
58002015	আরো সিনা খেন্নে জেরাং নকখল গিত্তা জাংগি মিৎথাংজক বিসংখো জক্কেতা।
58002016	যীশু সা·গ্রেরাংনা দাকচাকজা, বাত্তেসা অব্রাহামনি দেরিচ্ছু-সু·রিচ্ছুরাংনান বিয়া দাকচাকা।
58002017	উনি গিম্মিন যীশুখো গিম্মিক গিত্তান বিনি জংরাং গিত্তা হং·না নাংজক, জেদাক্কে বিয়া সাকসা খা·সাচাকগিবা আরো বিবিগিবা খামাল দাল·বাৎগিবা গিত্তা ইসলনা দাকচাকে হ·ন্না মা·ন্না। ইখো মিকসংএ ইন্দাকে হং·আ, জেদাক্কে বিয়া আন·থাংনি সিয়াচা মান্দিনি পাপখো হা·রিকে ইসলখো খুসি দাক্কা।
58002018	বিয়া আন·থাংআন রুরাআখো চাক্কে দুক চাক্কামিং ইন্নে জেরাং রুরানি মিকখাংও চাদেংআ বিসংনা বিয়া দাকচাকনা মা·ন্না।
58003001	উনি গিম্মিন রংথালগিবা জংআদারাং, না·সং জেরাং সালগিখো মান·রিকগিবা হং·না ইন্নে বিনি রিক্কামাও খু·চাকজক, না·সং যীশুনি গিম্মিনো গিসিক নাংবো। জেখো আনচিং বিবিরা·জক বিয়ান ইসলনি ওয়াত্তেতগিবা উয়া মান্দি আরো উয়া খামাল দাল·বাৎগিবা হং·আ।
58003002	ইসলনি নকনি মান্দিরাংখো নিরক্ষিয়ানি কামও মোশি জেদাক্কে বিবিরা·না খ্রাগিবা হং·আমিং উয়ানদাক্কে যীশুখো জেআন বাচ্ছিয়ে রা·আমিং উয়া ইসলচা বিয়াবা বিবিরা·না খ্রাগিবা হং·আমিং।
58003003	জে মান্দি নকখো রিক্কা বিয়া জেদাক্কে উয়া নকনা বাত্তে বাং·এ মান্দিরা·আখো মা·ন্না, উগিত্তা ইসল যীশুখো মোশিনা বাত্তে আরোবা বাং·এ রাসংখো মান·রিকগিবা ইন্নে চানচিজক।
58003004	গি·ফ্রাক নকখো সাকসা হং·জাওদে দা·আও সাকসা রিক্কা, ইন্দিবা ইসলান গিম্মিকখো রিকজক।
58003005	বিবিন মোশি ইসলনি নক্কো দাকচাকে হন·গিবা গিত্তা বিবিরা·না খ্রাগিবা হং·আমিং, জেদাক্কে রি·বাগিবা চাসংও জেখো আগানা হং·নুয়া উনি গিম্মিনো বিয়া সাক্ষি হ·ন্না মা·ন্না।
58003006	ইন্দিবা খ্রীষ্ট উয়া নকনি দেফান্থি গিত্তা বিবিরা·না খ্রাগিবা হং·আমিং। আনচিংনি খা·দংবিবিয়ানি গিম্মিন গিসিকো জে হান·সেংআ রি·বাআ, উয়ো আনচিং বন·খামাওনা দিপ্পাৎ খেম·খেমে দংওদে নিকনা মা·ন্নুয়া, আনচিংআন ইসলনি নকনি মান্দি হং·আ।
58003007	উনি গিম্মিন গিসিক রংথালগিবা আগানামিং, “দা·আলো না·সং বিনি খাৎথাও নাচিল সংওদে!
58003008	বিয়া আগানা, না·সংনি ফাগিৎচামরাং গিত্তা না·সংনি খা·থংখো না·সং দা·আ রাক্কেতাবো। বিসং হা·গিসি জওলো বোবিল দাক্কে চাখাতে আংখো পরীক্ষা দাক্কামিং।
58003009	না·সংনি ফাগিৎচামরাং উনো আংখো থিকখেলে নিআমিং, আরো বিলসি সৎব্রি দিপ্পাৎ উয়া সময়নি মান্দিরাং আংনি কামখো নিক্কামিং।
58003010	আংআ বিসংনি সাক্কাও নাম্মেন মাংমেংএ আগানামিং, ‘ইয়া মান্দিরাংনি খা·থং ব্রাংগিবা রামাও রওমিংজক; বিসং আংনি রামাখো হা·আইজাজক।’
58003011	উনি গিম্মিন আংআ খা·আওনাংএ মিকচেতি আগানামিং, ‘আংনি হন·গিবা নেং·থাকানি হা·দামচা বিসং রি·য়াংনা মান·জানুয়া।’ ”
58003012	জংআদারাং, সিমসাকবো! না·সংনি গিসেপো দারাংনি গিসিক জেদাক্কে নামগিজাগিবা আরো বিবিরা·গিজাগিবা হং·জা। ইন্দাকগিবা গিসিক থাংগিবা ইসলওনি চে·ল্লাচা রি·য়াংআ।
58003013	ইনা বাত্তে জেনসালোনা দিপ্পাৎ রংথালগিবা শাস্ত্রনি ‘দা·আল’ খাৎথাখো আগান্না মা·ন্না, উনি সালরিক্ষিতান না·সং সাকসা সাকগিপ্পিননা খা·দংএতবো, জেদাক্কে না·সংনি দারাংনি গিসিক পাপনি বু·দাপাও গা·আকে রাকজা;
58003014	মুয়ানা স্খাং জে খাকখেৎ খা·দংআ আনচিংনি দংআমিং, আনচিং উয়ো বন·খামাওনা দিপ্পাৎ খেম·খেমে দংওদে নিকনা মা·ন্নুয়া, আনচিং খ্রীষ্টমুং মান·রিকফাগিবা হং·জক।
58003015	অকখিসা স্খাং মা·মাং আগানা, দা·আল না·সং বিনি খাৎথাও নাচিল সংওদে! বিয়া আগানজক, “না·সংনি ফাগিৎচামরাং গিত্তা না·সংনি খা·থংখো না·সং দা·আ রাক্কেতাবো।”
58003016	সারাং ইসলনি খাৎথাখো খিন্নাএবা বিখো মাংমেংএতামিং? বিসং উয়া মান্দিরাং হং·জামা জেরাংখো মোশি মিসর হা·সংওনিখো রং·খাতে রা·বামিং?
58003017	আরো বিলসি সৎব্রি দিপ্পাৎ ইসল সারাংনি সাক্কাও খা·আওনাংএ দংআমিং? বিসং উয়া মান্দিরাং হং·জামা জেরাং পাপ দাক্কামিং আরো জেরাংনি মাংগিসিরাং হা·গিসি জওলো গা·আকে দংআমিং?
58003018	আরো সারাংচাবা ইসল মিকচেতি আগানামিং, বিসং বিনি হন·গিবা নেং·থাকানি হা·দামচা রি·য়াংনা মান·জানুয়া? বিসং উয়া মান্দিরাং হং·জামা জেরাং বিখো বিবিরা·গিজা মানিজামিং?
58003019	ইয়ো নিকনা মা·ন্না, বিসংনি বিবিরা·গিজানি গিম্মিনান বিসং ইসলনি হন·গিবা নেং·থাকানি হা·দামচা রি·য়াংনা মান·জামিং।
58004001	ইসলনি হন·গিবা নেং·থাকানি হা·দামচা রি·য়াংনা জেখো খু·রাচাক্কামিং উয়া খু·রাচাক্কা আনচিংনাবা খ্রাআ। উনি গিম্মিন আনচিংনি সিমসাকনা নাংনুয়া, জেদাক্কে সাকসাখোবা উয়া খু·রাচাকগিবা ফাত্তিয়ানি খ্রাগিজাগিবা দাক্কে নিকনা মান·জা।
58004002	ইস্রায়েলরাংচা জেগিত্তা নাম্মা খাৎথাখো আগানফ্রাকামিং উগিত্তা আনচিংচাবা আগানফ্রাকজক। ইন্দিবা উয়া নাম্মা খাৎথাচা ইস্রায়েলরাংনি মামুংআন লাভ হং·জাজক, মুয়ানা বিসং উখো খিন্নাএ বিবিরা·জাজক।
58004003	ইন্দিবা আনচিং বিবিরা·জক আরো বিনি উয়া খু·রাচাকগিবা নেং·থাকানি হা·দামচা রি·বাজক। ইয়া নেং·থাকানি গিম্মিন ইসল আগানামিং, “উনি গিম্মিন আংআ খা·আওনাংএ মিকচেতি আগানামিং, ‘আংনি হন·গিবা নেং·থাকানি হা·দামচা বিসং রি·য়াংনা মান·জানুয়া।’ ” ইন্দিবা ইয়োদে মামুং ব্রাংআনি দংজা, হা·গিলসাকখো থারিয়ানি জা·মানো ইসলনি কাম ব·ন্নে নেং·থাকনা হা·বাচেংআমিং।
58004004	রংথালগিবা শাস্ত্রনি মিংসা হা·দামও স্নিগিবা সালনি গিম্মিনো আগানা দংআ, “ইসল স্নিগিবা সালো মামুং থারিয়ানি কামখো দাকজাজক।”
58004005	বিয়া দা·আবা আগানজক, “আংনি হন·গিবা নেং·থাকানি হা·দামচা বিসং রি·য়াংনা মান·জানুয়া।”
58004006	দা·আও ইয়া খাৎথা থিক হং·আ, মিত্তাম মান্দি বিনি হন·গিবা নেং·থাকানি হা·দামচা রি·য়াংনা মা·ন্নুয়া; ইন্দিবা জে ইস্রায়েলরাংনা স্খাং নাম্মা খাৎথাখো আগানফ্রাকামিং বিসংনি বামগিজানি হা·সেলোন বিসং ইসলনি হন·গিবা নেং·থাকানি হা·দামচা রি·য়াংনা মান·জাজক।
58004007	ইনি গিম্মিন ইসল জেগিত্তা স্খাংও ইস্রায়েলরাংচা আগানামিং উগিত্তান বাং·আ সালনি জা·মানো রাজা দায়ূদ গিত্তা দা·আবা আগানজক, দা·আলো না·সং বিনি খাৎথাও নাচিল সংওদে! বিয়া আগানজক, “না·সংনি খা·থংখো না·সং দা·আ রাক্কেতাবো।” ইখো আগানে বিনি হন·গিবা নেং·থাকানি হা·দামচা রি·য়াংনা ইন্নে ইসল দা·আও গি·সা সময়খো থিক দাক্কামিং আরো বিয়া উনি বিমুংখো দন্নামিং দা·আল।
58004008	যিহোশূয় ইস্রায়েলরাংখো উয়া নেং·থাকানি হা·দামচা রা·আংওদে ইন্দিদে ইসল জা·মানো দা·আও গি·সা সময়নি খাৎথাখো আগানজানুয়ামিং।
58004009	ইন্দাকোদে নিকনা মা·ন্না, ইসলনি মান্দিরাংনা নেং·থাকানি চল দংআ,
58004010	মুয়ানা ইসল জেগিত্তা বিনি থারিয়ানি কামখো ব·ন্নেতি নেং·থাকামিং থিক উগিত্তা দাক্কে জে মান্দি ইসলনি হন·গিবা নেং·থাকানি হা·দামচা রি·য়াংআ, বিয়াবা বিনি কামওনি নেং·থাকাখো মা·ন্না।
58004011	ইনি গিম্মিন হাই, আনচিং উয়া নেং·থাকাখো মা·ন্না মংসংএ খা·দংনা। দারাংবা জেদাক্কে উয়া বামগিজাগিবা ইস্রায়েলরাং গিত্তা ইসলখো মানিগিজা বিনি হন·গিবা নেং·থাকাওনি ওয়াতগালাখো মান·জা।
58004012	ইসলনি খাৎথা থাংগিবা আরো কাম হং·এতগিবা আরো সামগ্মি গিত্তান মাৎগিবা মি·ল্লামনা বাত্তেবা মাত্তা। ইয়া খাৎথা মান্দিনি গিসিক-খা·থং আরো গ্রেংজলজলও থিং·নাপে মাত্তা-বুআ আরো মান্দিনি খা·থংনি গিম্মিক হা·সিকা আরো চানচিয়াখো পরীক্ষা দাক্কে নিআ।
58004013	থারিয়ানি মামুংআন ইসলচা থুম্মুয়ে দংজা। জেচা আনচিংনি হিসাব হ·ন্না নাংনুয়া বিনি মিক্রোনও গিম্মিকখোন নিকনা মা·ন্না আরো ফারাকা।
58004014	ইনি গিম্মিন হাই, আনচিং স্রংস্রাং দাক্কে ইসলনি দেফান্থি যীশুনি সাক্কাও আনচিংনি বিবিরা·আখো খু·রাচাক্কে রি·য়াংনা, মুয়ানা বিয়ান আনচিংনি খামাল দাল·বাৎগিবা হং·আ জেআন সালগিচা রি·য়াংএ দা·আও ইসলনি মিকখাংও দংআ।
58004015	আনচিংনি খামাল দাল·বাৎগিবা ইন্দাকগিবা সাকসা হং·জা জেআন আনচিংনি বিলগ্রিনা আনচিংমুং সা·দিকাখো মান·জা, মুয়ানা আনচিং গিত্তা দাক্কে বিয়াবা গিম্মিক গিত্তান পাপনি রুরাআনি মিকখাংও চাদেংআমিং ইন্দাকোবা পাপ দাকজাজক।
58004016	উনি গিম্মিন হাই, আনচিং খেনগিজা ইসলনি খা·সাচাক্কানি সিংহাসননি মিকখাংচা রি·য়াংনা, জেদাক্কে নাংআনি সময়ও উয়োনি আনচিং বিনি খা·সানিক্কাখো আরো খা·সাচাক্কাখো মা·ন্না।
58005001	মান্দিরাংনা চাকগিবা হং·এ ইসলনা দাকচাকে হ·ন্না ইন্নে সাকফ্রাক খামাল দাল·বাৎগিবাখো মান্দিনি গিসেপোনি বাচ্ছিয়ে রা·আ, জেদাক্কে বিয়া মান্দিনি পাপনি হা·সেল মাৎবুরুংরাংখো বলি হ·ন্না আরো গিপ্পিন জিনিসরাংখোবা বলি হ·ন্না।
58005002	জেরাং হা·আইগিজা পাপ দাক্কা আরো ব্রাংআ রামাচা রি·য়াংআ বিসংমুং বিয়া সনথল বেওয়ালখো দাকনা মা·ন্না, মুয়ানা বিনি গিসেপোবা বিলগ্রি হং·আনি দংআ।
58005003	বিয়া জেদাক্কে গিপ্পিন মান্দিরাংনি পাপনি হা·সেল মাৎবুরুংরাংখো বলি হ·ন্না উয়ানদাক্কে আন·থাং বিলগ্রি ইন্নে আন·থাংনি পাপনি হা·সেলোবা বিনি উয়া বলিখো হ·ন্না নাংআ।
58005004	খামাল দাল·বাৎগিবা হং·আনি মান্দিরা·আখো দারাংবা আন·থাং রা·না মান·জা, ইন্দিবা ইসল জেখো রিক্কামা বিয়ান উয়া মান্দিরা·আখো মা·ন্না, জেদাক্কে খামাল দাল·বাৎগিবা হং·না ইন্নে ইসল হারোণখো রিক্কামামিং।
58005005	ইয়া খাৎথাদে খ্রীষ্টনাবা খ্রাআ। খ্রীষ্ট আন·থাংনি হা·সিকাচা খামাল দাল·বাৎগিবা হং·না ইন্নে আন·থাংখো দা·ল্লেতজাজক; ইসলান ইখো আগানে বিনা উয়া মান্দিরা·আখো হ·ন্নামিং, না·আ আংনি দেফান্থি, দা·আলান আংআ নাং·নি ফাগিবা হং·জক।
58005006	উয়ানদাক্কে ইসল দা·আও মিংসা হা·দামও আগানামিং, না·আ ফাংনাজলনা মল্কীষেদক গিত্তা খামাল হং·আ।
58005007	জেআন বিখো সিয়ানি জাক্কোনি জক্কেৎনা মা·ন্নুয়ামিং উয়া ইসলচা যীশু ইয়া হা·গিলসাকো দংমিত্তিংও রাক্কে চ্রিকে গ্রাপগ্রাপে মল·মলামিং আরো বি·আমিং। বিনি অলাখিয়ামুং বাম্মাবা দংআমিং ইন্নে ইসল বিনি বি·আখো খিন্নাচাক্কামিং।
58005008	ইন্দিবা ইসলনি দেফান্থি হং·এবা বিয়া দুক চাক্কাচা বাম্মাখো স্খিয়ামিং।
58005009	ইন্দাকে জেনসালো বিয়া চু·সকাখো মান·জক উনো বিনি নিং·আও বামগিবা গিম্মিকনা বিয়া ফাংনাজলনা জক্কানি রামা হং·জক।
58005010	ইসল বিখো মল্কীষেদক গিত্তা দাক্কে দাল·বাৎগিবা খামাল ইন্নে আগানফ্রাকজক।
58005011	ইনি গিম্মিনো বাং·আ খাৎথা চিংনি আগানানি দংআ ইন্দিবা উখো হা·আইএতি আগানা রাক্কা, মুয়ানা গিসিকনি বিবিখো না·সং আলথুয়ে হা·আইনা মান·জা।
58005012	ইয়া সময়রাংও না·সং স্খিগিবা হং·না খ্রাআমিং, ইন্দিবা উনা বাত্তে ইসলনি খাৎথানি হা·বাচেংগিবা খাৎথারাংখোন দা·আবা না·সংনা স্খিয়েতনা ইন্নে স্খিগিবাখো নাংইংজক। রাক্কা চা·আনা বাত্তে চনগিবা বি·সারাং গিত্তা দা·আবা না·সংনি সক রিংনা নাংইংজক।
58005013	জেআন সকখো রিংএ থাংআ বিয়াদে দা·আওবা বি·সা, আরো খাকখেৎ জাংগিনি গিম্মিনো জেদাক্কা স্খিয়া দংআ উয়ো বিয়া ব্রিখুজা।
58005014	জেরাংনি বিলসি সকজক বিসংসান রাক্কা চা·আখো চা·না মা·ন্না, আগানস্খাওদে ইসলনি খাৎথানি রাক্কা স্খিয়ারাংখো হা·আইনা মা·ন্না। বাং·আ বেওয়ালরাংনি গিম্মিন বিসং নাম্মা-নামজাখো বিচাল দাকনা স্খিজক।
58006001	ইনি গিম্মিন খ্রীষ্টনি বিদিংও স্খাং জে স্খিয়াখো মান·জক, হাই, উখো বাত্তাংএ আনচিং চু·সকাওনা সক্কাংনা। বিথিগ্রি কামওনি গিসিক ফি·ল্লেতা, ইসলনি সাক্কাও বিবিরা·আ,
58006002	দিংথাং দিংথাং রিপ্পলানি বিদিংও স্খিয়া, জাক দনদাপা, সিগিবারাংনি থাংচাআ আরো ফাংনাজলনি শাস্তি-ইন্দাকগিবা হা·বাচেংআনি খাৎথারাংখো রা·এ আনচিং জেদাক্কে দা·আবা গিত্তাল দাক্কে ফাংচাকানিখো রিকফিলজা।
58006003	ইসল হ·ন্নোদে আনচিং চু·সকনুয়া;
58006004	মুয়ানা জেরাং রাং·সা সেং·আখো নিকজক, সালগিনি হ·ন্নানি থোআখো আরো গিসিক রংথালগিবাখো মান·জক,
58006005	ইসলনি খিন্নাথোগিবা খাৎথানি থোআখো মান·জক আরো জে চাসং রি·বাংজক উনি বিলনি বিদিংও হা·আইজক,
58006006	আরো উনি জা·মানো খ্রীষ্টওনি ফি·ল্লে রি·য়াংজক, বিসংখো দা·আবা গিত্তাল দাক্কে গিসিক ফি·ল্লানি রামাও রিমবানা মান·জা। ইয়াদে হং·না মান·জা, মুয়ানা বিসং আন·থাংআন ইসলনি দেফান্থিখো দা·আবা চিসলো দাৎখাপিংজক আরো গিম্মিকনি মিকখাংও বিখো মান্দিরা·জাংজক।
58006007	জে হা·আ জেম·জেম মিকখানি চিখো চা·চিপে হা·বা গামগিবারাংনি নাংগিবা সামবিজাকরাংখো চাএতা উয়া হা·আ ইসলনি ফাত্তিয়াখো মা·ন্না।
58006008	ইন্দিবা জে হা·আ বুসুগ্রিম আরো বিদুরাংখো চাএতা উয়া হা·আ কামনা চলিজা আরো উয়ো শাপ গা·আকানি খেন্না দংআ। বন·চতাও মান্দিরাং উখো সো·এ গাল্লা।
58006009	খা·সাগিবা রিপ্পেংরাং, চিংআ ইন্দাকা খু·সুকরাংখো আগানিংআ ইন্দাকোবা চিংআ বিবিরা·আ, না·সংনি অবস্থা উয়ানদাক্কে দাকজা; পাপওনি জক্কানি বিথিখো না·সংনি জাংগিও নিকনা মা·ন্নিংআ।
58006010	ইসল খাকখেৎ বিচাল দাকগিবা হং·আ; ইনি গিম্মিন না·সংনি কামখো আরো বিনি মান্দিরাংনা দাকচাকে হ·ন্নে না·সং বিনা জে খা·সাখো ফিন্নিকজক আরো ফিন্নিকিংজক, উখো বিয়া গুয়ালজানুয়া।
58006011	চিংআ হা·ম্মা, না·সং দিমদাকান জেদাক্কে বন·চতানা দিপ্পাৎ আপসান হা·সিকাখো ফিন্নিকা। উনোদে না·সং চু·গিম্মিক দাক্কে না·সংনি খা·দংআ চু·সকনুয়া ইন্নে দংনুয়া।
58006012	না·সংনি আলসিয়া হং·আখো চিংআ হাম·জা; চিংআ হা·ম্মা, জেরাং বিবিরা·আচা আরো নাম্মেন চাকচিকাচা ইসলনি খু·রাচাকগিবা ফাত্তিয়াখো মান·রিকা না·সং বিসং গিত্তা হং·বো।
58006013	জেনসালো ইসল অব্রাহামচা খু·রাচাক্কামিং উনো বিয়া আন·থাংনি বিমুংওন মিকচেতামিং, মুয়ানা বিনা বাত্তে দাল·বাতা সাকসাবা দংজা জেনি বিমুংও বিয়া মিকচেতনা মা·ন্না।
58006014	বিয়া ইখো আগানে খু·রাচাক্কামিং, “আংআ নাং·না ফাত্তিনুয়া আরো নাং·নি মা·চংখো জাল্লেতনুয়া।”
58006015	ইনি গিম্মিন অব্রাহাম জে সময়ও নাম্মেন চাকচিকজক উনো ইসল জেখো হ·ন্না খু·রাচাক্কামিং উখো বিয়া মান·জক।
58006016	আন·থাংনা বাত্তে জেআন দাল·বাৎগিবা হং·আ বিনি বিমুংওন মান্দিরাং মিকচেতা। উনোদে উয়া মিকচেতা ইয়া মিকসকাখো হ·ন্না, জেখো আগানা হং·জক উয়া বিবি হং·আ, আরো ইনি হা·সেল গিম্মিক গোলমালরাং ব·ন্নাংআরিয়া।
58006017	ইসল জেখো হ·ন্না খু·রাচাক্কামিং, জেরাং উখো মা·ন্নুয়া বিসংনা বিয়া ইয়া মিকচেতাও নাম্মেথাল্লে ফিন্নিকনা হা·ম্মামিং, বিয়া জেখো থিক দাকজক উয়াদে আরবা দিংথাং হং·জাংআ। ইনি গিম্মিন বিয়া মিকচেতাচা ইখো ফিন্নিকজক, বিয়া জেখো থিক দাকজক উয়াদে হং·নুয়ান হং·নুয়া।
58006018	ইসলনি খু·রাচাক্কা আরো মিকচেতা মামুং সালোবা দিংথাং হং·জা। ইসল, জেআন বু·এ আগান্না মান·জা, বিয়ান ইখো খু·রাচাকজক আরো মিকচেতজক, জেদাক্কে আনচিংনি মিকখাংও জে খা·দংআ দংআ উখো রিম·না ইন্নে খাতনা রি·য়াংএ আনচিং নাম্মেন খা·দংএতাখো মা·ন্না।
58006019	ইয়া খা·দংআ আনচিংনি জাংগিও সিলথিন গিত্তা চং·মত আরো খেম·খেম হং·আ, আরো উয়া রংথালবাৎগিবা হা·দামনি পর্দানি ফিল·সাচা, আগানস্খাওদে ইসলনি মিকখাংচা রি·য়াংএ সক্কা।
58006020	যীশুআন আনচিংনি হং·এ আনচিংনা স্খাং উয়া হা·দামচানা রি·য়াংজক। বিয়া ফাংনাজলনা মল্কীষেদক গিত্তা দাক্কে খামাল দাল·বাৎগিবা হং·জক।
58007001	ইয়া মল্কীষেদক শালেমনি রাজা আরো চুবাৎগিবা ইসলনি খামালমিং। অব্রাহাম রাজারাংখো হাম্মে ফিল·বামিত্তিং সময়ও ইয়া মল্কীষেদকখো বিয়া গ্রংআমিং। মল্কীষেদক অব্রাহামনা ফাত্তিয়ামিং,
58007002	আরো অব্রাহাম গিম্মিক জিনিসরাংনি বাক চিখুংওনি বাকসাখো বিনা হ·ন্নামিং। মল্কীষেদক বিমুংখো ফি·ওদে ইনি অর্থ হং·জক খাকখেৎনি রাজা। মল্কীষেদক দা·আবা শালেমনিবা রাজামিং, আরো উনি অর্থ হং·আ থম·থমানি রাজা।
58007003	মল্কীষেদকনি মা·গিবা-ফাগিবা বা মা·চং চান্নানি দংজামিং। ইসলনি দেফান্থি গিত্তা বিনি জাংগিনি হা·বাচেংআবা দংজামিং, বন·চতাবা দংজামিং; বিয়া ফাংনাজলনি খামাল হং·আ।
58007004	নিবো, মল্কীষেদক বাসিক দাল·বাতা! আনচিংনি দাল·বাৎগিবা ফাগিৎচাম অব্রাহামবা বিনা গিম্মিকনি বাক চিখুংওনি বাকসাখে হ·ন্নামিং।
58007005	লেবিনি মা·চংও জেরাং খামাল হং·জা, ইস্রায়েলরাংচাখো, আগানস্খাওদে বিসংনি জংআদারাংচাখো নিয়াম গিত্তা বাক চিখুংনি বাকসাখো বিসংনি দি·এ রা·না নাংআ। ইয়া জংআদারাং অব্রাহামনি মা·চং হং·ওবা উখো দাকনা নাংআ।
58007006	ইন্দিবা ইয়া মল্কীষেদক লেবিনি মা·চংনি হং·গিজাবা অব্রাহামচাখো বাক চিখুংনি বাকসাখো রা·আমিং আরো জেচা ইসল খু·রাচাক্কামিং উয়া অব্রাহামখো ফাত্তিয়াবা ফাত্তিয়ামিং।
58007007	ইয়ো মামুং খেনচাকানি দংজা, জেআন ফাত্তিয়াখো মা·ন্না উনা বাত্তে জেআন ফাত্তিয়াখো হ·ন্না বিয়ান দাল·বাতা।
58007008	সামসাচা নিকনা মা·ন্নিংআ, সিয়ানি নিং·আও হং·গিবা লেবীয়রাংআন বাক চিখুংনি বাকসাখো দি·এ রা·আ; ইন্দিবা দা·আও সামসাচা নিকনা মা·ন্নিংআ, জেখো থাংএ দংআ ইন্নে সাক্ষি হন·জক বিয়া, আগানস্খাওদে মল্কীষেদকান বাক চিখুংনি বাকসাখো রা·আংআ।
58007009	ইয়ো ইন্দাকেবা আগানো চলিয়া, লেবিনি মা·চংনি জেআন বাক চিখুংনি বাকসাখো রা·আ বিয়াবা অব্রাহাম গিত্তা মল্কীষেদকনা বাক চিখুংনি বাকসাখো হ·ন্নামিং;
58007010	মুয়ানা অব্রাহামমুং জেনসালো মল্কীষেদক গ্রংআমিং উনো ইয়া লেবি বিনি ফাগিৎচাম অব্রাহামনি বে·এনো দংআমিং।
58007011	জেরাং খামালনি কামখো দাকনুয়ামিং উয়া লেবিনি মা·চংরাংনি কামনি সাক্কাও ফাংচাকে ইসল ইস্রায়েলরাংনা বিনি নিয়ামখো হ·ন্নামিং। লেবিনি মা·চংনি খামালরাংনি কামও চু·সকাখো মা·ন্নোদে, ইন্দিদে স্খাংগিবা লেবীয় খামাল হারোণখো দন্নে মল্কীষেদক গিত্তা দাক্কা দা·আও সাকসা খামালনি রি·বানা মুয়ানা নাংআমিং?
58007012	জে সময়ও খামালনি পদখো বদল দাক্কা উনো নিয়ামখোবা বদল দাকনা নাংআ।
58007013	জেনি গিম্মিনো আংআ ইয়া খাৎথারাংখো আগানিংআ উয়া যীশু লেবিনি মা·চংওনি রি·বাজা বাত্তেসা দা·আও গি·সা মা·চংওনি রি·বামিং। উয়া মা·চংনি দারাংবা মামুং সালোবা খামাল হং·এ গানচিনি সাক্কাও মাৎবুরুংরাংখো বলি হন·খুজা।
58007014	ইখো থাল্লে নিকনা মা·ন্না, আনচিংনি গিত্তেল যিহূদানি মা·চংওনি রি·বামিং। ইয়া মা·চংওনি সাকসা মান্দি খামাল হং·নুয়া উয়া খাৎথাখো মোশি মামুং সালোবা আগানজাজক।
58007015	ইন্দাকোদে মল্কীষেদক গিত্তা দাক্কা দা·আও সাকসা খামাল রি·বাজক ইন্নে চিংআ জেখো আগানজক উখো আরোবা থাল্লে হা·আইনা মা·ন্না।
58007016	বিনি ইয়া খামাল হং·আদে মা·চংনি গিম্মিনো মামুং নিয়ামনি সাক্কাও ফাংচাকজা, উয়া বিনি বন·খামগিজা জাংগিনি বিলনি সাক্কাও ফাংচাকা।
58007017	রংথালগিবা শাস্ত্র ইখো সাক্ষি হ·ন্না, না·আ ফাংনাজলনা মল্কীষেদক গিত্তা দাক্কা খামাল হং·আ।
58007018	মোশিনি নিয়ামরাং মামুংখোন চু·সকেতনা মান·জা, উনি গিম্মিন স্খাং খামালনি কামনি জে নিয়াম দংআমিং উখো বিলগ্রি আরো কামনা চলিজা ইন্নে গালজক। দা·আও উনি হা·দামও উনা বাত্তে দাল·বাতা মিংসা খা·দংএতাখো হন·জক। উচা আনচিং ইসলচা সকনা মা·ন্না।
58007020	যীশুনি খামাল হং·আনি পদখো ইসল মিকচেতি থিক দাক্কামিং। লেবিনি মা·চংরাং খামাল হং·আনি সময়ও ইসল মামুংখো মিকচেতজা,
58007021	ইন্দিবা বিয়া যীশুখো দাল·বাৎগিবা খামাল দাক্কানি সময়ও মিকচেতামিং। রংথালগিবা শাস্ত্রও ইনি গিম্মিনো চক্কা দংআ, গিত্তেল মিকচেৎজক, “না·আ ফাংনাজলনি গিম্মিন খামাল হং·আ।” ইনি গিম্মিনো বিয়া বিনি গিসিকখো বদলাইজানুয়া।
58007022	ইয়োনি আনচিং হা·আইনা মা·ন্নিংজক, যীশু আরোবা দাল·বাতা গি·সা খু·রাচাক্কানি জামিন হং·জক।
58007023	লেবীয়রাংনি গিসেপো বাং·এন খামাল হং·আমিং, মুয়ানা সিয়াচা চাংফেংআখো মা·ন্নে বিসং দারাংবা ফাংনাজলনা খামালনি কামখো দাক্কে রি·য়াংনা মান·জাজক।
58007024	ইন্দিবা যীশু ফাংনাজলনা থাংএ দংআ ইন্নে বিনি খামাল হং·আনি পদ মামুং সালোবা দিংথাংজানুয়া।
58007025	ইনি গিম্মিন জেরাং বিগিত্তা ইসলচা রি·বাআ বিসংখো বিয়া চু·গিম্মিক দাক্কে জক্কেৎনা মা·ন্না, মুয়ানা বিসংনা মল·মলচাকনা বিয়া ফাংনান থাংএ দংআ।
58007026	ইন্দাকা সাকসা রংথালগিবা, দোসগ্রি আরো খাকখেৎ দাল·বাৎগিবা খামালান আনচিংনা নাংআমিং। বিয়া পাপী মান্দিনা বাত্তে দিংথাং হং·আ আরো ইসল বিখো সিলগানা বাত্তেবা চু·য়াকাও দি·দোজক।
58007027	গিপ্পিন দাল·বাৎগিবা খামালরাং জেদাক্কে স্খাং আন·থাংনি আরো জা·মানো গিপ্পিননি পাপনি গিম্মিন মাৎবুরুংরাংখো বলি হ·ন্নুয়ামিং, উয়ানদাক্কে ইয়া খামালনি উখো দাকনা নাংজামিং, মুয়ানা বিয়া ফাংনাজলনা ইন্নে রাং·সাসান আন·থাংনি জাংগিখো হন·চাকে উয়া কামখো ব·ন্নেতজক।
58007028	নিয়াম বিলগ্রি মান্দিরাংখোন দাল·বাৎগিবা খামালনি পদও দন্না; ইন্দিবা নিয়ামনি জা·মানো জেখো মিকচেতামিং উয়া মিকচেতা ফাংনাজলনা চু·সকাখো মান·গিবা ইসলনি দেফান্থিখো দাল·বাৎগিবা খামালনি পদও দনজক।
58008001	চিংআ জেখো আগানিংআ উনি চং·মত খাৎথা ইয়ান, আনচিংনি ইন্দাকগিবা সাকসা খামাল দাল·বাৎগিবা দংআ জেআন সালগিও চুবাৎগিবা ইসলনি সিংহাসননি জাক্রাচা আসংজক।
58008002	বিয়া রংথালবাৎগিবা হা·দামও, আগানস্খাওদে চং·মত অলাখিয়ানি-তাম্বুও ইসলনা দাকচাকে হ·ন্নিংজক। উয়া অলাখিয়ানি-তাম্বুখো মান্দি থারিজা, উখো গিত্তেলান থারিজক।
58008003	গিম্মিক খামাল দাল·বাৎগিবারাংখো মাৎবুরুংরাংখো বলি হ·ন্না আরো গিপ্পিন জিনিসরাংখো বলি হ·ন্না দন্না, উনি গিম্মিন ইয়া খামাল দাল·বাৎগিবানিবা মামুংখো বলি হ·ন্না নাংআ।
58008004	ইন্দিবা বিয়া দা·আও ইয়া হা·গিলসাকো দংওদে খামাল হং·না মান·জানুয়ামিং, মুয়ানা ইয়ো নিয়াম গিত্তা বলি হ·ন্নাদে খামাল দংআন।
58008005	খামাল গিত্তা বিসংনি ইয়া কাম সালগিনি কামনি গি·সা নমুনা আরো জাগ্রিংসান হং·আ। উনি গিম্মিন জেনসালো মোশি উয়া অলাখিয়ানি তাম্বুখো থারিনা রি·য়াংআমিং উনো ইসল ইখো আগানে মোশিখো সিমসাকেতামিং, “সিনাই হা·ব্রিনি সাক্কাও নাং·না জে নমুনাখো ফিন্নিকজক উগিত্তান গিম্মিক থারিয়া হং·খানা উখো নিবো।”
58008006	ইন্দিবা দা·আও আনচিং নিক্কিংআ, যীশু খামাল হং·আনি জে কামখো মান·জক উয়াদে উয়া খামালরাংনি কামনা বাত্তেবা বাং·এন দাল·বাতা, জেগিত্তা জে খু·রাচাক্কানি বিয়া নাংরিমেতগিবা হং·জক উয়া খু·রাচাক্কা স্খাংনি খু·রাচাক্কানা বাত্তেবা বাং·এন দাল·বাতা; মুয়ানা ইয়া খু·রাচাক্কা আরোবা নামনামগিবা খু·রাচাক্কাও ফাংচাকা।
58008007	স্খাংনি খু·রাচাক্কা খাকখেৎ হং·ওদে গ্মিগিবা খু·রাচাক্কা নাংজানুয়ামিং।
58008008	ইন্দিবা ইসল বিনি মান্দিরাংনি দোসখো ফিন্নিকনা রংথালগিবা শাস্ত্রও আগানজক: গিত্তেল আগানা, “সাল সকবাংজক জেনসালো আংআ ইস্রায়েল আরো যিহূদানি মান্দিরাংনা গি·সা গিত্তাল খু·রাচাক্কাখো থারিনুয়া।
58008009	মিসর হা·সংওনি বিসংনি ফাগিৎচামরাংখো আংআ জাকখো রি·ম্মে রং·খাতি রা·বামিত্তিংও বিসংনা জে খু·রাচাক্কাখো হ·ন্নামিং ইয়া গিত্তাল খু·রাচাক্কা উয়া খু·রাচাক্কা গিত্তা হং·জানুয়া। বিসং আংনি উয়া খু·রাচাক্কা গিত্তা রি·জাজক ইন্নে আংআ বিসংচা গিসিক হন·জা।” গিত্তেল ইখো আগানা।
58008010	গিত্তেল আরোবা আগানা, “জা·মানো আংআ ইস্রায়েলরাংনা জে খু·রাচাক্কাখো হ·ন্নুয়া উয়া হং·জক, আংনি নিয়ামখো আংআ বিসংনি গিসিকো দন্নুয়া আরো বিসংনি খা·থংওবা উখো চক্কে দন্নুয়া। আংআ বিসংনি ইসল হং·নুয়া আরো বিসং আংনিন মান্দি হং·নুয়া।
58008011	নকসুলথাংখো আরো জংথাংখো দারাংবা ইখো আগানে স্খিএতজানাজক, ‘গিত্তেলখো হা·আইনা স্খিবো,’ মুয়ানা গিম্মিকান আংখো হা·আইনুয়া।
58008012	উনি গিম্মিন আংআ বিসংনি অন্যায়খো ক্ষেমা দাকনুয়া, বিসংনি পাপখো আর মামুং সালোবা গিসিক রা·রিকজানুয়া।”
58008013	ইসল ইয়া খু·রাচাক্কাখো গিত্তাল আগানে স্খাংনি খু·রাচাক্কাখো গিৎচাম ইন্নে চলিগিজা দাক্কে গালজক। জেআন গিৎচাম আরো বাং·আ সালনি ইন্নে নাসিয়াংজক উয়া থেংরিন ব·ন্নাংনুয়া।
58009001	ইসলনা দাকচাকে হ·ন্না আরো অলাখিনা ইন্নে স্খাংগিবা খু·রাচাক্কাও মিত্তাম নিয়ামখো হ·ন্নামিং আরো ইয়া হা·গিলসাকো অলাখিনা মংসংগিবা গি·সা হা·দামনি খাৎথাবা উয়ো দংআমিং।
58009002	আরো উগিত্তা দাক্কে গি·সা তাম্বুখো রিক্কামিং। উয়া তাম্বুনি স্খাংগিবা বাকও গাসা, টেবিল আরো চিন·গিবা রুটি দংনুয়ামিং। ইয়া স্খাংগিবা বাকখো মিংআমিং রংথালগিবা হা·দাম।
58009003	গ্মিগিবা পর্দানি ফিল·সাচা তাম্বুনি দা·আও গি·সা বাক দংআমিং; উখো মিংআমিং রংথালবাৎগিবা হা·দাম।
58009004	ইয়া বাকও চা·চেৎ সো·না সোনানি গানচি আরো নিয়াম সিন্দুক দংআমিং। উখো সোনাচা ফা·দাপামিং। উয়ো সোনানি দনচাক্রাও মান্না দংআমিং, হারোণনি জে গল·দিকও বিবাল বাল্লামিং উয়া গল·দিক, আরো খু·রাচাক্কাখো চক্কাগ্মাং গি·গ্মি রং·প্লেং দংআমিং।
58009005	উয়া সিন্দুকনি সাক্কাও ইসলনি রাসংও চু·সকগিবা গি·গ্মি সোনানি করূব দংআমিং। উরাংনি গ্রাংরাংখো উয়া সিন্দুকখো গ্রিপগিবারাংনি সাক্কাও বাওয়াংএতনুয়ামিং। ইয়া গ্রিপগিবানি সাক্কাও পাপখো ফিনদাপা হং·নুয়ামিং। ইরাংখো দা·আও মিংফ্রাক দাক্কে আগান্না মান·জা।
58009006	ইন্দাকে গিম্মিকখো থারিয়ানি জা·মানো খামালরাং সময়ফ্রাকওন তাম্বুনি স্খাংগিবা বাকও নাপ্পে ইসলনা দাকচাকে হ·ন্নুয়ামিং;
58009007	ইন্দিবা গ্মিগিবা বাকও, আগানস্খাওদে রংথালবাৎগিবা হা·দামও খামাল দাল·বাৎগিবাসান নাপনুয়ামিং। বিলসিও রাং·সাসান বিয়া বলি হন·গিবা মাৎবুরুংনি হান·চিখো রা·এ উয়ো নাপনুয়ামিং। বিনি আন·থাংনি পাপনি হা·সেলো আরো মান্দিরাং হা·আইগিজা জে পাপরাংখো দাক্কা উনি গিম্মিনো বিয়া ইয়া হান·চিখো হন·চাকনুয়ামিং।
58009008	ইয়ো গিসিক রংথালগিবা ইখো ফিন্নিকে হ·ন্নিংজক, জে সময়ওনা দিপ্পাৎ ইয়া অলাখিয়ানি তাম্বু দংনুয়া উনোনা দিপ্পাৎ উয়া রংথালবাৎগিবা হা·দামও নাপ্পানি রামা এংআ দংজানুয়া।
58009009	দা·আওনি চাসংনা ইয়া গি·সা চিন হং·আ জেআন আনচিংনা আগানে হ·ন্নিংআ, বলি হন·গিবা মাৎবুরুংরাং আরো গিপ্পিন জিনিসরাং অলাখিগিবানি গিসিকখো থাল্লেতনা মান·জা।
58009010	উরাং বে·এননিসান বিদিং হং·আ, আগানস্খাওদে চা·আ-রিংআ আরো থরমনি নিয়াম গিত্তা রংথালানিসান বিদিং হং·আ। গিম্মিকখো থারিফিল্লানি সময়ওনা দিপ্পাৎ উরাং কামও নাংআমিং।
58009011	ইন্দিবা খ্রীষ্ট রি·বামিং রি·বাগিবা চাসংনি গিম্মিক নামগিবা বিদিংরাংনি দাল·বাৎগিবা খামাল হং·এ। আরোবা নামবাতা আরো নাম্মা অলাখিয়ানি তাম্বুও ইসলনা দাকচাকে হ·ন্না বিয়া রি·বামিং। মান্দিনি জাক্কো ইয়া তাম্বুখো থারিজা, আগানস্খাওদে ইয়া হা·গিলসাকনি মামুং জিনিস হং·জা।
58009012	দো·মক আরো মা·সুনি হান·চিখো রা·এ খ্রীষ্ট উয়া রংথালবাৎগিবা নকদ্রিংচা নাপজামিং। বিয়া আন·থাংনি হান·চিখো রা·এ রাং·সাসান উয়ো নাপ্পামিং। ইন্দাকে বিয়া ফাংনাজলনা পাপওনি জক্কানি চলখো দাকজক।
58009013	মারাং নাংগিবারাংনি সাক্কাও দো·মক আরো মা·সু বিফারাংনি হান·চিখো বা মা·সু বি·সাখো সো·গিবা হা·দুবুখো ফুদাপনুয়ামিং; উনি গিম্মিন বিসংনি হা·ফালনি বে·এনসান রংথালনুয়ামিং।
58009014	ইন্দিবা জেআন ফাংনাজলনি গিসিক রংথালগিবা গিত্তা ইসলচা আন·থাংখো খাকখেৎ বলি গিত্তা হন·চাকজক উয়া যীশুনি হান·চি আনচিংনি গিসিকখো বিথিগ্রি কামওনি আরোবা বাসিক বাং·এ রংথালেতনুয়া, জেদাক্কে আনচিং থাংগিবা ইসলনা দাকচাকে হ·ন্না মা·ন্না!
58009015	ইসল জেরাংখো রিংগামে ফাংনাজলনি মান·রিকানি বিলখো হ·ন্না খু·রাচাক্কামিং বিসং জেদাক্কে উখো মা·ন্না উনি গিম্মিনান খ্রীষ্ট মিংসা গিত্তাল খু·রাচাক্কানি নাংরিমেতগিবা হং·জক। মান্দি ইয়া মান·রিকানি বিলখো মান·জক, মুয়ানা স্খাংগিবা খু·রাচাক্কা দংমিত্তিংও মান্দি জে পাপরাংখো দাক্কামিং উয়া পাপরাংওনি মান্দিখো জক্কেতানি দাম গিত্তা খ্রীষ্ট জাংগিথাংখো হন·চাকামিং।
58009016	উইলখো কাম দাক্কেতনা হা·ম্মোদে জেআন উইলখো দাকজক বিনি সিয়াখো ফিন্নিকনা নাংআ,
58009017	মুয়ানা মান্দিনি সিয়ানি জা·মানোন উইলখো কামও নাংএতনা মা·ন্না। জেআন উইল দাকজক বিয়া থাংএ দংমিত্তিংও উখো কামও নাংএতনা মান·জা।
58009018	উয়ানদাক্কেন স্খাংগিবা খু·রাচাক্কাবা হান·চিনি আগ্রে কাম দাক্কেতা হং·জা।
58009019	গিম্মিক মান্দিচা নিয়ামনি গিম্মিক গি·য়েতাখো আগানানি জা·মানো মোশি দো·মক আরো মা·সু বি·সানি হান·চিখো রা·জক আরো উমুং চিখো ব্রিনে গিচ্চাকা রংনি মেষনি খিম্মিলচা আরো এসোব ফাংনি ডালাচা উখো নিয়ামনি খি·তাপনি সাক্কাও আরো মান্দিরাংনি সাক্কাও গোসাতজক।
58009020	উখো দাকমিত্তিংও বিয়া আগানামিং, “ইয়ান উয়া খু·রাচাক্কানি হান·চি, জে খু·রাচাক্কা গিত্তা কাম দাকনা ইসল না·সংখো গি·য়েৎজক।”
58009021	অলাখিয়ানি তাম্বু আরো অলাখিয়ানি কামও জাকখালনা গিম্মিক জিনিসনি সাক্কাওবা মোশি উগিত্তান হান·চিখো গোসাত্তামিং।
58009022	মোশিনি নিয়াম গিত্তা গিম্মিক জিনিসখোন হান·চিচা রংথালেতিংআ আরো হান·চি হং·গিজাদে পাপওনি ক্ষেমা মান·জা।
58009023	জেরাং সালগিনি জিনিস গিত্তা দাক্কা উরাংখো মাৎবুরুংখো বলি হ·ন্নাচা রংথালেতনা নাংআমিং ইন্দিবা জে আদতে সালগিনি জিনিস উরাংখো রংথালেতনা ইন্নে আরোবা দাল·বাতা বলি হ·ন্না নাংআ।
58009024	আদত রংথালগিবা হা·দাম গিত্তা দাক্কা মান্দিনি থারিয়া রংথালা হা·দামও খ্রীষ্ট নাপজা, বাত্তেসা উনা বাত্তে বিয়া সালগিও নাপজক জেদাক্কে বিয়া আনচিংনা হং·এ ইসলনি মিকখাংও দা·আও দংনা মা·ন্না।
58009025	খামাল দাল·বাৎগিবা মাৎবুরুংনি হান·চিখো রা·এ জেগিত্তা বিলসি রিক্ষিত রংথালবাতগিবা হা·দামচা নাপ্পা, খ্রীষ্ট আন·থাংখো রাং·নিরাং বলি হ·ন্না উয়ানদাক্কে সালগিচা নাপজা।
58009026	উখোন দাকনা নাংওদে হা·গিলসাক হং·চেংওনি বিখো বাং·এন দুক চাক্কে সিনা নাংনুয়ামিং; ইন্দিবা দা·আও গিম্মিক চাসংনি বন·খামাও বিয়া রাং·সাসান ফারাকজক জেদাক্কে আন·থাংখো ফাকওয়াতে বিয়া পাপখো হা·রিকনা মা·ন্না।
58009027	ইসল থিক দাক্কে দনজক, সাকফ্রাক মান্দিন রাং·সা সিনুয়া আরো উনি জা·মানো বিনি বিচাল হং·নুয়া।
58009028	উয়ানদাক্কেন বাং·আ মান্দিনি পাপনি বোজাখো রিপ্পিনা খ্রীষ্টখোবা রাং·সাসান বলি হন·জক। বিয়া দা·আও রাং·সা রি·বানুয়া, ইন্দিবা উনো পাপনা সিনা রি·বাজানুয়া, বাত্তেসা জেরাং বিনা নিচাকসোএ দংআ বিসংখো চু·গিম্মিক দাক্কে জক্কেৎনা রি·বানুয়া।
58010001	নিয়ামও জেরাং দংআ উরাং রি·বাগিবা চাসংনি দিমদাক নামগিবা বিদিংরাংনি জাগ্রিংসান হং·আ; উয়ো চং·মত দাল·বাৎগিবা বিদিংরাং দংজা। উনি গিম্মিন জেরাং ইসলখো অলাখিনা রি·বাআ নিয়াম মামুং দাক্কেবা বিলসিওনি বিলসিওনা ইন্দাকে আপসান দাক্কে মাৎবুরুংরাংখো বলি হ·ন্নাচা বিসংনা চু·সকাখো হ·ন্না মান·জা।
58010002	নিয়াম বিসংখো চু·সকেতনান মা·ন্নোদে মাৎবুরুংরাংখো বলি হ·ন্না দংজানুয়ামিং, মুয়ানা অলাখিগিবারাং রংথালনা মা·ন্নোদে পাপনি হা·সেল আন·থাংথাংখো দোসগ্মাং চানচিজানুয়ামিং।
58010003	ইন্দিবা ইয়া মাৎবুরুংরাংখো বলি হ·ন্নারাং বিলসি রিক্ষিতান আন·থাংথাংনি পাপনি খাৎথাখো বিসংখো গিসিক রা·এতা,
58010004	মুয়ানা মা·সু বিফা আরো দো·মকনি হান·চি মামুং দাক্কেবা পাপখো হা·রিকনা মান·জা।
58010005	উনি গিম্মিন খ্রীষ্ট ইয়া হা·গিলসাকো রি·বানি সময়ও ইসলনা আগানামিং, “মাৎবুরুং আরো গিপ্পিনখো বলি হ·ন্নাখো না·আ হাম·জা, ইন্দিবা আংনা না·আ গি·সা বে·এনখো থারিজক।
58010006	সো·এ বলি হ·ন্নাও আরো পাপনি হা·সেল বলি হ·ন্নাও না·আ খুসি হং·জাজক।
58010007	জা·মানো আংআ আগানামিং, ‘ইয়ান, আংআ রি·বাজক; শাস্ত্রও আংনি রি·বানি বিদিংও চক্কা দংআ। ও ইসল, নাং·নি নামনিকাখো আংআ মানিনা রি·বাজক।’ ”
58010008	সাক্কানি খাৎথারাংনি গিসেপো খ্রীষ্ট স্খাং আগানচেংজক, “মাৎবুরুং আরো গিপ্পিনখো বলি হ·ন্না, সো·এ বলি হ·ন্না আরো পাপনি হা·সেল বলি হ·ন্নাখো না·আ হাম·জাজক আরো উয়ো খুসিবা হং·জাজক।” ইয়া বলি হ·ন্নাখো নিয়ামনি গি·য়েতা গিত্তান দাক্কোবা বিয়া ইয়া খাৎথাখো আগানামিং।
58010009	জা·মানো খ্রীষ্ট আগানজক, “নিবো আংআ নাং·নি নামনিকাখো মানিনা রি·বাজক।” গ্মিগিবা নিয়ামখো দন্না ইন্নে বিয়া স্খাংনি নিয়ামখো দি·এ গালজক।
58010010	ইসলনি উয়া নামনিকা গিত্তান যীশু খ্রীষ্টনি বে·এনখো রাং·সাসান বলি হ·ন্নাচা ইসলনা মিংএ আনচিংখো দিংথাং দাকজক।
58010011	গিম্মিক খামাল ফাংনান চাদেংএ ইসলনা দাকচাকে হ·ন্না আরো রাং·নিরাং আপসান দাক্কে বলি হ·ন্না, ইন্দিবা ইন্দাকে বলি হ·ন্না মামুং দাক্কেবা পাপখো হা·রিকনা মান·জা।
58010012	ইন্দিবা যীশু পাপনি হা·সেল ফাংনাজলনা গি·সা মা·মাং বলি হ·ন্নে ইসলনি জাক্রাচা আসংজক।
58010013	আরো উয়োনি জেওনা দিপ্পাৎ বিনি বোবিলরাংখো বিনি জা·চকনি খা·মাও দনজা উয়োনা দিপ্পাৎ বিয়া সেংসোংজক,
58010014	মুয়ানা ইসলনা মিংএ জেরাংখো দিংথাং দাকজক উয়া রাং·সা বলি হ·ন্নাচা বিয়া ফাংনাজলনা বিসংনা চু·সকাখো হন·জক।
58010015	গিসিক রংথালগিবাবা ইনি বিদিংও চিংচা সাক্ষি হ·ন্নিংজক। স্খাং বিয়া আগানজক,
58010016	গিত্তেল আগানা, “জা·মানো আংআ বিসংনা জে খু·রাচাক্কাখো হ·ন্নুয়া উয়া হং·জক, আংনি নিয়ামখো আংআ বিসংনি খা·থংও দন্নুয়া আরো বিসংনি গিসিকো উখো চক্কে দন্নুয়া।”
58010017	উনি জা·মানো গিসিক রংথালগিবা আগানজক, “আংআ বিসংনি পাপ আরো অন্যায়খো মামুং সালোবা গিসিক রা·জানুয়া।”
58010018	উনি গিম্মিন ইসল পাপ আরো অন্যায়খো ক্ষেমা দাক্কোদে পাপনি হা·সেল বলি হ·ন্না ইন্নে আরবা মামুং দংজা।
58010019	জংআদারাং, যীশু খ্রীষ্টনি হান·চিনি গুণচা উয়া রংথালবাৎগিবা হা·দামও নাপনা আনচিংনি খা·সোকা দংআ।
58010020	খ্রীষ্ট আনচিংনা গি·সা গিত্তাল আরো থাংগিবা রামাখো খুলিয়েতজক, জেদাক্কে আনচিং পর্দা গিত্তা, আগানস্খাওদে বিনি বে·এনচা ইসলনি মিকখাংও দংনা মা·ন্না।
58010021	ইনাআগ্রে আনচিংনি সাকসা দাল·বাৎগিবা খামালবা দংআ, জেনি সাক্কাও ইসলনি নকনি মান্দিরাংখো নিরকনা হন·জক।
58010022	উনি গিম্মিন বিবিরা·আও জে খেম·খেমা রি·বাআ, হাই, আনচিং উয়া চু·সকগিবা খেম·খেমাও খাকখেৎ খা·থংও ইসলনি মিকখাংচা রি·য়াংনা; মুয়ানা দোসগ্মাং চানচিয়ানি জাকওনি আনচিংনি খা·থংখো হান·চি গোসাত্তে রংথালেতজক আরো গ্রিকা চিচা আনচিংনি বে·এনখো সু·গালজক।
58010023	বিবিরা·গিবা হং·এ আনচিংনি জে খা·দংআ দংআ, হাই, আনচিং খেম·খেম হং·এ বিনি খাৎথাখো খু·রাচাকনা, মুয়ানা জেআন খু·রাচাকজক বিয়া বিবিরা·না খ্রাগিবা হং·আ।
58010024	হাই, আনচিং সাকসা সাকগিপ্পিননি বিদিংও চানচিনা জেদাক্কে আনচিং খা·সাগ্রিকনা আরো নাম্মা কামখো দাকনা সাকসা সাকগিপ্পিনখো খা·দংএতনা মা·ন্না।
58010025	মিত্তাম মিত্তাম মান্দিনি বেওয়াল দংআ গিত্তা দাক্কে আনচিং খ্রিমাও নাংরিমাখো জেদাক্কে দনগালজা, বাত্তেসা খ্রীষ্টনি রি·বানি সাল সকবারিকরিকওন আনচিং সাকসা সাকগিপ্পিনখো আরোবা খা·দংএতরিকরিকনা।
58010026	ইসলনি বিবিখো হা·আইয়ানি জা·মানো আনচিং হা·সিকমানচাএ পাপ দাক্কারি দংওদে পাপনি গিম্মিন আনচিংনি আরবা মামুং বলি হ·ন্নানি দংজাজক;
58010027	বিচালনা নাম্মেন খেন্নে সেংসোআনি দংআ আরো ইসলনি বোবিলরাংখো হা·দুবু দাক্কে গালনা গিত্তা ওয়া·আল দংআ।
58010028	সাবা মোশিনি নিয়ামরাংখো জিচাকোদে মামুং খা·সাচাক্কাখো মান·গিজান সাকগ্মি বা সাকগিত্থামনি সাক্ষিনি সাক্ষি হ·ন্নানি হা·সেল বিনি সিনা নাংআ।
58010029	ইন্দাকোদে ইসলনি দেফান্থিখো জেআন মিৎচিজক, জে হান·চিচা বিয়া রংথালজক ইসলনি উয়া খু·রাচাক্কানি হান·চিখো জেআন মারাং নাংআ চানচিজক আরো জেআন খা·সাচাক্কা উয়া গিসিক রংথালগিবাখো জেআন চন্নিকজক, চানচিয়ে নিবো, বিয়া আরোবা বাসিক শাস্তিখো মা·ন্না খ্রাগিবা হং·আ!
58010030	আনচিং বিখো হা·আইয়া জেআন আগানা, “অন্যায়নি শাস্তি হ·ন্নানি বিল আংনিসান দংআ; জেআন জেখো মা·ন্নুয়া আংআ বিনা উখোন হ·ন্নুয়া।” বিয়া দা·আও মিংসা হা·দামচা আগানা, “গিত্তেলান বিনি মান্দিরাংনা খ্রাগিবা বিচালখো দাকনুয়া।”
58010031	থাংগিবা ইসলনি জাক্কো গা·আকা বাসিক খেনবিয়ানি হং·আ!
58010032	চেংওনি খাৎথারাংখো গিসিক রা·এ নিবো। উনো সেং·আখো মা·ন্নে দুকখো চাক্কানি বিল্লংআওবা না·সং খেম·খেম দংআমিং।
58010033	মিত্তাম সময়রাংও দিমদাকনি মিকখাংও চন্নিকাখো আরো গিচ্চিয়াখো চাক্কে না·সং খা·দিংস্থেকানি মান্দি হং·এ দুকখো চাক্কামিং; জেরাংনি সাক্কাও উয়ানদাক্কে দাক্কামিং বিসংমুং দুক চাক্কামিং;
58010034	আরো জেরাং জেলচানা রি·য়াংআমিং বিসংনি দুকনা দুক মান·ফামিং। না·সংনি জিনিসরাংখো রা·সেকাখো না·সং হান·সেংএন মানিয়ে রা·আমিং, মুয়ানা না·সং হা·আইয়ামিং আরোবা নামবাতা আরো বন·চাংগিজা গাম না·সংনা দংআ।
58010035	উনি গিম্মিন না·সং দা·আ খা·সকগিজা হং·আবো, মুয়ানা ইনি বকসিস নাম্মেন দাল·বাতা।
58010036	না·সংনি খেম·খেম দংনা নাংআ, জেদাক্কে ইসলনি হা·সিকা গিত্তা কাম দাক্কানি জা·মানো ইসল জেখো হ·ন্না খু·রাচাক্কা উখো না·সং মা·ন্না;
58010037	মুয়ানা ইসলনি খাৎথা গিত্তা, “জেনি রি·বানি খাৎথা দংআ বিয়া বাং·গিজা সালনি গিসেপোন রি·বানুয়া, হারিমজানুয়া।
58010038	আরো জে মান্দিখো আংআ দোসগ্রি ইন্নে রা·চাকজক বিয়া বিবিরা·আচা জাংগি মা·ন্নুয়া; ইন্দিবা সাবা ফি·ল্লে রি·য়াংওদে বিনি সাক্কাও আংআ খুসি হং·জানুয়া।”
58010039	জেরাং ফি·ল্লাংএ ব·ন্নাংআ আনচিংদে উয়া দলনি হং·জা; জেরাং বিবিরা·এ জক্কাখো মা·ন্না আনচিং উয়া দলনিন হং·আ।
58011001	আনচিং জেখো মা·ন্নুয়া ইন্নে খা·দংএ দংআ উখো আনচিং মা·ন্নুয়ান ইয়ান বিবিরা·আ হং·আ। আরো উয়া বিবিরা·আচান আনচিং বিবিন হা·আইনা মা·ন্না, আনচিং জেখো নিকজাংআ উয়া চং·মতান দংআ।
58011002	বিবিরা·আনি গিম্মিনান আনচিংনি ফাগিৎচামরাং ইসলনি রাসং দাক্কাখো মা·ন্নামিং।
58011003	বিবিরা·আচান আনচিং হা·আইনা মা·ন্না, ইসলনি খু·সুকচা ইয়া হা·গিলসাক হং·আমিং। উনি গিম্মিনো হা·আইনা মা·ন্না, জেখো আনচিং নিকনা মা·ন্না উয়া মামুং নিকগিবা জিনিসওনি হং·জা।
58011004	বিবিরা·আনি গিম্মিন কয়িননা বাত্তে হেবলনি বলি হ·ন্না ইসলনি মিক্রোনও আরোবা নামবাতামিং। হেবলনি বিবিরা·আনি গিম্মিনান ইসল বিনি বলি হ·ন্নাখো রা·চাকে বিনি বিদিংও, বিয়া দোসগ্রি ইন্নে সাক্ষি হ·ন্নামিং। হেবল সিজক ইন্দাকোবা বিনি বিবিরা·আচা বিয়া দা·আওবা খাৎথা আগানিংআ।
58011005	বিবিরা·আনান হনোক সিজামিং; বিখো সালগিচা দি·চাএ রা·আমিং। ইসল বিখো রা·আংআমিং ইন্নে বিখো সান্দিয়ে মান·জাজক। হনোকখো রা·আংনা স্খাং, হনোক বিখো খুসি দাক্কা ইন্নে ইসল সাক্ষি হ·ন্নামিং।
58011006	বিবিরা·আনি আগ্র্রে ইসলখো খুসি দাকনা মান·জা, মুয়ানা ইসলচা জেআন রি·য়াংআ, বিনি ইখো বিবিরা·না নাংনুয়া ইসল দংআ আরো জেরাং বিনি হা·সিকা গিত্তা রি·য়া বিসং বিনি জাকনিখো বিসংনি মা·ন্নানিখো মা·ন্না।
58011007	জেখো উনোবা নিকখুজা উনি গিম্মিনো ইসল নোহখো সিমসাকেতামিং। নোহ ইসলখো অলাখিগিবা হং·আমিং ইন্নে ইসলনি খাৎথাখো বিবিরা·এ গি·সা জাহাস থারিয়ামিং, জেদাক্কে বিনি নকনি মান্দিরাং জকনা মা·ন্না। নোহ বিনি বিবিরা·আচান হা·গিলসাকখো দোসগ্মাং ইন্নে ফিন্নিকামিং আরো ইসলচা দোসগ্রি ইন্নে রা·চাকনা খ্রাগিবা হং·আনি বিলখো মা·ন্নামিং, জেখো বিবিরা·আনি গিম্মিনোসান মা·ন্না।
58011008	ইসল জেনসালো অব্রাহামখো রিক্কামামিং উনো বিবিরা·আনি গিম্মিনান বিয়া ইসলনি খাৎথাখো মানিয়ামিং আরো গামজিন গিত্তা জে হা·দামখো বিনি মা·ন্না খাৎথা দংআমিং উয়া হা·দামচা বিয়া রি·য়াংআমিং। উনোবা বিয়া হা·আইখুজামিং বিয়া বাচ্চা রি·য়াংইংআ ইন্দাকোবা বিয়া রি·য়াংনা হং·খাতামিং।
58011009	ইসল জে হা·সংখো অব্রাহামনা হ·ন্না খু·রাচাক্কামিং বিয়া বিবিরা·আনি গিম্মিনান সংগিপ্পিননি মান্দি হং·এ উয়ো সংদংআমিং। বিমুং জেরাং উয়া আপসান খু·রাচাক্কানি ফাত্তিয়ানি বাকখো মান·ফামিং উয়া ইসহাক আরো যাকোব গিত্তা দাক্কে বিয়াবা তাম্বুরাংও দংনুয়ামিং;
58011010	মুয়ানা জে সংজিলমা ফাংনাজলনি বিয়া উয়া সংজিলমানা সেংএ দংআমিং। উয়া সংজিলমানি নকসাখো থারিয়া আরো রিক্কানি কামখো ইসলান দাকজক।
58011011	সারানি বি·সা হং·আনি বিলসি বাত্তাংজকমিং ইন্দাকোবা বিবিরা·আনি গিম্মিনান বিয়া অব্রাহামনি বি·সাখো বিকমাও চাংরিকানি বিলখো মা·ন্নামিং, মুয়ানা বিয়া বিবিরা·আমিং, জেআন খু·রাচাকজক বিয়া বিবিরা·না খ্রাগিবা হং·আ।
58011012	ইনি গিম্মিন বিলসি বাত্তে চলিগিজা বে·এনখো রা·এবা অব্রাহাম সিলগানি আস্কি গিত্তা আরো সাগাল রিক্কামনি হান·চেং গিত্তা চানসকগিজা বি·সানি ফাগিবা হং·আমিং।
58011013	ইয়া মান্দিরাং বিবিরা·আও জাংগি মিৎথাংএ সিজক। ইসল বিসংনা জেখো হ·ন্না খু·রাচাক্কামিং উখো বিসং মান·জা, ইন্দিবা চে·ল্লাওনি উখো নিক্কামিং আরো খুসিবা হং·আমিং। ইয়া হা·গিলসাকো বিসং হা·সং গিপ্পিননি আরো গিপ্পিন হা·সংও সংদংগিবা হং·আ উখো বিসং খু·রাচাক্কাবা খু·রাচাক্কামিং।
58011014	জেরাং উখো খু·রাচাক্কা বিসং নাম্মেথাল্লে ইখো হা·আইএতা, বিসং আন·থাংথাংনা হা·সং দামসাখো সান্দিংআ।
58011015	জে হা·সংওনি বিসং হং·খাতে রি·বামিং উয়া হা·সংনি খাৎথাখো বিসং চানচিয়োদে উয়া হা·সংচা রি·য়াংফিল্লানি চলখো বিসং মা·ন্নুয়ামিং।
58011016	ইন্দিবা বিসং আরোবা নাম্মা গি·সা হা·সংখো, আগানস্খাওদে সালগিখো সান্দিংআমিং। উনি গিম্মিনান ইসল আন·থাংখো বিসংনি ইসল ইন্নে আগান্না খ্রাচা·জা, মুয়ানা বিয়া বিসংনান গি·সা সংজিলমাখো রিক্কামিং।
58011017	অব্রাহামখো পরীক্ষা দাক্কানি সময়ও বিয়া ইসলখো বিবিরা·আনি গিম্মিনান ইসহাকখো বলি হ·ন্নামিং। জেচা ইসল খু·রাচাক্কামিং বিয়ান বিনি সাকসা খাম·খাম দেফান্থিখো বলি হ·ন্না রি·য়াংআমিং।
58011018	ইয়ান উয়া দেফান্থি জেনি বিদিংও ইসল আগানামিং, “ইসহাকনি মা·চংখোন নাং·নি মা·চং ইন্নে চান্নুয়া।”
58011019	অব্রাহাম বিখো বলি হ·ন্না গং·জক, মুয়ানা বিয়া বিবিরা·নুয়ামিং ইসল সিগিবাখো থাংচাএতনা মা·ন্না। আগান্না রি·য়াংওদে, অব্রাহামদে সিয়ানি দ·গাওনিন ইসহাকখো মান·ফিলামিং।
58011020	বিবিরা·এন ইসহাক রি·বাগিবা চাসংনা যাকোব আরো এষৌখো ফাত্তিয়ামিং।
58011021	বিবিরা·এন যাকোব সিনা হা·ম্মিত্তিংও যোষেফনি সাকগ্মি দেফান্থিখো ফাত্তিয়ামিং আরো গল·দিকনি সাক্কাও ফাংচাকে ইসলখো অলাখিয়ামিং।
58011022	বিবিরা·এন যোষেফ সিনা হা·ম্মিত্তিংও মিসর হা·সংওনি ইস্রায়েলরাংখো রি·য়াংখানা আগানামিং আরো বিনি মাংগিসিখো মুয়া দাকনা নাংনুয়া উখোবা আগানামিং।
58011023	মোশিনি আৎচিয়ানি জা·মানো বিনি মা·গিবা-ফাগিবা বিবিরা·এন জাগিত্থাম বিখো থুম্মুয়ে দন্নামিং, মুয়ানা বিসং নিক্কামিং দেফান্থি নিথুয়া আরো বিসং রাজানি গি·য়েতানা খেনজাজক।
58011024	বিবিরা·আনি গান্দান মোশি দা·ল্লানি জা·মানো হাম·জাজক, সাবা বিখো ফরৌণনি দেমিচিকনি বি·সা ইন্নে রিক্কামা।
58011025	বিয়া পাপনি ব·ন্নারিগিবা হান·সেংআখো গাল্লে ইসলনি মান্দিরাংমুং গিচ্চিয়াখো চাক্কাখোন বাচ্ছিয়ে রা·জক।
58011026	বিয়া মিসরনি গামজিননা বাত্তে খ্রীষ্টনা চন্নিকানি দাম বাং·আ ইন্নে চানচিজক, মুয়ানা বিনি মিক্রোন বকসিসচানা দংআমিং।
58011027	ইসলনি সাক্কাও বিনি বিবিরা·আনি গিম্মিনান বিয়া রাজানি খা·আওনাংআনা খেনগিজা মিসর হা·সংখো ওয়াত্তামিং, মুয়ানা জেখো নিকজাংআ বিখো জেদাক্কে নিকনা মা·ন্নিংআ উয়ানদাক্কে বিয়া চাকচিকামিং।
58011028	বিয়া বিবিরা·এন ওয়াতচাংআনি সালখো আরো হান·চি গোসাত্তানি নিয়ামখো মানিয়ামিং, জেদাক্কে ব·ন্নেতগিবা জে সা·গ্রে স্খাংগিবা বি·সারাংখো দক্কে গালনুয়া বিয়া ইস্রায়েলরাংখো রিম·জা।
58011029	বিবিরা·এন ইস্রায়েলরাং রান·গিবা হা·আনি সাক্কা গিত্তা রামা রি·য়াংআ গিত্তা দাক্কে লোহিত সাগালখো বাত্তামিং ইন্দিবা মিসরনি মান্দিরাং উখো দাকনা রি·য়াংএ রিপ্পে সিজক।
58011030	বিবিরা·এন ইস্রায়েলরাং সালস্নিনা দিপ্পাৎ যিরীহো সংজিলমানি দেয়ালখো উইলউইলে রি·য়ানি জা·মানো উয়া গা·আকজক।
58011031	বিবিরা·আনি গিম্মিনান দারি রাহব যিরীহো সংজিলমাও দংগিবা বামগিজা মান্দিরাংমুং ব·ন্নাংজাজক, মুয়ানা বিয়া উয়া সিউল নিথিমগিবারাংখো রিপ্পেং গিত্তা রা·চাকামিং।
58011032	ইনাবাত্তে আংআ আরবা মুয়াখো আগান্নুয়া? গিদিয়োন, বারক, শিম্‌শোন, যিপ্তহ, দায়ূদ, শময়েল আরো আগানসোগিবারাংনি খাৎথাখো আগানানি সময় আংনি দংজা।
58011033	বিবিরা·আচান বিসং হা·সংখো হাম্মে রা·আমিং, খাকখেৎ বিচালখো দাক্কামিং, ইসলনি খু·রাচাক্কানি চু·সকাখো মা·ন্নামিং, সিংহরাংনি খু·সুকখো মিৎথিপামিং,
58011034	ওয়া·আলনি বিলখো খিমিতামিং, মি·ল্লামচা সু·আওনি জক্কামিং, বিলগ্রি হং·এবা বিল্লাকামিং, দাকগ্রিকাও বিলখো ফিন্নিকামিং আরো হা·সং গিপ্পিননি সিপাইনি দলরাংখো হা·রিকেতামিং।
58011035	মিচিকরাং বিসংনি সিগিবা মান্দিরাংখো দা·আবা থাংআখো মান·ফিলামিং। সাকগিপ্পিনরাং আন·থাংনি হা·সিকাও জেলওনি জক্কাখো রা·গিজা গিচ্চিয়েতাখো চাক্কামিং, জেদাক্কে বিসং সিয়াওনি থাংচাএ আরোবা নামবাতা জাংগিখো মান·রিকগিবা হং·আ।
58011036	দা·আবা সাকগিপ্পিনরাং খাল·স্থাপাখো আরো নাম্মেন দক্কাখো, আরোবা, জেংজুলচা খাআখো আরো জেলও দংআখো চাক্কামিং।
58011037	মান্দিরাং বিসংখো রং·থিচা গোথাতামিং, মি·ল্লামচা থং·গ্মি দাক্কে রাথংআমিং আরো মি·ল্লামচা স·ওতামিং। বিসং গিচ্চিয়েতাখো আরো নামগিজা বেওয়ালখো মা·ন্নামিং, আরো দিল্লাও গা·আকে মেষ আরো দো·মকনি বিগিলখো গান্নে রওমনুয়ামিং।
58011038	বিসং হা·গিসিওনি হা·গিসিওনা, হা·ব্রিওনি হা·ব্রিওনা, রং·খলোনি রং·খলোনা, হা·খলোনি হা·খলোনা খাত্তে রওমনুয়ামিং। হা·গিলসাক ইয়া মান্দিরাংনা হা·দাম হ·ন্না মান·জামিং।
58011039	বিবিরা·আনি গিম্মিনান বিসং দিমদাকান মিৎথেলাখো মা·ন্নামিং, ইন্দিবা ইসল জেখো হ·ন্না খু·রাচাক্কামিং উখো বিসং মান·জাজক;
58011040	মুয়ানা ইসল আনচিংনা আরোবা নাম্মাখো থিক দাক্কে দন্নামিং। বিয়া ইখো থিক দাক্কামিং, আনচিংখো দনগালে বিসংনা চু·সকাখো হন·জানুয়া।
58012001	ইন্দাকোদে নিকনা মা·ন্না, ইসলনা বিবিরা·না খ্রাগিবানি সাক্ষি গিত্তা বাং·আ মান্দিরাং আনচিংখো উইলউইলে দংআ। ইনি গিম্মিন হাই, আনচিং গিম্মিক চাংফেংআখো আরো জে পাপ আনচিংখো রিম·চিখাপা উখো চে·ল্লাচা জিত্তেতি মিকখাংনি খাতসুসাও চাকচিকে খাতনা।
58012002	আরো হাই, আনচিংনি মিক্রোনখো যীশুনি সাক্কাও খেম·খেম দন্না জেআন বিবিরা·আনি ফাংচাকা আরো চু·সকা হং·আ। বিনি মিকখাংও জে হান·সেংআখো দন্নামিং উনি গিম্মিনান বিয়া মান্দিরা·গিজাখো নিগিজা চিসলো সিয়াখো চাকজক আরো দা·আও ইসলনি সিংহাসননি জাক্রাচা আসংএ দংআ।
58012003	জেআন পাপীরাংনি ইন্দাকে বোবিল দাক্কাখো চাকজক না·সং বিনি গিম্মিনো চানচিবো, জেদাক্কে না·সংনি গিসিক বিলগ্রি আরো খা·দংআগ্রি হং·আরিজা।
58012004	পাপমুং দাকগ্রিকতে দাকগ্রিকতে না·সংনি দা·আওবা হান·চি গা·আকনা গিত্তা অবস্থা হং·খুজা।
58012005	ইসল বিনি দে গিত্তা না·সংখো খা·দংএতি জে খাৎথাখো আগানজক না·সং উখো গুয়ালজক। বিয়া আগানা, আংদে, গিত্তেলনি শাসনখো দা·আ চন্নিকাবো, আরো বিনি খা·চাজোকনো ॥য়1 দা·আ খা·দংআগ্রি হং·আবো;
58012006	মুয়ানা গিত্তেল জেনা খা·সাআ বিখোন শাসন দাক্কা, আরো দে গিত্তা জেরাংখো রা·চাকা, বিসং সাকফ্রাকখোন বিয়া শাস্তি হ·ন্না।
58012007	না·সং ইয়া দুকরাংখো শাসন গিত্তা চাক্কিংজক। ইসল না·সংমুং ফাগিবা গিত্তান দাক্কিংজক। ইন্দাকগিবা দে দংআমা জেখো বিনি ফাগিবা শাসন দাকজা?
58012008	গিম্মিক বি·সাখোন শাসন দাক্কানি হং·আ। না·সং শাসন মান·জাওদে না·সংদে দেব্রিংসা হং·আ, চং·মত দেগিবা হং·জা।
58012009	ইনাআগ্রেবা আনচিং নিকজক, আনচিংনি হা·গিলসাকনি ফাগিবারাং আনচিংখো শাসন দাকনুয়ামিং আরো আনচিং বিসংখো মান্দিরা·নুয়ামিং। ইন্দাকোদে জেআন গিম্মিক গিসিকনি ফাগিবা হং·আ বিনি নিং·আও দংনা আনচিংনি আরোবা খ্রাআনি হং·জামা, জেদাক্কে আনচিং জাংগিখো মা·ন্না?
58012010	আনচিংনি হা·গিলসাকনি ফাগিবারাং জেখো নাম্মা ইন্নে চানচিনুয়ামিং উগিত্তান আনচিংখো শাসন দাকজক, আরো উয়া বাং·গিজা সালনা মা·মাং; ইন্দিবা আনচিংনি নাম্মানান ইসল আনচিংখো শাসন দাক্কা জেদাক্কে বিনি রংথালাখো আনচিং মান·ফা।
58012011	শাসনখো আনচিং হান·সেংআনি হং·আ ইন্নে চানচিজা, বাত্তেসা দুকনি হা·সেল হং·আ ইন্নেন চানচিয়া; ইন্দিবা ইসলনি শাসনখো মানিয়ানি বিথি হং·জক থম·থমাও চু·সকা নাম্মা জাংগি।
58012012	উনি গিম্মিন না·সংনি হান·মা গক্কা জাকখো আরো বিলগ্রি জা·স্খুখো বিল্লাকেতবো।
58012013	না·সংনি রি·য়ানি রামাখো স্রংএতবো, জেদাক্কে জা·খরা মান্দিনি অবস্থা আরোবা নামজাস্রাং হং·জা, বাত্তেসা বিয়া নামখানা।
58012014	দিমদাক মান্দিমুং থম·থমাও দংফানা আরো রংথালনা গিসিক নাংবো। রংথালজাওদে দারাংবা গিত্তেলখো নিকজানুয়া।
58012015	নিবো, দারাংবা জেদাক্কে ইসলনি খা·সাচাক্কাওনি বাদ গা·আকজা। নিবো, বিসিগ্মাং খা·গিবা ফাংনি জা·দিল গিত্তা চাবাএ দারাংবা জেদাক্কে দুকখো থারিয়ে বাং·আ মান্দিখো মারাং নাংএতজা।
58012016	নিবো, দারাংবা জেদাক্কে এষৌ গিত্তা খাকখেৎগিজাগিবা বা ইসলখো অলাখিগিজাগিবা হং·জা। এষৌ মিফাল ফালসা চা·না দেজাক্রানি মান·রিকানি বিলখো ফাল্লেতামিং।
58012017	না·সং হা·আইয়া, জা·মানো বিয়া গ্রাপগ্রাপে ফাত্তিয়াখো বি·আম্মামিং ইন্দাকোবা বিখো জেগালজক, মুয়ানা গিসিক ফি·ল্লানি চল উনো আরবা দংজাজকমিং।
58012018	জে চিং·গিবা হা·ব্রিখো রিম·না মা·ন্না উয়ানদাকগিবা হা·ব্রিচা না·সং রি·বাখুজা। না·সং বিল্লংএ আন্দালানি আরো বালওয়া মিকখা থারাকাওনি বা সিংগানি গা·ম্মানি আরো খু·রাং গা·ম্মানি সেফাংওবা রি·বাখুজা। জেরাং উয়া খাৎথাখো খিন্নামিং বিসং মল·মলে আগানামিং জেদাক্কে বিসংচা আরবা মামুংখো আগানজা।
58012020	মুয়ানা বিসং ইন্দাকে গি·য়েতাখো চাকনা মান·জামিং-“মাৎবুরুংবা উয়া হা·ব্রিখো নাংএতোদে উখো রং·থিচা গোথাৎনুয়া।”
58012021	জেখো নিক্কামিং উয়া ইন্দাকা খেনজাগকানি হং·আমিং, মোশি আগানামিং, “আংআ খেন্নে থিল·থিলিংজক।”
58012022	না·সংদে সিয়োন হা·ব্রি আরো থাংগিবা ইসলনি সংজিলমানি সেফাংও রি·বাজক। উয়া সংজিলমা হং·জক সালগিনি যিরূশালেম। না·সং হাজাল হাজাল সা·গ্রেরাংনি হান·সেংআওনা রি·বাজক;
58012023	দেজাক্রানি বিলখো মান·রিকগিবা মান্দি গিত্তা জেরাংনি বিমুং সালগিও চক্কা দংআ বিসংনি রিকগিবা মন্ডলীচা রি·বাজক; জেআন দিমদাক মান্দিরাংনি বিচাল দাকগিবা হং·আ উয়া ইসলচা রি·বাজক; জে মান্দিরাং চু·সকাখো মান·জক উয়া দোসগ্রি মান্দিরাংনি গিসিকচা রি·বাজক;
58012024	জেআন গি·সা গিত্তাল খু·রাচাক্কানি নাংরিমেতগিবা হং·আ উয়া যীশুচা রি·বাজক; আরো হেবলনি হান·চিনা বাত্তে জে হান·চি আরোবা দাল·বাতা খাৎথাখো আগানা, না·সং উয়া গোসাতগিবা হান·চিচা রি·বাজক।
58012025	সিমসাকবো! জেআন খাৎথা আগানিংআ বিনি খাৎথাখো দা·আ জেগালাবো। মোশি ইসলনি সিমসাকেতাখো হা·গিলসাকো আগানানি জা·মানো মান্দিরাং বিনি খাৎথাখো জেগালামিং ইন্নে জকজাজক, উনো জেআন সালগিওনি আনচিংখো সিমসাকেতা বিনি খাৎথাখো জেগালোদে আনচিংদে মামুং দাক্কেবা জকজানুয়া ইয়ো চানচিয়ানি দংজা।
58012026	উয়া সময়ও ইসলনি খু·সুকান হা·গিলসাকখো মজুমেতামিং, ইন্দিবা দা·আও বিয়া ইন্দাকে খু·রাচাকজক, “আংআ দা·আও রাং·সাসান হা·গিলসাকখো মজুমেতনুয়া ইন্দাকে হং·জা, ইন্দিবা সিলগাখোবা মজুমেতনুয়া।”
58012027	“দা·আও রাং·সা,” ইয়া খু·ফা মিংগ্মিওনি হা·আইনা মা·ন্না, জে জিনিসরাংখো মজুমেতনা মা·ন্না, আগানস্খাওদে জেরাংখো থারিজক উরাংখো দনজানুয়া, জেদাক্কে জে জিনিসরাংখো মজুমেতনা মান·জা উরাং থম·থম দংআ।
58012028	উনি গিম্মিন জে হা·খিংখো মজুমেতনা মান·জা আনচিং উয়া হা·খিংখো মা·ন্না রি·য়াংইংজক ইন্নে হাই, আনচিং ইসলচা মিৎথেলগিবা হং·না। ইন্দাকোদে ইসল জেগিত্তা খুসি হং·আ উগিত্তান আনচিং অলাখিয়ামুং আরো খেন্নামুং বিনা দাকচাকে হ·ন্না মা·ন্নুয়া।
58012029	আনচিংনি ইসল বন·খামেতগিবা ওয়া·আল গিত্তা হং·আ।
58013001	না·সং সাকসা সাকগিপ্পিনখো জংআদা গিত্তা খা·সাবো।
58013002	সকবাগিবারাংখো যতন রা·না দা·আ গুয়ালা; সাবা সাবা হা·আইগিজান ইন্দাকে সাগ্রেরাংখো যতন রা·জক।
58013003	জেরাং জেলো দংআ বিসংমিং জেদাক্কে না·সংবা বন্দি হং·জক, আরো জেরাং গিচ্চিংজক বিসংমিং জেদাক্কে না·সংবা গিচ্চিংজক, ইন্দাকে বিসংনি খাৎথাখো গিসিক রা·বো।
58013004	গিম্মিকান জেদাক্কে জিক-সে খিম্মাখো মান্দিরা·এ নিআ। সেগিবা আরো জিকগিবানি গিসেপো খিম্মাখো রংথালে রা·রিকনা নাংআ, মুয়ানা জেগিত্তা দাক্কেবা থি·ল্লেকা হং·খানা, জেরাং উনা দোসগ্মাং হং·আ ইসল বিসংখো শাস্তি হন·নুয়া।
58013005	থাংখা পয়সানি মাদ্দুয়াওনি আনথাংথাংখো চে·ল্লাও দনবো। না·সংনি মুয়া দংআ উয়োন খুসি দংবো। ইসল আগানজক, “আংআ মামিং সালোবা নাং·খো ওয়াত্তে রি·য়াংজানুয়া বা গালজানুয়া।”
58013006	ইনি গিম্মিন আনচিং খেনমানগিজা আগান্না মা·ন্না, গিত্তেল আংনি দাকচাকগিবা, আংআ খেনজানুয়া; মান্দি আংখো মুয়া দাকনা মা·ন্না?
58013007	জেরাং না·সংচা ইসলনি খাৎথাখো আগান্নুয়ামিং না·সংনি উয়া দাল·গিবারাংনি খাৎথাখো গিসিক রা·বো। বিসংনি জাংগিনি বন·চতগিবা বিথিনি খাৎথাখো নাম্মে চানচিবো আরো বিসং গিত্তা না·সংবা বিবিরা·বো।
58013008	যীশু খ্রীষ্ট রি·য়াংগিবা সালো জেগিত্তা দংআমিং, দা·আলবা উগিত্তান দংআ আরো জ্রিংজ্রৎনা উগিত্তান দংনুয়া।
58013009	বাং·আ গিত্তাল গিত্তাল স্খিয়া জেদাক্কে না·সংখো ব্রাংগিবা রামাচানা রা·আংজা। আনচিংনি গিসিক ফাকওয়াতগিবা চা·আনি সাক্কাও দংগিজা জেদাক্কে ইসলনি খা·সাচাক্কানি সাক্কাও খিম·খিম দংআ। জেরাং উয়া চা·আনি সাক্কাও ফাংচাকে রি·নুয়ামিং, উয়া চা·আওনি বিসংনি মামিং লাভ হং·জা।
58013010	আনচিংনি গি·সা গানচি দংআ আরো জেরাং ইস্রায়েলরাংনি উয়া অলাখিয়ানি তাম্বুও কাম দাক্কা, আনচিংনি উয়া গানচিনি সাক্কাও ফাকওয়াতগিবা মামিংখো চা·আনি বিল বিসংনি দংজা।
58013011	পাপনি হা·সেলো বলি হন·গিবা মাৎবুরংনি হান·চিখো রা·এ ইস্রায়েলনি দাল·বাৎগিবা খামাল দাল·বাৎগিবা হা·দামচা রি·য়াংআ, ইন্দিবা উয়া মাৎবুরংনি বে·এনখো ইস্রায়েলরাংনি দংআনি হা·দামনি হা·ফালচা রা·আংএ সো·এ গাল্লা।
58013012	উয়ানদাক্কে যীশুবা যিরূশালেম সংজিলমানি হা·ফালচা দুক চাক্কে সিয়ামিং, জেদাক্কে বিনি আনথাংনি হান·চিচা মান্দিখো পাপওনি রংথালেতনা মা·ন্না।
58013013	উনি গিম্মিন হাই, বিনি চন্নিকাখো আনথাংরাং রা·চাকে আনচিং সংজিলমানি হা·ফালচা বিচা রি·য়াংনা,
58013014	মুয়ানা ইনো আনচিংনি দংখামগিবা সংজিলমা দংজা; ইন্দিবা জে সংজিলমা সকবানুয়া উনা আনচিং সেংসোএ দংআ।
58013015	ইনি গিম্মিন খ্রীষ্টও গিত্তা রি·বাবো, আনচিং ইসলচা ফাংনান মিৎথেলাখো হ·ন্না, আগানস্খাওদে ইসলনি মান্দি ইন্নে জেরাং আনথাংথাংখো খু·রাচাক্কা বিসং বিসংনি খু·সুকথাংচা ইসলখো রাসং দাকখানা।
58013016	নাম্মা কামখো দাকনা আরো গিপ্পিননি দংগিজাও দাকচাকনা দা·আ গুয়ালা, মুয়ানা ইসল ইন্দাকা হ·ন্নানিও খুসি হং·আ।
58013017	না·সংনি দাল·গিবারাংনি খাৎথাখো মানিয়ে রি·বো আরো বিসংনি নিং·আও বাম্মে দংবো, মুয়ানা জেরাং ইসলচা হিসাব হন·নুয়া উয়ানদাকগিবা মান্দি গিত্তান বিসং না·সংখো নিরকখিয়া। বিসংনি নিং·আও বাম্মে দংবো জেদাক্কে বিসং বিসংনি কামখো খুসি হং·এ দাকনা মা·ন্না, দুক চাক্কে হং·জা। দুক চাক্কেন দাকনা নাংওদে উয়ো না·সংনি মামিং লাভ হং·জানুয়া।
58013018	চিংনা বি·চাকবো। গিম্মিকো চিংআ নাম্মে রি·না হাম·মা ইন্নে চিংআ হা·আইয়া, চিংনি গিসিক থাল্লা।
58013019	ইন্দিবা আংআ না·সংখো গিসিক নাংবাতে বি·খানা মল·মলিংআ, জেদাক্কে আংআ আরোবা থেংরি না·সংমিং নাংরিমনা মা·ন্না।
58013020	জে হান·চিও থম·থমেতগিবা ইসলনি জ্রিংজ্রৎনি খু·রাচাক্কা দংআ উচা ইসল আনচিংনি গিত্তেল যীশু খ্রীষ্টখো, আগানস্খাওদে মেষরাংনি উয়া দাল·বাৎগিবা নিরকখিগিবাখো সিয়াওনি থাংচাএতজক।
58013021	জেরাং নাম্মা উচা বিয়া বিনি হা·সিকা গিত্তা রি·খানা না·সংখো চু·গিম্মিক দাক্কে থারিখানা। বিনি মিক্রোনও জেরাং নাম্মা যীশু খ্রীষ্টও আনচিংনি খা·থংও বিয়া উখোন দাকখানা। জ্রিংজ্রৎনা ইসলনি রাসং হং·খানা। আমেন।
58013022	জংআদারাং, না·সংচা আংনি মংসংগিবা মল·মলা ইয়ান, আংনি ইয়া স্খিয়াখো না·সং মানিয়ে রা·বো। আংআদে না·সংচা বাং·এ লিক্ষিজাজক।
58013023	আংআ না·সংনা হা·আইয়েতনা হাম·মা, আনচিংনি জং তীমথিয় জকজক। বিয়া থেংরি রি·বাওদে বিখো রিম্মে না·সংখো নিনা রি·বানুয়া।
58013024	না·সংনি গিম্মিক দাল·গিবারাংনা আরো ইসলনি মান্দিরাংনা চিংনি সালামখো হন·বো। ইটালী হা·সংনি ইসলনি মান্দিরাং না·সংখো সালাম হন·নিংআ।
58013025	না·সংনি গিম্মিকনি সাক্কাও ইসলনি খা·সাচাক্কা দংখানা।
59001001	আংআ ইসল আরো গিত্তেল যীশু খ্রীষ্টনি নকখল যাকোব, হা·গিলসাকনি দিমদাক হা·দকো বিলদিং বিলদাং দাক্কে দংগিবা যিহূদী জাতনি মা·চং চি·গ্মি মান্দিরাংনা সালাম র·ন্নিংআ।
59001002	আংনি জংআদারাং, না·সং জেনসালো গিপ্পিন গিপ্পিন রুরাও গা·আকা উনো উখো নাম্মেন খুসি হং·আনি হা·সেল ইন্নে চানচিবো,
59001003	মুয়ানা না·সং হা·আইয়া না·সংনি বিবিরা·আনি রুরাআ না·সংনি চাকচিকাখো বারিয়েতা।
59001004	উয়া চাকচিকাখো না·সংনি জাংগিও চু·সকে কাম দাকনা রন·বো, জেদাক্কে না·সং খাকখেৎগিবা হং·না মা·ন্না, আরো জেদাক্কে না·সংনি গিসিকো মামুংনান দিলজাখানা।
59001005	না·সংনি সানিবা হা·আইয়া হং·মানজাওদে বিয়া ইসলচা বি·খানা, উনোন ইসল বিনা উখো র·ন্নুয়া, মুয়ানা ইসল মামুংনাবা মা·নেংগিজা দিমদাকনান জাকস্রামে র·ন্না।
59001006	ইন্দিবা গিসিকো মামুংনা খেনচাকগিজা বিবিরা·এ বিখো ইসলচা বি·না নাংনুয়া, মুয়ানা গিসিকো জাজাওদে বিয়া বালওয়ানা ফক্‌ফেক্‌গিবা সাগালনি চি ফক্‌ফেকারাং গিত্তা হং·আ, বালওয়ান উখো স্ফাকে রা·আংআ।
59001007	ইন্দাকগিবা মান্দিদে ইসলচাখো মামুংখোবা মা·ন্না খা·দংজাখানা।
59001008	বিয়াদে গিসিকো জাজাগিবা মান্দি হং·আ আরো আন·থাংনি দিমদাক কামওন থম·থমজা।
59001009	দিলগিবা জংআদা জে ইসলো বিবিরা·আ বিখো ইসল চুবাত্তাও দন্না ইন্নে বিয়া আন·থাংখো রাসং দাকখানা।
59001010	আরো জে মা·ন্নে চা·আ, ইসল বিখো রিন্নকেতা ইন্নে বিয়াবা আন·থাংখো রাসং দাকখানা, মুয়ানা সামচেংরাংনি বিবাল গিত্তা বিয়াবা সিনা নাংনুয়া।
59001011	সাল দিং·বিয়ে নাবাওন উয়া সামচেং সিক্রেপা, বিবালরাং রুরংএ গা·আকা আরো উরাংনি নিথুয়াবা ব·ন্নাংআ। মা·ন্নে চা·গিবাবা উগিত্তান বিনি কাম খা·মিত্তিংরাংওন ব·ন্নাংনুয়া।
59001012	রুরানি সালো জে চাকচিকা বিয়ান ফাত্তিয়া মান·গিবা হং·আ, মুয়ানা আন·থাংখো দিমদাক রুরাও হামগিবা দাক্কে ফিন্নিকনা মা·ন্নোদে হাম্মানি মালা গিত্তা বিয়া জাংগিখো মা·ন্নুয়া। জেরাং ইসলনা খা·সাআ বিসংনা বিয়া ইয়া জাংগিখো র·ন্নুয়া ইন্নে খু·রাচাক্কা।
59001013	গিসিকো পাপ দাকনা হা·সিকোদে সাবা আগানজাখানা, “ইসল আংখো পাপনি রামাওনা সাল্লাংআ।” মামুং নামগিজান ইসলখো পাপনি রামাওনা সালবানা মান·জা, আরো ইসলবা দারাংখো পাপনি রামাওনা সালবাজাংআ।
59001014	মান্দিনি গিসিকনি হা·সিকান মান্দিখো পাপচানা সাল্লাংআ আরো জা·গাওনা গাল্লা।
59001015	গিসিকো হা·সিকারাং গাপজকোন পাপখো হং·এতা আরো পাপ গাপজকোন সিয়াখো হং·এতা।
59001016	আংনি খা·সাগিবা জংআদারাং, দা·আ গুয়ালা।
59001017	জাংগিনি দিমদাক নিথোগিবা আরো নামবাৎগিবা র·ন্নানিরাং সালগিচানি রি·বাআ; আরো উয়া ইসলচানি রি·বাআ, বিয়ান গিম্মিক থেং·সুয়ানি ফাগিবা হং·আ। বিয়া থম·থমগিজাগিবা জাগ্রিং গিত্তা দাকফিল্লে রি·য়াংজা।
59001018	বিনি আন·থাংনি হা·সিকাচা বিবিনি খাৎথা গিত্তা বিয়া আনচিংখো বিনি দেদ্রাং থারিজক, জেদাক্কে আনচিং বিনি থারিগিবা বস্তুরাংনি গিসেপো স্খাং নাংগিবা বিথি গিত্তা হং·না মা·ন্না।
59001019	আংনি খা·সাগিবা জংআদারাং, আংনি ইয়া খাৎথাখো গিসিক রা·বো-না·সং দিমদাকান খিন্নানা গং·রাকগিবা হং·বো, ইন্দিবা থেংরি থেংরি দাক্কে খাৎথা আগান্না বা খা·আওনাংনা দা·আ গং·রাকাবো;
59001020	মুয়ানা ইসল আনচিংচাখো জেদাক্কে রংথালগিবা জাংগিখো হা·ম্মা উয়া খা·আওনাংআ গিত্তা রি·বাজা।
59001021	ইনি গিম্মিন না·সংও দংগিবা রংথালগিজা আরো নামগিজাগিবা দিমদাকখোন ওয়াতবো। ইসলনি খাৎথানি জে বিৎচ্রিখো না·সংনি খা·থংও গি·মানজক, উখো গিসিক রিন্নকে রা·চাকবো। পাপনিখো না·সংখো জক্কেতানি বিল ইয়া খাৎথাওন দংআ।
59001022	ইন্দিবা ইসলনি খাৎথাখো খিন্নারিওন হং·জানুয়া, উগিত্তা কামবা দাকনা নাংনুয়া। না·সং ইসলনি খাৎথাখো খিন্নাইমিংনা উগিত্তা কাম দাকজাওদে আন·থাংথাংখোন থগিয়ানি হং·আ ।
59001023	জে উয়া খাৎথাখো খিন্নারিয়া ইন্দিবা উগিত্তা কাম দাকজা বিয়াদে ইন্দাকগিবা মান্দি গিত্তা হং·আ, জে আন·থাংনি মিকখাংখো জানিরাও নিক্কে রি·য়াংআরিবা উনোন উখো গুয়ালারিয়া।
59001025	ইন্দিবা মান্দিখো জক্কেৎনা জে চু·সকগিবা নিয়াম দংআ উখো নাম্মে গিসিক নাংএ নিগিবাদে উয়া নিয়ামখো খিন্নারিন গুয়ালগিজা বাত্তেসা উগিত্তা কামখোবা খা·আ। ইন্দাকে বিয়া আন·থাংনি কামরাংনি গিম্মিন ফাৎথিয়াখো মা·ন্না।
59001026	সাবা আন·থাংখো থরম দাকগিবা ইন্নে চানচিওদে ইন্দিবা আন·থাংনি স্রিবাক্‌খো সিমসাকে রা·রিকজাওদে বিয়া আন·থাংখো থগিয়া। উনো বিনি থরম দাক্কারাং বু·আনি হং·আ।
59001027	রান্দি আরো ফাগ্রি-মা·গ্রিরাংখো দুকনি সালো নিরকখিয়া আরো হা·গিলসাকনি নামগিজারাংনিখো আন·থাংখো গ্রো নাংএতগিজা নাম্মে দাক্কে রাক্ষিয়ান আপফা ইসলনি মিক্রোনও খাকখেৎ হং·গিবা আরো বিবিগিবা থরম হং·আ।
59002001	আংনি জংআদারাং, না·সং আনচিংনি রাসংনি গিত্তেল যীশু খ্রীষ্টও বিবিরা·ওদে, দিমদাকখোন আপসান দাক্কে নিবো।
59002002	না·সংনি থরম নক্কো সাকসা মান্দি নিথুয়া বা·রাচলাখো চিন্নে-গান্নে আরো জাক্কো সোনানি আংটিখো গান্নে রি·বাজক; দা·আবা দা·আও সাকসা দিলগিবা মান্দিবা খেন্থাসুরি বা·রাচলাখো চিন্নে রি·বাজক ইন্নে চানচিচিপবো।
59002003	উনো না·সং নিথুয়া বা·রাচলা চিনগিবা মান্দিখো নাম্মেন মান্দিরা·এ ইন্নোদে, “না·আ ইয়া নামবাৎগিবা হা·দামও আসংবো,” আরো উয়া দিলগিবা মান্দিখো, ‘‘না·আ হাইওয়ানো চাদেংবো’’ বা ‘‘ইনো আংনি জা·চকনি কেচ্ছিয়োনা আসংবো” ইন্নোদে,
59002004	ইন্দাকোদে না·সং আন·থাংথাংওন চন্না-দা·ল্লা দাক্কে মা·আতাখো রা·বাজামা আরো নামগিজাখো মিকসংএ বিচাল দাকজামা?
59002005	খিন্নাবো, আংনি খা·সাগিবা জংআদারাং। ইয়া হা·গিলসাকনি মিক্রোনও দিল্লা-চন্না মান্দিরাংখো ইসল বিবিরা·আও মা·ন্নে চা·গিবা হং·না বাচ্ছিয়ে রা·জামা? জেরাং ইসলনা খা·বাকা উরাংখো বিয়া জে সংনকখো র·ন্নুয়া ইন্নে খু·রাচাক্কামিং, উয়া সংনকখো মান·রিকনাবা ইসল বিসংখোন বাচ্ছিয়ে রা·জামা?
59002006	ইন্দাকোবা উয়া দিলগিবা মান্দিরাংখোন না·সং চন্নিকজক। ইন্দিবা মা·ন্নে চা·গিবারাং না·সংখো দুক রন·জামা? আরো না·সংখো বিচাল দাকগিবা নকচানা সাল্লে রা·আংজামা?
59002007	জেনি বিমুং গিত্তা না·সংখো রিক্কামা মা·ন্নে চা·গিবারাং উয়া মান্দিরা·আনি বিমুংখো জিজামা?
59002008	রংথালগিবা শাস্ত্রও চক্কা দংআ, “নাং·নি সংসুল নকসুলখো আন·থাং গিত্তা খা·সাবো।’’ না·সং বিবিন ইয়া নিয়াম গিত্তা রি·ওদে, না·সং নাম্মাখোন দাক্কিংজক।
59002009	ইন্দিবা না·সং দিমদাকখো আপসান দাক্কে নিজাওদে না·সং পাপখো দাক্কিংআ। উনো ইয়া নিয়ামান না·সংখো নিয়াম ফি·গিবা ইন্নে না·সংনি গ্রোখো রি·ম্মা।
59002010	সাবা নিয়াম দিমদাকখো মানিয়ে গি·সা মাংমাং নিয়ামখো ফি·ওদে বিয়া দিমদাক নিয়ামরাংখোন ফি·গিবা ইন্নানি হং·আ।
59002011	জেআন আগানা, “দা·আ স·বাকা,” উয়ান দা·আবা আগানা, “দা·আ স·ওতা।” ইন্দাকোদে না·সং স·বাকগিজা স·ওতোদে না·সং নিয়াম ফি·গিবা হং·জামা?
59002012	জে নিয়াম মান্দিখো জক্কেতা উয়া নিয়ামচা জেরাংখো বিচাল দাকনুয়া, উরাং গিত্তান আগানবো আরো দাকবো;
59002013	মুয়ানা জে খা·সাচাকজা, বিচালনি সালো বিয়াবা খা·সাচাক্কাখো মান·জানুয়া। বিচালনি সাক্কাও খা·সাচাক্কা হাম্মা।
59002014	আংনি জংআদারাং, আন·থাংও বিবিরা·আ দংআ ইন্নে সাবা আগানোদে ইন্দিবা কামচা উখো ফিন্নিকজাওদে, উয়ো মুয়া লাভ দংআ? উয়া বিবিরা·আ বিখো পাপনিখো জক্কেৎনা মা·ন্নামা?
59002015	না·সংনি সানিবা জংআদানি বা ন-আবিনি নক্কো মামুং চা·আনিবা দংজা, গান্নানি বা·রারাংবা দংজা ইন্নে চানচিচিপবো।
59002016	উনো না·সংনি গিসেপো সাবা বিখো, ‘‘নাং·নি নামখানা, চা·এ রিংএ নাম্মে দংরিমবো” ইন্নোদে, ইন্দিবা বিনি নাংআনিরাংখো র·ন্নে দাকচাকজাওদে, বিনি মুয়া নাম্মানি হং·নুয়া?
59002017	ইন্দাকেন, জে বিবিরা·আও কাম দংফাজা, উয়া বিবিরা·দে সিগিবা হং·আ।
59002018	সাবা আগান্নাবা দংআ, ‘‘নাং·ও বিবিরা·আ দংআ আরো আংও নামগিবা কাম দংআ।’’ ইয়াদে নাম্মান। কামগ্রি নাং·নি বিবিরা·খো আংনা ফিন্নিকবো, আরো আংআ আংনি বিবিরা·আখো কামচা নাং·না ফিন্নিকনুয়া।
59002019	ইসল সাকসাসান দংআ ইন্নে না·আ বিবিরা·আ, হং·জামা? ইয়াদে নাম্মান! ইন্দিবা গিসিক নামগিজাগিবারাংবা বিখোদে বিবিরা·আ আরো থিল·থিলে খেন্না।
59002020	আইয়াও জাদাস্রাং! কামগ্রি বিবিরা·আনি বিথি দংজা ইখো না·আ নিনা হা·ম্মিংআমা?
59002021	আনচিংনি ফাগিৎচাম অব্রাহাম জেনসালো বিনি দেফান্থি ইস্‌হাকখো গানচি সাক্কাও দন্নে বলি র·ন্নামিং, উনো উয়া কামনি গিম্মিন বিখো দোসগ্রি ইন্নে রা·চাকজামা?
59002022	না·আদে নিকনান মা·ন্নিংআ, বিনি বিবিরা·আমুং কামবা আপসান দংফা আরো বিনি কামআন বিনি বিবিরা·আখো চু·সকেতামিং।
59002023	ইন্দাকে রংথালগিবা শাস্ত্রনি ইয়া খাৎথা চু·সকজক, “অব্রাহাম ইসলখো বিবিরা·আ আরো উনি হা·সেলো ইসল বিখো দোসগ্রি ইন্নে চানজক।” উনি গিম্মিন বিখো ইসলনি রিপ্পেং ইন্নে মিংজক।
59002024	ইন্দাকোদে না·সং নিকনা মা·ন্নিংআ, বিবিরা·আনি গিম্মিন ইসল মান্দিখো দোসগ্রি ইন্নে চান্না ইয়াদে হং·জা, ইন্দিবা বিবিরা·আ আরো কাম দাক্কা ইয়া মিংগ্মিনি গান্দাসা ইসল মান্দিখো দোসগ্রি ইন্নে চান্না।
59002025	আরো দারী রাহবখো বাদিকে দাক্কে দোসগ্রি ইন্নে চান্নামিং? বিয়া সিউল দাক্কে নিগিবা যিহূদীরাংখো থুম্মুয়ে দন্নানি জা·মানো গিপ্পিন রামা গিত্তা বিসংখো ওয়াত্তেতানি গিম্মিন বিখো দোসগ্রি ইন্নে চান্নামিং।
59002026	জাংগিগ্রি বে·এন জেদাক্কে সিয়ানি হং·আ, উয়ান দাক্কে কামগ্রি বিবিরা·আবা সিয়ানি হং·আ।
59003001	আংনি জংআদারাং, না·সং দিমদাকান দা·আ স্খিগিবা হং·না রি·য়াংআ, মুয়ানা না·সং হা·আইয়া, স্খিগিবা ইন্নে আনচিংখো গিপ্পিনরাংনা বাত্তে রাকবাত্তেন বিচাল দাকনুয়া।
59003002	আনচিং দিমদাকান দিংথাং দিংথাং দাক্কে পাপ দাক্কে দংআ। সাবা খাৎথাচা পাপ দাকজাওদে বিনি গ্রো নাংজা; উনোদে বিনি দিমদাক বে·এনখো বিয়া সিমসাকে রা·রিকনা মা·ন্না।
59003003	ঘোড়াখো বাম্মেতে রা·রিকনা আনচিং উনি খু·সুকও লাগাম ফাত্তা, আরো উনোন জেচা হা·সিকা উচান উখো রা·আংনা মা·ন্না।
59003004	আরোবা নিবো, জাহাস দাল·বিওবা বালওয়া থারাকে বালফাকে উখো স্ফাকে রা·আংআ ইন্দাকোবা গি·সা চনগিবা বৈঠাচান চালাইগিবা উখো জেচা হা·সিকা উচান রা·আংনা মা·ন্না।
59003005	স্রিবাকবা উগিত্তান হং·আ, বে·এননি গি·সা চন্না বাক হং·ওবা উয়া নাম্মেন দা·ল্লে খু·সুক আগান্না মা·ন্না। আরোবা অকখিসা ওয়া·আলান বাদিকে দাক্কে গি·সা দা·ল্লা ব্রিংখো খাম্মে গালনা মা·ন্না!
59003006	স্রিবাকবা উয়া ওয়া·আল গিত্তান হং·আ। আনচিংনি বে·এনো দংগিবা বাকরাংনি গিসেপো স্রিবাক নামজাবাৎগিবা হা·গিলসাক গি·সা গিত্তা হং·আ। নরকনি ওয়া·আলো খাম্মে বিয়া বে·এন গিম্মিকখোন নাসিয়েতা আরো জাংগিনি রামাও ওয়া·আল সো·এতা।
59003007	মান্দি দিমদাক মাৎবুরুং, দো·ও, চিপ্পু আরো না·থকরাংখো বাম্মেতে রা·রিকনা মা·ন্না আরো রা·রিকজক,
59003008	ইন্দিবা স্রিবাকখো সাকসা মান্দিবা বাম্মেতে রা·রিকনা মান·জা। উনো থম·থমগিজা, নামগিজাগিবা আরো সিয়েতগিবা বিসি গাপ্পা।
59003009	ইয়া স্রিবাকচান আনচিং আনচিংনি গিত্তেল আরো আপফা ইসলখো মিৎথেলা, দা·আবা ইয়া স্রিবাকচান বিগিত্তা থারিগিবা মান্দিখো শাপ র·ন্না।
59003010	আনচিংনি গি·সা খু·সুক গিত্তান নাম্মা আরো শাপ র·ন্নারাং হং·খাতে রি·বাআ। আংনি জংআদারাং, ইন্দাকে হং·না খ্রাজাস্রাং।
59003011	চি হা·খল খলসাওনি রাং·সানোন চি·গিবা আরো খা·গিবা চি হং·খাতনা মা·ন্নামা?
59003012	আংনি জংআদারাং, ডুমুর বিফাংও জলপইনি বিথি নাংনা মা·ন্নামা? বা আংগুর বিদুও ডুমুরনি বিথি নাংনা মা·ন্নামা? উগিত্তান খাসিম খা·ওয়াকগিবা চিওবা চি·গিবা চিখো মান·জা।
59003013	না·সংনি গিসেপো সা হা·আইগিবা আরো বুদ্ধি দংগিবা হং·আ? বিয়া বিনি রংথালগিবা জাংগিচা হা·আইয়ানি হং·খাতে রি·বাগিবা রিন্নকগিবা কামখো দাক্কে ফিন্নিকখানা।
59003014	ইন্দিবা মিকনেংআনি গিম্মিন না·সংনি খা·থং খা·ফিলোদে আরো না·সং আন·থাংনাসান চানচিগিবা হং·ওদে আন·থাংনি হা·আইয়ানি গিম্মিন দা·আ রাসং চাআবো আরো বিবিখো দা·আ বু·এ আগানাবো।
59003015	ইন্দাকগিবা হা·আইয়া সালগিচানি হং·খাতবাজা, ইন্দিবা হা·গিলসাকো, মান্দিনি নামগিজা হা·সিকারাংমুং আরো গিসিক নামগিজাগিবারাংমুংআন উয়া দংফা;
59003016	মুয়ানা জেও মিকনেংআ আরো আন·থাংথাংখো রা·এ চানচিয়ানিসান দংআ, উয়োন গোলমাল আরো গ্রো নাংআনি দিমদাকান দংআ।
59003017	ইন্দিবা সালগিচানি হং·খাতবাগিবা হা·আইয়াদে হা·বাচেংওন রংথালা, থম·থমা, রিন্নকা, চাকচিকা, খা·সাচাক্কা আরো নাম্মা কামরাংনি বিথি উয়ো গাপ্পা, উয়ো বু·এ চা·আ দংজা।
59003018	আরো জেরাং থম·থমানি গিম্মিন খ্রেংআ বিসং থম·থম দাক্কে বিৎচ্রিখো গোআ আরো উনি বিথি হং·জক নাম্মা জাংগি।
59004001	না·সংনি গিসেপো নিরিয়া গিসিয়া আরো দাকগ্রিক্কারাং বাচ্চানি রি·বাআ? না·সংনি বে·এনো দাকগ্রিকে দংগিবা হা·সিকারাংওনি উরাং রি·বাজামা?
59004002	না·সং হা·ম্মা, ইন্দিবা মান·জা। না·সং স·ওতা আরো মাদ্দুুয়া, ইন্দিবা জেখো হা·সিকা উখোদে মান·জা। না·সং নিরিংআ আরো দকগ্রিক্কিংআ, ইন্দাকোবা না·সংনি মামুংআন দংজা, মুয়ানা না·সং ইসলচা বি·জা।
59004003	না·সং হা·ম্মেবা মান·জাংজক, মুয়ানা না·সং না·সংনি হা·সিকারাং গিত্তা দাকনা ইন্নে নামগিজারাংখো মিকসংএ হা·ম্মে দংআ।
59004004	বিবিরা·গিজাগিবা মান্দিরাং! হা·গিলসাকনি রিপ্পেং হং·আদে ইসলনি বোবিল হং·আ, ইখো না·সং হা·আইজামা? উনি গিম্মিন জে মান্দি হা·গিলসাকনি রিপ্পেং হং·না হা·সিকা বিয়াদে আন·থাংখো ইসলনি বোবিল দাক্কে থারিয়ে রা·আ।
59004005	আনচিংনি খা·থংও ইসল জে গিসিক রংথালগিবাখো রন·জক, উনা বিয়া থিং·থিংএ সেংএ দংআ, রংথালগিবা শাস্ত্রনি ইয়া খাৎথাখো না·সং বু·আ ইন্নে চানচিয়ামা?
59004006	ইন্দিবা ইসলনি খা·সাচাক্কা আরোসা বাত্তা। উনি গিম্মিন শাস্ত্রও চক্কা দংআ, “গাং·বিংগিবারাংখো ইসল চাংফেংআ, ইন্দিবা রিন্নকগিবারাংনা খা·সাচাক্কা।’’
59004007	ইনি গিম্মিন ইসলনি নিং·আও বাম্মে দংবো। শয়তানখো চাংফেংবো উনোদে বিয়া না·সংখো ওয়াত্তে খাতনুয়া।
59004008	ইসলনি সেফাংওনা রি·য়াংবো, ইন্দাকোদে বিয়াবা না·সংনি সেফাংওনা রি·বানুয়া। পাপীরাং না·সংনি জাকথাংখো থাল্লেতবো। জাজাগিবা মান্দিরাং, না·সংনি খা·থংখো রংথালেতবো।
59004009	দুক দাকবো, গিসিকখো সা·দিকেতবো আরো গ্রাপবো। না·সংনি খা·দিংআখো ওয়াত্তে গিসিকখো সা·দিকেতবো আরো খুসি হং·আখো ওয়াত্তে দুক দাকরিমবো।
59004010	গিত্তেলনি মিকখাংও আন·থাংথাংখো বাম্মেতবো, ইন্দাকোদে বিয়ান না·সংখো দি·চানুয়া।
59004011	জংআদারাং, না·সং সাকসা সাকগিপ্পিননি নামগিজাখো জাচাএ দা·আ আগানা। সাবা জংআদাথাংনা চাকগিজা বিসংখো জাচাএ আগানোদে বা বিসংনি নামগিজাখো সান্দিওদে বিয়া নিয়ামরাংনা চাকগিজা খাৎথা আগানা আরো নিয়ামরাংনি নামগিজাখো সান্দিয়ে রি·য়া। নিয়ামরাংনি নামগিজাখো সান্দিওদে না·আ উখো মানিজা ইন্দিবা উনি বিচালখোসা দাক্কিংআ।
59004012	নিয়ামখো রন·গিবা আরো বিচাল দাকগিবা সাকসাসান দংআ। বিয়ান জক্কেৎনা আরো ব·ন্নেতনাবা মা·ন্না। ইন্দিবা সংসুল নকসুলনি দোসখো সান্দিগিবা না·আ সা?
59004013	না·সংনি গিসেপো সাবা সাবা ইন্নে দংআ, “দা·আল বা আম্বুনো চিংআ অমুক সংজিলমাচা রি·য়াংএ বিলসিসা দংবানুয়া আরো উনো বাদিংএ বাং·এ মান·দাপনুয়া।’’
59004014	ইন্দিবা আম্বুনো মুয়া হং·নুয়া ইখোদে না·সং হা·আইজা। না·সংনি জাংগিবান মুয়া? না·সংদে গুরি গিত্তা দিকদিক সানাসান দংআ, জা·মানো গিম্মায়ে রি·য়াংআ।
59004015	উনাবাত্তে না·সংনি ইন্দাকে আগানান খ্রাআ, “গিত্তেল হা·সিকোদে, চিংআ থাংএ দংনুয়া আরো ইখো বা উখো দাকনুয়া।’’
59004016	ইন্দাকগিজা ইখোন নিকনা মা·ন্নিংআ, না·সং গাং·বিংগিবা আরো রাসং চাগিবা হং·আ। ইন্দাকে রাসং দাক্কান নামজা।
59004017	ইন্দাকোদে নিকনা মা·ন্না, নাম্মা কামখো দাকনা হা·আইএবা উখো দাকজাওদে বিয়া পাপখো দাক্কা।
59005001	মা·ন্নে চা·গিবারাং, না·সং খিন্নাবো। না·সংনি সাক্কাও জে দুকরাং সকবাংজক উনা না·সং গ্রাপবো আরো মা·রিংবো।
59005002	না·সংনি গামজিনরাং নাসিজক আরো না·সংনি বা·রাচলারাংখোবা জ·ওংরাং রাতজক।
59005003	না·সংনি সোনা আরো রূপারাংখো মারাম চা·জক, আরো উয়া মারাম না·সংনি সাক্কাও সাক্ষি র·ন্নুয়া আরো ওয়া·আল গিত্তা না·সংনি বে·এনখো চা·এ গালনুয়া। ইয়া বন·খামগিবা সালরাংও না·সং গামজিনরাংখো চিম্মংজক।
59005004	না·সংনি হা·বাও জে গামগিবারাং মি রাত্তামিং না·সং বিসংনি বেতনখো রন·জা; আরো নিবো, উয়া গামগিবারাং চ্রিকে না·সংখো গ্রো নাংএতা। বিল্লাকস্রাংগিবা গিত্তেলনি নাচিলো গামগিবারাংনি চ্রিকা সক্কাংজক।
59005005	ইয়া হা·গিলসাকো না·সং নাম্মেন মাহা মাহা দাক্কে সালখো রি·য়াংএতজক আরো হা·সিকা রামরাম আন·থাংখো রি·দিলজক। স·ওতানি সালনা না·সং আন·থাংথাংখো মিল্লেতি দনজক।
59005006	দোসগ্রিরাংখো না·সং গ্রো নাংএতজক আরো স·ওতে গালজক, ইন্দিবা বিসং না·সংখো চাংফেংজাজক।
59005007	ইনি গিম্মিন জংআদারাং, গিত্তেলনি রি·বাখুজানা দিপ্পাৎ দিমদাকখো চাকচিকে সেংসোবো। হা·বানি গামচাৎগিবা মিরাংনা হা·বা উয়িগিবা বাদিকে দাক্কে সেংসোয়া আরো স্খাংগিবা আরো বন·খামগিবা মিকখানা সেংসোএ দংআ, উখো নিকজক?
59005008	না·সংবা উগিত্তান চাকচিকে সেংসোবো আরো খা·থংথাংখো থম·থমে রা·রিকবো, মুয়ানা গিত্তেল থেংরিন রি·বাংজক।
59005009	জংআদারাং, ইসল না·সংনি গ্রোখো রিম·জানা গিত্তা না·সং সাকসা সাকগিপ্পিননি গ্রোখো দা·আ রি·ম্মাবো। নিবো, বিচাল দাকগিবা দ·গাচিলনি সেফাংস্রাংও সকবাজক।
59005010	জংআদারাং, জে আগানসোগিবারাং গিত্তেলনি হং·এ খাৎথা আগানামিং, দুকনি সালো বাদিকে বিসং চাকচিকামিং উখো চানচিয়ে নিবো।
59005011	জেরাং চাকচিকে সেংসোজক বিসংখো আনচিং ফাত্তিয়া মান·গিবা ইন্না। না·সং ইয়োবনি চাকচিকানি খাৎথাখো খিন্নাজক আরো গিত্তেলনি কামরাংনি বন·চতগিবা বিথিরাং নাম্মা উখোবা নিকজক। গিত্তেল নাম্মেন খা·সাবিয়া আরো খা·সাচাক্কা।
59005012	আংনি জংআদারাং, আংআ মংসংদে ইয়া খাৎথাখো আগানা, না·সং সালগিসাক, হা·গিলসাক বা গিপ্পিন বস্তুরাংনি বিমুংও দা·আ মিকচেতা। বাত্তেসা না·সং হং·ওদে ‘হং·আ’, হং·জাওদে ‘হং·জা’ ইন্নে আগানবো জেদাক্কে না·সং বিচালও গ্রো নাংএ গা·আকজা।
59005013	না·সংও সাবা দুক মা·ন্নিংআমা? বিয়া বি·খানা। সাবা সুক মা·ন্নিংআমা?
59005014	বিয়া মিৎথেলে গীত রিং·খানা। সাবা সাআংআমা? বিয়া মন্ডলীনি দাল·বাৎগিবা মি·আফারাংখো রিক্কামখানা। বিসং গিত্তেলনি বিমুংও বিনি স্খুও তেলখো সিত্তে বিনা বি·খানা।
59005015	বিবিরা·এ বি·আনি গিম্মিন উয়া সাগিবা মান্দি নাম্মাংনুয়া; গিত্তেলান বিখো নাম্মেতনুয়া। আরো বিয়া পাপ দাক্কে দংওদে, ইসল বিখো ক্ষেমা দাকনুয়া।
59005016	ইনি গিম্মিন না·সং সাকসা সাকগিপ্পিনচা পাপথাংখো খু·রাচাকগ্রিকবো আরো সাকসা সাকগিপ্পিননা বি·গ্রিকবো, জেদাক্কে না·সং নাম্মাংনা মা·ন্না। ইসলনি হা·সিকা গিত্তা জেআন রি·য়া বিনি বি·আও বিল দংআ ইন্নে উয়া বিথি র·ন্না।
59005017	এলিয় আনচিং গিত্তান সাকসা মান্দিমিং। বিয়া মিকখা ওয়াজাখানা মল·মলে বি·আনি গিম্মিন বিলসি গিত্থাম জাদকনা দিপ্পাৎ হা·দকো মিকখা ওয়াজা।
59005018	উনি জা·মানো বিয়া দা·আবা বি·ফিলজক; উনোন সিলগাচানি মিকখা ওয়াবাজক আরো হা·বানি মিরাংবা নামজক।
59005019	আংনি জংআদারাং, না·সংনি গিসেপো সাবা বিবিওনি চে·ল্লাচানা জিত্তাংওদে আরো না·সংও সাবা বিখো রিমবাফিল্লোদে,
59005020	ইন্দাকোদে হা·আইএ দনবো- সাবা সাকসা পাপীখো ব্রাংগিবা রামানিখো রিমবাফিল্লোদে বিয়া বিখো সিয়ানিখো জক্কেতা আরো বাং·আ পাপরাংখো ফিনদাপে দন্নানি হং·আ।
60001001	ইসলনি বাচ্ছিয়ে দনগিবা জে মান্দিরাং পন্ত, গালাতিয়া, কাপ্পাদকিয়া, এশিয়া আরো বিথুনিয়া হা·দকো গিপ্পাংএ হা·সং গিপ্পিননি মান্দি গিত্তা সংদংইংজক, বিসংচা আংআ যীশু খ্রীষ্টনি ওয়াত্তেতা পিতর ইয়া চিঠিখো চক্কিংজক।
60001002	আপফা ইসল বিনি চানচিসোআ গিত্তা না·সংখো বাচ্ছিয়ে রা·জক, আরো বিনান মিকসংএ গিসিক রংথালগিবা না·সংখো দিংথাং দাক্কে দনজক। ইনি মিকসংআ হং·জক, জেদাক্কে না·সং যীশু খ্রীষ্টখো মানিয়া আরো বিনি হান·চিখো গোসাত্তাচা না·সংখো রংথালেতানি হং·আ। ইসল না·সংনা বাং·এ খা·সাচাক্কাখো আরো থম·থমাখো রন·খানা।
60001003	আনচিংনি গিত্তেল যীশু খ্রীষ্টনি ইসল আরো ফাগিবানি রাসং হং·খানা। যীশু খ্রীষ্টখো সিয়াওনি থাংচাএতি ইসল বিনি বাং·বাত্তা খা·সাচাক্কাও আনচিংখো গিত্তাল দাক্কে আৎচিয়েতজক। উনি গিম্মিনো আনচিং গি·সা থাংগিবা খা·দংএতাখো মান·জক,
60001004	আগানস্খাওদে রি·বাগিবা চাসংও ইন্দাকগিবা গি·সা গামখো মা·ন্নানি খা·দংএতাখো আনচিং মান·জক জেআন মামুং সালোবা বন·জানুয়া, জেও নামগিজা মামুং দংজানুয়া আরো জেআন ফাংনাজলনা গিত্তাল দংনুয়া। ইয়া গাম না·সংনা সালগিও চিম্মংআ দংআ।
60001005	না·সং চু·গিম্মিক দাক্কে জক্কাখো মান·গিজানা দিপ্পাৎ ইসলনি বিলও বিবিরা·আও না·সংখো রাক্ষিয়ে দন্না হং·ইংজক। সাল বন·খামও ফারাকনা ইন্নে উয়া জক্কানিখো থারিয়ে দন্না হং·জক।
60001006	বাং·গিজা সালনা বাং·আ রুরাও দা·আও না·সংখো দুক মা·ন্না নাংইংজক, ইন্দাকোবা জক্কাখো মা·ন্না খা·দংএ না·সংনি গিসিক হান·সেংআও গাপ্পিংজক।
60001007	ইন্দাকা রুরাআ সকবা জেদাক্কে না·সংনি বিবিরা·আ খাকখেৎ ইখো নিকনা মা·ন্না, আরো উনি গিম্মিনো যীশু খ্রীষ্টনি ফারাকানি সালো না·সং মিৎথেলাখো, রাসংখো আরো মান্দিরা·আখো মা·ন্না। জে সোনা নাসিনুয়া উখোবা ওয়া·আলো সো·এ খাকখেৎ দাক্কে রা·আ; ইন্দিবা না·সংনি বিবিরা·আনি দামদে উয়া সোনানা বাত্তে আরোবা বাং·আ।
60001008	না·সং খ্রীষ্টখো নিকখুজা ইন্দাকোবা না·সং বিনা খা·সা; না·সং দা·আও বিখো নিকজাওবা না·সং বিখো বিবিরা·আংজক, আরো জে হান·সেংআখো খু·সুকচা আগান্না মান·জা আরো জে সালগিনি রাসংও গাপ্পা, উয়া হান·সেংআও না·সং হান·সেংইংজক;
60001009	মুয়ানা না·সংনি বিবিরা·আনি বন·খামগিবা বিথিখো না·সং মা·ন্না রি·য়াংইংজক, আরো উয়া হং·জক না·সংনি চু·গিম্মিক জাংগি জক্কা।
60001010	জে ফাত্তিয়াখো না·সংনি মা·ন্নানি খাৎথা দংআ উনি বিদিংও জে আগানসোগিবারাং স্খাংও আগানাংজক, বিসং ইয়া জক্কানি বিদিংখো হা·আইনা ইন্নে বাং·এ খবল রা·আমিং আরো সিং·রকামিং।
60001011	বিসংনি খা·থংও খ্রীষ্টনি গিসিক স্খাংআন সাক্ষি র·ন্নে আগানামিং, খ্রীষ্টখো দুক চাকনা নাংনুয়া আরো ইনি জা·মানো বিয়া রাসংখো মা·ন্নুয়া। আগানসোগিবারাং হা·আইনা হা·ম্মামিং খ্র্রীষ্টনি উয়া গিসিক বাগিবা সময় আরো বাদাকা অবস্থানি খাৎথাখো বিসংনা আগানিংআমিং।
60001012	ইন্দিবা ইসল বিসংনা ফিন্নিকে র·ন্নামিং, বিসং জে খাৎথারাংখো আগানিংআমিং উচা বিসং আন·থাংথাংনা দাকচাকগিজা না·সংনান দাকচাকে র·ন্নিংআমিং। সালগিওনি ওয়াত্তেতা গিসিক রংথালগিবানি রি·দিলাচা জেরাং না·সংচা খ্রীষ্টনি বিদিংও নাম্মা খাৎথাখো আগানফ্রাকজক বিসং আগানসোগিবারাংনি উয়া খাৎথারাংখোন না·সংনা হা·আইএতজক। আরোবা, সা·গ্রেরাংবা ইরাংনি বিদিংও হা·আইনা হা·সিকা।
60001013	ইনি গিম্মিন না·সংনি গিসিকখো মিকরাকেতবো আরো আন·থাংথাংখো বাম্মেতে দনবো। যীশু খ্রীষ্ট জেনসালো ফারাকনুয়া উনো না·সং জে ফাত্তিয়াখো মা·ন্নুয়া উয়া ফাত্তিয়াখো মা·ন্না চু·গিম্মিক খা·দংআখো রা·এ সেংসোবো।
60001014	ইসলনি নিং·আও বাম্মে দংগিবা বি·সা গিত্তা না·সং না·সংনি স্খাংনি নামগিজা হা·সিকা গিত্তা জাংগিখো দা·আ মিৎথাংআবো; উনোদে না·সং ইসলখো হা·আইজামিং।
60001015	উনা বাত্তে জেআন না·সংখো রিক্কামজক বিয়া জেগিত্তা রংথালা, না·সংবা না·সংনি গিম্মিক রিয়া·দোআও উগিত্তান রংথালবো।
60001016	রংথালগিবা শাস্ত্রও ইসল আগানজক, “আংআ রংথালা ইন্নে না·সংবা রংথালনা নাংনুয়া।”
60001017	ফাগিবা ইসল গিম্মিক মান্দিনি কামনি খ্রি বিনি বিচালখো দাক্কা, দারাংনি মিকখাংখো নিএ উখো দাকজা। ইনি গিম্মিন বিখো না·সং ফাগিবা ইন্নে রিক্কামোদে ইয়া হা·গিলসাকো জেওনা দিপ্পাৎ হা·সং গিপ্পিননি মান্দি গিত্তা দংআ উয়োনা দিপ্পাৎ বিনা খা·ফাকে খেন্নাও না·সংনি জাংগিখো মিৎথাংবো।
60001018	না·সং হা·আইয়া, জাংগিনি রামাও রি·না না·সংনি ফাগিৎচামরাংচাখো মান·গিবা নামগিজা বেওয়ালরাংওনি সোনা বা রূপা গিত্তা দাক্কে চা·ম্মে ব·ন্নাংগিবা মামুং জিনিসচা না·সংখো জক্কেৎজাজক;
60001019	না·সংখো জক্কেৎজক দোসগ্রি আরো খাকখেৎ মেষ-বি·সা যীশু খ্রীষ্টনি হান·চিচা।
60001020	হা·গিলসাক হং·না স্খাংআন ইসল ইনি গিম্মিন বিখো থিক দাক্কে দন্নামিং, ইন্দিবা ইয়া বন·চতা সময়ও না·সংনি গিম্মিনান বিয়া ফারাকজক।
60001021	ইসল বিখো সিয়াওনি থাংচাএতি রাসংখো রন·জক আরো বিওন না·সং ইসলখো বিবিরা·জক; আরো উনি গিম্মিনান না·সংনি বিবিরা·আ আরো খা·দংআ ইসলনি সাক্কাওন দংআ।
60001022	দা·আও বিবিখো মানিয়ে রা·এ না·সং না·সংনি খা·থংখো রংথালেতজক, আরো উনি গিম্মিন বিবিরা·গিবা জংআদারাং না·সংচা ইন্দাকফিল্লে খা·সাগিবা হং·আ। উনি গিম্মিন আগান্না, না·সং সাকসা সাকগিপ্পিনখো খা·থংচা নাম্মেন খা·সাবো।
60001023	জে বিৎচ্রি নাসিয়া ইন্দাকগিবা বিৎচ্রিওনি না·সং গিত্তাল দাক্কে আৎচিজা, বাত্তেসা জে বিৎচ্রি মামুং সালোবা নাসিজা উয়োনিন না·সং আৎচিয়া। উয়া বিৎচ্রি হং·জক ইসলনি থাংগিবা আরো ফাংনাজলনি খাৎথা।
60001024	রংথালগিবা শাস্ত্রও চক্কা দংআ, গিম্মিক মান্দি সামচেং গিত্তা, আরো সামচেংনি বিবাল গিত্তান বিসংনি গিম্মিক নিথুয়া; সামচেং সিক্রেপাংআ, আরো বিবালবা গা·আকাংআ,
60001025	ইন্দিবা গিত্তেলনি খাৎথা ফাংনাজলনা দংআ। আরো ইয়া খাৎথান উয়া নাম্মা খাৎথা, জেখো না·সংচা আগানফ্রাকা হং·জক।
60002001	ইনি গিম্মিন গিপ্পিনরাংনি নামগিজাখো দাকনা গিম্মিক হা·সিকা, গিম্মিক বু·দাপা, বু·এ চা·আ, মিকনেংআ আরো গিম্মিক জিআনি খাৎথারাংখো না·সংনি খা·থংওনিখো হা·রিকেতবো।
60002002	দা·আও মা·মাং আৎচিজক ইন্দাকগিবা বি·সা গিত্তা না·সংনি গিসিকনি বাতরোরোআনি গিম্মিন খাকখেৎ সকচিখো মা·ন্না ইন্নে না·সং নাম্মেন হা·সিকমানচাবো, জেদাক্কে উচা বাতরোরোএ না·সং জক্কানি চু·সকাওনা সকনা মা·ন্না।
60002003	গিত্তেলনি খা·সাচাক্কাখোদে না·সং মান·জকান।
60002004	ইন্দাকগিবা গি·সা থাংগিবা রং·থি দংআ জেখো ইসল বাচ্ছিয়ে রা·জক আরো জেআন বিনি মিক্রোনও নাম্মেন গামচাতানি হং·আ, ইন্দিবা মান্দিরাং বিখো জেগালজক। খ্রীষ্টন হং·জক উয়া রং·থি; না·সং বিচা রি·বাজক ইন্নে থাংগিবা রং·থি গিত্তা দাক্কে না·সংখো রা·এবা ইসলনি দংআনি নকখো থারিয়া হং·ইংজক। উনি গিম্মিন খামাল গিত্তা ইসলনা না·সংখো দিংথাং দাক্কেতজক, জেদাক্কে না·সং ইন্দাকা গিসিকখো বলি র·ন্না জেআন যীশু খ্রীষ্ট গিত্তা ইসলনি রা·চাকনা খ্রাগিবা হং·আ।
60002006	রংথালগিবা শাস্ত্রও চক্কা দংআ, নিবো, গি·সা গামচাৎবিয়া রং·থিখো আংআ বাচ্ছিয়ে রা·জক; আরো উখো সিয়োননি নকসিকনি ফাংচাকানি রং·থি গিত্তা সংজক। জেআন বিখো বিবিরা·আ বিয়া মামুং দাক্কেবা খা·দংআগ্রি হং·জানুয়া।
60002007	ইনি গিম্মিন না·সং বিবিরা·জক ইন্নে না·সংচা উয়া রং·থি নাম্মেন গামচাৎগিবা হং·আ; ইন্দিবা জেরাং বিবিরা·জাজক বিসংনা শাস্ত্রনি ইয়া খাৎথা থিক হং·আ, নক রিকগিবারাং জে রং·থিখো দনগালজকমিং, উয়ান গিম্মিকনা বাত্তে নাংগিবা রং·থি হং·জক।
60002008	দা·আবা শাস্ত্রনি ইয়া খাৎথাবা খ্রাআ, উয়া ইন্দাকগিবা রং·থি হং·আ জেও মান্দিরাং জা·গিদত্তা চা·নুয়া, আরো জেআন মান্দিনি জা·গিদত্তা চা·আনি হা·সেল হং·নুয়া। মান্দিরাং ইসলনি খাৎথাখো মানিজা ইন্নেন জা·গিদত্তা চা·আ, আরো ইনি গিম্মিনান বিসং থিক হং·এ দংআ।
60002009	ইন্দিবা না·সংদে “বাচ্ছিগিবা মা·চং হং·জক; না·সংখো রা·এ খামালরাংনি সংনকখো রিকজক; না·সং ইসলনা মিংএ দিংথাং দাকগিবা জাত হং·আ আরো বিনি আন·থাংনি মান্দি হং·জক;” জেদাক্কে আন্দালাওনি না·সংখো জেআন বিনি আইয়াও ইনমানগিবা সেং·আও রিংগামে রা·বাজক না·সং বিখোন রাসং দাকবো।
60002010	সালসাদে না·সং ইসলনি মান্দি হং·জামিং, ইন্দিবা দা·আওদে হং·জক; সালসাদে না·সং খা·সাচাক্কাখো মান·জামিং, ইন্দিবা দা·আওদে মান·জক।
60002011	খা·সাগিবা রিপ্পেংরাং, ইয়া হা·গিলসাকো না·সং হা·সং গিপ্পিননি মান্দি হং·আ আরো হা·সং গিপ্পিনো বাং·গিজা সালনা সংদংগিবা ইন্নে আংআ না·সংখো মংসংবাত্তে মল·মলিংআ, না·সং পাপ-বেওয়ালনি হা·সিকারাংওনি চে·ল্লে দংবো,
60002012	মুয়ানা উরাং না·সংনি গিসিকনি সাক্কাও দাকগ্রিকা। ইসলখো জেরাং হা·আইজা বিসংনি গিসেপো না·সং নাম্মেদাক্কে রি·বো জেদাক্কে খ্রাগিজাখো দাকগিবা ইন্নে বিসং না·সংখো জিয়োবা না·সংনি নাম্মা কামরাংখো নিআ আরো বিচালনি সালো না·সংনি উয়া কামরাংনা ইসলখো রাসং দাক্কা।
60002013	না·সং গিত্তেলনি নিং·আও বাম্মে দংএ মান্দিনি সংগিবা শাসন দাকগিবারাংনি নিং·আও দংবো। সম্রাট গিম্মিকনি দাল·গিবা ইন্নে বিনি নিং·আও দংবো;
60002014	খ্রাগিজাখো দাকগিবারাংখো শাস্তি র·ন্না আরো জেরাং নাম্মা কামখো দাক্কা বিসংখো মিৎথেলনা সম্রাট জে শাসন দাকগিবারাংখো ওয়াত্তেতা বিসংনি নিং·আওবা দংবো।
60002015	ইসলনি হা·সিকা ইয়ান, জেদাক্কে না·সং নাম্মা কামখো দাক্কে জাদা মান্দিরাংনি বুদ্ধিগ্রি খাৎথারাংখো দনথংএতা।
60002016	জাকগিত্তেল মান্দি গিত্তা জাংগি মিৎথাংবো, ইন্দিবা নামগিজাখো ফিনদাপনা দা·আ উয়া জাকগিত্তেলখো জাকখালাবো। উনা বাত্তে ইসলনি নকখল হং·এ জাংগি মিৎথাংবো।
60002017	মান্দি গিম্মিকখো মান্দিরা·বো, না·সংনি বিবিরা·গিবা জংআদারাংনা খা·সাবো, ইসলখো অলাখিবো, সম্রাটখো মান্দিরা·বো।
60002018	নকনি নকখলরাং, না·সং না·সংনি নকগিবারাংখো মান্দিরা·এ বিসংনি নিং·আও দংবো। জে নকগিবারাং নামগিবা আরো খা·সাচাকগিবা হং·আ বিসংনি নিং·আওসান দংনুয়া ইন্দাকে হং·জা, ইন্দিবা জেরাং নামগিজাখো জাকখালা বিসংনি নিং·আওবা দংবো।
60002019	সাবা খ্রাগিজা দাক্কে দুক চাক্কোদে আরো ইসলখো গিসিক রা·এ উখো চাক্কোদে ইসলনি মিক্রোনও বিয়া মিৎথেলাখো মা·ন্না খ্রাগিবা হং·আ।
60002020	খ্রাগিজা কামনা দক্কা চা·এ না·সং উখো চাক্কোদে উনা রাসং দাক্কানি মুয়া দংআ? ইন্দিবা নাম্মা কামখো দাক্কেবা না·সং উনি হা·সেল দুক মা·ন্নে উখো চাক্কোদে, উয়ান ইসলনি মিক্রোনও মিৎথেলাখো মা·ন্না খ্রাআ হং·আ।
60002021	ইনি গিম্মিনান ইসল না·সংখো রিক্কামজক, মুয়ানা খ্রীষ্ট না·সংনা দুক চাক্কে না·সংচা দাক্কে ফিন্নিকাখো দন্নাংজক, জেদাক্কে না·সংবা বিগিত্তান রি·য়া,
60002022	জেআন মামুং পাপখো দাকখুজা বা জেনি খু·সুকো মামুং বু·আনি খাৎথা দংজামিং।
60002023	মান্দিরাং বিখো চন্নিকজক ইন্নে বিয়া বিসংখো ফি·ল্লে চন্নিকজাজক, আরো দুক চাক্কানি সময়ও নামগিজাখো দাকস্খানাবা খেন্নেতজামিং, বাত্তেসা জেআন খাকখেৎ বিচালখো দাক্কা বিনি জাক্কো বিয়া আন·থাংখো ফাকওয়াতামিং।
60002024	বিয়া চিসলনি সাক্কাও আন·থাংনি বে·এনো আনচিংনি পাপনি বোজাখো রিপ্পিএ রা·জক, জেদাক্কে আনচিং পাপনি দাবিরাংচা সিএ ইসলনি হা·সিকা গিত্তা রি·না ইন্নে থাংএ দংআ। বিনি বে·এননি মাত্তা না·সংখো নাম্মেতজক।
60002025	ব্রাংগিবা রামাচা রি·য়াংগিবা মেষ গিত্তা না·সংবা ব্রাংগিবা রামাচানা রি·য়াংআমিং, ইন্দিবা জে রাক্ষুয়াল না·সংনি খা·থংখো নিরকখিয়া না·সং বিচা রি·বাফিলজক।
60003001	উয়ানদাক্কে না·সং জেরাং জিকগিবা হং·আ, না·সং গিম্মিকান সেগিবানি নিং·আও দংআখো মানিয়ে রা·বো, জেদাক্কে বিসংনি গিসেপো সাবা সাবা ইসলনি খাৎথাখো বিবিরা·জাওবা না·সংনি রি·য়া-দোআরাং খ্রীষ্টচানা বিসংখো সাল্লে রা·আ। ইনি হা·সেল না·সংনি মিংসা খাৎথাখোবা আগান্না নাংজানুয়া,
60003002	মুয়ানা বিসং আন·থাংথাংআন না·সংনি রংথালগিবা জাংগিখো আরো ইসলনা অলাখিয়াখো নিকনা মা·ন্নুয়া।
60003003	দিংথাং দিংথাং দাক্কে খিন্নি সাক্কা, গান্না-চিন্না বা নিথুয়া নিথুয়া বা·রা- ইন্দাকা হা·ফালনি গান্না-চিন্নাচা আন·থাংখো দা·আ সাজাইনা দাক্কাবো,
60003004	বাত্তেসা জেনি নিথুয়া ব·ন্নাংজানুয়া উয়া ন·ম্মা আরো থম·থম দাকগিবা গিসিক-বেওয়ালচা না·সংনি খা·থংখো সাজাইবো। ইসলনি মিক্রোনও উয়ান গামচাৎবিয়া।
60003005	চেংওনি ইসলখো অলাখিগিবা জে জিকগিবারাং ইসলনি সাক্কাও খা·দংনুয়ামিং বিসং আন·থাংথাংনি সেগিবানি নিং·আও দংএ ইন্দাকেন আন·থাংথাংখো সাজাইনুয়ামিং;
60003006	জেদাক্কে সারা অব্রাহামনি নিং·আও দংআমিং আরো বিখো গিত্তেল ইন্নে রিক্কামনুয়ামিং। না·সং খেন্নাখো আন·থাংনি সাক্কাও কাম দাকনা রন·গিজা জেখো নাম্মা উখোন দাক্কা ইন্দিদে ইখোন নিকনা মা·ন্নুয়া, না·সং সারানি খ্রাগিবা বি·সা হং·আ।
60003007	উয়ানদাক্কেন না·সং জেরাং সেগিবা হং·আ, না·সং বুদ্ধিখো জাকখালে জিকমুং দংখামবো। বিসং না·সংনি বিলগ্রিগিবা বাজু হং·আ, আরো বিসংবা না·সংমুং ইসলনি খা·সাচাক্কে রন·গিবা গিত্তা জাংগিখো মা·ন্নুয়া। উনি গিম্মিন বিসংখো মান্দিরা·বো জেদাক্কে না·সংনি বি·আও চাংফেংআখো মান·জা।
60003008	বন·চতাও আগান্না, না·সংনি গিম্মিকনি গিসিক আপসান হং·খানা। না·সং সাকসা সাকগিপ্পিননি দুকও দুক মান·ফাবো, জংআদা গিত্তা খা·সানি গিসিকখো রা·রিকবো আরো খা·সাচাকবো আরো সনথল হং·বো।
60003009	অন্যায়নি সাক্কাও দা·আ অন্যায় দাক্কাবো বা সাবা খা·চাওদে বিখো দা·আ খা·চাফিলাবো, বাত্তেসা বিসংনা ফাত্তিয়াখো হাম·বো; মুয়ানা ফাত্তিয়াখো মা·ন্না ইন্নেন ইসল না·সংখো রিক্কামজক।
60003010	রংথালগিবা শাস্ত্রও চক্কা দংআ, জেআন সুখনি জাংগিখো মিৎথাংনা হা·ম্মা আরো নামগিবা সালখো নিকনা খা·দংআ, নামগিজা খু·সুকওনি বিনি স্রিবাকখো, বু·আ খু·সুকওনি বিনি খু·চিলখো বিয়া থিক দনখানা।
60003011	নামগিজা কামওনি বিয়া চে·ল্লাচা দংখানা, আরো নাম্মা কামখো দাকখানা; থম·থমানা হা·সিকমানচাএ বিয়া বিখো জা·রিকাখো ওয়াতজাখানা।
60003012	জেরাং খাকখেৎনি রামাও রি·য়া বিসংনি সাক্কাও গিত্তেলনি মিক্রোন দংআ, বিসংনি বি·আখো খিন্নাচাকনা বিনি নাচিল সংআন দংআ; ইন্দিবা জেরাং নামগিজা কামখো দাক্কা, গিত্তেল বিসংনি সাক্কাও চাদেংআ।
60003013	নাম্মা কামখো দাকনা না·সংনি হা·সিকা দংওদে সা না·সংনি নামগিজাখো দাকনুয়া?
60003014	ইসলনি হা·সিকা গিত্তা রি·না রি·য়াংএ না·সংখো দুক চাকনাবা নাংওদে না·সং ফাত্তিয়াখো মান·গিবা হং·আ। জেরাং না·সংখো দুক র·ন্না বিসংনা না·সং দা·আ খেন্নাবো বা দুকনি সালো দা·আ জাজ্রেংআবো,
60003015	বাত্তেসা খ্রীষ্টখো না·সংনি খা·থংও গিত্তেল দাক্কে হা·দাম রন·বো। না·সংনি খা·দংআনি গিম্মিনো সাবা সিং·ওদে বিনা আগানচাকনা ফাংনান থারিয়ে দংসোবো, ইন্দিবা ইন্দাকে আগানচাক্কাখো সনথল দাক্কে আরো খা·ফাকে রন·বো।
60003016	না·সংনি গিসিকখো থাল্লে দনবো, জেদাক্কে খ্রীষ্টনি মান্দি গিত্তা না·সংনি নাম্মা দাকবেওয়ালরাংখো জেরাং জিআ বিসং না·সংখো জিজক ইন্নে খ্রাচা·আ।
60003017	নামগিজা কামখো দাক্কে দুক মা·ন্নানা বাত্তে ইসলনি হা·সিকাও নাম্মা কামখো দাক্কে দুক মা·ন্না নামবাতা।
60003018	খ্রীষ্টবা পাপনি গিম্মিনো রাং·সাসান সিয়ামিং। ইসলচা আনচিংখো রা·আংনা ইন্নে উয়া দোসগ্রি মান্দি পাপ দাকগিবারাংনি গিম্মিন, আগানস্খাওদে আনচিংনি গিম্মিন সিয়ামিং। বে·এনো বিখো দক্কে গাল্লামিং, ইন্দিবা গিসিকচা বিখো থাংচাএতামিং আরো বিয়া বন্দি দংগিবা গিসিকরাংচা রি·য়াংএ আগানফ্রাকামিং।
60003020	স্খাংও নোহনি উয়া জাহাস থারিয়ানি সময়ও ইসল জেনসালো চাকচিকে সেংসোআমিং উনো জেরাং বামগিজা হং·আমিং ইয়া গিসিকরাং বিসংনিন। উয়া জাহাসও গাখাতে মিত্তামরাং, আগানস্খাওদে সাকচেৎ উয়া চিওনি জক্কেতাখো মা·ন্নামিং।
60003021	ইয়া হং·জক রিপ্পলানি গি·সা ছবি দা·আও না·সংখো জেআন জক্কেতা। রিপ্পলা না·সংনি বে·এননিখো ময়লাখো থাল্লেতা ইন্দাকে হং·জা; ইসলচা ইয়া গি·সা রংথালা চানচিয়ানি হং·আ। যীশু খ্রীষ্টনি সিয়াওনি থাংচাএ চাখাতাচা না·সংখো জক্কেতানি হং·আ।
60003022	যীশু সালগিচা রি·য়াংজক আরো দা·আও ইসলনি জাক্রাচা আসংএ দংআ, আরো সালগিসাকনি সা·গ্রেরাং, বিলখো মান·রিকগিবারাং আরো শাসন দাকগিবারাং বিনি নিং·আও দংআ।
60004001	উনি গিম্মিন খ্রীষ্ট বে·এনো দুকখো চাক্কামিং ইন্নে না·সংবা আন·থাংথাংনি খা·থংও উয়া আপসান গিসিকখো থারিবো, মুয়ানা বে·এনো জেআন দুকখো চাকজক বিয়া পাপখো ওয়াতজক।
60004002	উনি গিম্মিন ইয়া হা·গিলসাকনি থাংএ দংনাগিবা জাংগিখো বিয়া হা·গিলসাকনি নামগিজা হা·সিকারাংও হান·সেংএ মিৎথাংএতজা, বাত্তেসা ইসলনি হা·সিকাখো মানিয়েন রি·য়া।
60004003	জেরাং ইসলখো হা·আইজা বিসং গিত্তা না·সংবা স্খাংওদে নামজাস্রাংখো দাক্কে, নামগিজা হা·সিকারাংও দংএ, চু ফেক্কে, জেজাকবিয়ে চু রিংএ আরো চা·এ-রিংএ আরো মিৎচিয়ানি মিত্তে বিমাংখো হামুয়ে বাং·আ সময় রি·য়াংএতনুয়ামিং।
60004004	ইন্দিবা দা·আও উয়া মান্দিরাংআন নিক্কে আইয়াও ইনমানা, না·সং বিসংনি উয়া বিংবাং দাক্কাও দংফাজাংজক, আরো উনি গিম্মিন বিসং না·সংখো জাচাএ খাৎথা আগানা।
60004005	ইন্দিবা জেআন থাংগিবা আরো সিগিবা গিম্মিকনি বিচালখো দাকনা ইন্নে থারিয়ে দংসোজক বিচা বিসংনি হিসাব হ·ন্না নাংনুয়া।
60004006	সিগিবারাংচাবা উনি গিম্মিনান খ্রীষ্টনি বিদিংও নাম্মা খাৎথাখো আগানফ্রাকা হং·আমিং, জেদাক্কে বে·এনচাবাক্কানি মান্দি গিত্তান বিসংনি বিচাল হং·ওবা গিসিকো বিসং ইসল গিত্তা থাংএ দংনা মা·ন্না।
60004007	দা·আও গিম্মিকনি বন·খামগিবা সাল সেফাংজক। উনি গিম্মিন না·সংনি গিসিকখো খেম·খেম দনবো আরো আন·থাংথাংখো বাম্মেতে দনবো জেদাক্কে বি·না মা·ন্না।
60004008	আরো গিম্মিকনা বাত্তে দা·ল্লা খাৎথা হং·জক, না·সং সাকসা সাকগিপ্পিনখো নাম্মেন খা·সাবো, মুয়ানা খা·সাআ বাং·আ পাপখো ফিনদাপে দন্না।
60004009	মামুং মাংমেংআখো ফিন্নিকগিজা না·সং সাকসা সাকগিপ্পিনখো সকবাগিবা গিত্তা রা·চাকবো।
60004010	দিংথাং দিংথাং দাক্কে ফারাকা ইসলনি খা·সাচাক্কাখো মা·ন্নে জে মান্দি বিবিরা·না খ্রাগিবা দাক্কে উখো কাম দাক্কেতজক, উয়ানদাকগিবা মান্দি গিত্তা না·সং ইসলচাখো জেগিত্তা হন·চাকাখো মান·জক উখো সাকসা সাকগিপ্পিননা দাকচাকে হ·ন্না ইন্নে জাকখালবো।
60004011	সাবা আগানফ্রাকোদে ইন্দাকে আগানফ্রাকখানা জেদাক্কে বিয়া ইসলনি আন·থাংনি খু·সুকখো আগানিংআ। সাবা দাকচাকে হ·ন্নোদে ইসলনি হন·গিবা বিলচা বিয়া দাকচাকে হন·খানা, জেদাক্কে যীশু খ্রীষ্টও গিম্মিক গিত্তা ইসলান রাসংখো মা·ন্না। রাসং আরো বিল ফাংনাজলনা বিনিন হং·আ। আমেন।
60004012	খা·সাগিবা রিপ্পেংরাং, না·সংখো দা·আও ওয়া·আলনি রুরাআ গিত্তা রি·য়াংনা নাংইংজক ইন্নে উনি গিম্মিনো আইয়াও ইনমানে দা·আ চানচিয়াবো, না·সংনি সাক্কাও মামুং আইয়াও ইনমানানি হং·ইংআ।
60004013	উনা বাত্তে না·সং খ্রীষ্টনি দুক চাক্কানি বাকখো রা·ফাংজক উয়ো হান·সেংবো, জেদাক্কে বিনি রাসং জেনসালো ফারাকনুয়া উনো না·সং হান·সেংআও চু·সকা।
60004014	খ্রীষ্টনি গিম্মিন না·সং চন্নিকাখো মা·ন্নোদে না·সং ফাত্তিয়াখো মান·গিবা হং·আ, মুয়ানা ইসলনি রাসং গাপগিবা গিসিক না·সংনি সাক্কাও দংআ।
60004015	না·সংনি গিসেপো সাবা স·ওতে গালগিবা, চা·খক, খ্রাগিজাখো দাকগিবা হং·এ বা খ্রাগিজা দাক্কে গিপ্পিননি বিদিংও জাক র·ন্নে দুক চাকজাখানা।
60004016	ইন্দিবা খ্রীষ্টান হং·এ সাবা দুক চাক্কোদে খ্রাচা·জাখানা, বাত্তেসা বিনি উয়া বিমুং দংআ ইন্নে বিয়া ইসলখো রাসং দাকখানা।
60004017	বিচাল হং·আনি সাল সকজক আরো উয়া ইসলনি নকনি মান্দিরাংওনিন হং·বাচেংনুয়া। আরো উয়া বিচালখো আনচিংওনিন দাক্কোদে জেরাং ইসলনি হন·গিবা নাম্মা খাৎথাখো মানিয়ে রা·জাজক বিসংনি অবস্থা মুয়া হং·নুয়া?
60004018	শাস্ত্রও দংআ, ইসলখো অলাখিগিবা মান্দিনি জক্কাখো মা·ন্না ইন্দাকেন রাক্কোদে, জেরাং পাপ দাকগিবা আরো ইসলনা খা·ফাকাগ্রি হং·আ, বিসংনি অবস্থা মুয়া হং·নুয়া?
60004019	ইন্দাকোদে ইসলনি হা·সিকাচা জেরাং দুক চাক্কিংআ, বিসং বিসংনি বিবিরা·না খ্রাগিবা থারিয়েতগিবানি জাক্কো আন·থাংথাংখো ফাকওয়াতখানা আরো নাম্মা কামখো দাকখানা।
60005001	আংআ খ্রীষ্টনি দুক চাক্কানি সাক্ষি আরো খ্রীষ্টনি জে রাসং ফারাকনুয়া উখো মান·ফাগিবা হং·আ। উনি গিম্মিন না·সংনি গিসেপো জেরাং মন্ডলীনি দা·ল্লা-রাক্কা হং·আ বিসংনা আংআ দা·আও সাকসা দাল·গিবা গিত্তা ইখো স্খিয়েতিংজক-
60005002	না·সংনি গিসেপো ইসলনি জে মেষনি দল দংআ না·সং বিসংনি রাক্ষুয়াল হং·বো। নিরকখিনা নাংনুয়া ইন্নে বিসংখো নিরকনুয়া ইন্দাকে হং·জা, বাত্তেসা আন·থাংনি হা·সিকাওন উখো দাকবো, মুয়ানা ইসল না·সংচাখো ইখোন হা·ম্মা। মান·দাপনা খা·দংএ ইয়া কামখো দা·আ দাক্কাবো, ইন্দিবা হা·সিকমানচাএ দাকবো;
60005003	না·সংনি নিং·আও জেরাং দংআ বিসংনি সাক্কাও দা·আ গিত্তেল হং·আবো, বাত্তেসা ইন্দাকগিবা হং·বো জেদাক্কে না·সংখো নিক্কে বিসং স্খিনা মা·ন্না।
60005004	ইন্দাকোদে জেনসালো দাল·গিবা রাক্ষুয়াল মিকখাং ফা·নুয়া উনো হাম্মানি মালা গিত্তা বিনি রাসংখো মান·ফাগিবা হং·নুয়া, আরো উয়া মামুং সালোবা নাসিজানুয়া।
60005005	উয়ানদাক্কে ফান্থিরাং, না·সং দাল·গিবারাংনি নিং·আও দংবো। না·সং গিম্মিকান রিন্নকে সাকসা সাকগিপ্পিননা দাকচাকে রন·বো, মুয়ানা রংথালগিবা শাস্ত্রনি খাৎথা গিত্তা, “ইসল গাং·বিংগিবারাংনি সাক্কাও চাদেংআ, ইন্দিবা রিন্নকগিবারাংনা খা·সাচাক্কা।”
60005006	উনি গিম্মিন ইসলনি বিলনি মিকখাংও আন·থাংথাংখো হন·দিমেতবো, জেদাক্কে থিক সময়ও বিয়া না·সংখো চু·য়াকেতা।
60005007	না·সংনি গিম্মিক চানচিয়ারাংখো বিনি সাক্কাও গালবো, মুয়ানা বিয়া না·সংনি গিম্মিনো চানচিয়া।
60005008	আন·থাংথাংখো বাম্মেতে দনবো আরো সিমসাকে দংবো, মুয়ানা না·সংনি বোবিল শয়তান গাম·গিবা সিংহ গিত্তা দাক্কে সাখো চা·এ গালনুয়া উখো সান্দিয়ে রমিংজক।
60005009	বিবিরা·আও খেম·খেমে দংএ শয়তানখো চাংফেংবো, মুয়ানা না·সংদে হাআইয়া, হা·গিলসাক গিম্মিকো না·সংনি বিবিরা·গিবা জংআদারাং আপসান দুকরাংখো চাক্কিংজক।
60005010	জেআন গিম্মিক গিত্তা খা·সাচাক্কানি ইসল বিয়া বিনি ফাংনাজলনি রাসংখো মান·ফানা না·সংখো রিক্কামজক, মুয়ানা খ্রীষ্টমুং না·সং নাংরিমজক। না·সং বাং·গিজা সালনা দুকখো চাক্কানি জা·মানো ইসল আন·থাংআন না·সংখো চু·সকেতনুয়া আরো খেম·খেম দন্নুয়া, বিলখো র·ন্নুয়া আরো রাকগিবা ফাংচাকানি সাক্কাও না·সংখো চাদেংএতনুয়া।
60005011	বিনি বিল ফাংনাজলনা দংখানা। আমেন।
60005012	সীলবান, জেখো আংআ আংনি বিবিরা·না খ্রাগিবা জং ইন্নে চানচিয়া, বিনি জাকচা ইয়া চিঠিখো আংআ অকখিসা খু·সুকচা না·সংনা চকজক, জেদাক্কে আংআ না·সংখো খা·দংএতনা মা·ন্না আরো ইসলনি চং·মত খা·সাচাক্কানি সাক্ষিখো র·ন্না মা·ন্না। না·সং ইসলনি ইয়া খা·সাচাক্কাও খেম·খেমে দংবো।
60005013	ইসল না·সংমুং জেরাংখো বাচ্ছিয়ে রা·জক বাবিলনি উয়া মন্ডলীনি মান্দিরাং না·সংনা সালাম র·ন্নিংআ, আরো আংনি বি·সা মার্কবা না·সংনা সালাম র·ন্নিংআ।
60005014	খা·সানি গিসিকখো রা·এ না·সং সাকসা সাকগিপ্পিননা সালাম রন·বো। না·সং জেরাং খ্রীষ্টনি আন·থাংনি হং·জক, না·সংনি থম·থমা হং·খানা।
61001001	আংআ শিমোন-পিতর যীশু খ্রীষ্টনি সাকসা নকখল আরো ওয়াত্তেতা হং·আ। আনচিংনি ইসল আরো জক্কেতগিবা যীশু খ্রীষ্ট খাকখেৎগিবা হং·আ, আরো উনি গিম্মিন না·সংবা চিংনি গিত্তান আপসান বিবিরা·আখো মান·জক। ইনি গিম্মিন আংআ না·সংনা ইয়া চিঠিখো চক্কিংজক।
61001002	ইসল আরো আনচিংনি গিত্তেল যীশুখো নাম্মেদাক্কে হা·আইয়াচা না·সংনি সাক্কাও খা·সাচাক্কা আরো থম·থমা দংখানা।
61001003	জেআন বিনি রাসং আরো বিনি গুণচা আনচিংখো রিক্কামজক, বিখো নাম্মেদাক্কে হা·আইয়াচান বিনি ইসলনি বিল ইন্দাকাখো রন·জক জেচা আনচিং ইসলনা খা·ফাকে জাংগি মিৎথাংনা মা·ন্না।
61001004	বিয়া আন·থাংনি রাসংও আরো গুণচা আনচিংচা গামচাৎবিয়া আরো দাল·বাতাখো খু·রাচাকজক। ইনি মিকসংআ হং·জক, মান্দিনি নামগিজা হা·সিকানি হা·সেল হা·গিলসাকো জে নামজাস্রাং চিম্মংজক উয়োনি না·সং জক্কেতাখো মা·ন্নে জেদাক্কে ইসলনি গিসিক-বেওয়ালখো মান·ফাগিবা হং·আ।
61001005	ইনি গিম্মিন নাম্মেন খা·দংএ না·সংনি বিবিরা·আমুং নাম্মা গিসিক-বেওয়াল, নাম্মা গিসিক-বেওয়ালমুং হা·আইয়া,
61001006	হা·আইয়ামুং আন·থাংখো বাম্মেতা আরো আন·থাংখো বাম্মেতামুং চাকচিকা, চাকচিকামুং ইসলনা খা·ফাকা,
61001007	খা·ফাকামুং জংআদানা খা·সা আরো উয়া খা·সামুং আরোবা নাম্মেমানচা খা·সানি গিসিকখো দনফাবো।
61001008	না·সংনি ইয়া গুণরাং দংওদে আরো উয়া গাপসুয়াকফিল্লেন দংওদে, ইন্দাকোদে আনচিংনি গিত্তেল যীশু খ্রীষ্টখো নাম্মেন হা·আইয়ানি কামও না·সং বিথিগ্রি হং·জানুয়া।
61001009	জে মান্দিনি নিং·আও ইয়া গুণরাং দংজা বিয়া বাং·এ চে·ল্লে নিকনা মান·জা, বিয়া মিকগ্রি। বিখো বিনি স্খাংনি পাপওনি রংথালেতজক উখো বিয়া গুয়ালজক।
61001010	ইনি গিম্মিন জংআদারাং, ইসল বিবিন না·সংখো রিক্কামজক আরো বাচ্ছিয়ে রা·জক উখো হং·বিবিএতনা আরোবা বাং·এ হা·সিকমানচাবো। ইন্দাকে দাক্কোদে না·সং মামুং সালোবা জা·গিদত্তা চা·জানুয়া।
61001011	ইনি গিম্মিন আনচিংনি গিত্তেল আরো জক্কেৎগিবা যীশু খ্রীষ্টনি সংনকও না·সংখো হা·সিকমানচাএ রা·চাকনুয়া।
61001012	ইনি গিম্মিনান আংআ ফাংনান ইয়া বিদিংরাংখো না·সংখো গিসিক রা·এতিংজক। না·সং ইরাংখো হা·আইয়ান আরো জে বিবি না·সংনি খা·থংও দংআ উয়ো খেম·খেমেবা দংআ।
61001013	ইন্দিবা আংআ চানচিয়া, জেওনা দিপ্পাৎ আংআ ইয়া তাম্বু গিত্তা বে·এনো থাংএ দংনুয়া উয়োনা দিপ্পাৎ ইয়া বিদিংরাংখো গিসিক রা·এতে না·সংখো মিকরাকেতে দন্না আংনি খ্রাআনি হং·আ;
61001014	মুয়ানা আংআ বাং·এ ইয়া বে·এনো দংজানুয়া ইখো আনচিংনি গিত্তেল যীশু আংনা আগানজক।
61001015	আংনি সিয়ানি জা·মানোবা জেদাক্কে না·সং ইরাংখো গিসিক রা·আ, আংআ উনি গান্দা দাকনা নাম্মেন খ্রেংনুয়া।
61001016	আনচিংনি গিত্তেল যীশু খ্রীষ্টনি বিল আরো বিনি রি·বাখো না·সংচা আগান্না রি·য়াংএ চিংআ মামুং বানাইগিবা গল্পখো আগানজা; চিংআ বিনি রাসংখো আন·থাংনি মিক্রোনোন নিকজক।
61001017	“ইয়ান আংনি খা·সাগিবা দেফান্থি, বিনি সাক্কাও আংআ খুসি হং·বিয়া,” সালগিওনি আগানা ইয়া খাৎথাচা খ্রীষ্ট ফাগিবা ইসলচাখো মান্দিরা·আ আরো রাসংখো মা·ন্নামিং।
61001018	চিংআ বিমুং উয়া রংথালগিবা হা·ব্রিচা দংআমিং উনো সালগিওনি আগানা ইয়া খাৎথারাংখো খিন্নামিং।
61001019	শাস্ত্রও আগানসোগিবারাং জেখো আগানজক উখো চিংচা বিবি ইন্নে ফিন্নিকা হং·জক। আন্দালাও না·সংনি মিক্রোন জেদাক্কে চাক্কিচানা দংআ উয়ানদাক্কেন জেওনা দিপ্পাৎ ওয়ালসেং·জা আরো না·সংনি খা·থংও ফ্রিংনি আস্কি নাবাজা উয়োনা দিপ্পাৎ আগানসোগিবারাংনি খাৎথাও গিসিক র·ন্নোদে না·সংনা নাম্মা।
61001020	ইন্দিদে গিম্মিকনা স্খাং ইয়া খাৎথাখো গিসিকো রা·রিকবো, শাস্ত্রও দংগিবা মামুং খাৎথা আগানসোগিবারাংনি গিসিকথাংও থারিগিবা খাৎথা হং·জা,
61001021	মুয়ানা আগানসোগিবারাং বিসংনি হা·সিকা গিত্তা মামুং খাৎথাখো আগানজা; গিসিক রংথালগিবানি রি·দিলাচান বিসং ইসলনি রন·গিবা খাৎথাখো আগানজক।
61002001	ইন্দিবা ইস্রায়েলরাংনি গিসেপো জেদাক্কে বু·এ চা·গিবা আগানসোগিবা দংআমিং উয়ানদাক্কে না·সংনি গিসেপোবা বু·এ চা·গিবা স্খিগিবা দংনুয়া। বিসং স্রক দাক্কে ইন্দাকা ব্রাংআ স্খিয়াখো রা·বানুয়া জেআন মান্দিখো ব·ন্নেতনুয়া; আরোবা, জেআন বিসংখো ব্রিজক উয়া গিত্তেলখোবা জেগালনুয়া। ইন্দাকে দাক্কে বিসং থেংরিন আন·থাংথাংখো ব·ন্নেতনুয়া।
61002002	বাং·এন বিসংখো নিক্কে নামজাস্রাং হং·নুয়া। বিসংনি হা·সেলান মান্দিরাং বিবিনি রামাখো জিনুয়া।
61002003	মাদ্দুএ বু·আনি খাৎথাখো আগানে বিসং আন·থাংথাংনি মান·দাপানি গিম্মিন না·সংখো কাম দাক্কেতনুয়া। বিসংনি শাস্তি স্খাংওনিন বিসংনি সাক্কাও দংআ, আরো বিসংনি ব·ন্নাদে হারিমজাজক।
61002004	সা·গ্রেরাং জেনসালো পাপ দাক্কামিং উনো ইসল বিসংখো ওয়াতজাজক বাত্তেসা নরকনি আন্দালগিবা হা·খলো গাল্লে বিচালনা দনজক।
61002005	আরো বিয়া গিৎচাম হা·গিলসাকখোবা ওয়াতজাজক, বাত্তেসা ইসলনা খা·ফাকাগ্রি মান্দিরাংনি সাক্কাও চি দা·ল্লাখো রা·বামিং; ইন্দিবা নোহ আরো গিপ্পিন সাকস্নিখো বিয়া রাক্ষিয়ামিং। ইয়া নোহ ইসলখো অলাখিয়ানি গিম্মিনো আগানফ্রাকনুয়ামিং।
61002006	সদোম আরো ঘমোরা সংজিলমাখো ওয়া·আলচা ব·ন্নেতি ইসল উয়া সংজিলমানি মান্দিরাংখো শাস্তি র·ন্নামিং, জেরাং ইসলখো অলাখিজা বিসংনি অবস্থা মুয়া হং·নুয়া;
61002007	ইন্দিবা লোটখো বিয়া রাক্ষিয়ামিং। লোট ইসলখো অলাখিগিবা মান্দি হং·আমিং। উনি নিয়ামখো মানিগিজাগিবা মান্দিরাংনি নামগিজানা বিয়া দুক মা·ন্নুয়ামিং।
61002008	ইসলখো অলাখিগিবা উয়া মান্দি বিসংনি গিসেপো দংখামে বিসংনি কামখো নিনুয়ামিং আরো বিসংনি খাৎথাখো খিন্নানুয়ামিং, আরো নিয়ামনি সাক্কাও বিসংনি কাম দাক্কাখো নিএ বিনি ইসলনা অলাখিয়ানি খা·থংও নাম্মেন দুকখো মা·ন্নুয়ামিং।
61002009	ইরাংওনি ইখো নিকনা মা·ন্না, জেরাং গিত্তেলখো অলাখিয়া বিসংখো বিয়া রুরাওনি জক্কেৎনা হা·আইয়া। ইনাআগ্রেবা জেরাং অলাখিগিবা হং·জা, মংসংদাক্কে জেরাং বিসংনি পাপ-বেওয়ালনি নামগিজা হা·সিকা গিত্তা রি·য়া আরো শাসনখো চন্নিকা বিয়া বিসংনা শাস্তি মান·খানা বিচালনি সালোনা দিপ্পাৎ দন্নাবা হা·আইয়া। ইয়া বু·এ চা·গিবা স্খিগিবারাং নাম্মেন খেনগিজাগিবা হং·আ। বিসং আন·থাংনি হা·সিকা গিত্তা রি·য়া আরো সালগিসাকনি রাসংখো মান·গিবারাংনি সাক্কাও চন্নিকানি খাৎথাখো আগান্না খেনজা;
61002011	সা·গ্রেরাং বিলও দাল·বাতোবা গিত্তেলচা বিসংনি গিম্মিনো ইন্দাকা মামুং নালিশ দাকজা জেও চন্নিকানি খাৎথা দংআ।
61002012	ইন্দিবা বুদ্ধিগ্রি জে জাংগিগ্মাংগিবারাং বিসংনি হা·সিকানি নিং·আও আরো রি·ম্মে স·ওতে গালনা ইন্নেন জেরাং আৎচিয়া, ইয়া বু·এ চা·গিবা স্খিগিবারাং বিসং গিত্তান হং·আ। বিসং জেখো হা·আইজা উনি বিদিংও নামগিজা খাৎথা আগানা। আন·থাংনি নামগিজাওন বিসং ব·ন্নাংনুয়া।
61002013	বিসংনি নামগিজা কামনি মা·ন্না গিত্তা বিসং দুকখো চাকনুয়া। ইয়া মান্দিরাং সালো চা·গ্রিম-রিংগ্রিমাও জেজাকে চু রিংএ হান·সেংআখো মা·ন্না। জেনসালো বিসং না·সংমুং চা·না আসংফা উনো জেজাকে চু রিংরিরিকে বিসংনি নামগিজা হা·সিকাও বিসং উয়া চা·আ-রিংআনি গিসেপো খ্রাচা·আ আরো মান্দিরা·গিজানিখো রা·বাআ।
61002014	বিসংনি মিক্রোন থি·ল্লেকাও গাপ্পা আরো বিসং পাপ দাক্কাখো দনথংজা। গিসিক খেম·খেম দংগিজাগিবারাংখো বিসং মাদ্দুএতি ব্রাংগিবা রামাচানা রিম্মাংআ। বিসংনি খা·থং মাদ্দুনাসান ্লিংআ। বিসংনি সাক্কাও শাপ দংআ। বিসং স্রংআ রামাখো দন্নে ব্রাংআ রামাচা রি·য়াংজক।
61002015	বিসং বিয়োরনি দেফান্থি বিলিয়মনি রামাখো রিম·জক। বিলিয়ম নামগিজা কামনি বকসিসখো মা·ন্না হা·ম্মামিং,
61002016	ইন্দিবা বিনি নামগিজা কামনা বিয়া মাংসা আব্রা গাধাচাখো খা·চাখো চা·আমিং। উয়া গাধা মান্দি গিত্তা খু·সুক আগানে বিনি খোরে চাআও চাংফেংআমিং।
61002017	ইয়া মান্দিরাং রা·ন্না চিমিক গিত্তা আরো থারাকগিবা বালওয়ানা বালফ্রংগিবা রিপ্পম চি গিত্তা হং·আ। নাম্মেন আন্দালাখো বিসংনা চিম্মংএ দন্না।
61002018	বিসং সেল·গিজা আরো দাল·বিয়া খু·সুকখো আগানা আরো মান্দিনি পাপ-বেওয়ালনি নামগিজা হা·সিকাখো মিকরাকেতি বিসং ইন্দাকা মান্দিরাংখো ব্রাংআ রামাচা রা·আংআ জেরাং খ্রাগিজাও দংখামগিবা মান্দিরাংওনি হং·খাতে রি·বানি রামাও দংআমিং।
61002019	উয়া বু·এ চা·গিবা স্খিগিবারাং উয়া মান্দিরাংনা জাকগিত্তেলখো র·ন্না খু·রাচাক্কোবা, ইন্দিবা আন·থাংথাংদে নামজাস্রাং কামনি নকখল হং·আ; মুয়ানা সাবা মামুংও হামজাওদে বিয়া উনি নকখল হং·আ।
61002020	আনচিংনি গিত্তেল আরো জক্কেৎগিবা যীশু খ্রীষ্টখো নাম্মে হা·আইয়ানি গিম্মিন হা·গিলসাকনি নামগিজাওনি খাত্তাংএবা জেনসালো বিসং দা·আবা উয়া আপসান নামগিজাও গা·আকা উয়ো হামজাজক, উনো বিসংনি অবস্থা স্খাংনি অবস্থানা বাত্তেবা নামজাজক।
61002021	বিসং নাম্মা কামনি রামাখো হা·আইওবা জে রংথালগিবা গি·য়েতাখো বিসংনা র·ন্নামিং উখো বিসং জেগালামিং। ইন্দাকা অবস্থাও বিসংনা থিক রামাখো হা·আইজান নাম্মা।
61002022	বিসংনি গিম্মিনো ইয়া আগানজ্রিংগিবা খাৎথা বিবি হং·জক, “আছাক আন·থাংনি ওয়াকগাল্লাচাবাক্কা নিফিলা,” আরো “ওয়াকখো হাবুএতোবা উয়া হা·দুবেকও থুরিমরিমা।”
61003001	খা·সাগিবা জংআদারাং, না·সংচা ইয়ান আংনি গ্মিগিবা চিঠি। গি·গ্মি চিঠিওন আংআ না·সংখো মিত্তাম বিদিংরাংখো গিসিক রা·এতি না·সংনি খাকখেৎ গিসিকখো সিমসাকেতনা হাম·জক।
61003002	রংথালগিবা আগানসোগিবারাং জে খাৎথারাংখো আগানাংজক উরাংখো আরো না·সংনি ওয়াত্তেতারাংচা আনচিংনি গিত্তেল আরো জক্কেৎগিবা জেখো গি·য়েতি দন্নাংজক, আংআ হা·ম্মা জেদাক্কে না·সং উখো গিসিক রা·আ।
61003003	স্খাং ইয়া খাৎথাখো গিসিক রা·বো, নাম্মা বিদিংখো রা·এ জেরাং খা·দিংস্থেকনা নামনিকা বিসং বন·খামওনা রি·বাএ খা·দিংস্থেকনুয়ান। বিসং আন·থাংনি হা·সিকা গিত্তান রি·নুয়া,
61003004	আরো আগান্নুয়া, “বিয়া রি·বানা খু·রাচাক্কামিং উনি মুয়া হং·জক? হা·গিলসাক হং·চেংওনি জেগিত্তা রি·য়ামিং উগিত্তান আনচিংনি ফাগিৎচামরাংনি সিয়ানি জা·মানো গিম্মিক উয়া আপসান দাক্কে রি·ইংজক।”
61003005	ইয়া মান্দিরাং হা·সিকেন গুয়ালিংআ, স্খাংও ইসলনি খাৎথাচা সিলগাসাক হং·আমিং আরো চিচা আরো চিওনি হা·গিলসাকবা হং·আমিং।
61003006	উয়োনি হা·গিলসাকদে চি দা·ল্লানা ব·ন্নাংজকমিং।
61003007	আরো ইসলনি উয়া আপসান খাৎথাচান দা·আওনি সালগিসাক আরো হা·গিলসাকখো ওয়া·আলো সো·এ গালনা দনজক; ইসলনা খা·ফাকগিজা মান্দিরাংনি বিচাল আরো ব·ন্নাংআনি সালনা সক্কে উখো রাক্ষিয়া হং·ইংজক।
61003008	ইন্দিবা খা·সাগিবা জংআদারাং, ইয়া খাৎথাখোদে দা·আ গুয়ালাবো, গিত্তেলচা সালসাদে বিলসি হাজালসা গিত্তা হং·আ আরো বিলসি হাজালসাদে সালসা গিত্তা হং·আ।
61003009	সাবা সাবা চানচিয়া গিত্তেল বিনি খু·রাচাক্কাখো চু·সকেতনা হারিমিংজক, ইন্দিবা উয়াদে হং·জা। চং·মতদে বিয়া না·সংনা চাকচিকিংজক, মুয়ানা সাবা ব·ন্নাংখানা ইখো বিয়া হাম·জা, বাত্তেসা গিম্মিকান জেদাক্কে পাপওনি গিসিক ফি·ল্লা ইখোন বিয়া হা·ম্মা।
61003010	ইন্দিবা গিত্তেলনি সাল চা·খক গিত্তা সকবানুয়া। উনি সালো সালগিসাক ব·ন্নাংনুয়া আরো জাজং-সাল-আস্কি গিম্মিকান খাম্মে ব·ন্নাংনুয়া। হা·গিলসাক আরো উনি গিসেপো জেরাং দংআ উয়া গিম্মিকান খাম্মাংনুয়া।
61003011	গিম্মিক ইন্দাকে ব·ন্নাংনা রি·য়াংইংজক ইন্নে না·সংনি বাদাকগিবা মান্দি হং·না খ্রাআমিং? হা·সিকমানচাএ ইসলনি সালনা নিচাকসোএ না·সং রংথালে আরো ইসলনা খা·ফাকে জাংগি মিৎথাংনা নাংআ। উনি সালো সালগিসাক খামতে খামতে ব·ন্নাংনুয়া আরো জাজং-সাল-আস্কি ওয়া·আলো গলিনুয়া।
61003013	ইন্দিবা আনচিং ইসলনি খু·রাচাক্কা গিত্তা গিত্তাল সিলগা আরো গিত্তাল হা·গিলসাকনা নিচাকসোংআ। উয়ো গিম্মিক ইসলনি হা·সিকা গিত্তা হং·নুয়া।
61003014	খা·সাগিবা জংআদারাং, না·সং দা·আও ইরাংনা সেংএ দংআ ইন্নে জাংগিগাল্লে খ্রেংবো জেদাক্কে বিয়া রি·বাএ না·সংখো খাকখেৎ হং·এ দোসগ্রি অবস্থাও থম·থমে দংআখো নিকনা মা·ন্না।
61003015	গিসিকো রা·রিকবো, মান্দিখো পাপওনি জক্কেতাখো মা·ন্না চলখো র·ন্না আনচিংনি গিত্তেল চাকচিকে দংআ। ইয়া আপসান খাৎথাখো আনচিংনি খা·সাগিবা জংআদা পৌলবা ইসলনি রন·গিবা হা·আইয়াচা না·সংনা চকজক।
61003016	বিনি গিম্মিক চিঠিওন বিয়া ইন্দাকা বিদিংরাংনি গিম্মিনো ইয়া আপসান খাৎথাখোন চক্কা। উরাংনি গিসেপো মিত্তাম বিদিংরাং দংআ জেখো হা·আইনা রাক্কা। উনি গিম্মিন জেরাং জা·রিকগিবা হং·আনি স্খিয়াখো মান·জাজক আরো জেরাংনি গিসিক জাব্রাংআ বিসং দিংথাং শাস্ত্র গিত্তা ইরাংনি অর্থখোবা থাল্লে আগানগিজা আন·থাংথাংনি ব·ন্নাংআনিখো রিক্কামে রা·বাআ।
61003017	খা·সাগিবা জংআদারাং, না·সং ইয়া খাৎথাখো স্খাংআন হা·আইনা মান·জক ইন্নে সিমসাকবো, জেদাক্কে ইন্দাকা বিংবাং মান্দিরাংনি ব্রাংআচা না·সংখো ব্রাংএতজাখানা, আরো না·সংনি গিসিকনি খেম·খেমাওনি না·সং জিত্তাংজা।
61003018	না·সং আনচিংনি গিত্তেল আরো জক্কেৎগিবা যীশু খ্রীষ্টনি খা·সাচাক্কাও আরো বিনি বিদিংও হা·আইয়াচা দাল·রোরোআংবো। দা·আও আরো ফাংনাজলনা দিপ্পাৎ বিনিন রাসং হং·খানা। আমেন। ॥ভব
62001001	স্খাংওনিন জেআন দংআমিং, জেনি খু·সুকনি খাৎথাখো চিংআ খিন্নাজক, জেখো মিক্রোনথাংচা নিকজক, জেখো নাম্মেদাক্কে নিজক, জেখো জাকথাংচা দাংথাপজক, ইনো উয়া থাংগিবা খাৎথাখোন চক্কিংজক।
62001002	উয়া জাংগি ফারাকামিং। চিংআ বিখো নিকজক আরো বিনি গিম্মিনো সাক্ষি হ·ন্নিংজক। জেআন ফাগিবাচা দংআমিং আরো চিংচা ফারাকামিং উয়া ফাংনাজলনি জাংগিনি খাৎথাখোন না·সংনা আগানিংজক।
62001003	জেখো চিংআ নিকজক আরো জেনি খু·সুকনি খাৎথাখো চিংআ খিন্নাজক বিনি গিম্মিনোন না·সংনা আগানিংআ। চিংআ উখো আগানিংজক জেদাক্কে না·সংমুং আরো চিংমুং নাংরিমানি হং·আ। ইয়া নাংরিমা ফাগিবা আরো বিনি দেফান্থি যীশু খ্রীষ্ট আরো আনচিংনি গিসেপো হং·আ।
62001004	চিংনি হান·সেংআ জেদাক্কে চু·গিম্মিক হং·আ উনি গিম্মিনান চিংআ ইরাংখো চক্কিংআ।
62001005	জে খাৎথাখো চিংআ যীশু খ্রীষ্টচাখো খিন্নাএ না·সংনা আগানিংআ উয়া ইয়ান-ইসল সেং·আ; বিও আন্দালানি মামুংআন দংজা।
62001006	আনচিং ইন্দাকে আগানোদে, ইসলমুং আরো চিংমুং নাংরিমা দংআ ইন্দাকোবা আন্দালাও রি·ওদে ইন্দিদে আনচিং বু·আখো আগানিংজক, বিবিনি রামাও রি·জাংজক।
62001007	ইন্দিবা ইসল জেদাক্কে সেং·আও দংআ আনচিংবা উয়ানদাক্কে সেং·আও রি·ওদে আনচিংনি গিসেপো নাংরিমা দংআ আরো বিনি দেফান্থি যীশুনি হান·চি গিম্মিক পাপওনি আনচিংখো রংথালেতা।
62001008	আনচিংও পাপ দংজা ইন্নে আনচিং আগানোদে আনচিং আন·থাংথাংখো থগিয়া। উনি গিম্মিন ইখোন হা·আইনা মা·ন্না, আনচিংনি খা·থংও ইসলনি বিবি দংজা।
62001009	আনচিং আনচিংনি পাপখো খু·রাচাক্কোদে বিয়া উনোন আনচিংনি পাপখো ক্ষেমা দাক্কা আরো গিম্মিক খ্রাগিজাওনিখো আনচিংখো রংথালেতা, মুয়ানা বিয়া ফাংচাকনা খ্রাগিবা আরো মামুং সালোবা খ্রাগিজাখো দাকজা।
62001010	আনচিং পাপ দাকজা ইখো আগানোদে বিখো বু·এ চা·গিবা ইন্নে আগানানি হং·আ, আরো বিনি খাৎথা আনচিংনি খা·থংও দংজা।
62002001	আংনি খা·সাগিবা বি·সারাং, না·সং জেদাক্কে পাপ দাকজা উনি গিম্মিনান আংআ না·সংচা ইয়া খাৎথারাংখো চক্কিংআ। সাবা পাপ দাক্কেন দংওদে ফাগিবাচা আনচিংনা চাক্কে খাৎথা আগানানি সাকসা দংআ; বিয়া যীশু খ্রীষ্ট, জেআন দোসগ্রি হং·আ।
62002002	আনচিংনি পাপখো হা·রিকনা ইন্নে খ্রীষ্ট বিনি আন·থাংনি জাংগিখো হন·চাকে ইসলখো খুসি দাকজক। আনচিংনি পাপসান হং·জা, ইন্দিবা গিম্মিক মান্দিনি পাপখো হা·রিকনা বিয়া উখো দাকজক।
62002003	বিনি গিম্মিক গি·য়েতাখো আনচিং মানিয়ে রি·ওদে আনচিং ইখো খাকখেৎ দাক্কে হা·আইয়া, আনচিং বিখো হা·আইনা মান·জক।
62002004	জেআন আগানা, “আংআ বিখো হা·আইয়া,” ইন্দিবা বিনি গি·য়েতাখো মানিজা বিয়া বু·গিবা হং·আ; বিও বিবি দংজা।
62002005	ইন্দিবা জেআন বিনি খাৎথাখো মানিয়া বিও ইসলনি খা·সা বিবিন চু·সকজক। সাবা আগানোদে বিয়া খ্রীষ্টও দংআ ইন্দিদে খ্রীষ্ট জেগিত্তা রি·য়ামিং উগিত্তা বিয়াবা রি·না নাংআ। ইচান আনচিং হা·আইনা মা·ন্না, আনচিং বিমুং নাংরিমে দংআ।
62002007	খা·সাগিবা বি·সারাং, আংআ না·সংচা গিত্তাল গি·য়েতানি খাৎথাখো চকজাংআ, বাত্তেসা স্খাংওনিন জে গি·য়েতা দংআমিং উখোন চক্কিংআ। না·সং জে খাৎথাখো স্খাংও খিন্নাজক উয়ান উয়া গিৎচাম গি·য়েতা।
62002008	ইন্দিদে ইয়া জে গি·য়েতানি খাৎথাখো দা·আও আংআ না·সংচা চক্কিংআ উয়া গিৎচাম হং·ওবা গিত্তাল। ইয়া গি·য়েতানি বিবিখো যীশু খ্রীষ্টও আরো না·সংনি জাংগিও নিকনা মান·জক, মুয়ানা আন্দালা গিম্মাংজক আরো উয়া চং·মত সেং·আ দা·আও চিং·ইংআ।
62002009	জে মান্দি আগানা বিয়া সেং·আও দংআ ইন্দাকোবা বিনি জংআদাখো মিৎচিয়া বিয়া দা·আওবা আন্দালাওন দংখুআ।
62002010	জেআন বিনি জংআদানা খা·সা বিয়া সেং·আও দংআ আরো বিনি ইয়ো জা·গিদত্তানি মামুং হা·সেল দংজা।
62002011	ইন্দিবা জেআন বিনি জংআদানা মিৎচিয়া বিয়া আন্দালাও দংআ আরো আন্দালাওন রি·ইংজক। বিয়া হা·আইজা বিয়া বাচ্চা রি·য়াংইংআ, মুয়ানা আন্দালা বিনি মিক্রোনখো মিকগ্রি দাক্কেতজক।
62002012	বি·সারাং, খ্রীষ্টনি গিম্মিন না·সংনি পাপখো ক্ষেমা দাকজক ইন্নেন আংআ না·সংচা চক্কিংজক।
62002013	ফাগিবারাং, উয়া স্খাংওনিন জেআন দংআ না·সং বিখো হা·আইজক ইন্নেন না·সংচা চক্কিংজক। ফান্থিরাং, শয়তাননি সাক্কাও না·সং হামজক ইন্নেন না·সংচা চক্কিংজক।
62002014	বি·সারাং, আংআ না·সংচা চকজক, মুয়ানা না·সং ফাগিবা ইসলখো হা·আইয়া। ফাগিবারাং, আংআ না·সংচা চকজক, মুয়ানা উয়া স্খাংওনিন জেআন দংআ না·সং বিখো হা·আইজক। ফান্থিরাং, আংআ না·সংচা চকজক, মুয়ানা না·সং বিল্লাকগিবা হং·আ আরো ইসলনি খাৎথা না·সংনি খা·থংও দংআ, আরো না·সং শয়তাননি সাক্কাও হামজক।
62002015	না·সং হা·গিলসাক আরো হা·গিলসাকনি মামুংখোবা দা·আ নামনিকাবো। সাবা হা·গিলসাকনা খা·সাওদে বিয়া ফাগিবানা খা·সাজা,
62002016	মুয়ানা হা·গিলসাকো জেরাং দংআ- বে·এননি হা·সিকা, মিক্রোননি মাদ্দুয়া আরো নকদাংনি বিদিংও গাং·বিংআ-ইরাং মামুংআন ফাগিবাওনি রি·বাজা, হা·গিলসাকওনিন রি·বাআ।
62002017	হা·গিলসাক আরো হা·গিলসাকনি নামগিজা হা·সিকারাং ব·ন্নাংইংজক, ইন্দিবা ইসলনি হা·সিকাখো জেআন মানিয়া বিয়া ফাংনাজলনা দংনুয়া।
62002018	বি·সারাং, ইয়ান বন·চতা সময় হং·আ। না·সংদে খিন্নাজক, খ্রীষ্টনি বোবিল রি·বাংজক, ইন্দিবা বিনি আরোবা বাং·আ বোবিলরাং রি·বাএ গালজক। উনি গিম্মিন আনচিং হা·আইনা মা·ন্নিংআ, ইয়ান বন·চতা সময় হং·আ।
62002019	খ্র্রীষ্টনি ইয়া বোবিলরাং আনচিংওনি হং·খাতজক। বিসং আনচিংনি মান্দি হং·জামিং। বিসং আনচিংনিন হং·ওদে আনচিংমুংআন দংনুয়ামিং, ইন্দিবা বিসং হং·খাতে রি·য়াংজক ইন্নে হা·আইনা মা·ন্নিংআ, বিসং সাকসাবা আনচিংনি হং·জা।
62002020	না·সং উয়া রংথালগিবাচাখো তেল সিত্তাখো মান·জক, আগানস্খাওদে গিসিক রংথালগিবাখো মান·জক আরো না·সং গিম্মিকান বিবিখো হা·আইনা মান·জক।
62002021	বিবিখো হা·আইজা ইন্নে আংআ না·সংনা চকজক ইন্দাকে হং·জা, ইন্দিবা না·সং বিবিখো হা·আইয়া আরো ইখোবা হা·আইয়া, বিবিওনি বু·আ রি·বাজা; আরো উনি গিম্মিনান আংআ না·সংনা চকজক।
62002022	জেআন আগানা, যীশুদে খ্রীষ্ট হং·জা, বিয়া বু·এ চা·গিবানি আগ্রে মুয়াবা হং·আ? ফাগিবা আরো দেফান্থিখো জেআন জেগালা বিয়ান খ্রীষ্টনি বোবিল হং·আ।
62002023	দেফান্থিখো জেআন জেগালা বিমুং ফাগিবানি মামুং নাংরিমা দংজা, ইন্দিবা দেফান্থিখো জেআন খু·রাচাক্কা বিমুং ফাগিবানিবা নাংরিমা দংআ।
62002024	স্খাংওনি না·সং জেখো খিন্নাএ রি·বাংজক উয়া না·সংনি খা·থংও দংখানা। স্খাংওনি না·সং জেখো খিন্নাএ রি·বাংজক উয়া না·সংনি খা·থংও দংওদে না·সং দেফান্থি আরো ফাগিবামুং নাংরিমে দংনুয়া।
62002025	ইয়ান হং·জক ফাংনাজলনি জাংগি, জেখো খ্রীষ্ট আনচিংনা হ·ন্না খু·রাচাকজক।
62002026	জেরাং না·সংখো ব্রাংগিবা রামাচানা রা·আংনা হা·ম্মিংআ বিসংনি গিম্মিনো আংআ না·সংচা ইরাংখো চকজক।
62002027	ইন্দিবা না·সং খ্রীষ্টচাখো তেল সিত্তাখো মান·জক, আগানস্খাওদে গিসিক রংথালগিবাখো মান·জক। বিয়া না·সংনি খা·থংও দংআ। ইনি গিম্মিন গিপ্পিননি স্খিয়া না·সংনা নাংজানুয়া। গিম্মিকনি বিদিংও গিসিক রংথালগিবান না·সংনা স্খিয়াখো হ·ন্নিংজক। বিয়া বিবি, বু·আ হং·জা। উনি গিম্মিনান বিয়া জেদাক্কে না·সংখো খ্রীষ্টও দংনা স্খিয়েতা উয়ানদাক্কেন খ্রীষ্টও দংবো।
62002028	বি·সারাং, উনি গিম্মিন আগানিংজক, না·সং খ্রীষ্টওন দংখামবো জেদাক্কে বিয়া জেনসালো ফারাকনুয়া উনো আনচিং খা·সোকা আরো বিয়া জেনসালো রি·বানুয়া উনো বিনি মিকখাংও আনচিংনি খ্রাচা·না নাংজা।
62002029	বিয়া মামুং সালোবা খ্রাগিজাখো দাকজা ইখো না·সং হা·আইওদে, ইখোবা হা·আইএ রা·রিকবো- জেরাং খ্রাগিবা কামও আন·থাংথাংখো বিমচিপে দন্না, ইসলওনিন বিসং আৎচিয়া।
62003001	নিবো, আপফা ইসল আনচিংনা বাসিক খা·সাআ! বিয়া আনচিংখো বিনি দেদ্রাং ইন্নে রিক্কামা, আরো চং·মতদে আনচিং উয়ান। ইনি গিম্মিন হা·গিলসাক আনচিংখো হা·আইজা, মুয়ানা হা·গিলসাক ইসলখোবা হা·আইজাজক।
62003002	খা·সাগিবা বি·সারাং, দা·আও আনচিং ইসলনি দেদ্রাং হং·আ, ইন্দিবা জা·মানো মুয়া হং·নুয়া উখো দা·আওবা ফারাকখুজা। ইন্দিদে আনচিং হা·আইয়া, খ্রীষ্ট জেনসালো ফারাকনুয়া উনো আনচিং বিগিত্তান হং·নুয়া, মুয়ানা বিয়া আদতে জেগিত্তা হং·আ, উয়া বিমাংওন আনচিং বিখো নিকনা মা·ন্নুয়া।
62003003	জেআন খ্রীষ্টনি সাক্কাও ইন্দাকে খা·দংআখো দন্না বিয়া আন·থাংখো খাকখেৎ দাক্কা জেদাক্কে খ্রীষ্ট খাকখেৎ হং·আ।
62003004	জেরাং পাপ দাক্কা বিসং ইসলনি খাৎথাখো মানিজা। ইসলনি খাৎথাখো মানিগিজান হং·জক পাপ।
62003005	না·সংদে হা·আইয়া, আনচিংনি পাপখো হা·রিকনা ইন্নেন খ্রীষ্ট ফারাকামিং। খ্রীষ্টও মামুং পাপ দংজা। জেরাং খ্রীষ্টও দংআ বিসং পাপও গা·আকে দংজা।
62003006	জেরাং পাপও গা·আকে দংআ বিসং খ্রীষ্টখো নিকবা নিকখুজা আরো হা·আইবা হা·আইখুজা।
62003007	বি·সারাং, সাবা না·সংখো ব্রাংগিবা রামাচা রিম্মাংজাখানা। খ্রীষ্ট খ্রাগিজাখো দাকজা, আরো জেআন খ্রাগিবা কামও আন·থাংখো বিমচিপে দন্না বিয়াবা খ্রাগিজাখো দাকজা।
62003008	জেআন পাপ দাক্কেন দংআরিয়া বিয়া শয়তাননি হং·আ, মুয়ানা শয়তান স্খাংওনিন পাপ দাক্কে রি·বাংজক। শয়তাননি কামখো ব·ন্নেতনা ইন্নেন ইসলনি দেফান্থি ফারাকামিং।
62003009	ইসলওনি জেআন আৎচিজক বিয়া পাপও গা·আকজা, মুয়ানা ইসলনি গিসিক-বেওয়াল বিচা দংআ। ইসলওনি আৎচিজক ইন্নে বিয়া পাপও গা·আকে দংনা মান·জা।
62003010	জেরাং খ্রাগিবা কামও আন·থাংথাংখো বিমচিপে দনজা আরো জংআদানা খা·সাজা, বিসং ইসলনি হং·জা। ইয়োন নিকনা মা·ন্না, সারাং ইসলনি দেদ্রাং হং·আ আরো সারাংবা শয়তাননি দেদ্রাং হং·আ।
62003011	জে খাৎথাখো না·সং স্খাংওনি খিন্নাএ রি·বাংজক উয়া ইয়ান- আনচিং সাকসা সাকগিপ্পিননা খা·সানা নাংআ।
62003012	উনি গিম্মিন আংআ আগানিংজক, আনচিং জেদাক্কে কয়িন গিত্তা হং·জা। কয়িন শয়তাননি মান্দিমিং আরো বিনি জংখো বিয়া স·ওতামিং। মুয়ানা বিয়া বিখো স·ওতামিং? মুয়ানা বিয়া নামগিজা কামখো দাকনুয়ামিং, আরো বিনি জংগিবা খ্রাগিবা কামখো দাকনুয়ামিং।
62003013	জংআদারাং, হা·গিলসাকনি মান্দিরাং না·সংনা মিৎচিয়োদে উনা দা·আ আইয়াও ইনমানাবো।
62003014	আনচিং জংআদারাংনা খা·সা ইন্নেন হা·আইনা মা·ন্নিংজক, আনচিং সিয়াওনি জাংগিওনা বাত্তে রি·বাজক। জেরাং খা·সাজা বিসং সিয়াও দংআ।
62003015	জংআদানা জেআন মিৎচিয়া বিয়া স·ওতগিবা হং·আ। সাকসা স·ওতগিবানি ফাংনাজলনি জাংগি দংজা, উখো না·সং হা·আইয়ান।
62003016	খ্রীষ্ট আনচিংনা আন·থাংনি জাংগিখো হন·চাকামিং, উনি গিম্মিন খা·সাআ মুয়া উখো আনচিং হা·আইনা মান·জক। ইন্দাকোদে আনচিংবা জংআদারাংনা আন·থাংনি জাংগিখো হন·চাকনা নাংআ।
62003017	ইয়া হা·গিলসাকো চা·এ থাংএ দংআনি অবস্থা জেনি দংআ, বিয়া বিনি জংআদানি চা·আ-রিংআনি দংগিজাখো নিক্কেবা মিক্রোন মিকচিপে দন্নোদে বাদিকে দাক্কে বিনি খা·থংও ইসলনা খা·সা দংনা মা·ন্না?
62003018	বি·সারাং, আনচিং জেদাক্কে খু·সুকনাসান খা·সাখো ফিন্নিকগিজা কামচা চং·মত খা·সাখো ফিন্নিকা।
62003019	ইনি হা·সেল আনচিং হা·আইনা মা·ন্নুয়া, আনচিং বিবিনি হং·আ। ইনাআগ্রেবা মামুংনি বিদিংও আনচিংনি খা·থং আনচিংখো দোস হ·ন্নোদে ইসলনি মিকখাংও আনচিংনি খা·থংখো আনচিং খা·নাম্মেতনা মা·ন্নুয়া। ইসল আনচিংনি খা·থংনা বাত্তেবা দাল·বাতা আরো বিয়া গিম্মিকখোন হা·আইয়া।
62003021	খা·সাগিবা বি·সারাং, আনচিংনি খা·থং আনচিংখো দোস হন·জাওদে ইসলনি মিকখাংও আনচিং খা·সকনুয়া।
62003022	উনি গিম্মিন আনচিং জেখো হাম·নুয়া উখো বিচানিখো মা·ন্নুয়া, মুয়ানা বিয়া জে গি·য়েতারাংখো হন·জক উরাংখো আনচিং মানিয়া আরো বিয়া জে কামও খুসি হং·আ আনচিং উখোন দাক্কা।
62003023	বিনি গি·য়েতা ইয়ান-আনচিং জেদাক্কে বিনি দেফান্থি যীশু খ্রীষ্টখো বিবিরা·আ আরো সাকসা সাকগিপ্পিননা খা·সাআ। ইয়া গি·য়েতাখোন বিয়া আনচিংনা হন·জক।
62003024	বিনি গি·য়েতাখো জেআন মানিয়া বিয়া বিও দংআ আরো বিয়াবা বিমুং দংআ। জে গিসিক রংথালগিবাখো বিয়া আনচিংনা হন·জক উয়া গিসিক রংথালগিবাচা আনচিং হা·আইনা মা·ন্না, বিয়া আনচিংনি খা·থংও দংআ।
62004001	খা·সাগিবা বি·সারাং, না·সং গিম্মিক গিসিকখো দা·আ বিবিরা·আ; বাত্তেসা বিসং ইসলওনি রি·বামা রি·বাজা উখো থিকখেলে নিবো, মুয়ানা হা·গিলসাকো বু·এ চা·গিবা আগানসোগিবারাং বাং·এ হং·খাতজক।
62004002	ইসলনি গিসিকখো না·সং ইন্দাকে হা·আইনা মা·ন্নুয়া- জে গিসিক খু·রাচাক্কা যীশু খ্রীষ্ট মান্দি হং·এ রি·বামিং উয়া গিসিকান ইসলওনি রি·বাআ;
62004003	ইন্দিবা জে গিসিক ইয়া যীশুখো জিচাকা গিসিক ইসলওনি রি·বাজা। ইয়া উয়া খ্রীষ্টনি বোবিলনি গিসিক। উয়া গিসিক রি·বাংজক উখোদে না·সং খিন্নাজক, আরো আদতে উয়া গিসিক দা·আওন হা·গিলসাকো দংআ।
62004004	ইন্দিবা বি·সারাং, না·সং ইসলনি। না·সং উয়া বু·এ চা·গিবারাংনি সাক্কাও হামজক, মুয়ানা ইয়া হা·গিলসাকো জেআন দংআ, উনা বাত্তে জেআন না·সংনি খা·থংও দংআ বিয়া দাল·বাতা।
62004005	উয়া দাক্কামব্রুগিবারাং ইয়া হা·গিলসাকনি হং·আ; উনি গিম্মিন বিসং ইয়া হা·গিলসাকনি খাৎথাখো আগানা আরো হা·গিলসাক বিসংনি খাৎথাখো খিন্নাআ।
62004006	আনচিং ইসলনি; জেআন ইসলখো হা·আইয়া বিয়া আনচিংনি খাৎথাখো খিন্নাআ, ইন্দিবা জেআন ইসলনি হং·জা বিয়া আনচিংনি খাৎথাখো খিন্নাজা। ইরাংচান আনচিং বিবিনি গিসিক আরো দাক্কামব্রুআনি গিসিকখো হা·আইনা মা·ন্না।
62004007	খা·সাগিবা বি·সারাং, আনচিং জেদাক্কে সাকসা সাকগিপ্পিননা খা·সাআ, মুয়ানা খা·সাআ ইসলওনিন রি·বাআ। জেরাংনি খা·থংও খা·সা দংআ, ইসলওনিন বিসং আৎচিয়া আরো বিসং ইসলখো হা·আইয়া।
62004008	জেরাংনি খা·থংও খা·সা দংজা বিসং ইসলখো হা·আইজা, মুয়ানা ইসল আন·থাংআন খা·সা হং·আ।
62004009	আনচিংনা ইসলনি খা·সা ইন্দাকে ফারাকজক- বিয়া বিনি সাকসা খাম·খাম দেফান্থিখো ইয়া হা·গিলসাকো ওয়াত্তেতামিং জেদাক্কে আনচিং বিচা জাংগিখো মা·ন্না।
62004010	আনচিং ইসলনা খা·সামিং ইন্দাকে হং·জা, ইন্দিবা বিয়া আনচিংনা খা·সাএ বিনি দেফান্থিখো ওয়াত্তেতামিং, জেদাক্কে দেফান্থি বিনি আন·থাংনি জাংগিখো হন·চাকাচা আনচিংনি পাপখো হা·রিকেতি ইসলখো খুসি দাক্কা। ইয়ান হং·জক খা·সা।
62004011	খা·সাগিবা বি·সারাং, ইসল ইন্দাকে আনচিংনা খা·সাজক ইন্নে আনচিংনিবা সাকসা সাকগিপ্পিনখো খা·সানা নাংআ।
62004012	দারাংবা মামুং সালোবা ইসলখো নিকখুজা। আনচিং সাকসা সাকগিপ্পিননা খা·সাওদে হা·আইনা মা·ন্নুয়া, ইসল আনচিংনি খা·থংও দংআ আরো বিনি খা·সা আনচিংনি খা·থংও চু·গিম্মিক দাক্কে কাম দাক্কিংজক।
62004013	বিনি গিসিকখো বিয়া আনচিংনা হন·জক, আরো ইচান আনচিং হা·আইনা মা·ন্না, আনচিং বিও দংআ আরো বিয়াবা আনচিংনি খা·থংও দংআ।
62004014	চিংআ নিকজক আরো সাক্ষি হ·ন্নিংজক, ফাগিবা দেফান্থিখো মান্দিনি জক্কেৎগিবা দাক্কে ওয়াত্তেতামিং।
62004015	যীশু ইসলনি দেফান্থি ইন্নে সাকফ্রাকান খু·রাচাক্কা, ইসল বিও দংআ আরো বিয়াবা ইসলও দংআ।
62004016	ইসল আনচিংনা খা·সা ইখো আনচিং হা·আইয়া, আরো বিনি খা·সানি সাক্কাও আনচিংনি বিবিরা·আ দংআ। ইসল আন·থাংআন খা·সা হং·আ। খা·সাও জেআন দংআ বিয়া ইসলওন দংআ আরো ইসল বিও দংআ।
62004017	ইন্দাকেন খা·সা আনচিংনি খা·থংও চু·সকা, জেদাক্কে বিচালনি সালো আনচিং খা·সোকা, মুয়ানা ইয়া হা·গিলসাকো আনচিংনি জাংগি বিনিন জাংগি গিত্তা হং·আ।
62004018	ইয়া খা·সাও খেন্না দংজা, বাত্তেসা চু·সকগিবা খা·সা খেন্নাখো হা·রিকেতা, মুয়ানা খেন্নামুং শাস্তিনি চানচিয়া দংফাআ। জেআন খেন্না বিয়া খা·সাও চু·সকাখো মান·খুজা।
62004019	বিয়া আনচিংখো স্খাং খা·সামিং ইন্নেন আনচিং খা·সা।
62004020	জেআন আগানা বিয়া ইসলনা খা·সা ইন্দাকোবা বিনি জংআদাখো মিৎচিয়া বিয়া বু·এ চা·গিবা, মুয়ানা মিক্রোনও নিক্কা জংআদানা জেআন খা·সাজা বিয়া নিকগিজা ইসলনা বাদিকে দাক্কে খা·সানা মা·ন্না?
62004021	আনচিং বিচানিখো ইন্দাকা গি·য়েতাখো মান·জক, ইসলখো জেরাং খা·সা বিসং জেদাক্কে জংআদানাবা খা·সা।
62005001	জেরাং বিবিরা·আ যীশুআন উয়া খ্রীষ্ট হং·আ, ইসলওনিন বিসং আৎচিয়া। জেরাং আপফানা খা·সা বিসং বিনি বি·সানাবা খা·সা।
62005002	আনচিং ইসলনা খা·সা আরো বিনি গি·য়েতাখো মানিয়া ইন্নে ইখো হা·আইয়া, ইসলনি বি·সারাংনাবা আনচিং খা·সা।
62005003	ইসলনি গি·য়েতাখো মানিয়ান ইসলনা খা·সা হং·আ। বিনি গি·য়েতা চ্রিমা বোজা গিত্তা হং·জা,
62005004	মুয়ানা ইসলনি সাকফ্রাক বি·সা হা·গিলসাকখো হাম্মা। হা·গিলসাকনি সাক্কাও হাম্মা হং·জক আনচিংনি বিবিরা·আ।
62005005	জেরাং বিবিরা·আ যীশু ইসলনি দেফান্থি হং·আ, বিসংসান হা·গিলসাকখো হাম্মা।
62005006	ইয়ান যীশু খ্রীষ্ট, জেআন চি আরো হান·চি গিত্তা রি·বামিং। চিচাসান হং·জা, ইন্দিবা চি আরো হান·চিচা রি·বামিং। গিসিক রংথালগিবা ইনি বিদিংও সাক্ষি হ·ন্না, মুয়ানা বিয়া আন·থাংআন বিবি হং·আ।
62005007	গিসিক রংথালগিবা, চি আরো হান·চি- ইয়া গি·গিত্থামচা উয়া সাক্ষি রি·বাআ আরো উয়া গি·গিত্থামনি সাক্ষি আপসান হং·আ।
62005009	আনচিং মান্দিনি সাক্ষিখো রা·চাকা, ইন্দিবা ইসলনি সাক্ষি উনা বাত্তেবা দাল·বাতা; আরো বিয়া বিনি দেফান্থিনি বিদিংও উয়া সাক্ষিখো হন·জক।
62005010	ইসলনি দেফান্থিখো জেআন বিবিরা·আ বিনি খা·থংও উয়া সাক্ষি দংআ। জেরাং ইসলখো বিবিরা·জা বিসং বিখো বু·এ আগানগিবা থারিজক, মুয়ানা ইসল বিনি দেফান্থিনি বিদিংও জে সাক্ষিখো হন·জক উখো বিসং বিবিরা·জাজক।
62005011	উয়া সাক্ষি ইয়ান, ইসল আনচিংনা ফাংনাজলনি জাংগিখো হন·জক আরো উয়া জাংগি বিনি দেফান্থিও দংআ।
62005012	ইসলনি দেফান্থিখো জেআন মান·জক বিয়া উয়া জাংগিখোবা মান·জক; ইন্দিবা ইসলনি দেফান্থিখো জেআন মান·জাজক বিয়া উয়া জাংগিখোবা মান·জাজক।
62005013	না·সং জেরাং ইসলনি দেফান্থিখো বিবিরা·আ, না·সংচা আংআ ইরাংখো চকজক জেদাক্কে না·সং হা·আইনা মা·ন্না, না·সং ফাংনাজলনি জাংগিখো মান·জক।
62005014	ইসলনি সাক্কাও আনচিংনি দংআ, বিনি হা·সিকা গিত্তা আনচিং মামুংখো হা·ম্মোদে বিয়া আনচিংনি খাৎথাখো খিন্নাআ।
62005015	আনচিং ইন্দাকে হা·আইওদে আনচিং জেখো হা·ম্মা উখো বিয়া খিন্নাআ ইন্দিদে ইখোবা হা·আইয়া, আনচিং বিচানিখো জেখো হা·ম্মা উখো আনচিং মান·জক।
62005016	সাবা বিনি জংআদাখো ইন্দাকফিল্লে পাপ দাক্কাখো নিক্কোদে জেআন সিনা গিত্তা হং·জা, ইন্দিদে বিয়া ইসলচা হাম·নুয়া আরো উনা বিয়া বিখো থাংএতি দন্নুয়া। আংআ ইয়ো বিসংনি খাৎথাখোন আগানিংজক জেরাং পাপ দাক্কিংআ ইন্দাকোবা বিসংনি পাপ সিনা গিত্তা হং·জা। ইন্দিবা সিনা গিত্তা পাপবা দংআ। উনি গিম্মিনো মল·মলখানা আংআ না·সংখো আগানজা।
62005017	দিমদাক অন্যায়আন পাপ হং·আ, ইন্দিদে দিমদাক পাপ সিনা গিত্তা হং·জা।
62005018	আনচিং হা·আইয়া, ইসলওনি জেআন আৎচিজক বিয়া পাপও গা·আকে দংজা। জেআন ইসলওনি আৎচিয়ামিং বিয়ান বিখো রাক্ষিয়া, আরো শয়তান বিখো রিম·না মান·জা।
62005019	আনচিং হা·আইয়া আনচিং ইসলনি হং·আ, আরো হা·গিলসাক দিমদাক শয়তাননি বিলনি নিং·আও গা·আকে দংআ।
62005020	আনচিং আরোবা হা·আইয়া, ইসলনি দেফান্থি রি·বাএ আনচিংনা হা·আইয়ানি বিলখো হন·জক জেদাক্কে বিবিগিবা ইসলখো আনচিং হা·আইনা মা·ন্না। জেআন বিবিগিবা ইসল আনচিং বিমুং নাংরিমা, আগানস্খাওদে বিনি দেফান্থি যীশু খ্রীষ্টমুং নাংরিমা। বিয়ান চং·মতগিবা ইসল আরো বিয়ান ফাংনাজলনি জাংগি।
62005021	বি·সারাং, মিত্তে বিমাংমুং না·সংনি মামুং নাংরিমা দংজাখানা।
63001001	ইসল জেখো বাচ্ছিয়ে রা·জক উয়া মিচিক আরো বিনি বি·সারাংচা উয়া বুদেফা দাল·গিবা আংআ ইয়া চিঠিখো চক্কিংআ। ইসলনি বিবিনি গান্দা আংআ না·সং দিমদাকনা খা·সা। আংআসান না·সংনা খা·সা ইন্দাকেদে হং·জা, ইন্দিবা জেরাং ইসলনি বিবিখো হা·আইনা মান·জক বিসং দিমদাকান না·সংনা খা·সা।
63001002	জে বিবি আনচিংনি খা·থংও দংআ আরো ফাংনাজলনা আনচিংমুং দংনুয়া উয়া বিবিনি গিম্মিনান চিংআ না·সংনা খা·সা।
63001003	ফাগিবা ইসল আরো উয়া ফাগিবানি দেফান্থি যীশু খ্রীষ্টচানিখো বিবি আরো খা·সাচা খা·সানিকা, খা·সাচাক্কা, আরো থম·থমা আনচিংমুং দংনুয়া।
63001004	ফাগিবা আনচিংনা জেখো গি·য়েৎজক উগিত্তান নাং·নি মিত্তাম বি·সারাংখো ইসলনি বিবিনি রামাও রি·য়াখো নিক্কে আংআ খুসি হং·বিজক।
63001005	আনচিং জেদাক্কে সাকসা সাকগিপ্পিননা খা·সা, ইয়ান হং·জক নাং·চা আংনি মল·মলা। খা·সাগিবা ননো, আংনি চকগিবা গিত্তাল গি·য়েতা হং·জা, বাত্তেসা ইয়া গি·য়েতাখো চিংআ স্খাংওনিন মা·ন্নামিং।
63001006	খা·সা হং·জক ইসলনি গি·য়েতা গিত্তা রি·য়া। না·সং স্খাংওনিন জে গি·য়েতানি খাৎথাখো খিন্নাএ রি·বাংজক উগিত্তান না·সং খা·সানি রামাও রি·বো।
63001007	হা·গিলসাকো ইন্দাকা বাং·আ মান্দি হং·খাতজক জেরাং দাক্কামব্রুএ রওমিংআ। যীশু খ্রীষ্ট মান্দি হং·এ রি·বামিং বিসং উখো খু·রাচাকজা। ইন্দাকা মান্দিরাংআন দাক্কামব্রুগিবা আরো খ্রীষ্টনি বোবিল হং·আ।
63001008	না·সং সিমসাকে দংবো, জেদাক্কে না·সংনি নেং·আনি বিথি গিম্মাগিজা না·সং গিম্মিক বকসিসখোন মা·ন্না।
63001009	জেরাং খ্রীষ্টনি হন·গিবা স্খিয়াখো বাত্তাংএ রি·য়াংআ আরো উয়া স্খিয়াও খেম·খেমে দংজা বিসংনি খা·থংও ইসল দংজা। ইন্দিবা জেআন উয়া স্খিয়াও খেম·খেম দংআ বিনি খা·থংও ফাগিবা আরো দেফান্থি সাকগ্মিআন দংআ।
63001010	দারাংবা না·সংচা রি·বাএ উখো স্খিএতজাওদে ইন্দিদে না·সংনি নক্কো বিখো দা·আ নকচাকাবো আরো দা·আ সালামবা হ·ন্নাবো।
63001011	জেআন বিখো সালাম হ·ন্না বিয়া বিনি নামগিজা কামনি বাকখোবা রা·আ।
63001012	না·সংচা আংনি বাং·আ খাৎথা চকনা দংআমিং ইন্দাকোবা লেকখা আরো কালিচা উখো চকনা হাম·জা। উনা বাত্তে আংআ না·সংচা রি·য়াংএ মিকখাংগ্রিক খু·সুক আগান্না খা·দংআ, জেদাক্কে আনচিংনি হান·সেংআ চু·সকা।
63001013	ইসলনি বাচ্ছিয়ে দনগিবা নাং·নি ন-আবিনি বি·সারাং নাং·না সালাম হ·ন্নিংজক।
64001001	ইসলনি বিবিনি গিম্মিনো আংআ জেনা খা·সা আংনি উয়া খা·সাগিবা রিপ্পেং গাইয়চা উয়া বুদেফা দাল·গিবা আংআ ইয়া চিঠিখো চক্কিংজক।
64001002	খা·সাগিবা রিপ্পেং, আংআ ইন্দাকে বি·আ জেদাক্কে না·আ গিম্মিক গিত্তা নাম্মেদাক্কে রি·য়া আরো গিসিকওনি না·আ জেগিত্তা নাম্মেদাক্কে রি·ইংজক উগিত্তান নাং·নি বে·এনবা নাম্মে দংখানা।
64001003	আংআ নাম্মেন খুসি হং·জক জে সময়ও মিত্তাম বিবিরা·গিবা জংআদারাং রি·বাএ নাং·নি বিদিংও ইন্দাকে সাক্ষি হন·জক, ইসলনি বিবিনা না·আ বিবিরা·না খ্রাগিবা হং·আ আরো উগিত্তান রি·ইংজক।
64001004	আংনি বি·সারাং ইসলনি বিবিও রি·ইংআ, ইয়া খাৎথাখো খিন্নানা বাত্তে দাল·বাতা হান·সেংআ আংনি আরবা দংজা।
64001005	খা·সাগিবা রিপ্পেং, হা·আইগিজাবা বিবিরা·গিবা জংআদারাংনা না·আ জেখো দাক্কিংজক উখো বিবিরা·না খ্রাগিবা হং·এন দাক্কিংজক।
64001006	মন্ডলীনি দিমদাকনি মিকখাংও বিসং নাং·নি খা·সানি খাৎথাখো আগানজক। ইসল জেদাক্কে খুসি হং·আ উয়ানদাক্কে না·আ বিসংনি রি·য়াংআনিখো দাক্কে হ·ন্নোদে নামনুয়া।
64001007	বিসং খ্রীষ্টনি গিম্মিনান হং·খাতজক আরো বিবিরা·গিজাগিবারাংচাখো মামুংখোন রা·চাকজা।
64001008	উনি গিম্মিন ইন্দাকগিবা মান্দিরাংনা আনচিংনি দাকচাকনা নাংআ, জেদাক্কে ইসলনি বিবিনা আনচিংবা বিসংনি কাম খা·রিমগিবা হং·আ।
64001009	আংআ মন্ডলীচা গি·সা চিঠি চক্কামিং, ইন্দিবা দিয়ত্রিফেস্‌ মন্ডলীও দাল·গিবা হং·না হা·ম্মা ইন্নে চিংনি খাৎথাখো মানিজা।
64001010	উনি গিম্মিন বিয়া জেখো দাক্কিংজক আংনি রি·বানি জা·মানো উখো দিমদাকনা হা·আইএতনুয়া। বিয়া আনচিংখো মিকনেংএ বু·আ খাৎথাখো বাং·এ আগানা। উয়োবা সুক মান·জাএ বিয়া আন·থাংবা জংআদারাংখো রা·চাকজাংজক আরো জেরাং বিসংখো রা·চাকনা হা·ম্মা বিসংখোবা ফেং·চাংজক আরো মন্ডলীওনিখো গাল্লেতিংজক।
64001011	খা·সাগিবা রিপ্পেং, নামগিজাখো জা·রিকগিজা বাত্তেসা নাম্মাখো জা·রিকবো। জেআন নাম্মা কামখো দাক্কা বিয়া ইসলনি মান্দি হং·আ, আরো জেআন নামগিজা কামখো দাক্কা বিয়া ইসলখো নিকখুজা।
64001012	দিমদাকান দীমীত্রিয়খো মিৎথেলিংজক, আরোবা, ইসলনি বিবিবা উখো দাক্কা। চিংআবা বিখো মিৎথেলিংজক। না·আদে হা·আইয়ান চিংআ জেখো আগানা উয়া বিবি হং·আ।
64001013	বাং·আ খাৎথাখোন আংনি নাং·না চকনা দংআমিং, ইন্দিবা কালি-কলমচা আংআ উখো চকনা হাম·জা।
64001014	ইন্দাকে খা·দংআ, থেংরিন নাং·খো নিকনুয়া, আরো উনো মিকখাংগ্রিকে আনচিং খু·সুক আগান্না মা·ন্নুয়া।
64001015	নাং·নি থম·থমা হং·খানা। নাং·নি রিপ্পেংরাং নাং·না সালাম হ·ন্নিংআ। উনি রিপ্পেংরাংনা সাকফ্রাকফ্রাকনা দিংথাং দিংথাং দাক্কে চিংনি সালামখো হন·বো।
65001001	আংআ যীশু খ্রীষ্টনি নকখল আরো যাকোবনি জংআদা যিহূদা। আপফা ইসল জেরাংখো রিক্কামজক আরো খা·সাজক আরো যীশু খ্রীষ্ট জেরাংখো রাক্ষিজক বিসংচা আংআ ইয়া চিঠিখো চক্কিংজক।
65001002	ইসল না·সংনা বাং·এ খা·সাচাক্কাখো, থম·থমাখো আরো খা·সাখো হন·খানা।
65001003	খা·সাগিবা রিপ্পেংরাং, পাপওনি জে জক্কেতাখো আনচিং দিমদাকান মান·জক উয়া জক্কেতানি গিম্মিনো আংআ না·সংচা চকনা হা·সিকবিয়ামিং। ইন্দাকোবা খ্রীষ্টান থরমনি বিবিরা·আ, জেখো ইসল বিনি মান্দিরাংনা ফাংনাজলনা হন·জক, উনা চাক্কে জেদাক্কে না·সং জাংগিগাল্লে দাকগ্রিকা উনা খা·দংএতনা ইন্নে আংআ না·সংচা চকনা নাংআখো চানচিজক।
65001004	ইয়াদে নাংআসা, মুয়ানা জে মান্দিরাংনি শাস্তিনি গিম্মিনো স্খাংআন শাস্ত্রও চক্কামিং বিসং না·সংনি গিসেপো স্রক স্রক দাক্কে নাপজক। ইসলনা ইয়া মান্দিরাংনি খা·ফাকা দংজা; আনচিংনি ইসলনি খা·সাচাক্কাখো বিসং নামজাস্রাংনি মিংসা ফা·সিকা ইন্নে চানচিয়া আরো জেআন আনচিংনি সাকসা খাম·খাম নকগিবা আরো গিত্তেল হং·আ উয়া যীশু খ্রীষ্টখো বিসং জিচাকা।
65001005	না·সংদে ইনি বিদিংও নাম্মেদাক্কেন হা·আইয়া; ইন্দাকোবা আংআ না·সংনা ইয়া খাৎথাখো গিসিক রা·এতনা হা·ম্মা, মিসর হা·সংওনিখো ইস্রায়েলরাংখো জক্কেতি রা·বানি জা·মানো জেরাং বিবিরা·জাজক গিত্তেল বিসংখো ব·ন্নেতামিং।
65001006	ইনাআগ্রে জে সা·গ্রেরাং আন·থাংথাংনি মান·রিকানি বিলখো রাক্ষিগিজা আন·থাংথাংনি হা·দামখো ওয়াত্তে রি·য়াংজকমিং বিসংনি খাৎথাখো গিসিক রা·বো। উয়া বিল্লংআনি সালনি বিচালনা মিকসংএ ইসল বিসংখো ফাংনাজলনা আন্দালাও খাএ দনজক।
65001007	সদোম, ঘমোরা আরো উরাংনি সেফাংরাংনি গিম্মিক সংজিলমানি মান্দিরাংবা বিসং গিত্তান থি·ল্লেকা, আরোবা, হং·গিজা দাক্কে থি·ল্লেকামিং। জেরাং ফাংনাজলনি ওয়া·আলো খাম্মানি শাস্তিখো মা·ন্নুয়া বিসং বিসংনিন নমুনা হং·এ দংআ।
65001008	ইন্দাকোবা ইয়া বু·এ চা·গিবা স্খিএতগিবারাং উয়ানদাক্কে নামগিজা জুমাংনি জা·দিনাচা আন·থাংথাংনি বে·এনখো মারাং নাংএতিংজক, সা·গ্রেরাংনি শাসনখো মানিজাংজক আরো উয়া রাসংনি মান্দিরাংখো চন্নিকে খাৎথা আগানিংজক।
65001009	দাল·গিবা সা·গ্রে মীখায়েল জে সময়ও মোশিনি বে·এনখো রা·এ শয়তানমুং জিগ্রিকিংআমিং উনো মীখায়েল বিখো চন্নিকে খাৎথা আগানে বিখো দোস হ·ন্না ফা·জামিং। বাত্তেসা বিয়া আগানামিং, “গিত্তেল নাং·খো চাংফেংখানা।”
65001010	ইন্দিবা ইয়া বু·এ চা·গিবা স্খিগিবারাং জেখো হা·আইজা উনি গিম্মিনো নামগিজা খাৎথাখো আগানা আরো বুদ্ধিগ্রি মাৎবুরুংরাং গিত্তা আন·থাংওনিন জেখো হা·আইয়া উচান ব·ন্নাংআ।
65001011	হং·সিখানা উয়া মান্দিরাংনা! বিসং কয়িননি রামাচানা রি·য়াংজক, মান·দাপনা ইন্নে বিলিয়মনি ব্রাংআও আন·থাংথাংখো ফাকওয়াতজক আরো কোরহ গিত্তা বোবিল দাক্কে ব·ন্নাংজক।
65001012	ইয়া মান্দিরাং জে সময়ও খেনমানগিজা না·সংনি চা·আও দংফা উনো না·সংনি উয়া চা·আও বিসং ময়লা গিত্তা হং·আ। বিসং আন·থাংথাংনাসান চানচিয়া। বিসং বালওয়াও বালফাকগিবা চিগ্রি গাদিলা গিত্তা হং·আ। বিথি আক্কানি সময়ও বিথিগ্রি ইন্নে জা·দিল মাংগ্মাং ফিক্কে গাল্লেতা বিফাং গিত্তা বিসং সামগ্মিচানিন সিয়া গিত্তা হং·আ।
65001013	বিসং মিকখা-বালওয়া রাক্কাও সাগালনি চি ফকফেকা গিত্তা দাক্কা; সাগালনি চিনি স্ফু গিত্তান বিসংনি খ্রাচা·আনি কামরাং বালবোআ। বিসং খেম·খেম দংগিজা আস্কি গিত্তান দাক্কা; ফাংনাজলনা নাম্মেন আন্দালা বিসংনা চিম্মংএ দন্না হং·জক।
65001014	আদমনি চাসং স্নিগিবা মি·আসা হনোক ইয়া মান্দিরাংনি বিদিংও স্খাংআন আগানামিং, “নিবো, গিত্তেল বিনি হাজাল হাজাল রংথালগিবা সা·গ্রেরাংখো রা·এ দিমদাকখো বিচাল দাকনা রি·বাংজক, আরো খা·ফাকাগ্রি মান্দিরাং খা·ফাকগিজা দাক্কে জে নামগিজা কামরাংখো দাকজক আরো উয়া খা·ফাকাগ্রি পাপীরাং গিত্তেলনি সাক্কাও জে রাক্কা খাৎথারাংখো আগানজক উনি গিম্মিন বিয়া বিসংখো দোস হ·ন্না রি·বাংজক।”
65001016	ইন্দাকগিবা মান্দিরাং ফাংনান খুসি হং·গিজানি গিসিকখো ফিন্নিকা, আন·থাংথাংনি কপালনা দোস হ·ন্না আরো খা·থংনি নামগিজা হা·সিকারাং গিত্তা রি·য়া, বিসং আন·থাংথাংখো রা·এ রাসং দাক্কা আরো মা·ন্নাসান মান্দিরাংখো রাসং দাকমিকব্রুআ।
65001017	ইন্দিবা খা·সাগিবা রিপ্পেংরাং, জে খাৎথারাংখো আনচিংনি গিত্তেল যীশু খ্রীষ্টনি ওয়াত্তেতারাং স্খাংআন আগানামিং উখো না·সং গিসিক রা·এ নিবো।
65001018	বিসং না·সংনা ইয়া খাৎথাখো আগান্নুয়ামিং, “ইনগিৎচিয়ান জেরাংনি বেওয়াল বিসং বন·খামানি সালো রি·বানুয়া আরো বিসংনি খা·ফাকাগ্রি হা·সিকারাং গিত্তা রি·নুয়া।”
65001019	ইন্দাকগিবা মান্দিরাং মা·আৎগ্রিকানিখো থারিয়া আরো বিসং আন·থাংথাংনি হা·সিকা গিত্তা রি·য়া। বিসংনি খা·থংও গিসিক রংথালগিবা দংজা।
65001020	ইন্দিবা খা·সাগিবা রিপ্পেংরাং, না·সং না·সংনি রংথালা বিবিরা·আনি সাক্কাও ফাংচাকে আন·থাংথাংখো থারিয়ে রা·বো আরো গিসিক রংথালগিবাচা রি·দিলাখো মা·ন্নে বি·বো।
65001021	আনচিংনি গিত্তেল যীশু খ্রীষ্টনি খা·সাচাক্কা জেদাক্কে না·সংখো ফাংনাজলনি জাংগিওনা রা·আংআ উনান সেংসোএ না·সং ইসলনি খা·সাও দংবো।
65001022	না·সংনি গিসেপো জেরাংনি বিবিরা·আ খেম·খেম হং·জা বিসংনা খা·সাচাকবো।
65001023	ওয়া·আলোনিখো দি·চাএ রা·বাএ গিপ্পিনরাংখো জক্কেৎবো। পাপ-বেওয়ালচা জেরাংনি জাংগি ময়লা হং·জক বিসংনি মারাং নাংগিবা বা·রানাবা মিৎচিবো আরো আন·থাংথাংখো সিমসাকে দন্নে বিসংনা খা·সাচাকবো।
65001024	সাকসামাংমাং ইসল জেআন আনচিংনি জক্কেৎগিবা বিয়া না·সংখো জা·গিদত্তা চা·আওনিখো রাক্ষিয়ে খাকখেৎ অবস্থাও আন·থাংনি রাসংনি মিকখাংও হান·সেংআমুং রা·বানা মা·ন্না। চেংওনি জেগিত্তা দংআমিং উগিত্তা দা·আওবা আরো ফাংনাজলনা আনচিংনি গিত্তেল যীশু খ্রীষ্টও ইসলনি রাসং, বিল আরো বিল্লাকা দংখানা। আমেন।
66001001	ইয়া খি·তাপও জেরাংখো চক্কা হং·জক উরাংখো যীশু খ্রীষ্টআন ফারাকজক। ইয়া বিদিংরাংখো ইসল খ্রীষ্টচা ফারাকামিং, জেদাক্কে বাং·গিজা সালরাংনি গিসেপোন জেরাং হং·না রি·য়াংইংজক উখো বিয়া বিনি নকখলরাংনা আগানা। খ্রীষ্ট বিনি সা·গ্রেখো ওয়াত্তেতি বিনি নকখল যোহননা ইয়া বিদিংরাংখো আগানামিং।
66001002	ইসলনি খাৎথা আরো যীশু খ্রীষ্টনি সাক্ষিনি গিম্মিনো যোহন জেখো নিক্কামিং, উনি বিদিংওন বিয়া ইনো সাক্ষি হন·জক।
66001003	ইসলনি খাৎথা জেখো ইনো চক্কা হং·জক, জেআন উখো পড়িয়া বিয়া ফাত্তিয়া মান·গিবা হং·আ আরো জেরাং উখো খিন্নাআ আরো মানিয়া বিসংবা ফাত্তিয়া মান·গিবা হং·আ, মুয়ানা সাল সেফাংজক।
66001004	আংআ যোহন এশিয়া হা·দকনি গি·স্নি মন্ডলীচা চক্কিংজক। জেআন দংআ, জেআন দংআমিং আরো জেআন রি·বাংজক বিয়া আরো বিনি সিংহাসননি মিকখাংও জে সাকস্নি গিসিক দংআ বিসং আরো যীশু খ্রীষ্ট না·সংনা খা·সাচাকখানা আরো থম·থমাখো হন·খানা। যীশুআন বিবিগিবা সাক্ষি আরো সিয়াওনি বিয়ান স্খাং থাংচামিং আরো বিয়ান হা·গিলসাকনি রাজারাংখো শাসন দাকগিবা হং·আ। বিয়া আনচিংনা খা·সা আরো আন·থাংনি হান·চিচা পাপওনি আনচিংখো জক্কেৎজক।
66001006	বিয়া আনচিংখো রা·এ গি·সা সংনক থারিজক আরো বিনি ফাগিবা আরো ইসলনা দাকচাকে হ·ন্না খামাল দাকজক। ফাংনাজলনা যীশু খ্রীষ্টনি রাসং হং·খানা আরো ফাংনাজলনা বিনি বিল দংখানা। আমেন।
66001007	নিবো, বিয়া গাদিলাও দাক্কে রি·বাংজক। গিম্মিক মিক্রোন বিখো নিকনুয়া; জেরাং বিখো সু·আমিং বিসংবা নিকনুয়া আরো হা·গিলসাকনি গিম্মিক জাত বিনা রাক্কে রাক্কে গ্রাপনুয়া। ইন্দাকেন হং·খানা, আমেন।
66001008	গিত্তেল ইসল আগানিংজক, “আংআন উয়া আল্‌ফা আরো ওমিগা জেআন দংআ, জেআন দংআমিং আরো জেআন রি·বাংজক। আংআন বিল্লাকস্রাংগিবা।”
66001009	আংআ না·সংনি জংআদা যোহন; যীশুমুং নাংরিমে আংআ না·সংমুং আপসান দুকখো, আপসান সংনকখো আরো আপসান চাকচিকানি বাকখো মান·ফাগিবা হং·জক। ইসলনি খাৎথা আরো যীশুনি সাক্ষিনি বিদিংও আগানফ্রাকামিং ইন্নে আংখো পাট্‌ম চিচাংচা রা·আংএ দন্নামিং।
66001010	গিত্তেলনি সালও আংআ মংসংএ গিসিক রংথালগিবানি নিং·আও দংআমিং। ইন্দাকমিত্তিংও আংনি খি·সাংচা সিংগানি গা·ম্মা গিত্তা সাকসানি গাম·বিয়া খু·রাংখো খিন্নাজক।
66001011	বিয়া আংনা আগানজক, “জেখো নিকনুয়া উখো গি·সা খি·তাপও চকবো, আরো উখো ইফিষ, স্মূর্ণা, পর্গাম, থুয়াতীরা, সার্দ্দি, ফিলাদিল্‌ফিয়া আরো লায়দিকেয়া- ইয়া দামস্নি সংজিলমানি গি·স্নি মন্ডলীরাংচা ওয়াত্তেতবো।”
66001012	খাৎথা আগানগিবাখো নিনা ইন্নে আংআ হান·ফিলজক আরো সোনানি বলস্নি গাসাখো নিকজক।
66001013	উয়া গাসারাংনি জাংচিও মান্দিনি দেফান্থি গিত্তা দাক্কা সাবা সাকসা দংআমিং। বিয়া জা·ফাওনা সক্কা রো·আ চলাখো গান্নামিং আরো বিনি চেলও সোনানি খাথংআ খাআ দংআমিং।
66001014	বিনি স্খুনি খিন্নি মেষনি খিম্মিল গিত্তা আরো বরফ গিত্তা বক্কামিং আরো বিনি মিক্রোন ওয়াল·স্রি গিত্তা দাক্কামিং।
66001015	বিনি জা·চক ওয়া·আলো সো·এ চি·রংএতগিবা নাম্মেন চিং·ব্রাপা পিতল গিত্তা দাক্কা, আরো বিনি খু·রাং থারাকে চি বালজকানি গা·ম্মা গিত্তা দাক্কামিং।
66001016	বিয়া বিনি জাক্রানি জাক্কো রংস্নি আস্কিখো রি·ম্মে রা·রিকামিং আরো বিনি খু·সুকোনি গি·সা মি·ল্লাম হং·খাতে রি·বাংআমিং জেনি সামগ্মিওন মাত্তা দংআমিং। বিনি মিকখাং-বিমাং সাল গিত্তান দাক্কামিং।
66001017	বিখো নিক্কে আংআ সিয়া গিত্তা বিনি জা·চকনি কেচ্চিও গা·আকাংআরিজক। উনো বিয়া বিনি জাক্রা জাকখো আংনি সাক্কাও দন্নে আগানজক, “দা·আ খেন্নাবো। আংআন স্খাংগিবা আরো বন·চতগিবা,
66001018	আংআন ফাংনাজলনা থাংগিবা। আংআ সিয়ামিং, আরো নিবো, দা·আও আংআ চাসংওনি চাসংওনা ফাংনাজলনা থাংএ দংআ। আংচা সিয়ানি আরো সিগিবা হা·দামনি চাবি দংআ।
66001019	ইনি গিম্মিন না·আ জেখো নিকজক, দা·আও জেরাং হং·ইংজক আরো ইরাংনি জা·মানো জেরাং হং·নুয়া উরাংখো চক্কে দনবো।
66001020	জে বলস্নি সোনানি গাসাখো আরো আংনি জাক্রা জাক্কো জে রংস্নি আস্কিখো না·আ নিকজক উনি নিং·থুয়া অর্থ ইয়ান- উয়া রংস্নি আস্কি হং·জক গি·স্নি মন্ডলীনি সাকস্নি সা·গ্রে আরো বলস্নি গাসা হং·জক উয়া গি·স্নি মন্ডলী।
66002001	“ইফিষ সংজিলমানি মন্ডলীনি সা·গ্রেচা ইয়া খাৎথাখো চকবো- জেআন বিনি জাক্রা জাক্কো রংস্নি আস্কিখো রি·ম্মে সোনানি বলস্নি গাসানি জাংচিও রি·রোরোআ বিয়া ইয়া খাৎথাখো আগানিংজক:
66002002	আংআ নাং·নি কাম, গাম্মা আরো চাকচিকানি খাৎথাখো হা·আইয়া। আংআ হা·আইয়া না·আ নামগিজা মান্দিরাংখো চাকনা মান·জা, আরো জেরাং ওয়াত্তেতা হং·জাওবা আন·থাংখো ওয়াত্তেতা ইন্নে দাবি দাক্কা বিসংখো রুরাএ নিজক আরো বিসং বু·এ চা·গিবা হং·আ ইখোবা নিকনা মান·জক।
66002003	নাং·নি চাকচিকা দংআ আরো না·আ আংনা নাম্মেন দুক চাকজক, নম·বকে গা·আকজাজক।
66002004	ইন্দাকোবা নাং·নি সাক্কাও আংনি ইয়া খাৎথাখো আগানানি দংআ, স্খাংও আংনা নাং·নি জেগিত্তা খা·সা দংআমিং উখো না·আ গিম্মায়েতে গালজক।
66002005	চানচিয়ে নিবো, না·আ বাসিক চু·য়াকাওনি বাসিক খা·মাওনা হং·খাতজক। ইয়া অবস্থাওনি না·আ গিসিক ফিল·বো আরো স্খাংও জে কামরাংখো দাকনুয়ামিং উয়া কামচা ফি·ল্লাংবো। না·আ গিসিক ফিল·জাওদে আংআ নাং·চা রি·বাএ নাং·নি চাক্কি দনচাকগিবাখো দনগিবা হা·দামওনি জিত্তেতি গালনুয়া।
66002006	ইন্দিদে নাং·নি ইয়া মিংসা গুণ দংআ, নীকলায়তীয়েরাং জেখো দাক্কা উনা না·আ মিৎচিয়া, আরো আংআবা উনা মিৎচিয়া।
66002007	জেনি খিন্নানা নাচিল দংআ বিয়া খিন্নাখানা, গিসিক রংথালগিবা মন্ডলীরাংনা মুয়াখো আগানিংআ। জেআন হামনুয়া বিনা আংআ ইসলনি সংনকনি বলজাংগিনি বিথিখো চা·না হ·ন্নুয়া।
66002008	“স্মূর্ণানি সংজিলমানি মন্ডলীনি সা·গ্রেচা ইয়া খাৎথাখো চকবো- জেআন স্খাংগিবা আরো বন·চতগিবা, জেআন সিয়ামিং আরো থাংচাজক, বিয়া ইয়া খাৎথাখো আগানিংজক:
66002009	নাং·নি দুক আরো দিল্লানি খাৎথাখো আংআ হা·আইয়া, ইন্দাকোবা না·আ নকমা হং·আ। আন·থাংথাংখো যিহূদী ইন্নে আগানোবা জেরাং যিহূদী হং·জা বাত্তেসা শয়তাননি দলনি মান্দি হং·আ, বিসং নাং·নি সাক্কাও জেখো আগানা উখো আংআ হা·আইয়া।
66002010	না·আ জে দুকরাংখো চাকনা রি·য়াংইংজক উনা মামুং দাক্কেবা দা·আ খেন্নাবো। খিন্নাবো, শয়তান না·সংওনিখো মিত্তামখো রুরাএ নিনা জেলো দন্নুয়া, আরো সালচিখুংনা দিপ্পাৎ না·সং দুক চাকনুয়া। না·আ সিয়াওনা দিপ্পাৎ বিবিগিবা হং·এ দংবো, ইন্দাকোদে হাম্মানি মালা গিত্তা আংআ নাং·না জাংগিখো হ·ন্নুয়া।
66002011	জেনি খিন্নানা নাচিল দংআ বিয়া খিন্নাখানা, গিসিক রংথালগিবা মন্ডলীরাংনা মুয়াখো আগানিংআ। জেআন হামনুয়া গ্মিগিবা সিয়া মামুং দাক্কেবা বিনি নামগিজাখো দাকজানুয়া।
66002012	“পর্গাম সংজিলমানি মন্ডলীনি সা·গ্রেচা ইয়া খাৎথাখো চকবো- জে মি·ল্লাম সামগ্মিচা মাত্তা উনি নকগিবা ইয়া খাৎথাখো আগানিংজক:
66002013	না·আ বাও সংদংইংআ উখো আংআ হা·আইয়া; উয়ো শয়তাননি সিংহাসন দংআ। ইন্দাকোবা না·আ আংনি গিম্মিনো বিবিগিবা হং·এ দংআ আরো আংনি সাক্কাও নাং·নি বিবিরা·আখো জিচাকজা। আরোবা, জেও শয়তান দংআ উয়ো জে সময়ও আংনি বিবিগিবা সাক্ষি আন্তিপাস্‌খো না·সংনি মিকখাংও স·ওতামিং উনোবা না·আ নাং·নি বিবিরা·খো জিচাকজাজক।
66002014	ইন্দাকোবা নাং·নি সাক্কাও আংনি মামুং আগানানি দংআ। নাং·নি উচা ইন্দাকগিবা মান্দিরাং দংআ জেরাং বিলিয়মনি স্খিয়া গিত্তা রি·য়া। বালাক রাজানা বিলিয়ম স্খিয়েতামিং জেদাক্কে বিয়া মিত্তে বিমাংনা চিনগিবা চা·আখো চা·আচা আরো থি·ল্লেকাচা ইস্রায়েলরাংখো পাপচানা রা·আংআ।
66002015	ইনাআগ্রেবা নীকলায়তীয়রাংনি স্খিয়া গিত্তা জেরাং রি·য়া ইন্দাকগিবা মিত্তামরাংবা নাং·নি উচা দংআ।
66002016	ইনি গিম্মিন ইন্দাকা অবস্থাওনি গিসিক ফিল·বো। গিসিক ফিল·জাওদে আংআ থেংরিন নাং·চা রি·বানুয়া আরো আংনি খু·সুকনি মি·ল্লামচা বিসংমুং দাকগ্রিকনুয়া।
66002017	জেনি খিন্নানা নাচিল দংআ বিয়া খিন্নাখানা, গিসিক রংথালগিবা মন্ডলীরাংনা মুয়াখো আগানিংআ। জেআন হামনুয়া বিনা আংআ সিউল দনগিবা মান্নাওনি অকখিসা মান্না আরো খানসা গ্বিবক রং·থিখো হ·ন্নুয়া। উয়া রং·থিনি সাক্কাও ইন্দাকগিবা মিংসা গিত্তাল বিমুং চক্কা দংনুয়া জেখো দারাংবা হা·আইজা; উখো জেআন মা·ন্নুয়া বিয়াসান উখো হা·আইনুয়া।
66002018	“থুয়াতীরা সংজিলমানি মন্ডলীনি সা·গ্রেচা ইয়া খাৎথাখো চকবো- ইসলনি দেফান্থি, জেনি মিক্রোন ওয়াল·স্রি গিত্তা আরো জা·চক নাম্মেন চিং·ব্রাপা পিতল গিত্তা দাক্কা বিয়া ইয়া খাৎথাখো আগানিংজক:
66002019	আংআ নাং·নি কামখো, নাং·নি খা·সাখো, নাং·নি বিবিরা·খো, নাং·নি দাকচাকে হ·ন্নাখো আরো নাং·নি চাকচিকানি খাৎথাখো হা·আইয়া। আরো না·আ স্খাংও জে কামরাংখো দাক্কামিং উনাবাত্তে দা·আও আরোবা বাং·এ কাম দাক্কিংআ উয়া খাৎথাখোবা আংআ হা·আইয়া।
66002020	ইন্দাকোবা নাং·নি সাক্কাও আংনি ইয়া খাৎথাখো আগানানি দংআ, না·আ ঈষেবল মিংগিবা উয়া মিচিকনি খ্রাগিজা দাক্কাখো চাক্কিংজক। ইয়া ঈষেবল আন·থাংখো আগানসোগিবা ইন্নে আগানা। বিনি স্খিএতাচা বিয়া আংনি নকখলরাংখো ব্রাংএতা জেদাক্কে বিসং থি·ল্লেকা আরো মিত্তে বিমাংনা চিন·গিবা চা·আখো চা·আ।
66002021	থি·ল্লেকাওনি গিসিক ফিল·খানা আংআ বিনা সময় হ·ন্নামিং ইন্দিবা বিয়া গিসিক ফিল·না গং·জাজক।
66002022	উনি গিম্মিন আংআ বিখো থুরামো গাল্লে দন্নুয়া, আরো জেরাং বিমুং থি·ল্লেকা বিসং থি·ল্লেকাওনি গিসিক ফিল·জাওদে বিসংখো নাম্মেন দুকও গালনুয়া।
66002023	বিনি বি·সারাংখোবা আংআ স·ওতে গালনুয়া। উনো দিমদাক মন্ডলীরাং হা·আইনা মা·ন্নুয়া, আংআন মান্দিনি খা·থং আরো গিসিকখো সান্দিয়ে নিআ। আংআ কামনি খ্রি না·সং সাকফ্রাকফ্রাকনা বিথিখো হ·ন্নুয়া।
66002024	থুয়াতীরানি মিত্তাম মান্দিরাং, না·সং জেরাং উয়া স্খিয়া গিত্তা রি·জা আরো জেখো শয়তাননি উয়া থিং·নাপা স্খিয়া ইন্নে আগানা উখো হা·আইজা, না·সংনা আংআ আগানিংজক: না·সংনা আংআ দিংথাং মামুং কামখো দাকনা হন·জানুয়া।
66002025	না·সংচা দংআরাংখো, আংনি রি·বাখুজানা দিপ্পাৎ উখো রাক্কে রি·ম্মে রা·রিকবো।
66002026	ফাগিবা জেদাক্কে দিমদাক জাতনি সাক্কাও আংনা বিলখো হন·জক, উয়ানদাক্কে জেআন হামনুয়া আরো আংনি হা·ম্মা গিত্তা জেআন বন·চতাওনা দিপ্পাৎ দাকনুয়া বিনাবা আংআ উয়া বিলখো হ·ন্নুয়া। বিয়া সিলনি গল·দিকচা বিসংখো শাসন দাকনুয়া আরো হা·আনি মি·দিকরাং গিত্তা বিসংখো দকফি·এ গালনুয়া।
66002028	জেআন হামনুয়া বিনা আংআ ফ্রিংওয়ালনি আস্কিখোবা হ·ন্নুয়া।
66002029	জেনি খিন্নানা নাচিল দংআ বিয়া খিন্নাখানা, গিসিক রংথালগিবা মন্ডলীরাংনা মুয়াখো আগানিংআ।
66003001	“সার্দি সংজিলমানি মন্ডলীনি সা·গ্রেচা ইয়া খাৎথাখো চকবো- ইসলনি সাকস্নি গিসিকখো আরো আস্কি রংস্নিখো জেআন রি·ম্মে দংআ বিয়া ইয়া খাৎথাখো আগানিংজক: আংআ নাং·নি কামনি খাৎথাখো হা·আইয়া। থাংএ দংআ ইন্নে নাং·খো হা·আইয়া, ইন্দিবা আদতে না·আ সিজক।
66003002	না·আ চাখাতবো আরো মিত্তামরাং জেরাং সিনা গিত্তা হং·জক বিসংখো বিল্লাকেতবো, মুয়ানা আংনি ইসলনি মিকখাংও নাং·নি মামুং কামনি বন·চতাখো আংআ নিকখুজা।
66003003	ইনি গিম্মিন না·আ জেখো মান·জক আরো খিন্নাজক উখো গিসিক রা·বো আরো মানিবো আরো ইন্দাকা অবস্থাওনি গিসিকখো ফিল·বো। না·আ চাখাতজাওদে আংআ চা·খক গিত্তা রি·বানুয়া, আরো আংআ বাগিবা সময়ও নাং·চা রি·বানুয়া উখো না·আ হা·আইনাবা মান·জানুয়া।
66003004	ইন্দিবা সার্দিও নাং·নি ইন্দাকগিবা মিত্তাম মান্দিরাং দংআ জেরাং বিসংনি বা·রা-চলা, আগানস্খাওদে রি·য়া-দোআরাংখো নামগিজা দাকজা। বিসং খ্রাগিবা মান্দি ইন্নেন গ্বিবক বা·রাখো গান্নে আংমুং রি·নুয়া।
66003005	জেআন হামনুয়া বিয়া ইন্দাকা গ্বিবক বা·রাখো গান্নুয়া। জাংগিনি-খি·তাপওনি বিনি বিমুংখো আংআ মামুং সালোবা রিপ্পাকে গালজানুয়া, বাত্তেসা আংনি ফাগিবানি আরো বিনি সা·গ্রেরাংনি মিকখাংও আংআ বিখো খু·রাচাকনুয়া।
66003006	জেনি খিন্নানা নাচিল দংআ বিয়া খিন্নাখানা, গিসিক রংথালগিবা মন্ডলীরাংনা মুয়াখো আগানিংআ।
66003007	“ফিলাদিল্‌ফিয়া সংজিলমানি মন্ডলীনি সা·গ্রেচা ইয়া খাৎথাখো চকবো- জেআন রংথালগিবা আরো বিবিগিবা, জেচা দায়ূদনি চাবি দংআ, জেনি এংজোকনো দারাংবা চিপনা মান·জা আরো চিপজোকনো দারাংবা এংনা মান·জা,
66003008	বিয়া ইয়া খাৎথাখো আগানিংআ: আংআ নাং·নি কামনি খাৎথাখো হা·আইয়া। নিবো, আংআ নাং·নি মিকখাংও গি·সা দ·গাখো এংএ দনজক জেখো চিপচাংআনি বিল দারাংনিবা দংজা। আংআ হা·আইয়া নাং·নি বিল বাং·জা, ইন্দিবা না·আ আংনি খাৎথাখো মানিজক আরো আংখো জিচাকজাজক।
66003009	জেরাং আন·থাংখো যিহূদী ইন্নে আগানা ইন্দিবা যিহূদী হং·জা, শয়তাননি দলনি উয়া বু·এ চা·গিবা মান্দিরাংখো আংআ নাং·চা রিমবানুয়া আরো নাং·নি জা·চকও সালাম দাক্কেতনুয়া, আরো বিসংখো হা·আইএতনুয়া, আংআ নাং·না খা·সাআ।
66003010	চাকচিকানি জে গি·য়েতাখো আংআ হ·ন্নামিং উখো না·আ মানিজক; উনি গিম্মিন ইয়া হা·গিলসাকনি সাক্কাও জে দুকনি সাল রি·বাংজক উয়া সালওনি আংআ নাং·খো রাক্ষিনুয়া। জেরাং ইয়া হা·গিলসাকনি বিসংখো রুরাএ নিনা ইয়া দুকনি সাল রি·বানুয়া।
66003011	আংআ থেং·রিন রি·বাংজক। নাং·নি দংগিবাখো রাক্কে রি·ম্মে দনবো, জেদাক্কে নাং·নি হাম্মানি বকসিসখো দারাংবা রা·সেকে রা·জা।
66003012	জেআন হামনুয়া বিখো আংআ আংনি ইসলনি নকনি গি·সা খ্রং দাকনুয়া; বিয়া মামুং সালোবা হা·ফালচা রি·য়াংজানুয়া। আংআ বিনি সাক্কাও আংনি ইসলনি বিমুংখো আরো আংনি ইসলনি সংজিলমানি বিমুংখো চকনুয়া। গিত্তাল যিরূশালেমআন উয়া সংজিলমা। সালগিওনি আংনি ইসলচানি ইয়া সংজিলমা হং·ওনবানুয়া। জেআন হামনুয়া আংআ বিনি সাক্কাও আংনি গিত্তাল বিমুংখোবা চকনুয়া।
66003013	জেনি খিন্নানা নাচিল দংআ বিয়া খিন্নাখানা, গিসিক রংথালগিবা মন্ডলীরাংনা মুয়াখো আগানিংআ।
66003014	“লায়দিকেয়া সংজিলমানি মন্ডলীনি সা·গ্রেচা ইয়া খাৎথাখো চকবো- জেআন আমেন, জেআন বিবিরা·না খ্রাগিবা আরো বিবিগিবা সাক্ষি, জেআন ইসলনি থারিয়ানি জা·ফাং, বিয়া ইয়া খাৎথাখো আগানিংআ: আংআ নাং·নি কামনি খাৎথাখো হা·আইয়া।
66003015	না·আ খা·সিনাবা খা·সিনজা, দিং·আবা দিং·জা। না·আ খা·সিনোদে বা দিং·ওদে নামনুয়ামিং।
66003016	ইন্দিবা না·আ খা·সিনাবা খা·সিনজা দিং·আবা দিং·জা, উনি গিম্মিন আংআ নাং·খো আংনি খু·সুকওনি খু·চি গিত্তা দাক্কে গাল্লেতনুয়া।
66003017	না·আ আগানিংআ, ‘আংআ নকমা; আংআ নকমা হং·জক, উনি গিম্মিন আংআ মামুংনান দিলজা।’ দে নাম্মান, ইন্দিবা না·আদে হা·আইজা, না·আ দুক মান·গিবা, খা·সাচাক্কানি মান্দি, দিল্লা, মিকগ্রি আরো খমলং হং·আ।
66003018	উনি গিম্মিন আংআ নাং·না ইন্দাকে গি·য়েতিংজক- না·আ আংচানিখো ওয়া·আলো সো·এ খাকখেৎ দাকগিবা সোনাখো ব্রিএ রা·বো জেদাক্কে নকমা হং·না মা·ন্না। আংচানিখো গ্বিবক বা·রাখো ব্রিএ গানবো জেদাক্কে নাং·নি খমলং হং·আনি খ্রাচা·আখো নিকনা নাংজা। আংচানিখো মিক্রোনও হন·গিবা মলমখো ব্রিএ রা·বো জেদাক্কে না·আ নিকনা মা·ন্না।
66003019	আংআ জেরাংনা খা·সা বিসংনিন দোসখো ফিন্নিকে হ·ন্না আরো শাসন দাক্কা। উনি গিম্মিন ইন্দাকা অবস্থাওনি গিসিক ফিল·না গিসিক নাংবো।
66003020	নিবো, আংআ দ·গাচিল কেচ্চিও চাদেংএ দকথিকিংআ। সাবা আংনি খু·রাংখো খিন্নাএ দ·গা এংএ হ·ন্নোদে আংআ নিং·আচা বিচা রি·য়াংনুয়া আরো বিমুং চা·নুয়া-রিংনুয়া, আরো বিয়াবা আংমুং চা·নুয়া-রিংনুয়া।
66003021	“আংআ হাম্মে জেগিত্তা আংনি ফাগিবামুং বিনি সিংহাসনও আসংজক, উয়ানদাক্কে জেআন হামনুয়া বিখো আংআ আংমুং আংনি সিংহাসনও আসংনা বিল হ·ন্নুয়া।
66003022	জেনি খিন্নানা নাচিল দংআ বিয়া খিন্নাখানা, গিসিক রংথালগিবা মন্ডলীরাংনা মুয়াখো আগানিংআ।”
66004001	উনি জা·মানো আংআ সালগিনি দ·গা গি·সা এংআখো নিকনা মান·জক। সিংগা গা·ম্মা গিত্তা জেনি গিত্তকনি খু·রাংখো আংআ স্খাংও খিন্নামিং বিয়া আংনা আগানজক, “না·আ চাখাতে ইয়োনা রি·বাবো। ইরাংনি জা·মানো জেরাং হং·না হাম·বিবিংজক উখো আংআ নাং·না ফিন্নিকনুয়া।”
66004002	আরো উনোন আংআ গিসিক রংথালগিবানি রি·দিলাও সালগিও গি·সা সিংহাসনখো নিকনা মান·জক। আংআ নিকজক, উয়া সিংহাসনও সাকসা আসংএ দংআ।
66004003	বিনি মিকখাং হীরা আরো সার্দি মণি গিত্তা দাক্কা। সিংহাসননি সামব্রিও সুনদারে গি·সা দংআমিং; উখো নিনাদে থিক গি·সা পান্না গিত্তা দাক্কে নিক্কা।
66004004	উয়া সিংহাসননি সামব্রিও আরোবা খলগ্রিকব্রি সিংহাসন দংআমিং, আরো উয়া সিংহাসনরাংও সাক খলগ্রিকব্রি মি·আফারাং আসংএ দংআমিং। বিসংনি চলা গ্বিবকামিং আরো বিসংনি স্খুও সোনানি মুকুট দংআমিং।
66004005	উয়া সিংহাসনওনি মিকখা রিপরাপা, খু·রাং আরো মিকখা খিম্‌প্রেতানি গা·ম্মা হং·খাতিংআমিং। সিংহাসননি মিকখাংও গি·স্নি চাক্কি চিং·ইংআমিং। উয়া চাক্কিরাং হং·জক ইসলনি সাকস্নি গিসিক।
66004006	উয়া সিংহাসননি মিকখাংও রং·চি গিত্তা গ্রিকগিবা গি·সা জানিরানি সাগাল দংআমিং। উয়া সিংহাসনরাংনি জাংচিও দংগিবা সিংহাসননি সামব্রিও সাকব্রি জাংগিগ্মাংগিবারাং দংআমিং। বিসংনি মিকখাংচা আরো খি·সাংচাবাকা মিক্রোন গাপ্পামিং।
66004007	স্খাংগিবা জাংগিগ্মাংগিবানি মিকখাং সিংহ গিত্তা, গ্মিগিবানি মা·সু বি·সা গিত্তা, গিত্থামগিবানি মান্দি গিত্তা আরো ব্রিগিবানি বিলগিবা দো·রেং গিত্তা দাক্কা।
66004008	ইয়া সাকব্রি জাংগিগ্মাংগিবানি দিমদাকনি গি·দক দাক্কে গ্রাং দংআমিং আরো উনি বে·এন দিমদাকও মিক্রোন গাপ্পামিং। উরাং সালওয়াল ইন্দাকে খাৎথা আগানিংআমিং, “বিল্লাকস্রাংগিবা গিত্তেল ইসল, জেআন দংআমিং, জেআন দংআ আরো জেআন রি·বাংজক, বিয়া রংথালা, রংথালা, রংথালা।”
66004009	ফাংনাজলনা থাংগিবা গিত্তেল ইসল, জেআন সিংহাসনও আসংএ দংআ, ইয়া জাংগিগ্মাংগিবারাং জে সময়ওন বিনা রাসং, মান্দিরা·আ আরো মিৎথেলাখো হ·ন্না,
66004010	উনোন উয়া সাক খলগ্রিকব্রি মি·আফারাং সিংহাসনখো মান·রিকগিবা, আগানস্খাওদে জেআন ফাংনাজলনা থাংএ দংআ বিখো থুচিকোপে সালাম দাক্কা। ইয়া মি·আফারাং উনো উয়া সিংহাসননি মিকখাংও বিসংনি মুকুটখো এংএ দন্নে আগানা,
66004011	“আনচিংনি গিত্তেল আরো ইসল, না·আ রাসং, মান্দিরা·আ আরো বিলখো মা·ন্না খ্রাগিবা, মুয়ানা না·আন দিমদাকখো থারিজক; আরো নাং·নিন হা·সিকাচা উরাং থারিয়া হং·জক আরো দংখুংআ।”
66005001	জেআন উয়া সিংহাসননি সাক্কাও আসংএ দংআমিং বিনি জাক্রা জাক্কো আংআ গি·সা খি·তাপখো নিকজক। খি·তাপনি নিং·আচা আরো হা·ফালচা চক্কা দংআমিং আরো গি·স্নি মোহরচা সীলমোহর সু·আ দংআমিং।
66005002	জা·মানো আংআ সাকসা বিল্লাকগিবা সা·গ্রেখো রাক্কে ইয়া খাৎথাখো আগানাখো খিন্নাজক, “সা ইয়া সীলমোহররাংখো ফি·এ খি·তাপখো এংনা খ্রাগিবা হং·আ?”
66005003	ইন্দিবা সালগিও বা হা·গিলসাকো বা হা·নিংআও সাকসাবা উয়া খি·তাপখো এংনা মান·জাজক, নিং·আনিখো নিনাবা মান·জাজক।
66005004	উনো আংআ নাম্মেন গ্রাপিংজকমিং, মুয়ানা ইন্দাকগিবা সাকসাখো মান·জাজক জেআন উয়া খি·তাপখো এংনা বা নিনা খ্রাগিবা হং·আ।
66005005	জা·মানো মি·আফারাংওনি সাকসা আংনা আগানজক, “দা·আ গ্রাপাবো। যিহূদা মা·চংনি সিংহ, জেআন দায়ূদনি দেরিচ্ছু-সু·রিচ্ছু হং·আ, বিয়া হামজক। বিয়ান উয়া খানস্নি সীলমোহরখো ফি·এ খি·তাপখো এংনা মা·ন্না।”
66005006	সাকব্রি জাংগিগ্মাংগিবা আরো মি·আফারাংনি জাংচিও দংগিবা সিংহাসননি সাক্কাও সাকসা মেষ বি·সাখো আংআ চাদেংএ দংআখো নিকজক। উয়া মেষ বি·সাখো স·ওতে গালজকমিংখোন ইন্নে আংআ চানচিংআমিং। উয়া মেষ বি·সানি গ্রং গং·স্নি আরো মিক্রোন রং·স্নি দংআমিং। ইসলনি জে সাকস্নি গিসিকখো হা·গিলসাকনি হা·দাম দিমদাকচা ওয়াত্তেতিংআ ইয়া মিক্রোনরাং হং·জক উয়া সাকস্নি গিসিক।
66005007	জা·মানো উয়া মেষ বি·সা রি·বাএ সিংহাসনও আসংএ দংগিবানি জাক্রা জাকনিখো খি·তাপখো রা·জক।
66005008	খি·তাপখো রা·আনি জা·মানো উয়া সাকব্রি জাংগিগ্মাংগিবা আরো সাক খলগ্রিকব্রি মি·আফারাং মেষ বি·সানি মিকখাংও থুচিকপজক। বিসংনি দিমদাকনি জাক্কো গি·সা দাক্কে বীণা আরো গি·সা দাক্কে ধূপও গাপ্পা সোনানি দনচাক্রা দংআমিং। উয়া ধূপও গাপ্পা দনচাক্রারাং হং·জক ইসলনি মান্দিরাংনি বি·আ।
66005009	বিসং ইয়া গিত্তাল গীতখো রিং·আমিং: “না·আন উয়া খি·তাপখো রা·এ উনি সীলমোহররাংখো এংনা খ্রাগিবা, মুয়ানা নাং·খো স·ওতে গাল্লা হং·জকমিং। না·আন নাং·নি হান·চিচা গিম্মিক মা·চং, খু·সুক, হা·সং আরো জাতরাংওনি মান্দিরাংখো ইসলনা ব্রিজক।
66005010	না·আ বিসংখো রা·এ গি·সা সংনক রিক্কে রা·জক আরো আনচিংনি ইসলনা দাকচাকে হ·ন্না ইন্নে খামাল দাকজক। হা·গিলসাকো বিসংআন শাসন দাকনুয়া।”
66005011	জা·মানো আংআ নিয়েতজক; আরো আংআ উয়া সিংহাসন, জাংগিগ্মাংগিবা আরো মি·আফারাংনি সামব্রিও বাং·আ সা·গ্রেরাংনি খু·রাংখো খিন্নাজক। উয়া সা·গ্রেরাং দংআমিং হাজাল হাজাল, কোটি কোটি।
66005012	বিসং রাক্কে রাক্কে ইয়া খাৎথাখো আগানিংআমিং: “জে মেষ বি·সাখো স·ওতে গাল্লা হং·জকমিং, বিয়ান বিলখো, গামখো, হা·আইয়াখো, বিল্লাকাখো, মান্দিরা·আখো, রাসংখো আরো মিৎথেলাখো মা·ন্না খ্রাগিবা।”
66005013	জা·মানো সালগিও, হা·গিলসাকো, হা·নিংআও আরো সাগালও জাংগিগ্মাংগিবা জেরাং দংআ, আরোবা, উরাংনি গিসেপো আরো জেরাং দংআ দিমদাকখো আংআ ইয়া খাৎথাখো আগানাখো খিন্নাজক: “সিংহাসননি সাক্কাও জেআন আসংএ দংআ বিনি আরো উয়া মেষ বি·সানি মিৎথেলা, মান্দিরা·আ, রাসং আরো বিল ফাংনাজলনা দংখানা।”
66005014	উয়া সাকব্রি জাংগিগ্মাংগিবারাং আগানজক, “আমেন।” জা·মানো উয়া মি·আফারাং থুচিকপে অলাখিজক।
66006001	মেষ বি·সা জে সময়ও উয়া খানস্নি সীলমোহররাংনি স্খাংগিবাখো ফি·ইংআমিং উনো আংআ নিয়েতজক; আরো আংআ উয়া সাকব্রি জাংগিগ্মাংগিবারাংনি গিসেপো সাকসাখো মিকখা খিমফ্রেতা গিত্তা খু·রাংও আগানাখো খিন্নাজক, “রি·বাবো।” উনো আংআ মাংসা গ্বিবক ঘোড়াখো নিকনা মান·জক।
66006002	জেআন উনি সাক্কাও আসংএ দংআমিং বিনি জাক্কো গি·সা চ্রি দংআমিং। বিনা গি·সা মুকুটখো হন·জক আরো বিয়া হামগিবা গিত্তা হং·খাতে হামরোরোএ রি·জক।
66006003	মেষ বি·সা জে সময়ও গ্মিগিবা সীলমোহরখো ফি·জক উনো আংআ গ্মিগিবা জাংগিগ্মাংগিবানি আগানাখো খিন্নাজক, “রি·বাবো।”
66006004	উনো ওয়া·আল গিত্তা গিচ্চাকা দা·আও মাংসা ঘোড়া হং·খাতজক। জেআন উনি সাক্কাও আসংএ দংআমিং বিনা হা·গিলসাকনিখো থম·থমাখো রা·দোআংখানা বিল হন·জক, জেদাক্কে মান্দিরাং সাকসা সাকগিপ্পিনখো স·ওতে গাল্লা। বিনা গি·সা দাল·বিয়া তরুয়ালখোবা হন·জক।
66006005	মেষ বি·সা জে সময়ও গিত্থামগিবা সীলমোহরখো ফি·জক উনো আংআ গিত্থামগিবা জাংগিগ্মাংগিবানি আগানাখো খিন্নাজক, “রি·বাবো।” জা·মানো আংআ মাংসা গিসিম ঘোড়াখো নিকজক। জেআন উনি সাক্কাও আসংএ দংআমিং বিনি জাক্কো গি·সা থগিবা দংআমিং।
66006006	আরো আংআ উয়া সাকব্রি জাংগিগ্মাংগিবারাংনি গিসেপো সাকসাখো আগানাখো খিন্নাজক, “সাকসা কাম রি·ম্মে চা·গিবানি সালসানি কামনা সেরসা গম বা সের গিত্থাম যবখো মা·ন্না। তেল আরো আংগুর বিৎচিখো না·আ দা·আ নাসিয়েতাবো।”
66006007	মেষ বি·সা জে সময়ও ব্রিগিবা সীলমোহরখো ফি·জক উনো আংআ ব্রিগিবা জাংগিগ্মাংগিবানি আগানাখো খিন্নাজক, “রি·বাবো।”
66006008	উনো আংআ বকদেলেপগিবা মাংসা ঘোড়াখো নিকজক। জেআন উনি সাক্কাও আসংএ দংআমিং বিনি বিমুং হং·জক সিয়া; আরো সিগিবা হা·দাম বিনি থিক জা·মান জা·মান রি·ইংআমিং। হা·গিলসাকনি বাক ব্রিনি বাকসানি সাক্কাও বিসংনা বিলখো হন·জক, জেদাক্কে বিসং মি·ল্লাম, আকাল, সিয়া আরো হা·গিলসাকনি ব্রিংনি মাৎবুরুংরাংচা মান্দিরাংখো স·ওতে গাল্লা।
66006009	জে সময়ও বিয়া বংআগিবা সীলমোহরখো ফি·জক উনো আংআ গি·সা গানচিনি খা·মাও ইন্দাকগিবা মান্দিরাংনি গিসিকখো নিকনা মান·জক জেরাংখো ইসলনি খাৎথানি গিম্মিন আরো সাক্ষি হ·ন্নানি গিম্মিন স·ওতে গালজকমিং।
66006010	বিসং রাক্কে চ্রিকে আগানজক, “ও রংথালগিবা আরো বিবিগিবা গিত্তেল, জেরাং ইয়া হা·গিলসাকনি হং·আ, বিসংখো বিচাল দাকনা আরো বিসংনি সাক্কাও চিংনি হান·চিনি গান্দাস্খাখো দাকনা না·আ আরবা বাসিক হারিমখুনুয়া?”
66006011	উনো বিসং গিম্মিকনা গি·ফ্রাক দাক্কে গ্বিবক চলাখো হন·জক আরো আগানজক, বিসংমুং রিম·ফাগিবা আরো জংআদারাং, জেরাংখো বিসং গিত্তান দাক্কে স·ওতে গাল্লা হং·নুয়া বিসং চু·সকগিজা দিপ্পাৎদে বিসং জেদাক্কে আরোবা অকখিসা সময় সেংসোখুয়া।
66006012	জা·মানো আংআ নিকজক, বিয়া জে সময়ও দকগিবা সীলমোহরখো ফি·জক উনো বিল্লংএ বাংগুরিজক। সাল নাম্মেন গিসিমজক আরো জাজং হান·চি গিত্তা গিচ্চাকজক।
66006013	বালওয়া থারাকজোকনো জেদাক্কে ডুমুর বিফাংওনি ডুমুর সময় হং·গিজান গা·আকারিয়া উয়ানদাক্কেন সিলগানি আস্কিরাং হা·গিলসাকনি সাক্কাও থাকওয়াতে গা·আকজক।
66006014	বিল·রিরিমে দনগিবা লেকখা গিত্তান সিলগা বিল·রিরিমজক; আরো গিম্মিক হা·ব্রি আরো চিচাং আন·থাংথাংনি হা·দামওনি জিত্তাংআরিজক।
66006015	হা·গিলসাকনি গিম্মিক রাজা আরো দাল·গিবা মান্দিরাং, সুবিদার, মা·ন্নে চা·গিবা আরো বিল্লাকগিবা মান্দিরাং আরো সাকফ্রাক নকখল আরো জাকগিত্তেল মান্দিরাং হা·ব্রিনি হা·খলরাংচা আরো রং·থিনি মিৎথিনারাংচা আন·থাংরাংখো থুম্মুয়ে গালজক।
66006016	বিসং হা·ব্রি আরো রং·থিরাংখো আগানজক, “চিংনি সাক্কাও গা·আকবো আরো জেআন উয়া সিংহাসনও আসংএ দংআমিং বিনি মিকখাংওনি আরো মেষ বি·সানি খা·আওনাংআওনিখো চিংখো থুম্মুয়ে দনবো,
66006017	মুয়ানা বিসংনি খা·আওনাংআখো ফারাকানি উয়া দাল·বাৎগিবা সাল সকবাংজক, আরোবা সা উনি মিকখাংও চাদেংএ দংনা মা·ন্না?”
66007001	উনি জা·মানো আংআ সাকব্রি সা·গ্রেখো হা·গিলসাকনি সামব্রি খি·থিকওনা চাদেংএ দংআখো নিকজক। বিসং হা·গিলসাকনি খি·থিকব্রিনি বালওয়াখো ফেং·এ রা·রিকিংআমিং, জেদাক্কে হা·গিলসাক, সাগাল বা বলবিফাংও বালওয়া বালজা।
66007002	জা·মানো আংআ দা·আও সাকসা সা·গ্রেখো সালারামচানি চাখাতে রি·বাখো নিকজক। বিচা থাংগিবা ইসলনি সীলমোহর দংআমিং। জে সাকব্রি সা·গ্রেনা হা·গিলসাক আরো সাগালনি নামগিজাখো দাক্কানি বিল হ·ন্নামিং উয়া সাকব্রি সা·গ্রেখো বিয়া নাম্মেন রাক্কে চ্রিকে আগানজক,
66007003	“আনচিংনি ইসলনি নকখলরাংনি কপালও সীলমোহর সু·খুজানা দিপ্পাৎ হা·গিলসাক, সাগাল বা বলফাংরাংখো দা·আ নাসিয়েতাবো।”
66007004	জা·মানো আংআ উয়া সীলমোহর সু·আ মান্দিরাংনি নম্বলখো খিন্নাজক। ইস্রায়েলরাংনি গিম্মিক মা·চংওনি রিৎচাসা সৎব্রিব্রি হাজাল মান্দিখো সীলমোহর সু·আমিং:
66007005	যিহূদানি মা·চংওনি হাজাল চি·গ্মি। রূবেণনি মা·চংওনি হাজাল চি·গ্মি। গাদনি মা·চংওনি হাজাল চি·গ্মি।
66007006	আশেরনি মা·চংওনি হাজাল চি·গ্মি। নপ্তালিনি মা·চংওনি হাজাল চি·গ্মি। মনঃশিনি মা·চংওনি হাজাল চি·গ্মি।
66007007	শিমিয়োননি মা·চংওনি হাজাল চি·গ্মি। লেবিনি মা·চংওনি হাজাল চি·গ্মি। ইষাখরনি মা·চংওনি হাজাল চি·গ্মি।
66007008	সবূলূননি মা·চংওনি হাজাল চি·গ্মি। যোষেফনি মা·চংওনি হাজাল চি·গ্মি। বিন্যামীননি মা·চংওনি হাজাল চি·গ্মি।
66007009	উনি জা·মানো আংআ গিম্মিক জাত, মা·চং, হা·সং আরো খু·সুকওনি ইন্দাকফিল্লে মান্দি জিলমাখো নিকজক, দারাংবা বিসংখো চান্না মান·জাজক। গ্বিবক চলাখো চিন্নে বিসং উয়া সিংহাসন আরো মেষ বি·সানি মিকখাংও খেজুর বিজাকখো জাক্কো রা·এ চাদেংএ দংআমিং।
66007010	বিসং রাক্কে চ্রিকে আগানিংআমিং: “জেআন সিংহাসনও আসংএ দংআ, আনচিংনি উয়া ইসল আরো মেষ বি·সানি জাক্কোন পাপওনি জক্কানি দংআ।”
66007011	জা·মানো সা·গ্রেরাং গিম্মিকান উয়া সিংহাসনখো, মি·আফারাংখো আরো সাকব্রি থাংগিবা জাংগিগ্মাংগিবারাংখো উইলউইলে চাদেংজক। বিসং সিংহাসননি মিকখাংও থুচিকপে ইসলখো অলাখিয়ে আগানজক,
66007012	“আমেন। রাসং, হা·আইয়ানি, মিৎথেলা, মান্দিরা·আ, বিল আরো বিল্লাকা ফাংনাজলনা আনচিংনি ইসলনিন হং·খানা। আমেন।”
66007013	উনো সাকসা মি·আফাআ আংনা আগানজক, “গ্বিবক চলাখো চিনগিবা ইয়া মান্দিরাং সা? আরো বাচ্চানিবা ইরাং রি·বাজক?”
66007014	আংআ বিনা আগানজক, “নিবো, উখো না·আন হা·আইয়া।” বিয়া আংনা আগানজক, “উয়া বিল্লংআ দুকওনি জেরাং রি·বাজক ইরাং বিসংআন। ইরাং আন·থাংনি চলাখো মেষ বি·সানি হান·চিও সু·গালে গ্বিবকেতজক।
66007015	উনি গিম্মিন ইরাং ইসলনি সিংহাসননি মিকখাংও দংআ আরো সালগিনি থরম নক্কো ইরাং সাল-ওয়াল বিনা দাকচাকে হ·ন্নিংআ। জেআন সিংহাসনও আসংএ দংআ বিয়ান ইরাংনি সাক্কাও বিনি তাম্বুখো রিকনুয়া।
66007016	ইরাং আরবা অকখ্রিজানাজক, চি রিংনাবা হা·সিকজানাজক; সালনি দিং·আ ইরাংনি বে·এনো আরবা নাংজানাজক, দিংআবা দিংজানুয়া,
66007017	মুয়ানা উয়া মেষ বি·সা জেআন সিংহাসননি সাক্কাও দংআ বিয়ান ইরাংনি রাকখুয়াল হং·নুয়া। থাংগিবা চিমিকনি সেফাংও বিয়া বিসংখো রা·আংনুয়া, আরো ইসল ইরাংনি মিকচিখো রিপ্পাকেতনুয়া।”
66008001	জা·মানো মেষ বি·সা জে সময়ও স্নিগিবা সীলমোহরখো ফি·জক উয়া সময়ও সালগিও আধা ঘণ্টানি গিত্তা জ্রিপজ্রিপ দংজক।
66008002	জে সাকস্নি সা·গ্রে ইসলনি মিকখাংও চাদেংএ দংআ আংআ বিসংখো নিকনা মান·জক। বিসংনি জাক্কো গি·স্নি সিংগা হন·জক।
66008003	উনি জা·মানো দা·আও সাকসা সা·গ্রে রি·বাএ গানচিনি মিকখাংচা চাদেংজক। বিনি জাক্কো গি·সা চা·চেৎ সো·আনি সোনানি দনচাক্রা দংআমিং। বিনা বাং·এ চা·চেৎখো হন·জক জেদাক্কে বিয়া সিংহাসননি মিকখাংনি সোনানি গানচিনি সাক্কাও ইসলনি দিমদাক মান্দিরাংনি বি·আমুং উয়া চা·চেৎখো ফাকওয়াতা।
66008004	উয়া সা·গ্রেনি জাকওনি চা·চেৎনি ওয়াল·খুয়া ইসলনি মান্দিরাংনি বি·আমুং সাক্কাচানা ইসলনি মিকখাংও গাদোয়াংজক।
66008005	উনো উয়া সা·গ্রে গানচিওনি ওয়াল·খু রা·এ উয়া চা·চেৎ দনগিবা দনচাক্রাখো গাপ্পেতজক আরো হা·গিলসাকচানা গাল্লেতজক। উনি গিম্মিন মিকখা খিমফ্রেতানি গা·ম্মারাং আরো নাংআ-নাংসি গাম·ফ্রেতারাং, আরো মিকখা রিপরাপা আরো বাংগুরিয়া হং·জক।
66008006	জে সাকস্নি সা·গ্রেনি জাক্কো গি·স্নি সিংগা দংআমিং, উনি জা·মানো বিসং উরাংখো সিকনা থারিসোজক।
66008007	স্খাংগিবা সা·গ্রে বিনি সিংগাখো সিক্কেতানি জা·মানো হান·চিগ্মাং স্থিল আরো ওয়া·আল হা·গিলসাকওনা গাল্লেতা হং·জক। উনি গিম্মিন বাক গিত্থামনি বাকসা হা·গিলসাক, বাক গিত্থামনি বাকসা বলবিফাং আরো দিমদাক জেংরাং খামজক।
66008008	উনি জা·মানো গ্মিগিবা সা·গ্রে বিনি সিংগাখো সিকজক। উনো খানসা দা·ল্লা চিং·গিবা হা·ব্রি গিত্তা দাক্কা খানসা বস্তু সাগালচা গাল্লেতা হং·জক। উনো সাগালনি বাক গিত্থাম চিনি বাকসা চি হান·চি হং·আংজক,
66008009	সাগালনি বাক গিত্থামনি বাকসা জাংগিগ্মাংগিবারাং সিথকজক, আরো বাক গিত্থামনি বাকসা জাহাস বন·চকৎজক।
66008010	জা·মানো গিত্থামগিবা সা·গ্রে বিনি সিংগাখো গা·ম্মেতজক। উনো রংসা দা·ল্লা আস্কি গিত্তা চিং·এ চিং·এ সিলগাওনি গা·আকজক।
66008011	উয়া আস্কিনি বিমুংখো খা·গিবা বল মিংআমিং। বাক গিত্থামনি বাকসা চিবিমা আরো চিমিকনি সাক্কাও উয়া আস্কি গা·আকজক। উনি হা·সেল বাক গিত্থাম চিনি বাকসা খা·জক আরো উয়া খা·গিবা চিনি হা·সেল বাং·আ মান্দি সিজক।
66008012	উনি জা·মানো ব্রিগিবা সা·গ্রে বিনি সিংগাখো সিকজক। উনি গিম্মিন সালনি বাক গিত্থামনি বাকসা, জাজংনি বাক গিত্থামনি বাকসা আরো আস্কিরাংনি বাক গিত্থামনি বাকসা আন্দালজক। সালনি বাক গিত্থামনি বাকসাও আরো ওয়ালনি বাক গিত্থামনি বাকসাও মামুং সেং·আ দংজাজক।
66008013	জা·মানো আংআ দো·রেং মাংসাখো সিলগাও নাম্মেন সাক্কাচা বিল্লাখো নিকজক, আরো উয়া দো·রেংখো রাক্কে আগানাখো খিন্নাজক, “গিপ্পিন সা·গ্রে সিংগাখো সিকনা হা·ম্মিংজক, বিসংনি সিংগা সিকজোকনো জেরাং ইয়া হা·গিলসাকনি হং·আ বিসংনি হং·সিয়া, হং·সিয়া, হং·সিয়া হং·নুয়া।”
66009001	জা·মানো বংআগিবা সা·গ্রে সিংগাখো সিকজক, আরো আংআ রংসা আস্কিখো নিকজক। উয়া আস্কি সিলগাওনি হা·গিলসাকওনা গা·আকামিং। উয়া আস্কিনা থিং·বিয়া হা·খলনি চাবিখো হন·জক।
66009002	আস্কি উয়া থিং·বিগিবা হা·খলখো এংজক; উনো দাল·বিয়া চুলাওনি জেগিত্তা ওয়াল·খুয়া হং·খাতা, উগিত্তা দাক্কেন উয়া হা·খলওনি ওয়াল·খুয়া হং·খাতনা হা·বাচেংজক। উয়া হা·খলনি ওয়াল·খুচা সাল আরো সিলগা আন্দালাংজক,
66009003	আরো উয়া ওয়াল·খুয়াওনি বাং·আ হাগুক স্খালরাং হা·গিলসাকো হং·খাতে রি·বাজক। উয়া হাগুক স্খালরাংনা হা·গিলসাকনি মাংখ্রাং গিত্তা বিলখো হন·জক।
66009004	বিসংনা ইন্দাকে আগানা হং·জক জেদাক্কে বিসং হা·গিলসাকনি মামুং জেং বা সবুজ রংনি মামুংখো বা বলবিফাংখো নাসিয়েতজা; জে মান্দিরাংনি কপালও ইসলনি সীলমোহর সু·আ দংজা বিসংখোসান নাসিয়েতা।
66009005	ইয়া মান্দিরাংখো দকথাত্তে গাল্লানি মামুং বিলখো বিসংনা হন·জাওবা, জাবংআনা দিপ্পাৎ সায়েতানি বিলখো বিসংনা হন·জক। মাংখ্রাং জে সময়ও মান্দিখো বুয়েতা উনো জেগিত্তা সা·দিকানি হং·আ ইয়া হাগুকরাংনি হন·গিবা সা·দিকাবা থিক উগিত্তান দাক্কা।
66009006	উয়া সময়ও মান্দিরাং সিয়াখো সান্দিনুয়া ইন্দিবা মামুং দাক্কেবা উখো মান·জানুয়া; বিসং সিনা হাম·নুয়া ইন্দিবা সিয়া বিসংচানি খাত্তাংনুয়া।
66009007	উয়া হাগুক স্খালরাংনি বিমাং দাকগ্রিকনা থারিসোগিবা ঘোরা গিত্তা দাক্কা। বিসংনি স্খুও সোনানি মুকুট গিত্তা দাকগিবা মিংসা বস্তু দংআমিং, আরো বিসংনি মিকখাং মান্দি গিত্তা দাক্কামিং।
66009008	বিসংনি খিন্নি মিচিকরাংনি খিন্নি গিত্তা আরো বিসংনি ওয়াগাম সিংহনি ওয়াগাম গিত্তা দাক্কা।
66009009	বিসংনি চেলো সিলনি বিসিংখাপ গিত্তা দাক্কা চলা দংআমিং। বাং·বিয়া ঘোরা আপসান দাকগ্রিকানি রথখো সাল্লে খাতজোকনো জেগিত্তা গা·ম্মা, বিসংনি গ্রাংনি গা·ম্মাবা উগিত্তান হং·আমিং।
66009010	বিসংনি খি·মি আরো বেরি মাংখ্রাংনি খি·মি আরো বেরি গিত্তা দাক্কামিং। জাবংআ দিপ্পাৎ মান্দিরাংখো নাসিয়েতানি বিল বিসংনি খি·মিও দংআমিং।
66009011	থিং·বিগিবা হা·খলনি সা·গ্রেআন ইয়া হাগুক স্খালরাংনি রাজা হং·আমিং। ইব্রীয় খু·সুকচা উয়া সা·গ্রেনি বিমুং হং·আমিং আবদ্দোন আরো গ্রীক খু·সুকচা আপল্লুয়োন, আগানস্খাওদে ব·ন্নেতগিবা হং·আ।
66009012	স্খাংগিবা হং·সিয়া বন·জক। নিবো, ইনি জা·মানো আরোবা মিংগ্মি হং·সিয়া রি·বাংজক।
66009013	জা·মানো দকগিবা সা·গ্রে বিনি সিংগাখো সিকজক। ইসলনি মিকখাংও সোনানি জে গানচি দংআ উয়া গানচিনি গি·ব্রি গ্রংওনি আংআ সাকসানি খাৎথা আগানাখো খিন্নাজক। জেচা সিংগা দংআমিং উয়া দকগিবা সা·গ্রেনা বিয়া আগানজক,
66009014	“জে সাকব্রি সা·গ্রেখো দাল·বাৎগিবা চিবিমা ইউফ্রেটিসও খাএ দন্না বিসংখো ওয়াত্তেতবো।”
66009015	উনো উয়া সাকব্রি সা·গ্রেখো ওয়াত্তেতজক। ইয়া বিলসিনি ইয়া জা, ইয়া সাল আরো ইয়া ঘণ্টানা উয়া সা·গ্রেরাংখো থারিয়ে দনসোআমিং জেদাক্কে বিসং বাক গিত্থামনি বাকসা মান্দিরাংখো দকথাত্তে গাল্লা।
66009016	জা·মানো আংআ খিন্নানা মান·জক, ঘোরাও গাখাতগিবা সিপাই হং·আমিং মিলিয়ন রিৎচাগ্মি।
66009017	মিকজুমাংও জে ঘোরারাংখো আরো উরাংনি সাক্কাও আংআ জেরাংখো নিকজক বিসংনি মিকখাং ইন্দাকামিং- বিসংনি চেলখো রাক্ষিগিবা চলা ওয়া·আল গিত্তা গিচ্চাকা, নিল আরো গন্ধক গিত্তা রিম্মিতা রংনি হং·আমিং। ঘোরারাংনি স্খু সিংহনি স্খু গিত্তা দাক্কামিং আরো উরাংনি খু·সুকওনি ওয়া·আল, ওয়াল·খুয়া আরো গন্ধক হং·খাতিংআমিং।
66009018	ওয়া·আল, ওয়াল·খুয়া আরো গন্ধক- ইয়া গি·গিত্থাম শাস্তিরাংচা বাক গিত্থামনি বাকসা মান্দিরাংখো দক্কে গালজক।
66009019	উয়া ঘোরারাংনি খু·সুক আরো খি·মিওন বিসংনি বিল দংআমিং, মুয়ানা বিসংনি খি·মিরাং চিপ্পু গিত্তা দাক্কামিং। উয়া খি·মিরাংনি স্খুচা বিসং মান্দিরাংখো নাসিয়েতিংআমিং।
66009020	ইন্দিবা ইন্দাকা শাস্তিরাংনি জা·মানোবা জে মান্দিরাং থাংএ দংজক বিসং আন·থাংথাংনি জাকচা থারিগিবা মিত্তে বিমাংওনি গিসিক ফিল·জাজক। বিসং গিসিক নামগিজাগিবারাংখো আরো জেরাং নিকনা, খিন্নানা বা রামা রি·না মান·জা ইন্দাকগিবা সোনা, রূপা, পিতল, রং·থি আরো বলচা থারিগিবা মিত্তে বিমাংখো হামুয়ারিন দংজক।
66009021	ইনাআগ্রেবা স·ওতা, যাদু মন্তল দাক্কা, থি·ল্লেকা আরো চা·উআ ইরাংওনিবা বিসং গিসিক ফিল·জাজক।
66010001	উনি জা·মানো আংআ দা·আও সাকসা বিল্লাকগিবা সা·গ্রেখো সালগিওনি হং·ওনবাআখো নিকজক। বিনি গানদিং-চিনদিং গাদিলা, আরো বিনি স্খু সাক্কাও সুনদারে দংআমিং। বিনি মিকখাং সাল গিত্তা আরো বিনি জা·চক ওয়া·আলনি খ্রং গিত্তা দাক্কামিং।
66010002	বিনি জাক্কো এংএ দনগিবা খানসা চন্না খি·তাপ দংআমিং। বিয়া বিনি জাক্রানি জা·চকখো সাগালনি সাক্কাও আরো জাক্কাসিনি জা·চকখো হা·আনি সাক্কাও দন্নে সিংহনি রান্না গিত্তা গা·ম্মে চ্রিকজক। বিনি চ্রিকামুং থারিমে রাং·স্নি মিকখা খিমফ্রেতা গিত্তা গাম·জক।
66010004	জে সময়ও রাং·স্নি মিকখা খিমফ্রেতা গাম·জক উনো আংআ চকনা হাম·জক। ইন্দিবা সালগিওনি আংনা ইয়া খাৎথাখো আগানজক, “রাং·স্নি মিকখা খিমফ্রেতা জে খাৎথাখো আগানজক উখো সিউল দাক্কে দনবো, দা·আ চক্কাবো।”
66010005	জে সা·গ্রেখো আংআ সাগাল আরো হা·আনি সাক্কাও চাদেংএ দংআখো নিক্কামিং বিয়া বিনি জাক্রানি জাকখো সালগিচানা দি·চাজক।
66010006	জেআন ফাংনাজলনা থাংএ দংআ আরো সিলগা, হা·গিলসাক, সাগাল আরো উরাংও দংগিবা গিম্মিকখো থারিজক, বিনি বিমুংও মিকচেতি উয়া সা·গ্রে আগানজক, “আরবা হারিমজানাজক।
66010007	ইন্দিবা স্নিগিবা সা·গ্রে বিনি সিংগাখো সিক্কানি সালো ইসলনি নিং·থুয়া মিকসংআ চু·সকনুয়া। ইসল বিনি আন·থাংনি নকখলরাংচা, আগানস্খাওদে আগানসোগিবারাংচা জেখো আগানামিং উগিত্তান ইরাং হং·নুয়া।”
66010008	আংআ সালগিওনি জেনি খাৎথা আগানাখো খিন্নামিং বিয়া দা·আবা আংনা আগানজক, “জে সা·গ্রে সাগাল আরো হা·আনি সাক্কাও চাদেংএ দংআ বিচা রি·য়াংএ বিনি জাকনিখো এংএ দনগিবা খি·তাপখো রা·বো।”
66010009	উনো আংআ উয়া সা·গ্রেচা রি·য়াংএ উয়া খি·তাপখো আংনা হ·ন্না আগানজক। বিয়া আংনা আগানজক, “ইখো রা·এ চা·এ গালবো। নাং·নি বিকমাখো ইয়া খা·এতনুয়া, ইন্দিবা খু·সুকও বিজা বিৎচি গিত্তা চি·নুয়া।”
66010010	উনো সা·গ্রেনি জাকনিখো উয়া চনগিবা খি·তাপখো রা·এ আংআ চা·এ গালজক। আংনি খু·সুকও উখো বিজা বিৎচি গিত্তা চি·এ নিকজক, ইন্দিবা চা·আনি জা·মানো আংনি বিকমা খা·জক।
66010011	জা·মানো আংনা ইয়া খাৎথাখো আগানজক, “নাং·খো দা·আবা বাং·আ হা·সং, জাত, খু·সুক আরো রাজানি বিদিংও রি·বাগিবা চাসংনি খাৎথাখো আগানসোনা নাংনুয়া।”
66011001	জা·মানো থয়ে নিগিবা গল·দিক গিত্তা দাক্কা গি·সা গল·দিকখো আংনা হন·জক আরো আগানজক, “থরম নকখো আরো গানচিখো থবো আরো জেরাং উনো ইসলখো অলাখিয়া বিসংখো চানবো।
66011002	ইন্দিবা থরম নকনি হা·ফালও জে হা·থিলা দংআ, উখো দা·আ থোয়াবো, মুয়ানা উখো গিপ্পিন জাতরাংনা হন·জক। বিসং জাসৎব্রিগ্মি জারাং দিপ্পাৎ রংথালগিবা সংজিলমাখো জা·চকচা গা·বেলবেলনুয়া।
66011003	ইন্দিবা আংআ আংনি সাকগ্মি সাক্ষিনা ইন্দাকা বিলখো হ·ন্নুয়া জেনি গিম্মিনো বিসং সালা চটখো গান্নে হাজালসা রিৎচাগ্মি সৎদক সালনা দিপ্পাৎ আগানসোগিবা হং·এ খাৎথা আগান্নুয়া।”
66011004	উয়া সাকগ্মি সাক্ষি হং·জক জলপই বিফাং ফাংগ্মি আরো গাসা বলগ্মি, জেরাং হা·গিলসাকনি গিত্তেলনি মিকখাংও চাদেংএ দংআ।
66011005	সাবা বিসংনি নামগিজাখো দাকনা হা·ম্মোদে ইন্দিদে বিসংনি খু·সুকওনি ওয়া·আল হং·খাতে উয়া বোবিলরাংখো সো·এ গালনুয়া। জেআন বিসংখো নামগিজাখো দাকনা হাম·নুয়া বিখো ইন্দাকে সিনা নাংনুয়া।
66011006	ইয়া মান্দিরাং জে সালওনা দিপ্পাৎ আগানসোগিবা গিত্তা খাৎথা আগান্নুয়া উনোনা দিপ্পাৎ মিকখা ওয়াজাখানা উনি গিম্মিন সিলগাখো চিপচাংএ দন্নানি বিল বিসংনি দংনুয়া। চিখো হান·চি দাক্কানি আরো হা·সিক রামরাম শাস্তিরাংচা হা·গিলসাকনি নামগিজাখো দাক্কানি বিলবা বিসংনি দংনুয়া।
66011007	বিসংনি সাক্ষি হ·ন্না ব·ন্নানি জামানো উয়া থিং·নাপগিবা হা·খলওনি মাংসা মাৎবুরুং হং·খাতে রি·বাএ বিসংমুং দাকগ্রিকনুয়া আরো বিসংখো হাম্মে দকথাত্তে গালনুয়া।
66011008	বিসংনি গিত্তেলখো জে সংজিলমাও চিসলও দাৎখাপামিং উয়া দাল·বাৎগিবা সংজিলমানি রামাও বিসংনি মাংগিসি গা·আকে দংনুয়া। উয়া সংজিলমানি বিমুং চং·মতদে সদোম আরো মিসর হং·জা, ইন্দাকোবা উগিত্তান দাক্কা ইন্নে উয়া সংজিলমাখো সদোম আরো মিসর ইন্না।
66011009	উনো হা·সং গিম্মিক, মা·চং, খু·সুক আরো জাতওনি মান্দিরাং সাল গিত্থাম সাল ফাকসা দিপ্পাৎ উয়া মাংগিসিরাংখো নিনুয়া।
66011010	বিসং বিসংনি বে·এনরাংখো গোপনা হন·জানুয়া। বিসং সিজক ইন্নে জেরাং ইয়া হা·গিলসাকনি হং·আ বিসং খুসি হং·নুয়া আরো হান·সেংনুয়া। মান্দিরাং সাকসা সাকগিপ্পিননা বকসিস ওয়াত্তেতনুয়া, মুয়ানা জেরাং ইয়া হা·গিলসাকনি বিসং ইয়া সাকগ্মি আগানসোগিবারাংনি হা·সেল দুক মা·ন্নামিং।
66011011	ইন্দিবা ইয়া সালগিত্থাম সালফাকসানি জা·মানো ইসলনি হন·গিবা বালজাংগি বিসংনি নিং·আও নাপজক। উনি হা·সেল বিসং জা·চকচা গা·চাক্কে চাদেংজক। উনো জেরাং বিসংখো নিকজক বিসং নাম্মেন খেনজক।
66011012	জা·মানো উয়া সাকগ্মি সাক্ষি সালগিওনি রাক্কে ইয়া খাৎথাখো আগানাখো খিন্নাজক, “ইয়োনা চাখাতে রি·বাবো।” উনো বিসং বিসংনি বোবিলরাংনি মিক্রোনথাংওন খানসা গাদিলাও দাক্কে সালগিচানা গাদোয়াংজক।
66011013	উয়া সময়ও বিল্লংএ বাংগুরিজক আরো উয়া সংজিলমানি বাক চিকখুংনি বাকসা বি·গ্রপাংজক। উয়া বাংগুরিয়াও হাজালস্নি মান্দি সিথকজক। উনি গিম্মিন উয়ো দংগিবা গিম্মিকান খেন্নে সালগিনি ইসলখো রাসং দাকনা হা·বাচেংজক।
66011014	ইন্দাকে গ্মিগিবা হং·সিয়া বন·জক। নিবো, থেংরিন গিত্থামগিবা হং·সিয়া রি·বাংজক।
66011015	জা·মানো স্নিগিবা সা·গ্রে বিনি সিংগাখো সিকজক। উনো সালগিচা রাক্কে রাক্কে আগানা হং·জক, “হা·গিলসাকনি সংনক দা·আও আনচিংনি গিত্তেল আরো বিনি খ্রীষ্টনি হং·জক।
66011016	বিয়া ফাংনাজলনা শাসন দাকনুয়া।” জে সাক খলগ্রিকব্রি মি·আফারাং ইসলনি মিকখাংও বিসংনি সিংহাসননি মিকখাংও আসংএ দংআমিং বিসং থুগোপে ইসলখো অলাখিয়ে আগানজক,
66011017	“বিল্লাকস্রাংগিবা গিত্তেল ইসল, না·আ দংআ আরো না·আ দংআমিং। চিংআ নাং·খো মিৎথেলা, মুয়ানা না·আ নাং·নি দাল·গিবা বিলখো জাক্কো রা·এ শাসন দাকনা হা·বাচেংজক।
66011018	গিম্মিক জাত খা·আওনাংজক, আরো নাং·নি খা·আওনাংআখো ফিন্নিকানি সাল হং·জক। সিগিবারাংখো বিচাল দাক্কানি সাল সকবাজক, আরো নাং·নি নকখলরাংনি, আগানস্খাওদে আগানসোগিবারাংখো আরো নাং·নি মান্দিরাংখো আরো চন্না-দা·ল্লা গিম্মিকান জেরাং নাং·না খা·ফাকা বিসংনা বকসিস হ·ন্নানি সাল সকবাজক। ইনাআগ্রেবা জেরাং হা·গিলসাকনি নামগিজাখো দাক্কিংআ, বিসংখো ব·ন্নেতানি সালবা সকবাজক।”
66011019	জা·মানো সালগিনি থরম নকখো এংআ হং·জক আরো উনো ইসলনি নিয়াম সিন্দুকখো নিকজক। উনো মিকখা রিপরাপা আরো গাম·ফ্রেতা খু·রাং আরো মিকখা খিমফ্রেতা আরো বাংগুরিয়া আরো নাম্মেন স্থিল গা·আকনা হা·বাচেংজক।
66012001	জা·মানো সালগিও মিংসা দাল·গিবা চিনখো নিকনা মান·জক- সাকসা মিচিক, জেনি গানদিংচিনদিং সালমিং আরো জা·চক কক্ষুমাও জাজং দংআমিং। রংচিগ্মি আস্কিচা থারিয়া গি·সা মুকুট বিনি স্খুও দংআমিং।
66012002	বিয়া হা·ন্নোগ্মাংমিং আরো বি·সা বা·আনি সা·দিকানা চ্রিকিংআমিং।
66012003	জা·মানো সালগিও দা·আও মিংসা চিনখো নিকনা মান·জক- ওয়া·আল গিত্তা গিচ্চাকা মাংসা দাল·বিয়া চিপ্পু স্খাল। উনি দৎস্নি স্খু আরো চিখুং গ্রং, আরো স্খুরাংও গি·স্নি মুকুট দংআমিং।
66012004	বিনি খি·মিচা বিয়া সিলগানি বাক গিত্থামওনি বাকসা আস্কিখো সাল্লে রা·বাএ হা·গিলসাকচানা গোএতজক। জে মিচিকনি বি·সা হং·না হা·ম্মিংআমিং উয়া দাল·বিয়া চিপ্পু স্খাল বিনি মিকখাংও চাদেংআমিং জেদাক্কে বি·সা আৎচিয়ানি জা·মানোন বিয়া মিন্নকে গালনা মা·ন্না।
66012005	মিচিকনি সাকসা দেফান্থি হং·জক। উয়া দেফান্থিন সিলনি গল·দিকখো রা·এ গিম্মিক জাতখো শাসন দাকনুয়া। উয়া বি·সাখো ইসল আরো বিনি সিংহাসনচা দি·এ রা·জক,
66012006	আরো উয়া মিচিক হা·গিসি জওলচানা খাত্তাংজক। ইসল উয়া হা·গিসি জওলচানা বিনা গি·সা হা·দামখো থিক দাক্কে দন্নামিং জেদাক্কে হাজালসা রিৎচাগ্মি সৎদক সাল বিয়া উনো হালদুআখো মা·ন্না।
66012007	জা·মানো সালগিও দাকগ্রিকা হং·জক। মীখায়েল আরো বিনি নিং·আও দংগিবা সা·গ্রেরাং উয়া দাল·বিয়া চিপ্পু স্খাল আরো উনি সা·গ্রেরাংমুং দাকগ্রিকজক।
66012008	উয়া দাল·বিয়া চিপ্পু স্খাল হামজাজক আরো সালগিও বিসংখো দংনাবা হন·জাজক।
66012009	উনো উয়া দাল·বিয়া চিপ্পু স্খাল আরো বিমুং বিনি সা·গ্রেরাংখো হা·গিলসাকোনা গাল্লেতজক। ইয়া দাল·বিয়া চিপ্পু স্খাল হং·জক উয়া গিৎচাম চিপ্পু জেখো দিয়াবল বা শয়তান মিংআ। বিয়া হা·গিলসাকনি গিম্মিক মান্দিরাংখো ব্রাংগিবা রামাচা রা·আংআ।
66012010	জা·মানো আংআ সালগিওনি রাক্কে রাক্কে সাকসানি আগানাখো খিন্নাজক, “দা·আও জক্কেতা, বিল আরো আনচিংনি ইসলনি সংনক আরও বিনি খ্রীষ্টনি বিল সকবাজক, মুয়ানা জে আনচিংনি জংরাংখো দোস হ·ন্নুয়ামিং বিখো সালগিচাখো গাল্লেতজক। আনচিংনি ইসলনি মিকখাংও বিয়া সালওয়াল বিসংনি দোসখো ফিন্নিকনুয়ামিং।
66012011	মেষ বি·সানি হান·চি আরো আন·থাংথাংনি সাক্ষিচা বিসং বিখো হাম্মেতজাজক। বিসং আন·থাংথাংনা বাং·এ খা·সাজানি হা·সেলান বিসংনি জাংগিখো হ·ন্না বিসং গং·আমিং।
66012012	“উনি গিম্মিন ও সালগি, হান·সেংবো; না·সং জেরাং উনো দংআ, হান·সেংবো। ইন্দিবা হা·গিলসাক আরো সাগাল, হং·সিখানা না·সংনা! মুয়ানা শয়তান না·সংনি সাক্কাও হং·খাতে রি·বাজক। শয়তান খা·আওনাংজক, মুয়ানা বিয়া হা·আইয়া বিনি সময় বাং·এ দংজাজক।”
66012013	উয়া দাল·বিয়া চিপ্পু স্খাল জে সময়ও নিকজক, বিখো হা·গিলসাকচানা গাল্লেতজক উনো জে মিচিকনি বি·সা হং·আমিং উয়া চিপ্পু স্খাল বিমুং বোবিল দাকনা হা·বাচেংজক।
66012014	উনো উয়া মিচিকনা দাল·বিয়া মাংসা দো·রেংনি গি·গ্মি গ্রাংখো হন·জক জেদাক্কে বিয়া হা·গিসি জওলো বিনি হা·দামচা বিল্লে রি·য়াংনা মা·ন্না। উনো উয়া চিপ্পু স্খালনি নিকগিজাও বিলসি গিত্থাম জাদকনা বিয়া হালদুআখো মা·ন্নুয়া।
66012015	উনো উয়া দাল·বিয়া চিপ্পু স্খাল উয়া মিচিকনি জা·মানচা দংএ বিখো চিও সাল্লে রা·আংনা ইন্নে বিনি খু·সুকওনি চি রং·খাতে গি·সা চিবিমা থারিজক,
66012016	ইন্দিবা হা·গিলসাক উয়া মিচিকনা দাকচাকজক। উয়া চিপ্পু খু·সুকওনি জে চিখো রং·খাত্তেতজক হা·গিলসাক বিনি খু·সুকখো ওয়াংএ উখো রিংএ গালজক।
66012017	উনো উয়া চিপ্পু মিচিকখো নাম্মেন খা·আওনাংজক; আরো উয়া মিচিকনি দংখুগিবা মান্দিরাং, আগানস্খাওদে জেরাং ইসলনি গি·য়েতাখো মানিয়া আরো যীশুনি স্খিয়াখো রি·ম্মে রা·রিকা বিসংনি সাক্কাও বিয়া দাকগ্রিকনা রি·য়াংজক আরো সাগালনি রিক্কামো চাদেংএ দংজক।
66013001	উনি জা·মানো আংআ মাংসা মাৎবুরুংখো সাগালচানি হং·খাতে রি·বাখো নিকজক। উয়া মাৎবুরুংনি গ্রং চিকখুং আরো দৎস্নি স্খু দংআমিং। উয়া গ্রংরাংনি সাক্কাও চিকখুং মুকুট দংআমিং আরো স্খুরাংনি সাক্কাও ইসলখো চন্নিকনা ইন্নে দিংথাং দিংথাং বিমুংরাং লিক্ষিয়া দংআমিং।
66013002	উয়া মাৎবুরুং নিনা মাৎচা গিত্তা দাক্কামিং, আরো উনি জা·চকরাং মাকবিলনি জা·চক গিত্তা দাক্কামিং আরো মিকখাং সিংহনি মিকখাং গিত্তা দাক্কামিং। উয়া চিপ্পু বিনি বিলখো, সিংহাসনখো আরো দাল·বাতা বিলখো উয়া মাৎবুরুংনা হন·জক।
66013003	মাৎবুরুংনি গি·সা স্খুও ইন্দাকা মাত্তা দংআমিং জেনি হা·সেলো বিয়া সিনা গিত্তা দাকজকমিং, ইন্দিবা উয়া মাত্তা নামজকমিং। উনি গিম্মিনো হা·গিলসাকনি গিম্মিক মান্দিরাং আইয়াও ইনমানে উয়া মাৎবুরুংখো জা·রিকজক।
66013004	চিপ্পু উয়া মাৎবুরুংনা বিলখো হ·ন্নামিং ইন্নে মান্দিরাং উয়া চিপ্পুখো ইসল চাচা মান্দিরা·এ সেলামজক, আরো মাৎবুরুংখোবা উয়ানদাক্কে সেলামে আগানজক, “ইয়া মাৎবুরুং গিত্তা হং·আ সা দংআ? আরো সাবা বিমিং দাকগ্রিকনা মা·ন্না?”
66013005	রাসং দাকনা আরো ইসলখো চন্নিকনা ইন্নে উয়া মাৎবুরুংনা খু·সুক আগানানি বিলখো হন·জক। উয়া মাৎবুরুং জেদাক্কে জাসৎব্রিগ্মি জারাং দিপ্পাৎ বিনি মান·রিকানি বিলখো জাকখালনা মা·ন্না উনি গিম্মিনো বিনা হন·জক।
66013006	উনো উয়া মাৎবুরুং ইসলনি সাক্কাও, বিনি বিমিংনি আরো বিনি দংরামানি সাক্কাও আরো সালগিও জেরাং দংআ বিসংনি সাক্কাও নাম্মেন চন্নিকানি খাৎথাখো আগান্না হা·বাচেংজক।
66013007	ইসলনি মান্দিরাংমিং দাকগ্রিকে বিসংখো হাম্মে রা·আনি বিলখো বিনা হন·জক আরো গিম্মিক মা·চং, হা·সং, খু·সুক আরো জাতনি মান্দিরাংনি সাক্কাও বিনা মান·রিকানি বিলখো হন·জক।
66013008	জেরাং ইয়া হা·গিলসাকনি, আগানস্খাওদে জেরাংনি বিমিং মেষ বি·সানি জাংগিনি খি·তাপও লিক্ষিয়া দংজা বিসং গিম্মিকান উয়া মাৎবুরুংখো ইসল চাচা মান্দিরা·এ সেলাম দাকনুয়া। ইয়া মেষ বি·সাখো হা·গিলসাক হং·না স্খাংআন স·ওতে গালনা থিক দাক্কামিং।
66013009	জেনি খিন্নানা নাচিল দংআ, বিয়া রংথালগিবা শাস্ত্রনি ইয়া খাৎথারাংখো খিন্নাখানা:
66013010	জেখো চিপচাংএ দন্নানি খাৎথা দংআ বিখো চিপচাংএ দন্নুয়া। জেখো মিল্লামচা স·ওতনা খাৎথা দংআ বিয়া স·ওতাখো মান·নুয়া। ইনি গিম্মিন ইসলনি মান্দিরাংনি চাকচিকা আরো বিবিরা·আ দংনা নাংনুয়া।
66013011	উনি জা·মানো আংআ হা·আওনি দা·আও মাংসা মাৎবুরুংখো হং·খাতে রি·বাখো নিকজক। মেষ গিত্তা উনি গ্রং গি·গ্মি দংআমিং, ইন্দিবা উয়া চিপ্পু গিত্তা বিয়া খাৎথা আগান্নুয়ামিং।
66013012	ইয়া মাৎবুরুং স্খাংগিবা মাৎবুরুংনি হং·এ বিনি গিম্মিক বিলখো জাকখালনা হা·বাচেংজক; আরো জেরাং ইয়া হা·গিলসাকনি হং·আ বিসংখো বিয়া উয়া স্খাংগিবা মাৎবুরুংখো, আগানস্খাওদে জেনি বিল্লংএ মাতগিবা নামজকমিং বিখো ইসল ইন্নে সেলামেতজক।
66013013	বিয়া দাল·গিবা আইয়াও ইনমানগিবা কামরাংখো দাকনা হা·বাচেংজক, আরোবা, মান্দিরাংনি মিক্রোনথাংও সিলগাওনি হা·গিলসাকওনা ওয়া·আলখো রং·খাত্তেতজক।
66013014	উয়া স্খাংগিবা মাৎবুরুংনি হং·এ জে আইয়াও ইনমানগিবা কামরাংখো দাকনা বিনা বিলখো হ·ন্নামিং বিয়া উরাংখো দাক্কে মান্দিরাংখো ব্রাংগিবা রামাচানা রা·আংনা হা·বাচেংজক। স্খাংগিবা মাৎবুরুং জেআন মিল্লামচা মাত্তাখো মান·নেবা থাংএ দংআমিং, গ্মিগিবা মাৎবুরুং মান্দিরাংনা আগানজক জেদাক্কে বিসং বিনি গি·সা বিমাংখো থারিয়া।
66013015	উয়া বিমাংনা জাংগি হ·ন্নানি বিলবা বিনা হন·জক, জেদাক্কে উয়া বিমাং খু·সুক আগান্না মা·ন্না আরো জেরাং উয়া বিমাংখো ইসল চাচা মান্দিরা·এ সেলাম দাকজানুয়া বিসংখো দক্কে গালনা মা·ন্না।
66013016	বিয়া চন্না-দা·ল্লা, মান·নে চা·গিবা-দিল্লা, জাকগিত্তেল আরো নকখল, গিম্মিকখোন জাক্রা জাক্কো বা কপালনি সাক্কাও গি·সা চিনখো রা·না মানিয়েতজক।
66013017	ইনি গিম্মিনো উয়া চিননা আগ্রে সাওবা মামিংখো ব্রিনা বা ফালনা মান·জাজক। উয়া চিন হং·জক উয়া মাৎবুরুংনি বিমুং বা উনি বিমুংনি নম্বল।
66013018	ইরাংখো হা·আইনা বুদি নাংআ। জেনি বুদি দংআ বিয়া উয়া মাৎবুরুংনি নম্বলখো চান্নে নিখানা, মুয়ানা উয়াদে সাকসা মান্দিনি বিমুংনি নম্বল হং·আ। আরো উয়া নম্বল হং·জক রিৎচাদক সৎদক দক।
66014001	জা·মানো আংআ নিয়েতজক, উয়া মেষ বি·সা সিয়োন হা·ব্রিনি সাক্কাও চাদেংএ দংআ। বিমিং হাজাল রিৎচাসা সৎব্রিব্রি মান্দি দংআ। বিসংনি কপালও মেষ বি·সা আরো বিনি ফাগিবানি বিমুং লিক্ষিয়া দংআ।
66014002	জা·মানো আংআ সালগিওনি চি দা·ল্লা গিত্তা আরো রাক্কে মিকখা খিমপ্রেতা গিত্তা খিন্নাজক। জেখো খিন্নাআ উয়া বীণা বাজাইয়ানি গাম·মা গিত্তা দাক্কামিং।
66014003	উয়া সিংহাসন আরো উয়া সাকব্রি জাংগিগ্মাংগিবা আরো উয়া মি·আফারাংনি মিকখাংও বিসং মিংসা গিত্তাল গিতখো রিং·ইংআমিং। দারাংবা উয়া গিতখো স্খিনা মান·জাজক; উয়া হাজাল রিৎচাসা সৎব্রিব্রি মান্দিরাং, জেরাংখো হা·গিলসাকনি মান্দিরাংওনিখো ব্রিএ রা·আমিং বিসংসান স্খিনা মান·জক।
66014004	ইরাং উয়া মান্দি, জেরাং মিচিকরাংমিং থি·ল্লেকে আন·থাংথাংখো মারাং নাংএতজা। জেচা মেষ বি·সা রি·য়াংআ বিসং বিখো জা·রিকে রি·য়াংআ। ইসল আরো মেষ বি·সানা স্খাংগিবা বিথি গিত্তা হ·ন্না মান্দিরাংওনিখো বিসংখো ব্রিএ রা·আমিং।
66014005	মামিংসালোবা বিসং বু·এ খাৎথা আগানজা, আরো বিসংনি মামিং দোসখো মান·জা।
66014006	জা·মানো আংআ দা·আও সাকসা সা·গ্রেখো সিলগানি নাম্মেন সাক্কাচা বিল্লাখো নিকজক। হা·গিলসাকো সংদংগিবা মান্দিরাংচা, আগানস্খাওদে গিম্মিক জাত, মা·চং, খু·সুক আরো হা·সংনি মান্দিরাংচা আগানফ্রাকনা বিচা জ্রিংজ্রৎনি নাম্মা খবল দংআমিং।
66014007	বিয়া রাক্কে রাক্কে ইয়া খাৎথাখো আগানিংআমিং, “ইসলনা খেনবো আরো বিখো রাসং দাকবো, মুয়ানা বিচাল দাক্কানি সাল সকবাজক। জেআন সিলগা, হা·গিলসাক, সাগাল আরো চিমিকখো থারিজক বিখো অলাখিবো।”
66014008	জা·মানো গ্মিগিবা দা·আও সাকসা সা·গ্রে বিনি জা·মান জা·মান রি·বাএ আগানজক, “উয়া বাবিল সংজিলমা বন·নাংজক। জে সংজিলমা বিনি থি·ল্লেকানি চুখো গিম্মিক জাতনান রিংএতা উয়া সংজিলমা বন·নাংজক।”
66014009	উনি জা·মানো গিত্থামগিবা দা·আও সাকসা সা·গ্রে বিসংনি জা·মান জা·মান রি·বাএ রাক্কে আগানজক, “সাওবা উয়া মাৎবুরুং আরো বিনি বিমাংখো অলাখিওদে আরো বিনি চিনখো কপালও বা জাক্কো রা·আওদে,
66014010	ইন্দাকোদে বিখো ইসলনি খা·আও নাংআনি চুখো রিংনা নাংনুয়া। ইয়া চুমিং চিখো ব্রিনগিজা ইসলনি খা·আও নাংআনি রিংচাক্রাও র€দাপজক। রংথালগিবা সা·গ্রেরাংনি আরো মেষ বি·সানি মিকখাংও ওয়া·আল আরো গন্ধকচা উয়া মান্দিখো সা·খাম্মেতনুয়া।
66014011	জে ওয়া·আল ইয়া মান্দিরাংখো সা·খাম্মেতনুয়া উয়া ওয়া·আলনি ওয়াল·খু জ্রিংজ্রৎনা হং·খাতারি দংনুয়া। জে মান্দি উয়া মাৎবুরুং আরো বিনি বিমাংখো অলাখিনুয়া আরো বিনি বিমুংনি চিনখো রা·নুয়া বিয়া সালো বা ওয়ালো মামিংসালোবা নেং·থাকাখো মান·জানুয়া।”
66014012	জেরাং ইসলনি গি·য়েতাখো মানিয়া আরো যীশুও বিবিরা·গিবা হং·এ দংআ ইসলনি উয়া মান্দিরাংনি ইন্দাকা অবস্থাও চাকচিকা দংনা নাংআ।
66014013	জা·মানো আংআ সাকসাখো সালগিওনি আগানাখো খিন্নাজক, “ইয়া খাৎথাখো লিক্ষিবো-দা·আওনি জেরাং গিত্তেলমিং নাংরিমে সিনুয়া বিসং ফাত্তিয়াখো মান·গিবা হং·আ।” গিসিক রংথালগিবা ইয়া খাৎথাখো আগানিংআ, “হো·এ বিসং ফাত্তিয়াখো মান·গিবা হং·আ। বিসংনি কামওনি বিসং নেং·থাকাখো মান·নুয়া, মুয়ানা বিসংনি কামনি বিথি বিসংমিং দংনুয়া।”
66014014	জা·মানো আংআ নিয়েতও গি·সা গ্বিবকা গাদিলাখো নিকজক, আরো উয়া গাদিলানি সাক্কাও মান্দিনি দেফান্থি গিত্তা দাক্কা সাকসা আসংএ দংআমিং। বিনি স্খুও হাম্মানি সোনানি মুকুট দংআমিং আরো জাক্কো দংআমিং নাম্মেন মাতগিবা কাৎচি।
66014015	জা·মানো দা·আও সাকসা সা·গ্রে থরম নকওনি হং·খাতে রি·বাজক আরো গাদিলানি সাক্কাও আসংএ দংগিবাখো রাক্কে চ্রিকে আগানজক, “নাং·নি কাৎচিখো রিম·বো, মিবিথিখো রাতবো, মুয়ানা মি বিথিখো রাত্তানি সময় হং·জক; হা·গিলসাকনি মি বিথি চু·গিম্মিক মিনজক।”
66014016	উনো জেআন উয়া গাদিলানি সাক্কাও আসংএ দংআমিং বিয়া হা·গিলসাকো বিনি কাৎচিখো রিম·জক, আরো হা·গিলসাকনি মিখো রাত্তা হং·জক।
66014017	জা·মানো সালগিনি থরম নকওনি দা·আও সাকসা সা·গ্রে হং·খাতে রি·বাজক। বিচাবা গি·সা কাৎচি দংআমিং।
66014018	জা·মানো গানচিওনি দা·আও সাকসা সা·গ্রে হং·খাতে রি·বাজক। ওয়া·আলনি সাক্কাও বিনি বিল দংআমিং। জে সা·গ্রেচা মাতগিবা কাৎচি দংআমিং বিখো ইয়া সা·গ্রে রাক্কে রিংগামে আগানজক, “নাং·নি কাৎচিখো রিম·বো আরো হা·গিলসাকনি আংগুল বিফাংওনি আংগুলখো রাত্তে চিম্মংবো, মুয়ানা আংগুল মিনজক।”
66014019	উনো উয়া সা·গ্রে হা·গিলসাকো বিনি কাৎচিখো রিম·জক আরো হা·গিলসাকনি গিম্মিক আংগুলখো রাত্তে চিম্মংজক। জা·মানো উরাংখো আংগুল মাড়াই দাক্কানি হা·খলচা গাল্লেতজক। ইয়া আংগুল মাড়াইগিবা হা·খল হং·জক ইসলনি বিল্লংআ খা·আও নাংআ।
66014020	সংজিলমানি হা·ফালচা আংগুল মাড়াই দাক্কানি হা·খলও উয়া আংগুলরাংখো মাড়াই দাক্কানি জা·মানো উয়োনি হান·চি হং·খাতবাজক আরো ঘোরারাংনি খু·সুকনি লাগামওনা দিপ্পাৎ হং·জক। উনি গিম্মিন রিৎচা গিত্থাম কি:মি: দিপ্পাৎ গিম্মিক হা·দাম হান·চিও রিপজক।
66015001	জা·মানো সালগিও আংআ দা·আও গি·সা দাল·গিবা আরো আইয়াও ইনমানগিবা চিনখো নিকজক। নিকজক, সাকস্নি সা·গ্রে আরো বিসংনি জাক্কো বন·চতগিবা মিংস্নি সাবিসি। ইরাংখো বন·চতগিবা সাবিসি ইন্নে আগানিংআ, মুয়ানা ইরাংচা ইসলনি খা·আও নাংআবা বন·নুয়া।
66015002	জা·মানো আংআ ওয়া·আলমিং ব্রিনগিবা জানিরানি গি·সা সাগাল গিত্তা দাক্কাখো নিকজক, আরো জেরাং উয়া মাৎবুরুং আরো বিনি বিমাং আরো বিনি বিমুংনি নম্বলনি সাক্কাও হামজক বিসংখোবা নিকজক। ইসলনি হন·গিবা বীণাখো জাক্কো রা·এ বিসং উয়া জানিরানি সাগালনি রিক্কামচা চাদেংএ দংআমিং।
66015003	বিসং ইসলনি নকখল মোশিনি আরো উয়া মেষ বি·সানি ইয়া গীতখো রিং·আমিং: “বিল্লাকস্রাংগিবা গিত্তেল ইসল, বাসিক দা·ল্লা আরো আইয়াও ইনমানা নাং·নি কাম! ও গিম্মিক জাতনি রাজা, নাং·নি রামা বাসিক খাকখেৎ আরো বিবি হং·আ!
66015004	গিত্তেল, সা নাং·না খেনজানুয়া? সা নাং·নি বিমুংখো রাসং চাএতজানুয়া? না·আসান রংথালা। গিম্মিক জাত নাং·চা রি·বানুয়া, গিম্মিকান নাং·খো অলাখিনুয়া; মুয়ানা নাং·নি খাকখেৎ বিচাল ফারাকজক।”
66015005	উনি জা·মানো আংআ নিকজক, সালগিও উয়া থরম নকখো, আগানস্খাওদে সাক্ষি তাম্বুখো এংআ হং·জক।
66015006	উনো উয়া সাকস্নি সা·গ্রে মিংস্নি সাবিসিখো রা·এ থরম নকচানি হং·খাতে রি·বাজক। বিসং চি·রংরং বা·রাখো গান্নামিং আরো চেলও সোনাচা খাথংআ দংআমিং।
66015007	উয়া সাকব্রি জাংগিগ্মাংগিবাওনি সাকসা উয়া সাকস্নি সা·গ্রেনা খানস্নি সোনানি দনচাক্রাখো হন·জক। ইসল, জেআন চাসংওনি চাসংওনা জ্রিংজ্রৎনা থাংএ দংআ, উয়া দনচাক্রারাং বিনি খা·আও নাংআও গাপ্পামিং।
66015008	ইসলনি রাসং আরো বিল্লাকাওনি জে ওয়াল·খু হং·খাতিংআমিং উয়া ওয়াল·খু থরম নক্কো গাপজক। উয়া সাকস্নি সা·গ্রেনি মিংস্নি সাবিসি বন·গিজা দিপ্পাৎ দারাংবা উয়া থরম নক্কো নাপনা মান·জাজক।
66016001	জা·মানো আংআ খিন্নাজক, উয়া থরম নকওনি উয়া সা·গ্রে সাকস্নিখো সাকসা রাক্কে রাক্কে ইন্দাকে আগানিংআ, “না·সং রি·য়াংএ ইসলনি খা·আও নাংআও গাপগিবা গি·স্নি দনচাক্রাখো হা·গিলসাকনি সাক্কাও ফাক্কেবো।”
66016002	উনো স্খাংগিবা সা·গ্রে রি·য়াংএ আন·থাংনি দনচাক্রাখো হা·গিলসাকনি সাক্কাও ফাক্কেতজক। উনি গিম্মিন জেরাংনি সাক্কাও উয়া মাৎবুরুংনি চিন দংআমিং আরো জেরাং বিনি বিমাংখো অলাখিনুয়ামিং বিসংনি বে·এনো নাম্মেন নামগিজা আরো বিষগ্মাং ফোড়া হং·খাতজক।
66016003	গ্মিগিবা সা·গ্রে আন·থাংনি দনচাক্রাখো সাগালনি সাক্কাও ফাক্কেতজক। উনো সাগালনি চি সিয়া মান্দিনি হান·চি গিত্তা হং·জক, আরো সাগালনি গিম্মিক জাংগিগ্মাংরাং সিথকজক।
66016004	জা·মানো গিত্থামগিবা সা·গ্রে চিবিমা আরো চিমিকনি সাক্কাও আন·থাংনি দনচাক্রাখো ফাক্কেতজক। উনি হা·সেল হান·চিনি চিবিমা আরো চিমিক হং·আংআরিজক।
66016005	চিনি সাক্কাও জে সা·গ্রেনি বিল দংআমিং আংআ বিখো ইয়া খাৎথাখো আগানাখো খিন্নাজক: “ও রংথালগিবা, না·আ দংআ আরো না·আ দংআমিং। না·আ খাকখেৎগিবা, মুয়ানা না·আ ইয়া শাস্তিরাংখো হন·জক।
66016006	ইয়া মান্দিরাং ইসলনি মান্দিরাংখো আরো আগানসোগিবারাংখো স·ওতে গালজক। উনি গিম্মিন না·আ বিসংনা ইয়া হান·চিখো রিংনা হন·জক আরো ইয়ান বিসংনা খ্রাজক।”
66016007	আংআ গানচিওনি সাকসাখো ইন্দাকে আগানাখো খিন্নাজক: “বিল্লাকস্রাংগিবা গিত্তেল ইসল, নাং·নি গিম্মিক বিচাল বিবি আরো খাকখেৎ হং·আ।”
66016008	সাকব্রি সা·গ্রে সালনি সাক্কাও আন·থাংনি দনচাক্রাখো ফাক্কেতজক। উনি হা·সেল মান্দিরাংখো ওয়া·আলচা সো·এতনা সালনা বিলখো হন·জক।
66016009	উনো নাম্মেন দিং·দোএ মান্দিরাংনি বে·এন খামজক, আরো ইয়া সাবিসিরাংনি সাক্কাও জেনি বিল দংআ বিসং উয়া ইসলখো চন্নিকনা হা·বাচেংজক। ইন্দিবা বিসং গিসিক ফিল·জাজক আরো ইসলনি রাসংখো দাকজাজক।
66016010	জা·মানো বংআগিবা সা·গ্রে উয়া মাৎবুরুংনি সিংহাসননি সাক্কাও বিনি দনচাক্রাখো ফাক্কেতজক। উনি গিম্মিন উয়া মাৎবুরুংনি সংনক আন্দালজক। সা·দিকানা মান্দিরাং বিসংনি স্রিবাকখো চিকনা হা·বাচেংজক আরো বিসংনি ইয়া সা·দিকা আরো ফোড়ানা বিসং সালগিনি ইসলখো চন্নিকনা হা·বাচেংজক, ইন্দিবা বিসং বিসংনি নামগিজা কামওনি গিসিক ফিল·লেতজাজক।
66016012	জা·মানো দকগিবা সা·গ্রে দাল·বাৎগিবা চিবিমা ইউফ্রেটিসনি সাক্কাও আন·থাংনি দনচাক্রাখো ফাক্কেতজক। উনি গিম্মিন সালারামনি হা·সংনি রাজারাংনি রি·য়ানি রামা থারিনা ইন্নে উয়া চিবিমানি চি থিপজক।
66016013	উনো আংআ দিপ্‌লক গিত্তা সাকগিত্থাম গিসিকখো নিকনা মান·জক। উরাং উয়া চিপ্পু, উয়া মাৎবুরুং আরো উয়া দাকমিকগিবা আগানসোগিবানি খু·সুকওনি হং·খাতে রি·বাংআমিং।
66016014	উয়া নামগিজাগিবা গিসিকরাং আইয়াও ইনমানগিবা কামরাংখো দাক্কিংআমিং। বিল্লাকস্রাংগিবা ইসলনি উয়া দাল·বিয়া সালো দাকগ্রিকনা ইন্নে বিসং হা·গিলসাক গিম্মিকনি রাজারাংখো আপসান চিম্মংজক।
66016015	যীশু আগানা, “নিবো, আংআ চা·খক গিত্তা রি·বানুয়া। উয়া মান্দি ফাত্তিয়া মান·গিবা হং·আ, জেআন মিকরাকে দংআ আরো আন·থাংনি বা·রাখো গান্নে দংআ, জেদাক্কে বিখো খমলং হং·এ রোমনা নাংজা আরো মান্দিরাং বিনি খ্রা·চাখো নিকনা মান·জা।”
66016016	ইব্রীয় খু·সুকচা জে হা·দামনি বিমুং হরমাগিদোন, নামগিজাগিবা গিসিকরাং উয়া রাজারাংখো উনো থম·দাকেতজক।
66016017	জা·মানো স্নিগিবা সা·গ্রে বিনি দনচাক্রাখো বালওয়াও ফাক্কেতজক। উনো থরম নকনি সিংহাসনওনি রাক্কে ইয়া খাৎথারাংখো আগানা হং·জক, “জেআন হং·আনি উয়া হং·আংজক।”
66016018	উনো মিকখা রিপরাপজক, নাম্মেন গাম·না নাংজক আরো মিকখা খিমপ্রেতনা হা·বাচেংজক আরো ইন্দাকে বিল্লংএ বাংগুরিজক জে দাক্কাখো হা·গিলসাকো মান্দি হং·চেংআনি জা·মানোনি আর মামিং সালোবা নিকখুজামিং। উয়া বাংগুরিয়া নাম্মেন বিল্লংআমিং।
66016019	বিমিং দংগিবা সংজিলমা বাক গিত্থাম হং·আংজক আরো দিংথাং দিংথাং জাতরাংনি সংজিলমা গা·আকাংজক। জা·মানো উয়া বাবিলখো ইসল গিসিক রা·জক, আরো বিয়া বিনি খা·আও নাংআনি চুখো রিংচাক্রাও গাপ্পে বাবিলনা রিংনা হন·জক।
66016020	উনো গিম্মিক চিচাং গিম্মাজক আরো হা·ব্রিরাংখো আর নিকজাজক।
66016021	সিলগাওনি মান্দিনি সাক্কাও দা·ল্লা রং·থি গিত্তা স্থিল গা·আকনা হা·বাচেংজক। উনি গি·ফ্রাকআন হং·আমিং 36 কেজি। উনি হা·সেল মান্দিরাং স্থিলনি মাত্তানা ইসলখো জিনা হা·বাচেংজক, মুয়ানা উয়া স্থিলনি মাত্তা বিল্লংআমিং।
66017001	জে সাকস্নি সা·গ্রেনি জাক্কো গি·স্নি দনচাক্রা দংআমিং বিসংওনি সাকসা রি·বাএ আংনা আগানজক, “চিনি সাক্কাও জে দাল·গিবা দারি আসংএ দংআ, রি·বা, বিনি শাস্তিখো আংআ নাং·না ফিন্নিকনা।
66017002	হা·গিলসাকনি রাজারাং বিমিং থি·ল্লেকামিং, আরো জেরাং ইয়া হা·গিলসাকনি বিসং বিনি থি·ল্লেকানি আংগুল বিৎচিও চুফেকগিবা হং·আমিং।”
66017003	জা·মানো উয়া সা·গ্রে আংখো হা·গিসি জওলচানা রিম্মাংজক। উনো আংআ গিসিক রংথালানি নিং·আও দংআমিং। উনো আংআ সাকসা মিচিকখো মাংসা গিচ্চাক রংনি মাৎবুরুংনি সাক্কাও আসংএ দংআখো নিকজক। ইসলখো চন্নিকনা ইন্নে বাং·আ বিমুংরাং উয়া মাৎবুরুংনি সাক্কাও লিক্ষিয়া দংআমিং। উনি দতস্নি স্খু আরো গংচিকখুং গ্রং দংআমিং।
66017004	উয়া মিচিক গিচ্চাক রংনি বা·রাখো গান্নামিং আরো বিনি বে·এনো সোনা, গামচাতা রং·থি আরো মুক্তানি গয়না দংআমিং। নামজাস্রাং আরো বিনি থি·ল্লেকানি ময়লাও গাপ্পা গি·সা সোনানি দনচাক্রা বিনি জাক্কো দংআমিং।
66017005	বিনি কপালও ইন্দাকা বিমুং লিক্ষিয়া দংআমিং জেনি বিদিংও মিংসা নিং·থুয়া বিবি দংআমিং। উয়া বিমুং হং·জক, “বাবিল, দারি বিমারাংনি আরো হা·গিলসাকনি নামজাস্রাংরাংনি মা·গিবা।”
66017006	আংআ নিকজক, উয়া মিচিক ইসলনি মান্দিরাংনি হান·চিখো আরো জেরাং যীশুনি গিম্মিনো সাক্ষি হন·জক বিসংনি হান·চিখো রিংএ চুফেকগিবা হং·এ দংআ।
66017007	আংআ বিখো নিক্কে নাম্মেন আইয়াও ইনমানজক। উনো উয়া সা·গ্রে আংনা আগানজক, “না·আ মুয়ানা আইয়াও ইনমানিংজক? মিচিকনি আরো জে মাৎবুরুং বিখো রিপ্পিএ রা·আংআ উয়া মাৎবুরুংনি নিং·থুয়া অলথোখো নাং·না আগানে হন·নিংজক। ইয়া উয়া মাৎবুরুং জেনি দৎস্নি স্খু আরো গং·চিকখুং গ্রং দংআমিং।
66017008	জে মাৎবুরুংখো না·আ নিক্কামিং উয়া চেংও দংআমিং ইন্দিবা দা·আও দংজা। জা·মানো বিয়া উয়া থিং·নাপগিবা হা·খলওনি চাখাতে রি·বাএ জ্রিংজ্রৎনা দিপ্পাৎ শাস্তিখো মান·নুয়া। উনো জেরাং ইয়া হা·গিলসাকনি হং·আ, আগানস্খাওদে হা·গিলসাক হং·চেংআনি সালওনি জেরাংনি বিমিং জাংগিনি খি·তাপও লিক্ষিয়া দংজা বিসং উয়া মাৎবুরুংখো নিক্কে আইয়াও ইনমান্নুয়া; মুয়ানা উয়া মাৎবুরুং স্খাংও দংআমিং, ইন্দিবা দা·আও দংজা, ইন্দাকোবা দা·আবা নিকনুয়া।
66017009	“দা·আও জেখো আগানা হং·নুয়া উখো হা·আইনা সেং·গিবা গিসিক নাংআ। উয়া দৎস্নি স্খু হং·জক দৎস্নি হা·ব্রি জেনি সাক্কাও মিচিক আসংএ দংআ। উয়া দৎস্নি স্খু দা·আবা দৎস্নি রাজাবা হং·আ।
66017010	উয়া রাজারাংওনি সাকবংআ স্খাংআন বন·জক, সাকসা দা·আওবা দংখুংআ আরো সাকগিপ্পিনদে দা·আওবা রি·বাখুজা। উয়া রাজা রি·বানি জা·মানো বিখো মিত্তাম সময়না দংনান নাংনুয়া।
66017011	জে মাৎবুরুং স্খাংও দংআমিং ইন্দিবা দা·আওদে দংজা বিয়া উয়া দৎস্নিওনি সাকসা হং·ওবা বিয়া চেৎগিবা রাজা; বিয়া জ্রিংজ্রৎনা দিপ্পাৎ শাস্তিখো মান·নুয়া।
66017012	“জে গং·চিকখুং গ্রংখো না·আ নিকজক উরাং সাকচিকখুং রাজা হং·আ। বিসং দা·আওবা শাসন দাকচেংখুজা, ইন্দিবা বিসং উয়া মাৎবুরুংনা স্খাং মিত্তাম সময়না রাজা হং·এ শাসন দাক্কানি বিলখো মান·নুয়া।
66017013	ইয়া রাজারাংনি মিকসংআ আপসান হং·আ, আরো বিসং গিম্মিকান বিসংনি বিলখো আরো মান·রিকানি বিলখো উয়া মাৎবুরুংনা হন·নুয়া।
66017014	ইরাং মেষ-বি·সানি সাক্কাও দাকগ্রিকনুয়া আরো মেষ-বি·সা বিসংখো হাম্মেতজানুয়া, মুয়ানা বিয়া গিত্তেলরাংনি গিত্তেল আরো রাজারাংনি রাজা হং·আ। জেরাংখো রিক্কামজক আরো বাচ্ছিয়ে রা·জক আরো জেরাং বিবিগিবা হং·আ বিসংআন বিমিং দংনুয়া।”
66017015	জা·মানো উয়া সা·গ্রে আংনা আগানজক, “না·আ জে চিখো নিকজক, জেনি সাক্কাও উয়া দারি বিমা আসংএ দংআ, উয়া হং·জক বাং·আ হা·সং, বাং·আ মান্দি, বাং·আ জাত আরো বাং·আ খু·সুক।
66017016	না·আ জে গং·চিকখুং গ্রংখো নিকজক উরাং আরো উয়া মাৎবুরুং উয়া দারি বিমাখো মিৎচিনুয়া। বিসং বিখো বন·নেতনুয়া আরো খমলং দাকনুয়া আরো বিনি বে·এনখো চা·নুয়া; জা·মানো বিখো ওয়া·আলচা সো·এ গালনুয়া।
66017017	মুয়ানা ইসল বিসংনি খা·থংও ইন্দাকগিবা হা·সিকাখো হন·জক জেদাক্কে বিনি খাৎথা চু·সকা। উনি হা·সেলও বিসং গিসিকচা আপসান হং·এ উয়া মাৎবুরুংচা বিসংনি গিম্মিক বিলখো হন·চাকনুয়া, জেদাক্কে ইসলনি খাৎথা চু·সকগিজা দিপ্পাৎ বিয়া শাসন দাকনা মা·ন্না।
66017018	জে মিচিকখো না·আ নিক্কামিং উয়া হং·জক উয়া সংজিলমা, জেআন হা·গিলসাকনি গিম্মিক রাজারাংনি সাক্কাও শাসন দাক্কিংজক।”
66018001	উনি জা·মানো আংআ দা·আও সাকসা সা·গ্রেখো সালগিওনি হং·খাতে রি·বাখো নিকজক। বিনি দাল·গিবা বিল দংআমিং আরো হা·গিলসাক বিনি রাসংও থেং·সুজক।
66018002	বিয়া রাক্কে চ্রিকে আগানজক, “বন·জক, উয়া সংজিলমা বন·জক! উয়া দা·আওদে নামগিজাগিবা গিসিকরাংনি দংআনি হা·দাম হং·জক আরো সাকফ্রাকফ্রাক নামগিজাগিবা গিসিকরাংনি থম·দাকগিবা আরো মারাং নাংগিবা আরো সাক্কাও বিলগিবা দো·ওরাংনি বিচাপ হং·জক।
66018003	মুয়ানা উয়া উনি থি·ল্লেকানি চুখো গিম্মিক জাতনান রিংনা হন·জক। হা·গিলসাকনি রাজারাং উমিং থি·ল্লেকজক, আরো হা·গিলসাকনি বাদিংগিবারাং উনি লাগামগ্রি হা·সিকাচা নকমা হং·জক।”
66018004	জা·মানো আংআ সালগিওনি দা·আও সাকসাখো আগানাখো খিন্নাজক, “আংনি মান্দিরাং, না·সং বাবিলওনি হং·খাতে রি·বাবো জেদাক্কে বিনি পাপনি বাকখো না·সং মান·ফাজা, আরো জে সাবিসিরাং উনি সাক্কাও গা·আকনুয়া উনি মামিংখোন না·সংনি চাকনা নাংজাখানা।
66018005	বিনি পাপ সিলগাওনা সক্কে চু·য়াকজক আরো বিনি নামগিজা কামনি খাৎথাখো ইসল গিসিক রা·জক।
66018006	উয়া গিপ্পিনরাংমিং জেগিত্তা হান·সেংএ জাকখালা উমিংবা উগিত্তান জাকখালবো; উনি কামনি গিম্মিক বিথিখো উনা হন·বো। জে দনচাক্রাও উয়া গিপ্পিনরাংনা নামগিজাখো ব্রিন্নুয়ামিং, উয়ো উনি গিম্মিক শাস্তিখো ব্রিনে উনা রিংনা হন·বো।
66018007	বিয়া আন·থাংনি গিম্মিনো জেসিক রাসং দাকজক, জেসিক নামজাস্রাং দাক্কে দংখামজক, উসিকান গিচ্ছিয়া আরো দুকখো উনা হন·বো; মুয়ানা উনি খা·থংও উয়া চানচিয়া, ‘আংআদে রানি হং·এ আসংএ দংআ, আংআ রান্দি হং·জা; মামিংদাক্কেবা আংআ দুকখো চাকজানুয়া।’
66018008	উনি গিম্মিন সালসাওন গিম্মিক সাবিসি উনি সাক্কাও গা·আকনুয়া; উরাং হং·জক সিয়া, দুক আরো আকাল। ওয়া·আলচা উখো সো·এ গালনুয়া, মুয়ানা জেআন উখো বিচাল দাকনুয়া উয়া গিত্তেল ইসল বিল্লাকস্রাংগিবা হং·আ।”
66018009	হা·গিলসাকনি জে রাজারাং উমিং থি·ল্লেকজক আরো নামগিজা দাক্কে উমিং দংখামজক বিসং উখো সো·এ গাল্লানি সময়ও ওয়াল·খু নিক্কে গ্রাপনুয়া আরো উনা দুক দাকনুয়া।
66018010	বিসং উনি গিচ্চিয়াখো নিক্কে খেন্নে চেল্লাও চাদেংএ আগান্নুয়া, “আইয়াও বাবিল, আইয়াও! উয়া সংজিলমা, বিলগ্মাং উয়া সংজিলমা! ইন্দাকে খনতাসাওন নাং·নি শাস্তি সকবাজক!”
66018011	হা·গিলসাকনি বাদিংগিবারাংবা উনা গ্রাপনুয়া আরো দুক দাকনুয়া, মুয়ানা বিসংনি জিনিসরাংখো সাকসাবা ব্রিজানুয়া।
66018012	বিসংনি উয়া বস্তুরাংও দংআ- সোনা, রূপা, গামচাতগিবা রং·থি আরো মুক্তা; সেন·চিপচিপ মদিনানি বা·রা, রংনি বা·রা, রেশমী আরো গিচ্চাকা বা·রা; বাং·আ সিম্মিলা গানথং আরো মংমানি ওয়াগামনিখো থারিয়া বাং·আ বস্তুরাং; নাম্মেন গামচাতগিবা গানথংচা থারিয়া আরো পিতল, সিল আরো মার্বেল রং·থিচা থারিয়া বাং·আ বস্তুরাং;
66018013	দালচিনি, এলাচি, চাচাৎ, সিম্মিলগিবা তেল আরো কুন্দুরু; আংগুর বিৎচি, তেল, ময়দা আরো গম; মা·সু আরো মেষ, ঘোড়া আরো গাড়ি আরো নকখল।
66018014	উয়া বাদিংগিবারাং আগান্নুয়া, “জে বিথিখো না·আ মা·ন্না হাম·মামিং উয়া নাং·ওনি চে·ল্লাংজক; নাং·নি গিম্মিক গাম আরো রাসং বন·জক। মান্দিরাং আর মামিং সালোবা উরাংখো মান·জানুয়া।”
66018015	জেরাং ইয়া বস্তুরাংখো বাদিংএ নকমা হং·আমিং উয়া বাদিংগিবারাং উনি গিচ্চিয়াখো নিক্কে খেন্নে চে·ল্লাচা চাদেংএ দংনুয়া।
66018016	বিসং গ্রাপে গ্রাপে দুক দাক্কে আগান্নুয়া, “আইয়াও, আইয়াও! সেন·চিপচিপ মদিনানি বা·রা আরো গিচ্চাকা বা·রাখো গানগিবা আরো সোনা, গামচাতগিবা রং·থি আরো মুক্তাচা থারিয়া উয়া সংজিলমা!
66018017	ইন্দিসিক বাং·গিজা সালওন নাং·নি ইন্দাকা গামরাং গিম্মিক নাসিজক!” জাহাসনি দাল·গিবা কাম রিম·গিবা, চি রামা গিত্তা রি·গিবারাং, জাহাসখো চালাইগিবারাং আরো সাগালও জেরাং বাদিংআ বিসং গিম্মিকান চে·ল্লাচা চাদেংএ দংজক।
66018018	বিখো সো·মিত্তিংও ওয়াল·খু নিক্কে বিসং চ্রিকে আগান্নুয়া, “আর বাগিবা সংজিলমা ইয়া সংজিলমা গিত্তা দাক্কা?”
66018019	বিসং বিসংনি স্খুও হা·দুলাখো হন·নে চ্রিকনুয়া আরো গ্রাপে গ্রাপে দুক দাক্কে আগান্নুয়া, “আইয়াও, উয়া সংজিলমা, আইয়াও! সাগালও জেরাংনি গাম দংআ বিসং বিনি গামচান নকমা হং·আমিং; আরো নিবো, খনতাসাওন বিয়া বন·নাংজক!”
66018020	উনো উয়া সা·গ্রে আগানজক, “ও সালগি, উয়া সংজিলমানি বন·নানা হান·সেংবো। ইসলনি মান্দিরাং, ওয়াত্তেতারাং আরো আগানসোগিবারাং হান·সেংবো। না·সংনি সাক্কাও বিয়া জেখো দাক্কামিং উনি গিম্মিন ইসল বিনি বিচালখো দাকজক।”
66018021	জা·মানো সাকসা বিল্লাকগিবা সা·গ্রে জাতা গিত্তা দাল·বিয়া গি·সা রং·থিখো রা·এ সাগালও গাল্লেতি আগানজক, “ইন্দাকেন উয়া বাবিল সংজিলমাখো গাল্লেতনুয়া। উখো আর মামিং সালোবা মান·জানাজক।
66018022	জেরাং বাংসি সিক্কা, গিত রিং·আ আরো বাংসি বা সিংগা সিক্কা বিসংনি গাম·মাখো আর মামিং সালোবা নাং·ও খিন্নাজানাজক। মামুং সালোবা নাং·ও কাম রিম·গিবাখো মান·জানুয়া। জাতানি মামুং গাম·মাখো নাং·ও আর মামিং সালোবা খিন্নাজানাজক।
66018023	চাক্কিনি সেং·আ আর মামিং সালোবা নাং·ও থেং·সুজানুয়া। চাওয়ারি-নামচিকনি গিত্তকনি খু·রাংখোবা নাং·ও মামিংসালোবা খিন্নাজানুয়া। নাং·নি বাদিংগিবারাং হা·গিলসাকো মংসংগিবা হং·আমিং, আর গিম্মিক জাতআন নাং·নি মনতলনা ব্রাংনুয়ামিং।
66018024	আগানসোগিবারাংখো, ইসলনি মান্দিরাংখো আরো জে মান্দিরাংখো ইয়া হা·গিলসাকো দক্কে গালজক বিসংনি হান·চিখো ইয়া বাবিলওন মান·জক।”
66019001	উনি জা·মানো আংআ সালগিও মান্দি জিলমানি মুক্কুয়াখো খিন্নাজক। বিসং আগানিংআমিং, “হাল্লেলয়া! জক্কেতা, রাসং আরো বিল, গিম্মিকান আনচিংনি ইসলনি,
66019002	মুয়ানা বিনি বিচাল বিবি আরো খাকখেৎ হং·আ। জেআন বিনি থি·ল্লেকাচা হা·গিলসাক গিম্মিকখো মারাং নাংএতামিং উয়া দাল·গিবা দারিখো ইসল শাস্তি হন·জক আরো বিনি নকখলরাংনি হান·চিনি দাকস্খাখো বিয়া বিনি সাক্কাও রা·জক।”
66019003	বিসং গ্মিগিবাও আগানজক, “হাল্লেলূয়া! বিওনি জ্রিংজ্রৎনা ওয়াল·খু হং·খাতনুয়া।
66019004	ইসল, জেআন সিংহাসনও আসংএ দংআ বিখো উয়া খলগ্রিকব্রি মি·আফারাং আরো উয়া সাকব্রি জাংগিগ্মাংগিবা থুচিকোপে অলাখিয়ে আগানজক, “আমেন। হাল্লেলূয়া!”
66019005	উনো সিংহাসনওনি সাকসা আগানজক, “ইসলনি নকখলরাং আরো না·সং জেরাং ইসলনা খা·ফাকে খেন্না, না·সং চন্না-দা·ল্লা গিম্মিকান আনচিংনি ইসলখো রাসং দাকবো।”
66019006	জা·মানো আংআ মান্দি জিলমানি মিক্কুয়া, রাক্কে চিনি মিক্কুয়া আরো রাক্কে মিকখা খিমপ্রেতানি খু·রাং গিত্তা দাক্কে আগানা ইয়া খাৎথাখো খিন্নাজক, “হাল্লেলূয়া! আনচিংনি বিল্লাকস্রাংগিবা গিত্তেল ইসল সংনকখো শাসন দাকনা হা·বাচেংজক।
66019007	রি·বাবো, আনচিং গিসিকো খুসি হং·এ নাম্মেন হান·সেংনা আরো বিখো রাসং দাকনা, মুয়ানা মেষ বি·সানি বিয়ানি সাল সকজক আরো বিনি নামচিক আন·থাংখো থারিজক।
66019008	চিং·গিবা, চি·রংআ আরো সেন·চিপচিপা মদিনানি বা·রাখো বিনা গান্না হন·জক। উয়া বা·রা ইসলনি মান্দিরাংনি বাম্মানি হং·আ।”
66019009	জা·মানো উয়া সা·গ্রে আংনা আগানজক, “ইয়া খাৎথাখো লিক্ষিবো, ‘মেষ-বি·সানি বিয়ানি চা·আও জেরাংনা আগানা বিসং ফাত্তিয়াখো মান·গিবা হং·আ।’ ” বিয়া ইয়া খাৎথাখোবা আগানজক, “ইরাং ইসলনিন খাৎথা আরো ইয়া বিবি হং·আ।”
66019010	উনো আংআ উয়া সা·গ্রেনি জা·চকও থুচিকোপে বিখো ইসল চাচাএ মান্দিরা·এ অলাখিজক। ইন্দিবা বিয়া আংনা আগানজক, “ইয়া মুয়াখো দাক্কিংআ? আংআ নাং·নি গিত্তা নকখল হং·ফা। ইসলখোন অলাখিবো। নাং·নি বিবিরা·গিবা জংআদারাং, জেরাং যীশুনি স্খিয়াখো রি·ম্মে রা·রিকা, আংআ বিসংনিন সাকসা হং·আ। যীশুনি স্খিয়ান আগানসোগিবারাংনি স্খিয়ানি চং·মত হং·আ।”
66019011	জা·মানো আংআ নিকজক সালগি এংআন দংআ, আরো উয়ো মাংসা গ্বিবক ঘোড়া দংআ। জেআন উয়া ঘোড়ানি সাক্কাও আসংএ দংআ বিনি বিমিং হং·আ বিবিরা·না খ্রাগিবা আরো বিবি। বিয়া খাকখেৎ বিচালখো দাক্কা আরো দাকগ্রিকা।
66019012	বিনি মিক্রোন ওয়া·আল গিত্তা চিং·আ আরো বিনি স্খুও মুকুট বাং·আমিং। বিনি বে·এনও ইন্দাকগিবা মিংসা বিমিং লিক্ষিয়া দংআমিং, জে বিমিংখো বিনি আগ্রে দারাংবা হা·আইজা।
66019013	হান·চিও রিপ্পা বা·রাখো বিয়া গান্নামিং, আরো বিনি বিমিং হং·আ ইসলনি খাৎথা।
66019014	সালগিনি সিপাইরাং গিব্বক চি·রংআ সেন·চিপচিপা মসিনানি বা·রাখো গান্নে গিব্বক ঘোড়াও গাখাতে বিখো জা·রিকে রি·য়াংইংআমিং।
66019015	বিয়া জেদাক্কে গিম্মিক জাতরাংখো দকনা মা·ন্না উনি গিম্মিনো বিনি খু·সুকওনি গি·সা মাতগিবা মিল্লাম হং·খাতবাংআমিং। বিয়া সিলনি গল·দিকচা গিম্মিক জাতখো শাসন দাকনুয়া আরো আংগুর মাড়াই দাক্কানি হা·খলও বিয়া জা·চকচা আংগুরখো গা·বেকবেকনুয়া। ইয়া আংগুর মাড়াই দাক্কানি হা·খল হং·জক বিল্লাকস্রাংগিবা ইসলনি খা·আও নাংআ।
66019016	বিনি বা·রাও আরো জা·ফিংও ইয়া বিমুং লিক্ষিয়া দংআ, “রাজারাংনি রাজা, গিত্তেলরাংনি গিত্তেল।”
66019017	জা·মানো আংআ সাকসা সা·গ্রেখো সালও চাদেংএ দংআখো নিকজক। জে দো·ওরাং সিলগাচা বিল্লিংআমিং বিয়া উরাং গিম্মিকখো রাক্কে চ্রিকে আগানজক, “রি·বা, ইসলনি দাল·গিবা মিয়াত্থামখো চা·ফানা থম·বো,
66019018	জেদাক্কে না·সং রাজা, কমান্ডার, বিল্লাকগিবা মান্দি, ঘোড়া আরো উয়া ঘোড়াও গাখাতগিবা মান্দিরাংখো, জাক গিত্তেলগিবা আরো নকখলরাংনি আরো দা·ল্লা-চন্না গিম্মিক মান্দিনি বে·এনখো চা·না মা·ন্না।”
66019019	জা·মানো আংআ নিকজক, জেআন উয়া ঘোড়ানি সাক্কাও আসংএ দংআমিং বিনি আরো বিনি সিপাইরাংনি সাক্কাও দাকগ্রিকনা ইন্নে উয়া মাৎবুরুং আরো হা·গিলসাকনি রাজারাং বিসংনি সিপাইরাংখো রা·এ চিম্মংথকজক।
66019020	উয়া মাৎবুরুংখো রিম·জক আরো জে দাকমিকগিবা আগানসোগিবা বিনি হং·এ আইয়াও ইনমানগিবা কামখো দাকনুয়ামিং বিখোবা রিম·জক। জেরাং উয়া মাৎবুরুংনি চিনখো রা·আমিং আরো বিনি বিমাংখো অলাখিয়ামিং উয়া দাকমিকগিবা আগানসোগিবা উয়া আইয়াও ইনমানানি কামরাংচা বিসংখো ব্রাংএতে দন্নামিং। চিং·গিবা গন্ধকনি ওয়া·আলনি চিও থাংআ অবস্থাও ইয়া সাকগ্মিখো গাল্লেতজক।
66019021	জেআন উয়া গিব্বক ঘোড়ানি সাক্কাও আসংএ দংআমিং বিনি খু·সুকওনি জে মিল্লাম হং·খাতবামিং উচা বিসংনি গিপ্পিন রিপ্পেংরাংখো স·ওতে গাল্লা হং·জক। উনি গিম্মিন দো·ওরাং বিকমা গাপ্পে বিসংনি বে·এনখো চা·জক।
66020001	উনি জা·মানো আংআ সা·গ্রে সাকসাখো সালগিওনি হং·খাতে রি·বাখো নিকজক। বিনি জাক্কো উয়া থিং·নাপগিবা হা·খলনি চাবি আরো গি·সা দাল·বিয়া জেংজুল দংআমিং।
66020002	বিয়া উয়া চিপ্পুখো, আগানস্খাওদে উয়া গিৎচাম চিপ্পু জেখো দিয়াবল বা শয়তান মিংআ বিখো রিম·মে বিলসি হাজালসানা খাজক আরো উয়া থিং·নাপগিবা হা·খলচা গাল্লেতজক। জা·মানো বিয়া উয়ো তালা হন·নে উনি সাক্কাও মোহর সু·জক, জেদাক্কে ইয়া বিলসি হাজালসা বন·জা দিপ্পাৎ ইয়া হা·গিলসাকনি জাতরাংখো আর ব্রাংআনি রামাচানা রা·আংনা মান·জা; উনি জা·মানো বিখো বাং·গিজা সালনা ওয়াত্তেতনুয়া।
66020004	জা·মানো আংআ সিংহাসন মিত্তামখো নিকজক, আরো জেরাং উনি সাক্কাও আসংএ দংআমিং বিসংনি জাক্কো বিচাল দাক্কানি বিলখো হ·ন্নামিং। ইসলনি খাৎথা আরো যীশুনি স্খিয়া গিত্তা রি·না ইন্নে জেরাংনি স্খু দেনথংএ গাল্লামিং, আংআ বিসংনি গিসিকরাংখো নিকনা মান·জক। বিসং উয়া মাৎবুরুংখো বা উনি বিমাংখো অলাখিজা আরো কপালও বা জাক্কো উনি চিনখোবা রা·জা। বিসং থাংচাজক আরো হাজালসা দিপ্পাৎ খ্রীষ্টমিং শাসন দাকজক।
66020005	ইয়া স্খাং সিয়াওনি থাংচাআ আরো দা·আও জেরাং থাংচাজক বিসং ফাত্তিয়া মান·গিবা আরো রংথালগিবা হং·আ। স্খাং জেরাং থাংচামিং উয়া মান্দিরাংনি সাক্কাও গ্মিগিবা সিয়ানি মামিং বিল দংজা, বাত্তেসা বিসং ইসল আরো খ্রীষ্টনি খামাল হং·নুয়া আরো উয়া বিলসি হাজালসা খ্রীষ্টমিং শাসন দাকনুয়া।। ইন্দিবা উয়া বিলসি হাজাল বন·জা দিপ্পাৎ দংখুগিবা সিগিবা মান্দিরাং থাংচাজাজক।
66020007	উয়া হাজাল বিলসি বন·নাংজোকনো শয়তানখো বিনি জেলওনি ওয়াত্তেতনুয়া।
66020008	উনো বিয়া রি·য়াংএ গিম্মিক হা·গিলসাকনি জাতরাংখো, আগানস্খাওদে গোগ-মাগোগখো ব্রাংআ রামাচানা রা·আংনুয়া আরো দাকগ্রিকনা ইন্নে বিসংখো চিম্মংএতনুয়া। ইরাং সাগালনি হান·চেং গিত্তা বাং·নুয়া।
66020009	উনো আংআ নিকজক বিসং রি·বাসোএ ইসলনি মান্দিরাংনি দংআনি হা·দামখো আরো বিনি উয়া নামনিকগিবা সংজিলমাখো চিপচাংএ দনজক। ইন্দিবা সালগিওনি ওয়া·আল হং·খাতে বিসংখো খাম্মেতজক।
66020010	জেআন বিসংখো ব্রাংআ রামাচানা রাআংআমিং উয়া শয়তানখো চিং·গিবা গন্ধকনি চিরিংও গাল্লেতা হং·জক। উয়া চিপ্পু আরো দাকমিকা আগানসোগিবাখো স্খাংআন উচা গাল্লেতা হং·জক। উচা বিসং জ্রিংজ্রৎনা সালওয়াল সা·দিকাখো চাকনুয়া।
66020011	জা·মানো আংআ গি·সা দাল·বিয়া গ্বিবক সিংহাসন আরো উনি সাক্কাও সাকসাখো আসংএ দংআখো নিকজক। উনি মিকখাংওনি হা·গিলসাক আরো সিলগা গিম্মাজক, বিসংনি হা·দাম আর মামিংচাবা দংজাজক।
66020012	জা·মানো আংআ নিকজক, দা·ল্লা-চন্না গিম্মিক সিগিবা মান্দিরাং উয়া সিংহাসননি মিকখাংও চাদেংএ দংআ। উনি জা·মানো মিত্তাম খি·তাপরাংখো এংআ হং·জক। জা·মানো দা·আও মিংসা খি·তাপখো এংআ হং·জক। উয়া হং·জক জাংগিনি খি·তাপ। ইয়া সিগিবা মান্দিরাংনি কামনি গিম্মিনও উয়া খি·তাপরাংও জেদাক্কে লিক্ষিয়া হং·আমিং উয়ানদাক্কে বিসংনি বিচাল হং·জক।
66020013	জে সিগিবা মান্দিরাং সাগালও দংআমিং, সাগাল বিসংখো দি·এ রা·জক। ইনাআগ্রেবা সিয়া আরো সিগিবা হা·দামও জে সিগিবা মান্দিরাং দংআমিং, সিয়া আরো সিয়ানি হা·দাম বিসংখোবা ফিল·লেতজক। গিম্মিকখো বিনি কামনি খ্রি বিচাল দাক্কা হং·জক।
66020014	জা·মানো সিয়া আরো সিগিবা হা·দামখো চিরিংও গাল্লেতা হং·জক। ইয়া ওয়া·আলনি চিরিংও গা·আকান গ্মিগিবা সিয়া হং·আ। জেরাংনি বিমিং উয়া জাংগিনি হা·দামও গাল্লেতা হং·আ।
66021001	জা·মানো আংআ গি·সা গিত্তাল সিলগা আরো গি·সা গিত্তাল হা·গিলসাকখো নিকজক। স্খাংগিবা সিলগা আরো স্খাংগিবা হা·গিলসাক বন·নাংজকমিং আরো সাগালবা দংজামিং।
66021002	জা·মানো আংআ উয়া রংথালগিবা সংজিলমাখো, আগানস্খাওদে গিত্তাল যিরূশালেমখো সিলগাওনি আরো ইসলওনি হং·খাতে রি·বাখো নিকজক। মিচিকখো জেগিত্তা বিনি চাওয়ারিনা থারিয়ে দন্না, ইয়া সংজিলমাখোবা উগিত্তান থারিয়ামিং।
66021003	জা·মানো আংআ সাকসাখো উয়া সিংহাসনওনি রাক্কে ইয়া খাৎথাখো আগানাখো খিন্নাজক, “দা·আও মান্দিও ইসলনি দংআনি হা·দাম হং·জক। বিয়া মান্দিমিংআন দংনুয়া আরো বিসং বিনিন মান্দি হং·নুয়া। বিয়া আন·থাংআন মান্দিমিং দংনুয়া আরো বিসংনিন ইসল হং·নুয়া।
66021004	বিয়া বিসংনি মিকচিখো রিপ্পাকে হন·নুয়া। সিজানাজক; দুক, গ্রাপা আরো সা·দিকা আর দংজানাজক, মুয়ানা স্খাংনি গিম্মিক বন·জক।”
66021005	জেআন উয়া সিংহাসনও আসংএ দংআমিং বিয়া আগানজক, “নিবো, আংআ গিম্মিকখোন গিত্তাল দাক্কে থারিংজক।” জা·মানো বিয়া দা·আবা আগানজক, “ইয়া খাৎথাখো লিক্ষিবো, মুয়ানা ইয়া খাৎথারাং বিবিরা·না খ্রাগিবা আরো বিবি হং·আ।”
66021006	বিয়া আংনা আরোবা আগানজক, “বন·জক। আংআ আলফা আরো ওমিগা- হা·বাচেংআনি আরো বন·নানি। জেআন চি রিংনা হা·সিকা বিনা আংআ জাংগিনি চিমিকওনি দামগ্রি চি রিংনা হন·নুয়া।
66021007	জেআন হামনুয়া বিয়া ইরাংখো মান·রিকগিবা হং·নুয়া। আংআ বিনি ইসল হং·নুয়া আরো বিয়া আংনি দেফান্থি হং·নুয়া।
66021008	ইন্দিবা চিং·গিবা ওয়া·আল আরো গন্ধকনি চিমিকও দংআন হং·নুয়া খেনগিবা, বিবিরা·গিজাগিবা, মিৎচিনা খ্রাগিবা, স·ওতগিবা, থি·ল্লেকগিবা, মনতল দাকগিবা, বিমাংখো অলাখিগিবা আরো গিম্মিক বু·এ চা·গিবারাংনি বন·চতগিবা অবস্থা। ইয়ান হং·জক গ্মিগিবা সিয়া।”
66021009	জে সাকস্নি সা·গ্রেনি জাক্কো বন·চতগিবা সাবিসি গাপ্পা গি·স্নি দনচাক্রা দংআমিং বিসংওনি সাকসা আংচা রি·বাএ আগানজক, “রি·বা, আংআ নাং·না মিচিক, আগানস্খাওদে মেষ-বি·সানি জিকগিবাখো ফিন্নিকনা।”
66021010	জা·মানো উয়া সা·গ্রে আংখো গি·সা দা·ল্লা আরো চু·য়াকা হা·ব্রিচানা রিম্মাংজক। উনো আংআ রংথালগিবা গিসিকনি নিং·আও দংআমিং।
66021011	উয়া সংজিলমানি নাম্মেন রং·থি চিং·ব্র্রাপা গিত্তা জানিরা গিত্তা হীরা গিত্তা।
66021012	উয়া সংজিলমানি গি·সা দা·ল্লা চু·য়াকা দেয়াল দংআমিং আরো উয়ো চি·গ্মি দ·গা দংআমিং, আরো উয়া দ·গাও চি·গ্মি সা·গ্রে দংআমিং।
66021013	দগারাংনি গিগিত্থাম সালারামচাবাকা, গিগিত্থাম, গিগিত্থাম আরো গিগিত্থাম সালগ্রোচাবাকা দংআমিং।
66021014	উয়া সংজিলমানি দেয়ালনি চিগ্মি ফাংচাকা দংআমিং আরো উরাংনি সাক্কাও মেষবিসানি চিগ্মি ওয়াত্তেতানি চিগ্মি বিমিং দংআমিং।
66021015	জেআন আংমিং খাতথা আগানিংআমিং বিনি জাক্কো গিসা সোনানি থোসুসাগিবা গলদিক দংআমিং, জেদাক্কে বিয়া উয়া সংজিলমা, উনি দগারাংখো আরো দেয়ালরাংখো থোনা মাননা।
66021016	সংজিলমা রো·আ আরো আপসান। জামানো বিয়া উয়া গলদিকচা সংজিলমাখো থোআনি জামানো নিকজক উয়া রো·আ, চুয়াকাও হাজালগ্মি রিতচাব্রি কিলোমিটার হং·আ।
66021017	জামানো বিয়া দেয়ালখো থোআনি জামানো উয়া রিতচাসা হংজক। মান্দি জেগিত্তা থোআ উয়া সা·গ্রে উগিত্তান থোআমিং।
66021018	উয়া দেয়ালখো হীরাচা থারিয়ামিং আরো সংজিলমা চিরংআ কাচ গিত্তা সোনাচা থারিয়া।
66021019	উয়া সংজিলমানি দেয়ালনি ফাংচাকারাংও বাংআ গামচাতগিবা রং·থি হননা দংআমিং। স্খাংগিবা হীরানি, গ্মিগিা নীলকান্তমনিনি, গিত্থামগিবা তামামনিনি, ব্রিগিবা পান্নানি,
66021020	বংআগিবা সূর্যকান্তমনিনি,
66021021	চিগ্মি দগা হংজক চিগ্মি মুক্তা। গিম্মিক দ·গা গিফ্রাকফ্রাক মুক্তাচা থারিয়ামিং। সংজিলমানি রামা চিরংআ কাচ গিত্তা খাকখেত।
66021022	আংআ উয়া সংজিলমাও থরম নকখো নিকজাজক, মুয়ানা গিত্তেল ইসল আরো মেষ-বিসান উয়া সংজিলমানি থরম নক হংআমিং।
66021023	উযা সংজিলমাও থেংসুখাননা সাল বা জাজং নাংজা, মুয়ানা ইসলনি রাসংআন উনো সেংআখো হননা আরো মেষ বিসান উনি চাক্কি;
66021024	আরো গিম্মিক জাত উয়া সেংআচা রি·নুয়া। হা·গিলসাকনি রাজারাং বিসংনি রাসংচা উয়া সংজিলমাও রি·বানুয়া।
66021025	সালো দগারাং চিপ্পা দংজানুয়া আরো উনো ওয়ালবা ওয়ালজানুয়া।
66021026	গিম্মিক জাতনিন রাসং আরো মান্দিরা·আ উনো রাবানুয়া।
66021027	মারাং নাংআ বা নামজাস্রাং দাক্কা বা বু·এ আগানা ইন্দাকগিবা মান্দি উনো মামিংসালোবা নাপনা মানজানুয়া; জেরাংনি বিমিং মেষবিসানিন জাংগিনি খিতাপও লিক্ষিয়া দংআ বিসংআন উনো নাপনা মা·ন্না।
66022001	জা·মানো উয়া সা·গ্রে জাংগিনি চিনি চিবিমাখো আংনা ফিন্নিকজক। উয়া ক্রিস্টাল গিত্তা গ্রিকামিং আরো ইসলনি আরো মেষ-বি·সানি সিংহাসনওনি হং·খাতে সংজিলমানি রামা জাংচিও চিবিমা দংআমিং। উয়া চিবিমানি সামগ্মি রিক্কামওন বলজাংগি দংআমিং। উয়ো চি·গ্মি বিথি নাংআ। জা রিক্ষিতান উয়ো বিথি নাংআ আরো উনি বিজাকচা গিম্মিক জাতনি মান্দি নাম্মিংআ। সাও আরবা দংজানুয়া।
66022003	ইসলনি আরো মেষ-বি·সানি সিংহাসন উয়া সংজিলমাও দংনুয়া আরো বিনি নকখলরাং বিনা দাংদিকে হন·নুয়া।
66022004	বিসং বিনি মিকখাংখো নিকনা মান·নুয়া আরো বিনি বিমিং বিনি কপালও লিক্ষিয়া দংনুয়া।
66022005	ওয়াল দংজানাজক আরো বিসংনি চাক্কিনি বা সালনি সেং·আ নাংজানাজক, মুয়ানা গিত্তেল ইসল আন·থাংআন বিসংনি সেং·আ হং·নুয়া। বিসং জ্রিংজ্রৎনা শাসন দাকনুয়া।
66022006	জা·মানো উয়া সা·গ্রে আংনা আগানজক, “ইয়া খাৎথারাং বিবিরা·না খ্রাগিবা আরো বিবি হং·আ। গিত্তেল ইসল, জেআন আগানসোগিবারাংনি গিসেপো খাৎথা আগানামিং বিয়া বিনি সা·গ্রেখো ওয়াত্তেতজক, জেদাক্কে মিত্তাম সালনি গিসেপো জেরাং হং·না রি·য়াংইংজক উখো উয়া সা·গ্রে বিনি নকখলরাংনা ফিন্নিকনা মা·ন্না।”
66022007	যীশু আগানজক, “নিবো, আংআ থেংরিন রি·বাংজক। ইয়া খি·তাপনি গিম্মিক খাৎথা, আগানস্খাওদে ইসলনি খাৎথাখো জে মানিয়া বিয়া ফাত্তিয়াখো মান·গিবা হং·আ।”
66022008	আংআ যোহন ইরাংখো খিন্নাজক আরো নিকজক। গিম্মিকখো খিন্নানি আরো নিক্কানি জা·মানো, জে সা·গ্রে আংনা ইরাংখো ফিন্নিকজক আংআ বিখো সালাম দাকনা বিনি জা·চকও থুচিকপজক।
66022009	ইন্দিবা বিয়া আংনা আগানজক, “দনবো, আংআ নাং·নি আরো নাং·নি বিবিরা·গিবা জংআদারাংনি, আগানস্খাওদে আগানসোগিবারাংনি আরো জেরাং ইয়া খি·তাপনি গিম্মিক খাৎথাখো মানিয়া বিসংমিং নকখল হং·ফা। ইসলখোন অলাখিবো।”
66022010	জা·মানো বিয়া আংনা আগানজক, “ইয়া খি·তাপনি গিম্মিক খাৎথা, আগানস্খাওদে ইসলনি খাৎথাখো না·আ দা·আ থুম্মুয়ে দন্নাবো, মুয়ানা সাল সকবাজক। অন্যায় দাকগিবা, ইনি জা·মানোবা বিয়া অন্যায় দাকখানা;
66022011	নামজাস্রাংগিবা, ইনি জা·মানোবা বিয়া নামজাস্রাং দংখানা। খাকখেৎ মান্দি ইনি জা·মানোবা খাকখেৎ কামখো দাকখানা আরো জে মান্দি রংথালগিবা, বিয়া ইনি জা·মানোবা রংথালে দংখানা।”
66022012	যীশু আগানিংজক, “নিবো, আংআ থেংরিন রি·বাংজক আরো গিম্মিকনা বিনি কামনি খ্রি হ·ন্নানি বকসিস আংচান দংআ।
66022013	আংআ আলফা আরো ওমিগা, স্খাং আরো বন·চতা, হা·বাচেংআনি আরো বন·নানি।
66022014	“ফাত্তিয়া মান·গিবা, জেরাং বিসংনি বা·রাখো সু·গালে গাল্লা জেদাক্কে বিসং জাংগিনি বিফাংনি বিথিখো চা·না মা·ন্না আরো দ·গা গিত্তা সংজিলমাও নাপনা মা·ন্না।
66022015	আচাক গিত্তা নামজাস্রাং মান্দি, মনতল দাকগিবা, থি·ল্লেকগিবা, স·ওতগিবা, বিমাংখো অলাখিগিবা, আরে জেরাং বুআখো নামনিকা আরো বু·আও রি·আ বিসং গিম্মিকান হা·ফালচা গা·আকে দংআ।
66022016	“আংআ যীশু আংনি সা·গ্রেখো ওয়াত্তেতজক জেদাক্কে বিয়া না·সংচা মন্ডলীরাংনা ইরাংনি বিদিংও সাক্ষি হ·ন্না মা·ন্না। আংআ দায়ূদনি জা·দিল আরো মা·চং, ফ্রিংনি চিং·গিবা আস্কি হং·আ।”
66022017	রংথালগিবা গিসিক আরো মিচিক আগানিংআ, “রি·বাবো।” আরো জেআন ইয়া খাৎথাখো খিন্নাংজক বিয়াবা আগানখানা, “রি·বাবো।” জেনি চি রিংনা হা·সিকা বিয়া রি·বাখানা আরো জেআন চি রিংনা হাম·মা বিয়া দামগ্রি জাংগিনি চিখো রিংখানা।
66022018	জে মান্দি ইয়া খি·তাপনি গিম্মিক খাৎথাখো, আগানস্খাওদে ইসলনি খাৎথাখো খিন্নাআ আংআ বিচা ইয়া সাক্ষিখো হন·নিংজক, সাওবা ইমিং মামিংখো জুরাওদে ইন্দিদে ইসলবা ইয়া খি·তাপও লিক্ষিগিবা গিম্মিক সাবিসিরাংখো বিনি জাংগিও জুরাএতনুয়া।
66022019	আরো ইয়া খি·তাপনি গিম্মিক খাৎথা, আগানস্খাওদে ইসলনি খাৎথাওনি সাওবা মামিংখো দনগালোদে ইন্দিদে ইসলবা ইয়া খি·তাপও লিক্ষিগিবা বলজাংগি আরো রংথালা সংজিলমানি মান·রিকানি বিলখো বিনি জাংগিওনি দনগালনুয়া।
66022020	জেআন ইরাংনি বিদিংও সাক্ষি হন·নিংজক বিয়া আগানিংজক, “বিবিন আংআ থেংরিন রি·বাংজক।” আমেন। গিত্তেল যীশু, রি·বাবো।
66022021	গিত্তেল যীশুনি ফাত্তিয়া ইসলনি গিম্মিক মান্দিরাংমিং দংখানা। আমেন।
